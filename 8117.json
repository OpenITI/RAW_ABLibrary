[
  {"content":"\r\n\r\nنشر تاريخ ايران\r\n1\r\nمجموعهء متون و اسناد تاريخى\r\nكتاب اول\r\n( قاجاريه )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nمعارفه\r\nموضوع آثارى كه نشر تاريخ ايران منتشر مىكند ، اختصاص دارد به متون ، اسناد ، و پژوهش هاى تاريخى درباب گذشته ى ايران . اين آثار تحت عناوين :\r\nمجموعه ى متون و اسناد تاريخى\r\nمجموعه ى پژوهش هاى تاريخى\r\nارائه مى شوند . ويژگى اين آثار ، اختصاص آن ها است به زمينه هاى فرهنگى ، اجتماعى ، و اقتصادى تاريخ ايران . هدف از نشر اين آثار ، شناخت كم و كيف گذران مردم است در ايران گذشته / كه چسان زيستند ، برچه بودند ، و برايشان چه رفت .\r\nنشر تاريخ ايران\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nخاطرات و اسناد\r\nحسين قلى خان نظام السلطنه ما فى\r\nبه كوشش\r\nمعصومه ما فى\r\nمنصوره اتحاديه ( نظام ما فى )\r\nسيروس سعدونديان\r\nحميد رام پيشه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر تاريخ ايران\r\nتهران : فلسطين شمالى ، پلاك 146 ، طبقه ى سوم ، شماره ى 15 ، نشر تاريخ ايران ( شركت سهامى خاص ) تلفن 659844 .\r\nحسين قلى خان نظام السلطنه ما فى .\r\nخاطرات و اسناد حسين قلى خان نظام السلطنه ما فى .\r\nبه كوشش : معصومه ما فى ، منصوره اتحاديه ( نظام ما فى ) ، سيروس سعدونديان ، حميد رام پيشه .\r\nچاپ اول : تابستان 1361 هجرى شمسى .\r\nچاپ دوم : بهار 1362 هجرى شمسى .\r\nچاپخانه ى نقش جهان .\r\nتيراژ 5000 نسخه .\r\nحق چاپ محفوظ و در اختيار نشر تاريخ ايران است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\nفهرست مندرجات\r\n« مقدمه » 1 - مقدمه 9\r\n« باب اول » خاطرات حسين قلى خان نظام السلطنة ما فى 1 - بخش اول : خاطرات حسين قلى خان در سلطنت ناصر الدين شاه 29\r\n2 - بخش دوم : خاطرات حسين قلى خان در سلطنت مظفر الدين شاه 223\r\n3 - بخش سوم : ضمائم خاطرات حسين قلى خان 319\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n« باب دوم » اسناد سال‌هاى 1314 - 1300 قمرى 1 - بخش اول : اسناد سال 1301 قمرى 355\r\nضمائم بخش اول 363\r\n2 - بخش دوم : اسناد سال‌هاى 1306 و 1307 و 1308 قمرى 375\r\nضمائم بخش دوم 428\r\n3 - بخش سوم : اسناد سال‌هاى 1309 و 1310 قمرى 441\r\nضمائم بخش سوم 469\r\n4 - بخش چهارم : اسناد سال 1311 قمرى 473\r\n5 - بخش پنجم : اسناد سال‌هاى 1312 و 1313 و 1314 قمرى 507\r\nضمائم بخش پنجم 535\r\n« باب سوم » اسناد سال‌هاى 1326 - 1315 قمرى 1 - بخش اول : اسناد سال‌هاى 1317 و 1318 قمرى 543\r\nضمائم بخش اول 561\r\n2 - بخش دوم : اسناد سال‌هاى 1319 و 1320 و 1321 قمرى 579\r\nضمائم بخش دوم 681\r\n3 - بخش سوم : اسناد سال‌هاى 1322 و 1323 و 1324 قمرى 687\r\nضمائم بخش سوم 731\r\n4 - بخش چهارم : اسناد سال‌هاى 1328 و 1326 قمرى 751\r\nضمائم بخش چهارم 775\r\n« تصاوير » 1 - تصاوير 801\r\n« فهارس » 1 - فهرست موضوعى اسناد مندرج در ابواب دوم و سوم : الف - فهرست موضوعى اسناد باب دوم 849\r\nب - فهرست موضوعى اسناد باب سوم 863\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n2 - فهرست تفكيكى اعلام : الف - اشخاص\r\nب - امكنه\r\nج - ايلات ، عشاير ، طوايف ، و دودمان‌ها\r\nد - اصطلاحات ، لغات ، و مدنيات\r\nه - آيات\r\nو - ابيات ( به ترتيب قوافى )\r\nز - كتب\r\nح - عنوان تصاوير\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nمقدمه\r\n\r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه [ اول 
  ] سابقهء ايل ما فى\r\nجهت روشن نمودن اذهان خوانندگان گرامى در باب سوابق تاريخى ايل ما فى ، پس از مطالعهء كتابى خطى به‌نام « تذكرة الاباء » به‌قلم سلطانعلى خان ما فى ، پسر عم حسين قلى خان ما فى و فرزند نياز خان ، كه در سنهء 1303 قمرى به اتمام رسيده است ، « 1 » و همچنين با مراجعه به مقالهء « حسين قلى خان نظام السلطنه ما فى » مندرج در مجلهء يادگار - سال سوم ، شمارهء دوم - كه از قرار تقرير دانشمند محترم مرحوم عباس اقبال آشتيانى از روى يادداشت‌هاى مرحوم حسين قلى خان كه نزد ايشان بامانت بوده فراهم آمده است ، اين مختصر را به نظر مىرساند .\r\nطايفهء ما فى از ايلات لرستان بوده‌اند مشهور به « بايروند » « 2 » . بعد از آن‌كه صفويه طايفهء فيلى را در لرستان حكومت دادند ، بر اين طايفه تمكين از رؤساى فيلىشاق آمد و در قشلاق به خوزستان و از طريق رامهرمز و كهگيلويه به فارس مهاجرت كردند و تا به سلطنت رسيدن خاندان زنديه به شغل ديوانى و سپاهيگرى گرايشى نداشتند و به زراعت و دامدارى مىپرداختند . با روى كار آمدن خاندان زند ، به علت همزبانى و همريشگى ، اين طايفه بناى همكارى و همراهى با كريم خان را گذاردند و اين همبستگى تا زمان زكى خان زند ادامه داشت . در تمام جنگ‌ها و محاربات ، ايل ما فى دوش‌به‌دوش زنديه شركت مىجست ؛ بطورىكه براى نشان دادن يگانگى و برادرى ، اصطلاح « شمشير زند و ما فى » در فارس معمول بود . اين وحدت تا به حكومت رسيدن زكى خان زند ، پابرجاى بود .\r\nزكى خان به علت رفتار ناهنجار و شرابخوارى و ظلم و ستمى كه بر مردم روا مىداشت ، و بخصوص به‌سبب رفتار وحشيانه‌اى كه نسبت به يكى از سادات و خانوادهء وى اعمال داشت ، شبى در ايزدخواست اصفهان بدست دوتن از سردارانش كشته شد . اين دو سردار از ايل ما فى بودند ، به‌نام‌هاى « خان على خان » و « بابا خان » « 3 » . اين دو سردار بلافاصله گريخته ،\r\n\r\n\r\n","description":"","footnote":"\r\n( 1 ) - نسخهء اصلى اين تذكره نزد اينجانب محفوظ است .\r\n( 2 ) - در برخى متون ، اين طايفه را به ناصواب در شمار طوايف كرد رقم زده‌اند .\r\n( 3 ) - مرحوم اقبال بااستناد به تاريخ زنديه ، ايندو تن را « خان على خان » و « رضا خان » ناميده است .\r\n","page_name":" 11 ","page_number":11},
  {"content":"\r\n\r\nيكى به روم آن زمان و ديگرى به كوه‌هاى نهاوند متوارى گرديدند . چند تن ديگر از اقوام نيز بلافاصله ايل را كوچانيده و آواره گشتند . اين گريز و اختفا تا زمان آقا محمد خان قاجار و استقرار او در تهران ادامه داشت . پس از به سلطنت رسيدن وى ، ايل ما فى به فارس مراجعت كرده ، به زراعت مشغول شدند . در اين زمان صلاح دولت وقت در كوچانيدن تعدادى از ايلات فارس بود . بنابراين ، امر به كوچانيدن تمامى طايفهء ما فى و زنديه از خاك فارس شد . در نتيجهء اين اقدام ، ايل ما فى به‌طور كلى به دشت قزوين ، نهاوند ، ملاير ، تويسركان ، و كرمانشاهان منتقل گرديد « 4 » . در اين زمان عباس خان ، جد اعلاى حسين قلى خان ، رياست ايل را داشت . پس از عباس خان ، مهدى خان ، تيمور خان ، و بعد فتح الله خان به رياست رسيدند .\r\nمطابق معمول زمانه ، هميشه رؤساى ايلات مختلف ايران بانضمام عده‌اى سوار و پياده ، كه گاه عددشان به هزار تن مىرسيد ، در خدمت قشون و دولت بودند و اكثريت قشون را همين سواران تشكيل مىدادند و در جنگ‌هاى خارجى و اختلافات داخلى شركت مىكردند و مأمور حفظ حدود و ثغور و مرزوبوم ايران بودند .\r\nرؤساى ايل ما فى معمولا درجات قشونى داشتند و در جنگ‌هاى مختلف شركت مىجستند و گاهى مورد محبت و زمانى مورد بىمهرى سردمداران و فرماندهان و حكام قرار مىگرفتند .\r\nدر زمان سلطنت فتحعلى شاه و جنگ‌هاى ايران و روس كه رياست ايل با فتح الله خان بود ، به‌علت دشمنى و كارشكنى حاكم قزوين « 5 » ، طايفهء ما فى سخت مورد فشار و ظلم قرار گرفته و به‌داد آمده بودند . فتح الله خان در معيت سه برادر ديگر خود - شريف خان « 6 » ، نياز خان « 7 » ، و فضلعلى خان - به آذربايجان گريخته ، به عباس ميرزا نايب السلطنه پناه بردند و مورد استقبال قرار گرفته ، در محاربات مختلف در ركاب عباس ميرزا شركت كردند .\r\nفتح الله خان در اين زمان به بزرگترين مقام قشونى آن زمان كه سرتيپى بود نائل گرديد و روزبه‌روز بر اعتبار او افزوده مىشد ؛ به‌طورىكه به سركردگى كل سوارهء قزوين از طايفهء ما فى ، كاكاوند ، قياسوند ، بهتوئى ، ماجلان ، و معدودى از طايفهء جليلوند و چگينى و باجلان منصوب گرديد . وى مشيرومشار قائم‌مقام بود و جميع امورات عرض و داد اهالى و رعايا به او مفوض شده بود و پس از مغضوب و مقتول شدن قائم‌مقام ، او هم طبعا مورد بىمهرى قرار گرفت ؛ ولى پس از مدتى دوباره مورد عنايت گرديد و عاقبت\r\n\r\n\r\n","description":"","footnote":"\r\n( 4 ) - با استناد به تاريخ گيتىگشا ، مرحوم اقبال زمان وقوع اين واقعه را در سال 1198 دانسته مىنويسند : « . . . در سال 1198 آقا محمد خان امر به كوچ ايل ما فى داد و بيشتر ايشان به كرمانشاهان كه موطن اصليشان بود رفتند .\r\n( 5 ) - ركن الدوله برادر عباس ميرزا .\r\n( 6 ) - شريف خان پدر حسين قلى خان .\r\n( 7 ) - نياز خان پدر سلطان على خان ، مولف تذكرة الاباء .\r\n","page_name":" 12 ","page_number":12},
  {"content":"\r\n\r\nدر تهران به‌مرض و با در سنهء 1261 درگذشت « 8 » .\r\nپس از فتح الله خان ، قليچ خان پسر بزرگ او به رياست ايل و مناصب پدر برقرار شد و كماكان در خدمت قشون بود و به‌علت رشادت و شجاعت ، مدارج پدر را طى كرد و بسيار مورد توجه قرار گرفت . بخصوص در جنگ‌هاى بين قواى دولتى و تركمانان ، در ركاب حسام السلطنه رشادت‌ها از خود بروز داد و در طى يكى از جنگ‌ها او و نادر قلى عموزاده‌اش « 9 » بشدت مجروح شدند . قليچ خان عاقبت در يكى از محاربات غرب در كرمانشاه فوت شد و در نجف اشرف مدفون گرديد « 10 » .\r\nبعد از قليچ خان كه اولادى نداشت ، فرزندان ديگر فتح الله خان به‌علت عدم لياقت و كياست ، تمام ثروت خانواده را به‌باد داده و تقريبا از رياست ايل كنار رفتند .\r\nاما نياز خان پدر مؤلف تذكرة الاباء ، چهل روز پس از فوت برادرش فتح الله خان ، او هم به مرض و با در تهران به سن پنجاه و چهار سالگى درگذشت . وى صاحب سه فرزند ذكور بود به نام‌هاى نادر قلى كه سپاهى بود ، سلطانعلى نويسندهء تذكرة الاباء كه به ثقل سامعه مبتلا بود و به‌همين علت غالبا در قزوين اقامت داشت و سرپرستى خانواده و عموزاده‌ها را عهده‌دار بود . وى با دختر فتح الله خان ازدواج كرده و در اواخر عمر بيشتر در معيت حسين قلى خان بود . از سرنوشت امير قلى ، برادر سوم ، اطلاعى در دست نيست و نيز از سرنوشت و اولاد فضلعلى خان ، برادر چهارم فتح الله خان هم اطلاعى موجود نيست .\r\nاما شريف خان برادر سوم فتح الله خان و پدر حسين قلى خان در شروع جوانى در معيت فتح الله خان و در ركاب نايب السلطنه ، عباس ميرزا ، بود و در محاربات مختلف شركت كرده و به رتبهء يوزباشيگرى و سرتيپى و امتيازات آن درجه رسيده بود . ولى كم‌كم از قشون كناره گرفته و به ديوان روى آورد و به حكومت ايالات كوچك رسيد و صاحب ذوق و اهل قلم بود . دوبار ازدواج كرد و در سنهء 1263 در تهران درگذشت « 11 » . از عيال اول كه از ايل و طايفهء بايروند بود ، صاحب دو پسر شد به نام‌هاى مصطفى قلى خان و لطف الله خان ؛ يك دختر نيز از اين ازدواج حاصل آمد « 12 » . از عيال دوم كه از اهالى خراسان بود و به نام صاحب جان خانم ، صاحب سه فرزند ذكور گرديد به نام‌هاى حسين قلى -\r\n\r\n\r\n","description":"","footnote":"\r\n( 8 ) - مدفن وى در زاويهء مقدسه حضرت عبد العظيم ( ع ) است كه حاليه هم مقبرهء او موجود و سنگ مرقدش به‌علت حجارى زيبايى كه دارد ، از طرف ادارهء باستانشناسى از محل دفن برداشته و به ديوار نصب گرديده است .\r\n( 9 ) - برادر بزرگ سلطانعلى خان .\r\n( 10 ) - مدفن ايشان نيز در يكى از شبستان‌هاى حرم مطهر حضرت امير المؤمنين ( ع ) قرار دارد .\r\n( 11 ) - مدفن شريف خان نيز در مقبرهء برادرش فتح الله خان در زاويهء مقدسه حضرت عبد العظيم ( ع ) قرار دارد .\r\n( 12 ) - مصطفى قلى خان صاحب دو پسر به‌نام‌هاى يونس و يوسف بود كه بعدها در خدمت حسين قلى خان بودند و خود مصطفى قلى خان چنان كه در خاطرات آمده وارث مناصب و حقوق شريف خان شد .\r\nلطف الله خان صاحب اولادى نشد و هميشه در ده سكونت داشت .\r\n","page_name":" 13 ","page_number":13},
  {"content":"\r\n\r\nخان « 13 » ، حيدر قلى خان « 14 » ، محمد حسن خان « 15 » .\r\nحيدر قلى خان برادر دوم حسين قلى خان به شغل اسلاف كه سپاهيگرى بود روى آورده و سال‌ها در مشهد مقدس و تهران خدمت كرد و از دوستان آقا ابراهيم امين السلطان پدر ميرزا على اصغر خان امين السلطان بود . وى صاحب اولاد متعدد بود . بزرگترين فرزندش رضا قلى نام داشت كه مورد خطاب حسين قلى خان در مكاتبات است و بعد از حسين قلى خان به لقب نظام السلطنگى رسيد و در جنگ بين‌الملل اول و مهاجرت مليون ، رياست كابينهء موقت نهضت مقاومت ملى را عهده‌دار شد . فرزندان ديگر او ، احمد ( مجير السلطنه ) ، ابو القاسم ( برهان الدوله ) ، ميرزا محمد خان كه در جوانى و حين تحصيل در برلن فوت شد ، خديجه سلطان كه به نكاح ميرزا حسين خان پسر حسين قلى خان درآمد ، و هاجر خانم بودند .\r\nمحمد حسن خان برادر كوچك حسين قلى خان ملقب به سعد الملك ، غالبا در معيت يا نيابت حسين قلى خان بود و بعدها مستقلا به حكومت و مقامات مختلف رسيد و ساليان دراز گمركات جنوب در اجارهء ايشان بود . وى بسيار مورد محبت و دلبستگى حسين قلى خان بود و در جوانى فوت شد و از او فقط يك اولاد باقى ماند به‌نام مهدى ( سعد الملك دوم ) .\r\nاما شرح مختصر احوال حسين قلى خان نظام السلطنه . ايشان در 1248 قمرى متولد و در 1326 دار فانى را وداع گفتند . در سال 1270 قمرى در سن بيست و دو سالگى وارد دستگاه حسام السلطنه شد و در سال 1274 نايب الحكومهء بوشهر گرديد . در سنهء 1286 در معيت حسام السلطنه به خراسان رفت . در 1287 كه ابو الفتح ميرزا پسر حسام - السلطنه به‌حكومت اصفهان رفت ، وى به پيشكارى و وزارت اصفهان منصوب گرديد . در 1291 به حكومت يزد رسيد و ملقب به سعد الملك شد . در سنهء 1292 كه يحيى خان معتمد الملك حاكم فارس شد ، حسين قلى خان به وزارت فارس رسيد . از 1296 تا 1299 مأمور جمع‌آورى تمام غلات ايران شد . در 1299 مأمور گمركات جنوب گرديد و در همين سال به زيارت عتبات عاليات مشرف گرديد . در سنهء 1301 به حكومت خمسه رفت .\r\nدر 1305 ملقب به نظام السلطنه شده و بعد به حكومت عربستان و بختيارى و چهارمحال اصفهان منصوب شد . در همين زمان ، لقب سعد الملكى و حكومت كل بنادر و جزاير خليج فارس به برادرش محمد حسن خان تفويض شد . اين حكومت تا 1308 ادامه يافت و در اين سال كه مصادف با فوت عيال سعد الملك بود ، به بوشهر رفت و يك سال در بوشهر ماند . در طى اين يك سال ، حسين قلى خان نيابت سعد الملك را داشت . پس از آن ، رضا قلى برادرزاده‌اش را به نيابت گذارده و خود از راه شيراز به تهران مراجعت نمود . در 1310 والى فارس شد و در 1311 به‌علت مداخلات قوام الملك معزول گرديد . در 1312 بار ديگر به حكومت عربستان و بختيارى مأمور گشت و در همان زمان محمد حسن خان سعد الملك حاكم لرستان و بروجرد بود . حسين قلى خان تا سال 1314 در اين مقام باقى\r\n\r\n\r\n","description":"","footnote":"\r\n( 13 ) - حسين قلى خان نظام السلطنه .\r\n( 14 ) - حيدر قلى خان برهان الدوله .\r\n( 15 ) - محمد حسن خان سعد الملك .\r\n","page_name":" 14 ","page_number":14},
  {"content":"\r\n\r\nبود و پس از آن به تهران آمد . پس از آن به وزارت عدليه رسيد ولى به‌علت اختلاف با امين الدوله ، كارى اساسى به وى رجوع نگشت . در 1316 پس از روى كار آمدن دوبارهء امين السلطان ، رئيس دفتر استيفاء و وزير ماليه شد . در سنهء 1317 به پيشكارى آذربايجان رفت . در اين سفر كه مقارن مسافرت مظفر الدين شاه به فرنگ بود ، رضا قلى خان مجير السلطنه برادرزادهء ايشان ، منصب رياست قشون آذربايجان را داشت . در فاصلهء سنوات 1318 تا 1323 در تهران و از كار بر كنار بود و چنان كه از متن خاطرات برمىآيد ، قسمت اعظم يادداشت‌هاى خود را طى اين سال‌ها تحرير كرده است . در 1323 براى بار دوم به پيشكارى آذربايجان منصوب گرديد . در 1324 استعفا داده ، چندين ماه در خمسه بود . سال 1325 را نخست به حكومت اصفهان و سپس فارس سپرى ساخت . در اواخر 1325 به تهران بازگشت . در 1326 به صدارت عظمى رسيد و در همين سال ، اندكى پس از مرگ تنها پسرش ميرزا حسين خان ، دار فانى را وداع گفت . حسين قلى خان پيش از فوت ، از مقام صدارت استعفا كرده بود . مقبرهء ايشان در جوار امامزاده عبد الله قرار دارد .\r\nايشان دو بار ازدواج كردند . همسر نخستين از اهالى قزوين بود و همسر ثانى از اصفهان . صاحب يازده اولاد شد كه تنها دو تن از ايشان بازماندند ؛ ميرزا حسين خان كه قبل از پدر فوت شد و بتول كه بعدها به ازدواج شيخ خزعل درآمد . ميرزا حسين خان با دختر عموى خود خديجه سلطان دختر حيدر قلى خان و خواهر رضا قلى خان ازدواج كرد .\r\nو از اين ازدواج دو فرزند بازماندند : فاطمه سلطان خانم كه به ازدواج اسمعيل فرزانه در آمد و از ايشان يك دختر باقى ماند . و فرزند اول ميرزا حسين خان ، غلامحسين را سه فرزند باقى ماند : حسين قلى ، معصومه ، و فرخ .\r\nاين قلمزن ( معصومه ما فى ) فرزند غلامحسين و همسر محمد على پسر رضا قلى خان نظام السلطنه است . اسناد حاضر ، از جانب حسين قلى خان به رضا قلى خان واگذار شده بود كه از اين رهگذر به اينجانب رسيده ، اينك به طبع قسمتى از آن اقدام مىشود . جهت اطلاع بيشتر از احوال حسين قلى خان ، به متن خاطرات و مكاتبات ، مقاله‌ى مندرج در مجله‌ى يادگار ، و نيز به شرح احوال ايشان در روزنامه‌ى شرف و شرافت رجوع فرمائيد .\r\nمعصومه ما فى\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n« به نام آنكه هستى نام ازو يافت »\r\n\r\n[ مقدمه دوم 
  ] خاطرات و اسناد حسين قلى خان نظام السلطنه\r\nمجموعه‌ى حاضر ، مشتمل است برخاطرات و گزيده‌يى از مكاتبات حسين قلى خان نظام السلطنه ما فى . اين مجموعه را سه باب است و هر باب را چندين بخش . باب نخست ، خاطرات است و دو ديگر مكاتبات .\r\n\r\nباب اول : خاطرات\r\nخاطرات حسين قلى خان ، يادداشت‌هاى ايشان را شامل است از حوادث ايام ، از به دو تولد تا سال 1321 قمرى . اين باب را سه بخش است : - نخست ، واقعات عصر ناصرى ؛ ديگر ، حوادث عهد مظفرى ؛ آخر ، ضمائم خاطرات .\r\nقسمت نخستين ، از تولد نگارنده آغاز و به مرگ ناصر الدين شاه مىانجامد . ابتداى اين بخش كه بيانگر خاطرات ايشان است ، از تولد تا رود به خدمت دولت ، بسيار خلاصه و به ايجاز نگاشته شده است ؛ دنباله اما ، به تفصيل است .\r\nقسمت ثانى ، از مرگ ناصر الدين شاه آغاز و تا استعفاى ميرزا على اصغر خان امين السلطان از مقام صدارت ، به طول مىانجامد . اين بخش ، بيشتر شامل واقعات پيش و پس از سفر مظفر الدين شاه است به فرنگ ؛ تفصيلى است از پيشكارى حسين قلى خان در آذربايجان ؛ موجبات آن ، واقعاتش ، و پىآمدهايش .\r\nقسمت آخر ، پاره‌يى يادداشت‌هاست ؛ تفصيل ماجراى قوچان ، شرح احوال ميرزا نصر الله نائينى ( مشير الدوله ) ، و چندين موضوع ديگر را در برمىگيرد . قصد نگارنده نيز جاى دادن آن‌ها يا پيوستن‌شان بوده است در ، يا كه بر خاطرات .\r\nشيوه‌ى تقرير خاطرات ، نه روزنامه‌نويسى بوده است - به مفهوم رايج آن زمان - ، و نه به قصد آن . تنها ، تقرير واقعات سنوات عمر بوده است به قصد بازنهادن ، و از اين رهگذر آگاهانيدن آيندگان و لاجرم تنبه ايشان يا كه عبرت بازماندگان . در پيچ‌وتاب حيات ، در انبوهه‌ى مسائل و مشغله‌هاى مترتب بر حكومتگزارى ، هر آن‌گاه كه فراغتى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدست آمده به نگارش خاطرات خويش پرداخته است . گاه شرح موجزى از واقعه نگاشته ، تفصيل را به حصول فراغتى موكول كرده . تقرير تفصيل بعدى ، گاه پارگى كلام را موجب آمده است و در مواردى ، اندك تكرار را سبب گشته . مع‌هذا ، اين تكرار و گسيختگى رشته‌ى حوادث ، نه چنان است كه نگارنده را مطلب از دست شود و نه چندان كه خواننده را كسالتى رسد . در بيان حوادث و ثبت واقعات ، نگارنده را قصد پرداختن تاريخ عصر خويش نبوده است ؛ بلكه ، خود را در مركز حوادث نهاده ، به بيان آنچه بر وى رفته است بسنده كرده . همين موجب آمده است كه بسا حوادث مهم تاريخ آن زمان به عمد از قلم افتاده يا به ايجاز بسيار بازگو شود . لاجرم ، اين خاطرات بيشتر به مسائل حكومتى نگارنده مربوطست تا كل مسائل مملكت و مسائل كلى آن روزگار .\r\nنسخه‌ى اصلى خاطرات ، نه در يك دفتر كه بر اوراقى پراكنده تقرير گشته است .\r\nنخستين بار ، اين اوراق را مرحوم محمد على نظام ما فى ( نظام السلطنه‌ى سوم ) گردآورده ، استنساخ كرده بود . انديشه‌ى طبع اين قسمت ، از ايشان است و كوشنده‌ى اوليه هم ايشان .\r\nپس از استنساخ ، طبع اثر را به استخاره وانهاده ؛ استخاره بر طبع آن توسط خانم معصومه نظام ما فى قرار گرفته بود . بر اين اقدام چندين و چند سال گذشته است . سال پيش بر آن شديم كه راه را ما به پايان بريم . بعد از مطالعه‌ى اوليه ، طبع خاطرات را مفيد فايدت تاريخى يافته ؛ پس از آن ، مبالغى از مكاتبات را نيز به‌همان سبب مهياى طبع ساختيم .\r\nنسخه‌ى استنساخ شده را با متن اصلى مقابله كرده ، پاره‌يى جابجايىها و اندك التباس را كه در برخى مواضع و بعضى لغات روى داده بود ، رفع كرده و نسخه‌ى حاضر را فراهم ساختيم . طى اين عمل ، يادداشت‌هايى پراكنده يافته شد كه نگارنده به قصد تكميل خاطرات تقرير كرده بود . برخى از آن‌ها ، تفصيل حوادثى است كه به ايجاز در طى خاطرات آمده است و برخى ديگر نه . جاى دادن آن تفصيل و حذف موجز را دور از صواب يافتيم ؛ و لذا ، ضميمه‌ى خاطرات را به طبع اين يادداشت‌ها اختصاص داديم . برآنيم كه حجم اين يادداشت‌ها و مقدار آن‌ها ، بس بيش از آن بوده است كه اكنون . چرا كه تقرير بسيارى از حوادث را كه نگارنده به بعد ايكال كرده است ، در متن خاطرات نيافتيم .\r\nجستجوى در اسناد بازمانده نيز ، تنها به يافتن همان قدرى انجاميد كه در ضميمه‌ى خاطرات جاى گرفته است .\r\nدر ميزان صحت و صداقت نگارنده در بيان واقعات عمر خويش ، همين بس كه متن خاطرات با محتواى مكاتبات عجين است و ايندو مكمل يكديگر . در مقايسه‌ى مكاتبات و خاطرات ، موضوعى را نيافتيم كه در شرح آن تضادى يا كه تناقضى روى نموده باشد .\r\nپايان خاطرات ، بدان‌گونه كه اكنون در دست است ، گواه است بر ناتمامى آن . متن حاضر با استعفاى امين السلطان به پايان مىآيد . حدس ما برآنست كه حسين قلى خان ، حوادث پس از اين واقعه را نيز نگاشته بوده است ؛ اما مع التأسف ، در طى زمان از دست شده است و بازيافتنش غير ممكن . در اين‌كه قسمت گمشده تا مرگ ايشان را مشتمل بوده است يا نه ، هيچ حدسى نمىتوان زد ؛ ولو اين‌كه بدانيم در بازپسين سال‌هاى عمر ، مشغله‌ى فراوان ، اندوه مرگ تنها پسر ، و خستگى و فرسودگى تسنه نه مجال و نه حال نگارش\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخاطرات را - بدان‌سان كه پيش از آن - به ايشان نداده است . و الله اعلم .\r\n\r\nباب دوم و سوم : مكاتبات\r\nاين دو باب را چندين بخش است و هربخش را ضمائمى . ترتيب بخش‌ها براساس حكومت‌هايى است كه حسين قلى خان بر عهده داشته است . اين بخش‌ها حاوى مكاتبات حسين قلى خان است با رضا قلى خان برادرزاده‌اش و تمامى نامه‌ها كه آورده خواهد شد ، از حسين قلى خان و خطاب به رضا قلى خان . ضمائم هربخش ، مكاتبات حسين قلى خان را شامل است با غير و سايرين را با ايشان يا ديگر رجال آن عصر . كميت نامه‌هاى مندرج در هر بخش ، يكى نيست . ملاك در گزينش تعداد نامه‌ها ، اهميت تاريخى حوادث و حكومت‌هاى حسين قلى خان است ، نيز حجم نگاشته‌هاى ايشان در آن سنوات . گاه بنا به‌مناسبت و اهميت موضوع ، هفته‌يى چهارنامه و گاه يك نامه نگاشته‌اند . اين نامه‌ها معمولا با مقدمه‌يى كوتاه در باب تاريخ و نحوه‌ى ارسال نامه‌هاى پيشين آغاز و با بيان مسائل مختلف حكومتى به انجام مىروند . اهميت و ويژگى تاريخى اين نامه‌ها ، از آنجاست كه تمامى مسائل عصر خويش را بازگو مىكنند ، از مسائل اقتصادى و سياسى گرفته تا اخلاقى و فرهنگى و غيره .\r\nشيوه‌ى نگارش حسين قلى خان ، چه در خاطرات و چه در نامه‌ها ، از تكلف بدور است و به سادگى قرين . حوادث در تمامى آن‌ها به صراحت بازگو شده‌اند . مع هذا ، نبود امنيت و ترس از افتادن نامه به دست غير ، موجب شده است كه در برخى نامه‌ها پاره‌يى اشارات روى بنمايد . اين اشارات بيش از آن‌كه به حوادث باشند ، به اشخاص راجعند ؛ بدان معنى ، كه از نام بردن افراد سرباز زده ، آنان را به عناوينى چون « ساربان » ، « فظ غليظ القلب » ، و غيره مىنامد . مطالعه‌ى توأم خاطرات و اسناد ، ما را به يافتن افراد مورد خطاب حسين قلى خان و به بازگشودن اين ابهام‌ها راه برد . تمامى اين موارد را در پانويس هر نامه توضيح داده‌ايم . مشخصات امكنه را نيز با رجوع به فرهنگ جغرافيايى ايران و در مواردى فرهنگ دهخدا ، در پانويس نامه‌ها ذكر كرده‌ايم . در تصحيح اشعار و آيات مندرج در متن مكاتبات نيز ، از متون اصلى و گاه از فرهنگ دهخدا سود جستيم .\r\n\r\nسيماى حسين قلى خان در خلال خاطرات و مكاتبات\r\nمنظور از عنوان فوق ، ارائه‌ى طرحى از سيماى حسين قلى خان است ، چنان و چندان كه خود شناخته‌ايم . لاجرم استناد ما بخصوص بر خاطرات و مكتوبات ايشان است تا بر اقوال معاصرينشان . اين نيز به جهت تحذير از انگارهء سقيم است ، چراكه داورى معاصرين را به موجب حب و بغض ، ناصواب مىيابيم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nماحصل دريافت ما از شخصيت حسين قلى خان ، اين است كه وى فرديست سنت ستا .\r\nسنت ستاست از آن روى كه سخت دل‌بستهء عالمى است كه از آن برآمده و در بافت هزارتوى هنجارهايش باليده . آنچه مىانديشد ، آنچه مىنويسد و آنچه مىكند ، همه سربه‌سر گواهند بر اين مدعا . ايام صبى را در ايران فتحعلى شاهى سپرده ، عنوان شباب را در عصر محمد شاهى و تسنه را در عهد ناصرى و مظفرى . در اين گذار و گذر نيز همواره در حكومت بوده است و به كار حكومت سرگرم ؛ و آن چند صباح فراغت ايام عزل نيز ، دل مشغول عود و انجام فراغ . مشخصه‌هاى انديشه و عمل وى كه از آن‌ها به عنوان « تمايلات فرهنگى » ياد خواهيم كرد ، متأثر از مقام اجتماعى و محيطى است كه در آن رشد يافته است . در اهميت آن تمايلات همين بس كه در حفظ خاندان نيز ، استحكام و استمرار همانان را خواستار مىگردد .\r\nموضوع و محتواى اين تمايلات ، تميز چندين مشخصهء اساسى را ممكن ساخته است .\r\nمع‌هذا اين امكان نه به معناى مفارقت آنان است از يكديگر ، چرا كه همگى تاروپود يك بافت سنتى مشخص هستند . اينك بر سر طرح آن تمايلات شويم .\r\n« العبد يدبر و الله يقدر » . در انديشهء حسين قلى خان ، تقدير را چنان منزلتى است كه تدبير را هيچ . در فعل اما ، گاه تدبير چندان است كه تقدير را مجالى نيست مگر آن‌گاه كه تدبير راست نايد . گرچه خلاف دشمن و دوست ، نه از ايشان كه از اوست ، مع‌هذا التدبير نصف العيش ، هل و گل جاى خود را دارد و دل‌ستانى و بازگردانى خلاف ، مقام خويش .\r\n گرچه وصالش نه به كوشش دهند * هر قدر اى دل كه توانى بكوش \r\nبسا كارها را و اكثر ، اشق آن‌ها را به استخارت وامىگذارد و به آيات بارى سر مىسپارد . اما مع التأسف ، كار حكومت ، دستيازى بدان ، استقرار و استمرار آن در خاندان ، نه چنان است كه به كنجى نشسته و بفراغت كفى آب فرودهى . اين ورطه نه جاى بازيست و اين مهلكه نه مقام تساهل . همگان از خردوكلان ، به تدبير و تمهيد اندرند ، مباد كه فلان برآيد و ايشان بازمانند . بسا كسا كه به تمهيد ديگران در اوفتاد و به تدبير غير برآمد . خاصه آن‌كه شاه نيز آلت فعلى بيش نباشد و آمر راستين و فعال مايشاء ، دسته‌بندى هاى نوكر باب باشد و تارهاى گشن روابط پنهان و آشكار ايشان . در چونان جمعى كه احباء امروزين ، اعداء خوندار بالقوه و يحتمل بالفعل آتىاند ، در كاربودن و بر آن پائيدن ، پاىكوبى و دست‌افشاندنى است بر حسام و گذارى است بر پل صراط تنازع . آن روز مباد كه بىخويش و قومى نوكر باب ، معزول شوى كه از دروديوار در خرابيت بكوشند . عزل را يحتمل قهوهء قجر ، نفى بلد ، حبس و آزار و جريمه ، يا دست‌كم گوشه نشينى و تبعيد خود خواستهء سفر عتبات يا فرنگ در پى است . پس بايست كه در كار بود و پائيد ، در تدبير بود و تمهيد .\r\nمع‌هذا ، از آنجاى كز « قضاى آسمانى . . . كار هميشه بر ضد اسباب ظاهر است » ، اين تدبير همواره راست نايد و به مقصود اصابت ننمايد . اما چه غم كه تقدير چنين خواسته است و ستيز با آن از عقل بدور . دل قوى دار كه بس مشقات ، سرآخر همه رحمت باشند و اينك بنده در حجاب . پس بدان كه العبد يدبر و الله يقدر ، و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n از خدا دان خلاف دشمن و دوست * كه دل هر دو در تصرف اوست \r\nتمايل ديگر ، اكتساب فضل و كمال است . آن كس را كه به نوكرى اندراست يا به كار حصول آن ، غفلت از فضل و كمال نه در خور است . فضل و كمال نيز در كنار نايد مگر به جهاتى . اهم آن جهات ، شيوائى شيوه‌ى تحرير است . انشاء را بايسته است به سلاست نويسى و خط را به نكوئى ، چندان‌كه « قدرى لوندى » كند . از آنجا كه حسين قلى خان خود به اعتبارى برآمدهء اين دو نعمت است و سخت در آن دو كوشيده و مرارت كشيده ، در انديشه‌ى خويش ، آنان را اهميتى بخشوده است و الا ، تا بدانجاى كه گاه به معيارى در داورى غير بدل مىشوند و موجب تمجيد و ذم ديگران مىگردند . سبب شيوائى انشاء و طريق تكميل « رويه‌ى تحرير » در قرائت متون است و تأمل بر آن‌ها . بدين لحاظ ، قرآن را بايسته است خواندن كه هم فايدت عربيت باشد و هم بس تمتعات و فوايد بيكران دگر . به تأمل در گلستان شيخ و ديوان خواجه و مثنوى مولا نيز بايست شد و به منشآت قائم‌مقام نيز بايست پرداخت كه اينان بحر جواهرند و غوص در آن‌ها ، حصول گنج .\r\nاما فضل و كمال را جز اينان ، ملزوماتى است ديگر و اهم آنان ، افراط در معاشرت با جمهور است و سعى در مراوده با فحول ادبا و خبرگان عصر .\r\nحسين قلى خان در طى نامه‌اى به تاريخ دوازدهم شهر رمضان سنهء 1288 قمرى ، در باب تربيت رضا قلى خان برادرزاده‌اش ، به حيدر قلى خان بيگلربيگى پدر وى مىنويسد ، « . . . فرزندى و همراهانش امروز عصر مىآيند . از جهتى كه انس گرفته‌ام و تنها مىمانم ، افسرده هستم و از جهتى كه الحمد لله همه را صحيح و سالم ، زيارت‌هاى مخصوصه كرده و دل‌خوش مىفرستم ، شكر به فضل خداوند را بجاى مىآورم . بارى ، به مرگ خودم و به همين حجت خداوند كه ، از « رضا » راضى هستم . بسيار معقول ، فقير ، خوش‌سلوك ، باادب ، كم‌هواوهوس است . خداوند به عمر طبيعى برساند و بخت مساعدش بدهد .\r\nان شاء الله شما هم بعد از ورود ، از تربيت او غافل نشويد . درس بخواند . مشق بكند .\r\nبا مردم معاشرت كامل مفرط داشته باشد و قرآن زياد بخواند و ده كمتر برود بماند . »\r\nدر شيوه‌ى نگارش نيز تحذير از اغراق و تكلف را اصح از عبارت‌پردازى و سجع سازى مىداند و خود جز در مواردى معدود ، بر اين سليقه مىپايد . در همين باب ، طى نامه‌اى به محمد على فرزند رضا قلى خان كه در شهر پطر به تحصيل اشتغال داشت ، مىنويسد ، « . . . كاغذ آن نور چشم مورخهء سوم جمادى الاخر به توسط پست رسيد و از سلامت شما كمال خوشوقتى و مسرت حاصل آمد . ترتيب تحريرات شما تغيير كرده ، خيلى به تلفيق عبارات و سجع و قافيه معتقد شده‌ايد . اگرچه براى هرنويسنده‌اى لازم است اين عبارات را مذكور خاطر داشته باشد ، ولى چون كليتا شكل تحريرات اين دوره تغيير كرده ، به‌سادگى و بلاغت كلام و ايجاز مطالب ، سليقه و رويه عادت پيدا كرده است ، بهتر اين است شما هم ترتيب تحريرات را از حالا به سبك جمهور نويسندگان و ادبا قرار بدهيد و قلم را عارى به اين‌كه مغلق‌نويسى كرده باشيد بكنيد . مطلب هرقدر ساده‌تر و بىغل‌وغش و مطبوع خواص و عوام باشد ، بهتر است . . . جان عزيزم ! ان شاء الله از طرز جديد كه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nتحريرات مرحوم ميرزا ابو القاسم قائم‌مقام و مرحوم مجد الملك است و مرحوم امين الدوله هردو را تكميل كرده است ، نسخه‌اى تحصيل بكن و داشته باش . يك معلم موقتى هم پيدا بكن كه درس‌هاى خوانده را مكالمات و مذاكره بكنى . فراموشت نشود . شيوهء مجد الملك حاليه و قوام اسعد الله هم در تحرير خوب است . مبين الملك هم خيلى شيوهء خوبى دارد . »\r\nدر باب خطاطى نيز توصيه‌هاى مكرر دارد . در طى نامه‌اى به محمد على پسر رضا قلى خان كه ايام فراغت چند ماهه را در تهران مىگذرانيد ، مىنويسد ، « . . . در اين چند وقت ايام تعطيل مدرسه كه در تهران هستيد ، از درس عربى و مرور فارسى و مشق تحرير غفلت مكن . اگرچه مايه و پايهء خط تو خيلى خوب و قرص و صحيح است و ما شاء الله استعداد كامل دارى ، ولى اين شيوه كه در پيش گرفته‌اى ، شيوهء شيواى مطبوع دلپذيرى نيست . شيوهء قوام اسعد الله بسيار خوب است . بايد از نوشتجات او بدست بياوريد و سبك تحرير را از آن سيره قرار بدهيد . خود من هم مخصوصا در اين پست مختصرى به او نوشتم و سفارش كردم كه از نوشتجات خودش بدهد و از مكاتبهء با شما غفلت و مضايقه نكند . . . نمىدانم از نوشتجات مرحوم آقا ميرزا رضا جدت ، چيزى در نزد چه مقامى باقى هست . بهترين شيوهء تحرير ، خط آن مرحوم است . اگر او نباشد ، شيوهء قوام اسعد الله بهترين شيوه‌هاست . مبين الملك هم كه در خدمت شاهزادهء اعظم شعاع السلطنه است ، خوش شيوه است . »\r\nحساسيت حسين قلى خان در مورد رويه‌ى نگارش و مشق تحرير ، موجب آن بود كه هراز چندگاه منشى و محرر جديدى انتخاب كند و پيوسته از بد خطى و بىكمالى آنان تشكى نمايد . متن نامه‌هاى ايشان ، پر است از شكاياتى بدين مضمون . از جمله در نامه‌اى به تاريخ بيست و هشتم شهر ذيقعده سنه‌ى 1308 قمرى ، به رضا قلى خان مىنويسد :\r\n« . . . خبر از حالت من نداريد كه از نداشتن ميرزا يعنى منشى ، در چه حالتى هستم . اغلب اوقات از غصه و دلتنگى ، گريه مرا بىاختيار مىكند . يك ميرزا خليل بدخطى دارم كه حتى تعليقات ولايتى را هم خطش قابل نيست . ولى چون زبان فهم و محرم است ، مطالب داخله را به او مىگويم ؛ او مسوده مىكند ، مىدهد به عباس قلى . گاهى ميرزا محمد كرمانى هم يك چيزى كه صورت نوعى داشته باشد ، مىنويسد . ملاحظه كن سالى سه هزار تومان ، يعنى خرج شام و ناهار و اسب‌سوارى و مال‌وبنه ، به اين سه ميرزا مىدهم ؛ هرسه روىهم رفته ، يك ميرزاى تمام كه اسباب آسودگى و راحت و آبروى من باشد نيستند . غير از شكر چه علاجى دارم . »\r\nتمايل ديگر ، تحذير از فرنگى مآبى است . با ورود غربيان و شيوع فرنگ و فرنگى ستايى در ايران عصر قاجار ، خاصه در دربار و نزد نوكر باب ، دو گروه مفارق پديدار آمدند ؛ دسته‌يى فرنگىمآب و گروهى مخالفان ايشان . حسين قلى خان در شمار مخالفان فرنگىمآبى است . از موارد متعددى كه در طى نامه‌ها خواهد آمد ، چنين برمىآيد كه موجب ذم فرنگىمآبى از جانب ايشان ، بيشتر ناظر بر آن باژگونگى اخلاقى و استخفاف عرف و سنت است از جانب فرنگىمآبان و سلك تحصيل كرده‌ى جديد . از جمله در موردى ،\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nتساهل دوستان را در نامه‌نگارى نكوهش كرده و آن را معلول رابطه با فرنگىمآبان برمىشمارند كه مكتوباتشان يا « تقويم پارين و پيرارين » است يا جز چند سطرى در جويايى حال ، مطلبى ديگر را مشتمل نيست . مىنويسد : - « . . . دوستان و رفقاى من همه اين حالت را دارند كه اگر من سبقت در پرسش احوال آن‌ها نكنم ، ابدا از طرف آن‌ها اظهار حيات نمىشود . بر پدر فرنگىها لعنت كه اين قانون را در ايران جارى كردند كه حاصل انسانيت را به رفع حاجت و اقتضاى ضرورت قرار دادند . »\r\nتمايل ديگر ، تعظيم فرائض دينى ، عمران و ابقاء نام نيك است . در رعايت فرائض دينى و انجام عبادات ، از تساهل بدورند و به خيرات و مبرات نيز بس متمايل . در زمان حيات ، به ايجاد طرق و شوارع ، بناى آب‌انبار و كاروانسرا و استراحتگاه ، تعمير ابنيهء مقدسه ، معاضدت ايتام و طلاب علوم دينى ، و يارى فرودستان بگاه عسرت و بلايا ، اهتمام ورزيده و در وصاياى خويش ، استمرار خيرات و اقدام به امور خير را از وراث خواستار مىگردد .\r\nديگر ، تقديس حريم حكومت است . حسين قلى خان برآمده‌ى عصر اقتدار اتابكى و ميرزا آقا خانى است و از اين روى حكومت را مقتدر مىخواهد و مبرا از سستى . ازاين كه امين السلطان حريم صدارت را به لهوولعب آلوده و موجبات سفول شأن آن را فراهم ساخته ، سخت دلتنگ و پيوسته در نكوهش وى كوشاست . بر مظفر الدين شاه و محمد على ميرزا و اتراك حول‌وحوش ايشان نيز خرده مىگيرد و وظيفه‌ى ايشان را هدم دولت و افناء مملكت مىداند . سلطان محبوب وى ناصر الدين شاه است ، اما اين پسند نيز نه‌چندان است كه خرده‌گيرى از او را مانع آيد و ستار العيوب گردد . در يك كلام ، حيطه‌ى اقتدار حكومت را به‌دور از شائبه‌ى هرگونه تعرض و استخفاف مىطلبد . شيوه‌ى حكومت وى چنان است كه در كلى و جزئى امور دخالت مىكند . پيوسته از احوال مملكت و مسائل ساير حكام و ولايات ، مطلع و ذى خبر است . از اوضاع جهان نيز بدور نيست .\r\nدر رابطه با ساير رجال و قبول مناصب نيز شأن خود و مناصب اسبق خويش را دخالت تام مىدهد و بساكه از كارى به دليل كسر شأن يا خردى كار ، تن بازمىزند . در امور مالى و گذرانيدن حساب ، دقت تمام دارد « 1 » . در انجام امور محوله ، به پيغام وقعى نمىنهد و طلب\r\n\r\n\r\n","description":"","footnote":"\r\n( 1 ) - در تاريخ افضل الملك اثر افضل الملك كرمانى ، ( خطى ، مجلس ) در مورد حسين قلى خان آمده است : - « . . . خلاصه ، جناب نظام السلطنه در وزارت ماليه و رياست دفتر استيفاء فوق‌العاده جلوه كرد و . . . . در انظار رتبه‌ى وزارت ماليه را از رتبه‌ى وزارت داخله برتر ساخت . براتى را نزد او به دفتر آوردند كه وزير داخله زودتر از وى مهر كرده بود ؛ از اين كار برآشفت و سخنان حقه گفت و اظهار داشت كه ، اول بايد من صحت برات را امضاء كنم و بر پشت او مهر بزنم ، آن وقت وزير داخله يا هركس كه صدر اعظم باشد برات را مهر كند كه مطمئن به امضاء وزير ماليه باشد . وزير داخله را از صحت مرسوم و صدور برات و عمل دفتر ، چه اطلاع است كه هنوز برات به مهر من نرسيده او مهر مىكند . لختى اين سخنان بگفت و مهر وزير داخله را از پشت برات با آب دهن محو كرد و چون اصل برات صحيح بود ، آن را به مهر خود مختوم ساخته ، آن وقت به صاحب برات گفت ، حالا اين برات صحيح است ! »\r\n","page_name":" 23 ","page_number":23},
  {"content":"\r\n\r\nدستخط مىنمايد ؛ مگر در مورد عمران و آبادى ولايت كه سر خود اقدام نموده ، منتظر دستورالعمل نمىماند و همين موجب بس ضرر مالى مىگردد . تمامى اسناد و تلگرافات دولتى را به جهت روز مباداى عزل و ادعاهاى مغرضانه‌ى غير ، در ضبط و ثبت دارد .\r\nبا اين وجود چندين‌بار در برابر ادعاهاى هوايى ديگران ، ملزم به بست‌نشينى مىشود .\r\nدر سادگى ورود و خروج به مقر حكومت نيز سخت كوشاست تا از مردم تكلف پيشواز و بدرقه را سلب كند و موجب تسليت آنان گردد . اكثر اوقات اردوى مستقبلين را بىخبر رها كرده ، خود باتنى چندسوار راهى دار الحكومه مىگردد .\r\nديگر ، ناخشنودى از شاهزادگان است . وى كه از خاستگاهى غير اعيانى برآمده و به كرات نيش قهر شاهزادگان را چشيده ، پيوسته از ايشان آزرده است و در انتقاد از آنان مجد . آن‌گاه كه مىبيند آنان تنها به لميدن و تفاخر مواجب مىستانند و به لهو مصروف مىدارند ، نيز آن‌گاه كه به غرض در كار وى و امثالهم اخلال مىنمايند ، به اعتراض و تشكى برمىآيد . اما چه سود كه آنان نصبا و عزلا محترمند و ايمن ؛ حال آن‌كه هم مسلكان وى در معرض صدمه‌ى جان و مال ؛ چندان‌كه در بست‌نشينى نيز از آسيب شاهزادگان محفوظ نيستند . حكومت و حفظ خاندان بر مصادر امور ، لازم و ملزوم يكدگرند . در سراسر عمر ، برآنست كه حداقل يك تن از خانواده‌ى خويش را بر مسند حكومت مستقر بدارد و باقى بيند .\r\nمتن مكاتبات ، مملو است از رهنمودهايى به رضا قلى خان در باب رويه‌ى حكومت و چندوچون نگاهداشت قدرت . در حقيقت مىتوان گفت كه پايدارى رضا قلى خان در حكومت ، بيشتر معلول كوشش‌هاى حسين قلى خان است و وى دست‌پرورده‌ى ايشان .\r\nچنان كه گذشت ، نبود فردى از خاندان در حكومت ، عناد رجال ، و فرصت‌طلبى شاهزادگان بسا خانواده‌ها را كه تمام كرد .\r\nديگر ، دولت‌خواهى و وطن‌پرستى است . چه در متن خاطرات و چه طى نامه‌ها ، به كرات نكاتى حاكى از اين دو تمايل مىيابيم . در انجام وظايف رسمى خويش جدى است و در برخورد با فرنگيان - فرنگيانى در اوج اقتدار و سلطه - قاطع . منافع دولت و مملكت را بر ارضاء وزراى مختار ارجح مىداند و همين موجب آزردگى آنان و لاجرم مغبوضى اوست . در همين مورد نيز اعتراضاتى دارد بر شاه و امين السلطان و ساير رجال .\r\nمع‌هذا ، گاه در عمل رعايت اين اعتقاد به اشكال برمىخورد .\r\nتمايلاتى از ايندست كه بگذشت ، به انضمام شمارى چند كه به قصد ايجاز از ذكر آن مىگذريم ، موجب آنست كه حسين قلى خان را در پندار و كردار فردى سنت ستا بدانيم . مع‌هذا ، اين سنت ستايى نه بدان افراط است كه توجه به عالم مترقى را مانع آيد . تمايلات مذكور ، در بين و به نسبت شمار وانهاده ، مشخص‌ترند و اساسىتر ، و زمينه‌هاى مختلف شخصيت ايشان را مشتمل ؛ ساير زمينه‌ها يا در راستا و يا منشعب‌اند از اينان كه برشمارديم .\r\nذكر اين نكته ضرورى است كه حسين قلى خان در تمامى طول عمر ، به استثناى باز پسين سال‌هاى آن ، قلما و قدما از انسجام پندار و كردار برخوردار است و كمترين\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمورد تناقضى در معتقدات و رهنمودها و اعمال ايشان ، بروز نمىكند . مع‌هذا در سنوات آخر ، آراء ايشان را پريش و ناسخ و منسوخ مىيابيم ؛ چندان‌كه گوئى از شناخت و تطبيق با واقعيات سريعا متحول ايران ، بازمانده‌اند . اين چندگانگى آراء ، خاصه پس از فوت تنها پسر و اوج‌گيرى نهضت مشروطگى روى مىنمايد . مورد بارز اين حالت ، آرائى است كه در باب ابقاء يا عدم پايدارى رضا قلى خان در حكومت ابراز مىدارند و گاه به ابقاء و گاه عكس آن توصيت مىنمايند .\r\nبرخورد ايشان با مشروطيت نيز از ابهام بدور نمانده است و بيش از آن‌كه توافق و همدلى باشد ، همراهى و همرايى اعتبارى است . همراهند ، از آن روى كه به اقدامى عليه آن نهضت دست نمىيازند . اعتبارا همرأيند ، از آن روى كه نكاتى از آن را پسنديده و نكاتى ديگر را تقبيح مىكنند . از اين‌كه شاهزادگان را ديگر قدرت تبعيد و تعبيد فرودست نمانده ، خشنودند ؛ و از مورد سئوال قرار گرفتن مقام حكومت به آراء مجلسيان ، دلگير . پيوسته در بيم و اميدند . بيم از دست شدن ارزش‌ها و سنن آشنا ؛ و اميد به روزگار بهتر آتى . روزگارى كه خود نيك مىدانند به عمر سپنج ايشان كفاف نمىدهد و از آن آيندگانى است و جوانان حاضر . در ماه‌هاى آخر نيز اين اميد از دست مىشود و يكسر بيم است كه مىپايد . مردم در اعتراض جسورتر شده‌اند و رجال بىثبات‌تر از پيش .\r\nكارها در دست تحصيل كردگان جديد و سلك فرنگىمآب افتاده ؛ هم‌مسلكان و همسالان وى يا از اين دار شده‌اند و يا در شدن‌اند و بر كنار از اقتدار پيشين .\r\nوينك ، در عنوان مشروطگى و اوج نخستين آن ، حسين قلى خان پير ، خسته ، از مرگ پسر شكسته بر آستان عالمى ايستاده است رو به تحول و در پيش سننى به فروپاشى اندر . زبان اين نوبرآمدگان را سخت است دريابى و گر دريافتى ، سخت‌تر است كه پذيرا شوى . رسمى ديگر است اين سپنج‌سراى را كه رويه و سليقه‌يى باژگونه برگرفته .\r\nشدن آن عرف و سنت و جهان آشنا ، گويى شدن اوست و با نگريستن بدان ، رفتن خود را عيان مىيابد . اينك ، بيم است و همه بيم ؛ بيم از فردائى مبهم ، از شتاى سالى كه بهارش نه نكوست . و السلام خير الختام .\r\nمنصوره اتحاديه ( نظام ما فى ) سيروس سعدونديان\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nباب اول خاطرات حسين قلى خان نظام السلطنه ما فى\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبخش اول خاطرات حسين قلى خان در سلطنت ناصر الدين شاه\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n\r\nاز ولادت تا استخدام\r\nاين بنده كه در سنهء 1248 متولد شده بودم ، چون مشغول تحصيل در مدرسه بودم ، اعراض از مواجب و كار داشتم . تا سن بيست و دو سالگى به مقدمات عربيه و قدرى از فقه و تفسير و عروض ، ابدا خيالم متوجه عالم ديگر نبود . پس از انقضاى عمر بيست و دو سالگى ، كسب معاش و حفظ شأن را از لوازم انسانيت دانستم .\r\nبعد از وفات پدرم ، چون مواجب مسلم او را به مصطفى قلى خان برادر بزرگم كه غير اعيانى بود دادند ، به من منصب او كه غلام پيشخدمتى بود در جزو كشيكخانه ، و سيصد تومان مواجب سهم رسيد . طبعا از آن كار اكراه داشتم و مايل بودم كه در زى اهل قلم باشم .\r\nميرزا محمد خان قاجار دولو پسر امير خان سردار كه در آن وقت كشيكچى باشى بود ، با پدرم و عمويم سابقهء عداوت داشت . من هروقت از قزوين به تهران مىآمدم ، رسما ماهى دو دفعه به كشيكخانه مىرفتم و باقى اوقات را با مردم محترم كه در آن زمان اديب و فاضل و در عداد رجال بودند ، حشر داشتم . ميرزا داود خان پسر ميرزا آقا خان صدر اعظم ، طفل بود و اسباب تحصيل او را از هرجهت فراهم كرده بودند ؛ از جمله ، حاجى ميرزا عباس قلى لله او بود ، يحيى خان كه عاقبت معتمد الملك و داماد شاه شد معلم فرانسهء او بود ، ميرزا عبد الوهاب خان شيرازى كه عاقبت آصف الدوله و حاكم خراسان شد طرف مباحثه و مشوق علوم ادبيهء او بود . من براى كار تيولى كه در قزوين داشتم ، چند دفعه به آنجا رفتم . حاجى ميرزا عباس قلى سابقه‌اى بااسلاف داشت و چون مرا اهل آن مجلس ديد ، مهربانى و خصوصيت كرد و مراودهء من بيشتر شد .\r\nاز اقارب خودمان ، در نزد كشيكچىباشى سعايت كردند كه ، حسين قلى با خانوادهء صدارت و نورىها راه دارد . بر كشيكچىباشى ناگوار آمد و با من چند مجلس سختى كرد . برخود حتم كردم كه از كشيكخانه خارج شوم . آن اوقات مرحوم حسام السلطنه از خراسان معزول شد و به تهران آمد . در آن بين ، در سنهء 1275 ميرزا آقا خان از صدارت معزول و جماعت نوريه مطرود و مغضوب شدند . عريضه‌اى به مرحوم حسام - السلطنه عرض كردم كه ، از شما چيزى نمىخواهم ، فقط محض تأسى به پدرم مىخواهم باصميميت و صداقت مشمول عنايت شما باشم .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاز حسن اتفاق ، در منزل شاهزاده ، حكيم الهى و ملك الشعرا و قاسم خان عموى ملك الشعرا و ميرزا سيد على تفرشى مجد الاشراف و ميرزا تقى سپهر كه همگى از ادباى فحل و داراى خط بودند ، حضور داشتند . شاهزاده پرسيد ، عريضه خط كيست ؟ عرض كردم ، خودم نوشته‌ام . مضمون عريضه هم منشيانه بود . تمجيد كرد و ارائه به حضار داد . همگى متفق الكلمه تحسين و به شاهزاده تأكيد كردند كه ، اين‌چنين شخص را بپذير و به سهولت از دست مده . شاهزاده پرسيد ، سابقهء مواجب ديوانى چه دارى ؟ عرض كردم ، به كلى صرف‌نظر كرده‌ام . دستخط نوشت و مهر كرد و قرار شد عند الاقتضا ، در مأموريت شغل مخصوصى تعيين بفرمايند .\r\n\r\nورود به خدمت حسام السلطنه\r\nچندى طول نكشيد ، در سنهء 1275 ايالت فارس را به شاهزاده دادند و در خدمت شاهزاده رفتم . چون شاهزاده را بااختيار تامه به فارس فرستاده بودند و سند ده سالهء بقاى حكومت را به‌عنوان اجاره گرفته بود ، و چون قبلا احمد خان نوائى عميد الملك حكومت بوشهر و دشتى و دشتستان را از ايالت فارس موضوع داشته بود ، بعد از اين كه مطلع شد كه حكومت او هم جزو ايالت شده است ، از حكومت استعفا كرد و فورا حركت نمود ولدى الورود شاهزاده ، او هم وارد شد . هرقدر شاهزاده اصرار و سعى كرد بلكه در ادارهء او باشد و به بوشهر مراجعت كند ، تمكين نكرد . شاهزاده به‌رغم عنف او گفت ، حكومت جمعى تو اين قدرها اهميت ندارد ، من حسين قلى را با اسب چاپارى بدون تجمل حكومت بفرستم ، از عهده برمىآيد ؛ منظور من حفظ مقام نوكرى تو بود .\r\nاحمد خان عميد الملك از شيراز سريعا روانهء تهران شد . مرا به عنوان نايب الحكومه مأمور نمودند ؛ با چهار پنج نفر به تعجيل رفتم و مشغول كار شدم . بخت مساعد بود و چون اغلب خوانين هم با پدرم سابقه داشتند ، به خوبى پيشرفت كرد . در آن سفر به واسطهء آن‌كه مردم سرحدات شاهزاده را فاتح خراسان و هرات شناخته بودند ، علاوه بر اقتدار و اختيارى كه دولت داده بود ، چنان رعبى در قلوب مردم بود كه اگر يك فراشى را به تمشيت امر خطير يا نظم سرحدى مىفرستادند ، برحسب دلخواه صورت مىگرفت . در زمستان آن سال ، شاهزاده به واسطهء اتفاقاتى كه پيش آمده بود ، - بعدها هرگاه موفق شوم ، ملحق خواهم كرد - براى تنبيه حسين خان دشتى كه به تحريك محمد قلى خان ايلخانى كه با خوانين دشتى عداوت داشت ، سفر بندر بوشهر و دشتى را تصميم گرفت . در ورود بوشهر ، سليمان ميرزا پسر مرحوم فريدون ميرزا برادرزاده‌اش را حاكم بوشهر و دشتى و دشتستان كرد ، و چون طفل بود ، محمد حسن خان ترك آذربايجانى را كه از نوكرهاى قديم مرحوم فريدون ميرزا بود ، لله و پيشكار او قرار دادند . خوانين دشتى هم از در خدمت و اطاعت درآمدند و ايلخانى به مقصود خود نائل نشد . در اين بين ، خبر اغتشاش شهر شيراز رسيد كه به تحريك مرحوم حاجى - قوام الملك بود . - به موجب شرحى كه در صورت فرصت آن را هم نگاشته و ملحق\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nخواهم كرد - ، از منزل شنبهء دشتى ، از راه صعب غير متعارف كه معروف به « مهلك » است ، به طرف فراش‌بند و فيروزآباد ، به عزم مراجعت به شهر شيراز حركت و توپخانه را از طريق مستقيم فرستاد و وارد شهر شديم . حاجى قوام الملك را در باغ نو تحت الحفظ توقيف كرده ، ده هزار تومان جزاى نقدى گرفت و با تفنگدارى كه از دولت براى اجراى فرمايشات شاهزاده آمده بود ، روانهء اصفهان كرد ، و قرار داد كه از اصفهان به تهران نرود . جزاى نقدى او را به دربار تقديم نمود ؛ خدمتانهء تفنگدار را هم حاجى رضاى قاسى كه در آن عمل دخالت داشت ، برد .\r\n\r\nحسام السلطنه و حكومت خراسان\r\nدر سنهء 1278 حشمت الدوله و قوام الدوله چهل هزار قشون و چهل عرابه توپ براى فتح و تصرف مرو بردند و تمام آن قشون و توپ به تصرف تركمان مروى درآمد و خودشان با معدودى به اقبح وجهى فرارا به مشهد مقدس رسيدند و به دربار احضار شدند . رأى همايونى و اتفاق وزراى سته - مستوفى الممالك دفتر و كليهء محاسبات وزير ماليه ، ميرزا محمد خان وزير جنگ سپهسالار اعظم ، عباس قلى خان جوانشير وزير عدليه ، ميرزا سعيد خان وزير خارجه ، على قلى ميرزا وزير علوم و تجارت ، ميرزا صادق قائم‌مقام وزير داخله « 1 » - كه آن وقت هريك در ادارهء خود استقلالى داشتند ، بر اين تعلق يافت كه رفع اين افتضاح و اصلاح و نظم خراسان ، جز از شخص حسام السلطنه در قوهء احدى نيست . چاپار مخصوصى به احضار شاهزاده آمد . آنقدر در دستخط همايونى و نوشتجات وزراء اظهار احتياج و تحريص قبول اين امر شده بود كه انكار و اكراه جا نداشت و امارت متمرد و مخالف بود ؛ ناچار تسليم و روانه شد . در آن زمستان و بارندگى ، فرصت حركت بنه و ملحق شدن حكامى كه از اجزاء خودش بودند ، نشد . در اين وقت ، ميرزا جعفر خان مشير الدوله به منصب توليت آستانهء سر كار فيض آثار برقرار بود و ايام فترت ، احكام ايالتى را هم جارى مىكرد . اواخر 1278 وارد خراسان شديم ، در حالى كه به واسطهء برف و سرما در راه زحمت فوق‌الطاقه كشيديم . چهار نفر از اهل فارس هم مهاجرت كردند : حاجى رضاى قاسى ، حاجى محمد كاظم كدخداى محله ، حاجى ميرزا آقا معدل و حاجى ميرزا احمد كدخداى ميدان شاه .\r\n\r\n\r\n","description":"","footnote":"\r\n( 1 ) - پس از تبعيد ميرزا آقا خان نورى ، ناصر الدين شاه سعى نمود كه بدون صدر اعظم سلطنت كند . هيأتى متشكل از شش وزير تشكيل داد كه هركدام جداگانه مسئول امور بودند . هدف شاه ، ممانعت از قدرت يافتن فردى واحد بود . اين وزارتخانه‌ها عبارت بودند از : داخله ، خارجه ، ماليه ، جنگ ، عدليه و اوقاف . فهرستى كه حسين قلى خان از وزارتخانه‌ها بدست داده با صورتى كه امين الدوله و عبد الله مستوفى ذكر كرده‌اند ، متفاوت است . حسين قلى خان آخرين وزارتخانه را علوم و تجارت خوانده است . امين الدوله و مستوفى نوشته‌اند كه ، تعداد وزارتخانه‌ها محدود به شش وزارت نبوده و وزير علوم و تجارت و رسائل خاصه كه مهردار شاه بود ، به اين عده افزوده گشت . خورموجى نيز از ده نفر وزير نام مىبرد . ر ك : امين الدوله . خاطرات سياسى : 17 ، مستوفى . شرح زندگانى من . ج 1 : 90 ، خورموجى . حقايق الاخبار ناصرى : 243 .\r\n","page_name":" 33 ","page_number":33},
  {"content":"\r\n\r\nبعد از ورود به خراسان ، من مشغول تحريرات حضورى بودم . اغراض نفسانى اولياى دولت ، مانع از انجام ترتيباتى كه شاهزاده داده بودند مىشد و مشير الدوله متولىباشى هم با شاهزاده صفائى نداشت و با رأى وزرا موافقت مىكرد . قنبر على خان سعد الدوله هم كه از تهران آمد ، صلاح خود را در مخالفت شاهزاده و متابعت وزراء و مشير الدوله ديد .\r\nبعد از مراجعت او ، در پيشگاه شاه مدلل داشتند كه اين ترتيبات ، خرج‌تراشى براى دولت و بىحاصل است ؛ فرضا حاصلى هم داشته باشد ، عايد خود شاهزاده است كه با اين اسباب از دولت بىنياز شود و يحتمل توليد فتنهء بزرگى بكند . هريك از آن ترتيبات را تعطيل و موقوف كردند . صاحب منصبانى كه در ركاب حشمت الدوله اسير شده بودند با افواج ، هركس بضاعتى داشت از خانهء خودشان پولى تهيه كرده و به خراسان فرستادند به توسط حاجى ميرزا حسن على وزير آستانه خريدارى شدند و هريك پولى نداشت از مرحوم حاجى ميرزا حسن على قرض كرد . براى يوسف خان افشار اروميه آن قدر پول فرستادند كه هم فوج افشار را و هم خودش را خريد . مصطفى خان برادر سپهسالار ميرزا محمد خان وزير جنگ با پسرش اسير بودند ، خودش را در شش هزار تومان حاجى ميرزا حسن على خريد ، و پسرش ماند تا در ميان تركمان مرد . اين داستان خيلى مطول است ، كه از سوء تدبير و مخالفت وزير و امير و سخافت رأى هردو و تمرد سركردگان واقع شد .\r\n\r\nقضيهء قوچان\r\nشاهزاده چهار سال در اين حكومت باقى بود . از وقايع ايام حكومت شاهزاده در خراسان ، يكى قضيه قوچان است كه اجمالى از آن را مىنويسم . در سفر قوچان كه حسين قلى خان زعفرانلو پسر بزرگ رضا قلى خان كه در تحت حفظ نظرى شاهزاده و جزو عملجات بود ، در سنهء 1271 از مشهد فرار كرد و به قوچان رفت . امير حسين خان شجاع الدوله برادرش را بيرون كرد و او به اردوى استراباد سپهسالار اعظم ميرزا محمد خان ملحق شد و حسين قلى خان كلمهء عصيان را آشكار نمود و فرستاد از تركمان تكه « 2 » قريب چهار هزار سوار آورد . مرحوم حسام السلطنه ابتدا چند نفر را به سركردگى پرويز ميرزاى نير الدوله و ميرزا على رضاى مستوفى و محمد على خان ناظر پسر خالوى\r\n\r\n\r\n","description":"","footnote":"\r\n( 2 ) - تركمانان ايران در دشت گرگان ، ميانهء رود اترك و قره سو و در قسمتى از خراسان ، در قوچان ، بجنورد ، و سرخس زندگى مىكنند . قوم تكه يكى از قبايل تركمن است كه توسط نادر شاه در حوالى استراباد اسكان داده شد . در قرن گذشته تركمان‌هاى تكه به اتك كوچيدند و تا واحه‌هاى تجن و سرخس پيش آمدند . در سال 1272 - 1855 واحهء مرو را تصرف كردند و در مناطق سفلى رودخانهء مرغاب و تجن و واحه‌هاى اتك و آخال مستقر شدند . ولى ، عده‌اى از آن‌ها در خاك ايران ماندند . در سال 1298 - 1881 كه مرز بين ايران و روسيه معين شد ، نقل و انتقالات اين طوايف تا حدى موقوف شد . ر ك : لوگاشوا ، بىبى رابعه . تركمان‌هاى ايران . ترجمه حسين تحويلى و سيروس ايزدى .\r\n","page_name":" 34 ","page_number":34},
  {"content":"\r\n\r\nخود به استمالت فرستاد ، كه هرسه را حبس كردند . بعد ، مهدى قلى ميرزا را فرستاد بلكه بتواند به استمالت خان را از اين خيال منصرف كند . بعد از ورود كه خيالات خان را دگرگون و نصيحت را بىثمر ديد ، خان را فريب داد كه ، مبلغى تمسك پيشكش بده من مىبرم و خلعت و رقم حكومت مىگيرم مىآورم ، و بدون زحمت جنگ و بدنامى عصيان ، خانهء موروث خود را صاحب مىشوى . در اين ضمن نيز ، از رؤساى زعفرانلو پرسيد كه ، اگر شاهزاده شخصا با جمعيت بيايد ، آيا با او از در مخالفت و تمرد بر مىآئيد يا متابعت و خدمت مىكنيد ؟ جواب دادند كه ، اطاعت ما از خان اضطراريست ، زيرا كه چهار هزار سوار و پيادهء تركمان در ميان خانهء ما آورده است . اگر شاهزاده به خاك قوچان وارد شود ، همگى براى خدمت ملحق مىشويم .\r\nمهدى قلى ميرزا تمسك پيشكش و عريضهء استدعاى واگذارى حكومت را از حسين قلى خان گرفت و به مشهد آمد . در آن حال ، تمام سواره و پيادهء خراسانى به استراباد رفته بودند . در مشهد پانصد نفر سرباز تكشلوى افشار و صد نفر توپچى بود و از سوارهء ولايتى هم قريب دويست سوار داشتيم . شاهزاده متوكلا على الله از مشهد حركت كرد ، زيرا كه سپهسالار از استراباد نوشته بود كه ، حسام السلطنه اين اسباب را خود فراهم كرده است كه كار من در استراباد پيشرفت نكند .\r\nاز مشهد كه خارج شديم ، تمام تحريرات خراسان و تهران بر عهدهء من ماند . هيچ اهل قلمى نبود ، مگر يك نفر از منشىهاى ولايتى . در آن سفر معلوم است از زحمت تحرير در سوارى و پياده بر من چه گذشت .\r\nدر شبى كه حسين قلى خان به قلعهء اميرآباد براى شبيخون آمده بود ، مشغول خوردن عرق با محمد على خان خالدار پيشخدمت خود شد تا طلوع آفتاب . ما آن شب تا صبح سنگر مىبستيم و كشيك مىكشيديم .\r\n\r\nمقابله با حسين قلى خان زعفرانلو\r\nصبح باكمال احتياط و به قانون نظام ، دو عراده توپ را پس‌وپيش انداخته و چهارصد سرباز در دو طرف و بنه در وسط ، شاهزاده با صد سوار در جلو و مهدى قلى ميرزا با صد سوار از عقب در مقابل آن چهار هزار سوار و پياده حركت كرديم ، بطور بىاعتنائى كه ، ما يكسر به شهر قوچان مىرويم . مقابل جمعيت آن‌ها رسيديم . چهار هزار سوار كه بر يك صف باشد ، چقدر سواد و نمايش دارد ؛ اندكى براى ما توهم دست داد .\r\nشاهزاده در صدد شد كه حاجى شريعتمدار را براى نصيحت و استمالت بفرستد ، ولى از حركت در خط راه ابدا تغييرى نداد و مستعد شليك توپ هم شديم . از طرف آن‌ها چهار پنج سوار به عنوان چرخچى بيرون آمد . از اين طرف هم باقر خان سالار و حسن خان عمه و امير قلى بهارلو نوكر مهدى قلى ميرزا بيرون رفتند . حسين قلى خان بدبخت از خمار مستى شب و تخدير ترياك حالت حركت نداشت ، بر روى يك بلندى ايستاده و سوارانش منتظر بودند تا چرخچىها تحريص جنگ كنند و يورش بياورند . بر عدد\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nچرخچىهاى آن‌ها ده سوار افزوده شد . از اين طرف هم مهدى قلى ميرزا بيرون رفت و علامتى كه با خوانين زعفرانلو داشت نمود و سوارهاى چرخچى را شناخت ، كه پيمان على آقا و . . . « 3 » بودند . آن‌ها هم شاهزاده را ديدند و كلاه‌ها را بر سر تفنگ گذاشته و بلند كردند . سوار زعفرانلو به كلى از طرف حسين قلى خان ده‌ده و بيست‌بيست آمدند .\r\nزعفرانلوها از اسب پياده شده ، شمشير به گردن انداخته ، چكمه‌ها را بيرون كرده و پياده به ركاب آمدند . به محض برهم خوردن سوار زعفرانلو ، حسين قلى خان به پشت تل سرازير شد . از اين طرف سردار عبد الباقى خان و حسن خان عمه و باقر خان و امير قلى بهارلو و نوذر ميرزا با قدر صد سوار روى به طرف حسين قلى خان تاخت كردند . حسين قلى خان گفته بود به تركمان‌ها ، بهتر اين است برويم قلعهء قوچان را تصرف كنيم . در اين بين ، مهدى قلى ميرزا آمد خدمت شاهزاده عرض كرد كه ، خوانين زعفرانلو مىگويند احتمال مىرود حسين قلى خان از اينجا مأيوس شده ، با اين جمعيت تركمان برود قوچان و زن و اطفال ما را بكوچاند ببرد . اذن بدهيد به ما از جلو به خط مستقيم ايلغار كنيم و به شهر برسيم .\r\nشاهزاده مهدى قلى ميرزا را با خوانين زعفرانلو و سردار عبد الباقى خان اذن داد ، به تاخت رفتند ؛ چهار فرسخ راه بود تا قوچان . و حسين قلى خان با سوارهاى ما مشغول زدوخورد شد . آبدارى و نوكر و محمد على خان خالدار و به قدر سى نفر از تركمان و شصت اسب ، به دست سوارهاى ما افتاد و جمعيت آن‌ها متفرق شد و نتوانستند خود را به قلعهء قوچان برسانند .\r\nما شب را رفتيم در قريهء داودى كه دو فرسخى قوچان است ، مانديم . سيورسات و ما يحتاج نبود و اغلب بىشام مانديم . نصف از شب گذشته ، ما يحتاج از اطراف رسيد .\r\nصبح از آنجا حركت كرديم . منزل شاهزاده در باغ جنب حكومتى ، در چادر و آلاچيق بود . حاجى مستشار هم‌خانهء ميرزا تقى پيشكار و سايرين هريك منزلى در خانه‌هاى اطراف داشتند . منزل من هم متصل به باغ بود . چند روز مانديم . سيد محمد شروانى كه رئيس ايل شروان بود خبر داد كه ، حسين قلى خان جمعيتى از تركمان جمع كرده و شب خيال ريختن به شهر دارد . شاهزاده نوذر ميرزا را با جمعيت زعفرانلو و يك عراده توپ مأمور فيروزه نمود كه دهنهء سرحد بود و سيد محمد شروانى را هم فرستاد . حسين قلى خان از آن خيال منصرف شد و بناى ارسال و مرسول به توسط سيد محمد شروانى و شريعتمدار را گذاشت . در اين بين ، جناب حاج ميرزا صفا هم از اسلامبول به تهران و از تهران به ارض اقدس و از آنجا به ديدن شاهزاده به قوچان آمد . من يك نفر ، تمام تحريرات تهران و احكام و جواب عرايض را در عهده داشتم ، به‌طورى كه شب‌ها لباسم را نمىكندم و تكيه به كرسى زده آنقدر مىنوشتم كه ، در همان حالت تكيه به كرسى كرده ، به قدر دو سه ساعت مىخوابيدم .\r\n\r\n\r\n","description":"","footnote":"\r\n( 3 ) - چند كلمه افتاده است .\r\n","page_name":" 36 ","page_number":36},
  {"content":"\r\n\r\n\r\nجلب قلوب اهالى قوچان\r\nدر آن سرماى قوچان ، شاهزاده براى آن‌كه جلب قلوب بكند ، - و اهل قوچان هيچ وقت حاكم قجر و پيشكار نديده بودند - هر عرضى مىكردند ، بر وفق دلخواه در همان سرسوارى بايد جواب و حكم مىنوشتم ؛ به قسمى كه بنيه‌ام ضعف بهم رسانيد و بيم هلاك بود . سه ماه تمام آن‌طور در قوچان بوديم . اغلب ملتزمين ركاب و ميرزا على رضا و پرويز ميرزا مرخص شدند . شريعتمدار هم از راه جوين رفت . شاهزاده براى حكومت قوچان ، اسد الله ميرزا نايب الاياله را كه حاكم تربت بود ، احضار كرد آمد ؛ او را حاكم كرد و دو دسته سرباز نزد او با يك عراده توپ گذاشت و مراجعت كرديم .\r\nدر مراجعت در رادكان ، خانلر خان كيوانلو يك ضيافتى از شاهزاده و اهل اردو كرد كه واقعا بىنظير بود . حيرت از اين بود كه ، در رادكان آن همه اسباب زندگى از ظرف و فرش و رخت‌خواب و رخت حمام و اسباب چاى و جزئى و كلى و چراغ ، از كجا مهيا داشت كه حاجت به خارج بهم نرساند . صبح يك جبهء ترمه خلعت به او دادند .\r\nاز آنجا آمديم چناران و از آنجا به شهر مشهد وارد شديم . در قوچان من با حاجى مستشار صلح كردم ، به شرطى كه در حضور من حرف لغو دربارهء ميرزا محمد حسين وزير نگويد ؛ و اين صلح به حكم شاهزاده شد به علت آن‌كه او وزير بود و من مسئول كل نوشتجات و شاهزاده در عسر حرج بود .\r\n\r\nمجازات كريم آبدار\r\nاز امور اتفاقيهء قوچان آن‌كه ، كريم نام آبدار شاهزاده كه به اصطلاح زورخانه كار و كشتىگير بود به سن بيست‌ودو سال ، با حسين تخمالچى رفيق زورخانه بودند . هردو درصدد ارتباط با پسر كفاشى برآمده ، كه پدر آن پسر مانع مقصود بود . آن‌ها دو قمه از فراش‌هاى شاهزاده خريدارى كرده ، به دوسه شب فاصله به خانهء كفاش رفته و پدر او را با قمه تكه‌تكه كرده بودند . شب كه من براى رفع خستگى به حمام رفتم ، ديدم در تاريكى كسى لباس مىشويد . فانوس را كه نگهداشتند ، پرسيدم كيست ؟ كريم گفت ، بنده هستم ! چون روز مشغول خدمت حاجى ميرزا صفا هستم ، فرصت شستن لباس ندارم ؛ شب آمدم در حمام لباسم را بشويم . من گذشتم . صبح كه رفتم به باغ ، معلوم شد حاجى ميرزا صفا دو روز است در قوچان نيست و معلوم نيست كجاست . به دو ساعت فاصله ، فرياد و غوغا برخاست . نعش را آوردند قطعه‌قطعه و كسى نمىدانست كار كيست . جبار بيگ برادر هاشم خان فراشباشى كه به نيابت او مشغول كار فراشخانه بود گفت ، اين دو نفر سه روز قبل دو قمه خريدند به قيمت گزاف . رفتند در آبدارخانه در ميان اسباب كريم ، قمهء خون‌آلود بيرون آمد . فورا فرستادند حسين تخمالچى را هم گرفتند و آوردند .\r\nشاهزاده مير غضب خواست . در جلوى آلاچيق ، حوضى در گل و خاك كنده بودند كه به واسطهء شدت سرماى قوچان يك پارچه يخ بود . مير غضب ، اول سر حسين را بريد . اغلب\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاشخاصى كه در اطراف شاهزاده بودند ، از ترس رفتند پشت چادرها . بعد كه حكم به قتل كريم شد ، در آن بين كريم كاردى بخارائى از جيب بيرون آورد و دويد به طرف شاهزاده . شاهزاده هم در روى سكوى آلاچيق نشسته بود . كريم كارد را تكان داد ، از غلاف در آورد و رسيد به شاهزاده . شاهزاده دست انداخت گلوى او را گرفت . پاى او در روى يخ حوض بود ، از پيش در رفت و به پشت بر روى يخ افتاد و شاهزاده هم بر روى او افتاد . مير غضب و جبار بيگ رسيدند و او را گرفتند و در همان روى يخ سر او را بريدند . مردم غوغائى كه اين سياست را ديدند ، آرام و شاكر و دعاگو شده ، نعش را بردند و دفن كردند . بعد از ظهر حاجى ميرزا صفا پيدا شد ، ديگر همه‌جا همراه بود تا به ارض اقدس رفتيم . وقتى كه شاهزاده احضار به تهران شد ، همراه شاهزاده رفت .\r\n\r\nعزل حسام السلطنه از حكومت خراسان\r\nدر سنهء 1281 كه سپهسالار به مقام صدارت عظمى رسيد « 4 » ، به‌واسطهء عداوت ديرينه‌اى كه با شاهزاده داشت ، اسباب عزل او را به اين عنوان فراهم آوردند كه ، بايد ايالت خراسان با پسر شاه باشد . جلال الدوله را كه برادر اعيانى ظل السلطان بود ، حاكم كردند و تهماسب ميرزاى مؤيد الدوله ، وزير و حسين خان شهاب الملك ، نايب الاياله و ناظم خراسان و حاجى محمد رضا خان مستشار الملك ، وزير ماليه و مظفر الدولهء خمسه‌اى ، رئيس قشون . اين هيأت را در باطن تهيه كرده و شاهزاده را به دار الخلافه احضار نمودند .\r\nمن سه ماه قبل ، در مراجعت از قوچان ، مأمور سبزوار شده بودم ، زيرا كه طايفهء حاجى مغانلوى سبزوار نسبت به حاج ميرزا ابراهيم مجتهد - مشهور به شريعتمدار - بىاخلاص بودند . شبى عروسى داشتند و عروس را با ساز و اسباب طرب از درب خانهء شريعتمدار عبور مىدادند ؛ گماشتگان شريعتمدار ممانعت از ساز و سرنا و ملاهى كرده بودند . آن‌ها هم با اسلحه به خانهء شريعتمدار ريخته ، انواع هرزگى را كرده بودند .\r\nشريعتمدار هم با اتباع و معتقدين خود شبانه از شهر حركت كرده ، براى تجهيز جمعيت از بلوكات ، در يك فرسخى شهر توقف كرده بودند . خبر به مشهد مقدس رسيد . من براى اطفاء اين نائره و عود شريعتمدار به سبزوار و دستگيرى مقصرين ، به سبزوار رفتم و كار را به انجام آوردم . هنوز حكم مراجعت نرسيده بود كه ، شاهزاده احضار به تهران شد .\r\nدر عبور به من فرمودند كه ، تو به مشهد نرو و اينجا منتظر باش . اگر مرا معزول كردند ، تو سر راهى و بابنه و عمال مىآئى و پنج منزل هم راهت را نزديك كرده‌اى . اگر هم\r\n\r\n\r\n","description":"","footnote":"\r\n( 4 ) - همان‌طور كه ذكر شد ، ناصر الدين شاه در 1275 شش نفر وزير را مسئول امور كشور نمود .\r\nاين ترتيب مدت زيادى دوام نياورد . شاه كه نمىتوانست شخصا سرپرستى امور را عهده‌دار گردد ، مدتى ميرزا صادق خان قائم‌مقام را مأمور رسيدگى به كارها كرد . در 1281 كارها به ميرزا محمد خان سپهسالار سپرده شد ، بىآن‌كه عنوان صدارت عظمى را داشته باشد . در 1283 مجددا مسئوليت بين چند نفر تقسيم شد .\r\n","page_name":" 38 ","page_number":38},
  {"content":"\r\n\r\nمنصوب شدم ، در مراجعت همراه به مشهد مىآئى .\r\nماندم و بعد از ورود شاهزاده به تهران كه نصب آن هيأت آشكار و عزل شاهزاده محقق شد ، به صوابديد شهاب الملك نايب الاياله ، چاپارخانه‌ها را قدغن كردند و به كسى اسب ندادند . از سوار شاهسون هم در سر راه‌ها مستحفظ گذاشتند كه كسى به خراسان نيايد ، به اين عنوان كه ، شاهزاده مىفرستد و در خراسان توليد اغتشاش و فتنه مىكند .\r\nدر اين ترتيبات ، حاجى مستشار و ديگران به زعم خودشان خصوصيتى با من كرده و دستخط رياست انشاء ايالت را براى من صادر كرده بودند . مصحوب شهاب الملك را فرستاده و به رحيم خان قاجار پسر محمد ابراهيم خان ، كه نسبت سببى با حاجى مستشار داشت و پيشكار اميرزاده سليمان ميرزا حاكم سبزوار بود ، نوشته بودند كه اگر بخواهم به تهران بروم ، ممانعت كنند . قبل از آن‌كه شهاب الملك از تهران حركت كند ، اسد الله ميرزا نايب الايالهء قوچان چون منتظر اين تغيير بود و از توقف قوچان با مخالفت امير حسين خان وحشتى داشت ، يك نفر جلودار را با اسب ساغونى با هنرى به تهران فرستاده بود كه به محض وقوع ، از عزل شاهزاده مطلع و از بىراهه خود را به قوچان برساند و او را آگاه كند . چهار روز پيش از ورود شهاب الملك به سبزوار ، ظهر بود و بعد از ناهار خوابيده بوديم كه آن جلودار رسيد . چون اسبش قدرت حركت نداشت ، نزد رحيم خان كه با نايب الاياله دوست بود آمد و محرمانه تفصيل را گفت و از رحيم خان اسب عوضى گرفت و به قوچان رفت . در بيست‌وهشت ساعت از سبزوار به قوچان رسيده بود . اسد الله ميرزا چنان اسب حركتش مهيا بود كه پس چهار ساعت بعد از ورود جلودار ، با جميع بنه و اسباب و عملجات و دويست نفر سرباز قراول خودش و پنجاه سوار ديوانى كه در اختيار داشت ، حركت كرده و تا مردم قوچان خبر شده بودند ، او به چناران رسيده و از خاك قوچان خارج شده بود . صحيحا سالما به مشهد مقدس وارد و از آنجا قبل از ورود حاجى شهاب الملك حركت نموده ، معطل بنه و عمال شاهزاده نشد . حاجى شهاب الملك با اسب چاپارخانه به خانهء حاجى شريعتمدار آمد ؛ ناهار صرف كرده و مرا گفت ، تا خارج شهر سوار شويد با من بيائيد كه با شما كارى دارم . در خارج شهر ، حكم رياست انشاء را به من داد و گفت ، حالا ديگر خود مختاريد كه اينجا مىمانيد يا مىرويد و در عرض راه به اردو ملحق مىشويد .\r\n\r\nمراجعت به تهران\r\nمن ديدم كه چون شاهزاده حسام السلطنه معزول شده و قبول حكم مجدد در اين حالت عزل و ذلت او در شأن من نيست ، لذا تصميم به مراجعت تهران گرفتم . ضمنا به واسطهء ممانعت رحيم خان و از اين‌كه در آن سه منزل مخوف كه از مزينان الى شاهرود است بىاستعداد نمىتوان گذشت ، صبح نهم محرم محمد حسن خان برادرم با يك سوار از تهران آمد . با اسب خودش غرهء محرم از تهران حركت كرده بود و يك اسب او در شاهرود مانده بود . بعد از ورود اظهار داشت كه ، آمده‌ام نگذارم شما متوقف خراسان\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشويد .\r\nشب 12 محرم در مدرسهء حاجى سبزوارى ، مهمان پسرزادهء ملا على نورى بوديم .\r\nشام را كه خورديم ، دو اسب زين كردند . قدرى تنباكو و قند و چاى خريده و صد و پنجاه تومان پول سفيد ترك بستم و با حاجى محمد نوكرم سوار شديم . دو به غروب مانده ، به مزينان رسيديم . حاجى آقا محمد كلانتر آنجا تهيهء شام كرد . ما خوابيديم و يك ساعت از شب رفته بيدار شديم . بيست نفر تفنگچى داوطلب حاضر كرده و اجرت داده بود . شام را خورديم و سوار شديم . تفنگچى را چون نمىتوانست همراهى كند ، در دو فرسخى گذاشته و آمديم . ديگر تفصيل لازم ندارد كه از آن منزل چگونه از جان گذشته و گذشتيم . صبح سوم ، وقت طلوع فجر به چاپارخانهء شاهرود رسيديم . يوسف خان سرتيپ پسر خان بابا خان سردار كه داماد شاه و همشيره‌زادهء مرحوم شاهزاده و از اجزاء بود ، به طرف تهران مىرفت و سه چهار روز در شاهرود براى رفع خستگى مال‌هايش و شاهزاده خانم توقف كرده بود . تا غروب از من پذيرائى خوبى كردند . خواب راحتى كرديم و شب از آنجا سوار شده و همه‌جا دو منزل يكى مىرفتيم . در قشلاق‌خوار به اردوى جلال الدوله رسيديم . آردل « 5 » آمد و مرا به چادر امير حسين خان دعوت كرد . همه جمع بودند . رفتم ، ناهار خوردم و خوابيدم . به مظفر الدوله گفتم كه ، من چهار سال است به خانه و كسانم سركشى نكرده‌ام . مىروم تهران ، به كارهايم سركشى كرده و مىآيم .\r\nولى ، به مظفر الدوله محرمانه گفتم كه ، نخواهم آمد . عصر رفتم نزد مؤيد الدوله ، خدا - حافظى كرده و آمدم تهران . لدى الورود ، به منزل مرحوم شاهزاده رفتم . چون مرحوم شاهزاده مطلع بود كه من به رياست دار الانشاء منصوب شده‌ام ، تعجب كرد . تفصيل را گفتم ؛ خيلى ممنون شد . از اجزاء و بستگان شاهزاده ، احدى با او مراوده نداشت ، حتى عملهء خلوت هم متفرق شده بودند . من الغداه الى العشاء مقيم شدم . شاهزاده هم در همه جا و همه كار به واسطهء عداوت سپهسالار و آزردگى شاه از عمل قوچان ، مأيوس بود كه به اين زودىها و خصوصا تا سپهسالار صدر اعظم است ، به او هيچ كارى نمىدهند « 6 » .\r\n\r\nاغتشاش در فارس\r\nمشيت الهى بر اين تعلق گرفت كه در اول ربيع الاول كه چهار ماه از عزل او گذشته بود ، يك روز شاهزاده خوابيده بود كه فرهاد ميرزاى معتمد الدوله كه از سنهء 1258 از فارس معزول شده و خانه‌نشين و بىكار بود ، وارد شد . او اغلب جزء لاينفك و طفيلى شاهزاده بود . پسرش اويس ميرزا هم داماد شاهزاده بود . مرحوم شاهزاده سالى هزار تومان به دخترش كه زن اويس ميرزا بود ، و هزار تومان نقد و يك كليجهء تابستانى ترمه و يك زمستانى خز هم به خود فرهاد ميرزا مىداد . شاهزاده را بيدار كرد . تلگراف\r\n\r\n\r\n","description":"","footnote":"\r\n( 5 ) - آردل فراشى است كه براى خواندن و احضار سپاهيان يا مجرمين و مدعى عليهم مىفرستادند .\r\n( 6 ) - منظور ميرزا محمد خان سپهسالار است .\r\n","page_name":" 40 ","page_number":40},
  {"content":"\r\n\r\nانگليسى از اويس ميرزا رسيده بود كه ، مردم شهر شيراز به تحريك ظل السلطان و رياست بيگلربيگى ، بر قوام الدوله شوريده‌اند . من هم چون همشيره‌ام زن قوام الدوله است ، محصورم و تشويش جانى هم داريم . از تلگرافخانهء ايرانى ممنوع به مخابره هستيم ، ولى انگليس‌ها قضيه را راپرت داده‌اند .\r\nمعتمد الدوله به حسام السلطنه گفت ، از بخت بلند تو اين اتفاق افتاده است و قطعا تو را به فارس مىفرستند . ميرزا ابو الحسن خان مشير الملك چون مردود قوام الدوله بود ، به بهانهء حساب در تهران توقف داشت . فرستادند او را هم آوردند و آراء بر اين قرار گرفت كه ، منتظر نتيجهء راپرت انگليس‌ها شوند .\r\nشاه به طرف فيروزكوه رفته بود . راپرت را هم به آنجا برده بودند و شاه به سپهسالار دستخط كرده بود كه ، علاج اين كار ، حكومت و مأموريت حسام السلطنه است .\r\nسپهسالار جواب عرض كرده بود كه ، احتياج به حسام السلطنه ، او را مغرور و بدهوا مىكند . فرستادم قنبر على خان سعد الدوله را آوردند و تعهد كرد كه برود و اصلاح كند . باز دستخط رسيده بود كه ، فتنه بزرگ شده است و به خود ظل السلطان هم سرايت كرده است و ناچار بايد حكومت تغيير كند . اگر هم بايد سعد الدوله برود ، به دستور و از جانب حسام السلطنه باشد .\r\n\r\nحسام السلطنه و مأموريت فارس 1282 قمرى\r\nفردا قبل از ظهر رقعهء سپهسالار رسيد كه شاهزاده عاجلا برود نياوران . شاهزاده رفت . من هم همراه بودم و رفتيم منزل سپهسالار . سپهسالار با كمال دل‌تنگى تفصيل را گفت و شاهزاده اظهار بىاطلاعى كرد . گفت ، سعد الدوله را هم مأمور كرده‌ايم براى اصلاح . شاهزاده جواب داد كه ، اگرچه لازم نبوده است و نيست ، ولى چون نوكر بزرگ دولت است ، رفتن او را موقوف نكنيد . بيايد مرا ببيند ، دستورالعمل او را مىدهم .\r\nهاشم خان فراشباشى خودم براى نظم و اصلاح كافيست . او را براى نيابت موقتى و استمالت مردم مىفرستيم .\r\nآمد و دستورالعمل را گرفت . من احكام و ارقام را به صوابديد مشير الملك در باغ تجريش معتمد الدوله نوشتم ، با هاشم خان فراشباشى حركت كردند و رفتند . شاهزاده فرمان و احكامى را كه مىخواست ، من فهرست نوشته و بردم به سپهسالار دادم . كارهاى دفترى با مرحوم مستوفى الممالك بود ، راجع به آنجا كرد . تتمه را هرچه شاهزاده مىخواست پذيرفتند . از تهران حركت كرديم و منزل‌به‌منزل رفتيم . امير اصلان خان مجد الدوله كه در اصفهان حاكم بود ، پذيرائى و احترامى فوق‌العاده كرد . از منزل قمشه مقدمهء استقبال فارسىها شد . روزى كه وارد تخت‌جمشيد مىشديم ، ناهار در باغ مرودشت صرف شد .\r\nتقريبا چهار ساعت به غروب مانده از تنگ نقش رستم كه در راه قديم تخت‌جمشيد بوده است ، داخل جلگهء مرودشت شديم . در ابتداى جلگه كه راه به طرف تخت‌جمشيد مىشود ، حاجى رضاى قاسى اولين مستقبل بود با دو رأس اسب عربى كه از مسقط و بحرين خريده\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبود ، در كنار راه ايستاده بود . على الظاهر مورد مرحمت شد و اسب‌ها را پذيرفتند . بعد از آن مرحوم محمد قلى خان ايلخانى و ميرزا حسن على خان نصير الملك و ميرزا على محمد خان قوام الملك ، با جمعى از اعيان و اهل قوم ايستاده بودند . ايلخانى زياده از حد طرف مرحمت شد و اذن دادند و سوار شدند . از آن‌ها كه قدرى گذشتيم ، شاهزاده ، مهدى قلى ميرزا را كه منصب مير آخورى داشت ، خواست و قدرى با او صحبت محرمانه كردند .\r\n\r\nمجازات حاجى رضا\r\nبه پاى تخت كه رسيديم ، همگى پياده شدند و در جلوى اسب شاهزاده ، تا دم سراپرده‌اى كه بر روى سطح تخت زده بودند رسيدند . شاهزاده همه را مرخص فرمود .\r\nشاهزاده مهدى قلى ميرزا به حاجى رضا گفت ، تو داخل عملجات و اجزاء هستى . باش ، با هم برويم داخل سراپرده . و او را همراه خود به سراپرده آورد . وقتىكه شاهزاده در چادر جلوس كرد ، حاجى رضا قدرى مكث كرد . ماها ايستاده بوديم كه حاجى رضا را خواست و او را طرف مؤاخذه كرد كه ، اين چه فتنه بود برپا كردى ؟ عرض كرد ، خدمت كردم . مقصودش اين بود كه اسباب آمدن شما را فراهم كردم . شاهزاده متغير شد و اظهار داشت ، حرامزاده ! من چه حاجتى به خدمت تو داشتم ؟ خيانت به دولت و فتنه و بىاحترامى نسبت به حاكم و پيشكار را ، هرگز من تمكين نداشته و ندارم . بعد ، مير غضب را خواست . چون هاشم خان فراشباشى در ركاب نبود ، وضع فراش غضب و غيره هم چندان مرتب نبود و طول كشيد . در آن بين ، حاجى رضا تقبل سى هزار تومان پيشكش نقد به اميد اغماض كرد ، كه مقبول نيفتاد . پس از كشتن او ، از بلندى تخت نعشش را پائين انداختند .\r\nاردو در پائين تخت تشكيل شده بود ، زيرا كه روى تخت به واسطهء فرش‌سنگ و نبودن آب ، جز معدودى از ماها براى ديگرى امكان چادر زدن نبود . فارسىها عموما و ملتزمين ركاب ، در پائين تخت بودند ؛ نعش حاجى رضا را كه ديدند افتاد ، اغلب از واهمه غش كردند ، از جمله نصير الملك و قوام الملك . فورا شاهزاده ، معصوم على بيگ گروسى پيشخدمت را به شهر نزد هاشم خان فرستاد كه دو پسر حاجى رضا را بگيرد و حبس كند و خانهء او را مهروموم نمايد . دو ساعت از شب گذشته وارد شده و ابلاغ نموده ، مجرى داشته بودند . در اردو هم ، قاسم خان بيضاوى را براى ضبط املاك او كه اغلب در بلوك بيضا بود فرستادند . فرداى آن روز را ديگر اردو در زرقان توقف نكرد ، يكسر بعد از هشت فرسخ راه به شهر شيراز وارد شديم . مجد الدوله در عرض راه آمد و به ركاب وارد شد . وى تا آن روز در منزل ميرزا على خان بيگلربيگى منزل داشت . بعد از ورود ، از بيگلربيگى و نصير الملك و قوام الملك ده هزار تومان به عنوان حق مأموريت سعد الدوله گرفتند و او را روانه كردند . سپس ، نوشتند تحقيقات لازمه شد ؛ بيگلربيگى و اين دو نفر ، دخالت در آن فتنه نداشتند .\r\nوزارت مستقله با مشير الملك شد . سهراب خان و داراب خان كه پسرهاى مصطفى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nقلى خان قشقائى و برادرزاده‌هاى مرحوم ايلخانى بودند ، به استظهار خصوصيت با هاشم - خان فراشباشى به ادعاى ارث پدر در املاك ، به شهر شيراز آمدند و مدتى مشغول محاكمه و مطالبه بودند .\r\nبعد از فوت ميرزا على خان بيگلربيگى كه در سنهء 1284 اتفاق افتاده بود ، حسام - السلطنه نخواست شهر را به قوام الملك وابگذارد كه طبعا آسوده نبود و به‌علاوه حكومت داراب و بهارلو را هم داشت . چون رضا قلى خان عرب بنا به عداوت و طمعى كه قوام الملك در تصرف طوايف عرب داشت كارش در رياست عرب - كه رياست آن طايفه را ارث خانوادهء خود مىدانست - پيشرفت نمىكرد و فوج عرب را هم كه آلت قوت و استيلاى او بود و اولياى دولت معزول كرده بودند ، به كلى مشاراليه خانه‌نشين و پريشان شد و قوام الملك ايل عرب را هم ضميمهء ابواب جمعى خود كرد « 7 » . لهذا ، حسام السلطنه ميرزا احمد خان برادر ميرزا على خان بيگلربيگى را كه در تهران پيشكار و وكيل صاحب ديوان بود و درجهء استيفا هم داشت ، احضار و او را بيگلربيگى شهر شيراز كرد . اين عمل مايهء دل‌تنگى قوام الملك شد . نصير الملك هم به‌واسطهء انتزاع از لار و سبعه دل‌تنگ بود . لار و سبعه هم به مهدى قلى ميرزا داده شده بود . قوام الملك فرارا به تهران رفت .\r\nفرخ خان امين الدوله او را مطمئن نموده و با حاجى ميرزا زمان خان عموى خودش به شيراز عود داد . در مراجعت ما از عباسى « 8 » ، در شهر جهرم حاجى ميرزا زمان خان با قوام الملك و نصير الملك آمدند به اردو ملحق شدند . و در باطن ، فرمان لار و سبعه را براى نصير الملك و ضميمه شدن فسا را به جمعى قوام الملك آورده بودند . شاهزاده گفت ، چون سال قريب الاتمام است صبر كنند ، در موقع مىدهيم . بعد از يك ماه از ورود به شهر شيراز ، حكومت فسا را از ميرزا على اكبر وكيل فسائى كه داماد مشير الملك بود انتزاع كرده و به قوام الملك داد . ولى ، لار و سبعه را به سليمان ميرزا پسر فريدون ميرزاى\r\n\r\n\r\n","description":"","footnote":"\r\n( 7 ) - جهت رفع رقابت فيما بين قوامىها و قشقائىها در فارس ، بنابدستور ناصر الدين شاه ايلات بهارلو ، باصرى ، اينانلو ، نفر و عرب متشكل شده و ايل خمسه را تحت رياست ميرزا على محمد خان قوام الملك تشكيل دادند .\r\n( 8 ) - ميرزا حسن فسائى در فارسنامهء ناصرى ( جلد اول : 326 ) مىنويسد كه ، چون مسقطىها در جمع‌آورى ماليات بر ايرانيان اجحاف مىكردند ، حسام السلطنه دستور داشت كه به آن‌سوى رفته و رسيدگى نمايد . بيافزائيم كه ، مسئلهء بندرعباس يك مشكل قديمى و پيچيده بود . دولت ايران در 1209 بندرعباس را به سلطان مسقط اجاره داده بود . در سال 1271 دولت ايران اين قرارداد را فسخ كرد . در نتيجه ، سلطان صيد سعيد از مسقط قوائى به ايران اعزام داشت . جنگ بين طرفين درگرفت و ايران موفق شد كه ساخلوى مسقط را درهم بكوبد . سرانجام در طى مذاكراتى ، قرارداد براى بيست سال تمديد شد و در مقابل ، ايران 16000 تومان دريافت نمود . پس از مرگ سلطان صيد سعيد و ضعف جانشين وى ، قرارداد يك بار ديگر لغو شد . دولت انگليس كه با مسقط رابطه‌اى خاص داشت ، وساطت نمود و ايران قرارداد را يك بار ديگر تجديد نمود . سرانجام در سال 1288 اين قرارداد از جانب ايران لغو شد و ناصر الدين شاه ديگر حاضر به تجديد آن نشد . جهت اطلاع بيشتر ، رجوع كنيد به :  J . B . Kelly . Britain and the Persian Gulf . \r\n","page_name":" 43 ","page_number":43},
  {"content":"\r\n\r\nفرمانفرما كه برادرزادهء خودش بود واگذار كرد . و آن سال باحالت بىاقتدارى به پايان رسيد .\r\n\r\nعزل حسام السلطنه از حكومت فارس\r\nدر روز نوروز ئيلان‌ئيل تركى سنهء 1285 خبر عزل شاهزاده به شيراز رسيد . تا سه روز اين خبر را مخفى داشت ، چون مقرر شده بود كه ، شاهزاده متوقف باشد تا ظل - السلطان برسد و اگر باقى محلى دارد ، به اطلاع مشير الملك به ايالت جديد بدهد . در روز چهارم وصول خبر كه عيد غدير بود ، به باغ نو نقل مكان كرديم و بناى حركت دادن بنه و همراهان را گذاشتند . هركه مال و بنه داشت ، از جلو رفت . شاهزاده محرمانه در تلگراف ، رفع حكم توقف را مشغول بود و مشير الملك محاسبات را تنقيح مىكرد كه ميرزا احمد خان برادرزاده‌اش بردارد و بياورد . حكام جزء كه از اجزاء بودند ، مثل سليمان ميرزا و احتشام الدوله ، احضار شدند . تا ششم محرم جميع بنه و همراهان رفتند .\r\nمعدودى از اين قرار مانديم كه ، هر دو نفر و سه نفرى يك آفتاب‌گردان و هرنفرى يك آبدارى و قهوه‌چى بدون هيچ ملزوماتى . حتى ، خود شاهزاده يك آفتاب‌گردان و دو چادر قلندرى داشت با مهدى قلى ميرزا ، نوذر ميرزا ، محمد على خان ناظر ، محمد شفيع مستوفى شخصى ، حسن خان عمه ، مسعود ميرزا برادر مهدى قلى ميرزا ، و نگارنده . اويس ميرزا احتشام الدوله از بهبهان به سمت كردستان حركت كرد و نايب الاياله از جلو رفت . روز 6 محرم بعد از ظهر ، از باغ نو حركت كرده و به زرقان رفتيم . محمد قلى خان ايلخانى و مشير الملك و پاره‌اى از اهل شيراز تا زرقان مشايعت كردند . ميرزا احمد خان برادر زادهء مشير الملك و ميرزا محمد معدل ، يك روز بعد حركت كردند كه ، روز عاشورا را در مشهد ام النبى براى زيارت عاشورا توقف كرديم .\r\nتا اصفهان غذاى ما باطبخ حضورى تهيه مىشد ، جز در اقليد كه خوانين و رؤساى آباده مهمانى كردند . در ورود اصفهان ، صاحب ديوان حكومت داشت و پذيرائى مفصلى كرد . مرحوم امام جمعه كه با شاهزاده خصوصيت خاصى داشت ، انواع احترامات و تشريفات و مهمانى به‌عمل آورد . سه روز مانديم و از آنجا آمديم قم . در قم حسام السلطنه و حاجى آصف الدوله تصادف كردند . در نطنز ميرزا محمد حسين وزير به شخص خودم ملحق شد و از اخبار دار الخلافه و معاندت معير الممالك و مستوفى الممالك و ضعف هواخواهان شاهزاده خبر داد .\r\n\r\nورود به تهران\r\nدر ماه صفر وارد تهران شديم ، هركسى به خيال توقف افتاد . عيال مرا هم با والده‌ام ، محمد حسن خان برادرم از قزوين آورد . مرحوم شاهزاده اول ربيع الثانى به منظريهء شميران ، كه از صاحب ديوان در سفر فارس خريده بود ، ييلاق رفت . من هم\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبه قريهء جماران رفتم و تا آخر تابستان در ييلاق بوديم « 9 » .\r\n\r\nوصلت دختر حسام السلطنه با كامران ميرزا\r\nدر اين زمان ، نايب السلطنه طالب وصلت با شاهزاده شد . چون دختر بزرگش نامزد سليمان ميرزا بود ، مادر دختر راضى نمىشد . به زحمت زياد راضيش كردند كه دختر كوچكتر از او را به سليمان ميرزا بدهند . در منظريه دختر را براى نايب السلطنه كامران ميرزا نامزد كردند . بعد از مراجعت از ييلاق ، شاهزاده مشغول تهيهء عروسى ابو الفتح ميرزا شد كه عروس افسر الدوله دختر شاه از بطن گلين خانم دختر احمد على ميرزا بود ، و در حكومت فارس ، فرخ خان امين الدوله به ملاحظاتى چند او را براى ابو الفتح ميرزا استدعا كرده بود و مقبول افتاده و عقد بسته بودند . مشغول انجام عروسى بوديم . فرخ خان امين الدوله با وجودى كه يك طرف بدن او حركت نداشت ، رقعه‌هاى دعوت به مهر او مىرسيد .\r\nدوازده شبانه روز عروسى مفصل شد . و آن سال هشتاد و شش بود .\r\nدر اول سنهء يونت‌ئيل 1287 حكومت يزد را به ابو الفتح ميرزا دادند با پيشكارى ميرزا محمد حسين استرابادى كه از نوكرهاى قديم شاهزاده بود . ابو الفتح ميرزا رفت و افسر الدوله را هم بردند و عيال ميرزا محمد حسين هم رفت . در همان سال بلاى قحط در خراسان و يزد و كرمان بالا گرفت ، به شرحى كه در تواريخ مضبوط است .\r\n\r\nسفر عتبات حسام السلطنه\r\nدر اين سال ، شاه به عزم زيارت عتبات عرش درجات از تهران رفت . من هم وكالت يزد را داشتم و جميع كارهاى شخصى شاهزاده ، و هم حكومت نطنز در اداره‌ام بود ؛ متوقف شدم . ولى براى پاره‌اى محاسبات كه به‌جهت تهيهء سفر شاهزاده و متفرقه بهم رسيده بود ، به منزل اول دو اسبه و بدون لوازم باعجله رفتم . چون رياست اردو با حسام - السلطنه بود ، در منزل اول و دوم فرصت نشد و دنبالهء مسافرت به همدان كشيد . در منزل سرخ‌آباد همدان به توسط معتمد الملك ، لقب ناظم الملكى براى ميرزا محمد حسين وزير گرفتم و فرمانش را خودم نوشتم و به مهر و صحه رسيد . در همدان هم چون مىخواستم قريهء بكندى را از مرحوم پاشا خان امين الملك براى شاهزاده بخرم ، مجال نشد . مرحوم معتمد الدوله فرهاد ميرزا از كردستان به همدان براى زيارت شاه آمده بود و حكومت همدان هم با احتشام الدوله پسرش بود ؛ از مسافرت من مطلع شد و شب آخر كه حسام السلطنه مهمان دخترش در شهر بود ، حكما او را مجبور به قطع و فصل كارهاى من كرد . قدرى ناتمامى داشت ، مرا به قريهء زاغه كه منزل اول به سمت كرمانشاه است بردند و در آنجا نواقص كار من به سعى معتمد الدوله تمام شد . چون با مرحوم پاشا خان\r\n\r\n\r\n","description":"","footnote":"\r\n( 9 ) - جهت اطلاع از ساير يادداشت‌هاى مربوط به حسام السلطنه ، به « ضمائم خاطرات » مندرج در انتهاى همين باب رجوع كنيد .\r\n","page_name":" 45 ","page_number":45},
  {"content":"\r\n\r\nامين الملك و معتمد الملك خصوصيتى داشتم ، از آن‌ها وداعى كرده و برگشتم . ميرزا تقى مشهور به پريشان ، تاجر نورى پسر ميرزا آقا بزرگ برادر صبح ازل و بهاء ، كه با جميع شاهزادگان و رجال دولت مربوط و مأنوس بود ، با شاهزاده معاملهء جواهر زيادى براى تهيهء اسباب سفر كربلا داشت و تا آنجا براى تفريغ حساب همراه بود و شب‌ها در طبل چادر شاهزاده مىخوابيد . ميرزا تقى پاره‌اى از اسباب جواهر را كه شاهزاده نخواست ، ضبط كرد و طلبى را كه داشت حوالهء به من گرفت و از تشويش جواهر ، نتوانست از من منفصل شود . آمديم منزل ميرزا احمد شريف الملك كه ميرزا آقاى برادرش نزد ميرزا محمد حسين وزير منشى بود و خود او الى حال تحرير ، در همدان شخص اول است و بلكه در صفات فتوت و همت بلند و پذيرائى واردين ، كم‌نظير است . آنجا تهيهء لوازم زمستانى كرديم . سه روز توقف بود و بعد به طرف تهران آمديم .\r\nچند روزى طول كشيد ، در تهران هم اسعار ترقى كرد . دراين بين ، ميرزا محمد صادق نواب يزدى با پسرش ميرزا محمد على ، از ناظم الملك آزرده به تهران آمده و به منزل من وارد شدند ؛ پذيرفتم و تفصيل را به حسام السلطنه نوشتم . تأكيد كرد كه ، مهربانى بكن و نگذار مغرضين او را آلت كار كنند و يزدىها را در اطراف او جمع نمايند ؛ چنين كردم . عادت نواب‌ها و صدرىهاى يزدى آنست كه ، يك ساعت به صبح مانده شام مىخورند و يك ساعت به غروب مانده ناهار . روزى كه شاه به طرف كربلا حركت كرد ، معير الممالك شصت هزار تومان پول خواست . قرار شد چهل هزار تومان آن را قوام الدوله ميرزا محمد آشتيانى كه وزير گمرك بود ، سند بدهد كه در روز ورود شاه به تهران بپردازد و بيست هزار تومان را از بابت قسط يزد ، حسام السلطنه . چون معير الممالك با شاهزاده به درجه‌اى عداوت داشت كه در سفر كربلا چون حسام السلطنه رئيس اردو بود ، هميشه يك ميدان و بلكه بيشتر ، از اردو دور تر منزل مىكرد ، سند حسام السلطنه را قبول نكرد و گفت ، حسين قلى خان سند بدهد . من هم دادم و بنا بود كه ناظم الملك تا ورود شاه برساند . هشت هزار تومان آن مبلغ را تا ورود موكب مسعود رسانيد . از عرض راه حسام السلطنه مكرر نوشت كه ، اگر ساعت نزول اجلال به خلوت كريم خانى ، وجه حاضر نباشد ، به اعتبار من سكته وارد مىآيد . من هم شش هزار تومان تتمه را از ميرزا ابراهيم تاجر شيرازى كه در آن اوقات در تهران كمال اعتبار را داشت و سروكار اقساط يزد و نطنز من با او بود ، سند گرفته و در ورود ، چهارده هزار تومان را در خلوت كريم خانى تحويل نموده و سندى كه سپرده بودم مسترد داشتم . قوام الدوله چون چهل هزار تومان را موجود نكرده بود ، رحيم كن‌كن فراش را مأمور كردند به سختى گرفت . در اين سفر عتبات ، چون هريك از ملتزمين ركاب به جهتى از مستوفى الممالك آزردگى داشتند ، براى خلع او از كار اتفاقى كردند . معير الممالك دو سال بود براى احياء قنات قديم دير كاج كه مستوفى الممالك درصدد آبادى آنجا بود و منتهى به قنوات املاك معير الممالك مىشد و مانع بود ، دلتنگ بود . حسام السلطنه به جهت آن‌كه مستوفى الممالك حمايت از حشمت الدوله داشت و خاطر شاه مايل به عزل او و نصب حسام - السلطنه بود ، كدورت حاصل كرده بود . مجد الدوله حكومت اصفهان را مىخواست\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو مستوفى الممالك حامى حاجى صاحب ديوان بود . دبير الملك و پاشا خان امين الملك بىكار بودند و مستوفى الممالك مايل به دخالت آن‌ها در كار نبود . رياست اردو هم با حسام السلطنه بود كه با ميرزا سعيد خان وزير امور خارجه ، در تخريب كار مستوفى الممالك متفق شدند . حتى با آن عداوت مفرطى كه ما بين حسام السلطنه و معير الممالك بود ، در اين مسئله اتفاق كردند . مرحوم حاجى ميرزا حسين خان مشير الدوله هم كه از اسلامبول به بغداد آمد ، چون كار او در اسلامبول به واسطهء تغيير صدارت عظماى اسلامبول و اختلاف وزراى باب عالى ، آن نفاذ سابق را حاصل نمىكرد و مكنون خاطرش رياست كل در دربار ايران بود ، با اين هيأت متفقه متحد شد . بعد از اين‌كه اردو به سمت ايران حركت كرد ، مشير الدوله هم استدعاى ملازمت ركاب را به توسط يحيى خان معتمد الملك برادر كهتر خود نمود و مقبول افتاد و آمدند . در عرض راه اخبار متواتر از خراسان رسيد كه ، قحط و غلا بالا گرفته و مملكت هرج‌ومرج است و حشمت الدوله از عهده بر نمىآيد . در عراق ، حكومت خراسان را به حسام السلطنه دادند و مهدى قلى ميرزا را مقدمتا فرستادند . مهدى قلى ميرزا پانزده روز پيش از ورود شاه ، وارد تهران شد و على الرسم نزد مستوفى الممالك رفت و او از اين عزل و نصب مطلع و افسرده شد ، و مهدى قلى ميرزا هم رفت به خراسان .\r\n\r\nعزل مستوفى الممالك\r\nبعد از ورود شاه ، دستخطى به توسط علاء الدوله صادر شد كه ، چون آقا در تحمل خدمات دولتى خسته شده ، چندى برود در آشتيان كه مسقط الرأس و وطن اوست راحت باشد . آقا را فورا روانه كردند . بعد از حركت آقا ، دفتر را به نظام الملك و وزارت لشگر را به ميرزا هدايت وزير دفتر و ديوانخانهء عدليه را به انضمام وظايف و موقوفات به مشير الدوله و رياست قشون كه وزارت جنگ بود كماكان با فيروز ميرزا نصرت الدوله و رسائل به انضمام تصحيح جمع و خرج كل مملكت را به دبير الملك تفويض كردند .\r\nحكومت تهران با پاشا خان امين الملك بود . حسام السلطنه به ملاحظهء اين‌كه مماطله كند تا ايام حصاد نزديك و راه علاج قحط و غلا سهل بشود ، عود نقرس را دستاويز و تمارض كرد و حاجى سيف الدوله پسر ظل السلطان را به عنوان نايب الحكومه روانه نمودند .\r\n\r\nمقدمهء تغيير حكومت اصفهان\r\nدر اين چند وقت توقف ، اندك ملالتى ما بين حسام السلطنه و مشير الدوله به جهت جزئيات احترامى حاصل شد . يك روز قريب به ظهر ، مهدى قلى خان پيشخدمت پسر عيسى خان پسر خالوى شاه آمد و دستخطى آورد ؛ محرمانه نوشته بودند كه ، اين مراسلهء بقاى صاحب ديوان حرام است . صاحب ديوان در عراق كه به اردو آمده بود ، ده ساله اصفهان را به‌طور اجاره قبول كرده و فرمان صادر كرده و مراجعت كرده بود . جناب سيد در\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمراسله اظهار كرده بودند كه ، حكمت بقاى صاحب ديوان در حكومت اصفهان براى اين داعى مجهول است و انتظار علم بر اين حكمت را دارم . حسام السلطنه عرض كرد ، فردا انشاء الله منظور نظر مبارك صورت خواهد گرفت . فرداى آن روز كه به خلوت كريم خانى رفتيم ، حسام السلطنه محض اظهار بىغرضى ، در مجلس رأى داد كه ، نواب مؤيد الدوله بيست هزار تومان پيشكش بدهد و حكومت اصفهان با او باشد ؛ مقبول خاطر همايونى و ممدوح تمام حضار مجلس از شاهزادگان و وزراء افتاد . مؤيد الدوله دو روز براى اداى پيشكش تعلل و عاقبت اظهار عجز كرد . چون در تغيير اين حكومت شاه تعجيل داشت ، روز سوم يحيى خان معتمد الملك را كه مدير مجلس بود محصل كرد كه ، حكما امروز بايد تعيين حاكم براى اصفهان بشود . حسام السلطنه به طريق صحبت ، در حين رأى دادن شاهزادگان و وزراء ، اظهار تأسف كرد كه ، اگر من مأمور خراسان نبودم و آلودگى باقى محلى در يزد نداشتم و فرصت براى ترتيب اين كار مىبود ، مضايقه نداشتم كه يزد را تبديل به اصفهان براى ابو الفتح بكنم و يزد را به امير دوست محمد خان پسر معير الممالك وابگذارم و بعد بروم خراسان . معير الممالك هم حضور داشت . يحيى خان معتمد الملك هم كه در شاه نشين اطاق نشسته بود ، شنيد . من هم آنجا بودم . يحيى خان به‌طورى كه اهل مجلس متوجه نشوند ، از ارسى اتاق بيرون رفت و راپرت مجلس را به عرض رسانيد . چون مدتى بود كه خاطر مبارك مايل تفويض يزد به معير الممالك بود ، فورا دستخط فرمودند كه ، حكومت اصفهان با ابو الفتح ميرزا و حكومت يزد با امير دوست محمد خان است و بايد الان رسما فرمان و حكم صادر بشود ؛ حسام السلطنه بيست هزار تومان را بدهد و معير الممالك هم تعهد وصول بقاياى ابو الفتح ميرزا را بكند .\r\nمعتمد الملك وارد شد و در جلوى شاهزادگان و مشير الدوله و وزراء نشست و دستخط را قرائت كرد . همگى مبارك‌باد گفتند . من فكر كردم كه براى شش هزار تومان تتمهء چهارده هزار تومان ، چه كنم و در اين تنگناى وقت ، چطور از عهدهء قسط اصفهان و وكالت خراسان و عروسى دختر شاهزاده برآيم . فورا شاهزاده به من گفت ، كار شوخى من جدى شد ؛ شما برويد منزل و در تهيهء بيست هزار تومان باشيد . من رفتم منزل . وقتى شاهزاده آمدند پرسيدند ، چه مىكنيد ؟ جواب دادم ، مىدانم شما از وجه موجود خود نخواهيد داد ، مىروم كه از معير الممالك قرض كنم . عصر رفتم و به معير الممالك اظهار كردم .\r\nفورا تمسك به وعدهء شش ماه از من گرفت و قبض وصول داد ؛ آوردم و به شاهزاده دادم .\r\nشاهزاده گفت ، بدهيد به معتمد الملك كه به حضور ببرد . بردم دادم و فرمان‌ها صادر شد .\r\nچون در يزد تلگراف نبود ، به امام‌جمعه تلگرافا خبر داديم كه ، قاصدى بفرستيد و اين خبر را بدهيد كه تهيهء سيصد مال بنه براى شاهزاده و ميرزا محمد حسين و اجزاء كرده ، بفرستند . مرحوم امام‌جمعه قاصدى فرستاد ؛ چهار روزه به يزد رسيد و مال‌وبنه را هم يك روز فاصله حركت داد كه دوازده روز بعد از رسيدن خبر تغيير ، وارد يزد شدند و حضرات حركت كردند ، ولى بعد از اين‌كه شاهزاده به‌طرف خراسان روانه شده بود ، وارد شدند . رحيم خان مباشر در تهران بود . ميرزا حسين باقرخانى وزير اصفهان ، ميرزا محمد پسر خود را به چاپارى فرستاد . عباس قلى ميرزا برادر مهدى قلى ميرزا\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهم كه داخل در مباشرين معتبر اصفهان بود ، به چاپارى آمد . در وقتى كه حسام السلطنه به باغ امين الملك كه حالا مشهور به باغ سپهسالار است نقل مكان كرده بود ، وارد شدند .\r\nشاهزاده اظهار داشت ، من فرصت هيچ كارى ندارم ؛ كارها را به حسين قلى خان بگوئيد كه احكام لازمه را صادر نمايد و شما را بفرستد . قبل از حركت ، شاهزاده به من گفتند كه ، چون كارها زياد است ، محمد حسن خان برادر شما وكيل خراسان باشد و خودتان به كار اصفهان و نطنز و امور شخصى و عروسى نايب السلطنه برسيد و براى تحريرات من هم يك نفر را مشخص نمائيد . من هم به ملاحظهء اين‌كه در سفر هرات ، فتح الله خان سيستانى مشغول تحريرات شاهزاده بود و سليقهء شاهزاده را در دست داشت ، با وجودى كه مشاراليه در كسوت فقر و در حسين آباد كاشان منزوى و مشغول زراعت بود ، تلگرافا به او خبر دادم كه ، البته با اسب چاپارخانه خودت را برسان . فتح الله خان هم با همان لباس ، اسب چاپارى گرفت و يك روز قبل از حركت شاهزاده ، در زاويهء مقدسه رسيد و او را در منزل خودم تغيير لباس دادم . مرحوم ميرزا هاشم خان امين الدوله هم چون همشيرهء فتح الله خان عيالش بود ، تهيهء سفر او را ديد و يك روز بعد از حركت شاهزاده ، فتح الله خان هم روانه شد . من هم احكام رياست دفتر خراسان را و معاملهء مالياتى را براى ميرزا حسين باقر خانى و حكم واگذارى عاملى را براى عباس قلى ميرزا و رحيم خان صادر كرده ، چهارپنج روز بعد از حركت شاهزاده ، همه را روانهء اصفهان نمودم . ده روز بعد از حركت شاهزاده ، ابو الفتح ميرزا و ميرزا محمد حسين وزير وارد اصفهان شدند . چون امام‌جمعه و مرحوم سيد از ميرزا حسين دلتنگى داشتند و اعليحضرت هم خصوصا نسبت به او بىميل بود ، ناظم الملك دو روز بعد از ورود ، او را گرفت و با ده سوار از راه جندق روانهء خراسان كرد . در آن موقع اوايل برج سرطان بود و كار اصفهان به قحط منجر شده بود .\r\nشاهزاده هم عمدا در راه به تأنى مىرفت ؛ چند روزى در سبزوار توقف كرده و از راه جوين و قوچان به طرف ارض اقدس عازم شد كه ورودش با دست آمدن غلهء نو مقارن شود .\r\n\r\nفوت ناظم الملك\r\nبيست‌ودو روز كه از ورود ناظم الملك گذشت ، در اصفهان به مرض قولنج مبتلا و بعد از يك شبانه روز مرحوم شد . جناب امام‌جمعه و ابو الفتح ميرزا تلگرافا به من خبر دادند . من به ملاحظهء اين‌كه مبادا در سرقسط سخت‌گيرى شود و در ضمن هم مواجب او را براى اولادش برقرار كنم ، اول لطفعلى مير آخور را با اسب چاپارى نزد شاهزاده فرستادم و صورت واقعه را نوشتم كه براى اين دو مطلب به اردو مىروم ؛ بعد ، سوار شده و به طرف اردو كه ييلاق لار بود ، روانه شدم . شب را در اوشان ماندم و فردا وقت ناهار در درهء گرمابدر به اردو رسيدم . شاه وارد نشده بود و من گذشتم كه در ناهارگاه بروم .\r\nقدرى از اردو گذشته ، شاه رسيد و پياده شدم ؛ امر به سوارى شد . از احوال حسام السلطنه جويا شدند . عرض كردم ، براى تهيهء جنس شهر ، از راه قوچان رفته ؛ امير حسين خان و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nخوانين در سبزوار به اردوى او آمده و آن‌ها را در معيت خود برده است . از اصفهان و احوال ابو الفتح ميرزا و ناظم الملك پرسيدند . عرض كردم ، قدرى كار قسط عقب افتاده ، زيرا ناظم الملك كه حسب الامر ميرزا حسين را به خراسان فرستاد ، حالا خودش سخت مريض است . به اردو و سراپرده رسيدند ، پياده شدند و مرا خواستند ؛ به حضور شاه رفتم .\r\nجز حكيم الممالك كس ديگرى نبود . فرمودند ، ناخوشى ناظم الملك چه بوده ؟ عرض كردم ، قولنج و گويا فوت هم شده باشد . از بس كه معير الممالك از تعدى او در يزد خاطر شاه را آزرده كرده بود ، فرمودند ، جهنم ! يك آدم متصدى بود و الان بايد حكم پيشكارى تو را بدهم كه خودت به عوض او به روى .\r\n\r\nمأموريت حسين قلى خان به اصفهان\r\nهرچه عرض كردم كه من كارهاى بزرگ در عهده دارم و همه معوق مىماند ، و از آن گذشته ، شاهزاده اجزائى كه از عهدهء اين خدمت برآيند ، همراه دارد و چاپار فرستاده‌ام كه روانه كند ، چون تقدير خداوندى بود ، بر اصرار افزودند . مرخص شدم و آمدم منزل معتمد الملك . ولى بنه و اسباب خودم در منزل بيوك خان اقبال الدولهء افشار ارومى بود . از معتمد الملك خواهش كردم ؛ چون ملك‌آرا كيومرث ميرزا كشيكچى باشى با حسام السلطنه متحد و دوست بود ، عريضه‌اى به او نوشت . عصر ملك‌آرا و حسين خان شهاب - الملك و اقبال الدوله همگى به منزل معتمد الملك كه آن وقت‌ها جميع امور دولتى به دست او صورت مىگرفت ، آمدند . متفقا به حضور شاه رفته و عرض كردند ، علاوه بر عرايض حسابى ، اگر اين كار به توسط خود حسام السلطنه نشود ، اسباب مأيوسى اوست و محتمل است از حسين قلى خان هم آزردگى حاصل كند . قبول نشد و شاه فرمودند ، يك نفر تفنگدار به چاپارى برود . خودم دستخط مىنويسم كه ، به وكالت تو اين كار را كردم و صلاح تو در اين بود . يك فراش خلوت هم حسين قلى خان را بردارد ببرد شميران .\r\nكارهاى دفترى را فردا در كاشانك صورت بدهد و قرار قسط را هم با معير الممالك بدهد و قرار قسط فراشخانه را هم در آنجا با علاء الدوله بدهد . الان معتمد الملك مأمور است كه هرچه حكم و فرمان مىخواهد ، بنويسد و به مهر و صحيح برسد . فردا صبح بايد در شميران باشد .\r\nهمان شب ، هرچه در نظرم بود ، نوشتند و تقسيم مواجب ناظم الملك براى اولادش شد . تفنگدار خراسان هم رفت . ولى وقتى رسيده بود كه شاهزاده ، حاجى سيف الدوله را مأمور كرده بود و او هم سه روز بود كه مشغول تهيه بود .\r\n\r\nحسام السلطنه و حسين قلى خان\r\nبعد از رسيدن تفنگدار ، همگى متفق الرأى گفته بودند كه ، حسين قلى خان براى همين كار به اردو رفت و مبلغى هم به معتمد الملك داد و اين رنگ را ريخت . حال آن‌كه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nخدا مىداند ، به منشىهاى معتمد الملك هم مرسوم تحرير را ندادم و ابدا راضى نبودم .\r\nبعد شاه فرمود ، كارهايت را به برادرت وابگذار كه مشغول باشد . فرمانى هم در اين باب صادر شد . همهء حضار هم تصديق در شايستگى او كردند و مقرر فرمودند معتمد الملك به جناب امام‌جمعهء اصفهان و ابو الفتح ميرزا اطلاع بدهد كه ، حسين قلى خان حسب‌الامر به چاپارى مىآيد . صبح تفنگدار مرا آورد كاشانك . از قضا روز جمعه بود . نظام الملك فرستاد از دهات شميران و شهر مستوفىها را آوردند و فرمان‌ها ثبت شد . از آنجا رفتم باغ فردوس و قرار قسط را با معير الممالك گذاشتم و از آنجا آمدم عباس آباد و با مشير الدوله وداع كردم . همه تحسين و تصديق اين انتخاب را كردند . آمدم شهر و دو روز در شهر براى تهيهء مال چاپارخانه بودم ، زيرا به واسطهء قحط و نبودن كاه و جو ، چاپارخانه مال نداشت . يك قاطر سوارى خودم داشتم كه در غير شهر تهران ، سوارى من با آن بود . يك يابو هم آبدارى و يكى قبل منقل . جلودار هم با اسب چاپارخانه .\r\nآقا عبد الله منجم استرابادى هم كه رفيق مرحوم ناظم الملك و محرم عيال و خانهء او بود ، با اسب چاپارخانه . سوار شديم و روز بعد را در حوض سلطان مانديم . شب از آنجا سوار شده و صبح وارد قم شديم . در آنجا هم يك شب خوابيديم . تا به كاشان رسيديم ، در عرض راه هرچه مكارى و مسافر از اصفهان مىآمد ، متصل ناله از قحط اصفهان داشتند و سئوال مىكردند ، وزير اصفهان كى از تهران بيرون مىآيد ؟ جواب مىداديم كه ، ما مژده مىبريم و او هم معطل مال بنه است .\r\nدر كاشان يك روز در منزل ميرزا فرج الله خان سرهنگ كه نوكر شاهزاده و خودش در اصفهان در خدمت ابو الفتح ميرزا بود ، مانديم . شب ميرزا على اكبر برادر او را كه از ملازمت ركاب شاهزاده و ابو الفتح ميرزا استعفا داده بود ، همراه برداشته با اسب خودش بردم .\r\n\r\nاستقبال از حسين قلى خان\r\nچون نطنز در ادارهء خودم بود ، صبح رفتم در قهرود ماندم . آنجا يك دسته مكارى از اصفهان آمد و خبر داد كه ، جناب امام‌جمعه در مورچه‌خورت چادر و دستگاه و كارخانه و استقبالچى از جميع طبقات فرستاده است و از جانب شاهزاده هم جميع اجزاء با اسب‌ها و يدك و آبدار و قهوه‌چى مرحوم ناظم الملك و خودش آمده‌اند . از قهرود به مورچه‌خورت رفتيم و به حضرات رسيديم . از شاهزادگان و مستوفيان و اجزاء شاهزاده ، اظهار امتنان و مهربانى كردم . ناهار و شام را صرف كرده ، به‌سوى قريهء جز حركت كرديم . آنجا هم يك دستگاه از جانب امام‌جمعه مهيا بود . ناهار خورديم و مردم را متفرق كردم كه ، هوا گرم و وقت خواب است . بعد از ظهر بدون اطلاع احدى ، قاطر سوارى را با يك جلودار حاضر كردند . سه ساعت به غروب مانده ، سوار شدم و اول مغرب وارد دروازهء شهر شده ، از درب خانهء مرحوم امام كه عبور كردم ، جلودار را گفتم ، برو و از قول من به آقا عرض كن من آمدم و به منزل رفتم ، ممنون احترامات و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمهربانى شما هستم ؛ انشاء الله فردا مستقبلين و دستگاه وارد مىشوند . رفت و گفت و در وسط بازار به من رسيد . تقريبا نيم ساعت از شب رفته ، وارد ميدان نقش جهان شدم . اول به درب عمارت سر پوشيدهء سيف الدوله كه منزل شاهزاده بود رفتم . گفتند ، به چهل ستون رفته‌اند . به چهل ستون رفتم ، شاهزاده را ملاقات كرده و يك ساعت و نيم از شب رفته وارد عمارت صدرى شدم . آنجا اتاق‌ها فرش ديوانى داشت و بيرونى مرحوم ناظم الملك هم بود . از منزل شاهزاده دو مجموعه شام آوردند و آبدار و قهوه‌چى ناظم الملك و پسرهايش پذيرائى كردند . صبح جلودار مستقبلين رسيد . مشغول كار و آمدوشد علما و تجار شدم . ولى از بابت نان شهر و قحط ، حالتى داشتم نزديك به جنون . مرحوم امام آن روز رقعه‌اى اظهار دل‌تنگى از وضع ورود نوشته و تبريك ورود گفته بود . جواب عرض كردم ، و لكل جديد لذة ، اين طرح و وضع انشاء الله از من در ايران جارى و اسباب آسودگى و راحت جان خلق مىشود .\r\n\r\nقحطى اصفهان و تهيهء گندم\r\nروز اول آقا كوچك كه مير محمد حسين برادر كهتر امام بود ، با برادرهاى مرحوم حجة الاسلام آمدند . روز بعد خود امام و مرحوم حاجى شيخ محمد باقر و ساير علماء .\r\nصحبت منحصر به قحط و سوء تدبير صاحب ديوان بود . با وجودى كه دولت كل جنس عراق را به صاحب ديوان داده بود از قرار خراورى چهار تومان ، قيمت آن را در اصفهان صاحب ديوان چهارده تومان قرار داده بود . چندين دفعه صاحب ديوان را محاصره و عمارت عالىقاپو را سنگباران كرده بودند و صاحب ديوان توپ باروتى بدون ساچمه به ميان مردم بسته بود .\r\nبسيار مضطرب بودم . در اين بين ، ميرزا پرويز خان نويسندهء حسين قلى خان بختيارى براى تبريك ورود وارد شد . در ضمن تمسكى كه از بابت املاك چهارمحال اربابى و خالصجات متصرفى خودشان مىدادند ، قرار دادم دو هزار خروار گندم از قرار خروارى چهار تومان بدهند و مال حمل را هم خودشان تهيه كنند و از قرار خروارى دو تومان كرايه بگيرند . قبول كرده ، فرستاد از ايلخانى سند ممهور آوردند . يك سردارى شمسه گلابتون براى او خلعت فرستادم . به‌واسطهء سابقهء اطلاعى كه از علاقهء ملكى حاجى نصر الله خان قشقائى پسر مرحوم محمد على خان ايلخانى و داماد مرحوم محمد قلى خان ايلخانى داشتم - كه در سر حد چهاردانگه كه مجاور با قمشه و سميرم اصفهان است ، املاك و جنس كلى دارد - به مشاراليه نوشتم ، هرچه جنس حمل اصفهان شود ، به نرخ آزادى كه رضاى بايع و مشترى باشد ، وجه نقد داده مىشود . مشاراليه هم متدرجا با دواب خود و شتردار متفرقه بناى حمل گذاشت . علما هرقدر از دولت استدعا كردند كه ، چون در سنهء ماضيه كل جنس ديوانى عراق را به صاحب ديوان مرحمت كرديد و معزى اليه او را سرمايهء تجارت قرارداد و رفاهى براى فقرا نشد ، هذه السنه اقلا نصف را مرحمت كنيد و ما علما تعهد مىكنيم كه مأخذ قيمت دريافتى ديوان و كرايهء او را ميزان قيمت قرار بدهيم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nكه نفوس فقرا تلف نشود ، دولت نپذيرفت . يعنى پيشرفت نكرد ، زيرا كه بلاى قحط در دار الخلافه ، اشد از اصفهان بود . در عراق هم در سنهء 1288 جنس به عمل نيامد و عراق هم شبيه اصفهان و تهران بود و تمام مملكت مبتلا بودند . عاقبت استدعا كرديم كه ، شصت هزار تومان از اقساط را به برج ثور و جوزاى پيچىئيل سنهء 1289 مهلت بدهند كه آن شصت هزار تومان را به تصويب علما ، جمع سه نفر كرده و از اطراف غله بخرند و به قيمتى كه با كرايه وارد مىشود ، به خبازخانه‌ها بدهند . رحيم خان گمركچى و عباس قلى ميرزا و حاجى رضا خان ضابط سه دهى الاصل ، هريك بيست هزار تومان گرفته و در هر جائى كه جنسى سراغ كردند ، از يك خروار الى بيست خريدند و متدرجا حمل شهر كرده و خبازخانه‌ها را به عهده گرفته به طريق ثلث ، هريك روزانه ثلث خود را راه انداختند .\r\nكار فقرا سخت و زمستان نزديك شد . روزى ده بيست نفر در معابر و بازار مرده مىافتادند . بناى تقسيم فقرا را گذاشتيم . دويست نفر را خودم و دويست نفر را مرحوم امام‌جمعه و سايرين هم على قدر مراتبهم كفيل شديم . سرما هم از سوء اتفاق ، در آن سال به درجه‌اى رسيد كه شاخه‌هاى نازك چنار و كاج را كلا خشك كرده و نارنجستان هشتاد سالهء عمارت صدرى ، با وجودى كه چاه آب و دو بخارى داشت ، از ريشه خشك شد . من براى فقراى قسمت خودم ، كاروانسراى بازارچهء بلند را دادم كف اتاق‌ها را ساخته و درخت‌هاى باغ انگورستان را كه اغلب توت و متفرقه بود انداختند ، و چهارتون براى حجراتى كه فقرا منزل كرده بودند ساختيم . يك وعده آش كه روغن و پيازى داخل داشت مىدادم و يك وعده هم هريك را يك قرص نان بزرگ . با اين زحمات ، آن‌ها را به اول بهار رسانيدم . بعد از عيد كه كار به صعوبت كشيد ، من از دو هزار خروار ابتياعى چهارمحال ، دو سه روز فاصله در سه نقطهء شهر ، يكى ميدان شاه و ديگرى ميدان كهنه و يكى هم در محلهء بيدآباد ، هرجائى بيست و پنج خروار گندم مىريختم و از قرار دوازده تومان به خباز مىفروختم . هرقدر ملامت مىكردند كه اين‌ها را از تو دوازده تومان مىخرند و در حالىكه جو و ارزن داخل مىكنند ، به مردم چهل و پنج تومان مىفروشند ، جواب مىدادم كه ، شما ملتفت نيستيد . اين‌ها به همين ملاحظه چهار بيست و پنج خروار از حبوبات ديگر تحصيل مىنمايند كه من نمىتوانم تحصيل كنم . اين بيست و پنج خروار پنج برابر مىشود و دو روز در هرنقطه از شهر خبازخانه‌ها دائر است و مردم را وحشت بسته شدن دكاكين نگرفته است .\r\nدر شهر ذيحجهء قوىئيل سنهء 1288 من مبتلاى به قولنج شديدى شدم كه حالت يأس براى طبيب و پرستار دست داده بود . تلگرافا مرحوم محمد حسن خان برادرم را مرحوم امام‌جمعه از معتمد الملك خواهش كرده بودند روانه كند و نگويد براى چه مطلبى است ؛ بعد از پنج روز به اصفهان رسيد ، در حالتى كه من از آن مرض بهبودى حاصل كرده بودم . از قضاياى اتفاقيه ، بعد از سيزده شهر صفر كه چهل روز از عيد ( پيچىئيل 1289 ) گذشته بود ، مرا از تهران خواستند . من به‌قدر دو هفته در ته انبار گندم به آن ترتيب داشتم .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nعزيمت به تهران و وضع فقرا در طول راه\r\nعازم تهران شدم . از مال و بنه و سوارى ، اتصال چهل و پنج شتر و اسب و قاطر همراهم بود تا ورود كاشان . مرحوم سيد جعفر تاجر نطنزى از آذربايجان با شترهاى خودش گندم و جو براى فروش در كاشان مىآورد و از نرخ عادلهء روز ، خروارى دو تومان ارزانتر مىفروخت . براى دو شب تا كاشان و دو شب تا ورود قم ، از قرار يك من چهار هزار گندم ، و سه هزار جو تهيه كردم . در قم به‌واسطهء بىنانى ، قيامتى برپا مشاهده شد . چون در تهران عقلاى رجال تدبيرى براى تخفيف فقرا كرده بودند كه ارابه‌هاى باركشى را از فقرا بار كرده ، نان جو مخلوط با آرد حاجى تر خان كه گچ و خاك خالص بود و عوض آرد به دولت فروخته بودند ، براى قوت دو سه روزهء فقرا بار كرده و هريك را به طرف وطن خودشان بفرستند ، مأمورين آن‌ها را مىآوردند در عرض راه پياده مىكردند و همان نان موصوف را هم دخل خود قرار داده بودند ؛ اين بىچاره‌ها از كنار جرد تا حيدرآباد ، در دو طرف راه به منزلهء سنگ و كلوخ افتاده بودند .\r\nدر پل دلاك خواستم براى نماز پياده شوم ، ممكن نشد . در حيدرآباد خواستم در سايهء بركه‌اى پياده شوم ، ديدم زن فقيرى مرده و طفل نيمه‌جان او پستان مادر را گرفته و مىمكد . قدرى شربت را نان ريختم ، طفل را آوردند و به گلوى او ريختم . من سپردم كه ، طفل را روى بار قاطر بگذاريد و بياوريد حوض سلطان . ديگر حالت توقف بهم نرساندم تا داخل كاروانسراى حوض شدم . مستأجر كاروانسرا نگذاشته بود در اطراف بركه فقرا را پياده كنند و اطراف بركه خالى بود . با وجودى كه روز را از قم به حوض آمده بودم ، معذلك سه ساعت از شب رفته سوار شدم و طلوع فجر به كنار جرد رسيدم . بالاخانهء چاپارخانه را مأمن قرار دادم . بارى ، حالت و شرح سال 1288 ايران و خاصه اصفهان و تهران و كاشان و عراق و كرمانشاهان ، از تحرير و تقرير خارج است . يزد و خراسان و كرمان در سنهء 1287 اين‌طور بود . در سنهء 1288 عموم ممالك ايران را قحط گرفت .\r\nبالنسبه فارس و بنادر و مازندران و گيلان بهتر بود و آذربايجان هم به اين درجه نبود .\r\n\r\nورود به تهران و مرحمت شاه\r\nوارد تهران شدم و مورد همه قسم احترام و مرحمت شاه و حاجى ميرزا حسين خان مشير الدوله سپهسالار كه در آن وقت صدر اعظم مقتدر و فعال ما يشاء بود ، قرار گرفتم . حتى در مجلسى كه در سردر اول جنوبى سلطنت‌آباد كه منزل صدر اعظم بود براى تعيين دخل و خرج دولت قرار داده بودند و معدودى بدين موجب اهل مجلس بودند ، مرا هم داخل آن عداد كردند . از علامات اقبال ، حرف‌هاى پسنديده و مطبوع از من بروز كرد . يكى آن بود كه ، مرحوم سيد حجة الاسلام و مرحوم امام‌جمعه كه هيچ وقت در مطلبى اتفاق نداشتند ، تلگرافى به حضور مبارك عرض كرده بودند كه ، از وقتى حسين قلى خان از اصفهان خارج شده ، كار نان چنان سخت شده است كه اگر ده روز ديرتر از تهران حركت كند ، علاوه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبر تلفات دو ثلث اصفهان ، مفاسد بزرگ بروز خواهد كرد . علت اين هم مشخص بود .\r\nزيرا نصر الله خان كه شنيده بود من به طرف تهران آمده‌ام ، به احتياط وصول قيمت جنس ، از حمل غله اجتناب كرده بود . انبار خودم هم خالى شده بود و مباشرين ثلاثه هم ديگر قدرت تحصيل و ايصال غله را در غياب من نداشتند . مرحوم معير الممالك به‌واسطهء حمايت من از ورثهء ناظم الملك ، از من آزردگى حاصل كرده بود ؛ به عرض رسانيد كه ، اين تلگراف تعليمى خود حسين قلى خان است . اعليحضرت مرا احضار كردند و فرمودند كه ، مىگويند شما تعليم كرده‌ايد چنين تلگرافى مخابره كنند . عرض كردم ، هركسى عرض كرده خواسته خصوصيتى با من بكند . زيرا كه ، جناب حجة الاسلام و آقاى امام جمعه يا بايد آن‌قدر از بنده تشويش و ترس داشته باشند كه نتوانند در غياب خودم بر خلاف رضاى من به‌خلاف واقع اقدام كنند و يا آن‌قدر به من حب و تعلق خاطر داشته باشند كه محض خاطر من تحمل خلاف‌گوئى و گزاف‌نويسى را بكنند . در هردو صورت ، تا امروز براى هيچ حاكم مبسط اليد مقتدرى ، اين حالت در مثل اصفهان جائى حاصل نشده است . شاه و صدر اعظم تحسين و تمجيد اين عرض را كرده و فورا مقرر شد كه من سه روز بيشتر در تهران نمانم و به طرف اصفهان بروم و هرمطلبى دارم پذيرفته شود .\r\nخواستند به من يكى از اين سه لقب را بدهند ، قبول نكردم : يا مشير السلطنه يا قوام السلطنه و يا ناظم الملك . عرض كردم ، آن دو لقب اول شباهت به لقب شاهزاده حسام السلطنه دارد و پسنديده نيست . ناظم الملكى هم‌چون از دو نفر به ميراث مانده ، لقب ميراثى را طالب نيستم . وانگهى ، اگر به ابو الفتح ميرزا لقب مرحمت نشود ، ملقب شدن من اسباب مأيوسى حسام السلطنه و آزردگى از من خواهد شد . خدمت من قابل حصول به امتياز نيست . يك قمهء مرصع براى ابو الفتح ميرزا گرفتم و به خودم هم كمر مرصع مرحمت شد . تمام عرايضم را پذيرفتند . بعد از چهار روز ، حركت و به شاهزاده عبد العظيم نقل مكان كردم .\r\n\r\nبازگشت به اصفهان\r\nسه روز در شاهزاده عبد العظيم ماندم . مرحوم دبير الملك و جمعى كه مهمان بودند ، به بدرقه آمده بودند . قائم‌مقام از نان خانه پز خودشان ، چند دانه نان تنورى به عنوان سر راهى در ميان كالسكه گذاشته و براى من آورده بود . در همان روز ناظر مرحوم دبير الملك آمد كه ، خبازها آمده بودند و گندم ما را در خروارى چهل و هفت تومان مىخريدند ؛ تغير كردم كه من در اين قيمت نمىفروشم .\r\nفرداى آن روز كه پانزدهم ربيع الاول بود ، از شاهزاده عبد العظيم حركت كردم .\r\nدر ورود قم كه جو تازه به‌دست آمده بود ، نان به يك من دو هزار رسيد . از تهران هم تلگرافا خبر دادند كه ، چون جو ورامين را به بازار آوردند ، نرخ ، خروارى پنج تومان تنزل كرده . از قم رفتيم به كاشان . در كاشان گندم و جو تازه به‌دست آمده بود و نرخ ، خروارى ده تومان تنزل كرده بود . از اقبال من و خواست خداوندى ، تلگرافى از اصفهان\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nامام‌جمعه و سيد به تهران و كاشان كرده بودند كه ، به محض رسيدن خبر معاودت حسين قلى خان ، شترداران فارس از سرحد املاك حاجى نصر الله خان به‌قدر دويست شتر غله حمل كردند و مردم از وحشت و شورش آرام گرفتند . من هم سجدهء شكر بجاى آوردم . از كاشان به نطنز رفتم . در قهرود سه روز توقف كردم . نايب الحكومهء نطنز و ريش‌سفيدان آنجا را احضار نموده و به حساب گذشته و ترتيب كار پيچىئيل آن‌ها رسيدگى كردم . از آنجا به قريهء سه نطنز رفتم . مستقبلين همه در معيت مرحوم محمد حسن خان برادرم به سه آمده بودند . در بعضى از بلوكات اصفهان ، جو زرد شده بود و مردم از خوبى و ريع حاصل خوش‌وقت و مطمئن بودند . از آنجا به مورچه‌خورت و گز رفتم . در قريهء گز به مرحوم برادرم گفتم ، تو مستقبلين را پذيرائى بكن كه من به همان هيأت اول ورود به اصفهان ، دو اسبه با يك قبل منقل از پل شهرستانك به باغ زرشك بروم و بعد از حركت من ، تو با اين جمعيت از راه مستقيم به باغ زرشك بيا .\r\n\r\nماجراى ميرزا حبيب الله\r\nاز اتفاقات قابل ضبط اين است كه ، ميرزا حبيب الله انصارى كه نويسندهء بيوتات من بود ، آمد و مرخصى خواست كه ، من چون دو سه ماه است در سفر بوده‌ام ، اگر مرا مرخص كنيد امروز بروم شهر استحمام كرده و تغيير لباس بدهم كه فردا در سر خدمت حاضر باشم ، بهتر است . چون مال سوارى او از اصطبل خودم بود و وسعت اين را هم كه نوكرى داشته باشد نداشت ، به ميرآخور خود قدغن كردم كه ، چند سوار لرجوزانى كه غلام ركابى هستند با او همراه باشند ؛ يك اسب خوب هم براى سوارى به او بدهيد . معلوم نشد كه عمدا يا سهوا غلام‌ها را گفته بودند كه ، او را برداريد و ببريد صحيح و سالم به منزل حكومتى برسانيد . يك اسب سوارى هم به او داده بودند . غلام‌هاى بىانصاف هم دست‌هاى او را از عقب و پاهاى او را در زير شكم اسب بسته و او را تا شهر آورده و به همين هيأت از راسته بازار اصفهان كه تقريبا نيم فرسخ است ، بعدازظهر گذرانيده‌اند كه تمام كسبه به تماشا مشغول بوده‌اند و جميع شهر ديده و شنيده بوده‌اند .\r\nبعد از ورود به عمارت صدرى كه منزل من بود ، چون فراشباشى من و جميع عملجات به‌واسطهء حساب و صدور برات از او دلتنگى داشتند ، فورا آن بيچاره را زنجير كرده بودند . من دو ساعت به غروب مانده ، وارد باغ زرشك شدم . جمعيتى كه از مستقبلين به شهر آمده بودند ، كيفيت را مطلع شده بودند و هريك مىآمدند و به گمان اين‌كه ميرزا حبيب الله در اين سفر خيانتى كرده است ، اظهار خجلت و روسياهى مىكردند . مىگفتند ، اين جوان بدذات ما را هم روسياه كرده است . من ملتفت ماجرا نبودم ، مرحوم برادرم هم مسبوق نبود كه اين حكم را من نكرده‌ام و جرأت توسط هم نداشت . مقارن غروب كه تكرار اين معذرت‌ها از حد تجاوز كرد ، جمعى از علما اظهار كردند كه ، تقصير او چه بوده است ؟ آيا استحقاق شفاعت دارد يا نه ؟ از نوكرها و برادرم در مقام تحقيق برآمدم ، حيرت دست داد . سوارى فرستادم او را بياورند . مسافت اصفهان\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهم معلوم است ؛ دو ساعت از شب رفته آن بيچاره را آوردند . دلجوئى كردم و يك جبهء آغرى به او خلعت دادم و روانهء منزل خودش شد . تا مدتى مشغول تحقيق اين مسئله و رفع شبهه از مردم بودم . فردا هم فرستادم بعدازظهر آمد باغ زرشك و در حضور علما كه براى ديدن آمده بودند ، برائت او را قسم‌ها ياد كردم . خداوند تبارك و تعالى بعد از هشت سال اسبابى فراهم آورد كه در آن شهر و بلكه در چهارده شهر ديگر ، نازل منزلهء صدارت و نافذ الفرمان شد ؛ اگرچه من در اصفهان در ناصيهء او اين استعداد را ديده بودم و مكرر مىگفتم ، تو به مقام وزارت مىرسى . جزو جمع كل اصفهان را هم از مستوفيان اصفهانى مىخواستم و مىدادم به او كه شب‌ها محرمانه ببرد در منزل و خودش صورت بردارد كه در وقتى كه به مقام وزارت رسيد ، محتاج مستوفى نباشد .\r\n\r\nتعمير عمارت صدرى در اصفهان\r\nسه روز بعد از ورود به باغ زرشك ، به شهر وارد شدم . در اين دو سال وزارت اصفهان ، منزل من عمارت صدرى بود كه حاجى محمد حسين خان صدر اعظم اصفهانى بنا كرده است و به آن وسعت و وضع ، در هيچ يك از ابنيهء ديوانى ممالك محروسه ، جز خلوت كريم خانى ، عمارتى نيست . من در هرسه ماهى ، يك سمت او را منزل قرار دادم كه به مرور اضطرارا تعميرات لازمه بشود . زيرا كه دولت براى آن همه بناى دولتى ، زياده از سالى هزار تومان وجه تعمير نمىداد . بعد از ورود من كه مردم فارس ريع حاصل پيچىئيل را ديدند ، از سرحدات فارس غله حمل شد و حاصل جو جرقويه و رودشين هم حصاد شد . در ظرف دو ماه ، گندم خروارى چهل و پنج تومان و پنجاه تومان ، در هشت تومان فروخته شد و در سرخرمن به شش تومان رسيد و بعد از رفع خرمن هم به چهار تومان .\r\n\r\nبازديد از خالصجات\r\nاز جمله واقعات قابل ضبط اين است ، در قوىئيل من براى بازديد خالصجات به بلوكات رفتم ، شايد به‌قدر امكان بتوانم بذرى نسق كنم . از جمله خالصجات كلى ، اين چند بلوك است : كرارج ، بران ، رودشين . در تمام اين چهار بلوك ، دو سه قريه كه ملكى ميرزا محمد حسين برادر كوچك مرحوم امام جمعه بود ، قليل سكنه‌اى داشت و تتمهء اين چهار بلوك ، جاى نافع و ساكن‌دارى نداشت . من دوازده قريهء او را در ميان اهل قلم و رؤساى ولايت تقسيم كردم كه نسق كنند و در سرخرمن خمسى به ديوان بدهند .\r\nشش قريهء او را كه به ميرزا حبيب الله انصارى و ميرزا فتح الله پسر ميرزا على قائم‌مقام كه هردو نويسندهء خودم بودند ، دادم . بعد از اين‌كه در بهار پيچىئيل آب دادند كه زراعت صيفى كنند ، اراضى سبز شدند . بعد معلوم گرديد كه بذرى كه براى قوىئيل كاشته‌اند ، به‌واسطهء نبودن آب و باران ، در خاك مانده است و به محض رسيدن سبز شده .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nآن سال مقدار كثيرى حاصل داد .\r\nميرزا حسين باقر خانى كه پيشكار مرحوم صاحب ديوان بود ، مرحوم صاحب ديوان را در سيچقان‌ئيل كه جنس به خروارى چهارده تومان رسيد تطميع كرده بود كه ، دو هزار خروار بذر خالصه است ، در صورتىكه تمام كاشته شود و شش تخم ريع كند ، دوازده هزار خروار خواهد شد . ثلث آن سهم ديوان است ، چهار هزار خروار . خروارى ده تومان كه فروخته شود ، چهل هزار تومان فايدهء حكومت مىشود . امسال هزار خروار نسق مىكنيم ، هزار خروار ديگر را از قرائى كه تمكن دارند ، ضبط و أخذ مىكنيم ؛ خودشان عوض هزار خروار ، زرع كنند . ما هزار خروار ضبطى را مىتوانيم در بيست هزار تومان به خباز بدهيم . اگر حاصل سال قوىئيل خوب شد ، آن نصف ، تلافى را در ريع مىكند و هرگاه سوخت ، بيست هزار تومان نقد مداخل و وجوه باز باقى است . خداوند قادر قاهر ميرزا حسين را به سوءنيت مجازات داد .\r\nبارى ، من براى نسق قوىئيل چيزى كه به خاطرم رسيد اين بود كه به صدر اعظم پيشنهاد كردم ، اصفهان سه فوج دارد همگى صاحب بضاعت . صاحب منصبان همگى قدرت و استطاعت زراعت را دارند . املاك خالصه را حكم كنيد ، تقسيم كنند زراعت نمايند . صدر اعظم امضاء كردند . از بىرحمىهاى مرحوم محمد ابراهيم خان سهام الدوله سركردهء سه فوج اصفهان اين بود كه ، سرباز اصفهانى ، هريك چهار خروار خانوارى دارند كه بايد از محل بگيرند . هرجا را كه ممكن بود ، در آن قحط ، جنس گرفت و تتمه را از خروارى ده تومان الى پانزده تومان ، هرچه پيشرفت كرد ، و به فوج از خروارى پنج تومان الى هشت تومان نقدى داد . آن جنس را كه از اين بابت گرفته بود ، اغلب را حمل كاشان كرد و از قرار خروارى بيست و پنج تومان و سى تومان فروخت . قليلى از آن را در جزو ، به خبازهاى شهرى در خروارى چهل تومان مىفروختند . فاعتبروا يا اولو الابصار .\r\n\r\nعزل حسام السلطنه\r\nدر پيچىئيل كه من از زحمت قحط فراغتى حاصل كردم ، يك ماه بعد از مراجعت من ، محمد حسن خان برادرم براى كارهاى وكالتى شاهزاده به تهران رفت . براى شاهزاده واقعهء مأموريت حسين خان شاهسون نظام الدوله و معزولى و جريمه پيش آمد . صدر اعظم به رعايت نظم اصفهان و وصول ماليات و پاداش خدمت قوىئيل من ، تلگرافى به اين مضمون مخابره كرد كه ، « اين تلگراف را به عموم علما و تجار و اعيان و بلوكات ارائه نمائيد . حسام السلطنه را دولت به مصالح دولتى مستحق عزل و جزاى نقدى و تأديب دانست و ابدا اين استحقاق او مربوط به عمل اصفهان نيست . نه من كمتر از ميرزا تقى خان اتابك اعظم در خدمتگزارى دولت هستم و نه تو حسبا نسبا كمتر از ديگران . تا من سمت خدمتگزارى در آستان دولت را دارم ، تو در اصفهان باقى و حاكم نافذ الحكمى .\r\nدر كمال اقتدار مشغول كار خود باش . هركس از احكام تو تمرد كند ، به هرسياستى كه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمستحق باشد مأذونى معمول دارى . »\r\n\r\nآزردگى حسام السلطنه از حسين قلى خان\r\nمن اضطرارا آن تلگراف را سواد كردم . اول در حال ادب نزد ابو الفتح ميرزا بردم و عذر خواستم كه مصلحت وقت اين بوده است . بعد سواد آن را به همه دادم و به همه جا فرستادم . اميرزاده و افسر الدوله و اجزاء كه به پاره‌اى جهات كه طبيعى است از من آزرده بودند ، آن سواد را با قاصد مخصوص به خراسان فرستادند . اين هم مزيد علت شد و به كلى رابطهء شاهزاده را با من قطع كرد . چون در حالت حبس و ابتلا بود ، جوابى نداد تا حركت به طرف تهران كرد . من تلگرافا محمد حسن را دستور العمل دادم كه تا شاهرود برود . معاندين صدر اعظم هم كه معير الممالك و علاءالدوله بودند ، به توسط محمد حسن خان محرمانه به حسام السلطنه پيغام كردند كه ، در ورود اگر به تلافى اين حركت و سلوكى كه بعد از آن همه خدمات خراسان و هرات و مرو با تو كردند ، به منزل صدر اعظم نروى و يكسر به خانهء خودت به روى و از خانه بيرون نيائى ، من كه معير الممالك هستم به اين قرآن قسم ، خرج سفر فرنگ شاه را پيشكش مىكنم و صدر اعظم را معزول خواهم كرد .\r\nعلاء الدوله هم قسم خورده بود كه ، اگر منزل او نروى ، من و عضد الملك هم از خانه بيرون نمىآئيم و خواهيم گفت اين سلوكى كه با حسام السلطنه شد ، ما را از نوكرى مأيوس كرده است ، ديگر نوكرى نمىكنيم .\r\nبه هرجهت ، محمد حسن خان تا شاهرود رفت . من هم پيش از وقت به تلگرافخانهء شاهرود خبر دادم كه ، ورود شاهزاده را خبر بده . و عريضهء تلگرافى عرض كردم كه در شاهرود تلگراف حضورى دارم . بعد از ورود ، شاهزاده به تلگرافخانه تشريف آورد .\r\nمحمد حسن خان و حاجى سيف الدوله هم همراهش بودند . اول مطلبى كه اظهار داشت اين بود كه ، سركار خان چه فرمايشى داشتند ؟ عرض كردم ، مقصود اول ، عرض سلام و بعد از اطلاع بر صحت وجود مبارك ، استدعاى احضار دارد كه لدى الورود حاضر باشم . بعد از آن‌كه به توسط تلگرافچى احوالپرسى از ابو الفتح ميرزا و افسر الدوله و فردا فرد نوكرهاى خودش كه طرف بىميلى من بودند نمود ، بعد در جواب من گفت ، شما مأمور دولت هستيد . من چه حقى دارم كه شما را احضار كنم ؟ اگر از طرف دولت شما را مرخص كردند و كارى به مأموريت داريد ، بيائيد . من گفتم ، تا حال خودم را مأمور شما مىدانستم و مىدانم و به همين اعتقاد به حضور شما مىآيم . بعد اگر از ادارهء شما خارج شدم ، آن‌وقت به تكليف خود عمل مىكنم .\r\n\r\nحركت به تهران\r\nمن ديگر مطلب را واضح دانستم . از فردا به تهيهء سفر تهران افتادم و به حاجى حسن كه رئيس عملجاتم بود ، دستور العمل دادم كه ، من زنده مىروم و مختصر . ولى تو بعد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاز رفتن من ، تهيهء قطع علاقه بكن .\r\nهفدهم محرم از اصفهان حركت كردم با بنهء مختصرى . ميرزا حبيب الله را هم براى ترتيب حساب ديوانى و اسناد ، چون مستخدم شخصى خودم بود ، همراه آوردم .\r\nبه‌طور منزل‌به‌منزل ، هيجده روز قبل از حركت شاه به طرف فرنگستان ، صبح بين - الطلوعين به دروازهء شاه عبد العظيم رسيديم . در آنجا محمد حسن خان با دو سوار انتظار ورود مرا داشت . به اتفاق از دروازهء شميران وارد شديم و يكسر به منزل شاهزاده رفتيم .\r\nشاهزاده اندرون بود . در يكى از اتاق‌ها نشستيم تا شاهزاده تشريف آورد . چون بعد از ورود ، بر خلاف خواهش حضرات ، به دستور العمل معتمد الدوله يكسر به منزل صدر - اعظم رفته بود و خاطر شاه و صدر اعظم را مايل به من و دوام كار من ديده بود ، قدرى اظهار التفات كرد . عرض كردم ، محلى براى كار من در اينجا تعيين شود كه روزها مشغول كار خود باشم . جواب داد ، هرجا را كه مىخواهيد معين كنيد . اتاق پائين ديوانخانهء عمومى و بيرونى ، نشيمن خود شاهزاده بود ، آنجا را تعيين كردم . گفتند ، برو صدر اعظم را ملاقات بكن . جواب دادم ، عجله ندارد ، امروز از خستگى و لباس سفر بيرون مىآيم و فردا مىروم . هرچه اصرار كرد ، آن روز را قبول نكردم و همانجا ماندم . عصر معتمد الدوله آمد آنجا . بعد از ملاقات اظهار كرد ، صلاح اين است كه امشب به روى ؛ من هم آنجا هستم . قبول كردم و بعد از رفتن معتمد الدوله ، من هم رفتم .\r\nصدر اعظم پرسيد ، چرا بىاذن آمدى ؟ گفتم ، از شاهزاده در شاهرود مرخصى حاصل كردم .\r\nچون معتمد الملك حضور داشت ، ديگر حرفى نزد . من هم يك ساعت نشسته ، برخاستم و به منزل رفتم . صبح حمام رفتم و سوار شدم آمدم منزل شاهزاده ، در اتاقى كه تعيين كرده بودم نشستم . از خانهء خودم كه در محلهء سنگلج بود ، دو مجموعه ناهار قرار دادم بياورند . ميرزا حبيب الله تحرير حساب دو ساله را در عرض راه كرده بود و مشغول ترتيب سند خرج شديم .\r\n\r\nحسين قلى خان و عدم پذيرش پيشكارى اصفهان\r\nدر آخر قوىئيل كه حاجى محمد رضاى مستشار را شاهزاده از وزارت معزول كرد ، به من نوشت ، براى وزارت يك نفر را كه صلاح بدانيد انتخاب كنيد و با او حرف بزنيد و به من بنويسيد تا او را بخواهم . من نوشتم ، يا ميرزا على قائم‌مقام يا ميرزا محمود گرگانى پسر حاجى ميرزا نصر الله . ولى ميرزا محمود در چند چيز ترجيح دارد ؛ اولا ، نسبت به شما حالت نوكرى دارد و آقا ميرزا على حالت رفاقت . ميرزا محمود محاسب و زرنگ است . رشتهء حساب اصفهان هم در دست تدوين است و در حساب اصفهان همراهى مىكند . شاهزاده قبول كرد و ميرزا محمود را خواست . بعد از ورود به خراسان ، بنا به سابقه‌اى كه داشت ، با ميرزا حسين باقر خانى بهم بست و خواست او را به اصفهان بفرستند .\r\nشاهزاده دانست كه دولت قبول نمىكند ، عذر خواست . لابد او را حاكم نيشابور كردند .\r\nولى ميرزا محمود در باطن معاهدهء اصفهان او را داشت . به شاهزاده سالى بيست هزار\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nتومان پيشكش كرده بودند . بعد مرحوم معتمد الدوله مرا خواست و گفت ، تو مىدانى در اين مأموريت نظام الدوله ، شاهزاده پنجاه هزار تومان متضرر شده و حالا هم در سفر فرنگستان ، اقلا ده هزار تومان خرج دارد . ميرزا حسين باقر خانى بيست هزار تومان پيشكشى وزارت اصفهان را مىدهد . چون تو در سال مجاعه زحمت زيادى كشيدى و دو سال به خوبى اين كار را از پيش بردى ، شش هزار تومان آن را من از حسام السلطنه تخفيف مىگيرم ، چهارده هزار تومان بده و خودت برو . عرض كردم ، اولا اصفهان زياده از سالى دوازده هزار تومان كه خرج افسر الدوله و اميرزاده است ، تفاوتى ندارد . ثانيا من در حين وداع براى جناب سيد حجة الاسلام قسم خورده‌ام كه ، اگر يك تومان بر اصل و فرع اصفهان بيفزايند ، قبول آمدن نكنم . ولى ، ميرزا حسين باقر خانى مىتواند كه بيست هزار تومان را بدهد . من به طيب خاطر استعفا مىدهم و همين‌قدر كه بقاياى محلى مرا ميرزا حسين قبول كند ، شاكرم .\r\nمعتمد الدوله رفت صدر اعظم را ديد و هرچه اصرار كرد ، صدر اعظم قسم‌هاى مغلظ ياد كرد كه ، شاه تغيير حسين قلى خان را قبول نمىفرمايند . رفتند و به شاه عرض كردند ، شاه هم جواب سخت داد . بعد خود ميرزا حسين را به منزل من فرستادند كه مرا راضى كند ، چهارده هزار تومان هم به شاهزاده بدهد و شش هزار تومان به من .\r\nميرزا حبيب الله هم حاضر بود . به ميرزا حسين گفتم ، عمل اصفهان اين است كه صورت آن را ميرزا حبيب الله نوشته است . تو به چه جرات و كدام محل ، اين وجه را به من و شاهزاده مىدهى ؟ جواب گفت ، آقاى وزير ! يك سيب كه به هوا مىاندازى تا پائين بيايد هزار چرخ مىخورد . من در ركاب شما مىآيم . اولا ، به خاك اصفهان كه رسيديم ، بناى عريضهء تلگرافى و كتبى مىگذاريم كه ، فلان بلوك را سن خراب كرد و آب زاينده رود نقصان بهم رسانيد و شلتوك لنجان خراب شد . پاره‌اى از علما و رؤسا را هم با خود همدست مىكنيم . يك مبلغى متعهدم از ديوان تخفيف بگيرم ؛ چنان‌كه صاحب ديوان و ساير حكام و پيشكارها گرفتند . يك مبلغى هم خرج‌تراشى مىكنم و يك مبلغى هم از اشخاص بىپا ، تمسك معتبر به مهر آقاى امام مىگيرم كه ، مال ديوان در نزد آن‌ها در مباشرى لاوصول مانده است . آن‌ها هم به اطمينان اين‌كه چون از ما وصول نمىشود و اين تمسكات وسيله مىشود كه در سال نو باز ما را داخل در مباشرى كند ، سند مىدهند .\r\nسى هزار تومان از اين سه فقره خدمت مىكنم و حساب ديوانى را هم خودم در دفتر مىگذرانم . هرچه به من مرحمت فرموديد ، تتمه مال خودتان و شاهزاده . جواب دادم كه ، اين عمل در قوه و مطابق روال من نيست . او رفت و من هم سوار شدم رفتم نزد حسام السلطنه و معتمد الدوله هم آنجا بود . گفتم ، ميرزا حسين آمد مرا ديد ؛ من نتوانستم تعهد خدمت اصفهان را بكنم . شاهزاده و معتمد الدوله سكوت كردند . بعدا رفتم نزد صدر اعظم و تفصيل را بيان و استدعا كردم مرا از اين خدمت معاف كند . صدر اعظم جوابى نداد . فردا صبح رفته بود و به شاه عرض كرده بود . شاه فرموده بودند ، اگر در اين باب معتمد الدوله و حسام السلطنه زياد اصرار كنند ، اصفهان را از حسام السلطنه مىگيرم . بده ميرزا حسين را حبس كنند تا مراجعت ما از فرنگستان .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nصبح آن شب ، صدر اعظم ميرزا عيسى وزير تهران را خواسته و گفته بود ، ميرزا حسين باقر خانى حسب‌الامر بايد در منزل تو تحت الحفظ باشد تا مراجعت از فرنگستان .\r\nميرزا حسين را برده بودند . اين خبر به شاهزاده رسيد ، دنيا در نظرشان تار شد . مرا هم احضار كردند كه با ساير رجال و رؤسا و حكام ببرند به حضور . وقتى شنيدم كار اين طور شده است ، نرفتم و از منزل شاهزاده خارج نشدم . حالا ، فرصتى به دست حاجى سيف الدوله افتاد و متصل آتش را دامن مىزد كه ، معلوم شد عرايض من دربارهء حسين قلى خان صدق بوده است . بعد ، شاهزاده معتمد الدوله مرا در خلوت خواست و اظهار دلتنگى كرد كه ، اين چه اسبابى است كه در اين موقع سفر فرنگستان بعد از آن همه خدمت براى شاهزاده فراهم آورده‌اى ؟ عرض كردم كه ، شما تعجيل نكنيد . همين قدر شاه و سپهسالار مايوس شوند كه من به اصفهان نمىروم ، خودم به‌دليل و برهان اميدوارم كه تفويض اين كار را با رضاى خود حسام السلطنه بفرمايند . اين كار در سه روز به حركت شاه مانده واقع شد كه هيجدهم صفر باشد . دو ساعت از شب رفته ، رفتم نزد صدر اعظم . آن‌وقت به باغ خارج كه بهارستان است ، نرفته بود و در خانه‌هاى شهرى بود . خلوت بود . عرض كردم ، شما مرا عاقل و دولتخواه مىدانيد . امروز صلاح نيست كه در مراجعت من به اصفهان اصرار بشود به چند دليل ؛ اولا ، اين سلوكى كه نسبت به حسام السلطنه در خراسان شده ، تمام اولاد نايب السلطنه حالت مار زخم‌خورده نسبت به شما دارند . اين عمل هم مزيد علت مىشود . چون معتمد الدوله هم در تهران مىماند ، به‌واسطهء طبع لجوج و اتحادى كه با حسام السلطنه دارد ، نخواهد گذاشت كار من در اصفهان پيشرفت كند ، و زحمت دو سالهء من هدر مىرود . ثانيا ، نوكرهاى بيكار جريمه دادهء حسام السلطنه از شاهزادگان و غيره ، با ميرزا حسين همدست مىشوند و اهل ولايت را تحريك مىكنند و در حالتى كه شما در فرنگستان هستيد ، همه روزه تلگراف اغتشاش اصفهان مىرسد . ثالثا ، مردم را تحريك مىكنند كه چهل هزار تومان باقى پيچىئيل را ندهند . اين‌ها معايب كار است . حسن معافى من هم چند فقره است ؛ يكى اين‌كه ، اين اولاد نايب السلطنه كليتا سهل البيع هستند . امروز كه تغيير مرا از اصفهان پذيرفتند ، تا يك درجه قلب معتمد الدوله و حسام السلطنه تشفى مىيابد . ثانيا ، مىتوانيد شرطى قرار بدهيد كه چهل هزار تومان را مباشر هذه السنه قبول كند و نقد بپردازد .\r\nدر اين موقع سفر ، چهل هزار تومان براى شما مقابل يك كرور است و تا مراجعت از سفر هم ، از طرف اصفهان و قسط و نظم آن خيالتان آسوده است . بعد از اين عرايض ، گفت ، همه صحيح است ولى شاه ايستاده است و قبول نمىكند . عرض كردم ، اين دلايل را كه عرض كنيد ، قبول خواهد شد . رفت و يك روز به حركت شاه مانده ، اذن تغيير را گرفت . ميرزا حسين و عباس قلى ميرزا و رحيم خان رفتند و دو هزار تومان به نصير الدوله دادند كه چهل هزار تومان را براى مخارجى كه بعد از رفتن شاه بايد بشود قبول كند . از اين طرف ، شاهزاده را فريب دادند كه ، ما بايد بيست روزه نصف اين وجه را بدهيم و نصف ديگر را نقد مىخواهند و گرو لازم است كه قرض كنيم ؛ جواهر از شاهزاده گرفتند و گرو گذاشتند . بيست هزار تومان نقد دادند و بيست ديگر را سه نفر\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبه نصير الدوله تمسك سپردند .\r\n\r\nسفر شاه به اروپا 1290 قمرى\r\nشاه روز بيست و يكم صفر حركت كرد . من و مرحوم برادرم هم همراه رفتيم .\r\nميرزا حسين و رحيم خان هم تا قزوين آمدند و در عرض راه به توسط حاجى سيف الدوله كه او هم تا انزلى به مشايعت شاهزاده آمد ، به هم بستند كه بيست هزار تومان استقراضى را از من بگيرند و اگر من قبول نكنم ، بنويسند به معتمد الدوله كه بعد از رفتن شاه ، به سختى از من مطالبه كند . من خبر نداشتم . ولى نصير الدوله با كمال خصوصيتى كه ظاهرا با من اظهار مىكرد ، در باطن با حضرات همدست بود . يكى از نويسنده‌هاى او به من خبر داد . در منزل رستم‌آباد ، مرحوم عماد الدوله مطلع شده بود و به من گفت . با آن كه مرحوم اخوى هم در رشت و انزلى با شاهزاده مذاكره كرد كه بنا به ميل شاهزاده بيست هزار تومان استقراضى را ما بپردازيم ، معذلك هردو دانسته بوديم كه از جملهء ممتنعات است كه رفع كدورت شاهزاده از ما بشود و يا اجزاء و پسر و عروس و عيال او و حاجى سيف الدوله بگذارند روابط حسنهء ما برقرار بماند . ولى محض رفع تكليف و ملامت خلق ، اين عمل را كرديم . مجملا بعد از رسيدن به انزلى ، آن‌ها به كشتى رفتند و ما با حاجى سيف الدوله و ساير اجزاء كه نوذر ميرزا و برادرهاى مهدى قلى ميرزا و حسن خان عمه و ساير رؤسا بودند ، مراجعت كرديم . معلوم شد شاهزاده به سيف الدوله سپرده است كه ، به‌طور مهربانى آن‌ها را به تهران برسان ، مبادا در بين راه استنباط عقايد مرا كرده و در پرداخت اين بيست هزار تومان مسامحه نمايند . ميرزا حسين و رحيم خان از قزوين مراجعت كرده و با تعجيل به دستور نصير الدوله كه وكيل تهران شده بود ، به اصفهان رفته بودند . ما با آن هيأت به قزوين آمديم . همراهان در خارج شهر چادر زدند و ما به منزل خودمان رفتيم . فردا صبح يك نوكر فرستادم كه ، ما سوار شديم رفتيم ؛ در عرض راه انتظار شما را داريم . آسوده و خوش‌وقت شده بودند ، آمدند و رسيدند .\r\n\r\nامور مالى شاهزاده و گرفتارىهاى حسين قلى خان\r\nچون چند پارچه ملك كه شاهزاده در شهريار داشت ، سپردهء برادرم بود و حاجى سيف الدوله ميل داشت اين جزئى املاك را به تصرف حاج ميرزا محمود بياورد ، در باطن به حسام السلطنه گفته بود ، حسين آباد و شهرآباد را كه محمد حسن خان براى شما خريده است در هيجده هزار تومان ، گران است و نمىارزد . حال آن‌كه ، وقتى كه شاهزاده به عزم سفر خراسان به باغ اعتضاد السلطنه در شاه عبد العظيم نقل مكان كرده بود ، طالب خريدارى اين دو قريه از ورثهء محب على خان ماكوئى كه مادر آن‌ها دختر فتحعلى شاه بود ، شد . مرحوم معير الممالك هم در سى هزار تومان طالب بود . شاهزاده در حضور ملا على كنى نوشت كه من به هرقيمت كه ميرزا عيسى وزير تصديق كند ، آن املاك را بخرم . بعد از رفتن شاهزاده ، در حاشيهء همان نوشته ، مرحوم ميرزا عيسى در سى و پنج تومان تصديق\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنوشته است . الان هم اين نوشتهء شاهزاده و تصديق مرحوم وزير ، در نوشتجات من موجود است . از قضاى اتفاقيه ، در همان سال هشتاد و هشت در تهران بلاى قحط بالا گرفت و به ملاك براى خبازخانه جنس تحميل كردند . محب على خان هم به ميرزا تقى پريشان مقروض بود و از طرفى هم از او مطالبهء جنس مىشد . محب على خان به ناچار هردو قريه را به برادرم كه در غيبت من وكيل امورات شاهزاده بود ، به هيجده هزار تومان فروخت .\r\nاو هم قرارداد كه قباله را به اسم ميرزا تقى پريشان بنويسند . ميرزا تقى هم خريد و عريضه‌اى به شاهزاده نوشت . شاهزاده در جواب اظهار رضايت و تمجيد كرد و نوشت كه من سند بسپارم و قباله را ميرزا تقى خان به من انتقال دهد . ميرزا تقى سند گرفت و قباله را انتقال داد ، ولى قباله را به منزلهء رهن نگهداشت . شاهزاده در آمدن از خراسان ، مىخواست اظهار بىپولى و استيصال بكند و گفت ، حالا پول ندارم ؛ در مراجعت از فرنگستان عوض قيمت آنجا ، جواهر و شال مىدهم .\r\nوقتى كه با حاجى سيف الدوله و اجزاء از گيلان مراجعت كرديم ، رفتيم به تماشاى حسين آباد و شهرآباد . حاجى ميرزا محمود به محمد حسن خان گفت ، پانصد تومان به حاجى سيف الدوله و من بده كه تصديق اين معامله را بكنيم و با ميرزا تقى هم قرار ايصال وجه او را بدهيم و قباله را بگيريم . محمد حسن خان جواب داد ، ميرزا تقى به موجب نوشته‌اى به خط و مهر حاجى ملا على كه شاهزاده آن را به حسين قلى خان داده است ، اگر در چهل يا پنجاه هزار تومان هم خريده بود ، حسام السلطنه بايد وجه را مىداد . بعد از آن هم كه آنجا را خريديم به هيجده هزار تومان ، شاهزاده از خراسان امضاء و اظهار امتنان به خط خودش نوشته است . حال اگر ملك را نمىخواهند ، خود دانند با ميرزا تقى . او عوض طلب خريده است . اين مسئله مسكوت ماند تا شاه از فرنگستان برگشت و آن اسباب شورش و بلواى عام را معتمد الدوله فراهم آورد و شاه را مجبور به عزل ميرزا حسين خان صدر اعظم كردند و خود شاهزادگان چندى مقتدر و فعال ما يشاء شدند « 10 » .\r\nحسام السلطنه فرصتى به‌دست آورد و براى اعمال اغراض خود ، عنوان نخواستن حسين آباد و شهرآباد را آغاز كرد كه ، من در حالتىكه آن‌قدر در خراسان به حسين خان شاهسون جريمه دادم و در سفر فرنگستان پانزده هزار تومان خرج كرده‌ام ، ديگر پول ندارم ؛ ملك را خودتان ضبط كنيد و پول ميرزا تقى را بدهيد . من جواب عرض كردم ، جائى كه شما در پنجاه هزار تومان ضرر خراسان و جزئى مخارج فرنگستان استطاعت خريدارى ملك نداشته باشيد ، من كه بنا به ميل شما مبلغ بيست هزار تومان در عمل اصفهان از بابت قرض ميرزا\r\n\r\n\r\n","description":"","footnote":"\r\n( 10 ) - ميرزا حسين خان سپهسالار با قدرت تمام صدارت خويش را آغاز كرد . وى بر آن بود كه قدرت دولت را متمركز كرده و از پى اصلاحات برآيد . اقدامات او با مخالفت عدهء كثيرى از علما و شاهزادگان مواجه شد . اعطاى امتياز رويتر به يكى از اتباع انگليس ، موجب عناد روسيه با ميرزا حسين خان شد . در بازگشت شاه از سفر اول فرنگستان ، در تهران مخالفت با سپهسالار چندان اوج گرفت كه شاه وى را در رشت گذاشت و خود به پايتخت آمد . بعدها كه زمينه‌اى براى مراجعت وى فراهم آمد به تهران بازگشت و مشاغلى چون وزارت جنگ و خارجه را عهده‌دار شد . ولى ، ديگر به مقام صدارت دست نيافت .\r\n","page_name":" 64 ","page_number":64},
  {"content":"\r\n\r\nحسين و رحيم خان و عباس على ميرزا داده‌ام ، ديگر چگونه استعداد خريدن ملك دارم .\r\nبعد از آن مجلس ، حاجى سيف الدوله و اجزاء مصلحت را در اين ديده بودند كه ، فردا با او مهربانى بكنيم و وقت مرخصى بگوئيم حسن خان عمه كه فراشباشى است او را حبس كند و قيمت ملك را دريافت دارد . محمد حسن خان هم در منزل سخت مريض و مبتلاى مطبقه بود . چون حكيم مرتضى معالج او بود ، خود شاهزاده هم اطلاع داشت .\r\nدر باب او اصرار كرده بودند كه ، به تدبيرى بياورندش و او هم حبس شود . شاهزاده حبس او را نپذيرفته بود . فردا عصر كه من رفتم منزل شاهزاده ، مرحوم حسن خان عمه رحمة الله عليه و آقا جان صندوقدار ، مواضعه را به من خبر دادند . اول شب جمعى از رجال در خدمت شاهزاده بودند . در ساعت يك از شب رفته كه اسب و فانوسى براى من آورده بودند ، به اجزاء شاهزاده گفتم ، خبر آورده‌اند كه حالت اخوى بد است ؛ من مىروم .\r\nاگر شاهزاده پرسيد ، عرض كنيد كه انشاء الله صبح زود مشرف مىشوم . آن‌ها هم‌چون داخل شور و مواضعه نبودند ، حرفى نزدند . من سوار شدم و آمدم منزل . شرح حال را به برادرم گفتم . در آن حالت گفت ، استخاره به كلام الله بكن ؛ اگر مساعد بود ، با همين حالت مرا بردار برويم در زاويهء مقدسه پناهنده شويم . زيرا كه ، تا قدرت و تمكن بود ، داديم ؛ حالا ديگر نزد خدا و نفس و شرف انسانيت و نجابت خجل نيستيم . عاقبت خداوند حكم به عدل خواهد فرمود .\r\nنماز مغرب و عشا را خواندم ، ولى در چه حالتى . انسان كارى را كه عادت نكرده و مرتكب نشده ، در ابتدا تصور او از آن كار ، خيلى صعب است . محض آن كه مرحومهء والده‌ام و عيال اگر مطلع شوند ، جزع و بىصبرى مىكنند ، اين خيال را مخفى داشتم . برادرم هم بيهوش و مغمى عليه افتاده بود . استخاره به كلام الهى كردم ، آيه‌اى در تأكيد اقدام آمد .\r\n\r\nتحصن حسين قلى خان و برادرش\r\nفرداى آن شب اول طلوع فجر به جلودار خبر دادم سه اسب حاضر كرد ؛ يكى را خودم و يكى را هم با آن حالت بد و صعب برادرم و يكى را هم جلودار سوار شديم .\r\nوقتى كه سوار شدم ، حاجى حسن همدانى ناظرم را خواستم و گفتم ، بعد از آن همه خسارت دادن بيست هزار تومان ، كار من به تحصن زاويهء مقدسه كشيد . من رفتم ؛ تو هم زود از پى بيا كه آنجا غذا و دواى برادرم را ترتيب بدهى .\r\nرسيديم به دروازهء خانىآباد . چون معمول بود براى زيارت شب‌ها و صبح‌هاى جمعه دروازه‌بان گاهى دروازه را در غير موقع براى من باز مىكرد ، آن روز نيز برخاست و دروازه را گشود . قدرى كه از طريق جوانمرد رفتيم ، ديدم برادرم در سوارى خوددارى نمىتواند بكند . او را به ترك اسب خودم كشيدم و اسبش را دادم به جلودار يدك كرد . رفتيم به خانه‌اى كه شب‌هاى جمعه بيتوته مىكردم . پياده شديم و مال‌ها را جلودار به كاروانسرا برد . اخوى افتاده و من معلوم است چه حالت دارم . در اين بين ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nحاجى حسن آمد و نسخه‌اى را كه روز قبل طبيب براى مسهل داده بود ، برد بازار خريد ؛ آورد و مرتب كرد و خورانيد و مشغول تهيهء غذا كه نخود آب بود شد . به فاصلهء دو ساعت ، اجزاء و نوكرها و بنه آمدند . فرداى آن روز حسام السلطنه خبر شد و ميرزا محمود گرگانى وزير خراسانش را فرستاد كه استمالت كند . من هم از رفتار نارواى شاهزاده ، منجمله دادن بيست هزار تومان كه حق مؤديان ثلثه بود و سند سپرده بودند ، و نيز از سندهاى خريدارى حسين‌آباد و شهرآباد ، براى او نقل كردم . بعد از اين تفاصيل ، برادرم در كمال سختى گفت ، چون ما به اعتقاد خودمان اتمام حجت و اداى حق نعمت را كرده‌ايم ، ديگر اگر سالى ده هزار تومان دستى به ما بدهد ، برگشتن ما نزد او محال است تا خداوند جزاى عمل ما و بىانصافى او را بدهد . ميرزا محمود مأيوسا رفت و ما يازده روز در زاويهء مقدسه بوديم . چون حكومت آنجا با مرحوم امين السلطان « 11 » بود ، راپرت ما را به عرض رسانده بود . شاه فرموده بود كه ، خودت برو او را بياور . به مناسبت آن‌كه امين الملك « 12 » وزير رسائل و حسين قلى خان هردو اهل قلم و منشى هستند ، بسپار كه روزها بيايد در خلوت كريم خانى در اتاق امين الدوله باشد . حسام السلطنه و هيچ‌كس حق تعرض به او را ندارند .\r\nهشت روز از رمضان گذشته بود كه امين السلطان يك ساعت به غروب مانده آمد و مرا در كالسكهء سوارى خود گذاشت . قرار شد برادرم با نوكرها و بنه فردا بيايند شهر .\r\nهمراه آمديم . نزديك دروازه توپ افطار زدند ؛ نان و پنيرى در كالسكه گذاشته بود ، افطار كرديم . مرحوم امين السلطان دست مرا گرفت و در دست امين الملك گذاشت كه ، اين امانت شاه است و فرموده‌اند كه احدى نتواند به خود او و كسان او بدون اطلاع شما سئوال و جوابى كند ؛ و مشغول تحريرات و دستخطهاى دولتى باشند .\r\nچون سابقهء خصوصيت با مجد الملك پدر امين الملك و خود مرحوم امين الملك و مرحوم پاشا خان امين الملك داشتم ، باادب و انسانيت گفت كه ، خواهش دارم عرض كنيد كه در حقيقت مرا بايد به حسين قلى خان بسپارند كه در مقام راه بردن و اصلاح نواقص كار من باشند . امين الملك هرچه سعى كرد كه امين السلطان براى صرف افطار بنشيند ، گفت ، من بايد بروم و انجام خدمت را به عرض برسانم و از غذاهاى آبدارخانه كه عادت دارم بخورم . من هم تقريبا تا ساعت چهار بودم ، بعد مجلس بهم خورد . اسب و فانوس از امين الملك حاضر كردند ، رفتم منزل برادرم . نوكرها نيامده بودند و فردا صبح آمدند .\r\nمن تا اوايل برج حوت كه چهارماه‌ونيم بود ، در غير روزهاى تعطيل ، در اتاق خلوت كريم خانى حاضر بودم . هرچه امين الملك سعى كرد ، مشغول تحرير نشدم و در غيبت خود او به منزلهء نيابت و رياست آن مجلس واقع شده بودم . روزهاى تعطيل هم اغلب با يكديگر بوديم . در اوائل برج حوت ، دو فقره مطلب به طريق فهرست مانند عريضه نوشتم ؛ يكى اين بود كه ، جزئى مواجب ديوانى دارم ، مقرر شود از كتابچهء نطنز برگردد و در كتابچهء گيلان بخرج بنويسند . در ذيل اين مطلب ، دستخط شده بود كه ، در سال نو از يزد\r\n\r\n\r\n","description":"","footnote":"\r\n( 11 ) - مقصود ميرزا ابراهيم امين السلطان است .\r\n( 12 ) - مقصود ميرزا على خان امين الملك ( امين الدوله ) است .\r\n","page_name":" 66 ","page_number":66},
  {"content":"\r\n\r\nدريافت خواهى كرد .\r\n\r\nاعطاى حكومت يزد به حسين قلى خان\r\nحكومت يزد در آن سنه با ميرزا كاظم خان نظام الملك بود . زيرا كه ، بعد از مراجعت شاه از كربلا ، دفتر استيفا را به معزى اليه واگذار كرده بودند و بنابراين‌كه من پسر ميرزا آقا خان صدر اعظم هستم و خودم شخص دوم ايران بودم ، وضع سلوك مجلس او نسبت به تمامى مردم ، نزديك به همان عوالم صدارت پدرش بود و به چشم حقارت به عموم طبقات نظر مىكرد . بعد از اين‌كه حاجى ميرزا حسين خان سپهسالار در سال هشتاد و هشت به مقام صدارت رسيد ، آن شغل را از او انتزاع كرده و به ميرزا محمد قوام الدوله واگذار كرد . مرحوم ميرزا هدايت وزير دفتر را هم به وزارت لشگر تعيين نمود . ميرزا كاظم خان نظام الملك را در سال هشتادونه ، بعد از فوت مرحوم معير الممالك ، حاكم يزد كردند . وكالت او بنا به نسبت سببى راجع به امين الملك وزير رسائل بود .\r\nمعزى اليه در حكومت يزد بر وفق رضاى خاطر ملوكانه سلوك نكرده بود . من از مضمون دستخط تعجب و حيرتى داشتم . ولى وزير رسائل محرمانه مطلع بود كه خيال شاه ، عزل نظام الملك و فرستادن من است . در شهر ربيع الاول كه تقريبا بيست روز از عيد گذشته بود ، دستخط حكومت من مرحمت شد و من به همان سنت معموله با يك درشكهء سوارى و يك آبدار و قهوه‌چى و يك جلودار حركت كردم . در اردستان كسان مصطفى قلى خان عرب كه قراسورانى با آن‌ها بود و سابقه هم در سفر اصفهان حاصل كرده بودند ، استقبال و دو سه منزل پذيرائى كردند . ده سوار هم از غلامان عرب را همراه برداشته و رفتم .\r\nدر نائين نظام الملك را ملاقات كردم . من در داخل قصبهء خانهء ميرزا حسين خان ، كه همشيره‌زادهء مرحوم ميرزا ابو طالب خان وزير احتشام الدوله حامد ميرزا بود و دختر مرحوم حامد ميرزا هم متعلقهء او بود ، منزل داشتم و نظام الملك در باغ خارج از قصبه .\r\nعصر براى ديدن ايشان سوار شده رفتم . در طى صحبت ، خواهش كردند كه ، بقاياى محلى دارم ؛ اهتمام در وصول آن بشود ، خصوصا باقى قصابخانه . از روى ميل قبول كردم .\r\n\r\nوضع گوشت در يزد\r\nسبب باقى بودن ماليات قصابى را تحقيق كردم . ميرزا حسين خان و خوانين نائين به‌واسطهء بصيرت كامل حكايت كردند كه ، ماليات قصابخانهء يزد هشتصد تومان است . دو نفر رئيس دارند كه سالى مبلغ‌هاى گزاف خرج شخصى دارند . يكى از آن‌ها جوانمرد نامى است پسر خالوى شاهزاده مهدى قلى ميرزا . اول سال مىآيند و حاكم را تطميع مىكنند و يك هزار و پانصد تومان اجاره مىكنند و در ضمن قرار مىدهند كه گوشت كارخانهء حاكم را با شمع روشنائى ، آن‌ها بدهند . هر قدر چوبدارها از اطراف گوشت مىآورند از آن‌ها مىخرند و زياده هم از نصف قيمت ، آن هم بعد از يك\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسال معطلى نمىدهند . به حاكم هم متدرجا نصف وجه اجاره را مىپردازند . در آخر سال ، نصف وجه اجاره و نصف قيمت گوسفند چوبدار را خورده‌اند . بعد با رؤساى قصاب مىروند در امامزاده محمد بستى مىشوند و مشغول عيش و خوش‌گذرانى هستند .\r\nكار گوشت شهر به سختى مىكشد . علما و تجار اضطرارا مىآيند و توسط مىكنند كه ، اگر اين‌ها اقدام به كار قصابى نكنند ، اهل شهر به كلى مستأصل مىشوند . حاكم اگر معزول است كه باقى آن‌ها را به ديوان قلمداد مىكند ، اگر منصوب است كه باقى سال گذشته را تجديد به سند نو مىكند .\r\nمن كه از اين مطلب مطلع شدم ، فورا از نائين كاغذى به مرحوم حسين قلى خان ايلخانى بختيارى نوشتم و يك غلام عرب فرستادم كه ، هرقدر مىتوانى از چهارمحال گوسفند قصابى بفرست و به موجب اين نوشته ، قبض قيمت او را به حاجى محمد حسن شيرازى كه در اصفهان است يا حاجى آقا محمد ملك التجار بده و نقد بگير . هرچه هم در ميان راه گوسفند تلف بشود ، به عهدهء خودم است . يك كاغذ هم به عباس على خان فراهانى فارس نوشتم كه ، از هزار الى چهار هزار گوسفند قصابى به هرقيمت كه خودت وكالت دارى بخر و با اين غلام بفرست ، قيمت آن را فرستادهء تو از حاجى ميرزا محمد تقى تاجر شيرازى در يزد تحويل بگيرد . باز ملاحظه كردم كه تا از اين دو نقطه گوسفند برسد ، كار گوشت شهر مرا در اول ورود مستأصل مىكند كه قصاب‌ها و قصاب‌باشى را دخيل كنم . شش نفر از غلام‌هاى عرب را به بلوك پيشكوه و اردكان فرستادم كه ، هرجا از يك رأس تا صد رأس گوسفند ديديد ، خريدارى كنيد و قيمت آن را نقدا بپردازيد و به شهر بياوريد . در آن منزل هم باز غلام عرب قراسوران بود ؛ پنج نفر را برداشتم و آمدم .\r\n\r\nبىآبى در راه يزد\r\nهشت فرسخ راه است تا نه‌گنبد . در نه‌گنبد جز يك چاپارخانهء بىآب ، ديگر آبادى و سكنه نيست . از نائين ملزومات غذائى برداشتيم . بعد از تحقيقات معلوم شد ، اين نقطه هم مثل حوض سلطان قديم راه قم ، در دو فرسخى چشمهء آبى دارد . مرحوم حسين خان نظام الدوله از آن چشمه به نه‌گنبد مجرائى از آهك و آجر بنا كرده و آب را آورده است به نه‌گنبد و آنجا بركه‌اى كشيده و قلعه‌اى ساخته است مسمى به حسين آباد و كار عابرين هم سهل بوده و در رفاه بوده‌اند . بعد به مرور ايام ، خرابى در مجرا بهم رسانيده و احدى درصدد تعمير آن برنيامده . آن روز را به هر سختى بود به شب رساندم . اول شب از آنجا سوار شدم و صبح به عقدا كه در قديم قصبهء معتبرى بوده و قلعهء بسيار محكمى داشته رسيدم . هنوز هم از نسل شاه زين العابدين آل مظفر در آن قصبه كدخدا و رئيس است . عقدا در زمان قديم نخلستان داشته است . آب بسيار بد نفت‌آلودى دارد . باغات زيادى هم از انار و انگور دارد . به زعم اغلب مردم ، در كرهء ارض از انار آنجا بهتر به عمل نمىآيد . آب خوردن آن‌ها از بركه است . در آن‌وقت اسماعيل خان رئيس و كدخداى آنجا بود . از آنجا آمدم به قصبهء اردكان و در خانهء حاجى ابو الحسن اردكانى منزل كردم . اين\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nحاجى ابو الحسن در آن‌وقت رئيس طايفهء فضلاى اردكان بود . در اردكان يك سلسله هستند كه اعم از باسواد و بىسواد ، معروف به فضلا هستند و اغلب سواد ندارند و غالبا متمول و مالك و محل احترام و اعتناى اهالى يزد و حكام هستند .\r\nاز آنجا ديگر از راه نه‌گنبد نرفتم و از راه اشك‌زر رستاق رفتم . در اشك‌زر منزل كردم و از اردكان يك سوار فرستادم كه ، احدى اذن ندارد استقبال بيايد . حمام ارگ را گرم كنند . به حاجى ميرزا محمد تقى تاجر شيرازى كه سروكار معاملات من در شيراز و اصفهان با او بود ، نوشتم ، چند اتاق را از ارگ فرش و پرده كرده و حاضر باشد . ولى تعيين نكردم كه چه وقت وارد مىشوم .\r\n\r\nورود به يزد\r\nاول شب از اشك‌زر سوار شدم . به سوارهاى عرب گفتم ، بايد مرا از راهى وارد ارگ كنيد كه داخل شهر نشوم . آن‌ها راهى را بلد بودند و دو ساعت به صبح مانده ، مرا به دروازهء ارگ رسانيدند . در را زدند و قراول و توپچى آمدند در را باز كردند . رفتم ديدم حاجى ميرزا محمد تقى چون كار و ترتيب منزل‌هايش دير تمام شده است ، شب را در ارگ خوابيده . صداى دروازه را كه شنيده بودند ، سماورى آتش انداختند . تا من وارد شدم ، به فاصلهء نيم ساعت ، چاى موجود شد و خورديم . من و همراهان از بىخوابى كسل بوديم ، خصوصا به‌واسطهء ريگ‌روان ، در خط راه تپه و ماهور ايجاد شده بود و درشكه را با دو غلام عرب به اشك‌زر عود داده و سواره آمده بودم . به‌قدر يك ساعت و نيم چرت زديم . بعد رفتم حمام و بيرون آمدم و نماز خواندم . اول طلوع آفتاب فرستادم در بازار و كوچه‌ها و منازل علما و تجار ، خبر ورودم را اعلام كردند .\r\n\r\nترتيب كار گوشت يزد\r\nدو ساعت از روز گذشته ، طبقات مردم آمدند و به مهربانى پذيرفتم . تمام روز را مشغول پذيرائى بودم . هركس كه مىآمد از نبودن گوشت شكايت مىكرد . حتى براى مصرف خودم ، حاجى ميرزا محمد تقى از قريهء محومرو يك گوسفند آورده بودند .\r\nغلامرضا صندوقدار خودم را فرستادم رفت به سلاخ‌خانه و ده رأس پروار كشت ؛ پوست و روده و كله و دل و جگر و پيه او را ضبط كرد و عليحده به كله‌پز و دباغ و جگركى و شماعى و زهتاب فروخت . پنج نفر را هم اجير كرد و در پنج نقطه قصابى راه انداخت .\r\nروز دوم در شش نقطه به همين ترتيب قصابى راه انداختم . روز سوم حكما ده باب از دكان‌هاى بستهء قصاب‌ها را مفتوح كردم و از قصاب‌هائى كه مايل بست امامزاده و مقروض چوبدار و ديوان نبودند ، ده نفر را اجرت دادم و گوشت گوسفندها را قپان كرديم و به آن‌ها داديم و شب از روى وزن ، قيمت را مأخوذ بوديم . در اين بين هم متصل تجار و علماء از طرف قصاب‌ها به شفاعت مىآمدند كه ، كار را به خودشان واگذار كنيد ، و الا\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدر زمستان اين ترتيب پيشرفت نمىكند . جواب دادم ، هرگاه طلب چوبدارها و باقى نظام الملك را دادند ، مضايقه ندارم . دو ماهه مهلت خواستند . قرار دادم كه ، من هم بعد از دو ماه كار را به خودشان وامىگذارم . آن‌ها رفتند و مشغول پرداختن اين دو وجه شدند .\r\n\r\nتسعير گوشت\r\nمن بعد از ده روز ، عيار كار گوشت را بدست آوردم كه بعد از قيمت پوست و كله و احشاء و روده و پيه ، گوشت خالص در چه قيمت باقى مىماند . اجرت قصاب را هم موضوع كردم .\r\nدر ظرف شش ماه كه سه ماه بهار و سه ماه تابستان باشد ، گوشت يك من يك قران و يك عباسى مىافتاد . گفتم جار زدند كه ، شش ماه گوشت شهر يك من شش عباسى به اهل شهر فروخته مىشود . مردم مطلب جديد شنيدند ، تعجب كردند و شاكر شدند . در ظرف سه ماه چوبدارهائى كه چهار سال و سه سال و دو سال معطل بودند ، به پول خود رسيدند و به اوطان مراجعت نمودند و ششصد تومان باقى نظام الملك هم وصول شد . آن‌وقت به قصاب‌ها گفتم ، هريك به اجرت قناعت دارد ، برود دكان را باز كند و از غلامرضا گوشت تحويل بگيرد و روز به روز بفروشد و شب قيمت را رد كند . در آخر ماه دوم و سوم ، گوسفندهاى ايلخانى و عباس قلى خان به قدر چهار هزار رأس رسيد . دهاتى كه كسب آن‌ها نگهداشتن پروارى بود ، گوسفندها را به اجرت معمولى تقسيم كردند كه براى زمستان پروارى كنند . زيرا كه در يزد چون علف در زمين نمىروئيد ، معمول اين است كه قصاب گوسفندها را در دهات به رعيت‌ها در مبلغ معينى اجرت مىدهد كه از چغندر و زردك علوفه مىدهند و براى زمستان پروار مىكنند . تا آخر سال گوشت ماند و در نصف قيمت هم يك ساله داده شد و مبلغى هم فايده علاوه بر مأخذ ماليات عايد گرديد .\r\n\r\nالواط يزد\r\nحاجى ابراهيم لارى و حاجى ميرزا محمد تقى محرمانه اظهار كردند كه ، يزد از عهد قديم الواط شهرى داشته است كه يك نفر رئيس براى خود تعيين مىكردند و اسباب اغتشاش و شرارت و بىنظمى كار حكومت مىشدند . در اين دو سال ، قربان نامى را بر خود رئيس كرده و شب‌ها مىفرستند از تجار پولى براى مخارج خود مىگيرند . و اگر به پسر و زن و دختر كسى هم مايل باشند ، مىفرستند پيغام مىكنند كه ، بايد حكما بيائى .\r\nپدر و مادر و شوهر ، قدرت ممانعت و خود آن‌ها قدرت طفره ندارند . هروقت حاكم كار را سخت كند ، به قصبهء تفت مىروند و در باغات آنجا بسر مىبرند . جمعيت حكومت هم نمىتواند به واسطهء وسعت ، احاطهء باغات داشته باشد . هر روزى در باغى بسر مىبرند و صاحبان باغ هم جرأت بروز و سراغ دادن ندارند . حالا هم بعد از ورود شما ، گاهى مىآيند شهر و گاهى مىروند تفت . من از سوارهاى عرب ده نفر را براى راه تفت\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمعين كردم كه محرمانه در گردش باشند و هروقت هريك را ديدند بگيرند . چون معمول آن‌ها داشتن قداره بود و قره‌مينا كه طپانچهء دهن گشادى است كه در قديم به كمر مىزدند ، دو دسته هم سرباز از فوج شوكت كرمان خواستم كه با فتح الله خان ياور ، مرتضى قلى خان وكيل الملك فرستاد . آن‌ها را قرار دادم در شهر ، كه شب‌ها براى دستگيرى آن‌ها بگردند . گاهى نيز بعضى نوكرهاى زرنگ را هم در شهر با سربازها و هم در بيرون با سوارها مىفرستادم . چندى دست و پاى الواط از هرزگى بسته شد .\r\n\r\nتبعيد ميرزا عيسى وزير\r\nچهل روز بعد از ورود من ، برادرم محمد حسن خان با عيال و بنه رسيد . در اين بين ، مرحوم ميرزا عيسى وزير را از تهران تبعيد و روانهء كرمان كرده بودند « 13 » .\r\nمشار اليه وارد يزد شد و حضرات الواط متوسل به او شدند كه ، ما التزام مىدهيم كه ترك اعمال سابقه را كرده و در دربخانهء حكومت داخل فراشخانه نوكرى كنيم كه راه معاش داشته باشيم . من قبول نكردم و به ميرزا عيسى گفتم ، اگر مىخواهند جانشان محفوظ باشد ، در خدمت شما بيايند كرمان ؛ به مرتضى قلى خان مىنويسم كه آن‌ها را نوكر كند و جزء عملجات هراداره كه خودشان مىخواهند برقرار نمايد و معاش آن‌ها را هم به قاعده برسانند .\r\nميرزا عيسى به آن‌ها گفته و آن‌ها هم قبول كرده با ميرزا عيسى به كرمان رفتند . يزد امن و مردم آسوده شدند . بعد از چند ماهى ، چند نفر از اهل محلهء شاه ابو القاسم بناى اعمال آن طبقه را گذاشتند . فتح الله خان ياور را با دو دسته سرباز و چند نفر نوكر خودم با اسلحه فرستادم ، چند نفر را دستگير كرده و باقى فرارى شدند و خانه‌هاى آن‌ها را به كلى منهدم نمودند . ديگر زحمتى و مسئوليتى نداشتم .\r\n\r\nحمام ارگ\r\nچون مرحوم ميرزا شفيع وزير كه از جانب خان بابا خان سردار به وزارت محسن خان پسر سردار در يزد بود و مأمور تعميرات يزد شد ، حمام ارگ را آن‌قدر بزرگ بنا كرده بود كه براى تمام نوكرهاى ساخلوى قلعه كافى باشد ، براى حكومت هميشه كثيف و به‌واسطهء كمى سوخت يزد ، اغلب گرم نمىشد . در جنب باغچهء حكومتى كه در پشت تالار ديوانخانه بود ، ميانهء ديوار قلعه و ديوار باغچه در سمت شرقى ، بناى حمامى كوچكتر را گذاشتم كه فرش و ازارهء او از سنگ مرمر است . ولى هنوز به اتمام نرسيده ، استدعاى احضار به دار الخلافه كردم . زيرا كه در ماه ذيقعده مأمورين صندوق عدالت و تنظيمات كه به جميع ممالك محروسه فرستاده بودند ، وارد يزد شدند . من ملاحظه كردم كه با اين حالت الواط يزدى و اين ترتيباتى كه در دول متمدنه جاريست ، توقف من جز توليد بىنظمى\r\n\r\n\r\n","description":"","footnote":"\r\n( 13 ) - ناصر الدين شاه كه مايل به عود سپهسالار بود ، مخالفين او را از كار بر كنار نمود . يكى از آن افراد كه به اين دليل تبعيد شد ميرزا عيسى وزير بود .\r\n","page_name":" 71 ","page_number":71},
  {"content":"\r\n\r\nحاصلى ندارد . به دستاويز آن‌كه عرايض فورى حضورى دارم ، نوشتم ، اذن بدهيد محمد حسن خان را به نيابت مىگذارم و خودم به چاپارى مىآيم و بعد از عرض مطالب ، مراجعت مىكنم . به وزير رسائل كه از مقام وكالت گذشته ، اصالت داشت ، شرحى نوشتم كه هرطور بود اسباب احضار موقتى مرا فراهم آورد . با بنهء بسيار مختصرى و يك درشكه و دو آبدارى و يك قهوه‌چى به طرف تهران حركت كردم . در باغ نواب شفيع هشت روز ماندم و از ميرزا محمد مستوفى يزدى حساب سال كهنه را با عمال پرداخت و تمسكات سال نو گرفته و تسليم محمد حسن خان كرده ، دستور العمل او را دادم و در بيست و دوم ذيحجه به ركن‌آباد اردكان آمدم . جميع تجار و اعيان و نواب رضوى رحمة الله عليه تا آنجا مشايعت كردند . ميرزا حسين ركن‌آبادى كه در تهران سال‌ها با من و اغلب رجال دولت آشنا بود ، ضيافت بزرگى كرد . از آنجا حضرات را با محمد حسن خان عود به شهر داده و به طرف تهران حركت كردم . در عرض راه نوشتجات يزد رسيد كه بعد از من ، باد صعب و ريگ‌روان تمام قنوات را انباشته و جميع زراعت ترياك را معدوم كرده است . نواب رضوى و دوستان و خود محمد حسن خان نوشته بودند ، اگر تخفيف كلى در ماليات داده نشود ، با اين تشكيل صندوق عدالت و تنظيمات و خصوصا تجاوزاتى كه در غياب تو كرده و مىكنند ، معاودت به يزد صلاح نيست .\r\n\r\nاغتشاش يزد و عاقبت الواط\r\nبعد از ورود من به تهران ، خبر رسيد كه ، به استظهار تنظيمات حسنه و صندوق عدالت ، قربان و الواطى كه در كرمان بودند ، مراجعت به يزد كرده و كمافى السابق شروع به تجاوزات به مال مردم كرده‌اند . روز عاشورا به خانهء حاج محمد تاجر معروف به قباد كه روضه‌خوانى داشته ريخته بودند . حاجى محمد گريه‌كنان به ارگ آمده بود و به محمد حسن خان استغاثه كرده بود . محمد حسن خان هم صدور و نواب و شيوخ و اعيان يزد را خواسته ، غلامان عرب و سرباز شوكت را برداشته و به هيأت اجتماع به دور باغچه‌اى كه حضرات منزل داشتند ، رفته و آن باغ را محاصره كرده بودند .\r\nدر اينجا مسئله و نكته‌اى هست كه بايد ذكر شود . بيشتر جسارت الواط يزد از اين جهت است كه ، چندين رشته قنات از ميان شهر مىگذرد كه از مظهر تا منبع آن‌ها ، اقلا چهارپنج فرسخ مسافت است . اغلب الواط محل توقف و منزل را در خانه و باغى قرار مىدهند كه در خط آن قنوات واقع شده باشد . هروقت حكومت جمعيت آن‌ها را مستأصل كند ، به يك چاهى فرو مىروند و يا از طرف منبع يا از جانب مظهر ، در هر نقطه كه محفوظ باشند از چاه بيرون مىآيند . و در زير چاه كسى را به آن‌ها دسترسى و امكان استيلا نيست .\r\nمحمد حسن خان بعد از اين‌كه باغ را محاصره كرده بود ، باطن حضرت سيد الشهدا و اثر روز عاشورا ، او را ملهم به اين مطلب كرده بود كه يك چاه از زير باغ را خاك بريزد و پر كند و بعد مشغول زد و خورد باشد . چاه را به كلى انباشته بودند و آب عقب زده بود\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nو پر شده بود . بعد از طرف بالا هم چهارپنج چاه بالاتر را تفنگچى و سوار گذاشته و احتياطا بالاتر از جائى كه قراول و تفنگچى داشتند ، مقنى فرستاده بود . مقنى خبر داده بعد كه به چاه فرو رفته بودند ، زيادى آب ، راه پائين و بالاى آن‌ها را سد كرده بود .\r\nروز يازدهم صبر كرده بودند و روز دوازدهم چاه انباشته را رخنه كرده بودند و روز سيزدهم كه آب خاك‌هاى چاه انباشته را شسته بود ، نعش قربان بدست آمد . اين خبر كه به تهران رسيد ، شاه خيلى خوشوقت شد و يك سردارى تن‌پوش براى محمد حسن خان خلعت مرحمت كرد .\r\n\r\nاستعفاى حسين قلى خان از حكومت يزد\r\nكسانى كه در باطن طالب حكومت يزد بودند ، به‌واسطهء رفع اين مخل و مانع ، مستعد و منتظر فرصت شده بودند . علاء الدوله هم به‌واسطهء خصوصيت من با معتمد الملك و امين الملك ، كمال عداوت را با من داشت . من هم به‌واسطهء آن نوشتجات يزد از خسارت باد و غيره ، در كمال سختى براى استعفا ايستادم . هرقدر ميرزا عباس خان معاون الملك و مرحوم مستوفى الممالك اصرار كردند كه ، استعفا نكن و ما خبر داريم كه علاء الدوله به‌واسطهء خصوصيت و رابطهء تو با وزير رسائل و معتمد الملك عداوت دارد و مترصد اين است كه گيلان و يزد را به ادارهء خودش قبول كند و محمود خان ناصر الملك را به رشت و محمد خان پسر قاسم خان والى را به ملاحظهء سابقهء حكومتى كه داشته‌اند به يزد بفرستد ، من بنا به نوشتجات يزد و خسارت باد به قنوات و زراعت ، استعفاى صريح نوشتم و جدا ايستادم تا قبول شد . علاء الدوله استدعاى خود را به عرض رسانيد ؛ بنا به ميلى كه شاه به اين دو نفر داشت ، پذيرفت و همان روز عصر خلعت هردو را دادند . من هم قاصدى به يزد فرستادم كه محمد حسن خان تهيهء حركت خود و عيال را ديده روانه شود . در باب چهار هزار تومان باقى محلى حكم شد ، محمد صادق خالوى انيس الدوله مأمور وصول شود و برود ، حكومت هم تقويت در وصول كند .\r\n\r\nمعتمد الملك و حكومت فارس 1292 قمرى\r\nده روز از اين مقدمه گذشت ؛ بناى معزولى حسام السلطنه از حكومت فارس شد .\r\nسپهسالار به توسط امين الملك وزير رسائل ، حكومت فارس را براى معتمد الملك استدعا كرد . - مناسبات اين فقرات در ذيل كار شاهزادگان و معتمد الدوله با سپهسالار اعظم ، مفصلا نوشته مىشود . - بعد از اين‌كه حكومت فارس دربارهء معتمد الملك « 14 » مقبول افتاد ،\r\n\r\n\r\n","description":"","footnote":"\r\n( 14 ) - مقصود ميرزا يحيى خان معتمد الملك برادر ميرزا حسين خان سپهسالار است ( بعدها مشير الدوله ) .\r\n","page_name":" 73 ","page_number":73},
  {"content":"\r\n\r\nسپهسالار و امين الملك مصلحت ديدند كه چون من چندين سال است در عمل فارس اطلاع و بصيرت كامل دارم و معتمد الملك به كلى از وضع حكومت ، خصوصا فارس ، بى اطلاع است ، مرا همراه او بفرستند كه در معنى وزير او باشم . ضمنا قرار دادند كه هر جائى را خودم طالب باشم ، حكومت آنجا را بدهند ؛ ولى محمد حسن خان را موقتا بفرستم ، بعد از دوسه ماه كه معتمد الملك مسلط به كار خود شد ، خودم به محل حكومت بروم .\r\nو نيز فرمايش مؤكد شاه شد كه ، معتمد الملك با تجمل و دستگاه حركت نكند ، به چاپارى برود ؛ چون دو ماه از سال گذشته است ، وقت باقى نيست . من كه دانستم با حيات مشير الملك اين عمل پيشرفت نمىكند ، به مصلحت وزير رسائل با معتمد الملك به تلگرافخانه رفتيم و مشير الملك « 15 » و قوام الملك « 16 » را حاضر كرديم . قوام الملك به‌واسطهء خصوصيتى كه با معتمد الملك داشت ، مطمئن بود كه جميع امور فارس راجع به او خواهد شد ؛ ولى معتمد الملك گفت ، قوام الملك به حكومت بوشهر و دشتى و دشتستان برود . من گفتم ، در حكومت سابق هم به او تكليف كردند و نرفت ، حالا مشكل است قبول كند . و اين معنى مسلم بود كه با حكومت داراب و ايل عرب و بهارلو و خصوصا بيگلربيگيگرى شهر كه موروثى اوست ، هرگز قبول نخواهد كرد . در تلگرافخانهء شيراز قوام پرسيده بود ، چه كسانى در تلگرافخانه هستند ؟ مبشر السلطنه رئيس تلگرافخانه گفته بود كه ، سعد الملك و معدل الملك هم در تلگرافخانه هستند . از بودن معدل الملك ، فهميده بود اين كار اوست . قوام الملك جواب داد كه ، اگر براى اغتشاش آن صفحات است ، بر عهدهء من تا آمدن شما ؛ آن‌وقت اگر رأيتان به رفتن من به بوشهر قرار گرفت ، من حاضرم . مجددا به مشير الملك تلگراف كردند كه ، حكما بايد قوام الملك برود به بوشهر . از آنجائى كه ميانهء مشير الملك و قوام الملك خوب نبود و نمىتوانست اجراى اين حكم را بكند ، جواب داد ، انشاء الله تا آمدن شما ، همان طورى كه قوام الملك جواب داده است ، اغتشاش نخواهد شد . ديگر معتمد الملك جوابى نداد تا اين‌كه حكم شد من و معتمد الملك چاپارى برويم .\r\n\r\nدر راه فارس\r\nدو نفر نوكر معتمد الملك برداشت ، دو نفر هم من و چاپارى رفتيم . در قهرود معتمد الملك به من گفت كه ، من طاقت سوارى با اسب چاپارى را ندارم . اسب ميرزا محمد حسين هم چون خام و انبارى بود ، وامانده بود . من دو اسب خودم را براى او گذاشتم و با اسب چاپارى حركت كردم و سيد اسماعيل جلودارم را با خودم بردم . يك ساعت از شب رفته ، يك فرسخ از آبادى « سه » گذشته بوديم كه در آن جلگهء سرازير ، اسب من سكندرى خورد ؛ من و اسب بر روى هم غلتيديم . با هزار زحمت از زير اسب بيرون آمدم . من ملتفت نبودم كه ساعتم افتاده است . ساعت سه از شب رفته به مورچه‌خورت رسيديم ، جلوى چاپارخانه روى سكو پياده شدم . رئيس چاپارخانه كه از پسرهاى\r\n\r\n\r\n","description":"","footnote":"\r\n( 15 ) - مقصود ميرزا ابو الحسن خان مشير الملك است .\r\n( 16 ) - مقصود ميرزا على محمد خان قوام الملك است .\r\n","page_name":" 74 ","page_number":74},
  {"content":"\r\n\r\nحيدربگ بود مرا مىشناخت ، آمد احترامات لازمه كرد . من چون شب‌هاى جمعه غسل مىكردم و دعاى كميل و زيارت جامعه مىخواندم ، خواستم غسل در همان نهر آب كنم . در حينى كه لباس را مىكندم ، ملتفت شدم ساعت افتاده است . بعد از غسل و پوشيدن لباس ، سيد اسماعيل اسب چاپارخانه را گرفت و در آن تاريكى شب به محل افتادن رفت .\r\nمن مشغول زيارت و دعا شدم ؛ بعد از اتمام ، مراجعت كرد ، ساعت را پيدا كرده بود .\r\nروشنى ستاره به صفحهء ساعت كه صيقلى و مدور است افتاده و سيد اسماعيل ديده و جسته بود .\r\n\r\nورود به اصفهان\r\nبه محض مراجعت او ، سوار شديم و با آن صدمه كه از افتادن بر من وارد آمده بود ، اول طلوع آفتاب وارد شهر شده و به خانهء مرحوم ميرزا على مستوفى خزانه رفتيم .\r\nآنجا به حالت بدى افتادم و مشغول معالجه شدند . شرحى به ظل السلطان نوشتم ، ميرزا على مستوفى برداشت برد . فورا ظل السلطان كالسكهء خودش را با چهار اسب و چهار اسب هم يدكى و آبدار و غيره جلو فرستاد ، و يك نفر هم براى احوالپرسى من كه از زمين خوردن اسب مختصر آسيبى ديده بودم فرستاده بود . آن شب و آن روز را تا فردا عصر ، مشغول معالجه بودم . با يك روز فاصله معتمد الملك وارد شد ؛ حاجى حسن و پيشخدمت خودم و بنهء حاجى حسن هم رسيدند . ظل السلطان مرا خواست و من با هزار زحمت سوار شدم رفتم عالىقاپو ، ظل السلطان و معتمد الملك را ملاقات كردم . ظل السلطان گفت ، از شما سئوال مىكنم كه رفتن فرمانفرماى فارس به شيراز ، بدون دستگاه لازم و با اين وضع مختصر صحيح است ؟ من اظهار كردم ، خير . به تصديق من صلاح ندانستند كه با اين حالت مختصر وارد خاك شيراز شويم . ظل السلطان دو دستگاه چادر براى پيشخانه و پسخانه كه دو چادرپوش دو ديركى دارائى و تمام چادرهائى كه مستلزم اين دو دستگاه باشد با فراش معين كرد . يعنى يك دستگاه ايالتى از همه چيز حتى قهوه‌چى و قبل منقل و جزئيات با ناظر و كارخانه و فراشخانه و پيشخانه و پسخانه و آفتاب‌گردان ناهارخورى .\r\nاز نظارتخانه هم تمام اسباب هشت مجموعه از ظروف مس و چينى و غيره با طباخ براى تهيهء شام و ناهار تا ورود شيراز ، و هم‌چنين مال سوارى از قاطر و شتر و سه يدك با يراق طلا در طى سه روز تهيه ديد . روز چهارم با تجمل ايالتى از شهر به قلعهء محمد على خان آمديم . قلعهء محمد على خان از مستحدثات خود آن مرحوم است در صحراى بدون آبادى و شوره‌زار « مرغ » . از آنجا به مهيار و شاه رضا ، به منازل معمول حركت مىشد .\r\nعبد الحسين كفرى پسر مرحوم خانبابا خان سردار به‌واسطهء اين‌كه علماى تهران او را تكفير كرده و فتواى وجوب قتل او را نوشته بودند - زيرا كتابى نظم و نثر به خط خودش بدست افتاده بود كه انبياء سلف و خاتم انبياء و ائمهء اطهار را نظما و نثرا هجو كرده ، بلكه الفاظ متجاسرانه نسبت به آن‌ها داده بود - صلاح خود را در طفرهء از تهران دانسته و به اصفهان آمده بود . وى از معتمد الملك شش هزار تومان طلب داشت و در معيت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمعتمد الملك به فارس به‌عنوان وصول طلب آمد .\r\nتا ايزد خواست كه اول خاك فارس است رفتيم . در آنجا اسباب تجمل و لوازم سفر را - از شاطر و هر چيزى را از اين قياس كنيد - معتمد الملك به ملاحظهء اين‌كه اسباب مأيوسى آن‌ها نشود ، تداركات و چادر مشير الملك را مخصوص من قرار داد و متعلق به قوام را مخصوص عبد الحسين كفرى . از جانب مشير الملك ، ميرزا محمد دامادش با دستگاه استقبال آمده بود ، و از طرف قوام الملك ، محمد رضا خان پسرش كه در سن دوازده سالگى بود . در چمن و سرچشمهء آنجا يك روز اتراق شد و از راه امامزاده اسماعيل رفتيم . درشكهء كوچكى را كه معتمد الملك همراه داشت ، با پياده و زحمت از كتل بالا آوردند و از دره و راه صعب العبور گذرانده و بردند به قريهء پائين كه آن‌وقت حسام السلطنه مالك آن بود .\r\n\r\nعناد مشير الملك و قوام الملك\r\nدر تخت جمشيد استقبالى شد و غير از مشير الملك ، همه آمدند . يك روز هم براى تماشاى تخت ، آنجا توقف شد . مشير الملك و اشراف و اعيان در زرقان به استقبال آمدند .\r\nبا آن جلال و تجمل وارد شيراز شديم . بيگلربيگى شهر ، مرحوم ميرزا احمد خان مؤيد - الملك « 17 » بود . تا چند روزى سلوك با مشير الملك به‌طور حكومت و وزارت بود . منزل مرا هم در باغى كه پشت آن خلوت كوچكى بود - مشهور به « خلوت در آهن » كه در آن به طرف ميدان باز مىشد - قرار دادند . دفتر مشير الملك هم كمافى السابق در بالاخانهء سر در ميدان توپخانه بود . مردم فارس ، كسانى كه از مشير الملك مأيوسى داشتند ، و طايفهء قوامى عموما ، و مأمورين دولت ، روزها در اتاق من اجتماعى داشتند . قوام الملك به ملاحظهء سوابق خصوصيت‌هائى كه با معتمد الملك داشت ، منتظر بود كه اغلب عامليت‌هاى فارس راجع به او باشد و طايفهء قوامى جزء اعظم امور باشند . مشير الملك اسبابى فراهم آورد كه حكما قوام الملك به حكومت بوشهر و دشتى و دشتستان و گله‌دار برود . اويس ميرزا احتشام الدوله هم كه حاكم بهبهان بود با وجودى كه كمال اتحاد با معتمد الملك را داشت ، به سعايت مشير الملك احضار به شيراز شد براى تفريغ حساب گذشته و تعيين تكليف آن سال .\r\nدارابجرد را كه قوام الملك طالب بود ، به محمد تقى خان برادرزادهء غلامحسين سپهدار همشيره‌زادهء حسام السلطنه دادند ، چون خود را جزو اجزاء مشير الملك كرده و راپرتچى او در زمان حسام السلطنه و بعد از ورود معتمد الملك بود .\r\n\r\n\r\n","description":"","footnote":"\r\n( 17 ) - ميرزا احمد خان مؤيد الملك پسر چهارم حاجى ميرزا على اكبر قوام الملك و برادر ميرزا على محمد و نصير الملك است .\r\n","page_name":" 76 ","page_number":76},
  {"content":"\r\n\r\n\r\nفرار قوام الملك به تهران\r\nقوام الملك و نصير الملك « 18 » مأيوس شدند ، تا كار به جائى كشيد كه مأمور فرستادند قوام الملك را حكما از شهر خارج و روانهء بوشهر كند . مشار اليه به عنوان نقل مكان ، به باغ گلشن ملكى خود رفت . هنگام رفتن محرمانه به اتاق من آمد و محمد رضا را به من سپرد كه ، من فرار خواهم كرد ؛ اولاد من منحصر به اين طفل است ، مگذار بدست مأمور بيفتد . سپس از آنجا رفت و چون زياد پريشان و مقروض بود ، يك بقچه شال از حاجى محمد صادق اصفهانى تاجر به نسيه خريد و محمد رضا پسرش از ارثيهء جده‌اش وجهى داشت ، هزار تومان هم از آن وجه دريافت كرد . همان شب با دو سه سوار بهارلو و نوكرهاى شخصى از راه غير متعارف به طرف تهران رفت . بعد از رفتن او كه اطلاع حاصل كردند ، شبانه مأمور فرستادند كه ميرزا عبد الله پيشكار او را بگيرند و محمد رضا را هم دستگير نمايند . محمد رضا رفت در مسجد نو متحصن شد . سه ساعت از شب رفته ، افراسياب بيگ فراشباشى مشير الملك با تفنگچى و جمعيت محلهء مشير الملك و شاطرباشى معتمد الملك به محلهء قوام الملك رفته بودند . جمعيت محلهء آن‌ها هم با تفنگ و يراق مستعد مدافعه بودند . من هنوز غذا نخورده بودم كه نصير الملك و حاجى ميرزا عبد الله خان و مؤيد الملك به منزل من آمدند كه ، اگر افراسياب با جمعيت وارد محله بشود ، فتنه‌اى نظير فتنهء فرمانفرمائى فريدون ميرزا و حسين خان نظام الدوله حادث خواهد شد . من خواستم بروم معتمد الملك را براى رفع اين غائله ملاقات كنم . وقتى كه رفتم ، ديدم مست طافح با يك ضعيفهء فاحشه خوابيده ؛ ناچار سوار شدم و مراجعت كردم . سوارى فرستادم ميرزا محمد داماد مشير الملك را آوردند ، او را تهديد كردم . خود او هم مايل نبود . با ميرزا محمد على اصفهانى فراشباشى خودم فرستادمش و نوشتهء ممهورى هم دادم كه متعرض كسان عبد الله ميرزا نشوند و داخل محلهء قوام نشده ، مراجعت نمايند ؛ ميرزا عبد الله را هروقت بخواهند ، من حاضر مىكنم . در ساعت پنج اين فتنه خوابيد و اشخاص ثلاثه از منزل من راضى و خوشنود رفتند . صبح اول طلوع ميرزا عبد الله به منزل من آمد . بعد از دوسه روز عيال من با محمد حسن خان و بنه از راه يزد وارد شدند . مشير الملك حكومت لار و سبعه را براى آن كه من مطمئن و ممنون شوم ، و نصير الملك و طايفهء قوامى كه منتظر حكومت آنجا بودند از من يأس حاصل كنند ، براى محمد حسن خان گذراند و او را روانه كرد . حكومت بوشهر و دشتى و دشتستان را هم به عبد الحسين خان كفرى دادند . او هم به طمع آن‌كه شش هزار تومان طلب را وصول كند ، قبول كرد و رفت .\r\n\r\n\r\n","description":"","footnote":"\r\n( 18 ) - مقصود ميرزا حسن على خان نصير الملك برادر قوام الملك است .\r\n","page_name":" 77 ","page_number":77},
  {"content":"\r\n\r\n\r\nتوطئه عليه حسين قلى خان\r\nدر اين بين ، عزت الدوله « 19 » و بنه و اجزاء ايالت معتمد الملك وارد شدند . بعد از چند روزى احتشام الدوله از بهبهان آمد . ميانهء او و مشير الملك اگرچه سابقهء عداوت بود و به واسطهء عدم قدرت اظهار نمىكرد ، در اين موقع فرصتى بدست آورد و چهار هزار تومان بر جمع بهبهان افزود كه ، در سنهء ماضيه در كتابچه از قلم افتاده است و بايد دو ساله جمع شود ؛ شش هزار تومان هم بايد تفاوت عمل بدهند . از آن طرف چون مشير الملك مىدانست كه من با احتشام الدوله سابقهء خصوصيتى دارم و قوامىها را هم بسته به من مىدانست ، عداوتش را واضح كرد . معتمد الملك هم به طمع آن‌كه از مال و ثروت شخص او فايده‌ها خواهد برد ، مهر خودش را با كيسه بدست ضعيفهء صندوقدار عزت الدوله داد و شبانه براى مشير الملك فرستاد كه ، من و عزت الدوله هردو فرزند تو هستيم و ابدا كارى به كار فارس و عزل و نصب و نفع و ضرر نداريم ؛ به هرچيزى كه لايق دانى آن كن . چون مشير الملك روزها غذا نمىخورد و يك وعده در شب شام مىخورد ، هر شب دوسه جور غذا در اندرون عزت الدوله طبخ مىشد و با خواجه مىفرستادند كه ، اين‌ها را خانم بدست خود براى شما طبخ كرده . مشير الملك فعال مايشاء شد . حضرات قوامى ، ديگر آمدن دربخانه را موقوف كردند جز مؤيد الملك كه به ضرورت شغل بيگلربيگيگرى يك روز فاصله مىآمد ؛ و قدغن كردند كسى به منزل من نيايد . من هم روزها با معتمد الملك ناهارى مىخوردم و شب‌ها به اندرون خودم كه در خانه‌هاى ديوانى مشهور به « رضا قلى ميرزائى » بود ، مىرفتم .\r\n\r\nمأموريت دشتى و دشتستان\r\nبيست روز از اين مقدمه‌ها گذشت ، خبر تلگرافى رسيد كه ، خوانين دشتى و دشتستان اعتنائى به عبد الحسين خان نكرده و عذر او را خواسته‌اند . خود او هم صراحتا استعفا داد كه ، من قوهء حكومت آنجاها را ندارم . بدون اذن سوار شد و مراجعت كرد .\r\nمشير الملك فرصتى بدست آورد كه ، غير از سعد الملك ، در قوهء احدى نيست كه در اين وقت سال كه شش ماه گذشته است ، ماليات آنجاها را وصول كند ؛ چون سابقهء حكومت دارد و خوانين با او راه مخصوصى دارند . من قبول نكردم . معتمد الملك تلگراف محرمانه‌اى به سپهسالار زد كه ، با بودن سعد الملك كار ما پيشرفت نمىكند و با آن‌كه حكومت بوشهر و دشتى و دشتستان خيلى محترم و معتبر است ، راضى نمىشود . سپهسالار تلگراف كرد كه ، از شما انتظار دارم كه قبول كنيد . من هم تمام وسايل و دستگاه حكومت را به\r\n\r\n\r\n","description":"","footnote":"\r\n( 19 ) - مقصود ملكزاده خانم عزت الدوله خواهر ناصر الدين شاه و همسر معتمد الملك است . وى ابتدا به نكاح ميرزا تقى خان امير كبير درآمد . سپس با ميرزا كاظم خان نظام الملك پسر ميرزا آقا خان نورى ازدواج نمود . پس از عزل نوريه ، از وى طلاق گرفته و به عقد شير خان اعتضاد الدوله درآمد . معتمد الملك شوهر چهارم و آخرين وى بود .\r\n","page_name":" 78 ","page_number":78},
  {"content":"\r\n\r\nملاحظهء اهميت لار و سبعه و بىنظمى ايل عرب ، به محمد حسن خان داده بودم و حتى قليل نوكرى همراه داشتم . ناچار با معدودى از بقيهء نوكرها و لوازم مختصرى روانه شدم . يك روز قبل از حركت ، مشير الملك مرا در باغچهء ميرزا محمد دعوت به ناهار و حمام كرد . بعد از استحمام و ناهار ، كلام اللهى از طاقچه پائين آورد و قسم خورد كه مضى ما مضى ، بعد از اين با من خلاف نكند . آخر برج سنبله بود و هنوز آن قليل بنه راه نيفتاده بود . از منزل مشير الملك سوار شده و يكسر به خان زينان رفتم . بنه را ساعت پنج از شب رفته ، در كاروانسراى خان زينان رساندند . تلگرافا از شيراز به محمد خان دشتى خبر دادم كه ، آنچه دلت در طلبش مىشتافت ، در دل اين پرده نهان بوده يافت ؛ خوانين دشتى را هم خبر بده و خودت در دالكى حاضر باش .\r\n\r\nخوانين دشتى و عدم اطاعت\r\nاز قضاى آسمانى كه كار هميشه بر ضد اسباب ظاهر است ، محمد خان و حيدر خان برادرش باهم نفاقى كردند و هيچ‌يك اقدام به آمدن ننمودند . متصل آدم فرستادند كه ، از ما دو نفر يكى عما قريب مىآئيم . تا من وارد بوشهر شدم ، تمام خوانين دشتستان آمدند و كار خود را صورت داده و قسط ماليات خود را ادا نمودند ؛ خوانين دشتى به واسطهء اختلاف فيما بين خودشان ، نيامدند . بعد از چهل روز ميرزا محمد پسر مرحوم حاجى زين العابدين شيروانى كه در نزد آن‌ها مقيم بود و اغلب هنگام طفره از حكومت ، رسالت بوشهر و قطع و فصل امور ديوانى خود را به توسط او مىكردند - زيرا كه به ملاحظهء احترام پدرش ، از حبس و اذيت حكام محفوظ بود - با عريضجات چاكرانهء دروغ روانهء بوشهر كردند كه ، امسال به واسطهء خرابى دشتى درصدد جمع‌آورى رعيت و تهيه اسباب زراعت بوديم . تعويق در شرفيابى موجب روسياهى شد . تمسكات اصل و فرع ديوانى را داديم آقازاده آقا ميرزا محمد آورد . در ضمن محمد خان محض تزوير ، در رقعهء محرمانه‌اى شكايت از حيدر خان كرده بود كه ، حالت او بر خودتان پوشيده نيست . همهء ماها را بارها امتحان فرموده‌ايد . هر خرابى كه بر ما و اهل دشتى و دشتستان وارد مىآيد ، از دنائت طبع و سوء رأى و اعتقاد او است . مىدانيد كه علاجى ندارم و بايد حفظ صورت بزرگى او را بكنم . معهذا نخواهم گذاشت كه از بابت ماليات و فروعات ديوانى به كلى روسياهى حاصل شود . انشاء الله قسط اول را به محض اين‌كه مردم مشغول خيش و زراعت شدند ، تهيه كرده و مىفرستم . من هم در جواب نوشتم كه ، انشاء الله تا آن موقع كه وصول ماليات است ، خودم آنجا خواهم بود . اقبالى به شماها رو كرده بود ، نخواستيد و قدر ندانستيد و به او ادبار كرديد . ميرزا محمد را فرستادم ، يك دو قسط از دشتستان وصول كرد . به پانصد نفر فوج خاصهء جمعى حسام السلطنه جوانشير و به سرهنگى حاجى نقد على خان تبريزى و سيصد نفر از فوج مخبران همدان جمعى احمد خان پسر ناصر الملك با محمد شفيع خان ياور برادرزادهء صارم الدوله و دو عراده توپ و توپچى خرقانى ، جيره و مواجب پرداختم و در خارج شهر در اول برج حوت چادر زدند . از بوشهر از طريق چاه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكوتاه به سمت اهرم حركت كرديم .\r\n\r\nبسوى دشتى\r\nيك روز در اهرم توقف نموده ، به طرف خورمج رفتم . محمد خان با جمعى از خوانين تا دو فرسخ استقبال نمودند . اردو را در كنار نهرى كه از طرف فاويز مىآيد و آب بسيار بدى دارد ، زدم . از دو روز بعد بناى حوالهء قسط را به محصلى حاجى نقد على خان گذاشتم . تقريبا پنج هزار تومان تا اواخر حوت وصول كردم . بعد خوانين استدعا كردند كه ، چون رسم حيدر خان به شرفيابى اردوى هيچ حكومتى از اول عمر نبوده است ، اگر در حكومت شما كه دشتى خانهء قديمى خودتان است به اردو بيايد ، براى بعدها فتح البابى مىشود . عريضه‌اى نوشته است كه با معدودى به عنوان ميهمانى به بندر دير تشريف ببريد . جواب دادم ، چون مأمورم كه به كار حاكم گله‌دار و شيخ مذكور خان حاكم كنگان پشتكوه هم رسيدگى كنم ، ناچار بايد يك عراده توپ و سيصد سرباز همراه به بندر كنگان ببرم . دشتستان هم در سر راه است و يك منزل آنجا خواهم كرد . اگر حيدر خان ميل ملاقات دارد ، تا دير يك فرسخ است ، آنجا بيايد و تتمهء ماليات را كه سه هزار تومان است آنجا تحويل نمايد . در روز بعد از نوروز از خورمج حركت نمودم . مىخواستم سيصد نفر فوج مخبران را همراه ببرم ؛ چون از جانب سپهسالار حكم شده بود كه به سربازها نان پخته بدهيم ، و براى سرباز و صاحب منصب نان پخته صرفه نداشت ، از آمدن تمرد كردند . من هم آن‌ها را گذاشتم و از فوج خاصه سيصد نفر با يك ياور خبر كردم ؛ بعد از ناهار حاضر شدند . حاجى نقد على خان را در اردو براى پرستارى سرباز و يك عراده توپ گذاشته و به طرف كنگان حركت كردم . راه هم منحصر به « بردستان » و « دور رابك » بود كه سابق هم رفته بودم . دو منزل در راه بوديم . يك منزل در « كالى » در خانهء مرحوم حسين خان كه جمال خان پسرش استقبال و پذيرائى كرد ، يك منزل هم در « سلمستان » جمال خان پسر حيدر خان و محمد حسن خان پسر او استقبال و پذيرائى كردند . از آنجا به بردستان كه ده بزرگى و منزل قديم حيدر خان است وارد شده و اردو زدم . حيدر خان آمد ، او را ملاقات كرده و بعد از يك روز توقف ، عريضه و فرستادهء شيخ مذكور خان رسيد كه ، من آمدم كنگان ، با خوانين گله‌دار . خود شما اطلاع داريد كه سال‌ها است با خوانين دشتى خوندار هستيم و به خاك هم پا نمى - گذاريم . فردا در بنك كه وسط راه است ، براى ركاب‌بوسى حاضريم .\r\n\r\nدر كنگان\r\nفردا من سوار شدم با معدودى از اجزاء خودم به طرف كنگان رفتم . اين وضع رفتن به اختصار خلاف توقع حيدر خان بود ، مىخواست با توپ و سرباز آنجا بروم كه اسباب وحشت و فرار حضرات بشود و مقصر شوند . مشير الملك هم به كينهء ديرينه ،\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبا وجود قسم قرآن ، پيشخدمت خود را فرستاده و نوشته بود ، سعد الملك با خوانين دشتى محبت دارد و دور نيست كه به تحريك آن‌ها بيايد به شماها صدمه بزند . شما عمل خودتان را به مأمور من بپردازيد كه او براى آمدن كنگان دستاويزى نداشته باشد . قبل از ورود او بنويسيد كه ، عمل ما پرداخته شده و ديگر حاجت به زحمت تشريف فرمائى نيست .\r\nشيخ مذكور ، عمل خود را با مأمور او پرداخته بود و آن نوشته كه به عنوان من در دست مأمور بود كه ، « چون حضرات عمل خود را پرداخته‌اند ، ديگر تشريف فرمائى شما اسباب وحشت و تفرقهء آن‌ها مىشود » را از مأمور گرفته ، ولى به ملاحظات دورانديشى اظهارى در اين باب به من نكرد . بعد از استقبال و تشريفات كه وارد كنگان شدم و ناهار صرف شد ، استدعاى خلوت كرد و تفصيل را گفت و نوشته را داد .\r\nمن هم اظهار خوشوقتى كردم كه ، خوب شد با آن سابقه كه مرحوم شيخ جباره پدرت با پدرم داشت و همچنين نسبت به خوانين گله‌دارى كه در سفر سابق حكومت آن‌ها را داشتم ، اسباب صدمه و اذيت از دست من براى شماها فراهم نيامد . حضرات هم كمال تشكر را كردند . يك ساعت به غروب مانده از آنجا سوار شدم به اردوى بروستان آمدم .\r\n\r\nحسام السلطنه و حسين قلى خان\r\nلدى الورود تلگرافى از تهران رسيد ؛ حاجى ميرزا هادى معدل الملك وكيل امور مرحوم حسام السلطنه مخابره كرده بود كه ، از دفتر استيفاء حساب دو سالهء اصفهان را مطالبه مىكنند . اسناد خرج آنجا را با دو هزار تومان مخارج دفترى بفرستيد تا من يا هركسى را كه وكيل مىكنيد ، حساب را بگذراند . معلوم شد كسانى كه با حسام السلطنه و شاهزادگان مخالفت داشتند ، براى اضرار شاهزاده اين اسباب را فراهم آوردند . مرحوم مستوفى الممالك هم چون صفائى با شاهزاده نداشت ، اين مسئله را دنبال كرده بود . من هم به واسطهء دلتنگى كه از وضع معتمد الملك و مشير الملك داشتم ، جواب دادم كه ، تا خودم به تهران نيايم ، اين حساب نمىگذرد و چون آلودهء اين حكومت بىموقع شش ماه از سال گذشته شده‌ام ، مقرر بشود ايالت فارس آدمى معجلا بفرستند ؛ بقاياى محل را با حضور مستوفيان تحويل او كرده ، بيايم . تلگرافا هم به خود معتمد الملك تفصيل را خبر دادم و فورا سوارى به چاپارى فرستادم و به تلگرافچى بوشهر نوشتم كه ، اين مطالب را مستور بدار تا من وارد شوم .\r\nفرداى آن روز اردو را حركت دادم . در عرض راه حيدر خان به وسيلهء جمال خان پسرش ، مبلغ هزار تومان از بابت سه هزار تومان باقى مالياتى خود فرستاده بود . به خورموج آمدم و از خورموج چون هوا گرم شده بود و به اهل اردو بد مىگذشت ، حركت نموده آمدم اهرم . دو هزار تومان باقى مالياتى دشتى ماند . از اهرم هم به چاه كوتاه و از آنجا به شهر وارد شدم . معتمد الملك هم آقا اكبر آبدارش را براى ماندن بوشهر فرستاده بود . مؤديان را جز خوانين دشتى ، حاضر كردم و باقى را طومارى نوشتم و به اطلاع ملك - التجار تسليم آقا اكبر كردم و بعد گفتم كه ، من به شيراز مىروم . تمسك خوانين دشتى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nرا هم جمع آقا اكبر نمودم و قرار دادم هرچه سند از من ابراز كردند ، محسوب بدارد و باقى را مطالبه كند .\r\n\r\nعزيمت به شيراز\r\nبعد از 4 روز توقف ، از بوشهر به عمارت ملك التجار نقل مكان كرده و عازم شيراز شدم . فورا قاصدى فرستادم به لار و سبعه ، كه برادرم محمد حسن خان مطلع شود و بيايد ، و خودم مشغول حساب بوشهر شدم . هرقدر سعى كردم كه مشير الملك در مفاصا بنويسد كه ، بقاياى محلى به موجب سند ، جمع آقا اكبر شده است ، قبول نكرد . در اين بين ، محمد حسن خان هم از لار و سبعه وارد شد . اگرچه حساب مالياتى را پرداخته بود ، ولى سه هزار تومان باقى مانده بود كه معادل آن برنج و خرما و كنجد و پاره‌اى حبوبات در انبار داشت و از كلانتر سند گرفته بود . خواست كه آن‌ها را در مقابل سه هزار تومان واگذارد ، نپذيرفت ؛ به اين معنى كه چون طايفهء عرب ، اطراف لار و سبعه را مغشوش كرده‌اند ، ما نمىتوانيم آن‌ها را تصرف كنيم . ما هم عيال را با بنه روانهء تهران كرديم و مجرد مانديم كه حساب اين دو حكومت بگذرد .\r\n\r\nاغتشاشات شيراز\r\nكار شهر و اطراف هم به قسمى مغشوش بود كه از ارك به خانه مشير الملك ، بدون تفنگچى و استعداد ، حركت ممكن نبود . نوكرهاى معتمد الملك را وقت غروب كه از ارك بيرون مىرفتند ، لخت مىكردند . تا صبح ميان ميدان توپخانه و ميدان طويله ، صداى تفنگ و طپانچه و هاىهاى دزد و تظلم كسانى كه لخت مىكردند ، شنيده مىشد . تلگرافچى هاى انگليسى ، شب ده نفر يراق بسته براى حفظ خودشان اجير كرده بودند . ما هم كه عيال را حركت داديم ، به اطمينان آن بود كه ايلات فارس نسبت به ما مرتكب خلاف نمىشدند و همچنين مردم . افتضاح اين اغتشاش به جائى رسيد كه هرفردى از افراد شهرى و روستائى ، علانيتا فحش مىدادند و هركس در هرجا نوكر معتمد الملك را مىديد ، بدون تقصير كتك مىزد و مىگفت ، برو به يحيى خان و فرمانفرماى دروغى بگو كه هرغلطى مىخواهد بكند ! هرج‌ومرج شهر به جائى رسيد كه شب آمدند در پهلوى رختخواب عزت الدوله ، لباس او را دزديدند و بردند .\r\n\r\nمقدمات عزل معتمد الملك\r\nكار معتمد الملك شب‌ها بعد از ورود عزت الدوله ، ترتيب غذا براى مشير الملك بود و روزها اشتغال با خانم . راپرت اين رسوائى و اغتشاش را فرنگى و ايرانى ، على الاتصال به دربار دادند . در اين بين ، معتمد الدوله هم از مكهء معظمه مراجعت كرد و از حالات\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاحتشام الدوله پسرش مطلع شد . قوام الملك هم كه در تهران بيكار و مستأصل و محرك اين بىنظمى شهر و بيرون‌ها بود ، چون با احتشام الدوله همدرد و در حال واحد بود - اگرچه تصور حكومت معتمد الدوله را به فارس نمىكرد و اعتقادش اين بود كه در صورت تغيير معتمد الملك ، كار فارس به ظل السلطان يا به حسام السلطنه راجع مىشود - ولى براى آن‌كه حاجى معتمد الدوله را هم محرك شكايت از معتمد الملك و مشير الملك بكند ، همه روزه نزد شاهزاده مىرفت و از حالات سىسالهء استيلاى مشير الملك و معايبى كه در فارس در مدت استيلاى او و كسانش و اشخاصى كه در بلوكات گرمسير و سرحد بستگى به او دارند حاصل شده است ، به شرح و بسط مىگفت . معتمد الدوله هم به گوش خريدارى به واسطهء صدمات وارده به احتشام الدوله مىشنيد .\r\n\r\nسپهسالار ، مشير الملك و وضع فارس\r\nسپهسالار اعظم از راپرت‌هاى داخله و خارجه و خجالتى كه در حضور شاه از اين حالت فارس داشت ، مستأصل شد و آمد به تلگرافخانه و مشير الملك را احضار كرد و به او صريحا گفت ، كار اغتشاش فارس و افتضاح معتمد الملك از اين گذشته است كه من بتوانم پرده بر روى آن بپوشم . صريحا به شما اتمام حجت مىكنم ، يا بايد امروز تعهد رفع اين معايب و نظم و وصول ماليات را بكنى ، يا معتمد الملك را معزول مىكنم ؛ من ابدا در باب فارس ، كارى با معتمد الملك ندارم . مشير الملك هم عرض كرد كه ، حقيقت من نمىتوانم بعد از هفتاد سال عمر و پنجاه سال خدمت ، آبروى خودم را بر روى كار معتمد الملك بگذارم ؛ وضع فارس همان است كه شنيده و مطلع شده‌ايد . من قوهء تعهد اصلاح ندارم . هرچه صلاح مىدانيد بكنيد .\r\nسپهسالار از مبشر السلطنه رئيس تلگراف موأخذه كرد كه ، چرا اخبار صحيحه را به‌طور كمال نمىگوئى ؟ عرض كرد ، كار به جائى رسيده است كه قابل عرض و اظهار نيست .\r\n\r\nمذاكرات سپهسالار و فرهاد ميرزا معتمد الدوله\r\nسپهسالار پس از مراجعت از تلگرافخانه ، فرستاد حاجى معتمد الدوله را به منزل خودش احضار كرد و به او گفت ، من با شما محبت و موافقت و مساعدت كردم و شما از بدى و تخريب هيچ فرو گذار نكرديد ، حتى اسباب قتل مرا هم فراهم آورديد و خدا نخواست . ولى من محض مصلحت دولت و خير مملكت ، از جميع آنچه رفت چشم مىپوشم . مضى ما مضى . مىخواهم از خاكپاى مبارك استدعا كنم حكومت فارس را به شما مرحمت فرمايند و مىدانم در نظم و آسايش خلق ، حاجت به توصيه و دستور العمل نداريد .\r\nمنظورم فقط اين است بدانيد كه ، من به صرافت طبع اين كار را براى شما اختيار كرده‌ام ، و الا مشترى زياد دارد . دينارى هم نه شاه از شما پيشكش مىخواهد و نه من ، كه طبعا عادت به تعارف و رشوه و چشمداشت سوغات ندارم . حاجى معتمد الدوله محض تلافى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nسلوكى كه نسبت به احتشام الدوله شده بود ، جواب گفت ، اگر شما تعهد مىكنيد كه كما فى السابق فارس در ادارهء خودتان باشد و سروكار من با خودتان باشد و مرا طورى مقتدر بفرستيد كه تا يك سال ابدا در كار من چون و چرا نكنيد ، و هرچه مىكنم و مىگويم و مىخواهم ممضى باشد ، و بعد از آن هم كه يك سال امتحان كرديد ، هرگاه موافق ميل شما نظم دادم و ماليات را وصول كردم ، مادامى كه هستم همان اقتدار و اختيار تامه را بدهيد ، قبول مىكنم . سپهسالار پذيرفت ، روى هم را بوسيدند و سپهسالار درشكه خواست ، سوار شد و رفت به حضور شاه و تفصيل تلگراف با مشير الملك و قرارداد با حاجى معتمد الدوله را عرض كرد . شاه هم پذيرفت .\r\n\r\nمعتمد الدوله و حكومت فارس\r\nشاهزاده را احضار كردند و همان روز دستخط حكومت فارس را دادند و تلگراف رسمى شد . حاجى معتمد الدوله هم همان روز به توسط حاجى محمد حسين نام صراف - معروف به فرنگى - كه سروكار احتشام الدوله با او بود ، تلگرافى به احتشام الدوله مخابره كرد كه ، حكومت فارس به من مرحمت شد ؛ در هرنقطه كه هستى ، معجلا سوار شو بيا به شيراز ، نايب الايالهء مقتدر هستى . حاجى محمد حسين تلگراف را آورد من ديدم ؛ گفتم ، چون نقطهء اقامتى براى احتشام الدوله معلوم نيست ، چهار نسخه بكن بدست چهار قاصد بده كه هريك از يك خطى بر اثر او بروند . همين معامله را كرد . روز چهارم قاصد در مالمير بختيارى در حالتى كه احتشام الدوله از همه جا مأيوس بود و ديگر آذوقه براى قوت يوميه نداشت ، به او رسيد . او هم بعد از خواندن چنين تلگرافى ، بلاتأمل سوار شده و از راه ممسنى و اردكان ، روز دهم اين خبر وارد شيراز شد . مردم اجماعا تا مسجد بردى استقبال كردند . من و محمد حسين خان هم تا نيم فرسخ رفتيم . شكرها كرد و به همان طرز رفاقت سابق ، مهربانىها به عمل آورد . ولى ما به ملاحظهء آن مأموريت مرحوم فتح الله خان سرتيپ عمويم - كه در سنهء 1257 مأمور شد شاهزاده معتمد الدوله را از شيراز به تهران آورد و اگرچه سوء ادب نسبت به شاهزاده نكرده بود ، ولى شاهزاده چون فظ غليظ القلب و بقول عوام شتركينه بود ، گاهى اظهار دلتنگى مىكرد - مشوش بوديم كه مبادا به ياد آورد كين اسفنديار . از قضا روزى كه شاهزاده وارد شد و تمام اهل شيراز تا خلعت‌پوشان استقبال رفتند ، احتشام الدوله فرستاد من و محمد حسن خان هم سوار شديم در معيت او رفتيم . در ورود چادرپوشى كه براى ملاقات علما زده بودند ، شاهزاده بعد از تفقد علما ، هركسى را تفقدى كرد ، جز من و محمد حسن خان . چندان توقف نكرده و سوار شده مراجعت كرديم .\r\n\r\nسلوك معتمد الدوله با حسين قلى خان و محمد حسن خان\r\nيك ساعت و نيم به غروب مانده ، پيشخدمت احتشام الدوله آمد كه ، احتشام الدوله\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nرفت ارك و گفت شما را هم شاهزاده احضار كرده است . با محمد حسن خان رفتيم . شاهزاده در تالار خورشيد جلوس كرده بود ؛ رفتيم ميان تالار . گفتند ، من شما را صبح نديدم و تعجب داشتم كه چرا شما به استقبال نيامده‌ايد ، از اويس پرسيدم ؛ اويس از من گله كرد كه ، شما مرا در نزد سعد الملك و برادرش خجل كرديد ، سهل است در نزد اهل شيراز خجل شدم ، زيرا كه خصوصيت آن‌ها را نسبت به من ، همه مطلع بودند . معتمد الدوله گفت ، من از صدماتى كه شماها از معتمد الملك و مشير الملك ديده‌ايد ، كاملا مطلع هستم و انشاء الله جبران خواهم كرد . بايد همه روزه مقارن غروب پيش من بيائيد و مخصوصا بايد كتابچه‌اى از اطلاعات خودتان در فارس براى من بنويسيد ؛ زيرا كه من در سنهء 1256 در فارس بوده‌ام و شما از سنهء 1275 الى حال ، مكرر در عنوانات مختلفه به فارس آمده‌ايد . مشير الملك و حاجى ميرزا محمد داماد او اگرچه تقرب محرميت قوام را ديده و از سابقهء سلوك خودشان نسبت به احتشام الدوله مطلع و مأيوس بودند ، معهذا مغرور به اين بودند كه شاهزاده‌ها بندهء پولند و مىتوان به يك مبلغ گزافى او را منقلب و تصرف كرد ؛ چنان‌كه در مدت نيامدن شاهزاده كه احتشام الدوله نايب الاياله بود ، مشير الملك و حاجى ميرزا محمد هرروزه بدون خجلت به در خانه و حضور احتشام الدوله مىآمدند و مشغول رتق و فتق امور بودند . با اين حالت ، نسبت به من هم گرم گرفتند .\r\n\r\nچوب خوردن مشير الملك\r\nروز سيزدهم شعبان ، چند روز بعد از ورود شاهزاده بناى سلام عيد شده ، مخصوصا مشير الملك را براى سلام احضار كردند . من و محمد حسن خان به سلام نرفتيم ، زيرا كه وقت شرفيابى ما را به غروب تعيين كرده بودند . ميرزا محمد هم چون روى خوش نديده بود و هنوز ما بين خوف و رجا بود ، آمد منزل ما . در اين بين ، آدم مشير الملك آمد كه ، فراش شاهزاده پى ميرزا محمد رفت . مرحوم برادرم به ميرزا محمد گفت ، شماها را براى خير احضار نمىكنند ؛ برخيز و زود خودت را از راه غير مستقيم به منزل احتشام - الدوله برسان . منزل ما به منزل احتشام الدوله فاصله‌اى چندان نداشت . ميرزا محمد رفت .\r\nبلافاصله خبر آمد كه ، مشير الملك در سلام عام چوب خورد و افراسياب بيگ فراشباشى مهار شد و مشير الملك را آوردند از راه ميدان طويله كه مجمع عام و تماشائى بود ، بردند خلوت صندوقخانه . بعد جمعى از اهل سلام به عنوان تهنيت به منزل ما آمدند و مذكور داشتند كه ، بعد از انعقاد سلام ، شاهزاده حاجى امير نورى را طرف خطاب كرد كه ، حديث صحيح است كه در صحراى محشر ، خليفهء دوم را حاضر مىكنند و خطاب مىشود كه جرم اولين و آخرين بر او وارد است ، و معاصى او را يك‌يك مىشمارند و او را به جهنم مىبرند . من هم از سى و دو سال قبل ، هرچه قتل نفس و باقى مالياتى و تضييع بيوتات دولتى و بىنظمى در فارس شده ، جمعا را به‌طور حقانيت بر اين مشير الملك گبر پير وارد مىآورم . بعد شروع كرد چند فقره از قديم و جديد شمردن و از اعمال حاضرهء او ، مثل معامله با مهدى قلى ميرزا و قتل سهراب خان قشقائى و قتل حسن على خان خشتى و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nسلوك نسبت به من و برادرم و تخريب قوام الملك و غيره و غيره . بعد از اين بيانات ، چوب و فلك خواست و پاى مشير الملك را به فلك گذاشت ؛ پائى كه سرها به او سوده بود ، به ضرب چوب مجروح و خونين شد . احتشام الدوله كه در تالار سلام ايستاده بود ، پائين آمد و خود را بر روى مشير انداخت . فراش‌ها به احترام او ديگر چوب نزدند . فرمود كه ، اين گبر پير را با اين حالت به ميدان طويله ببريد كه تمام طبقات رؤيت كنند و تشفى قلبشان بشود ؛ بعد ، از آن طرف به خلوت صندوقخانه ببريد در حبس باشد . افراسياب فراش - باشى را هم منگولهء الوان به گوش و دماغش بياويزيد و مهار كرده ، در بازار بگردانيد كه مردم بدانند خداوند مكافات اعمال او را در دنيا هم داده است . در اين ميانه ميرزا محمد سالم جست .\r\nدو ساعت بعدازظهر ، مرا و حاجى ميرزا هادى معدل را خواست و گفت ، حكم عدل اين است كه در ازاء آن سلوكى كه به تحريك او معتمد الملك نسبت به تو و برادرت كرده است ، تو به روى او را با پاى مجروح و آن حالت رؤيت كنى و واسطه و دخيل گذرانيدن عمل او بشوى ؛ زيرا كه بايد در عوض بقاياى دولت كه در اين مدت در فارس لاوصول شده است ، سيصد هزار تومان خودش و پنجاه هزار تومان ميرزا محمد و ده هزار تومان افراسياب بدهند . حاجى معدل هم چون پسرش داماد او است و با او رابطهء قديم دارد و محل وثوق او است ، همراه باشد . ولى از منزل من ، نه آب به او بدهند ، نه چاى و نه هيچ مأكول و مشروبى . احتمال مىرود اجل او رسيده باشد ، من متهم به قتل او مىشوم و حال آن‌كه ، با آن كارها دارم و راضى به مردن او نيستم .\r\nمن و حاجى معدل به تالار خلوت صندوقخانه رفتيم ، مشير الملك را با پاى مجروح و ورم كرده ، افتاده و نالان ديديم . از منزل خودش آب آورده بودند با برف ، مشغول خوردن آب و گريه شد . بعد از گفتگوها قرار داد كه من بااطلاع حاجى معدل ، قرارى در مأخذ جريمهء او بگذاريم . مجملا بعد از سه روز آمد و شد و تلگراف به تهران ، در سيصد و پنجاه هزار تومان كار او و پنجاه هزار تومان براى حاجى ميرزا محمد قطع شد . پسر و كسان افراسياب هم در منزل من بستى شدند . جريمهء او را هم در سه هزار تومان قطع كرديم و معتمد الدوله براى خودش دينارى نخواست ، جز آن‌كه قرار داد حق خودش ده يك باشد از مال ديوان ، و حق احتشام الدوله ده يك از آنچه تخفيف از دولت گرفته‌اند « 20 » .\r\nپنجاه هزار تومان قاطر و شال قبول كرد . براى پرداختن اين جريمه ، خواهش كردند كه در منزل احتشام الدوله كه در عمارت ظهير الدوله و اندرون باقر خانى وكيلى بود بروند ؛ شاهزاده هم قبول كرد . قيمت شال‌ها را به تصديق حاجى ميرزا كريم صراف دادند .\r\n\r\n\r\n","description":"","footnote":"\r\n( 20 ) - باوجود اين‌كه قول حاج سياح به نظر اغراق‌آميز مىآيد ، ولى بايد در اينجا اضافه كرد كه او مىنويسد ، يك صد و بيست هزار تومان و يك صد و بيست قاطر گرفته ، پول‌ها را به آن‌ها بار كرده ، يك صد و بيست طاقه شال كشمير هم گرفته ، روى بارها كشيده ، براى شاه به تهران فرستاد ؛ غير از آنچه خود گرفته ، و از حاجى ميرزا محمد معدل الملك هم چهارده هزار تومان گرفته بود . ر ك : حاج سياح محلاتى ، محمد على . خاطرات حاج سياح . به كوشش حميد سياح : 16 .\r\n","page_name":" 86 ","page_number":86},
  {"content":"\r\n\r\nاز شدت احتياط و تزويرى كه شاهزاده داشت ، سهم ده يك خودش و پسرش را از هرچيزى از عين برداشت . حتى سفارش كرد كه ، آنچه براى من قبول مىكنيد ، طاقه‌اى پنجاه تومان بر قيمت شال بيفزائيد و قاطرى هم ده تومان بر اصل قيمت . حتى احتشام الدوله يكى از شال‌هائى كه براى دولت تعيين شده بود ، خواست با شال ديگر عوض كند ، معتمد الدوله نپذيرفت و به من گفت ، به رفيقت اويس بگو دولت كه پانزده هزار تومان از ده يك به تو فايده رسانده است ، در مال او خيانت حرام است . دويست تومان پول بده ، نمونهء اين شال را از تاجر خريدارى بكن . هفده روز اين عمل طول كشيد .\r\nاز اين طرف قدغن كرده بود كه هرصبح پيش از طلوع آفتاب ، به خانهء مشير الملك بروند و فراش‌ها خانه و جلوخان و كوچه را آب‌پاشى و جاروب كنند و باغبان‌ها باغات را موافق زمان اقتدارش توجه نمايند كه از ميوه و گل و باغات و باغچه و غيره ، كسى دست نزند و هرنوكرى در كار خود مشغول باشد . پس از آن‌كه كار او گذشت ، قدغن كرد كه بايد به مكهء معظمه برود و در ماه شوال هم حركت كند . از عجايب امور اين است كه طايفهء قوامى - يعنى خود قوام و نصير الملك - ، بعد از ورود شاهزاده كه اقبال را با خود مساعد ديدند و رفع احتياج از من شد ، رفتار خود را به كلى عوض كردند .\r\nبه هرحال شاهزاده كار مهدى قلى ميرزا را هم به توضيحى كه در ذيل احوال او نوشته‌ام ، صورت داد و صلاح او را هم در مسافرت مكهء معظمه ديد . در دوم و هفتم شوال ، هردو بار سفر بستند و مهدى قلى ميرزا را برادرم تهيه ديد و مشايعت و روانه كرد .\r\nبعد خيال شاهزاده به اين تعلق يافت كه مرا و برادرم را در فارس نگه بدارد . در حق خودم از تهران نوشتند ، بيايد حساب دوسالهء اصفهان را بگذارند و مراجعت كند ، ولى محمد حسن خان در صورتى كه وجودش لازم و اسباب كار است بماند . محمد حسن خان در معيت احتشام الدوله به سفر گرمسيرات رفت و او را در بندرلنگه و گله‌دار و پشتكوه و طاهرى و عسلويه و كنگان ، حاكم كردند . من در شب اول جدى از شيراز به طرف تهران حركت كردم . عجب‌تر از اين ، آن است كه با آن همه احسان ، كتابچهء ما دو برادر را كه داديم مشير الملك مهر كند ، باز در آخر كتابچهء من نوشت كه ، تصديق اين بقايا موقوف به رسيدگى و امضاء كارگزاران حضرت و الا معتمد الدوله است . معتمد الدوله اين مضمون را ديد گفت ، اگر من خباثت ذات اين مرد را به اين درجه مىدانستم ، نمىگذاشتم از سيصد هزار تومان جريمه ، دينارى دولت تخفيف مرحمت كند .\r\n\r\nرسيدگى به حساب حسين قلى خان\r\nبارى ، من از شيراز به طرف تهران آمدم . شاهزاده روز حركت از شهر ، خودش ساعتى معين كرد و كاغذى در توصيهء من به سپهسالار اعظم نوشت و قدغن كرد كه ، بايد يكسر به روى منزل سپهسالار كه حسابت را در دفتر به ملاحظهء او بگذرانند و زود مراجعت نمائى . من بعد از ورود ، كاغذ شاهزاده را بردم . سپهسالار هم اظهار محبت كرد ولى گفت ، چون\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعلاء الدوله « 21 » امروز مدير بقايا و محاسبات و رئيس خزانه و ساير امور است و با من و اتباع من عداوت دارد و با حسام السلطنه و نصرت الدوله و كسانى كه با من مخالفند دستش يكى است ، من نمىتوانم در كار تو حمايت و دخالت كنم ؛ مستوفى الممالك هم در حضور شاه صريحا گفته است ، حسام السلطنه از بابت سنواتى فارس و خراسان و اصفهان ، قريب صد هزار تومان باقى دارد . حسام السلطنه هم عمل فارس را به مشير الملك و خراسان را به مؤتمن الملك و اصفهان را به تو راجع كرده است . بايد كارى نكنى كه مبلغى بر حسام السلطنه وارد بيايد .\r\nاز آنجا نزد مستوفى الممالك رفتم . مستوفى الممالك گفتند ، حساب اصفهان را مرتب كنيد ، بياوريد در دفتر بگذاريد ؛ من شما را آسوده مىكنم . من ميرزا عبد الله را خواستم كه بيايد اسناد خرج و صورت حسابى كه مرحوم ميرزا حبيب الله نوشته بود ، بياورد .\r\nمعلوم شد ميرزا عبد الله رفته است و نزد مرحوم ميرزا هدايت وزير دفتر ، منشى شده است و هرچه اسباب منزل بوده ، يا فروخته و يا گرو گذاشته است . آدم من مراجعت كرد كه ميرزا عبد الله مىگويد ، من روزها در دفتر هستم و شب‌ها هم تا ساعت پنج در خدمت وزير دفتر ؛ وقت ندارم ، روز دوشنبه مىآيم . روز دوشنبه تشريف آوردند . صورت حساب را خواستم ؛ گفت ، مىروم در ميان نوشتجاتم جستجو مىكنم و مىآورم . اسناد خرج را خواستم ؛ گفت ، داده‌ام عزب دفتر برات صادر كند و مبلغى هم براى مخارج پول قرض كرده‌ام و داده‌ام . گفتم فهرست عزب دفتر و صورت مخارج را بدهد . رفت فهرستى فرستاد و صورت مخارجى كه به قدر سه هزار تومان بود . ميزان فهرست را رسيدم ، ديدم قريب هشتاد هزار تومان كسر مأخذ دارد . چند روز پاپى صورت حساب شدم ؛ بعد از يك ماه ، صورتى كه ميرزا حبيب الله مرحوم نوشته بود آورد . بيست و دو فرد از ميان افراد كشيده بود . هرچه اصرار كردم كه جستجو كن اين كسر افراد را از ميان نوشتجات پيدا كن ، جواب داد كه ، يا همين‌ها را به من تحويل داده‌ايد ، يا در وقتى كه من اسباب منزل را از خانهء شما به خانهء ديگر نقل كرده‌ام ، مفقود شده است . چون من از او سندى در دست نداشتم كه نوشته باشد چند طغرا فرد صورت حساب نزد من است و خود او وكيل و مباشر گذراندن حساب بود و از آن طرف هم وزير دفتر حمايت مىكرد ، ماندم متحير و تفصيل را محرمانه به مرحوم مستوفى الممالك گفتم .\r\n\r\nرسيدگى به حساب‌هاى معوقهء حسام السلطنه در تهران\r\nمستوفى الممالك هم با وزير دفتر صفائى نداشت و نتوانست سختى كند . من ناچار ماندم و كاغذى به ميرزا على مستوفى خزانهء اصفهان نوشتم و كاغذى هم به خود ميرزا حبيب الله و صدق مطلب را هم اظهار كردم و از آن‌ها صورت مجدد خواستم . از اين طرف هم علاء الدوله همه روزه محصل گذاشته و حساب مىخواهد و شاه و مستوفى الممالك\r\n\r\n\r\n","description":"","footnote":"\r\n( 21 ) - مقصود ميرزا محمد رحيم خان علاء الدوله است .\r\n","page_name":" 88 ","page_number":88},
  {"content":"\r\n\r\nهم تعجيلى دارند كه وجهى از حسام السلطنه وصول كنند . از آن طرف هم قريب چهار هزار تومان از بابت طلب از ميرزا عبد الله مطالبه مىنمودند كه ، ميرزا عبد الله وكيل شما بود ، اسبابى نزد ما گرو گذاشته ، پولى گرفته است ؛ يا اسباب آن را بفروشيد يا پول مرا بدهيد . من هم اضطرارا هرچه بود ، اذن فروش دادم و باز با ميرزا عبد الله خصوصيت مىكردم ، ولى به خرج او نمىرفت . حتى دو دفعه با جمعى منزل او رفتيم ؛ فرش‌هاى خودم در اتاق او و ظروف خودم در مجلس بود ، نتوانستم مطالبه كنم . بالاخره چيزى كه بعد از دوسه ماه معطلى به فريادم رسيد ، آن قرارنامه‌اى بود كه مرحوم برادرم در منجيل ، وقت رفتن سفر فرنگستان با مرحوم شاهزاده قطع كرده بود كه چهل و دو هزار تومان باقى محل را نصف كرده بودند و بيست هزار تومان را من عوض داده بودم . اين را كه در مجلس دربار ارائه دادم ، به وكيل حسام السلطنه گفتند كه ، شما ديگر حقى نداريد مزاحم سعد الملك شويد . جواب داد كه ، اسناد خرج و صورت حساب را بدهد ، ما خودمان حساب را مىگذرانيم . ثبتى از آن صورت حساب به دفتر حاجى ميرزا نصر الله داده بودم ، او را از ميرزا طاهر داماد و محرر حاجى ميرزا نصر الله گرفتم و دادم به مجلس دربار . آنچه مخارج دستور العملى بود ، گفتند ، بر فرض سند هم نباشد ، به خرج بنويسند تا در باب آن علاوه بر دستور العمل ، حكمى بشود .\r\nمن كه از سپهسالار و ديگران مأيوس شدم ، به علاء الدوله مراجعه كردم . آن روزها هم كار امين الملك وزير رسائل بر هم خورده بود . براى اخراجات ، علاوه بر دستور العمل ، طومارى داشتيم كه حاجى ميرزا نصر الله در حساب آن‌ها را موافق طومار و موشح به دستخط همايونى نوشته بود ، كه با صورت حساب بردم مجلس دربار ؛ در حالتى كه خود امين الملك هم نشسته بود ، طومار را كه ارائه دادم ، قوام الدوله گذاشت جلوى مستوفى - الممالك . مستوفى الممالك به قوام الدوله كه آن وقت ملقب به معاون الملك بود ، داد . حاجى ميرزا نصر الله هم در جلو نشسته بود . معاون الملك گفت ، اين طومار نامربوط است ، زيرا كه خط شاه نيست . چون دستخطها را امين الملك مىنوشت ، طومار را دور انداخته .\r\nحاجى ميرزا نصر الله جواب گفت ، ما چندين سند با اين خط در دفتر قبول كرده‌ايم و به خرج حساب نوشته‌ايم . و من آن وقت كه اصفهان را به حسام السلطنه دادند ، در ميان كار بودم و شما نبوديد و آقا تشريف نداشت ؛ با اين شرايط حسام السلطنه قبول كرد كه ، شاه خودش قبول كرده و سند داده . معاون الملك جواب داد كه ، اگر شاه عمل حساب و خرج و صرفهء ديوان را نفهمد ، كفر واقع نمىشود . ما امروز اين طومار را قبول نداريم .\r\nحاجى ميرزا نصر الله برخاست و طومار را برداشت و گفت ، جائى كه شاه نفهمد و صرفهء خودش را نداند ، ديگر ما چه حرفى داريم . امين الملك هم از شدت اوقات تلخى نتوانست حرفى بگويد . من رفتم منزل علاء الدوله ، تفصيل را به او گفتم . از مجلس هم كسانى كه با او دوست بودند ، چون حرف تازه‌اى شنيده بودند ، راپرت تقريرات معاون الملك را آمدند و گفتند . من به علاء الدوله گفتم كه ، از شما مىخواهم رفع اين حرف بىحساب را بكنيد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nبيمارى حسين قلى خان\r\nبروز ناخوشى نزف الدمى در من شد . ميرزا سيد رضى طبيب و ميرزا ابو القاسم سلطان الحكماء به معالجه آمدند و مشغول شدند . تقريبا بيست روز گذشت . يك روزى علاء الدوله از شميران آمد و محرمانه به من گفت ، كار من معيوب شده است و در همين روزها احتمال مىرود اين ادارات را از من بگيرند و ديگر آن وقت كارى از من ساخته نيست ؛ چه علاجى به نظرتان مىآيد كه در اين چند روز عمل كنم ؟ من در جواب گفتم ، اين حساب راجع به حسام السلطنه بود و من به پاس حقوق او خود را دخيل كردم و حاجى سيف الدوله به غرض شخصى او را با من طرف قرار داد . حالا چون من طرف واقع شده‌ام ، اين حرف‌هاى بىحساب را كه حتى حاجى ميرزا نصر الله تصديق ندارد ، به ملاحظهء مخالفت حسام السلطنه با من مىگويند ؛ دستخط شاه را سند نمىدانند و مىگويند ، نفهميده است . بهتر آن است من بروم كرمانشاهان و پس از رفع كدورت شاهزاده ، بيايم حساب را با موافقت او تصفيه كنم . علاء الدوله گفت ، من اولاد نايب السلطنه را مىشناسم ، خصوصا حسام السلطنه مردانگى و غيرت و بزرگى و هيچ صفت خوب ندارد . وقتى كه در اين عمل شما را محتاج خود ديدند ، بر جان و مال تو ابقاء نخواهند كرد ؛ با اين حالت ناخوشى ، جانت هم تلف مىشود . امشب برويد و درست مطالعه كنيد ، به هرچه صلاح ديديد ، اقدام مىشود . من آمدم ؛ هرچه ملاحظهء اطراف كار را كردم ، ديدم ديگر مفرى نيست ، به علت آن‌كه آقا و معاون الملك براى جلب منفعت از حسام السلطنه طرف شده‌اند .\r\nحاجى سيف الدوله هم كه وكيل حسام السلطنه است ، با آن‌ها هم قول و هم‌رأى شده است .\r\nسپهسالار هم به ملاحظهء همراهى علاء الدوله با من ، به كلى از حمايت دست برداشت . امين - الملك هم مبتذل و عازم فرنگستان است « 22 » .\r\nفردا شب را در حالتى كه ناصر الملك و امين لشگر « 23 » نزد علاء الدوله بودند ، باز در ميان باغچه مطلب را عنوان كرد . به اين دلائل ، گفتم ، چاره منحصر است . باز در حضور آن‌ها گفت ، اين شاهزاده نامرد و بىغيرت است ؛ مثل من نيست كه براى رفع ظلم و بىحسابى ، از هيچ اقدامى خوددارى نكند . به واسطهء آن حرف محرمانه كه به شما گفته‌ام ، ديگر موقع حمايت و مساعدت نيست . من اعتقاد به رفتن كرمانشاهان شما نداشتم ؛ حالا كه خودتان اصرار داريد ، ناصر الملك و امين لشگر را شاهد مىگيرم . من جواب دادم كه ، مستوفى الممالك و معاون الملك كه حالشان اين است ، سپهسالار هم كه رنجيده است ، امين الملك هم اولا از وجودش كارى ساخته نيست و ثانيا خود او امروز مردود و با من هم حال است ؛ براى من هم لايق نيست باداشتن سند و حرف حسابى و دو سال زحمت اصفهان در آن سال مجاعهء 1288 ، حالا مورد تعدى و اجحاف واقع شوم . مخالفت خود\r\n\r\n\r\n","description":"","footnote":"\r\n( 22 ) - طبق نوشتهء خود ميرزا على خان امين الملك ( امين الدوله ) ، قبل از سفر دوم شاه به اروپا در 1295 ، او مأمور شد كه به اروپا رفته و ترتيب سفر شاه را بدهد . امكان دارد كه حسين قلى خان دربارهء دليل اين سفر اشتباه كرده و نوشته است كه امين الملك مبتذل و عازم فرنگستان بود .\r\n( 23 ) - مقصود ميرزا قهرمان قمشه‌اى اصفهانى ، امين لشكر است .\r\n","page_name":" 90 ","page_number":90},
  {"content":"\r\n\r\nحسام السلطنه و غرض و بىشعورى حاجى سيف الدوله ، كار را به اينجا كشانده . علاج ، منحصر به رفتن كرمانشاهان و ملتفت كردن حسام السلطنه به حسن و قبح و سودوزيان اين عمل است . بر فرض جان من هم در معرض خطر باشد ، بر من ملامت وارد نيست ، براى خود او افتضاح و ضرر حاصل مىشود . حالا حرف او اين است كه ، دولت حمايت از سعد الملك دارد و مىخواهد بدست او مرا متضرر كند ؛ او را به من بسپارند ، من از عهدهء حساب اصفهان برمىآيم . رفع اين ايراد او ، به رفتن من مىشود . علاء الدوله پذيرفت و ناصر - الملك با امين لشگر حرف مرا تصديق كردند . گفت ، با حالت ناخوشى چگونه مىروى ؟\r\nجواب دادم ، كجاوه مىنشينم ، دوا و دستور العمل ده روزه از طبيب مىگيرم و مىروم .\r\n\r\nسفر به كرمانشاه براى ملاقات حسام السلطنه\r\nمن برخاستم و در همانجا مشغول تهيهء سفر شدم و علاء الدوله كاغذى به حسام - السلطنه نوشت و تمام قصهء صدر جهان مثنوى « 24 » را در او درج كرد و داد . گفتم ، يك نفر هم از جانب شما باشد ؛ پذيرفت و كرم بيك نام نوكرش را همراه كرد . من هم ابراهيم خان و آقا ميرزا و فرامرز فراش خلوت و سعيد غلام شاه را براى طباخى همراه برداشته و منزل اول در « جىبريانك » نقل‌مكان كرديم . عيال و دو نفر دده آمدند آنجا ، تهيهء دوا و شربت‌هائى كه سلطان الحكماء دستور العمل داده بودند ، كردند . يك لنگه كجاوه را دوا چيديم و لنگهء ديگر را خودم نشستم و اين چهار نفر نوكر هم همراه بودند . تتمهء نوكرها را هرچه معتبرترين بود ، آزاد كردم كه به اختيار ، نوكرى در جاى ديگر بكنند يا بروند به نطنز و همدان و قزوين و اصفهان . مال‌هاى زيادى و قاطر و غيره را هم اذن فروش دادم كه قيمت آن‌ها را نزد حاجى آقا حسن وكيل عثمانى بفرستند . از جى به رباطكريم و از آنجا به خانىآباد و از آنجا به نوبران رفتيم .\r\n\r\nاقامت در كرمانشاهان\r\nدر نوبران خبر تلگرافى دادند كه ، ادارات علاء الدوله را ، جز فراشخانه و كشيكخانه از او گرفتند ؛ كشيكخانه به اسم عبد الله خان و فراشخانه به اسم محمد حسن خان پسرش باقى ماند . قشون را به سپهسالار دادند و خزانه را به امين السلطان و عمل بقايا را هم به امين حضور . معلوم شد حرف محرمانه‌اى كه به من گفته بود ، محقق بوده است . به همدان كه رسيديم ، جائى كرايه كرده بودند . شريف الملك مطلع شد و آمد به اصرار منزل خودش برد .\r\nيك روز مانديم و رفتيم كرمانشاهان . شاهزاده در باغ دلگشا بود و اجزاء هم آنجا بودند .\r\nمن از همه مناسبتر منزل نوذر ميرزا را دانستم . لدى الورود به منزل نوذر ميرزا وارد\r\n\r\n\r\n","description":"","footnote":"\r\n( 24 ) - قصهء وكيل صدر جهان كه متهم شد و از بخارا گريخت از بيم جان . ر ك : جلال الدين محمد بن محمد بن الحسين البلخى ثم الرومى . مثنوى . به تصحيح رينولدألين نيكلسون ، جلد سوم :\r\n210 ، 215 ، 217 - 223 ، 250 ، 267 - 271 .\r\n","page_name":" 91 ","page_number":91},
  {"content":"\r\n\r\nشديم . رفت شاهزاده را ديد و بدون آن‌كه اذن ملاقات بدهد ، در باغ دلگشا دو اتاق براى منزل من معين كردند ، يكى خودم و يكى نوكرها . در همان منزل ، سلطان حسين ميرزا پسر سيف الملوك ميرزا كه نديم شاهزاده بود ، منزل داشت . بعد از دو روز ، شاهزاده به ملاحظهء اين‌كه علاء الدوله از كارها خلع شده و حاجتى به او ندارد ، جواب كاغذ او را هم ننوشت . من پولى نداشتم ، يك قاطر بسيار خوب آبدارى داشتم كه با اسب سوارى خودم به نوكر علاء الدوله دادم رفت . بعد از رفتن او ، شاهزاده به توسط حاجى ميرزا محمود نوكر سيف الدوله پيغام كرد كه ، از استعفاى تو از عمل اصفهان ، ميرزا حسين باقر خانى بيست هزار تومان پول مرا خورد و براى من حساب ساخت و من از اصفهان معزول شدم و در اين مدت خسارت زيادى بر من وارد آمده است ؛ على الحساب بايد پنجاه هزار تومان بدهى ، و الا تو را اربا اربا خواهم كرد . جواب دادم كه ، من هم براى همين آمده‌ام كه اربا اربا شوم . خانه و ملك و علاقهء من در تهران و قزوين ، همه پيشكش شاهزاده و حياتم در اينجا در قبضهء اقتدار اوست ، هرطور ميل دارد عمل كند .\r\n\r\nبيمارى سل\r\nميرزا رضاى طبيب خودش و شمس الاطباء كرمانشاهانى گفته بودند ، اين شخص مريض و مسلول است ، اگر تلف بشود ، تو در عالم رسوا خواهى شد . از جمله اجزاى او ، يكى حسين كور شاهزاده عبد العظيمى فراش سابق خودم بود و آن نمك به حرام از انواع بدگوئى چيزى باقى نگذاشت . طبيب هم همه روزه مىآمد دستور العمل و دوا مىداد كه بايد دوا و غذا را خودمان تهيه كنيم . فرستادم از حاجى آقا حسن پنجاه تومان گرفتند ؛ بيست تومان را فراشان بردند ، سى تومان را هم روزى يك تومان خرج دوا و غذاى خودم و آن چهار نفر بود . حسين خان حسام الملك كه با فوج مأمور كرمانشاهان بود ، آدم به احوالپرسى فرستاد و به قراول‌هائى كه مستحفظ من بودند ، سفارش كرد بىاحترامى نكنند . بيست و دو روز تمام من اين‌طور مبتلا بودم . بعدها اطرافيان و كليدهاى عقل شاهزاده صلاح در اين ديده بودند كه قرار بگذارند من تعهد گذراندن حساب و رفع باقى ديوان را بكنم و بعد از چندى مرا روانهء تهران نمايند . هرقدر خواستم شاهزاده را ملاقات كنم و ماجراى حساب و قبول نشدن دستخط و لجاج مستوفى الممالك و معاون الملك و عداوت سپهسالار را حالى كنم ، اطرافيان او مانع شدند كه ، در ملاقات به زبان چرب و نرم شما را قانع مىكند و خسارت اين كار بر شما وارد مىآيد . اين مسئله تقريبا چهل روز طول كشيد .\r\nناخوشى من صعب شد . شاهزاده هم به واسطهء سردى هوا از دلگشا به شهر تحويل كرد . خلوت كوچكى در جنب ديوانخانه بود كه سه اتاق و يك مطبخ داشت ؛ براى منزل من معين شد . آنجا كه رفتيم ، ديگر فراش‌ها را برداشتند ، فقط چاتمهء قراول را گذاشتند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nمعالجه\r\nميرزا سيد مهدى معلم فرانسهء ابو نصر ميرزا كه طبيب شخصى شاهزاده بود ، براى معالجه آمد و مشغول شد . ميرزا رضاى حكيم‌باشى و شمس الاطباء كرمانشاهانى هم على الرسم مىآمدند . ميرزا سيد مهدى به شاهزاده حالى كرده بود كه مرض من صعب است و مسلول هستم و علاجى ندارد . شاهزاده اذن داد كه گاهى شرفياب بشوم . هرروزى كه حالتم سخت نبود ، مىرفتم و به زحمت ساعتى بودم و مراجعت مىكردم . در اين ضمن ، عيب كار حساب و اخلال حاجى سيف الدوله و لجاج حضرات را گفتم . بعد از آن به دليل و برهان حالى كردم كه حاجى سيف الدوله بنا به معاندت من اين عمل را فاسد كرده است و مستوفى الممالك و معاون الملك هم كه منتظر فرصت بودند ، به خيال مداخل افتاده‌اند .\r\nو اگر شاهزاده در اجراى دستخط ايستادگى كند ، حساب باقى ندارد ، بلكه فاضل بهم مىرساند ؛ زيرا كه دستخط صراحتا نوشته بودند ، هر نحو كه در جمع و خرج با صاحب ديوان معامله كرده‌ايم ، با حسام السلطنه هم همان را از بابت تخفيف خالصجات و كسر اصناف و قيمت سيورسات قشون معامله مىكنيم . در حساب صاحب ديوان ، چون ماهى هزار تومان به مستوفى الممالك شهريه مىداد ، سالى شش هزار تومان جنس تخفيف خالصه مىدادند و ماليات صباغخانه و نساجى را به كلى تخفيف مىدادند و جنس قشون را نرخ عادله به خرج مىدادند ؛ در صورتى كه ما اين فقرات را به خرج مىنوشتيم . قريب سىهزار تومان فاضل داشتيم ؛ حال آن‌كه با چنان سال قحطى ، ما كسر جنس خالصه را چهار هزار خروار به خرج نوشته بوديم و سيورسات را در حالتى كه خروارى چهل تومان بود ، به حكم سپهسالار پانزده تومان داده بوديم . شاهزاده تعهد كرد كه رفع ناخوشى من بشود و بروم تهران ، تقويت در اجراى دستخط بكند و حساب را بگذرانيم .\r\nتا اواخر دلو در كرمانشاهان بودم . نديم و مونس من حاجى ميرزا احمد ديوان - بيگى شيرازى بود و ميرزا محمود منشى معروف به قلندر كه پيرمرد نود سالهء اديبى بود . از اجزاء شاهزاده ، حاجى ميرزا محمود رذل نانجيب هم با ابو تراب ميرزا پسر مرحوم محمد ولى ميرزا كه آن اوقات ميرآخور و ضابط ماهيدشت بود ، مراوده مىكردند .\r\nطبيب تجويز كرد كه روزها سوار شوم . گاهى دو اسبه به گردش مىرفتم ، گاهى حسن خان عمه پسر على خان ميرآخور خاقان ، دعوت به باغات و سراب نيلوفر مىكرد . اغلب قليه و پرهيزانهء مرا عمهء حاجى ، عاليه خانم مادر حسن خان طبخ كرده از منزل مىفرستاد . بدين منوال تا اوايل حوت بودم . ابراهيم خان پيشخدمت خودم كه كار مرا اين‌طور ديد ، يك شب پرهيزانهء مرا ريخت ؛ به محض اين‌كه گفتم مگر مست بودى كه مرا بىغذا گذاشتى ، فورا رفت مكارى ديد و بىاطلاع و اذن من به تهران رفت و چون سرمايه و لباس از نوكرى من اندوخته بود ، به ورود تهران به توسط آقا رضا و شفاعت آقا على امين حضور ، پيشخدمت معتمد الملك شد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nدر مراجعت به تهران\r\nمن در اول حوت كه بالنسبه حالتم بهتر شد ، سفارش نامه‌اى از حسام السلطنه گرفته و تهيهء دوا و غذاى عرض راه را كرده و عازم تهران شدم كه حساب را به نحوى كه قرار داده بوديم بگذرانم . موقع حركت ، مال سوارى خودم را به آقا ميرزا دادم كه پيشخدمت بود و يك مال هم از مال‌هاى مكارى آبدارى زدم . خودم هم در كجاوه ، فرامرز و حاجى سعيد هم در روى بنه ، حركت كرديم . در منزل اول كه بيدسرخ بود ، حاجى ديوان بيگى را وداع كرديم و به طرف همدان رفتيم . در همدان به منزل شريف الملك وارد شدم . پذيرائى او مستغنى از وصف است ، خاصه نسبت به مثل من واردى . علاوه بر عادت طبيعى ، ميرزا آقا برادر كوچك او چندين سال در دستگاه من منشى بود . منزل خودم را به ملاحظهء ناخوشى در اندرون زياد گرمى قرار دادند ، بالاخانهء سردر هم محل ورود و پذيرائى مردم . حسام الملك نوشته بود زين العابدين خان پسرش از شورين آمد و دعوت به آنجا كرد ؛ نپذيرفتم . حاجى حسن ناظر خودم تا زاغه به استقبال آمده بود كه در خانهء او منزل كنم ؛ قبول نكردم .\r\nهشت روز در همدان توقف شد . يك روز به اصرار كتبى حسام الملك ، زين العابدين خان آمد مرا به حيدريه كه دهى است در يك فرسخى شهر ، منزل آقاى ميرزا على نقى قطب پسر مرحوم حاجى ملا رضا همدانى بردند كه هم براى ناخوشى استعداد همت كنم و هم‌چون جناب معزى اليه عالم به طب بود ، دستور العمل معالجه بگيرم . رفتم ؛ وضع منزل سراپا رياى او را مثل منزل مرحوم حاجى ملا هادى سبزوارى ديدم . در آن هواى سرد زمستان همدان كه يك فرسخ و نيم ، برف تا زانوى اسب بود و طى كرده بوديم ، چهار دانه هيمهء تر در وسط اتاق گذاشتند و آن‌قدر دود كرد كه نزديك به هلاكت شديم ، با آن‌كه آقا مكنتى بسزا و ثروتى كامل داشت . تا دو ساعت از ظهر گذشته ، من و زين العابدين خان و شريف الملك آنجا بوديم ، - عمهء زين العابدين خان همشيرهء حسام الملك بود و عروس آقا ؛ به‌علاوه شش دانگ مثل « لاله‌چين » ملكى را مادر حسام الملك براى معاش دختر به آقا هبه كرده بود - يك لقمه نان و پنير نياوردند كه بخوريم ، عوض غذا دود خورديم و سرما همه را مستأصل كرد . دو ساعت و نيم به غروب مانده مراجعت به منزل كرديم . يك روز هم مرحوم ميرزا بديع الزمان ذو الرياستين كه نايب الحكومهء آنجا بود ، مرا به ناهار دعوت كرد ، يك روز هم مرحوم كلانتر پسر عموى شريف الملك . يك ناهار هم محض دلجوئى حاجى حسن به منزل او رفتيم . ولى دعوت ذو الرياستين خيلى امتياز داشت .\r\n\r\nسرانجام محاسبات با حسام السلطنه\r\nبعد از هشت روز از راه قم عازم تهران شدم . منزل اول ملكى ذو الرياستين ، دوم ديزآباد ، سوم ساروق ، چهارم آهنگران ، پنجم تاج خاتون و ششم وارد قم شديم و دو روز هم در قم بوديم . از آنجا به صدرآباد و از آنجا حوض و كنار جرد . برهان الدوله برادرم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدر كنار جرد به استقبال آمده بود و اسب و تخت آورده بود . از كجاوه بيرون آمدم به زاويهء مقدسه رفتم و بعد از زيارت ، وارد شهر شده و مشغول معالجه شدم . دو روز بعد خدمت آقاى مستوفى الممالك رفتم كه ، براى حساب آمده‌ام . حاجى سيف الدوله را هم ملاقات كردم . بعد از دو ماه دوندگى ، معلوم شد كه مىخواهند حسام السلطنه را معزول كنند . مرا و حاجى سيف الدوله و معاون الملك را تلگراف حضورى فرستادند .\r\nهرچه خواستند كه شاهزاده مبلغى از بابت حساب قبل تعارف بدهد ، قبول نكرد . با هزار زحمت بعد از دوسه روز تلگراف حضورى ، حاجى سيف الدوله به رمز حالى كرد كه ، اگر چيزى تقديم نكنى از حكومت كردستان و كرمانشاهان معزول مىشوى . شاهزاده عمل را به اين شرط قبول كرد كه با دادن بيست هزار تومان ، هم حساب اصفهان و خراسان او بگذرد و هم در كرمانشاهان باقى باشد . بعد از ختم اين عمل ، حسام السلطنه به طمع آن‌كه رفع ضرر بيست هزار تومان را بكند ، از جانب ورثهء مرحوم ناظم الملك ، سيف الدوله را وكيل كرد كه ادعاى چهارده هزار تومان طلب از بابت معاملهء يزد و ده هزار تومان مخلفات مرحوم ناظم الملك را كه به موجب خط خود حسام السلطنه به ابو الفتح ميرزا داده بودم و شاهزاده نوشتهء خود را فراموش كرده بود ، از من بگيرد . من به منزل مستوفى الممالك رفتم . در اين بين ، جهانگير خان آجودان‌باشى وزير صنايع هم مدعى شد كه ، من سه هزار تومان برات حوالهء گمرك داشته‌ام و امين لشگر حوالهء گمرك يزد در حكومت سعد الملك كرده است ؛ مواجب قورخانه‌چى است . و خود قورخانه‌چىها را فرستاد كه در خانهء آقا شكايت و مطالبه نمايند . قريب يك ماه در تفريغ حساب يزد بودم . بعد به آقا و جميع رجال دولت معلوم شد كه من بدهى نداشته‌ام و به آن‌ها جواب دادند .\r\n\r\nرسيدگى به حساب‌هاى يزد\r\nبعد مشغول حساب فيما بين خودم و مرحوم ناظم الملك در وكالت يزد شدم . از جانب مستوفى الممالك ، مرحوم حاجى ميرزا رضا رحمت الله عليه مأمور بود و از جانب حسام السلطنه ، حاجى سيف الدوله و ميرزا ابراهيم پسر عموى ناظم الملك . هر روز در تالار دو روى مستوفى الممالك مجلس حساب بود . ضمنا من اغلب طرف صحبت و مشورت آقا بودم . كار به جائى كشيد كه اغلب امور در خدمت آقا به توسط من مىگذشت ؛ جواب نوشتجات و جواب دستخطهاى شاه كه به عهدهء حاجى ميرزا رضا بود ، وقتى كه او حضور نداشت ، من مىنوشتم و در مواقع خلوت نيز طرف مشورت و داخل در مطالب محرمانه هم بودم . قسمى شد كه معاون الملك و بعضى از اجزاء حسد بردند . حساب ناظم الملك و ورثهء او هم از روى افرادى كه ناظم الملك در حالت حيات خودش نوشته و براى من فرستاده بودند ، تشخيص دادند كه چند فقره در تحريرات حساب اشتباه شده بود . به اين معنى كه يك دفعه وصول كل پول را نوشته بودم و يك فقره هم نوشته بودم كه ، شما نوشته بوديد فلان مبلغ به فلان شخص از بابت تنخواه ايفادى بدهم ؛ مصلحت ندانستم و جزء\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nقسط ديوانى كردم . ديگر قيد نكرده بودم كه ، از بابت فلان مبلغ ايفادى در فلان تاريخ حواله كرده بوديد بدهم . تعيين همان مبلغ را دوباره به من جمع كردند و به حساب آوردند ، معهذا پنج هزار و سيصد تومان به من مقروض شدند . سابق يك باب خانه در سه هزار و پانصد تومن قيمت كرده و به من فروخته بودند به مهر ميرزاى آشتيانى و آقا ميرزا صالح عرب ؛ هزار و هفتصد تومان ديگر هم بعد از تفريغ اين حساب مقروض شدند . كتابچه نوشته شد و همه مهر كردند .\r\n\r\nحرف حق\r\nاز غرائب امور اين است كه ، مرحوم نصرت الدوله « 25 » و امين لشگر چندين دفعه در حضور آقا به من اصرار كردند كه ، بگو هرچه قبض رسيد به تاريخ از من در دست داريد ، ابراز كنيد و من خرج را از روى سند مىدهم ، قبول نكردم و گفتم ، من ناظم الملك را آدم صحيح بىتقلب مىدانم . همان فردى كه براى من فرستاده است قبول دارم . در بين حساب ، حاجى سيف الدوله و حاجى ميرزا محمود نوكرش حرف‌هائى مىزدند كه من در جواب ، معامله به‌مثل كنم و دستاويزى براى مغلطه و برهم زدن حساب بدست بياورند . حاجى ميرزا رضاى مرحوم جواب سخت به آن‌ها مىداد و مرا از اقدام در معامله به‌مثل ، منع مىكرد . خداوند قادر عادل از اين مسئله هم آن‌ها را مأيوس و خجل كرد و اين مرد نجيب و صميم بلندهمت بعد از گذراندن حساب به اين اشكال ، همين‌كه خواستم از او تشكر و امتنان كنم ، گفت ، شما خانوادهء بزرگى بوديد . من با اسلاف شما دوست بودم .\r\nحرف حق زدم و رسيدگى به حق كردم . منتى بر شما ندارم .\r\n\r\nشكايت حسين قلى خان به شاه\r\nمن كه از واردات متوالى و مزاحمت قورخانه‌چىها ملول و خسته شده بودم ، عريضه‌اى به پيشگاه ملوكانه عرض كردم كه ، اگر خدمت دو سالهء اصفهان معصيت است ، مجازاتى كه در اين سه سال ديده‌ام كافى است ؛ و الا يا مرا به كسى بسپاريد كه از شر ظلم و حق‌كشى متعديان محفوظ باشم ، يا خودم و عيال و بستگانم را قهرا از خاك ايران خارج فرمائيد كه همه كس بداند من به اختيار خود از وطن چندين هزار سالهء آباء و اجدادى مهاجرت نكرده‌ام . حقيقت ، ديگر كار به جان و كارد به استخوان رسيده است . جوابى دستخط شد كه ، سعد الملك ! خدمات گذشتگان تو را مفصلا مىدانم و خدمت خودت را منظور دارم . چون در اين اوقات كار بزرگى به امين السلطان خيال داريم رجوع كنيم و آن كار عامل عاقل مجربى لازم دارد ، سپردم كه با امين السلطان به حضور بيائيد تا به او بسپارم\r\n\r\n\r\n","description":"","footnote":"\r\n( 25 ) - مقصود فيروز ميرزا نصرت الدوله است .\r\n","page_name":" 96 ","page_number":96},
  {"content":"\r\n\r\nكه در ادارهء او مشغول كار شويد . آن عريضه و دستخط را به اطلاع مستوفى الممالك « 26 » رساندم ، خيلى خوشش آمد . فرداى آن روز سه ساعت از دسته رفته ، يك نفر آبدار از ابواب جمعى امين السلطان آمد ، رقعه‌اى نوشته بود كه ، ملاقات شما لازم است ، سوار بشويد و به قصر قاجار بيائيد . شاه هم چند روزى بود به قصر رفته بود . آن رقعه را هم به ملاحظهء آقا رساندم ؛ گفتند ، البته الان سوار شويد و برويد .\r\n\r\nاجلاس اطبا\r\nاز تصادف امور آن‌كه ، هنوز از سينه‌ام خون مىآمد و شاه حكم فرمود در بالا خانهء مدرسه دار الفنون اطبا اجلاس كنند . اعتضاد السلطنه وزير علوم ، جمعى را از اين قرار دعوت به آن مجلس كرده بود : مرحوم مؤيد الدوله ، مرحوم عماد الدوله ، مرحوم قوام - الدوله ، مرحوم نصير الدوله ، مرحوم علاء الدوله ، با اطباى فرنگى و ايرانى عموما بدون استثنا حتى نور محمود يهودى . خون سينهء مرا هم در ظرف گرفته آوردند . من هم حاضر شدم ، شرح حال خود را بيان كردم . اطبا بالاتفاق اقرار به عجز از معالجه كردند .\r\nمرحوم مؤيد الدوله تغير كرد كه ، شماها اين قدر علم و تجربه نداريد كه در حضور مريض ، اتفاق به عجز از معالجه مىكنيد . در اين مجمع ميرزا زين العابدين كاشى گفت ، اگر اساتيد من اذن بدهند و صلاح بدانند ، من معالجه مىكنم . چند وقتى مشغول معالجه بود .\r\nشاه با حضور حكيم الممالك پرسيده بود كه ، سعد الملك حالش چطور است ؟ عرض كرده بود ، اصل مرض سعد الملك اين است كه در تمام عمر ، شب و روز مشغول كار بوده است .\r\nحالا كه مبتلاى به آن مرض نزف الدم شده است و بيكار است ، چند كتاب طب ايرانى و فرنگى دور خود جمع كرده ، آئينه‌اى با يك ساعت هم در پيش روى او است ، متصل علاماتى را كه در اين كتب نوشته‌اند از بشره و حركت نبض و رسوب خلط در آب امتحان مىكند و خيال نمىگذارد معالجه اثر كند . اگر يك مسئوليت فوق العاده بهم رساند يا يك سفر طولانى در بلاد مختلف الهوا بكند ، ابدا حاجت به معالجهء دوائى ندارد . اين عرض او با عريضهء من سه چهار روز فاصله داشت . بعد از اين‌كه من سوار شدم و به قصر قاجار رفتم ، امين السلطان مرا به حضور برد . شاه احوال ناخوشى را پرسيد . عرض كردم ، چندان تفاوتى حاصل نكرده است . فرمود ، ميرزا زين العابدين خان به من گفته است خوب مىشود . امين السلطان ! سعد الملك خدمتگزار خوبى است ، همه روزه در نزد تو باشد ، يك روز تعطيل نكند تا كار او را معين كنم .\r\n\r\n\r\n","description":"","footnote":"\r\n( 26 ) - در اين تاريخ ميرزا حسين خان مشير الدوله سپهسالار اعظم بالاخره از كار بر كنار شد و شاه بار ديگر كابينه‌اى به نام دربار اعظم تشكيل داد و مستوفى الممالك وزير اول اين كابينه بود . ولى شاه از تعيين صدر اعظم مدتى خوددارى ورزيد . در 1298 بالاخره به او مسئوليت بيشترى محول شد و در 1299 مستوفى الممالك به مدت سه سال رئيس الوزراء گشت .\r\n","page_name":" 97 ","page_number":97},
  {"content":"\r\n\r\n\r\nحسين قلى خان و منصب جديد 1297 قمرى\r\nبعد از ده روز ، دستخطى به امين السلطان مرحمت شد كه تمام غلات ممالك محروسه جمع او باشد ، از حكام تحويل بگيرد و در ولايات انبار كند ؛ هروقت صلاح بداند بفروشد و هريك را صلاح بداند حمل انبار تهران كند . امين السلطان به من گفت ، حسب الامر مقرر است كه شما مشغول اين كار باشيد و اين عمل كلا در ادارهء شما باشد . من هم از دفتر ، صورت جنس باقى تحت كتابچه‌ها و جنس خالصهء تهران و حمل انبار را گرفتم و به‌طورىكه لازم بود مرتب كردم . ولى چون حالت امين السلطان در دستم بود ، جزئى و كلى كار را به اطلاع او مىرسانيدم . مخصوصا خواهش كردم ، يك نفر از ميرزاهاى خودش كه محل وثوقش باشد ، در معيت من بگذارد كه ثبت و سررشته در دست او باشد .\r\nدو سال تمام مشغول اين خدمت بودم . بعد از دو سال ، مرحوم ميرزا اسماعيل خان پسر امين السلطان كه عمامه را بدل به كلاه كرد و در كار خزانه استقلالى بهم رساند ، بر او ناگوار شد كه سروكار نقدى ايران با او باشد و مرا هم مدير جنس بدانند . پاره‌اى اجزاء هم تحريك كردند . رفته‌رفته بناى سوء سلوك و تغيير وضع و اظهار سوءظن كرد كه طبع من خسته شود . در اين بين ، اسبابى فراهم آورد و امين لشگر را از كار گمرك خلع كرد « 27 » و گمرك را هم ضميمهء ادارات خود نمود . هرچه مأمور براى ضبط گمركات خط جنوبى فرستاد ، ظل السلطان كه اوقات استيلا و اقتدارش بود ، راه نداد . در باطن به شاه عرض كرد كه ، اگر ما بخواهيم گمركات جنوبى ايران را تصرف كنيم ، غير از سعد الملك در قوهء احدى نيست و او هم چون دانهء درشت برچيده ، دماغش به اين كار پائين نمىآيد .\r\nعلاجى غير از اين نيست كه او را بخواهيد و بفرمائيد كه بايد حتما تعهد اين خدمت را بكنى و اگر انشاء الله انجام دادى ، در ازاء اين خدمت ، امتيازات بزرگ و خدمات كلى حاصل مىشود .\r\n\r\nحسين قلى خان و گمركات جنوب 1299 قمرى\r\nمرا به جاجرود احضار كردند . شاه فرمود و من ناچار از قبول شدم و متوكلا على الله قبول كردم . امين السلطان از آن حقه‌بازىهائى كه داشت ، كتابچهء مفصل لغوى نوشت و برد حضور شاه و سر او را باقيطان بست و مهر و لاك كرد كه بعد از ورود بنادر\r\n\r\n\r\n","description":"","footnote":"\r\n( 27 ) - درآمد گمرك يكى از بهترين منابع عايدات دولت ايران بود . گمركات را به اجاره مىدادند و رؤساى آن مانند ساير دواير دولتى از قبيل وزارت‌خانه‌ها و حكومت‌ها ، دائما در حال تغيير بودند . در طول قرن گذشته با افزايش تجارت خارجى ايران ، درآمد گمرك نيز افزايش يافت و عدهء زيادى طالب اجارهء آن گشتند . پس از آن‌كه رفته‌رفته درآمد گمرك به گروى قروض خارجى درآمد ، اروپائيان دولت ايران را ملزم ساختند كه براى ادارهء گمرك ، مأمورين خارجى استخدام كند . استخدام « نوز » در پرتو همين الزام بود . تعداد بلژيكىها در گمرك همچنان افزايش يافت و چندى بعد ادارهء پست نيز به آن‌ها محول شد .\r\n","page_name":" 98 ","page_number":98},
  {"content":"\r\n\r\nبخوانم . كتابچه‌اى در تعليمات عاميانه به قدر فهم خودش براى تكليف يوميه تا مراجعت به تهران نوشت و فرامينى به ظل السلطان و صاحب ديوان « 28 » كه پيشكار فارس بود و حاكم كاشان ، صادر كرد . من در اول برج دلو سنهء 1299 از تهران بيرون رفتم . با اين حالت ، باز به اسم آن‌كه شما يك نفر ميرزا لازم داريد و ميرزا نصر الله اصفهانى كه سابق نويسندهء رحيم خان گمركچى بوده است از امور گمركى بصير است ، اين ميرزا نصر الله را كه طرف وثوق و للهء اطفال خودش بود ، همراه من كرد . دانستم منظورش اين است كه راپرتچى داشته باشد ؛ قبول كردم . من كه از قم گذشتم ، مطلع شدم ظل السلطان از راه جوشقان و نيزار به طرف تهران رفت ؛ خوشم آمد . در كاشان ميرزا هادى نطنزى را مباشر گمرك كردم و همشيره‌زادهء ميرزا نصر الله را هم به اسم نويسندگى گمرك ، آنجا گذاشتم و به اصفهان رفتم . زين العابدين خان پسر محمد حسن خان نورى و بنى عم وكيل الملك ، مستأجر گمرك بود . به حساب او رسيدم ، مبلغى باقى داشت . به امين السلطان تلگراف كردم كه ، قريب هشت هزار تومان باقى دارد و مسلما سال نو شانزده هزار تومان مىشود ؛ زيرا كه دستگاه خرج و تجملى كه او فراهم كرده ، به‌علاوهء قمار و اعمال ديگر ، لازمه‌اش اين باقى هست . نوشتند ، چون فرصت نداريد ، به همان حالت بگذاريد تا بعد فكرى بكنم و به شما خبر بدهم .\r\n\r\nگمرك اصفهان و شيراز\r\nاهل اصفهان از علماء و وضيع و شريف همه ديدن كردند ، شيرينى و كاسه نبات فرستادند . من هم از علماء بازديد كردم و از ركن الملك هم كه نايب الحكومه بود بازديد شد . يك شب هم مهمان زين العابدين خان شدم . حاجى ميرزا محمد معدل كه در اصفهان بود و ممنوع از رفتن فارس بود ، اغلب در منزل من بود . يك شب هم محض دلجوئى به منزل او رفتم . بعد از هشت روز توقف ، به طرف شيراز روانه شدم . در اين سفر رضا قلى برادرزاده‌ام را هم همراه برده بودم و نويسندهء نوشتجاتم ميرزا پاشا بود كه ابدا سواد نداشت و من زحمت تحرير و مسوده دادن را به رضا قلى زياد داشتم . ناظر و همه كاره ، حاجى حسن بود . از راه آباده كه معروف به راه گرمسير است رفتم . در زرقان آدم فرستادم براى منزل ، و كاغذى به صاحب ديوان نوشتم و كاغذى هم به حيدر على خان نواب كه در خارج شهر منزلى براى من تعيين كنند . باغچهء ميرزا محمد رضاى مستوفى را كه ما بين شهر و باغ تخت است ، تعيين كرده بودند ؛ بد جائى نبود . در زرقان نواب و ميرزا غلامحسين و ميرزا باقر براى پذيرائى به استقبال آمده بودند ، ولى از اهل شهر و اجزاء حكومت كسى نيامد . چنان تصور كرده بودند كه با اقتدار ظل السلطانى ، كارى از من پيشرفت نمىكند .\r\n\r\n\r\n","description":"","footnote":"\r\n( 28 ) - مقصود ميرزا فتحعلى خان صاحب ديوان پسر ميرزا على اكبر خان قوام الملك است .\r\n","page_name":" 99 ","page_number":99},
  {"content":"\r\n\r\n\r\nصاحب ديوان و حسين قلى خان\r\nبعد از ورود به باغچهء ميرزا محمد رضا ، از جانب صاحب ديوان پسرش آمد .\r\nقوام الملك هم شيرينى فرستاد . مشير الملك هم با اين‌كه معزول و ملغى از هركارى بود ، شيرينى و مركبات و ترشىآلات فرستاد . علما و وجوه شهر ديدن كردند . من هم به منزل صاحب ديوان رفتم . از سبب مأموريتم پرسيد ؛ جواب دادم كه ، زحمتى نسبت به شما ندارم ، آمده‌ام كارهاى ادارهء امين السلطان را مرتب كنم . فرداى آن روز ميرزا نصر الله نطنزى آدم خودم را فرستادم رفت گمركخانه مشغول كار شد و ترتيب كار او را دادم . سه چهار روزى كه خودم بودم ، از اغلب ديدن كردم . مجلسى گفتم كه ، اگر به قدر سرموئى مأمورين من از حكومت‌هاى كاشان و اصفهان و شيراز شكايت نمايند ، بدون رعايت شأن آن‌ها و موقع سال ، فورا معزول خواهند شد . بعد از آن مجلس ، يك بار ديگر صاحب ديوان خواهش ملاقات كرد . جواب دادم ، براى وداع در صورتى كه خلوت باشد ، مىآيم .\r\nعصر در اتاقى كه به منزلهء اندرونى در ارك وكيلى داشت ، قرار ملاقات را گذاشت . در طى صحبت گفتم كه ، مىدانيد كه اگر من اقتدار دولت و قوهء خودم را نمىدانستم ، اين مأموريت را قبول نمىكردم . سال‌ها است عشق خانوادهء شما را به مباشرى گمرك ديده‌ام و مطلع هستم كه حتى از كمال حرص به اين كار ، تحمل ننگ مباشرى ميرزا قهرمان را برادرهاى شما با آن همه مكنت و ثروت كردند و به التماس و اصرار ، گمرك بنادر و شيراز را از او اجاره كردند . من وقت آمدن ، به پيشگاه ملوكانه و امين السلطان حالى كرده‌ام كه خانوادهء شما براى مباشرى گمرك بىاختياريد و همه قسم تخريب و اخلال در كار گمركات خاك فارس مىكنيد . ظل السلطان ابدا مايل گمرك نيست ، ولى چون تكليفش تقويت و حمايت كسانى است كه از جانب او مأمور خدمت شده‌اند ، اضطرارا تقويت از خانوادهء مرحوم حاجى قوام مىكند . من به يك شرط قبول اين مأموريت را مىكنم كه اگر از حضرات اخلالى در كار گمرك شد ، فورا اخلال‌كننده را احضار به دار الخلافه بفرمايند و به‌علاوه تا يك سال كه من كار اين گمرك‌ها را مرتب كنم و ميزان عمل آن‌ها را به‌دست بياورم ، هرگاه آن‌ها طالب اجاره شوند ، مرحمت نشود . بعد از يك سال ، هريك از روى مأخذ اين معاملهء من طالب شد ، واگذار فرمايند . و من اگر تمام اين گمركات را در مأخذ سابق به خودم مرحمت فرمايند ، نمىمانم و قبول نمىكنم .\r\nولى مىخواهم براى اثبات خدمت و كفايت خودم ، اين كار را در تحت يك قاعدهء صحيح و يك فايدهء عمده بياورم . حالا با اين حالت ، جناب‌عالى و حاجى نصير الملك و قوام - الملك هرچه صلاح خود را مىدانيد ، معمول بداريد . من ابدا نه در شهر شيراز و نه در بنادر ، از شما تقويت و سرباز و توپ و مأمور لازم ندارم ؛ فقط ، از اخلال و تحريك خوددارى كنيد . صاحب ديوان قسم‌ها ياد كرد كه ، مىدانيد من خودم طالب اين عمل هيچ وقت نبوده‌ام و اين كار را شوم و مذموم مىدانم ، ولى برادرهايم بىاختيارند . با اين حالت ، آن‌ها را هم منع خواهم كرد و خودم و خانواده‌ام را با شما و امين السلطان طرف نمىكنم .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nورود به بوشهر\r\nفرداى آن روز از شيراز به طرف بوشهر حركت كردم . در آن وقت اقبال الملك حاكم بود . وارد شدم و در عمارت حاجى محمد كه از بنى اعمام حاجى عبد النبى مشهور به عرب و ما بين شهر و چاه بهمنى است در خارج شهر ، منزل كردم . اقبال الملك ديدن كرد .\r\nتجار و علما هم ديدن آمدند و شيرينى براى تبريك منزل فرستادند . دو روز بعد ، اقبال الملك به ناهار و حمام دعوت به شهر كرد ؛ نرفتم . چند روزى توقف داشتم . چون مسبوق به حالت بنادر بودم ، مقدمتا ميرزا نصر الله را به عباسى و ميرزا پاشا را به لنگه فرستادم . كاغذى به حاجى محمد بن ناصر صدرآبادى نوشتم كه ، حكومت و گمرك عباسى محول به من است ؛ ميرزا نصر الله را به عنوان نيابت فرستادم در منزل تو باشد . ولى مسئوليت كلى و جزئى معاملات دولتى ، با تو خواهد بود . به شيخ يوسف حاكم لنگه هم نوشتم كه ، حكومت با من است ؛ ميرزا پاشا را فقط براى ضبط گمرك فرستادم در منزل حاجى محمد بن عباس باشد . ولى حكومت با خودت است و بايد در كار گمرك تقويت كنى و آن هندوهائى كه مشغول ثبت و ضبط گمرك بوده‌اند ، كماكان در كار خود باشند .\r\nآن‌ها را روانه كردم و خودم براى كار گمرك بوشهر ماندم .\r\n\r\nعزل اقبال الملك و سفر حسين قلى خان به بنادر خليج فارس\r\nدر اين بين ، صاحب ديوان با اقبال الملك بناى خصومت گذاشت و تلگرافا عزل او را از ظل السلطان خواهش كرد ؛ قبول شد . اصرارى داشتند كه اقبال الملك برود در شيراز حساب بدهد . اگرچه ظل السلطان قلبا مايل نبود ، ولى محض دلجوئى صاحب ديوان ، حكم تلگرافى به مضمون فوق داد . اقبال الملك اضطرارا كارهاى اجزاء و بنه و بازماندگان را به حاجى ابو القاسم راجع كرد و خودش بىمقدمه و مجرد با سه نوكر به كشتى نشست و به طرف محمره رفت . حاجى ابو القاسم در محل مراقب بود و نوكر او را بعد از چهار روز با كشتى به محمره فرستاد . اقبال الملك خيلى خوب حكومت كرده بود .\r\nكشتى كمپانى عجم موسوم به « كالور » ، عازم بمبئى بود . از حاجى ابو القاسم و حاجى على اكبر كه از تجار نمره اول بوشهر بودند و وكالت جهازات عجم را داشتند ، بليط براى مسافرت به بندرعباس و لنگه خواستم و براى خودم و چهارده نفر هم اجزاء بليط تهيه كردم . از آنجا سوار شدم به طرف لنگه و عباسى . ولى چون مسبوق به ولايت و حالت آنجاها بودم و برادرم هم در لنگه حكومت كرده بود ، اول رفتم بندر لنگه . در آنجا پياده شدم . حاجى محمد بن عباس آن روز مرا در خانهء خود دعوت كرد .\r\nشيخ يوسف هم عمارتى براى منزل معين كرده بود . فردا رفتم آنجا . شيخ را خواستم ، حكم و خلعت حكومت دادم و تمسك مالياتى را با جزئى تفاوت عمل به اسم امين السلطان گرفتم . گمرك را هم به توسط حاجى محمد بن عباس به شخص هندوئى كه موسوم به\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n« بانامل » بود ، اجاره دادم به ده هزار تومان . يازده روز در آنجا توقف نمودم .\r\nجهاز كمپانى « بنگل » انگليسى كه پست را هم مىبرد و به اصطلاح آنها « ميل » مىگويند « 29 » از بوشهر به لنگه آمد كه برود به بمبئى . در آن جهاز اتاق گرفتم و اجزاء هم بودند . روانهء عباسى شديم . حاجى محمد حسن و جميع تجار در جهاز به استقبال آمدند . در عمارت دلپذيرى كه فرش و ملزومات و شيرينى حاضر كرده بودند ، وارد شديم . سه روز بعد ، حكومت و گمرك را هردو به حاجى محمد حسن واگذاشتم و علاوه بر مأخذ سابق ، دوازده هزار تومان هم تمسك گرفتم . در اين بين ، تلگرافى از امين - السلطان رسيد كه ، ظل السلطان مىگويد چون تجزيهء گمرك و حكومت در عباسى و لنگه ممتنع است ، حالا كه گمرك را ضبط كرده‌ايد ، حكومت را هم از روى جمع ديوانى قبول كنيد ؛ ولى من ساخلوى سرباز و توپچى و سوار نمىتوانم بدهم . تكليف چه چيز است ؟ فورا جهازى از جهازات عجم عازم بوشهر بود ، تلگراف را جواب دادم كه ، من قبل از اين تلگراف ، عمل ماليات و حكومت را هم گذرانده و تمسك گرفته‌ام و ابدا حاجت به تقويت ندارم . مأخذ جمع ديوانى را هم خودم مىدانم . اگر شاهزاده بخواهد علاوه قلمداد كند ، دفتر و ثبت در نزد من حاضر است . البته فورا از شاهزاده قبول كنيد كه اگر طول بكشد ، پشيمان مىشود . اين عرض را هم صحيح كرده است ؛ اگر حكومت با آن‌ها مىشد ، كار ما پيشرفت نمىكرد . امين السلطان بعد از رسيدن تلگراف من ، از شاهزاده قبول كرد . مأخذ ماليات را در تلگراف سئوال كردند ؛ تعيين كردم . شاهزاده ديد كه صحيح است ، همان مأخذ را امضاء كرد و حكم به دفتر نوشتند كه اين مبلغ را از جمع شاهزاده برگردانند و جزء گمرك و ادارهء امين السلطان كنند .\r\n\r\nبازگشت به بندر لنگه\r\nچند روزى توقف نمودم . قسط سه ماههء گمرك و ماليات را برات تجارتى گرفتم و از آنجا برحسب خواهش حاجى محمد حسن ، ميرزا نصر الله را آنجا گذاشتم و آمدم بندر لنگه . ده روز اقامت كردم و قسط سه ماههء آنجا را هم گرفتم . قبل از حركت ، به حاجى ابو القاسم نوشتم كه منزلى براى من در خارج شهر بگيرد . چون هوا گرم شده بود ، باز همان عمارت حاجى احمد را تعيين كرده بودند . از لنگه روانهء بوشهر شدم .\r\nبعد از رفتن اقبال الملك ، حكومت بوشهر را به حاجى نصر الملك داده بودند ، ولى به ملاحظهء آن‌كه تابستان نزديك بود ، نايب الحكومه فرستاده بود و خودش نيامده بود . گمرك\r\n\r\n\r\n","description":"","footnote":"\r\n( 29 ) - كشتى بخار در 1836 م - 1252 ه ، به خليج فارس آمد . ولى تا مدت بيست و پنج سال پيشرفتى نكرد و بيشتر تجارت خليج توسط كشتى بادى انجام مىشد . انگليسىها علاقهء بسيارى به ايجاد ارتباط سريع با هندوستان داشتند . در 1862 - 1279 ارتباط با كشتى بخار بين بمبئى ، اروپا و آفريقا و خليج فارس برقرار كردند . تعداد كشتىهاى تجارتى و پستى در اين راه به زودى افزايش يافت . از جمله يك شركت ايرانى توسط چند نفر تاجر با كارمندان انگليسى افتتاح شد كه بين بمبئى و خليج طى طريق مىكرد .\r\n","page_name":" 102 ","page_number":102},
  {"content":"\r\n\r\nبوشهر را بيست هزار تومان علاوه بر مأخذ ، به ميرزا نصر الله كازرانى اجاره دادم .\r\nرفتم تا اول ماه سرطان در آن عمارت بودم . همه روزه تجار طرف عصر مىآمدند و تا يك ساعت از شب رفته بودند .\r\n\r\nزيارت عتبات\r\nدر اوايل سرطان به امين السلطان تلگراف زدم كه ، من كارهايم مرتب است .\r\nقسط سه ماههء اول را فرستادم . چهل و هشت هزار تومان هم علاوه بر مأخذ سابق خدمت به دولت كردم . قسط سه ماههء ثانى را هم آدم گذاشته‌ام در آخر برج اسد مىپردازند . اذن بدهيد به زيارت عتبات بروم . سرطان و اسد را در آنجا هستم ، اول سنبله مراجعت مىكنم ؛ قبول كردند . همان روز حاجى ميرزا عبد الله خان كارگزار كه نايب الحكومهء حاجى نصير الملك هم بود ، آمد مرا دعوت به منزل شهر خود كرد كه در آنجا تهيهء سفر زيارت بكنم ؛ قبول كردم . بنه و اجزاء را برداشتم و رفتم شهر . مال‌هائى كه داشتم روانهء شيراز كردم كه ميرزا نصر الله توجه كند تا وقت لزوم بخواهم . چهارده نفر همراه برداشتم .\r\nرضا قلى خان برادرزاده‌ام ، حاجى حسن ، ميرزا پاشا ، فرج الله آبدار و اصلان خان و فراش شيخ محمد خان ايزدى تخلص كه برادرزادهء مرحوم حاجى شيخ عبد الرسول حاكم سابق بوشهر بود ، براى منادمت آمدند ، در جهاز ميل روانهء بصره شديم . معمول اين بود كه من به هرجا كه مسافرت مىكردم ، يك پردهء شير و خورشيدى در جهاز مىزدند كه علامت بودن يك شخص محترم از مأمورين دولت ايران بود . آقا محمد جواد برادر حاجى ابو القاسم كه در بصره وكيل جهازات عجم بود ، در كشتى به استقبال آمد و مرا به منزل خودش دعوت كرد . حاجى احمد خان حاكم سابق بندرعباس هم كه براى ملاقات شيخ مزعل خان « 30 » حاكم به محمره آمده بود ، با من به بصره آمد ، - زيرا كه آن اوقات معمول نبود كه جهازات در عبور از محمره ، آنجا لنگر بيندازند - بعد از ورود كه يك شب مانديم ، با ركوب بلم عربى به محمره رفت . آن روزها شيخ مزعل هم با اعراب قصوره ابواب جمعى خودش نزاعى داشت . شيخ عبد الله مبارك كويتى با چهارصد مرد تفنگچى به كمك شيخ مزعل آمده بود .\r\n\r\nتوقف در بصره و حركت بسوى بغداد\r\nما سه شب در بصره در عمارتى كه در سر نهر « ام الدموك » آقا محمد جواد اجاره كرد و منزل داشت و مشرف به شط العرب بود ، مانديم . از عهد مدحت پاشا ، « كمپانى لنج » امتياز گرفته بود كه در جهاز تجارتى در شط العرب اذن مسافرت و حمل مال التجاره و مسافر داشته باشد كه الى حال معمول است . ما در يك جهاز او كه موسوم به شط العرب\r\n\r\n\r\n","description":"","footnote":"\r\n( 30 ) - شيخ مزعل ملقب به معز السلطنه پسر حاجى جابر خان رئيس طايفهء كعب عرب بود .\r\n","page_name":" 103 ","page_number":103},
  {"content":"\r\n\r\nبود ، روانهء بغداد شديم . در اين جهاز به ما بد گذشت ، زيرا كه زوار از طرف خشكى ممنوع بودند و اغلب از راه دريا مىآمدند و موسم حج هم بود ؛ جمعيت زياد و كاپيتان كشتى چندان مقيد به احترام مسافرين نبود . قاضى بصره هم كه معزولا به بغداد مىرفت ، در آن جهاز بود . به عمان كه رفتيم ، بار پشم زيادى حمل كردند ؛ در آن هواى گرم بر سطح كشتى دو سه طبقه روى هم پشم چيده شد . با مسافرين هم از بابت حمل مأكولات از قبيل هندوانه و غيره ، سختى مىكردند و اين‌گونه محمولات را به آب مىريختند . فقط محمولات من و قاضى محفوظ ماند . به واسطهء اقتضاى فصل كه آب كم بود و بايد جهاز هم مخالف جريان آب برود ، در شب در راه توقف كردم . شب‌ها جهاز لنگر مىانداخت و روز راه مىرفت . با قاضى همصحبت بوديم . قاضى از خانواده‌اى اهل علم و نجيب بود .\r\nماهى پنجاه ليره قضاوت بصره را اجاره كرده بود . سواد عربيش هم خوب بود . فقاهت اهل سنت معلوم است ، بناشان به رأى يكى از ائمهء اربعه است . مذهب اصلى خود او حنفى بود . پيشخدمت خوش صورت مليحى داشت و عيالش هم همراه بود .\r\nشب سوم كه شهر شعبان بود ، دو ساعت از شب رفته وارد گمركخانهء بغداد شديم .\r\nحاجى ابو القاسم از بوشهر به نمايندهء خودش نوشته بود كه ، سعد الملك در اين ماه مىآيند ؛ برات تجارتى حواله داده‌ايم كه هرچه بگيرند و سند بدهند ، ما قبول داريم . آقا محمد جواد هم از بصره نوشته بود كه با جهاز « لنج » مىآيند . صبح آن شب را حاجى درويش على در جلوى گمركخانه حاضر بود ، بارها و نوكرها كه بيرون آمدند برد به ايستگاه ترامواى . به فاصلهء نيم ساعت به كاظمين رسيديم ؛ خانهء ملا كاظم نامى از خدمهء آستانهء مقدسه منزل گرفتيم . ناهار خورديم ، خوابيديم . بعد از خواب از چاه آب كشيدند ، غسل و تجديد لباس كرديم و به زيارت مشرف شديم . بيرون آمديم ، در صحن مقدس حجرهء ميرزا احمد حكاك شاگرد ميرزا اسماعيل شيرازى قدرى نشستيم . بعد از مغرب و اداى صلوة و زيارت شب ، به منزل رفتيم . پشت‌بام بلندى داشت ، آنجا رفتيم شام خورديم . مشربه‌هاى آب را روى ديوار گذاشته بودند و حقيقت بدون اغراق ، حالت آب يخ داشت .\r\nسه روز بعد از توقف ، عازم « سرمن‌راى » « 31 » شديم از راه دجيل . مال كرايه كرديم ، يك قاطر و پالكى براى خودم و باقى همراهان الاغ‌هاى سوارى مفرش . اسباب طبخ هم دو قاطر داشتيم و يخدان و ساير اسباب كه بود ، در كاظمين در منزل شيخ عيسى گذاشتيم ، شب از كاظمين راه افتاديم . يك ساعت از روز گذشته به دجيل وارد شديم .\r\nدجيل قريهء بزرگى است ، تقريبا بايد دويست و پنجاه خانوار سكنه داشته باشد . دو ساعت به غروب مانده از آنجا حركت كرديم . چون زوار ممنوع بود ، تنها بوديم . آفتاب مواجه بود ، خيلى صدمه زد . اگرچه من خبر داشتم ، ولى در برج سرطان عراق عرب ، چتر و هيچ ذى ظلى دافع نيست . در كنار دجله يك تل هندوانه براى فروش ريخته بودند كه همراهان مقدار زيادى خريدارى كردند . به قفه و بكاره نشستيم . هركه رفته\r\n\r\n\r\n","description":"","footnote":"\r\n( 31 ) - نام اين شهر به زبان آرامى « سامرا » بود . مستعصم خليفهء عباسى آنجا را پايتخت خود قرار داد و نامش را به « سرمن‌راى » بدل ساخت .\r\n","page_name":" 104 ","page_number":104},
  {"content":"\r\n\r\nاست به قفه ، آن حالت را مىداند . خدمهء كشتىها و حمال عراق عرب ، يا فرارى از ظلم حسين قلى خان والى پشتكوه « 32 » هستند ، يا اهل كركوك و موصل . اغلب كردى تكلم مىكردند . من و سه چهار نفر از همراهان اهل لغت بوديم كه آن‌ها نمىدانستند و با هم مىگفتند كه ، اين‌ها را بايد به قدر امكان رعب داد تا از اين پدر و مادر فلان‌ها چيز بگيريم . وقتى كه با اشاره حالى كردند ، چون حاجى حسن مكرر مشرف شده بود و حاجى اصغر قهوه‌چى خودم هم كهنه زائر بود ، وعدهء آن طرف دجله را دادند . آنجا كه ما را پياده كردند ، جمعيت داشتيم و انعامى علاوه بر كرايه نداديم .\r\nترتيب غذاى شب داده شد . چاى خورديم و نماز خوانديم و شام صرف كرده ، بدون خواب سوار و اول طلوع فجر وارد قصبهء سرمن‌راى شديم . من در سايهء ديوارى نشستم .\r\nنوكرها براى منزل رفتند . در جنب صحن مقدس ، خانهء خراب بىمصرفى بود كه چهار اتاق گلى داشت . صاحب خانه شيخ على نامى بود كه دعوى تشيع مىكرد . آنجا را پنج روزه روزى يك تومان اجاره كردند . رفتيم و به محض ورود ، اجزاء گمرك و تذكره آمدند . هردو را رد كرديم و آدمى نزد رئيس آن‌ها فرستاديم كه ، اين‌ها آمدند چه مىگويند ؟ در مقام معذرت برآمدند .\r\n\r\nملاقات با ميرزاى شيرازى\r\nبعدازظهر آن روز كه از آب چاه غسل و تجديد لباس كرده به زيارت مشرف شده بوديم ، چون لدى الورود حاجى حسن را خدمت مرحوم حجة الاسلام شيرازى فرستاده و وقت خواسته بودم ، بعد از زيارت ، خدمت آن مرحوم مشرف شديم . كمال مرحمت و احترام را فرمودند . اول فرمايشى كه شد اين بود ، دهن سگ به لقمه دوخته ، تعارفى براى كليددار اينجا بفرستيد . اطاعت كرديم . ولى فرمودند كه ، پيغام كنيد ميرزاى شيرازى فرموده است به عنوان سوغات ضمان امنيت شود . بعد از فرستادن تعارف ، كليددار به ديدن آمد . ديگر آسوده و محترم بوديم . طلاب مرحوم ميرزا جا نداشتند ، بعضى در صحن و پاره‌اى در كاروانسراى جديد البناى كبه‌ها منزل داشتند . قصبهء سرمن‌راى به واسطهء توطن مرحوم حجة الاسلام ، هيأت آبادى بهم رسانده و دكاكين وعدهء نفوس او افزوده شده بود . پنج روز آنجا اقامت كردم . مرحوم امين السلطان در باطن خيال داشت نهرى كه سابق در عهد خلفا آنجا جارى بوده ، بند آن را ببندد و جارى كند ؛ ولى به شرط دخالت مرحوم ميرزا به مباشرى حاجى ابو الحسن معمار اصفهانى . من با ميرزا حرف زدم . فرمودند ، اولا من مداخله در اين‌گونه امور نمىكنم . ثانيا خرج اين از صد هزار تومان زياده مىشود گويا به دويست بالغ شود . ثالثا بعد از اجرا ، خالصه و ضبط دولت خواهد شد و بعد از مردن من ، احدى از علما و طلاب در اينجا نمىمانند . وقتى كه اين فرمايش را شنيدم ، چون خودم خيال داشتم اينجا مدرسه‌اى بنا كنم ، منصرف شدم .\r\n\r\n\r\n","description":"","footnote":"\r\n( 32 ) - معروف به ابو قداره .\r\n","page_name":" 105 ","page_number":105},
  {"content":"\r\n\r\nيك روز هم تماشاى منارهء متوكلى رفتم . حقيقت بناى غريبى است كه از بيرون به‌طور مارپيچ پله دارد . در وقت آبادى ، كنار پله معجر چوبى داشته است مثل برجى كه در سلطنت‌آباد است . مسجد غريبى در كنار آن مناره بوده كه خراب شده . از روى منار ، نقشهء نهر سرمن‌راى خوب پيدا است . خيابان‌هاى وسيع و باغات مرتب داشته و نهرهاى جارى كه اثر هريك واضح است . چون هوا گرم بود ، زياده از مدت بين الطلوعين الى نيم ساعت از آفتاب گذشته ، نمىتوانستيم گردش كنيم . سرمن‌راى خوب جائى است ؛ زمين او اغلب معدن گچ است و اگر چند شهر بخواهند از نو بسازند ، از آجر موجودهء خرابه‌هاى او ممكن است . آب نهر را سقا با خيك مىآورد . دجله يك ميدان از آبادى حاليه مسافت دارد ، قريب به سه هزار ذرع . در مراجعت ، بنا را به راه آب و سوارى كلك گذاشتيم . موصلىها يك كلك بسيار بزرگى كه خودم و جميع همراهان و اسبابى كه داشتيم در كمال راحت بوديم ، ترتيب دادند . يك شبانه‌روز در روى آب بوديم . يك ناهار هم در قريهء سنديه كه در كنار دجله است و باغات انار و انگور دارد خورديم . روز دوم چوب‌هاى كلك و ريسمان‌هايش كه از علف تابيده بودند ، خشك شد و خيلى زحمت داد ؛ هرچه آب مىريختيم فايده نداشت . در يك فرسخى كاظمين ، كلك را گذاشته و در خشكى پياده شديم و يك نفر را براى حفظ اسباب گذاشتيم و به ساحل رفتيم . جاليز هندوانهء خوبى و چند خانوار فلاح داشت . معلوم شد راه ساحل به واسطهء اعوجاج دجله ، زياده از يك فرسخ است . چند الاغ كرايه كرديم . قدرى هندوانه هم براى منزل خريدند ، زيرا كه زياد امتياز داشت . نيم ساعت از شب رفته وارد كاظمين شديم و كلك صبح رسيد . قدرى از اسباب‌ها را كلكچى دزديده بود . دو روز مانديم .\r\n\r\nنجف و كربلا و بغداد\r\nدر غرهء رمضان ، قاطر و پالكى كرايه كرده روانهء كربلا شديم . در مسيب از جسر عبور كرده ، كنار فرات متصل به جسر ، باغچه و دوسه اتاق پاكيزه بود ، منزل نموديم .\r\nطلبهء زيادى از كربلا مىآمد . شيخ الشريعه پسر حاجى محمد قلى خان آصف الدوله همراه آن‌ها بود و ما را شناخت ، براى ملاقات آمد . سبب مسافرت آن همه طلاب را جويا شدم . گفت ، چون به واسطهء بىآبى امسال در كربلا هندوانه نيست و هواى ماه مبارك هم گرم است ، جناب شيخ زين العابدين مازندرانى فتوا داد كه به عنوان طفره از روزه ، مسافرت كنيد و در هيچ جا قصد اقامت نكنيد تا رمضان بگذرد . شب حضرات را وداع كرده رفتيم . سيد ضياء الدين به كاظمين آمده بود ، به قانون معموله ما را منزل خودش برد . صبح ، اول طلوع آفتاب وارد كربلا شديم و در خانهء سيد مزبور كه جاى بدى نبود و منازل تحتانى و فوقانى و پشت‌بام خوبى داشت و به هردو صحن مقدس نزديك بود ، منزل كرديم . بعد از ورود ، قصد ده روزه كرده و صائم شديم . چون خيالم اين شد كه رضا قلى خان و ميرزا پاشا را به تهران بفرستم ، آن‌ها را به نجف اشرف روانه كردم ؛ رفتند . هشت روز ذهاب و اياب و توقف آن‌ها طول كشيد . بعد از مراجعت ، مال مكارى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nديدم و آن‌ها را با نوكر روانهء ايران نمودم . روز بيست و دوم مال مكارى ديدم . روز بيست و چهارم به طرف نجف اشرف حركت كرديم . در حالتى كه ، اغلب سكنه و طلاب نجف اشرف براى زيارت عيد از نجف به كربلا مىآمدند . در مراجعت رضا قلى خان ، شيخ قاسم پسر شيخ سلمان كه براى آن‌ها زيارت‌نامه خوانده و در خانهء او منزل كرده بودند ، همراه آن‌ها براى دعوت ما آمده بود . شب بيست و هفتم از كاروانسرا شور حركت كرده ، قبل از طلوع آفتاب در بين الطلوعين وارد وادى السلام شديم . از اول وادى پياده شديم و تا درب دروازه پياده طى شد و همه را مشغول خواندن دعا بودم . نماز صبح را هم در وادى السلام خواندم . اول آفتاب به شهر رسيديم . در صحن مقدس ، ميانهء خدام در باب منزل كردن من نزاعى واقع شد كه محل احتياط بود . بارى به منزلى كه شيخ قاسم دعوت كرده بود رفتيم ، در جنب خانهء حاجى سيد مهدى مجتهد قزوينى . آنجا هم قصد كرديم و روزه را به عيد فطر اتصال داديم . بعد از عيد هم چهار روز مانديم براى مسجد كوفه و سهله و زيارت پاره‌اى مواضع و ايوب نبى . روز پنجم شوال از نجف اشرف خارج و روانهء كربلا شديم . در خارج شهر نزديك خيمه‌گاه منزلى اختيار كرديم .\r\nبه حاجى درويش على از نجف اشرف نوشتم كه در بغداد منزلى كه كنار دجله باشد ، براى من يك ماهه اجاره كند . بعد از سه روز از كربلا به طرف بغداد رفتيم . باز منزل در كنار جسر بود . يك روز براى زيارت طفلان مسلم توقف شد . از آنجا به بغداد رفتيم .\r\nحاجى درويش على خانهء استاد احمد نجار را يك ماهه اجاره كرده بود . وارد شديم .\r\nفرداى آن روز را ميرزا محمود مشير الوزاره كارپرداز بغداد به ديدن آمد . شيرينى و تشريفات فرستاد . من هم يك روز فاصله ، بازديد كردم . صبح‌ها به مزارات نواب غيبت كبرى و صغرى و جاهاى ديدنى و عمارت دولتى مىرفتم . هر عصر با ترن به زيارت كاظمين هم مشرف مىشديم . بعد از نماز مغرب و عشا به منزل مراجعت مىكرديم . شب‌هاى جمعه را در آستانهء مقدسه بيتوته مىكردم و اغلب محل ورود و خروج ، خانهء شيخ عيسى بود .\r\n\r\nمراجعت از سفر عتبات\r\nروز 6 ذيقعده به طرف بنادر با جهاز تجارتى دولت عثمانى كه مسمى به « بصره » بود ، حركت كرديم . در جهاز بنا به توصيهء مشير الوزاره خيلى احترام كردند . در بغداد حاجى ابراهيم خان را كه دعوى ارشاد و قطبيت داشت و اغلب مردم به او معتقد بودند ، - آن اوقات او را در نجف اشرف به فتواى علماى شيعى طرد و سنگسار كرده بودند و اموالش هم به غارت رفته بود و يك چشم او را هم صدمهء سنگ معيوب كرده بود - ملاقات كردم ؛ پاره‌اى پيغامات به جناب مستوفى الممالك كرد .\r\nجهاز بصره هم يك جمعيتى از حجاج در دوبه گذاشته بود . به كاپيتان جهاز گفتم ، من مىخواهم به زيارت سلمان پاك بروم . در مقابل مزار حديقهء آسمان رضى الله عنه مرا پياده كرد . خواهش كردم كه حاجىها را هم پياده كند ؛ پذيرفت . قرار شد جهاز را\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nببرد آن طرف طاق مداين در جائى كه نزديك باشد لنگر بيندازد ؛ ما بعد از زيارت به آنجا برويم . رفتم زيارت و نماز ظهر و عصر كردم . حاجىها از واهمهء آن‌كه خادم يا زيارت نامه‌خوان از آن‌ها چيزى بخواهند ، مشغول نماز بودم كه به تفرقه فرارى شدند . من بيرون آمدم و انعام متولى را دادم . رفتم طاق مدائن را سياحت كردم ، ولى عبرت حاصل نشد « 33 » .\r\nتا جهاز مسافتى بود و گرماى هوا شدت داشت ، به زحمت رسيديم . سه ساعت به غروب مانده بود ، ديدم حاجىها مضطرب آمدند كه ، دو نفر ما در صحرا گم شده است . چون صحرا از درخت كار و مغيلان و خارهاى ديگر جنگل است ، لابد كاپيتان كشتى را حكم به توقف نمودم . يك نفر از عملهء كشتى را دو ليره اجرت دادم كه براى تفحص بين اعراب ساحل برود ؛ رفت . آن شب را مانديم . صبح آن دو نفر را كه در يك قبيلهء عرب پيدا كرده بود ، آورد . هر دو را توبيخ كردم و دو ليره به آن عربى كه از قبيله تا كشتى هدايت كرده بود ، دادم . راه افتاديم . يك شب هم در عماره توقف كردند . براى تماشاى عماره پياده شديم . يك جوان اسلامبولى در كشتى بود ؛ از روز حركت از بغداد تا ورود بصره ، اغلب تار مىزد به آهنگ مثنوى و از اشعار مولوى به فارسى شكسته چنان كه شأن لفظ تركى است مىخواند . و ما در جهاز محظوظ بوديم . آن شب هم كه مهمان حاكم عماره بوديم ، در بالاخانهء عمارت دولتى تا نصف شب زد و خواند . روز سوم وارد بصره شديم ، به عمارت آقا محمد جواد نزول شد ؛ كمال ادب و پذيرائى را كرد . حاجى ميرزا صادق خان كاشى كارگزار آنجا بود ؛ به استقبال آمد و فرداى آن روز را دعوت كرد . سه روز مانديم تا جهاز ميل عازم بوشهر شد و رفتيم « 34 » .\r\n\r\nورود به بوشهر و ماجراى اسماعيل ميرزا\r\nپانزدهم ذيقعده وارد بوشهر شدم ، به خانهء حاجى ابو القاسم حاجى على اكبر . جميع تجار تا اسكله استقبال كرده بودند با حاجى ميرزا عبد الله خان كارگزار و فراشباشى حاجى نصير الملك . در اين بين ، سيد كربلائى مسخره را ديديم ؛ پرسيدم ، اينجا چه مىكنى ؟\r\nگفت ، به عزم مكهء معظمه آمده‌ام . رفيقى شاهزاده دارم كه طفيلى او هستم و فردا مىرويم .\r\nبا من به منزل حاجى ابو القاسم آمد ، آنجا شرح مبسوطى از وضع شاهزاده گفت كه قليان‌هاى سرطلا و سماور و اسباب نقره و پرده‌هاى متعدد الوان و جواهرات دارد . اهل مازندران است و با مال و منال .\r\nهرچه فكر كردم ، ديدم چنين شاهزاده‌اى در مازندران نيست . بارى فردا آمد كه ، شاهزاده از خيال مكه منصرف شد و مىگويد مىخواهم بروم در بنادر و سواحل دريا ، معدن بدست بياورم و در اين باب فرامينى و احكام دارد . از قضا همان روز كشتى ميل وارد\r\n\r\n\r\n","description":"","footnote":"\r\n( 33 ) - اشاره‌ايست به قصيدهء معروف خاقانى به مطلع :\r\n هان اى دل عبرت بين از ديده عبر كن هان * ايوان مدائن را آئينهء عبرت دان \r\n( 34 ) - جهت اطلاع از ساير وقايع پس از مراجعت حسين قلى خان از كربلا ، به « ضمائم خاطرات » مندرج در انتهاى همين باب رجوع كنيد .\r\n","page_name":" 108 ","page_number":108},
  {"content":"\r\n\r\nشد . حاجى ابو القاسم آمد با من خلوت كرد و محرمانه گفت ، طى مدتى بود پسر آقا خان محلاتى ، محمد شاه ، به من نوشته بود شخصى اسماعيل ميرزا نام كه مىگفت من شاهزاده هستم ، به قيمت يك لك « 35 » روپيه جواهر مرا برداشته و فرار كرده است . شما جويا بشويد ؛ اگر بدست آمد ، به حكومت محل بسپاريد . من در جواب نوشتم ، چنين كسى نمىآيد بگويد من اسماعيل ميرزا هستم . شما علامت و نشان او را بنويسيد . امروز با اين ميل عكس او را فرستاده است . من دقت كردم ، همين شاهزاده است كه مىخواست برود مكه و موقوف كرد .\r\nمن عكس را گرفتم . عصر به ديدن من آمد . درست كه ملاحظه كردم ، ديدم صاحب همان عكس است . پرسيدم ، شما چطور شد فسخ مسافرت مكه را كرديد ؟ گفت ، به دو جهت . يكى آن‌كه چون از دولت به عنوان انكشاف معادن احكام صادر كرده بودم ، اگر به مكه مىرفتم ، تصور مىفرمودند كه دعوى من باطل بوده است . ديگر آن‌كه فيض كشف معدن در بلد اسلام ، براى بندگان خدا خيرش بيشتر از مسافرت مكه است . به‌علاوه ، از جناب آقاى نجفى استخاره به كلام الله كردم ، اقدام به عمل معادن ، خوب و مسافرت مكه ، ميانه آمد . با ميل جهاز فردا مىروم .\r\nمن پيشخدمت خودم را در همان كشتى روانهء لنگه نمودم و به شيخ يوسف حاكم لنگه دستور دادم كه تحقيقات لازمه را نموده و احقاق حق كند . فرداى آن روز به موجب دستور العمل رفتار كرده بودند . شاهزاده در قهوه‌خانه نزد تجار نشسته بود كه شيخ فورا با نوكرهايش رسيده و عكس شاهزاده را با كاغذى كه آقا محمد شاه نوشته بود ، در حضور رئيس تلگراف و تجار عرب و عجم ابراز و گفته بود ، هرچه اسباب دارى ، در حضور اين تجار هندو و مسلمان عرب و عجم بايد بازديد شود . شاهزاده بناى عربده و فحاشى به پسر آقا خان و آمر و مأمور گذاشته بود و طپانچه كشيده بود كه خود را بكشد . طپانچهء او را گرفته ضبط كرده بودند . شيخ گفته بود ، به اين حرف‌ها نه من تو را صدمهء جانى مىزنم و نه رها مىكنم . با عربده گفته بود ، من رعيت دولت انگليسم . جواب داده بود كه ، اگر پسر ملكهء انگليس هم باشى ، من نمىترسم و حكم دولت را اجرا مىكنم .\r\nيك تذكرهء عبورى كه در هنگام عبور از خاك انگليس گرفته بود ، بيرون آورده بود .\r\nحاجى وكيل تجارت انگليس حاضر بود ؛ بعد از ملاحظه گفته بود ، اين سند رسمى نيست .\r\nبارى جامه‌دان و خورجين شاهزاده را باز كرده ، هرچه داشت صورتى به شهادت جميع حضار كه از طبقات تجار بودند برداشته و شاهزاده را با كليهء جواهرات مسروقه ، و اثاثيه ، تحت نظر يك مأمور به كراچى فرستاده بود .\r\n\r\nغوص مرواريد\r\nبعد از چند روز ، حكم تلگرافى از تهران رسيد كه ، ميرزا على اصغر خان رئيس تلگراف شيراز مأمور است مىآيد . او را در معيت خود ببريد در بندر لنگه قدرى غوص\r\n\r\n\r\n","description":"","footnote":"\r\n( 35 ) - يك لك برابر يكصد هزار .\r\n","page_name":" 109 ","page_number":109},
  {"content":"\r\n\r\nمرواريد بكند و از صدف‌هاى نشكافته با پست به تهران بفرستيد . ميرزا على اصغر خان آمد .\r\nكشتى « داود ساسون » روانه بود ؛ در كشتى نشسته و روانهء لنگه شديم . بعد از سه چهار روز كه چهارده من صدف نشكافته تحويل ميرزا على اصغر خان شد ، او را به طرف بوشهر روانه نموده و خودمان روانهء عباسى شديم .\r\n\r\nتوقف بنادر 1300 قمرى\r\nاز ماه ذيحجه الى آخر صفر ، در عباسى - به موجب شرح جداگانه « 36 » - متوقف بودم .\r\nدر عباسى به سياحت جزيرهء قشم و جزيرهء لارك و جزيرهء هرمز رفتم . دو روز هم به بلوك ايسين براى تماشا رفتم . عمل ماليات و گمرك را پرداختم . از آنجا آمدم لنگه ، حساب شيخ يوسف و گمركچى هندو را تفريغ نموده ، آمدم بوشهر . حاجى نصير الملك آنجا بود ، يك ديد و بازديدى شد . ديدم طالب اجارهء گمركات بنادر است . چون حالت سوءظن امين السلطان را نسبت به عموم خلق مىدانستم ، تلگرافا خبر دادم كه ، من مىآيم ، حاجى نصير الملك هم طالب اجاره است ؛ مأخذ هم بدست آمده است و در همان مأخذ اجاره مىكند . يا يك مأمور كافى بفرستيد كه اين زحمت مرا به هدر ندهد و بتواند اينجاها را به همين ترتيب راه ببرد - اگر اين ترتيب قوامى بگيرد ، سال به سال بر عمل مىافزايد - يا اذن بدهيد به نصير الملك اجاره بدهم . آن اوقات ابتداى بروز ناخوشى سل امين السلطان بود . من به نصير الملك گفتم ، تا من در بوشهر هستم ، امين السلطان به طمع آن‌كه باز خودم را راضى به توقف كند ، در اجارهء شما ترديد خواهد كرد . اگر ميل داريد ، دو روز بعد از حركت من ، تو هم بيا به شيراز ؛ عمل را آنجا قطع و فصل مىكنم . حساب گمرك بوشهر را پرداختم . به قدر سه هزار تومان ميرزا نصر الله حيف و ميل و حساب‌تراشى كرد .\r\n\r\nمراجعت به شيراز - فوت حسام السلطنه\r\nمن ديگر معطل نشدم ، آمدم به شيراز و در خانهء نوذر ميرزا منزل كردم . هرروز تلگراف حضورى با امين السلطان داشتم . عاقبت قرار را به آمدن محمد حسن خان به جاى من و رفتن من به تهران داد ، به شرط آن‌كه آن‌قدر توقف كنم تا محمد حسن خان بيايد و دستور العمل كارها را به او بدهم . در منزل نوذر ميرزا هرروز اجماعى از علما و ادباء و روحانيون بود . صاحب ديوان هم مهربانى مىكرد ، ولى آمد و شد ما كمتر شد .\r\nمرحوم مشير الملك در حالت ابتذال و انزوا بود . سه چهار دفعه ملاقات و دعوت با او اتفاق افتاد ؛ عذر ما مضى را خواست . در شيراز خبر وفات مرحوم حسام السلطنه رسيد .\r\nبالجمله تا آخر برج حمل آنجا بودم . محمد حسن خان وارد شد ؛ به چاپارى آمده بود . من\r\n\r\n\r\n","description":"","footnote":"\r\n( 36 ) - ر ك : « ضميمهء خاطرات » مندرج در انتهاى همين باب .\r\n","page_name":" 110 ","page_number":110},
  {"content":"\r\n\r\nعازم دار الخلافه شدم ، چون امين السلطان نوشته بود در اصفهان آن‌قدر بمانم كه حساب سال گذشتهء گمرك را كه بعد از زين العابدين خان ، ميرزا نصر الله اصفهانى مداخله كرده بود ، برسم و براى سال نو ، به ترتيب اجاره يا قسم ديگر كه صلاح بدانم به هركس بخواهم وابگذارم . آن سال را به حسين خان برادر رحيم خان و كريم خان برادرش كه از سابق گمركچى بودند ، واگذار كردم و خودم در بيست و هفتم رمضان از اصفهان به عزم دار الخلافه حركت كردم .\r\n\r\nمراجعت به تهران و مرگ امين السلطان 1301 قمرى\r\nدر اصفهان كه بودم محمد خان برادرزن امين السلطان خالوى امين الملك جديد آمد .\r\nاز بيانات او معلوم شد كار ناخوشى امين السلطان صعب بوده و به همان حالت او را به طرف ارض اقدس حركت داده‌اند . چون اردو از راه فيروزكوه و بجنورد رفته بود ، او را با نوكرهاى خودش و آقا باقر آبدار مدير راه كه بعد حاكم قزوين و ملقب به سعد السلطنه شد ، از راه معمول روانه و حكيم‌باشى طولوزون فرانسوى را همراه او فرستاده بود .\r\nمن وارد تهران شدم و به ملاقات آقاى مستوفى الممالك رفتم . غروب آفتاب در منزل ميرزا اسماعيل خان مدير خزانه و فرزند امين السلطان بوديم كه تلگراف خبر فوت امين السلطان رسيد و گرفتار تعزيه‌دارى و لوازم ختم شديم . روز دوم آقاى مستوفى الممالك آمد ختم را برچيد .\r\nاز شاه در تلگرافى كه به آقا شده بود ، دستخط شده بودم كه ، لقب امين السلطانى با جميع امتيازات و ادارات بدون استثناء به ميرزا على اصغر خان امين الملك مرحمت شد .\r\nلقب امين الملكى با نيابت در كل ادارات به ميرزا اسماعيل خان رئيس سابق خزانه ، و مخصوصا « وزارت خزانه نقدى و جنسى » با معزى اليه است . ديگر در اردو ، ملتزمين ركاب و انيس الدوله ، در تهران ، نايب السلطنه و وزير نظام خالوى ايشان چه سوء سلوك‌ها و اهانت‌ها نسبت به امين السلطانىها نمودند ، از مقصود من در نگارش حالات خود خارج است . شب سوم اين خبر ، آقا ماها را خواست . امين الملك و من و ميرزا فضل الله مستوفى خزانه و آقا هدايت تحويلدار خزانه و بعضى ديگر هم بالتبع همراه آمدند .\r\n\r\nامين السلطان و حسين قلى خان\r\nآقا حضورا به مردم خطاب كرد كه ، امين الملك جوان است ، ولى قابل است .\r\nامين السلطان هم چندان جنبهء عاملى ندارد ؛ اگر به دستور العمل سعد الملك راه بروند و از او حرف‌شنوى داشته باشند ، كارشان پيشرفت مىكند . و بعد خود او را مخاطب نموده و اين فرمايشات و سفارشات را كرد . اين مسئله مزيد بغض و عداوت او شد .\r\nحضرات اجزاء هم بعد از آن مجلس ، هم خود را مصروف داشتند كه ، حالا ديگر بر شما\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو آقاى امين السلطان واجب است سعد الملك را به خود راه ندهيد كه پيشرفت كار را از خودتان بدانند و به مردم مشتبه نشود و معلوم شود كه خودتان مستغنى از او و از همه كس هستيد . ايشان هم در طى تحريرات اردو ، اين فقرات را نوشت و خود بناى بدسلوكى را نسبت به من و مخالفت در كارهاى بنادر را گذاشت . به هرتدبير و بردبارى بود ، تا مراجعت اردو از خراسان راه رفتم و هرقدر نسبت به اقساط گمرك‌ها اشكال‌تراشى مىشد ، رفع مىكردم . امين السلطان كه وارد شد ، چون سابقهء محبت و انس داشت ، آن‌ها را به ملايمت و نصيحت ترغيب به سلوك با من مىكرد . ضمنا مىگفت ، ميل شاه اينست كه با سعد الملك راه برويم . به من مىگفت ، تكليف من اين است كه بعد از پدرم با برادرهايم به وضعى كه پدرم نسبت به آن‌ها بوده است سلوك كنم . مىدانم امين الملك با شما مخالف است ، ولى بنا به خاطر من ، شما صرف‌نظر كنيد و با او راه برويد و من به‌طورىكه مايهء رنجش او نشود ، يا كار گمرك ممالك محروسه را به ادارهء شما راجع مىكنم ، يا همان عمل جنسى سابق خودتان را . من هم مىديدم كه شاه در حمايت اين‌ها چشم از نايب السلطنه و انيس الدوله و عضد الملك پوشيده ؛ وانگهى امين السلطان جديد از به دو ورود من در همكارى با پدرش ، با من به طريق ارادت سلوك كرده بود ، لهذا خلاف انسانيت و انصاف مىدانستم كه مخالفت كنم . در سفر خراسان هم شاه به صرافت طبع حيدر قلى خان برادرم را بيگلربيگى مشهد مقدس كرده بود . وقتى هم كه نصر الدوله شيرازى ، آصف الدوله و حاكم خراسان شد ، وكالت او را هم به من واگذاشتند . وكالت قزوين و كار طارم هم با من بود .\r\nمنظور باطنى امين السلطان اين بود كه كليهء گمركات را در هشت‌صد هزار تومان به من و حاجى ميرزا على نقى مشير لشگر كه هم مايهء پولى داشت و هم به صحت حساب و دقت در معاملات معروف بود ، - به شرحى كه در حاشيهء شرح حال او نوشته‌ام - وابگذارد . امين الملك راضى نمىشد و او هم نمىخواست بر خلاف رضاى پدر رفتار كند . دو سال بدين منوال گذشت .\r\n\r\nحسين قلى خان و حكومت خمسه 1302 قمرى\r\nدر سنهء 1302 در شهر ربيع الثانى ، شاه در جاجرود بود و به امين السلطان گفته بود ، تلگرافى سعد الملك را بخواه زود بيايد . من در منزل امين الملك بودم كه تلگراف را آوردند . سه ساعت به غروب مانده با درشكه حركت نموده ، نيم ساعت از شب رفته وارد شدم .\r\nخواجه آمد تحقيق كرد ؛ امين السلطان عرض كرد ، آمده است . از قضا همان شب هم امين الدوله و امين حضور وارد منزل امين السلطان شدند . به علت آن‌كه پسر امين الدوله مسمى به پاشا خان كه طفل بود و علاقه به او داشت - از محسن خان معين الملك بزرگتر بود - فوت شده بود ، از شدت ميل به آن طفل ، سوار شده بود كه به يك طرفى يا قم يا مشهد فرارا برود ؛ امين حضور از عقب به او رسيده و او را به طرف جاجرود منصرف كرده بود . آن شب آنجا بوديم . صبح وقت سوارى شاه ، رفتيم جلوى در عمارت در ميان\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nباغچه . شاه بيرون آمد . اول دلجوئى از امين الدوله كرد ، بعد به من گفت ، از بنادر و حالت محمد حسن خان چه خبر دارى ؟ قدرى صحبت آنجاها را كرد و سوار شد . تا مراجعت بوديم . من نمىدانستم كه منظور از احضار چه چيز است و امين السلطان هم اظهار بىعلمى مىكرد ؛ حتى تا هذه الساعه هم مىگويد من مسبوق نبودم . ولى بعد معلوم شد كه خبر بىنظمى و اغتشاش خمسه رسيده است و از حركتى كه ناصر قلى خان عميد الملك در زرين‌آباد نسبت به اسد خان و فتح الله خان پسرهاى رضا قلى خان زرين‌آبادى كرده بود ، وزير مختار آلمان خيلى ملامت كرده بود . شاه به امين السلطان گفته بود ، چه بايد كرد ؟ يك نفر آدم كافى لازم است ، ولى بايد كسى باشد كه تو هم شاهسون افشار و دويرن را به او بسپارى و اين دو طايفه از ادارهء تو خارج نشود . امين السلطان هم چون در اصلاح ميان من و امين الملك مأيوس بود ، فرصتى غنيمت شمرده و عرض كرده بود ، اگر راضى بشود ، سعد الملك خوبست . ولى به چندين جهت راضى نخواهد شد ؛ يكى آن‌كه در عمل اصفهان خيلى صدمه خورده و مخصوصا از دفتر و حساب وحشت حاصل كرده و به همين ملاحظه در بنادر نماند و آمد ، و ديگر آن‌كه شايد ميل به يكى از دو كار سابق خود دارد و من اگر اقدام كنم ، بايد چشم از برادرى امين الملك بپوشم و خلاف رضا و وصيت مرحوم پدرم است و ميان خانوادهء ما نفاق مىافتد . با اين حالت ، من نمىتوانم اظهار اين مطلب را بكنم .\r\nبارى دو روز در جاجرود بوديم . هرروز شاه مىخواست ، مىرفتيم و يك مطلب خارجى از حالت فارس و اصفهان و يزد و خراسان تحقيقات مىكرد . تا شبى كه فرداى آن بناى كوچ بود ، در جلوى منزل امين السلطان گردش مىكرد ؛ به امين السلطان فرمود ، فردا در قصر ياقوت كه سرخه حصار باشد ، در عمارت جديد آش دوغ مىخوريم ، سعد الملك را هم براى خوردن آش دوغ آنجا بياور . بعد از رفتن شاه ، امين السلطان گفت ، معلوم شد احضار تو براى خوردن آش دوغ بوده است .\r\nصبح برف مىباريد . در كالسكه با امين السلطان نشستيم ، رفتيم به قصر ياقوت .\r\nحاجى ابو الحسن صنيع الملك اصفهانى كه معمارباشى بود آنجا را ساخته بود و عمارت آن وقت منحصر به كلاه فرنگى بود و پاره‌اى نازك‌كاريهاى او هم تمام نشده بود . در مرتبهء تحتانى ، امين السلطان منزل كرد ؛ فوقانى ، شاه تشريف برد . از كارخانهء شاهى براى ما آش دوغى آوردند . ناهار از خود امين السلطان و كارخانهء شاهى صرف شد . برف هم موقوف شد . بعد از ناهار ، امين السلطان مرخص شد از جلو برود . باز در كالسكه نشستيم . تا شهر ابدا به من اظهارى نكرد . در منزل پياده شد و من با كالسكه به منزل رفتم . آن شب گذشت . فردا هم خبرى نبود . چون در آن اوقات همراهان امين السلطان از طلوع صبح در ميان باغ گلستان و اطراف اتاق شاه حق داشتند توقف نمايند ، مثل ساير عملهء خلوت ، روز دوم طرف عصر شاه آقاى مستوفى الممالك و قوام الدوله و امين السلطان را در اتاق موزه احضار كرد . بعد از دو ساعت خودش تشريف برد اندرون .\r\nمن در باغ و در محلى كه حالا قصر ابيض شده است ، نشسته بودم ؛ فراش خلوت آمد كه بروم اتاق موزه . وقتى كه آنجا رفتم ، ديدم آقا و قوام الدوله و امين السلطان نشسته‌اند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمن هم نشستم . قوام الدوله بعد از نشستن من ، اظهار كرد كه ، شاه شما را براى حكومت خمسه انتخاب كرده است و جناب امين السلطان هم دو طايفهء دويرون و افشار شاهسون را ضميمهء حكومت شما واگذار نموده است . در تهيهء رفتن باشيد . فرمان را هم مقرر شد بنويسند . بايد به چاپارى برويد و عميد الملك را نگه بداريد كه حساب مالياتى خود را بپردازد و همچنين در قزوين به حساب معين السلطنه كه يك سال حاكم خالصهء قزوين و خمسه بوده و امسال حكومت قزوين را داشته است ، رسيدگى و باقى او را معين نموده و محصل براى وصول باقى او بگذاريد . گفتم كه ، من بعد از سفر اصفهان و بوشهر ، نذر كرده‌ام كه ديگر عاملى نكنم . حكومت از قوهء من به فعل نمىآيد . هرچه آقا نصيحت كرد و اطمينان داد ، قبول نكردم . عاقبت قوام الدوله گفت ، پادشاه حكم كرده و اجبار است . جواب دادم كه ، اگر اجبارا بروم ، عند الله و نزد خلق و پيش نفس خود خجل نيستم . از سنهء 1290 الى حال كه سنهء 1302 است ، دوازده سال است من از گرفتارى و زحمت و خسارت عاملى دو سالهء اصفهان خلاص نشده‌ام . با آن خدمت بزرگى كه در مجاعه كردم و مكرر خود شاه و همهء شماها تصديق مىكرديد كه در قوهء احدى نبود ، حالا ديگر به اختيار زير بار عاملى رفتن درست نيست . امين السلطان على - الظاهر گفت ، من هم راضى به رفتن شما نيستم ، زيرا كه اينجا در كليهء كارهاى من كمك مىكنى . ولى در مقابل رأى شاه نمىتوانم عرضى بكنم ، مگر آقا يك علاجى بكند . آقا برخاست و مجلس برهم خورد . نزديك غروب بود . من به اتفاق امين السلطان رفتم به اتاقى كه اسما در آبدارخانه ، ولى رسما طفره‌گاه شاه و محل مجلس خاص امين السلطان بود ؛ به من گفت ، امشب برويد آقا را ببينيد ، شايد شاه را از اين صرافت بيندازد . باز من ملتفت نبودم كه خودش شريك در اين خيال شاه شده است .\r\nشب رفتم خدمت آقا و اصرار كردم . آقا فرمود ، عريضه‌اى به توسط امينه اقدس بنويس بده ببرند اندرون . من دلتنگ به خانه رفتم . همهء اهل خانه و مرحومهء حاجيه والده‌ام از اين خبر ناراحت شدند ، زيرا كه از عمل اصفهان آن قدر صدمه كشيده بودند كه راضى به سئوال كف بودند و نمىخواستند ديگر من حكومت كنم . فرستاديم نوش آفرين كرمانشاهى را كه زنى ناقص الخلقه بود و برادرى خواجه به همان قد و تركيب داشت كه هردو در خدمت شاه تقربى داشتند و خود نوش آفرين مرغوب اندرون‌ها و طرف ميل امينه اقدس بود و با خانوادهء ما هم رابطهء كلى داشت ، آوردند . تفصيل را به او گفتم و عريضه‌اى نوشتم دادم . فرداى آن شب او رفت به اندرون و من از رفتن دربخانه به بهانهء ناخوشى طفره زدم . آن روز و آن شب گذشت . روز دوم نوش آفرين مأيوسا آمد كه ، در حضور خودم هرچه امينه اقدس عجز و التماس كرد ، شاه فرمود حكومت سعد الملك لازم شده است و غير از او كسى از عهدهء اين خدمت برنمىآيد . رسوائى كار خمسه ما را در نزد سفراى خارجه مفتضح كرده است . هرنحو اطمينان مىخواهد ، مىدهم و همه قسم خودم شخصا تقويت در كار او مىكنم . چاره‌اى نيست ، بايد برود . تو كه امينه اقدس هستى ، اگر رضا و صلاح مرا طالبى ، اصرار مكن . كسانى براى حكومت خمسه از شاهزادگان و رجال محترم حاضرند و ده هزار تومان بدون دو طايفهء\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nشاهسون براى حكومت فقط پيشكش مىدهند ؛ من محض صلاح دولت و رعايت سعد الملك ، بدون پيشكش هردو طايفه را هم جزو كرده‌ام كه برود . چون در سفر اصفهان اهل دفتر نسبت به او بهانه‌جوئى كردند و چند سال دچار زحمت بود ، دستخط مرحمت مىشود كه حساب او را امين السلطان برسد كه سروكار با دفتر نداشته باشد و هرچه خواست و نظر اوست ، به خط خود امين السلطان نوشته خواهد شد و همان سند او باشد .\r\nو هر عرضى بكند متعلق به خمسه ، پذيرفته است و عزل هريك از صاحب منصبان را استدعا كند ، مىپذيرم . سيادهن قزوين هم جزء ادارهء او باشد كه نظم بدهد .\r\n\r\nحركت به خمسه و حكومت در آن سامان\r\nدر 12 ربيع الاول سال 1302 تهيهء سفر خمسه را كرده ، از تهران بيرون آمدم .\r\nمحمد حسن خان برادرم در بنادر بود ؛ تفصيل را به او نوشتم و قرار دادم در ماه جمادى الاخر عيال هم حركت كند . به آصف الدوله هم نوشتم ، كار من اين‌طور پيش آمد ، رجوع كارت را به ديگرى بكن . از پل كرج كه به صحراى ساوجبلاغ وارد شدم ، همه جا صحرا پر از برف بود و جاده ديده نمىشد . روز سوم وارد قزوين شديم . پنج روز در قزوين ماندم ؛ به حساب معين السلطنه رسيدم ، باقى كلى از بابت خالصجات داشت و گفته بود كه در نزد مباشرين است . تلگرافا قسمى جواب و سئوال كردم كه او را براى رفع عذر و وصول حساب ، تا شب عيد مهلت داده و در حكومت ابقاء كردم . به واسطهء عمل خالصه و حكومت قزوين كه با معين السلطنه آقا محمد على امين الحضرت آبدارباشى برادر بزرگ امين السلطان بود و خلاف توقع او بود كه امين السلطان تكذيب و تخريب اعمال او را بكند ، اعتقادش اين بود كه من چون تمكين از برادر كوچكم كرده‌ام و جميع ادارات پدرم را او تصرف كرده ، بايد در هرحال استرضاى خاطر مرا شرط بداند . بارى تلگرافى موافقت كردند كه به خمسه بروم . چون قريهء سيادهن خالصه هم از حكومت قزوين و رياست خالصه تمكين نداشت و موضوع شده و در ادارهء امين السلطان بود ، آنجا را هم به ادارهء من جزء كرده بودند . دو شب آنجا توقف نموده ، قرار ماليات آن‌ها را داده و حبيب الله خان ما فى را كه برادرزن محمد حسن خان برادرم بود ، مباشر آن‌ها كرده و به طرف خمسه حركت كردم . منزل اول قريهء قروه بود . ناهار را امام‌جمعهء ابهر كه سابقه آشنائى داشت ، در ابهر دعوت كرده بود ؛ پذيرفتم . عبد الحسين بيگ همدانى را كه محمد تقى خان خالوى امين السلطان به رياست ايل دويرون فرستاده بود و من نايب الحكومه قرار داده بودم ، روانهء ابهر كرده بود كه نايب بلوك ابهر باشد . شب دوم در جرندق منزل كرديم و از آنجا به نعمت آباد آمديم . در قزوين على نقى خان سرتيپ ديزجى تلگرافا خواهش كرده بود كه چون برف زياد است و راه دور است ، يك شب هم در ديزج مهمان او باشم ؛ به شرط استقبال نكردن عموم ، پذيرفتم .\r\nفرداى آن روز چهار ساعت از روز گذشته وارد شهر شدم ؛ ولى چه شهرى ؟ ! چه عمارتى ؟ ! در تمام عمارات ديوانى ، اتاقى كه قابل توقف و منزل عابر سبيل هم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nباشد نبود . اندرون خرابه‌اى داشت كه عيال عميد الملك آنجا بود . فقط يك اتاق تحتانى و يك بالاخانه مؤيد الدوله در حكومت خود ساخته بود ، بسيار مختصر . قريب بيست روز مشغول حساب عميد الملك بوديم ؛ سه هزار تومان باقى نقدى سنواتى داشت .\r\nخالصه هم كه در حساب معين السلطنه در تصرف ميرزا هاشم خان تفنگدار اصانلو بود ، از نقد و جنس هرچه وصول شده بود ، خورده و براى معين السلطنه حساب‌تراشى كرده بود . ديگر آبادى در خالصجات باقى نگذاشته بودند ، مگر آن‌جائى كه به تيول مردم بود . حكم به حبس عميد الملك شد كه باقى را بپردازد . به هرتدبير و زبانى بود ، دولت را راضى كردم كه برود در تهران جواب بگويد ؛ به علت آن‌كه هم پسر خالوى شاه بود و شاه هم يك تعلق مخصوصى به خالوها و خالوزاده‌ها داشت و از يك طرف هم پسر خالهء امين الملك بود كه مادرش دختر خواهر پاشا خان امين الملك سابق بود ، رفع شر او و كليهء خانوادهء امير محمد قاسم خانى را نمودم . او روانه شد . بعد ، رسيدگى به كار ولايت و خالصجات و طوايف شاهسون را شروع كردم . به هريك از دهات خالصه كه آدم فرستادم براى تعيين عدد خانوار و جفت زراعت ، ديدم ثلث ماليات نقدى و جنسى وصول نخواهد شد . با آن‌كه همه ساله دولت دوسه هزار خروار جنس و سه چهار هزار تومان نقد تخفيف از بابت خالصه مىداد ، معهذا چون حاكم اميد بقاى سال نو را نداشت ، درصدد آبادى برنمىآمد و انصافا به يك سال و دو سال توجه هم آباد نمىشد . از جمله اسباب خرابى ، يكى اين بود كه حاكم ، كاه خالصجات را از قرار خروارى دو هزار با ديوان تسعير مىكرد و خروارى دهشاهى هم رسوم ميرزا و مباشر عمل كه در آن وقت ميرزا اسماعيل خان برادر امين السلطان بود مىداد و بعد از رعيت مطالبهء عين كاه را مىكرد كه ، بايد باركرده بياوريد در شهر تحويل كنيد . رعيت اضطرارا راضى به تسعير مىشد و خروارى يك تومان قيمت مىگرفتند . بدين لحاظ ، اول از دولت استدعا كردم فرمانى صادر شود كه حكومت حق مطالبه كاه نداشته باشد . خروارى دو ريال دولت به او نقدى جمع كند و حكومت هم از رعيت همان دو ريال را بگيرد . شاه ملاحظه كرد كه من در اين يك سال اول ، قريب شش هزار تومان به خود ضرر وارد آورده‌ام و دينارى براى ديوان ضرر ندارد ، قبول كرد . فرمان را آوردند و در سه چهار جاى شهر در سنگ نقر كرده چسبانديم . بعدها رسومات معمولى تحويلدارى و خدمتانهء محصل را موقوف نمودم و قرار دادم كه هرمالكى ، تمسك ماليات ملك خود را در شهر به دفتر حكومت بسپارد و به اقساط مقرره ماليات املاك خود را بدون مأمور و خدمتانه بپردازند و مأموريت نواب در بلوكات ، فقط براى نظم و عرايض اتفاقيه باشد و منزل هم در دهات خالصه بكند .\r\nقاپوچى و قراول را هم به كلى موقوف داشتم .\r\nقبل از طلوع فجر در بيرونى حاضر بودم براى رسيدگى به عرايض و به‌علاوه ، روزها بدون تجمل دو اسبه هرروز از دروازه‌اى بيرون مىرفتم و از دروازهء ديگر وارد مىشدم كه طبقات مردم بلاواسطه بتوانند مطالب خود را اظهار دارند . از اين امور كه فراغت حاصل شد ، به علماء محترم پيغام كردم كه ، حفظ مقام شما لازم است و خانهء شما را قدغن نمىكنم كه بست نباشد ، ولى براى قاتل و دزد پناهى نيست . جز اين دو\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nطايفه ، هركسى مىآيد ، روز دوم مطلب او را بنويسيد و بفرستيد كه قرارى در رسيدگى به كار و آسودگى او داده شود . جز تحرير ، به پيغام ابدا جواب نخواهم داد .\r\nبعد به پادارى سوار شاهسون و دويرن و نظم آن‌ها پرداختم ، زيرا كه مىدانستم سوار افشار پادار است و جهان شاه خان هم تا رأى خودش نباشد ، طايفهء افشار نمىتواند دزدى بكند . آقاجان سركردهء دويرن را خواستم ، سوار او را احضار كردم و مواجب شش ماههء محلى آن‌ها را وصول و تحويل صراف كردم كه به مصرف زين و يراق و چكمه و مرمت تفنگ برسانند . در آن سال از مواجب شش‌ماهه ، اين فقرات صورت گرفت و سال ديگر از مواجب و كمك لباس ، يراق چهار گل نقره تهيه شد . به اين معنى كه رؤسا و خوانين را حاضر كردم و مدلل داشتم كه ، سالى اقلا سه چهار هزار تومان از نقد و شتر به رئيس و صاحب ادارهء خود مىداديد ؛ من يك شتر و يك دينار پول نمىخواهم . بايد چهارصد نفر سوارهء شما با اسب و يراق و لباس حاضر شود . اگر چه باور نمىكردند ، ولى لاعلاج قبول كردند . در سال دوم تمام سوار با كمال آراستگى حاضر بود .\r\nبه جهان شاه خان نوشتم كه ، من از پادارى سوار و نظم و آبروطلبى تو اطمينان دارم و مداخله در كار جزو تو نمىكنم . در آخر برج جوزا كه مال‌هاى سوار علف خورده و چاق شده است ، حاضر بكن با سوار دويرن سان ببينيم . هردو دسته سوار در آن موقع حاضر شدند . در باغ حسين آباد سان ديدم و به هريك از سركرده‌ها يك سردارى ترمهء كشمير خلعت دادم و التزام گرفتم كه چهل روزه ، سوار آن‌ها در تهران حاضر شوند ، امين - السلطان ببيند ؛ و شدند و ديد .\r\n\r\nپيشنهاد حسين قلى خان در باب عمران خالصجات\r\nدر سال دوم حكومت من كه 1303 بود ، قضيهء مميزى حاجى ميرزا محمد رضاى مؤتمن السلطنه خراسانى در قزوين و خمسه پيش آمد ، به شرحى كه در حاشيه نوشته شد . اما در بابت خالصجات ، ماندم متحير و متفكر كه چه كنم . شانزده هزار خروار جنس خالصه و ماليات نقدى چگونه وصول مىشود ؟ من كه در سال مجاعهء سنهء 1288 براى خالصجات اصفهان با آن گزافى ، مطالبهء تخفيف نكردم ، چگونه در خمسه استدعاى تخفيف از دولت بكنم ؟ وانگهى بايد علاجى در رفع مرض كرد كه مملكت آباد و مردم آسوده باشند . همين مطلب را از روى صدق به توسط امين السلطان به عرض رساندم . چون شاه شناخته بود و امتحان كرده بود كه هرچه عرض مىكنم ، از روى علم و تجربه و بىغرضى و مقرون به صرفهء مردم و مملكت است ، نوشتند ، به عقل خودت چه مىرسد ؟\r\nبگو ما امضاء مىكنيم . عرض كردم ، آنچه به عقل من مىرسد ، دو چيز است ؛ يكى آن‌كه به يك مدت ممتدى كه عبارت از سىسال باشد ، اين خالصجات را به مستأجرين متعدد معتبر اجاره بدهيم كه هرچهار پارچه يا ده پارچهء آن‌ها ، به مناسبت يك مستأجر داشته باشد و درصدد آبادى و زراعت برآيد . اين دو عيب دارد ؛ اول آن‌كه اشخاص معتبر آبرومند ،\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدخيل اين معاملات نمىشوند و دوم آن‌كه در معاملات دولتى ، احدى اطمينان ثبات و دوام ندارد و بىجهت مالش را صرف آبادى و بيهوده وقتش را صرف اين كار نمىكند و اطمينان ملت ايران به كار دولت ممتنع است . يك شق ديگر آنست كه املاك خالصه را كليتا بفروشيد ، مشروط به آن‌كه دينارى از نقد و جنس مالياتى كسر نشود و در عوض ، در قيمت هم رعايتى بكنند و چون اول اين كار است ، براى تشويق مردم تومانى . . . « 37 » قيمت بگيرند كه هم وجهى عايد خزانه مىشود و هم اين عمل در تمام ممالك محروسه جارى خواهد شد و هم تخفيفاتى كه از بابت خالصجات مرحمت مىشود ، فايدهء دولت است .\r\nمملكت آباد و عدد نفوس زياد و رعيت آسوده مىشوند . و به‌علاوه عمل فلاحت و زراعت ترقى مىكند .\r\nاين رأى را شاه پسنديد و اجازه دادند . من هم مشغول فروش خالصجات شدم . هر كسى طالب شد ، فرمان او را از خمسه نوشتم و با وجه آن فرستادم ، به صحيح رسيد و آوردند و خودشان فرستادند دفترى كردند . هرقدر از اهل ولايت اصرار كردند كه از اين قراء مرغوب خالصه اقلا ده پارچه را خودت فرمان بگذران ، قبول نكردم ؛ تا عاقبت هفت محل باقى ماند كه طالب بهم نرسانيد و چندين دفعه بدون قيمت دادم و نكول كردند . حتى يكى از آن‌ها بعد از رسيدن فرمان صحيح شده ، رفت در منزل ملا قربان على بست نشست . تفصيل را به امين السلطان نوشتم . جواب نوشت كه ، نمىتوان چنين عرضى به حضور مبارك كرد ؛ ناچارا اين محل‌ها را به كسان خودت وابگذار .\r\nبارى ، اين فكر فروش خالصجات و واگذارى آن به مردم ، خدمتى بزرگ به دولت و ملت ايران بود كه از من به يادگار ماند ؛ و اگر كسى رجوع به ثبت محاسبات ايران بكند ، متوجه خواهد شد كه سالى چه مبلغ‌ها نقد و چه مقدارها جنس به دولت و ملت از حسن تدبير من منفعت رسيد و چه اشخاصى بىبضاعت ، ملاك و زارع شده و چقدر به آبادى مملكت و حاصل زراعت‌ها افزوده‌ام . و بعد از آن سنه ، در تمام ممالك محروسه اين عمل جارى شد ؛ ولى ساير حكام به عكس عقيده و سليقهء من ، هرچه املاك مرغوب بود ، خود خريدند و فايده‌ها بردند و مىبرند .\r\n\r\nعزل و نصب ايالات 1305 قمرى\r\nدر آخر سال سوم در شهر جمادى الاولى بناى تغيير و انتزاع ايالات و ادارات از ظل السلطان شد . غير از شاه و امين السلطان ، احدى مطلع نبود ، ولى امين السلطان در ترتيب تعيين حكام با محمد حسن خان برادرم محرمانه مشورت كرده بود . فارس را براى اويس ميرزا احتشام الدوله و عربستان را به اسم من و لرستان را به اسم انوشيروان ميرزا ضياء الدوله ، كرمانشاهان به اسم حسام الملك ، كردستان به اسم محمد ابراهيم خان نورى سهام الملك و يزد را به اسم عماد الدوله تعيين كرده بودند . علاوه بر ادارات\r\n\r\n\r\n","description":"","footnote":"\r\n( 37 ) - يك كلمه خوانده نشد .\r\n","page_name":" 118 ","page_number":118},
  {"content":"\r\n\r\nظل السلطان ، ادارات نايب السلطنه و غيره هم بالتبع تغيير كرد . گيلان به مؤيد الدوله ابو الفتح ميرزا « 38 » ، مازندران شهاب الملك غلامرضا خان شاهسون ، استراباد سيف الملك وجيه الله ميرزا ، سمنان و دامغان سپهدار پسر مرحوم سپهدار غلامحسين خان ، عراق ساعد الدوله حبيب الله خان تنكابنى ، بنادر به انضمام دشتى و دشتستان كه از فارس موضوع بود با محمد حسن خان برادرم شد . محرمانه به من نوشتند ، چنين كارى خواهد شد تو دست و پاى خود را جمع بكن ، بعد از وقوع ، تلگرافا تو را احضار مىكنيم . من نوشتم ، اولا تغيير ظل السلطان از جملهء ممتنعات است ، ثانيا من حالت ندارم . اگر بناى تغيير شد ، به واسطهء سابقه ، يزد را براى من تعيين كنيد . ولى دست و پاى حساب و معاملات خود را جمع كردم . در آخر جمادى الاخر تلگرافا خبر رسيد كه ، چون در طى عريضجات آمدن تهران را موقتا براى قرارداد سال نو استدعا كرده بوديد ، مقبول افتاد . فورا به چاپارى بيائيد و هركس را صلاح مىدانيد ، نايب الحكومه بنمائيد . من هم با كمال اكراه از كار عربستان ، شب حاجى ميرزا ابى عبد الله مجتهد را براى وداع خواستم . چون قرارم در سه سال حكومت خمسه بر اين بود كه در محاكمات ، بعد از قطع و فصل دعاوى ، سندهاى طرف باطل را ضبط مىكردم و همچنين در ابتداى رسيدگى ، سند طرفين ضبط بود تا تحقيق مسئله و دعوى مىشد ، هرچه سند از هركس نزد من بود به حاجى ميرزا ابى عبد الله تحويل كردم و گفتم ، ظن غالب آنست كه مرا به حكومت عربستان بفرستند ، اين‌ها را بگيريد و به تكليف ديندارى خود عمل كنيد .\r\n\r\nعزيمت از خمسه\r\nصبح دو نفر نوكر برداشتم ، يكى فرج الله ميرآخورم و يكى حاجى اسماعيل آبدار كه در فن طبخ و ساير لوازم مسافرت كمال لياقت را داشتند . يك اسب چاپارى هم براى خودم برداشتم . از زنجان يكسر به هيدج آمدم و از آنجا به چاپارخانهء قروه رفتم . آنجا تهيهء ناهارى ديده بودم . امام‌جمعهء ابهر هم بود ، ناهار صرف شد . رفتم نماز ظهر و عصر را در چاپارخانهء سيادهن خواندم . وقت مغرب به مهمانخانهء شهر قزوين رسيدم . ميرزا عبد العلى خان پسر آقا باقر آنجا بود . منزل ، چاى و بخارى و غذا و رختخواب حاضر بود . شب خوابيدم ، اول طلوع فجر برخاستم به حمامى كه در جنب تكيه ميرزا كلاغ است رفتم . حقيقت حمام خوبى بود . از آنجا به زيارت حضرت شاهزاده حسين رفتم . نماز صبح را در حرم مطهر خواندم . وقتى كه مهمانخانه آمدم ، كالسكه و درشكهء راه موجود\r\n\r\n\r\n","description":"","footnote":"\r\n( 38 ) - در شرح حال رجال ايران اثر بامداد ، با استناد به خاطرات اعتماد السلطنه تصريح شده است كه ، حكومت گيلان به ابو النصر ميرزا حسام السلطنه ( پسر كوچك حسام السلطنهء اول ) تفويض شد ( ج 4 : 88 ) . در ذيل ترجمان احوال ابو الفتح ميرزا نيز تصريح شده است كه وى از سال 1301 الى 1305 ، حاكم گيلان بود و پس از تغيير حكومت وى ، برادرش بجاى او منصوب شد . با توجه به اين دو نكته ، احتمال دارد كه حسين قلى خان در مورد اعطاى حكومت گيلان به ابو الفتح ميرزا اشتباه كرده باشد .\r\n","page_name":" 119 ","page_number":119},
  {"content":"\r\n\r\nبود . سوار شديم و دو ساعت و نيم از شب رفته وارد مهمانخانهء شاه‌آباد شديم . برادرم با دو نفر نوكر براى استقبال من آمده بودند . شامى مهيا كرده بودند ، خورديم و خوابيديم . صبح وقت اذان نماز خوانديم و سوار شديم . در راه اصرار و نصيحت كرد كه ، از مأموريت عربستان انكار و استعفا مكنيد . من قبول نكردم . يك ساعت از روز گذشته وارد خانهء امين السلطان شدم .\r\n\r\nحسين قلى خان و حكومت عربستان و بختيارى\r\nعبد الله خان سرتيپ فوج فدائى قراگزلو هم كه تازه از همدان آمده بود و با من به جهت عمل جنس‌هاى ولايات كه در ادارهء من بود ، سابقه داشت ، آمد نزد من . به او گفتم ، اگر مايل باشى من در صورتى كه قبول مأموريت عربستان را بكنم ، فوج تو را همراه مىبرم . با كمال منت داوطلب شد . امين السلطان بيرون آمد . گفتند سعد الملك آمده است ، از درب اندرون آدم فرستاد كه بيا برويم ديوانخانه . ترتيب منزل او قابل ضبط تاريخ است . رفتم ديدم در دالان عمارت منتظر من است . مرا در كالسكه نشاند و كالسكه‌چى رو به ارگ تاخت كرد . من خواستم عنوان مطلب و اظهار اكراه كنم ، دستى بر روى شانهء من گذاشت و گفت ، مىدانم مايل رفتن عربستان نيستى . كار گذشته است و فرمان تو را نوشته‌ايم . عربستان و چهارمحال و بختيارى هم ابواب جمع تو است . اولا در خاطر دارى كه حسن على خان وزير مختار و پيشكار حاليهء آذربايجان « 39 » ، فقط حكومت عربستان را استدعا كرد ، پدرم در جواب گفت ، جائى كه منوچهر خان معتمد الدوله و حامد ميرزا و محمد على ميرزا احتشام الدوله با كمال شرف حكومت كرده‌اند ، به شما نمىدهند .\r\nحالا به انضمام چهار محال و بختيارى با شما شده است . وانگهى من داوطلبانه اقدام به انتزاع ادارات از ظل السلطان و تعهد نظم آن‌ها را كرده‌ام و نقطهء مهم منحصر به سه جا است : اول عربستان و بختيارى و بعد از آن فارس و بعد از آن لرستان . اگر با من رفيق و صديقى بايد كمك در پيشرفت تعهدات و روسفيدى من بكنى ، و الا چشمداشت دوستى و رفاقت از من نداشته باشى . تا اين حرف‌ها را زد ، وارد ديوانخانه شده بوديم .\r\nدر كمال سرعت چنان‌كه عادت او بود و هست ، به باغ گلستان وارد شد . معلوم شد شاه در سردر شمس العماره است . مرا آنجا برد . شاه نشسته بود ناهار مىخورد . ناهار را كه برداشتند ، برخاست . امين السلطان گفت ، سعد الملك با كمال مفاخرت براى خدمت عربستان و بختيارى حاضر است . انشاء الله جميع حكومت‌ها و ايالات را مرتب‌تر خواهد كرد . شاه هم خيلى اظهار مرحمت كرد . پائين آمديم . تا درب نارنجستان رفت و تأكيدات كرد . كه ، لوازم حركت او سه چهار روزه مهيا باشد برود . عرض كردم ، انتظار آمدن\r\n\r\n\r\n","description":"","footnote":"\r\n( 39 ) - مقصود حسن على خان گروسى ، امير نظام است .\r\n","page_name":" 120 ","page_number":120},
  {"content":"\r\n\r\nاسفنديار خان « 40 » را دارم ، زيرا كه مطالب عمده به او راجع است . ساير حكام را راه مىاندازم و در اين ضمن كسب اطلاعاتى كه براى ساير ولايات لازم است ، از او مىكنم و بعد روانه مىشوم .\r\nحكام ولايات را در يك روز خلعت دادند ، جز من و ضياء الدوله و محمد حسن خان برادرم . وقتى كه به حضور شاه رفتند ، با هم بوديم . شاه فرمود كه ، همه دستور العمل حكومت را بايد از نقشه حكومت خمسهء سعد الملك برداريد . امين حضرت برادر امين السلطان كه حاكم خمسه شده بود ، عرض كرد كه ، ما آن قدر در سايهء مبارك تربيت شده‌ايم كه محتاج به نقشه نيستيم . فرمودند ، فضولى مكن ! شما ده سال ديگر هم كه از روى نقشهء او حكومت كنيد ، باز ناقص هستيد . خلعت ضياء الدوله و محمد حسن خان را هم هريك ، يك سردارى شمسهء مرصع ، دو روز بعد دادند . محمد حسن خان به چاپارى رفت كه در عرض راه به صاحب ديوان برسد و قرار حساب و باقى او را بگذارد و با معتمد الدوله عمل او را بگذراند . خود معتمد الدوله و صاحب ديوان قبول تقديمى او را كرده بودند .\r\n\r\nحسين قلى خان و ايل بختيارى\r\nروز دوم ورود من ، اسفنديار خان را حاجى ميرزا حسن على پيشخدمت امين السلطان از اصفهان آورد . رضا قلى خان عموى كهتر او هم از چهار محال آمد . ايلخانى بختيارى حاجى امام قلى خان بود . محمد حسين شهاب السلطنه پسر او با ظل السلطان به تهران آمده بود . حكم شد رؤساى ولايات كه در منزل ظل السلطان هستند ، از آنجا خارج شوند .\r\nشهاب السلطنه ابتدا ايستادگى كرد و وفا به خرج داد ، بعد خود ظل السلطان او را حكما خارج كرد . شاه و امين السلطان مردد بودند كه در باب ايل بختيارى چه كنند . احتياط داشتند كه مبادا حاجى امام قلى خان در بيرون‌ها توليد فسادى كند . دو دفعه هم با تلگراف حاجى امام قلى خان را خواسته بودند . جواب عرض كرده بود كه ، من اگر بيايم ، موقع حركت ايل از عربستان است و اغتشاش كلى حاصل مىشود . نور چشمان رضا قلى و محمد حسين در تهران هستند . هر فرمايشى كه به آن‌ها بشود ، اطاعت مىكنند و هرقرارى آن‌ها بدهند ، من قبول دارم . احتياط دولت زيادتر شد . سليمان خان صاحب اختيار و مرا شاه خواست كه ، شماها از قانون ايليت بصيرت داريد . من عرض كردم ، چون آن‌ها را جزء ادارهء من كرده‌ايد ، راجع بفرمائيد خودم به قانون ايليت در ميان آن‌ها قرارى مىگذارم كه براى دولت زحمت حاصل نشود . بعد رضا قلى خان و اسفنديار خان و شهاب السلطنه را به منزل خود بردم . بعد از گفتگوهاى زياد ، راضى شدم كه حاجى امام قلى خان ايلخانى و اسفنديار خان ايل بيگى و رضا قلى خان حاكم چهار محال باشند . در همان مجلس ، هر سه قرار دادند كه ترتيب امورات داخله را هم در حضور من و به اطلاع من بگذرانند .\r\n\r\n\r\n","description":"","footnote":"\r\n( 40 ) - منظور اسفنديار خان صمصام السلطنه پسر حسين قلى خان ايلخانى است كه پس از كشته شدن پدرش بدست ظل السلطان ، در حبس ظل السلطان بسر مىبرد . پس از خلع ظل السلطان ، امين السلطان وى را به تهران احضار و به منصب ايل بيگى تعيين كرد .\r\n","page_name":" 121 ","page_number":121},
  {"content":"\r\n\r\nدر عمل قلعه‌تل و جانكى گرمسير و جانكى سردسير ، اختلاف حاصل شد . شهاب السلطنه اين سه محل را براى خالوزاده و كسان خود مىخواست و اسفنديار خان تمكين نمىكرد كه ، بايد حكومت اين سه محل با كسان من باشد . بالاخره مهلت به حضرات دادم كه دو روزه بروند ، فكر كار خود را بكنند . روز دوم باز در منزل من جمع شدند و شهاب السلطنه از جانب پدرش استعفاى از ايلخانى بودن كرد . اسفنديار خان راضى شد كه رضا قلى خان ايلخانى باشد و او ايل بيگى و حاجى امام قلى خان بيايد در چهارمحال در خانهء خود بنشيند و حكومت چهارمحال با او باشد . نوشته‌اى به اين مضمون از طرفين گرفتم . روز چهارم در معيت امين السلطان ، سليمان خان صاحب اختيار را هم حاضر كرديم و من از نقطه‌نظر و دلائل ايليت حالى كردم كه چون بختيارى حسين قلى خان را رب النوع خود مىدانستند و مىدانند ، حالا اسفنديار خان پسر و ساير پسرهاى او به هر طرف كه باشند ، ايل طرف آن‌ها را اختيار مىكند ؛ خصوصا رضا قلى خان هم كه با او همدست است . بالاتفاق خدمت شاه رفتيم و ماجرا را من البدو الى الختم عرض كردم ؛ صاحب اختيار هم تصديق كرد . اگرچه شاه اطمينان قلب نداشت ، ولى آن روز چاره منحصر و طرف رضا قلى خان و اسفنديار خان قوى بود ؛ مخصوصا به ملاحظهء آن‌كه آن‌ها با ظل السلطان راه نداشتند . فرمان حضرات را حكم شد بنويسند . ظل السلطان در اين بين كه كار مرا با قوت ديد ، مرا خواست و مرا در نزد امين السلطان واسطه قرار داد كه ، حكومت اصفهان براى من كافيست ؛ به جلال الدوله هم در دربار خدمتى رجوع كنند و اگر ممكن است ، محلات و ساير بلوك خوانسار و گلپايگان هم با من باشد و چهارمحال هم از من موضوع نشود . ولى من آنجا را به صرافت طبع به تو واگذار مىكنم و افواج اصفهان را هم از من نگيرند . جز عمل خوانسار و گلپايگان ، ساير مطالبش را پذيرفتند و قرار شد من بروم اصفهان و به قدر ضرورت عربستان و لرستان ، از اسلحهء موجوده كه ظل السلطان براى خود تهيه كرده بود ، حمل كنم . شاه براى زيارت نيمهء رجب به طرف قم حركت كرد . من هم بنه را حركت دادم و خوانين بختيارى را با بنه فرستادم . خودم با درشكه چاپارى آمدم در علىآباد به اردو ملحق شدم و شهاب السلطنه را هم در تهران گذاشتيم .\r\n\r\nاعطاى لقب نظام السلطنه به حسين قلى خان\r\nشب امين السلطان را ديده ، خدمت شاه رسيدم . همانطور مجرد در چادر امين - السلطان تا قم رفتيم . در قم ضياء الدوله هم رسيد . به رضا قلى خان و اسفنديار خان شمشير مرصع خلعت مرحمت شد ، به من هم خرقهء خز شمسه مرصع مرحمت شد . در قم شاه اصرار كرد كه ، بايد لقب سعد الملك تغيير كند . جمعى عرض كردند ، لقب نظام الدوله . فرمودند ، اين لقب ميمون نيست ، به هركس مرحمت شد ، مرد . ما با سعد الملك خيلى كار داريم .\r\nمن خودم هم مايل لقب بكر بودم كه قبل از من ديگرى نداشته باشد . فرمودند ، نظام السلطنه خوبست و برادرش هم سعد الملك باشد . در قم فرمان هردو نوشته شد و\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nامين السلطان تلگرافا به آباده تبريك به محمد حسن خان اخوى گفت .\r\n\r\nحركت حسين قلى خان به سوى بختيارى\r\nاز قم شاه روز بيست و هفتم به طرف تهران مراجعت فرمود و ضياء الدوله به طرف لرستان رفت و من به طرف اصفهان . هشتم شعبان وارد اصفهان شديم . ظل السلطان به چاپارى بنان الملك ميرزا رضا عكاس‌باشى كه درجهء دوم وزارت را داشت ، از جلو براى پذيرائى فرستاده بود . از مورچه‌خورت تشريفات ورود مرا فراهم كرده بودند . در ميانهء مورچه‌خورت و جز ، يدك و كالسكه و غيره هم رسيد . با مستقبلين شب در جز در خانهء محمد رضا سلطان مانديم . فردا قبل از ناهار به خانهء بنان الملك وارد شديم . تا بيست و چهارم شعبان براى حمل اسلحه و قورخانه مانديم . رضا قلى خان و اسفنديار خان مرخصى حاصل كردند كه از جلو به چهار محال بروند و تهيهء كار خود را بكنند . خبر صحيح رسيد كه ، حاجى امام قلى خان پسرش لطفعلى خان را در گردنهء منار گذاشته كه ايل بختيارى را نگذارد به ييلاق بيايند « 41 » . من دستور العمل دادم كه ، چون ايلات امكان ندارد در اين فصل در گرمسير زيست كنند ، شما احتياطا برويد تهيهء سوار و جمعيتى بكنيد . از اصفهان تلگراف كردم كه ، سيصد نفر از سرباز چهار محال براى همراهى من لازم است ، زيرا كه فوج عبد الله خان ساعد السلطنه كه مأمور است ، مشكل است به من برسد . از قضا همانطور هم شد . همچنين سيصد نفر سوار دويرن كه مأمور عربستان است ، هنوز نرسيده بود . سيصد نفر به سركردگى رمضان على خان سرهنگ كه مرد رشيدى و محل اعتماد رضا قلى خان و اسفنديار خان بود ، از تهران اذن دادند همراه ببرم .\r\nاز شهر اصفهان بيست و ششم شعبان حركت كردم . منزل اول را در عزيزآباد بنان الملك دعوت كرده بود . از آنجا به سامان كه اول خاك چهارمحال است رفتيم . در اين منزل ناهار را در زير پل زمان خان خوردم . اين پل را كه زمان خان نامى در عهد صفويه بر روى زاينده‌رود بسته است ، از غرايب است . در جنب مجرا ، يك قطعه زمين سنگ بوده است . اول در روى او طاقى براى پل بنا كرده‌اند ، در نهايت استحكام . بعد از طاق و به مسافتى بالاتر از طاق ، زمين را به وسعت مجراى آب رودخانه كنده‌اند تا با كف رودخانه محاذى شده است . بعد از آن ، جلوى آب را از مجراى سابق بسته و آب را به مجراى محكم كه زير پل است انداخته‌اند و آن مجراى سابق را آن‌قدر خاك و سنگ و چوب ريخته‌اند كه به كلى آب طبعا ميل به آنجا نمىكند . از آنجا تا قريهء سامان دو فرسخ است .\r\n\r\n\r\n","description":"","footnote":"\r\n( 41 ) - پس از كشته شدن حسين قلى خان ايلخانى بدست ظل السلطان ، كشمكش بين رؤساى ايل بختيارى ( حاجى امام قلى خان ايلخانى ، حسين قلى خان ايلخانى ، رضا قلى خان ايل بيگى ) درگرفت . پس از عزل ظل السلطان در 1305 قمرى ، سياست دولت در مورد ايل بختيارى تغيير يافته و مناصب ايلخانى و ايل بيگيگرى به شرحى كه حسين قلى خان اشاره نموده‌اند ، تقسيم شد . معهذا اين كار نيز نتوانست به اختلاف ديرين اين ايل پايان بخشد و در طى ساليان بعد نيز اين كشمكش همچنان ادامه يافت .\r\n","page_name":" 123 ","page_number":123},
  {"content":"\r\n\r\nسامان از قريه بزرگتر و از قصبه كوچكتر است . اگرچه جزء بلوك چهارمحال است ، ولى اين قريه از زاينده‌رود مشروب مىشود . از سامان به قريهء ده‌كرد كه حاكم‌نشين چهار محال است و هزار خانوار سكنه دارد و تجار معتبر و اهالى متمول و عمارات خوب دارد ، دو فرسخ است .\r\n\r\nتمرد امام قلى خان بختيارى\r\nدر سامان جميع اولاد حسين قلى خان به استقبال آمدند و در آنجا مذكور داشتند كه ، حاجى امام قلى خان آمده است قلعهء چغاخور را تصرف كرده است . رؤساى بختيارى هم اطراف او را دارند . روزى كه از سامان به ده‌كرد رفتيم ، اسفنديار خان و رضا قلى خان محض اظهار حيات خودشان و تشجيع من ، به قدر سيصد سوار از بختيارى و شهر اصفهان و رعاياى دهات خودشان و نوكرهاى قديمى كه به واسطهء خبر رياست آن‌ها جمع شده بودند ، تهيه كرده و آراسته بودند و به استقبال آوردند . در اين ضمن هم گفتند كه ، امروز و فردا هرچه جمعيت در دور او است ، متفرق مىشوند . حالا به دستور العمل شهاب السلطنه ، شما و دولت را تخويف مىكند ، شايد از واهمهء تمرد او مجددا كار را به خود او واگذارند . من كه وارد ده‌كرد شدم ، اسلحه‌اى كه سهم لرستان بود با دو عراده توپ كوهستانى و قورخانه آنجا گذاشتم و به ميرزا هادى وزير نطنز كه نوكر شخصى خودم بود سپردم . از اسلحه‌اى كه سهم عربستان بود ، سيصد سرباز چهارمحالى كه مأمور توقف عربستان بودند ، با رمضان على خان سرهنگ حاضر نموده و اسلحه را به آن‌ها تقسيم كردم . سيصد سوار دويرن هم صد نفرش را آقا جان خان سرتيپ با محمود خان همشيره زادهء مرحوم زين العابدين خان كه منصب ياورى داشت ، از راه فريدن و چهارمحال فرستاده بود ، در ده‌كرد رسيد . سوار او هم از تفنگ و رندل كوتاه قد دادم و از ده‌كرد به قريهء هفت‌خوان كه دو فرسخ است ، حركت كردم . يك تلگراف راپرت پيش آمد ، كار را به امين السلطان مخابره نمودم و اطمينان دادم كه ، ابدا نگرانى نداشته باشيد كه به فضل خداوند ، امام قلى خان را مغلوبا به تهران مىفرستم . در ده‌كرد رضا قلى خان و اسفنديار خان يك اسب سفيدى با يك طاقه شال تقديم گذاشته بودند ؛ رد كردم . حضرات چون در تهران هرچه خواسته بودند قبول شده بود و حالت اولياى دولت را نسبت به خودشان آن قسم محتاج و متعلق ديدند ، قلبشان قوت گرفت ؛ و حال آن‌كه حاجى امام قلى خان در مقابل بود . در هفت‌خوان هلال رمضان رؤيت شد ، بنا را به روزه گذاشتند . از هفت‌خوان با جمعيت خودم و جمعيت بختيارىها كه تقريبا سيصد سوار بودند ، به قريهء دشت ناى خالصه كه سه فرسخ و نيم بود ، حركت كرديم . توپچى هم چهار نفر از شاگردهاى مدرسهء تهران كه مشق اطريشى كرده بودند ، همراه بود با سليمان سلطان عراقى . شب ورود دشت ناى ، پسرهاى حاجى امام قلى خان به نيم فرسخى اردو آمده ، در دهنهء دربند زوردگان تا صبح مانده بودند . رضا قلى خان و اسفنديار خان قدرى مضطرب شده بودند .\r\nدر اين بين ، تلگراف از تهران رسيد كه ، البته تهور و بىاحتياطى مكن ! كار به جنگ\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nو زدوخورد نكشد . تلگرافى هم به حاجى امام قلى خان زديم ، بفرست به او بدهند ، و قدغن شد براى پس‌بنه و تقويت شما ، ظل السلطان يك اردوى مفصلى در لنجان تشكيل بدهد .\r\nهر ساعت كه لازم دارى ، بنويس ملحق شوند .\r\nمضمون تلگراف حاجى امام قلى خان اين بود كه ، تو نوكر قديم و پيرمرد و عاقل هستى . ما تو را معزول نكرديم . شهاب السلطنه به وكالتى كه داشت ، در تهران استعفاى از اين كار داد . خودت را هم هرقدر احضار و اصرار كرديم ، از آمدن تهران طفره زدى .\r\nباوجود اين ، اين درگه ما درگه نوميدى نيست ، صد بار اگر توبه شكستى بازآ . يا به اردوى نظام السلطنه برو قرارى در آسايش تو مىگذارند يا مستقيما به تهران بيا .\r\nمن ملاحظهء مضمون اين تلگراف را كردم ، عقلم زايل شد كه اين چه ضعف و عجزيست كه از دولت بروز كرده است ! اگر اين تلگراف را ابراز كنم ، اولا بر جرأت و جسارت حاجى امام قلى خان مىافزايد ، ثانيا جماعتى كه در اطراف او هستند ، قوىدل و مطمئن مىشوند و اين معدودى كه اطراف اسفنديار خان و رضا قلى خان را دارند ، پراكنده ؛ و خود اين‌ها هم مأيوس مىشوند . در جواب تلگراف ، همين نكات را عرض كردم . و به‌علاوه تعهد نمودم كه اگر امام قلى خان را دستگير و اجزايش را پناهندهء اردو نكنم ، جان و مالم بر دولت مباح باشد . و ابدا به اردوى اصفهان هم حاجت ندارم ، ولى شهاب السلطنه بايد در تهران حبسى شود كه حاجى امام قلى خان بداند دولت از او نمىگذرد و بختيارىهاى تابع او هم مأيوس شوند كه كار به او محول نخواهد شد .\r\n\r\nمقابله با امام قلى خان\r\nاز آنجا روز هفتم رمضان خواستم به طرف قلعهء چغاخور كه سه فرسخ راه است حركت كنم ، خبر آوردند كه قاطرهاى مكارى را كه براى حمل قورخانه و اسلحه از اصفهان كرايه كرده بوديم ، از چمن گريزانده‌اند . بعضى نسبت دادند كه به تحريك كارگزاران ظل السلطان بوده است . ولى حقيقت امر بر من معلوم نشد و اعتقادم اين است كه به واسطهء صعوبت راه بود . هرقدر هم خوانين به اطراف سوار فرستادند ، اثرى از آن‌ها معلوم نشد . اضطرارا آدم فرستادم از ده‌كرد و ساير دهات ، چهل و پنج رأس قاطر بخرند .\r\nچون خودم قاطر و شتر شخصى زياد داشتم ، قرار دادم صبح‌ها اول بنه را بار كنند ببرند منزل ، بعد مال‌ها را برگردانند بياورند . خودم اسلحه و قورخانه را حمل نموده ، همراه به اردو ببرم . شب‌ها كه حالت رمضان معلوم است ، روزها هم در يك آفتاب‌گردان با حالت روزه بيدار بودم تا مال مراجعت كند . اسلحه و قورخانه را بار كرده و همه جا همراه هستم تا منزل برسانيم . در زوردگان كه جاى بسيار باصفا و يك فرسخى چغاخور بود ، اردو زدم .\r\nعصرها حاجى على نقى خان را تنها سوار مىكردم با يك جلودار به گردش مىرفتم .\r\nروز اول بالاى بلندى كه قلعه پيدا بود رفتم . ميزان تخمينى بدست آمد كه تا قلعه چهار هزار قدم مىشود . آمدم اردو و روز ديگر خبر كردم كه تيراندازى و مشق توپ مىكنم . بختيارىهاى هواخواه حاجى ايلخانى هم چند نفرى در اردو بودند . در سه هزار\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nذرع چادرى زدند . دو تير شراپنل انداختم ، چادر را متفرق كرد ؛ تير گرناد از چادر گذشت و خيلى بالاتر را زد . روز ديگر اردو را از آنجا كوچ داديم و در دامن آن بلندى در جلگهء قلعهء چغاخور انداختيم . هرقدر اسفنديار خان و رضا قلى خان سعى كردند كه تپهء بلندى را جان‌پناه اردو و به‌منزلهء سنگر قرار بدهم ، قبول نكردم و گفتم ، اظهار عجز و وحشت نمىكنم و او هم جرأت آن‌كه به اردوى دولت بتازد ندارد . حالا گمان كرده است به اين تشرها دولت مجددا او را ايلخانى خواهد كرد .\r\nبعد از اين‌كه اردو جابجا شد ، ميرزا هادى را فرستادم رفت قلعه . يك شبانه‌روز هرچه نصيحت و دلالت كرد ، مفيد نيفتاد . در اين بين ، قاطرهاى ابتياعى را از ده‌كرد آوردند . همه كره‌قاطر دوساله و سه ساله بودند . ناچار قبول كردم و فرستادم در ده - كرد تهيهء پالان و طناب و كفهء عاريتى ناقص كردند آوردند . بيست و هشت رأس آن تا ورود عربستان از صعوبت راه و معتاد نبودن به باركشى ، تلف شد . دينارى از قيمت آن را به پاى ديوان حساب نكردم . روز بيستم رمضان از استمالت او مأيوس شدم و بناى جنگ شد . خود حاجى امام قلى خان در دامن تپه‌اى كه نزديك قلعه بود ، چادرپوش براى رؤساى بختيارى زده بود . بيرون آمد و در چادر اجماعى كردند . من هم دو عرابه توپ كوهستانى را روى تپه‌اى كه در بالاى اردو بود بردم . سوار و سرباز هم در پائين تپه در جلوى اردو حاضر بودند . يك تير گرناد كه به طرف چادر انداختند ، از روى چادر گذشت و به آن تپه‌اى كه آن طرف چادر بود خورد . سوار و جمعيت درهم شدند . يك تير ديگر به چادر خورد و پوش چادر را سوراخ كرد و گذشت . در اين بين ، سوارها روبه طرف قلعه رفتند . قدرى طول كشيد ، معلوم شد رفته‌اند عيالشان را بار قاطر كرده بيرون آوردند . رضا قلى خان و اسفنديار خان آمدند نزد من كه ، اين‌ها خيال دارند از پشت بيشه از دامن كوه به عنوان گريز بيايند و از پشت اردو و توپخانه به ما يورش بياورند .\r\nجواب دادم كه ، از آنجا ما بدون دوربين مىبينيم . اگر به طرف جنوب رفتند ، حدس شما صحيح است و اگر به سمت مغرب و شمال بروند ، كه به طرف اردل ملكى خود حاجى امام قلى خان خواهند رفت كه در حقيقت فرار است . بعد از اين‌كه از قلعه بيرون آمدند ، ديديم عيال و قطار قاطر در وسط سوارها است . توپ را حركت داديم . خود من با سوار از جلو و سرباز و توپ از پشت سر ، بتاخت رفتيم . يك دسته از سوار آن‌ها با عيال و بنه از خط راه به طرف اردل رفت . من به سوار شاهسون قدغن كردم دنبال آن‌ها نروند . يك دسته كه حاجى امام قلى خان و پسرانش بودند ، از طرف كوه كه به بالاى نوغان ملكى حسين قلى خان مىرفت و مملو از برف بود ، رفتند . ما آن‌ها را دنبال كرديم .\r\nرضا قلى خان با صد سوار دنبال بنه و عيال را گرفت و پيغام داد كه ، من مىروم عيال و بنهء آن‌ها را جلوگيرى كنم و سر راه دو بلال را هم بگيرم كه اگر آن‌ها از كوه به آن طرف بروند ، ناچار به دهات ميان كوه مىروند ، راه مسدود باشد . من با اسفنديار خان و حاجى على قلى خان و برادرهاى او مانديم و محمود خان با سوار دويرن . حاجى امام قلى خان و پسرهايش از بلندى و ما در دامن كوه‌بناى تير و تفنگ شد . چند نفر از بختيارىهاى طرفين مقتول شد . اسفنديار خان حاجى على قلى خان را فرستاد كه ، قدغن كنيد سوار\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nشاهسون تفنگ نيندازد ؛ به علت آن‌كه كلاه ما همه نمد سفيد است ، به خيال آن‌كه سوار ما متعلق به حاجى امام قلى خان است ، عوضى كشته مىشود . دست اسب‌سوارى حاجى على قلى خان گلوله خورد . در اين بين ، توپ و سرباز رسيد و بازار گلولهء مارتين و ورندل و موزر و مكنزى از بالا به پائين و از پائين به بالا گرم بود . به اعتقاد من ، آن‌ها كلاه ما را كه پوست و سياه مىديدند ، به ما تير نمىانداختند ؛ و الا ممكن نبود از بلندى دامن كوه اقلا ده نفر از ما مقتول نشود .\r\nمن سوارى پيش اسفنديار خان فرستادم كه ، سه چهار نفر با يكى از برادرهايت بفرست برود قلعهء چغاخور ، مبادا بعد از رفع غائله بگويند گنج قارون از حاجى ايلخانى مانده بود ، اهل اردو غارت كردند . او هم امير قلى خان برادرش را با سه چهار سوار فرستاد .\r\n\r\nشكست امام قلى خان\r\nامام قلى خان و پسرهايش از كوه به آن طرف سرازير شدند . بختيارىهائى كه همراه عيال امام قلى خان بودند ، خودشان بنه او را قبل از وصول رضا قلى خان ، غارت كرده بودند ؛ از جمله چراغعلى خان پدرزن شهاب السلطنه ، روبند دخترش را آورد كه ، بدانيد من ديگر ملاحظه و راه خدمت و بستگى نسبت به آن‌ها ندارم . رضا قلى خان به عيال و بنهء او رسيد و به قريهء نوغان برد و در كنار دو بلال به خود حاجى امام قلى خان رسيد .\r\nاز بس كه پياده رفته بود ، پاهايش زخم و خسته افتاده بود . پسرهايش هم بودند . آدم فرستاده بود نزد رضا قلى خان كه ، قدرى توتون چپق براى من با يك كترى و قدرى قند و چاى بفرست . او هم فرستاده بود . زن حاجى عباس قلى خان عروس حاجى ايلخانى هم سوار ماديانى بود و پسر كوچكى كه به سن هفت ساله داشت ترك گرفته ، تفنگ و فشنگ هم داشت كه از كوه با آن‌ها بالا رفت و فرار كرد . او را هم همراه برداشته ، از راه ميان كوه به طرف دژ درهء اسد خان فرار كرده بودند . رضا قلى خان به دو ملاحظه ، يكى آن‌كه پسرهاى او به سهولت برنمىگردند و قتلى در ميان آن‌ها واقع مىشود ، يكى هم به رعايت كوچك و بزرگى كه برادر كوچك و پروردهء احسان حاجى امام قلى خان بود ، متعرض نشده و آن‌ها را به حال خود گذاشته بود . ما هم كه خبر عبور آن‌ها را از دو - بلال شنيديم ، آفتاب قريب غروب بود . در حالت روزه ، خسته و كوفته به قلعهء چغاخور مراجعت كرديم . فرستادم چادر و اردو را حركت دادند به زير تپه جاى چادر حاجى امام قلى خان ، اردو تشكيل داديم . اسفنديار خان و برادرهايش با سوار بختيارى آمدند .\r\nخودم بعد از افطار ، سوار شدم رفتم كه هم تماشائى از قلعه كنم و هم معلوم كنم كه از اهل اردو كسى آنجا رفته است يا نه . همه حاضر بودند و اظهار داشتند كه ، چهار كره قاطر در صحرا مىچرند . بيست و يك ماديان هم در آن گيرودار و توپ و تفنگ از طويله فرار كرده است . كره قاطرها به دست سوار شاهسون افتاده بود ؛ گرفتم و همان شب دادم . ماديان را سوارهاى بختيارى اتباع حاجى امام قلى خان كه فرار كرده بودند -\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاز طايفهء احمد خسروى بودند - گرفته و برده بودند . آمديم منزل . فرداى آن روز را رضا قلى خان از قريهء نوغان كه ملكى مرحوم حسين قلى خان و انتقالى به نجف قلى خان پسرش بود ، مراجعت به اردوى چغاخور كرد . ما هم از بابت ما يحتاج پنير و شير و ماست معطلى داشتيم . حاجى حسن خان كه فراشباشى بود ، به رضا قلى خان اظهار كرده بود كه ، اهل اردو براى صرف يوميه معطلى دارند . چند خانوار از طايفهء بختيارى را كه گوسفند و ماده گاو داشتند ، به نزديك اردو آورد و قرارداد اهل اردو به قيمت معينى كه تقريبا معادل نرخ دار الخلافه بود ، از آن‌ها شير و ماست و دوغ و كره و روغن بخرند . من به تدارك حركت از آنجا به طرف دژ افتادم و آدم مخصوصى از بختيارىها فرستادم كه خبر صحيح بياورد . سيد عبد الغفور دزفولى كه در زمان حكومت ظل السلطان مصدر شرارت شده و در تهران تحت الحفظ بود و من مرخص كرده و همراه آورده بودم ، با خوانين بختيارى سابقهء خصوصيت داشت . بعد از اين كه مكرر آدم مخصوص فرستاديم و خبر ورود حاجى امام قلى را به دژ اسد خانى و جمعيت همراه او را آوردند ، بناى حركت را براى استيصال او گذاشتيم . رضا قلى خان و اسفنديار خان متعذر شدند كه ، چون اسفنديار خان سه سال است در حبس بوده است و ترتيبى در كارهايش نيست ، من كه رضا قلى خان هستم براى ترتيب كار او و جمع‌آورى و نظم بختيارى و معاملات چهار - محال و ايل ، باشم . معهذا يك نفر از برادرهاى اسفنديار خان با دويست سوار همراه شما مىآيد و از ايلات هم آدم فرستاده‌ايم و در منزل حوض نو به قدر چهارصد نفر پياده و تفنگچى موجود است و از آنجا تا پاى دز مسافت چندانى نيست . در راه هم آذوقه از كاه و جو و گندم بهم نمىرسد . من هم عمدا براى آن‌كه مرا محتاج به وجود خودشان ندانند و احتمال جبن و تشويش ندهند ، با كمال ميل پذيرفتم . امير قلى خان برادر اسفنديار خان براى همراهى معين شد و از چغاخور اردو را حركت دادم . به واسطهء نبودن مال ، به همان ترتيب كه اول بنه مىرفت و خودم در يك آفتاب‌گردان مىماندم و بعد قورخانه و اسلحه و توپخانه را بار مىكردم و از عقب مىرفتم ، مقارن مغرب مىرسيدم كه وقت افطار بود .\r\nاز چغاخور رفتيم . سد ايلخان دو فرسخ بود . در اينجا مرحوم حسين قلى خان سدى بسته است كه آب‌هاى چشمه‌ها جمع مىشود و از آنجا به قريهء نوغان مىرود . وقت غروب به سد رسيديم و مانديم . فردا از آنجا به اردل كه ملكى حاجى امام قلى خان است ، چهار فرسخ بود كه بنه رفت و چون راه بد بود ، قاطرها ديرتر مراجعت كردند . وقت افطار نه چاى داشتم و نه نان ، به علت آن‌كه گمان داشتم وقت افطار به منزل مىرسم . براى افطار از منزل رضا قلى خان قدرى نان بلوط و يك قابلمه ترهء كوهى برانى كرده و در ماست پرورده آوردند ؛ من نتوانستم بخورم . چند چادر سياه بختيارى در يك ميدانى بود ، جلودار قابلمه را برد و به قدر نيم من شير به هزار دينار خريد آورد و با آن شير افطار كردم .\r\nقاطرها رسيد ، قورخانه و توپخانه و اسلحه را بار كردند . بعد از نماز مغرب و عشا سوار شديم . چون راه سراشيب و صعب بود ، سه ساعت از شب رفته وارد اردل شديم . فردا را آنجا توقف كردم كه اسفنديار خان هم با برادرانش بيايند آن‌ها را مرخص كنم و دستور العمل بدهم ، بعد از آنجا حركت كنم . كره قاطرهائى كه از ده‌كرد خريد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبودند ، آنجا رسيدند . فردا را حضرات جمع شدند ، امير قلى خان را آوردند معرفى كردند و خودشان دستور العمل قسط و غيره را گرفتند . قرار دادم كه بعد از انجام كار دزو حاجى امام قلى خان ، يك نفر را براى حكومت چهار محال بفرستم . اصرار كردند كه موقع معامله است ، حالا نايب الحكومه تعيين كنيد . ميرزا نصر الله نطنزى را آنجا به نايب - الحكومگى مشخص كرده و دستور العمل دادم و گذاشتم . ميرزا ابراهيم خيابانى اصفهانى سررشته دارم از بنى اعمام ميرزا على خان مستوفى خزانهء اصفهان بود و چون محاسبات چهار محال در اين خانواده بود ، در جمع و خرج ، خوانين راه حرف نداشتند .\r\n\r\nرود كارون\r\nفرداى آن روز را با رضا قلى خان و اسفنديار خان به مشايعت آمدند . از پلى گذشتيم كه بر روى رودخانهء كارون « 42 » بسته‌اند . اين پل در دهنهء كوه در جنب آبادى واقع است .\r\nارتفاعش زياد است ، ولى از روى تحقيق مساحت نشد . مردم اين قريه عادت و مشق كرده‌اند كه براى أخذ وجه و تماشاى عابرين ، از روى پل خود را به رودخانه مىاندازند و سالم ماندن آن‌ها خيلى غرابت دارد . اينجاست كه آب بلوك مزدج ملحق به رودخانه مىشود . رمضان على خان و سرباز او هم رفته بودند از مزدج كه وطن آن‌ها است ، تهيهء سفر را ديده بودند كه در آنجا ملحق شوند و رسيدند . از آنجا رضا قلى خان را با خوانين مرخص كردم و رفتيم . در عرض راه تمام رودخانهء كارون از دهنهء سنگى كه دو ذرع عرض دارد مىگذرد . از غرايب مواضع دنيا است و طول آن سنگ از جائى كه تنگ مىشود ، قريب سى ذرع است . از چوب‌هاى جنگلى بر روى آن موضع پلى براى عبور ساخته‌اند . از قرارى كه خوانين بعد از آمدن عربستان حكايت مىكردند ، در زمان جوانى از آن دو ذرع دهنه جستن مىكرده‌اند و معمول بختيارىها است . محل استعجاب اين است كه واهمهء آن آب و رؤيت آنجائى كه از تنگنا بيرون مىآيد و ريخته مىشود كه به منزلهء آبشار است ، موحش است . از آنجا كه عبور كرديم ، به دامن كوه جرى رسيديم كه از ييلاقات سخت است و متصل به زردكوه منبع كارون مىشود . تقريبا يك ميدان بالا رفتيم ، ديدم بنه اغلب در برف فرو رفته و مال‌ها را به زحمت بيرون مىآورند .\r\n\r\nدر راه دزفول\r\nبختيارىها دلالت كردند كه ، از روى بلندى كه يخ بسته است برويد ، جاهائى كه دره است ، خطرناك است . به هرزحمت بود از كوه بالا رفتيم . آن سمت كوه ، چندان برف نداشت ، چون به سمت عربستان و ما بين جنوب و مغرب مىرفت . در طرف دست راست كوه در ميان دره ، چشمه‌اى بود كه با راه يك ميدان مسافت داشت . تقريبا در يك نقطه به قدر چهار سنگ آسيا آب مىجوشيد . گفتند در اواخر تابستان نقصان حاصل مىكند . از كوه\r\n\r\n\r\n","description":"","footnote":"\r\n( 42 ) - در اصل : كاران .\r\n","page_name":" 129 ","page_number":129},
  {"content":"\r\n\r\nگذشتيم ، به منزل دوآب رسيديم ؛ چهار فرسخ راه صعب بود . منزل دوآب جاى باصفاى خوبى بود . در اين منزل ديگر كار آذوقه به سختى كشيد ، نه كاه و نه جو فقط آردى براى نان همراه داشتيم . ايلات بختيارى هم كه از حاجى امام قلى خان مأيوس و از هواى گرم عربستان مستأصل شده بودند ، به‌طور فرار پنج خانوار ، ده خانوار از بيراهه مىآمدند .\r\nاز منزل دوآب رفتيم . . . . « 43 » ؛ چهار فرسخ راه بود ، آب خوبى داشت . قدرى هم كاه از زراعت‌هاى طوايف بختيارى در ميان دره‌ها خريدارى شد . از اينجا به منزل باغ چنار رفتيم . در عرض راه ، قلعهء بازفت در كنار رودخانهء بزرگى واقع است كه سابق قشلاق موروثى خانوادگى حسين قلى خان بوده است . اين رودخانه سنگ و ناهموارى نداشت و صاف بود ، به زحمت عبور كرديم . از جلگه‌اى مختصر كه بالا رفتيم ، جنگل بود . ولى معلوم شد كه در زمان اتابكان لر ، اين دره باغات مشجر بوده و آب خوبى داشته . چنار هاى غريب قوى بلندى دارد كه بعضى افتاده و فاسد شده و پاره‌اى به كار نجارى مىخورد و اغلب هم سبز و بر سرپا است . از بعضى چنارهاى افتاده ، بختيارىها ناوآسيا ساخته و سنگ مختصرى در زير آن‌ها نصب نموده ، به قدر رفع حاجت آسيا ساخته‌اند . دو طرف دره هرجا جنگل نيست ، زراعت داشتند و سبز بود . در اول دره از پشت درخت‌هاى جنگلى ، يك دسته الاغدار ديدم كه مىرفتند . در حالتى كه متحير بودم كه امشب براى مال اهل اردو و مال‌هاى خودمان كاه و جو از كجا بدست بياوريم ، آن الاغدار را كه ديدم ، دانستم اين‌ها حاصل و خرمن عربستان و گرمسير را كه برداشته‌اند ، خبر دارند كه در چهارمحال و ييلاقات غله كمياب است و براى مصرف خودشان جو و گندم همراه دارند . اگرچه به قدر نيم فرسخ دور بودند ، احساس كردم كه بنه و چادر و اسباب همراه دارند . راه هم سخت بود . حاجى حسن خان فراشباشى خودم را با محمود خان ياور شاهسون دويرن و ده سوار زبده فرستادم كه بروند و هرچه ممكن است ، جو و گندم خريدارى كنند و بياورند اردو . تا جاى اردو هم دو فرسخ بود ، ولى وقتى كه يك فرسخ رفتيم ، يك قطعهء بزرگى در دامن كوه ، حاصل سبز ديدم و اردو را همان جا انداختم .\r\nجاى باصفا و سايهء درخت و كنار رودخانه بود . فرستادم معلوم كردند كه يك نفر دشتبان آنجا گذاشته‌اند ، يك دست از سر كتف ندارد . او را آوردند ؛ مساحت زراعت را كردم ، به‌طور تحقيق مبذر دو خروار بود . ده تومان به دشتبان دادم . عبد الحسين خان همدانى نوكر خودم را با چهار سرباز علف چين گذاشتم كه حاصل خريدارى شده را درو كردند . خودم رفتم بالسويه ميان سوار و سرباز كه اسب داشتند ، با اسب‌هاى خودم بدون تفاوت تقسيم كردند . اول سهم سرباز و سوار را دادم ، بعد مال‌هاى خودم . قاطر و الاغ‌ها را كلا به كوه و صحرا به چرا انداختم . بعد از انجام اين كار ، حاجى حسن خان و محمود خان رسيدند . چهار خروار جو و يك خروار گندم آوردند . جو را در خروارى پنج تومان و گندم را در هشت تومان قيمت دادم . جو را بالسويه بر روى اسب و الاغ و قاطر تقسيم و قدغن كردم احتياط منزل فردا را هم بكنند . گندم را هم در همان\r\n\r\n\r\n","description":"","footnote":"\r\n( 43 ) - يك كلمه خوانده نشد .\r\n","page_name":" 130 ","page_number":130},
  {"content":"\r\n\r\nآسياها سربازها آرد كردند ، همراه برداشتيم . از غرايب اينست ، هرچه پول به بهاى علف و جو و گندم داده بوديم ، امير قلى خان در جزو از جماعت بختيارى گرفته بود . من هم به ملاحظهء آن كه حاجى امام قلى خان متمرد است و اين دسته خوانين خادم و اسباب كارند ، با رضا قلى خان و اسفنديار خان و اتباع آن‌ها به مسامحه و مدارا سلوك مىكردم .\r\nآن‌ها هم در باطن طلب استيصال و عجز من و تمرد حاجى امام قلى خان بودند كه من نتوانم اقتدار و استيلائى نسبت به آن‌ها داشته باشم . تمام اين مطالب را از به دو ورود به خاك چهارمحال كه منزل ده‌كرد بود ، دانسته بودم .\r\nاز آنجا رفتيم به آبشار آقا سليمان . اين منزل از گردنهء صعب هزارچم بود و ابدا آب نداشت . از آنجا كه پائين آمديم ، به قدر يك ميدان طى مسافت كرديم . در دست راست راه دره‌اى بود بىدنباله كه چندان امتداد نداشت . ته دره بسته بود . از يك پارچه كوه سنگى صاف به صورت ديوارى ، و از بالا به قدر پنجاه ذرع ارتفاع ، به اندازهء نيم سنگ آسيا از سوراخ مدورى آب مىريخت و در پائين تشكيل حوض بزرگ طبيعى داده بود كه اطرافش درخت چنار و انار بسيارى بود . آنجا منزل نكرديم . به فاصلهء يك فرسخ ، يك آبادى مختصرى بود و چشمه آبى و چند درخت چنار كهن خوش سايه ، ولى سنگلاخ بدى داشت . براى من آفتاب‌گردانى در كنار چشمه زده بودند و زياد از آن ، جاى قابل چادر نداشت . عملجات در سايه درخت‌ها منزل كردند ؛ اردو قدرى فاصله داشت .\r\nآنجا كاه به قدر كفايت بود و جزئى جوى هم تحصيل شد . از آنجا به منزل جلو رفتيم . در اينجا دو راه است ؛ يكى را مرحوم حسين قلى خان در كمركوهى به امتداد يك فرسخ مصنوعى ساخته كه خيلى محل خطر است و اگر مالى پرت شود ، ديگر اثرى از او بدست نمىآيد ، و يكى هم در روى كوه به قدر يك ميدان تخته سنگ است كه سوراخ‌هاى مضرس دارد كه اگر دست مال در سوراخ فرو برود ، دندانه‌هاى سنگ قطع مىكند ، و به قدر دو فرسخ هم دور تر است . بنه را از راه مصنوعى نزديك برده بودند . من از راه تخته سنگ سوراخدار رفتم و از كثرت زحمت پشيمان شدم . بعد سرازير شديم به صحراى جلو ؛ در جائى بىآبادى و كم آب و خشك ، اردو افتاده بود . بعد معلوم شد كه در اطراف مزارع و آب بوده است ، عمدا براى حفظ غله و كاه خود ما را دلالت به آن نقطه كرده‌اند .\r\nبنه هم از راه مصنوعى ، سالم و زود گذشته بود .\r\nاز آنجا رفتيم به منزل شميبار . يك رودخانهء صاف بزرگ با آب گوارا و يك درهء پرجنگل از انار و انگور داشت . اطراف هم مزارع بلاسكنه داشت كه كاه به قدر حاجت بدست آمد . چادرهاى مرا چنان در كنار رودخانه زده بودند كه ريسمان آن‌ها را به آن طرف گذرانيده و بسته بودند . ديگر براى قاطر و اسب اردو ، نعل از صعوبت راه باقى نمانده بود . از آنجا سيد عبد الغفور را مرخص كردم از جلو برود . حكمى به آقا رضاى مستوفى نوشتم كه نعل و ميخ و آذوقه در پاى قلعهء دز حاضر كند . و نوشتم كه ، من قرار كارهاى عربستان را در پاى دز مىگذارم و تا حاجى امام قلى خان را بدست نياورم ، وارد عربستان نمىشوم . در حقيقت ، قصدم اين بود و اين ملاحظه را هم كردم كه سيد عبد الغفور با خوانين بختيارى همگى خصوصيت دارد و در عرض راه كه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمىرود ، به جماعت بختيارى قصد و احكام صادرهء مرا خبر مىدهد . با آن حالت كه امام قلى خان در ضيق معاش قلعهء دز دارد و آن كثرت جمعيت ، تن به طول مدت تحصن نخواهد داد . در همين مدت قليل ، حيات او بسته به اين بود كه بختيارىها بدستاويز عيال حاجى عباس قلى خان كه دختر حسين قلى خان و همشيرهء اسفنديار خان است ، از كوه شميبار برف براى او مىبرند . از غرايب اين است كه ، كوه شميبار كه در گرمسير است ، تا آخر برج جوزا برف دارد و اين رودخانه كه چادر مرا در پهلوى او زده بودند ، از دامن آن كوه از چشمه‌اى جارى است . در اول سرطان كه برف آن كوه تمام مىشود ، آب اين رودخانه قطع مىشود . در جنب اين كوه و رودخانه ، يك شعبهء كوچكى است كه گويا آبادى بزرگى در قديم داشته و آنجا هم سرابى هست كه به‌طور دوران دولابى آب او فرو مىرود .\r\n\r\nصعوبت راه\r\nاز آنجا آمديم به منزل حوض نو كه از كتل منار بالا رفتيم ؛ در كمال سختى بود و از آنجا سرازير شديم . در جميع منازل ، مواقع صعبه را من براى تسليت سرباز و نوكرهاى پياده ، خودم هم پياده و ملكى شيرازى پوشيده طى مسافت مىكردم ، مخصوصا در اين منزل هوا بشدت گرم بود . تمام گردنه را پياده رفتم . هرجا نعش قاطرهايم را مىديدم كه سقط شده و افتاده و بعضى افتاده در حال سقط شدن بودند ، مىايستادم و از صميم قلب مىگفتم ، نيك‌بخت بوديد كه از زحمت اين راه آسوده شديد . امير قلى خان همه‌جا جلوى اسب من در دستش بود و به متابعت من پياده مىآمد . به حوض نو رسيديم .\r\nجاى بىآب گرمى بود و امامزاده‌اى داشت . تفنگچى و سوار بختيارى در آنجا به قدر چهارصد بودند . ولى همه از شدت گرما تب كرده و رنگ‌ها زرد شده و پاره‌اى هم پاها ورم آورده و چند نفر هم مرده بودند . عجز و تضرع از توقف آنجا و آمدن پاى دز كردند .\r\nعصر بعد از رفع خستگى ، فرستادم امير قلى خان آن‌ها را سواره و پياده حاضر كرد ، سان ديدم . چهارصد نفر بودند ، همه را از آنجا مرخص كردم . از آنجا يك راه به اندكا كه مركز قديم بختيارى است مىرفت و يك راه به خط مستقيم به پاى دز . اين راه مستقيم را اختيار كردم و به منزل جليار رفتم . در منزل جليار هلال شوال رؤيت شد و شب عيد فطر بود . من از زحمت راه و روزه مبتلاى به تب شدم . از آذوقه و عليق هم چيزى جز كاه بدست نيامد . صبح عيد از آنجا بناى حركت شد . باز يك راه از سمت اندكا مىرفت و يك راه از تنگ بابا احمد كه اصعب طرق است به پاى دز . من به قدر يك ميدان طى كردم ، به دهنهء تنگ رسيديم . تخته سنگى ديدم كه تصور عبور از آنجا پياده هم نمىشد . تقريبا سى ذرع ارتفاع داشت . گفتند ، اينجا راه است . با زحمت زياد پياده بالا رفتم . بالاى او را ديدم كه عقل تصور نمىكرد مال و بار به آنجا برسد . از تخته سنگ كه بالا مىرفت ، لب سنگ يك باريكى و تيزى داشت و پشت او پرتگاه و راه پياده‌رو بود كه مال باردار ابدا نمىتوانست عبور كند و اسب هم به زحمت مىگذشت ، زيرا كه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nسنگ‌هاى بزرگ در معبر بود كه دست‌انداز نيم ذرع و يك ذرع داشت . رأى من منحرف از عبور اين راه شد . تب هم داشتم . شب غره تب عارض شد ، خواستم مراجعت به راه اندكا و قلعه تل كنم ؛ سليمان سلطان توپخانه و رمضان على خان سرهنگ سرباز چهارمحالى آمدند داوطلبانه كه ، اگر تمام بنه و قورخانه و توپخانه را با دوش ببريم ، از اينجا عبور مىدهيم ، مراجعت شما اسباب وهن است . من هم عزم را جزم كرده ، قدغن كردم سوار بختيارى پياده شد با سرباز و آن طرف تخته سنگ را كه پرتگاه به رودخانه بود ، با سنگ‌هاى بزرگ راهى ساخته و جلوى دست‌اندازها را از سنگ‌ريزه و خاك پر كردند .\r\nبارها را در پايان تخته سنگ پائين آوردند و تمام راه از اول تخته سنگ تا جائى كه محل تشويش نبود ، بردند . چون در قلعهء چغاخور خوانين اصرار كردند كه ، درشكه را بگذاريد و ممكن نيست از اين راه درشكه برود ، فرج الله بيگ ميرآخورم آمد داوطلب شد كه ، چهار قاطر خوب به من بدهند ، من اگر بايد درشكه را بر روى دوشم بگذارم ، وارد عربستان مىكنم . درشكه را مثل تخت بست . هرجا قاطر مىرفت ، هردو فرسخى به دو قاطر مىبست . هرجا نمىرفت ، بيست نفر عمله گرفته بود ، روزى هزار دينار به هرنفرى انعام مىداد كه چهار پايهء تخت را به نوبت دوش مىگرفتند و از معابر صعبه رد مىكردند .\r\nاز تنگ بابا احمد هم همين‌طور درشكه را گذراند . مال‌ها را هم با انداختن نمد و گليم ، از روى تخته سنگ عبور داديم . به قدر چهارصد قدم راه بود . من خودم بالاى تخته سنگ از شدت تب افتاده بودم . يك فرسخ كه رفتيم ، منزلگاهى بود كنار رودخانه و جنگل . از دور خرمن كاه ديدم ، اسب تاختم . در كنار خرمن درخت كنارى بود كه سايه داشت ، در سايهء آن افتادم . به هرسرمالى يك توبره كاه داده شد و به تمام سوار و مال بنه بالسويه كاه رسيد . چادرها را زدند . غذائى نداشتم ، نه روغن و نه گوشت و نه نان .\r\nقدرى برنج را در آب جوشاندند ، تغذيه كردم . از فكر گرسنگى اردو آرام نداشتم .\r\nغلهء آن مزارع را هم بختيارىها هرچه توانسته بودند ، با خود حمل ييلاق كرده و باقى را در ميان دره‌ها و گودال پنهان نموده بودند . از سوار و سرباز براى جستجوى غله فرستادم . از جائى به قدر يك خروار گندم بدست آمد . قرار دادم در ميان سرباز و سوار عملهء خودم ، بالسويه تقسيم كردند كه گندم برشته كرده بخورند . بختيارىها گفتند ، جاى منزل چند خانوار فيوج اينجا هست كه تازه كوچ كرده‌اند . سوار بر اثر آن‌ها فرستادم كه شايد از آن‌ها قدرى روغن بدست بياورند كه به اهل اردو بدهيم . يك ساعت از شب رفته ، مراجعت كردند و در يك ظرفى به قدر نيم من روغن بسيار بدى آوردند با چهارمن آرد . به محمد آقاى طالقانى كه ناظرم بود ، قدغن كردم كه ديگ آش طبخ كرد و پيازى در روغن سرخ كرده در او ريخت و به صاحب منصب‌هاى اردو و سرباز و عملجات با چند ماهى كه از رودخانه صيد كرده بودند ، بين آن‌ها تقسيم كردم .\r\n\r\nپيام به امام قلى خان بختيارى\r\nهمان ساعت عبد الحسين خان همدانى نوكر خودم را به پاى دز فرستادم كه يك\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nميدان فاصله بود برود . به او تعليم كردم كه به حاجى امام قلى خان بگو ، اولا تو اسد خان دزد چهار لنگ نيستى كه بتوانى دو سال و سه سال در اين كوه منزل داشته باشى و گاهى قافله را منهوب كرده معاش كنى . تو املاك‌دارى ، بسته‌دارى ، اولاددارى ؛ همه به آب يخ و هواى ييلاق عادت كرده و الان نصف از عيال خودت و پسرهايت در نوغان در دست من هستند . شهاب السلطنه پسرت در تهران محبوس است . برادر و برادرزاده‌هايت همه مدعى تو هستند . منظورت از تحصن چه چيز است ؟ اگر مىخواهى ايلخانى بشوى ، به چنين آدمى كه داراى اين حالت باشد ، چندين هزار خانوار ايل نمىدهند . اگر خيال كرده‌اى تو را خواهم كشت ، بر فرض صحت ، يك نفر تو در اين آخر عمر كشته شوى بهتر از اين حالت است كه تمام هستى تو بر باد برود و اولادت هم به اين علت سركشى و طغيان ، از اعتبار شغل و كار بيفتد . اين را هم بدان كه بدون اين‌كه از من تقاضاى قسم خوردن قرآن و قرآن مهر كردن كنى ، تا به پاى خودت به اردوى من با پسرهايت نيائى ، من از اين پاى دز يك فرسخ دور نمىشوم . درست در كار خودت فكر كن و با كسانى كه اعتماد دارى شور بكن ؛ به هرچه خير خودت است اقدام كن . هرگاه بى آذوقه بودن مرا شنيده‌اى ، سيد عبد الغفور را فرستادم و فردا جميع ما يحتاج به من مىرسد . عبد الحسين خان رفت . او را به بالاى قلعه كشيده بودند . بعد از گفتگوهاى زياد ، التماس كرده بود كه ، نظام السلطنه قرآنى مهر كند كه جان من و پسرهايم در امان باشد . شصت من جو و سى سوار نعل و ميخ اسبى و قاطرى كه از ذخيره‌هاى اسد خان و حسين قلى خان بود ، به او تعارف كرده بود . مراجعت نمود .\r\n\r\nجغرافى اجمالى قلعهء دز\r\nاما جغرافى اجمالى قلعهء دز اين است كه ، يك سلسله كوهى است بلند و در كشش اين سلسله ، محل دز از همه بلندتر است بر روى يك پارچه سنگى . سه طرف آن سلسله مقطوع است كه به كوهى اتصال ندارد و يك طرف شرقى خيلى پست‌تر از موقع دز است و آن نقطه در زردكوه واقع است ، از يك پارچه سنگ خارا و مرتفع بدون راه . بر روى آن يك شعبه واقع شده كه به قدر دويست من مبذر زمين مسطح است . در يك سمت آن بلندىاى واقع شده كه در دامن بلندى ، كهفى واقع است . از سقف آن كهف آبى مىچكد كه در ده دقيقه يك كاسه را پر مىكند . در زير محل چكيدن آب ، حوضچهء مربعى از ساروج و سنگ ساخته‌اند . در اطراف آن هم حوض بزرگترى ساخته‌اند كه چند نفر طبخ و تطهيرى بكنند ، به خوبى مىگذرد و اگر به مصرف نرسد ، در آن زمين مسطح جارى مىشود . صعوبت و استحكام آن موقع دز قسمى است كه حسين قلى خان ايلخانى در شش سال قبل ، دو بز كوهى را براى امتحان آنجا برده و رها كرده بود و در مدت شش سال نتوانسته بودند از آن شعبه پائين بيايند . در پايان اين پارچه سنگ كه از دامن كوه بالا مىرود ، به قدر سه هزار ذرع كه به زحمت بالا بروند ، يك كهف بزرگى است كه قريب پنجاه سر اسب و قاطر در او مىگنجد و يك كهف ديگر هم كه دويست نفر\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمىتواند در او منزل داشته باشد . و در اين كهف ، چشمهء بزرگى است كه آن جمعيت و مال‌هايشان را به خوبى كافى است . چون در حكومت مرحوم محمد على ميرزا دولتشاه ، اسد خان ياغى بود و طرق و شوارع عربستان و بختيارى را سد كرده بود ، مرحوم محمد على ميرزا اردو به طرف دز كشيد . ميرزا على كرايلى وزيرش را گرفته ، در آن كهف حبس كرده بودند و حالا مشهور به اشكفت ميرزا على كرايلى است . بعد مرحوم شاهزاده خودش تنها سوار شده بود ، به پاى كوه رفته بود و در نزديكى اشكفت ، اسد خان را خواسته بود . اسد خان هم تنها خدمت شاهزاده آمده بود . شاهزاده دست اسد خان را گرفته بود كه ، من مىخواهم تو را ببرم بقتل برسانم . اگر مردانگى و غيرت دارى ، همراه من بيا و من هم اگر مرد و صاحب غيرت و صحيح القول هستم ، جانم را در راه تو مضايقه نخواهم كرد و اگر پدرم از تو عفو و اغماض نكند ، با تو سوار مىشوم و از خاك ايران به مملكت ديگرى مىروم . اسد خان هم با شاهزاده آمده بود . مرحوم شاهزاده هم به عهد خود وفا كرد . در معرض موت به او گفت ، من مردنى هستم و راضى نيستم بعد از من تو دستگير شوى . اسب و خرجى داده بود و او را روانهء بختيارى كرده بود .\r\n\r\nصلح با امام قلى خان\r\nبه هرحال عبد الحسين خان از وضع آن‌ها و استيصال از گرمى هوا و زيادى پشه و مأيوسى اجزاء او ، مفصلا گفت . آن روز را صبر كردم . فرداى آن روز كه چهارم شوال بود ، بار خانهء عربستان از هر قبيل با اسد خان كلانتر و چند نفر از اعيان و سادات رسيد .\r\nحتى نعل و ميخ و نعلبند و آرد و جو و روغن و برنج و شمع و قند و چاى به قدر كفايت بيست روز آورده بودند . قدغن كردم آدم بفرستد دو نفر بنا بيايد كه اينجا مىخواهم براى خودم و اهل اردو منزل بسازم . يك سوار فرستادم و از آقا رضا و ميرزا اسد الله خان شوشترى تهيهء آرد و جو و ساير ملزومات دو ماهه را خواستم . عبد الحسين خان را مجددا روانهء دز كردم كه ، اينك آذوقهء من رسيد و مقدمهء عمال هم وارد شد . چون به دار الخلافه بعد از فرار او تلگراف زدم كه حكم تلگرافى بدهند كه املاكش خالصهء ديوان است ، يك روز بعد از ورود دز ، حكم تلگرافى رسيد كه املاكش خالصه است و ضبط كنيد . آن حكم را هم دادم عبد الحسين خان برد كه ، از نادانى كار را به اينجا منتهى كردى و بسا هست كه براى شهاب السلطنه خطر جانى باشد و آنچه عيال و اولاد در نوغان دارى ، به يكى از بلاد بعيد تحويل دهند . تا كارت به آنجا نكشيده ، از خر شيطان پياده شو و از اين دز بد عاقبت پائين بيا و از مهر كردن قرآن بگذر . من چون شنيده‌ام كه مظفر الملك در لرستان و عربستان قرآن مهر كرده بود ، عهد كرده‌ام كه خط و مهر من در ذيل هيچ قرآنى مشرف نشود . بعد از رفتن عبد الحسين خان و ملاقات در اشكفت ميرزا على ، حاج امام قلى خان استدعا كرده بود كه ، خود نظام السلطنه بيايد در روى آن سكوى مرحوم محمد على ميرزا چادر آفتاب‌گردان بزند ؛ من با اولادم آنجا مىآيم .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمن يك آفتاب‌گردان فرستادم كه نايب عبد الله نايب فراشخانه با دو فراش بردند زدند .\r\nعصر روز پنجم با دو سوار و يك آبدارى آنجا رفتم . حاجى امام قلى خان و پسرهايش قرآن و شمشير به گردن آويخته با ميرزا على كه منشى و شوهر همشيره‌اش بود ، آمدند خودشان را روى دست و پاى اسب سوارى من كه نزديك بسته شده بود انداختند . من هم حاجى امام قلى خان را خواستم ، رويش را بوسيدم . پيرمرد بيچاره در وقت فرار از بس كه در كوه‌ها پياده آمده بود ، ملكىهاى او پاره شده و پاهايش مجروح و ورم كرده بود كه به صعوبت زير بغل او را مىگرفتند و راه مىرفت . قرارداد شب تمام پسرهايش را به سر طويله بفرستد و خودش پذيرائى كند كه من به تماشاى دز بروم . شب حاجى عباس قلى خان و نصير خان و لطفعلى خان آمدند در اردو و نزد عبد الحسين خان ماندند . من صبح را با حالت تب سوار شدم و آن‌ها را هم گفتم همراه بيائيد . با ده نفر رفتم . حاجى امام قلى خان با تمام همراهانش كه از رؤساى بختيارى بودند ، تا پايان كوه آمدند . چون پاى حاجى امام قلى خان مجروح بود ، اذن دادم سوار شد .\r\nبه زحمت به اشكفت ميرزا على رسيديم . آنجا سيصد تومان نقد و يك طاقه شال اعلا تقديم گذاشته بودند ؛ رد كردم . يك پياله چاى خوردم . نردبان و طناب حاضر بود ، با زحمت فوق العاده بر روى دز صعود نمودم . از همراهان و نوكرها كسى جرأت همراهى نكرد ، جز عبد الحسين خان پيشخدمت و فرامرز فراش خلوت . رفتم در بالا ، كسان حاجى ايلخانى چاى دم كرده بودند ، يك پياله خوردم و تمام انبارها را كه از برنج و جو و گندم نكوبيده و سرب و باروت و نعل و ميخ و سنگ چخماق انباشته بود ، گرديدم . چشمهء آب را هم با حوض‌ها ديدم . بزهاى كوهى محبوس را ديدم . هشت بز آبستن هم براى شير خوردن آن چند روز بالا برده بودند . بعد پائين آمدم . حاجى ايلخانى حاجى عباس على خان پسر بزرگتر را براى پرستارى عيال و بنه آنجا گذاشت كه ، هروقت من آدم تعيين كنم ، به هرجا بگويم بروند . خودش با همهء اجزا و پسرهايش با من به اردو آمد . ساعت ورود اردو ، او را براى محل توقف عيال مختار كردم . اردل ميان كوه را كه ملكى خودش بود خواهش كرد . گفتم ، اگر چه امروز خالصهء ديوان است ، ولى اذن مىدهم . ميرزا هادى نطنزى را كه مرد كامل عاقلى بود ، براى حركت دادن و همراهى آن‌ها تعيين كردم . پانزده نفر سرباز با جيرهء يك ماهه به قلعهء دز فرستادم كه ميرزا هادى برد آن‌ها را ساكن كرد . بنهء حاجى امام قلى خان پائين آمد و به طرف چهار محال و اردل حركت كردند .\r\n\r\nبه سوى دزفول\r\nدر هشتم شهر ، به منزل آب‌شور رفتيم . حاجى امام قلى خان و جميع اتباع و سه پسر او همراه بودند . در يك فرسخى به خرابه‌اى رسيديم كه اسم او كلبار بود . حاجى امام قلى خان گفت ، اينجا منزل على مراد خان بختيارى است كه با كريم خان ، ياغى و طرف نزاع شد . ميدانگاهى در كنار خرابه‌ها بود . گفت ، اينجا محل بازى گوى و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nچوگان على مراد خان بوده . از آنجا گذشتيم . امامزاده‌اى در سر راه بود ، درخت سرو داشت و گنبد او را به شكل مخروطى و وضع مخصوصى از گچ ساخته بودند . چم‌شور يك شعبه روديست كه از معدن نمك مىآيد و داخل كارون مىشود . تقريبا ده سنگ آب به نظر آمد . جاى خوبى منزل نداشتيم . در عرض راه ، جائى بود كه رود كارون متصل به كوه شده بود و راه عبور نداشت . حاجى امام قلى خان آنجا را به مسافت صد و پنجاه قدم از كوه سوراخ كرده است براى عبور ايل و خيلى ناهموار و تنگ است كه رختدان به زحمت مىگذرد . از چم‌شور رفتيم منزل چم‌نصرت . در ميان جنگل كنار ، آب چشمه جارى بود . متصل به رود كارون منزل كرديم . عصر مار زيادى در آن محل ديده شد . از مغرب كه من مشغول نماز مغرب و عشا بودم ، يك مارى از جلوى مهر گذشت . بعد از ختم نماز ، تخت چوبى مرا بردند به كنار رودخانه ، جائى كه پايهء تخت در ميان آب بود زدند . رفتم روى تخت ؛ پرهيزانهء مرا محمد آقا آنجا آورد خوردم و با وحشت تمام در آب رودخانه خوابيدم . در اين بين ، باز بارخانه و آذوقه از شوشتر رسيد . گويا روح در قالب حاجى امام قلى خان دميد ؛ حاجى اسماعيل آبدارباشى را فرستاد كه ، استدعا دارم دو مشك از دوغ اين بارخانه را به من التفات كنيد كه قريب يك ماه است آرزوى خوردن دوغ دارم . تمام دوغ‌هائى را كه آورده بودند ، به او دادم و ساير اشياء را به اهل اردو بالسويه تقسيم كرديم . از آنجا صبح به قريهء گتوند كه خالصهء متصرفى خوانين بختيارى است و از قراء معتبر عربستان و در اول قطع رشته كوه و دخول در جلگهء عربستان واقع شده و در قرب رود كارون است ، رسيديم . چهار فرسخ راه بود . آنجا اردو در كنار رود كارون در مقابل قريهء تركانكى كه از قراء معتبر بلوك عقيلى شوشتر است ، زده شد . فرستادهء ساعد السلطنه از دزفول رسيد و دستور العمل خواسته بود . نوشتم كه ، فردا مىآيم به قريهء كاونگ و از آنجا پس‌فردا كه روز نهم ماه است ، وارد مىشوم .\r\nشما با فوج در يك فرسخى شهر دزفول حاضر باشيد . ولى تمام اعيان دزفول و شوشتر آمده بودند . آن‌ها را خواستم و هريك را تفقدى به اندازه كرده و مرخص نمودم . فردا كه روز هشتم بود ، رفتيم كاونگ . آنجا باد گرم سختى وزيد و بد گذشت . برج جوزا بود و هوا در شدت گرمى . روز نهم قبل از طلوع آفتاب از كاونگ سوار شدم .\r\n\r\nورود به دزفول\r\nتقريبا سه ساعت از طلوع آفتاب گذشته ، به يك فرسخى دزفول رسيديم . فوج را ساعد السلطنه به استقبال آورده بود ، با جميع اهل دزفول بدون استثناء . چنان مسئلهء چغاخور و دز در نظر اهل عربستان جلوه كرده بود كه از ديدن من ، قالب بىروح بودند . چهار ساعت و نيم از روز گذشته ، وارد اردوى دزفول كه در كنار رودخانه در زير شاهرود بند زده بودند ، شدم . تمام سادات و علما حتى جناب شيخ محمد ظاهر كه از فحول علماى معاصر و نازل منزلهء مرحوم شيخ مرتضى بود ، در چادر حاضر بودند . از همه ملاقات و تفقد و مهربانى شد . آن‌ها رفتند ، ناهار صرف كردم . ساعد السلطنه هم\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nوحشت داشت ، چون قرار بود كه در چهارمحال ملحق بشود و تخلف كرده از راه لرستان آمده بود و در آن گيرودار حاجى امام قلى خان نبود . او را اطمينان دادم كه ، اگرچه خلاف كرده‌اى ، ولى نظر به محبتى كه به تو دارم ، سهل است . فوج سيلاخور جمعى محمد على ميرزا پسر بهمن ميرزا آنجا بود و مردم دزفول در ايام فترت با او سوء سلوك كرده بودند و فوج هم بر او شوريده بود . آن‌ها را سان ديدم و نوشتم ، اين فوج چون به واسطهء هرزگى در نظر اهل عربستان وقعى نداشتند و به كار نمىخوردند ، مرخص كردم . عوض آن‌ها ، تتمهء فوج چهارمحال را بفرستيد . بعد ميرزا حسين پيشكار معز السلطنه آمد با تقديمات معمولى ؛ از جمله ماديانى بود كه رد كردم . خلعت و حكم حكومت او را با ميرزا عباس على قزوينى در معيت ميرزا حسين روانه كردم .\r\n\r\nوضع فلاحيه\r\nدر زمان ظل السلطان ، اهالى فلاحيه « 44 » عادتى داشتند كه هريك از ادارهء شيخ سامر خان شيخ المشايخ كه يك سال حاكم آن‌ها مىشد ، بعد از يك سال ، مشايخ جزء جمع مىشدند و كفش شيخ را مىآوردند جلوى پاى او مىگذاشتند و مىگفتند ، يا شيخ تفضل ! و روح او را خارج مىكردند و ديگرى را مىآوردند و پيشكشى و عريضه به حاكم عربستان مىنوشتند كه ، اين شيخ حسن سلوك نداشت ، استدعا داريم پسر عمو يا برادر او را حاكم كنيد . پيشكشى را فرستاديم و ماليات را هم همگى ضامن هستيم . حاكم عربستان هم قبول مىكرد . بعد از اين‌كه ادارات ظل السلطان بر هم خورده بود ، شيخ جعفر خان پسر شيخ محمد خان نوادهء شيخ سامر خان را از حكومت عذر خواسته بودند و شيخ عبد الله را اختيار كرده بودند . من در چغاخور كه بودم ، از خوانين پرسيدم .\r\nگفتند ، معز السلطنه حامى شيخ عبد الله است و با شيخ جعفر راهى ندارد . از آنجا به معز السلطنه نوشته بودم كه ، اگر توسطى از شيخ عبد الله دارى ، او را بفرست در دزفول حاضر باشد و قرار حكومت خود را بدهد و حكم و خلعت بگيرد . وقتى كه ميرزا حسين فرستادهء معز السلطنه آمد ، جواب آورد كه ، من در كار فلاحيه دخالت نمىكنم . شما خود مختاريد . شيخ جعفر خان هم در دزفول بود . باز حكمى به عهدهء شيخ عبد الله نوشتم كه ، اگر طالب حكومت هستى ، بيا دزفول . جواب نوشت كه ، مشايخ جزو راضى به آمدن من نمىشوند . تمسك پيشكش و ماليات را فرستادم ، حكم و خلعت مرا مرحمت بفرمائيد .\r\nخودم با قسط اول ، بعدها خواهم آمد . حاجى امام قلى خان و ساعد السلطنه توسط از شيخ جعفر كردند . پاره‌اى از مشايخ فلاحيه هم كاغذى به او نوشته بودند كه ، ما سه طايفه حاضريم براى خدمت ، ولى طايفهء هليل و بچايل و شريعى به تحريك معز السلطنه ، هواخواه شيخ عبد الله هستند . من هم حكم و خلعت حكومت به شيخ جعفر خان دادم . بعد از گرفتن حكم و خلعت ، اظهار داشت كه ، صد نفر سرباز و يك عراده توپ با لطفعلى\r\n\r\n\r\n","description":"","footnote":"\r\n( 44 ) - مدتى به « شادگان » مشهور بود .\r\n","page_name":" 138 ","page_number":138},
  {"content":"\r\n\r\nخان پسر حاجى امام قلى خان و سى نفر سوار بختيارى محض تهديد آن دو طايفه كه اصحاب شيخ عبد الله هستند ، لازم است ؛ ولى كار به نزاع و زدوخورد نمىكشد . من هم مأمور كردم ؛ ولى سپردم كه ، اگر ديديد مردم با شيخ عبد الله كليتا اتفاق دارند ، البته كار را به زدوخورد نكشيد و به من اطلاع بدهيد تا دستور العمل بنويسم . به رمضان - على خان سرهنگ اطمينان داشتم . او هم قبول كرد . آن‌ها را در ماه ذيحجه روانه كردم .\r\nحكومت حويزه را هم چون مولى مطلب در تهران از غارت و تعديات ابراهيم ميرزا احتشام السلطنه شاكى بود و مولى نصر الله خان هم اعتبارى نداشت ، به حبيب الله خان تفنگدار باشى خودم واگذاشتم كه معامله به جزو بكند و روانه كردم .\r\nچون در وقت آمدن از تهران ، شاه شهيد تأكيد كرده بود كه پل شوشتر را ببينم و از خرجى كه ابراهيم ميرزا احتشام السلطنه كرده است اطلاعى حاصل كنم و معجلا بنويسم كه قرارى در آن باب بگذارند ، محمد على بيگ درشكه‌چى را فرستادم كه ملاحظه كند تا شوشتر مىتوان با درشكه رفت . قرار كار دزفول را گذاشتم و عمل عنافجهء جمعى على غافل را دادم . بيست و دو روز تمام در آنجا بودم . به بازديد كوشك رفتم كه شايد منزلى بتوان كرد . طايفهء سگوند كه زمستان‌ها به آنجا مىآمدند و قشلاق مىكردند ، از عدم اقتدار حاكم ، سقف و در و پنجرهء آن را به كلى معدوم كرده بودند . حاجى اصغر سولوقانى نوكرم را گذاشتم مشغول تعمير شد . خودم روز و شب در چادر بودم . روزها از قوت و شدت گرما ، جميع اهل اردو و حتى عملجات خودم و ساعد السلطنه به كهف‌هاى كنار رودخانه پناه مىبردند . كسى كه براى خدمت من باقى بود ، حاج اسماعيل آبدار باشى و كاكا سعيد غلام خودم و سيد هادى آبدار بود كه به حالت هلاكت در آن آتش ، زير چادر اقامت مىكردند . براى راحت شب ، در وسط آب جائى كه بيم غرق نبود ، سكوئى بسته بودند كه خودم مىرفتم آنجا مىخوابيدم . ساعد السلطنه و ديگران هم براى خود هريك سكوئى بسته بودند . عبد الحسين خان همدانى را هم نايب الحكومهء شوشتر كردم و با محمد على بيگ فرستادم . ميرزا اسد الله خان پسر ميرزا سلطان محمد خان حاكم سابق شوشتر را - كه شرح حال و سلسله نسب او در حاشيه مذكور است و ميرزا محمد بنى عم او ضابط عقيلى - و ميرزا بزرگ خان مستوفى شوشتر را هم با عبد الحسين خان فرستادم .\r\n\r\nعزيمت به شوشتر\r\nمحمد على بيگ مراجعت كرد و شرحى از استعداد شوشتر گفت . به علاوه مذكور داشت كه ، دزفول مقر و منزل حكومتى ندارد ، جز كوشك محمد على ميرزا كه به قدر يك ميدان از شهر خارج است . ولى قلعهء سلاسل اگر تعمير شود ، منزل حكومت بسيار خوبى است و در ميان شهر واقع است . من در باطن به خيال اقامت در شوشتر افتادم ، زيرا كه آنجا بالنسبه مركزيت دارد و به فلاحيه و جمعى مير عبد الله خان كه معروف به بندر است و به محمره و اهواز نزديكتر است . دزفول در ابتداى خاك عربستان واقع شده و از همه جا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدور است . ساعد السلطنه را خواستم و اردو را به او واگذاشتم با چادر و دستگاه سنگين .\r\nباز خودم با حاجى امام قلى خان و بيست سوار شاهسون همراه بودم . چون چادر و دستگاه همراه نبود ، در كاونگ منزل نكردم . شام را آنجا خوردم و يكسر به شوشتر رفتم .\r\nده فرسخ راه بود . اول طلوع آفتاب به كنار كارون رسيديم ؛ كلك حاضر كرده بودند . مال‌ها را به آب انداختند و عبور دادند . خودم و همراهان و اسبابى كه همراه بود ، در كلك نشستيم ، بختيارىها هم در يك كلك . منزل ميرزا اسد الله خان وارد شديم كه نسبت به عمارات عربستان ، اول بنا بود . ولى به واسطهء بىبضاعتى ميرزا اسد الله خان ، رو به انهدام گذاشته بود . سرداب خوبى كه به اصطلاح اهل عربستان ، « شوادان » مىگويند داشت . به وضع عربستان تالارى داشت كه جلوى او ستون و درب وارسى و يك شاه‌نشين تحتانى و فوقانى بود ؛ با ارسىهائى به وضع قديم ، قابسازى كوچك و گوشواره‌ها هم همين قسم . در كنار شعبهء بليتى كه از سد مرحوم محمد على ميرزا مىآمد واقع بود . وضع جغرافى آنجا و شهر شوشتر و بليتى ، از قرار نقشه است . آن روز را جناب حاجى سيد عبد الصمد مجتهد با جميع علما و سادات و اولاد سيد نعمت الله جزايرى ، به ديدن آمدند .\r\nفرداى آن روز به تماشاى قلعهء سلاسل و پل شوشتر كه شكسته بود رفتم « 45 » . چه قلعه‌اى ؟ ! ديگر اثرى از بناهاى او باقى نبود ، جز مرتبهء اول كلاه فرنگىاى كه احتشام السلطنه در آنجا بنا كرده در زمان حيات خانلر ميرزا احتشام الدوله كه از جانب پدرش نايب - الحكومه عربستان بوده است . و اصل بناى قلعه هم عربى و غير مرتب است . درب قلعه از ابتدا كوچك بوده و از چوب‌هاى كج بيد جنگلى كنار كارون ، تخته‌هاى معوج به هم ميخ زده و وصل كرده‌اند .\r\n\r\nتعمير قلعهء سلاسل\r\nدود از دماغم بيرون آمد كه آنجا را در چند مدت و به چه مبلغ مىتوان تعمير ، يعنى احياء كرد . ناچار عمله و بنا گذاشتم و از دوم شهر ذيحجه مشغول برداشتن خرابه‌ها و تهيهء مصالح از سنگ و گچ و آهك شدم . افسوس دارم كه در تحرير ، محسوس و مشروح نمىشود كه چه بود و چه كردم . به دار الخلافه نوشتم كه ، اين قلعه كه از قلعه‌هاى معروف ايران بوده ، با خاك يكسان است . اذن بدهيد به قدر جاى يك فوج سرباز و يك طويلهء توپخانه و انبار قورخانه ، تجديد عمارت كنم . ولى انتظار وصول خبر و اذن را نكشيدم . دوازده روز در خانهء ميرزا اسد الله خان بودم . آدم فرستادم ساعد السلطنه و اردو را از دزفول حركت دادند و آمدند به شوشتر . خودم دانستم تا در سر كار نباشم ، آن تعميرات به سهولت و خوبى انجام نمىگيرد . مرتبهء اول كلاه فرنگى را به هرزحمت بود ، قابل توقف كردم . صفه‌هاى او را به آبدار و قهوه‌چى و صندوقخانه تقسيم نمودم . حوض او را هم تعمير كرده ، گاوچاه را هم تعمير نموده و آب به حوض بستم . چون هوا خيلى\r\n\r\n\r\n","description":"","footnote":"\r\n( 45 ) - جهت اطلاع بيشتر به « سفرنامهء خوزستان » اثر نجم الملك و « ايران و قضيهء ايران » اثر كرزن رجوع كنيد .\r\n","page_name":" 140 ","page_number":140},
  {"content":"\r\n\r\nگرم و برج سرطان بود ، روزها از پلهء خراب و صعبى كه سى و هشت پلهء خراب و صعبى كه سى و هشت پلهء تاريك بود ، به كنار كارون نزول مىكردم و در آنجا ناهار را با كلك مىآوردند ، مىخوردم و مىخوابيدم . جانورهاى زيادى در آن كهف بود . خاك و گل و سنگ او را كه به سال‌هاى دراز انباشته شده بود ، پاك كردم و بعضى رخنه‌هاى او را گرفتم و پله‌هاى او را مرمت كردم . معاش به زحمت مىكرديم . ميرزا عبد الله خان هم آدم فرستاد كه ، چون مرا به تقويت و همراهى شيخ جعفر خان و مأمورين مأمور كرده بوديد ، خود نتوانستم بيايم . تمسكات اصل و فرع را نوشته و حكم و خلعت او را دادم بردند . بيستم ذيحجه مشايخ جزء فلاحيه آمدند منزل شيخ محمد پسر حاجى شيخ جعفر و او را واسطه كردند كه ، شش هزار تومان پيشكشى مىدهيم و تمسكات ماليات را هم اجماعا به ضمانت مىدهيم كه شيخ عبد الله را حاكم و شيخ جعفر خان را احضار كنيد . به دو جهت نپذيرفتم ؛ يكى آن‌كه خانهء او را خواستم از اعتبار پناهندگى بيندازم ، ديگر آن‌كه شيخ جعفر را خلعت و حكم و استعداد داده بودم و خلاف شأن و پيشرفت حكومت ، احضار او را دانستم . جواب صريح به توسط حاجى امام قلى خان و حاجى حسن خان فراشباشى خودم دادم كه ، هرگز ناسخ حكم و عمل خودم را نمىدهم ، بخصوص كه مكرر شيخ عبد الله را احضار كردم و طفره از حضور زد و محال است به او حكومت بدهم .\r\n\r\nشورش اهالى فلاحيه\r\nمشايخ رفتند . از رمضان على خان و لطفعلى خان قاصد رسيد كه ، حضرات مشايخ فلاحيه به رضايت و رغبت ، شيخ جعفر را به فلاحيه راه نمىدهند . بيست روز است ما در غربيه كه دو فرسخى فلاحيه است ، معطليم . تكليف چه چيز است ؟ اگر اذن بدهيد ، به قهر و غلبه او را داخل فلاحيه بكنيم ، حضرات قدرت مقاومت ندارند . من با وجودى كه جغرافى فلاحيه را نديده بودم ، علاوه بر رأى خودم به قرآن استخاره كردم ، اين آيهء مباركه آمد :  « فَخُذُوهُمْ وَ اقْتُلُوهُمْ حَيْثُ وَجَدْتُمُوهُمْ »  « 46 » الى آخر . نوشتم ، البته البته در اين ماه اقدام به جنگ نكنيد ، تا خودم بيايم . بعد از رسيدن اين كاغذ ، شيخ جعفر آن‌ها را فريب داد كه ، اگر شما اين خدمت را پيشرفت ندهيد ، مفتضح مىشويد و اهل فلاحيه با شما طرف به جنگ نمىشوند . به هريك ، يك ماديان و پانصد تومان پول نوشته داد . بدون استمداد از مير عبد الله خان كه در سه فرسخى با چهارصد سوار حاضر تقويت بود ، شيپور حركت به سمت فلاحيه كشيدند . اهالى فلاحيه سوار بلم از نهر پهلوى غريبه ، بر سر جمعيت و توپ سرباز تاخته و بدون يك تير تفنگ و توپ ، تمام آن‌ها را لخت كرده و توپ و قورخانه و لباس و يراق سوار و پياده را غارت كردند . به اقبح وجهى حضرات سراپا برهنه پناه به مير عبد الله خان بردند . از آنجا مير عبد الله خان و خودشان راپرت واقعه را نوشتند و با سوار مخصوص از كسان مير عبد الله خان فرستادند . اين خبر در\r\n\r\n\r\n","description":"","footnote":"\r\n( 46 ) - قرآن كريم . سورهء نساء ، آيهء 89 .\r\n","page_name":" 141 ","page_number":141},
  {"content":"\r\n\r\nبيست و هشتم ذيحجه به من رسيد . روز بيست و نهم از قلعهء سلاسل به دروازهء تبيل نقل مكان كردم . دو عرادهء توپ دهن‌پر قديمى هشت پوند و قورخانه همراه برداشتم با ساعد السلطنه و فوج فدوى ؛ و تتمهء سرباز چهارمحال را براى قراولى قلعه و شهر گذاشتم . روز دوم محرم حاجى امام قلى خان را هم با سى سوار بختيارى همراه بردم . منزل به منزل به اهواز رفتم . براى آذوقهء اردو از مياناب شوشتر گندم و جو به قدر يك ماهه با كشتى آدم گذاشتم حمل كنند .\r\nدر كنار رود كارون در اهواز ، روز ششم محرم اردو زدم . روضه‌خوان هم سه نفر همراه داشتم كه عصرها روضه مىخواندند . بعد از ورود اهواز ، چون ما بين مير عبد الله خان و حاجى امام قلى خان چند قتل واقع شده بود ، حاجى امام قلى خان را سوار كردم كه به منزل او برود كه هم اصلاحى بشود و هم اطلاعاتى از عمل فلاحيه حاصل كند . رفت و روز نهم مراجعت كرد ، مذكور داشت كه ، مير عبد الله با پانصد سوار حاضر خدمت است ، ولى رفتن به فلاحيه امر مشكلى است . بعد از آن‌كه او را جواب سخت گفتم ، در باب راه رفتن رأى زديم و شور كرديم . آقا رضاى مستوفى و ميرزا بزرگ خان و حاجى امام قلى خان گفتند ، از راه‌بند ممتنع است ، زيرا كه آب ندارد ؛ بايد از كنار كارون برويد تا مقابل محمره و از آنجا كنار نهر حفار را بگيريد و به فلاحيه برويد كه همه جا آب داشته باشد . هركس به فلاحيه از حكام سابق رفته است ، اين‌طور رفته است . من اين رأى را نپسنديده و جواب دادم كه ، خصم را پشت سر گذاشتن و به طرف مخالف رفتن ، دليل عجز است و چنين تصور مىكنند كه من مىروم شيخ مزعل را واسطه كنم كه به ميان بيفتد و اين كار را به اصلاح بگذرانند ؛ هم سبب جرأت اهل فلاحيه مىشود و هم شيخ مزعل مرا محتاج به خود مىداند . من از راه‌بند مىروم . هركس نمىآيد با من ، اينجا بماند . فورا ميرزا فتح الله پسر آقا سيد على نطنزى را با چهار نفر سرباز و يك نفر كه فى الجمله در كار حفر چاه سررشته داشت ، از اهل اهواز ، روانهء بند كردم كه چند چاه حفر كنند و به آب كه رسيد ، خبر بدهند . از علامت اقبال و مشيت الهى ، در دو روز سه حلقه چاه را به اتمام رساندند كه در چهار ذرعى به آب شيرين رسيده بود و كوزه‌اى از آب براى نمونه فرستادند . به محض رسيدن آب نمونه ، شب دوازدهم از اهواز با اردو حركت كرديم . تا رسيدن من ، دو حلقهء ديگر چاه به آب رسيده بود .\r\nخودم از جلو رسيدم و چاه‌ها را ميان سرباز و توپچى و سوار و عملجات خودم قسمت كردم . فوج كه رسيد ، بر سر هريك دو قراول گذاشتم و چادر خودم را هم نزديك به چاه‌ها به احتياط نزاع زدند . روز دوازدهم آنجا ماندم . شب سيزدهم محرم از آنجا به طرف غربيه حركت كردم . قدغن كردم راويهء خودم و راويهء فوج و توپخانه را پرآب كردند و هركس هرقدر ظرف داشت ، آب برداشت و راه افتاديم . براى وقت طلوع فجر ، ديگر آبى باقى نمانده بود . در اول طلوع آفتاب سرباز و توپچى از تشنگى و گرمى هوا همه از پا افتادند و در عرض راه به حالت احتضار ريخته بودند . تا غربيه يك فرسخ ديگر راه داشتيم . راويه‌ها را بتاخت فرستادم از رودخانهء جراحى آب بياورند . قدرى دير رسيد ، ايستادم تا آب را رسانيدند . با ظرف‌هاى مختلف از تنگ و كوزه ، آب به سوارها دادم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه افتاده‌هاى عقب مانده آب رساندند و تا مردم را سيرآب كردند ، دو ساعت از روز گذشت و گرماى هوا به درجه‌اى رسيد كه ديگر از حيز تحرير خارج است . در اين بين ، مير عبد الله خان از خلف‌آباد جراحى با چهارصد سوار بسيار خوب رسيد . به اردوى غربيه وارد شديم . شكر حمد خداى را بجا آوردم . چادرها را كنار رودخانه زده بودند . آن سرباز و سوار سابق به واسطهء برهنگى و بىچادرى ، نتوانستند ملحق به اردو شوند .\r\n\r\nملاقات با مشايخ و سادات فلاحيه و شرايط صلح\r\nمقارن غروب ، من جانب الله جميع سادات و مشايخ و ملاهاى فلاحيه به اردو آمدند و خبر آوردند كه ، شيخ عبد الله خائف است و اطمينان مىخواهد . خود آن‌ها هم رفتند در اصطبل من پناهنده شدند و شب چهاردهم ماندند . صبح چهاردهم خبر رسيد كه ، شيخ عبد الله بابلم از روى آب به كويت كه خاك عثمانى و آن طرف جنوب شط العرب است فرار كرده . حاجى امام قلى خان و آقا رضاى مستوفى را به اصطبل فرستادم و به حضرات پيغام كردم ، حالا كه شيخ عبد الله فرار كرده است به چند شرط از تقصير شما اغماض مىتوانم بكنم . اولا آنچه از اردوى سابق برده‌ايد ، عينا رد كنيد ، حتى يك زوج كفش و جوراب هم باشد . دوم سه هزار تومان جزاى نقدى بدهيد و در ظرف سه روز تحويل شود . سوم تمام مشايخ و رؤسا در جلوى شيخ جعفر خان جزله كنان با ساز و نقاره و كرنا او را داخل فلاحيه كنيد . چهارم نصف ماليات را هم در ظرف ده روز بپردازيد و نصف ديگر را چهل روز . من هم اين چهل روز را در غربيه اردو دارم . تمام شرايط را قبول كردند . روز پانزدهم ساز و سرناى عربى را حاضر كرده و شيخ المشايخ را به همان ترتيب بردند به فلاحيه . آقا رضاى مستوفى و حاجى حسن خان فراشباشى را براى تحويل دادن اسباب همراه بردند . در ظرف سه روز كه اسباب تحويل مىدادند ، جزاى نقدى را هم پرداختند . چيزى كه ممكن نشد رد كنند ، يك دانه گلولهء گرناد و يك نى پيچ قليان رمضان على خان و دو سردوشى سرهنگى او بود كه هرقدر تفحص كردند ، بدست نيفتاد .\r\nسيصد تومان هم غرامت آن‌ها را گرفتم .\r\n\r\nهراس شيخ مزعل\r\nروز پانزدهم از فاو تلگرافچى انگليسى به بوشهر خبر داده بود كه ، سيزدهم نظام السلطنه وارد فيليه « 47 » شده و ولايت را متصرف شد و شيخ ياغى فرار كرد و مشغول أخذ جريمه و ماليات است . لفظ فلاحيه را به غلط فيليه گفته بودند . مرحوم سعد الملك از اين خبر مضطرب و دلتنگ شده بود ، چون مقدمه نداشت كه شيخ مزعل ياغى باشد\r\n\r\n\r\n","description":"","footnote":"\r\n( 47 ) - محل اقامت شيخ مزعل در كنار اروندرود .\r\n","page_name":" 143 ","page_number":143},
  {"content":"\r\n\r\nو من چنين خيالى داشته باشم . به علاوه دلتنگ شده بود كه چرا اين مطلب را از او مستور داشته‌ام و از مطلب فلاحيه و حركت خودم كه بعد از ورود اهواز به او نوشته بودم ، چنان دانسته بود كه عمدا چنين وانمود كرده‌ام . فورا با جهازپرس پليس « 48 » حركت كرده بود و حاجى آقا محمد معين التجار را همراه آورده بود . شب هفدهم وارد محمره شده بودند و شنيده بودند كه شيخ مزعل را واهمه گرفته است . اولا به واسطهء آن‌كه من مىدانستم شيخ عبد الله با او محبت و اتفاق دارد و او از شيخ عبد الله حمايت مىكند . ثانيا به علت اين‌كه از روز ورود به اهواز ، ابدا من به او كاغذى ننوشته بودم و رجوع خدمتى نكرده بودم . براى سيورسات اردو و خواستن تفنگچى ، همه وقت حكام از شيخ جابر و خود او استمداد مىكردند . به‌علاوه راه را هم از طرف محمره تغيير داده و از راه غير معمول صعب العبور رفتم . تمام اسباب خانهء خود را به طرف جزيرهء زين كه خاك عثمانى است ، حركت داده بود . آنچه قابل حمل نبود ، در وسط عمارتش جمع كرده بود با بورياى زيادى كه به محض رسيدن اردو به كنار كارون ، آتش بزند و خودش با عيالش در كشتى دودى اختصاصى خود بنشيند برود . در اين بين كه جهازپرس - پليس رسيده بود ، از اضطراب فرصت هيچ‌يك از اين دو كار را نكرده و با زن و كنيز به نخلستان‌ها فرار كرده بود . مرحوم سعد الملك حاجى آقا محمد معين را برداشته و با « جاليبوت » به فيليه رفته بودند و به هرزبان و تدبيرى بود ، فرستاده بودند شيخ را آورده بودند ؛ هرقدر استمالت و تأمين كرده بودند ، مطمئن نشده بود . چيزى كه او را در ترديد انداخته بود ، ماندن پرس‌پليس در محمره و آمدن سعد الملك و حاجى آقا محمد تنها به فيليه بود . سبب آمدن خودش را هم سعد الملك گفته بود كه ، چون چنين تلگرافى رسيد و سابقه نداشت ، من مضطرب شدم و براى اصلاح كار تو آمدم . فورا كاغذى به من نوشته بود و جلودار خودش را با يك ماديان بسيار ممتازى از شيخ از كارون عبور داده و با يك سوار بلد به طرف فلاحيه فرستاده بودند . در ظرف هشت ساعت به آنجا رسيد كه تقريبا شانزده فرسخ است . نوشته بود ، راپرت تلگرافى به اين مضمون از انگليس‌ها رسيد و من مضطرب شده آمدم ، و حالت شيخ اينست . اگر شما خودتان را با معدودى كه اسباب توهم شيخ نشود اينجا نرسانيد ، مسلما شيخ فرارى مىشود و زحمت كار محمره و نظم آنجا شما را تا آخر سال مشغول خواهد كرد . من هم اسباب و جزاى نقدى را گرفته و شيخ جعفر خان را مسلط و مقتدر كرده بودم . وصول قسط ماليات و رياست اردو را به ساعد السلطنه واگذاشتم و حاجى حسن خان فراشباشى را در پهلوى او متوقف كردم . ميرزا بزرگ خان و مير عبد الله خان و حاجى امام قلى خان و آقا رضا را همراه برداشتم . سوار مير عبد الله خان را هم مرخص كردم . من حيث المجموع بيست و شش نفر بوديم .\r\nصندوقخانه و ملزومات هم به قدر حاجت به قدر بيست قاطر بار كرديم .\r\n\r\n\r\n","description":"","footnote":"\r\n( 48 ) - كشتى پرس‌پليس و سوزارا مخبر الدوله و پسرش مرتضى قلى خان صنيع الدوله از آلمان خريدند . پرس‌پليس به ظرفيت 600 تن و داراى 450 اسب قوه و مجهز به 4 توپ بود . چهل تن كارگر ايرانى و عرب و 4 نفر افسر آلمانى ادارهء كشتى را به عهده داشتند .\r\n","page_name":" 144 ","page_number":144},
  {"content":"\r\n\r\n\r\nعزيمت به محمره\r\nروز بيست و يكم محرم از غربيه حركت كردم ، ولى محمد صادق بيگ جلودار را براى تبليغ مژده ، همان روز مراجعت دادم و شرحى به مرحوم سعد الملك با حكم اظهار التفاتى به شيخ مزعل نوشتم . شب بيست و دوم محرم ، اول غروب راه افتاديم . نوشته بودم كه ، جهاز دودى شيخ به اسماعيليه حاضر شود . يك راويه آب هم همراه حمل كرديم . بنه با بلد به قدر دو ساعت فاصله حركت كرده بودند . چون عربستان هيچ نقطه به نقطهء ديگر خط راه ندارد ، اعراب از جائى كه به جائى مىروند ، اگر شب است بر اثر ستاره و اگر روز است بر اثر آفتاب يا كوه و بلندىهايى كه خودشان مىشناسند طى طريق مىكنند . قدرى كه راه رفتيم ، ملتفت شدم صداى زنگ قاطر نمىآيد و به بنه نمىرسيم ، متعجب شدم . به قدر دو فرسخ كه رفتيم ، من ملتفت شدم كه به طرف قطب شمالى مىرويم و حال آن‌كه بلد در جلو بود . ايستادم و مير عبد الله خان و آقا رضا را خواستم و گفتم ، ما از اهواز كه به طرف فلاحيه مىآمديم ، همه‌جا قطب شمالى در پشت سر بود قدرى مايل به كتف چپ ؛ حالا مواجهه قطب مىرويم . معلوم است به طرف اهواز مراجعت مىكنيم و حال آن‌كه ما بايد به طرف مغرب برويم كه به رود كارون برسيم و از آنجا به سمت جنوب برويم كه قطب باز به پشت سر بيفتد . تصديق كردند . از بلد پرسيدم ، كجا مىرويد ؟ گفتند ، به طرف اهواز كه شنيديم كشتى آنجا آمده و بايد برويد آنجا و از آنجا با كشتى كارون به محمره . او قاتم تلخ شد . دو نفر از سوارهاى مير عبد الله خان را دستور العمل داديم كه ، همه‌جا قطب را بر شانهء راست بيندازيد و برويد . وقتى كه به رود كارون رسيديد ، آتشى بزرگ بيفروزيد . از قرارى كه حدس زديم و از روى ساعت معلوم شد ، چهار ساعت كه چهار فرسخ راه باشد ، بر خطا پيموده‌ايم و بنه هم بر خطا رفته است . گمان كرديم بنه مىرود اهواز و ندانستيم كه به قدر انحراف قطب از شانهء چپ ، آن‌ها هم از وصول به اهواز منحرف مىشوند . علاجى نداشتيم . آبى كم كه همراه بود ، قريب الاتمام شد . براى نماز و صرف شام پياده شديم . همه شام خوردند . من به احتياط تشنگى شام نخوردم و سفارش كردم كه تقليل در غذا بكنند . معهذا به محض سوارى ، با آن‌كه در كمال سرعت مىرفتيم و صحرا هم همه جنگل كنار بود و در عبور خار درخت‌هاى كنار زحمت مىداد و لباس‌ها را پاره مىكرد ، مردم در كمال استيصال از عطش بودند كه شعلهء آتش از برابر پيدا شد .\r\nآن قوت واهمهء مردم تخفيف يافت و به سرعت رفتيم . يك ساعت و نيم به صبح مانده ، به آتشى كه سوارهاى مير برافروخته بودند رسيديم . كنار كارون بود ، پياده شديم و آب خورديم .\r\nبراى من چاى ترتيب دادند ، با قدرى نان خشك خوردم . هركس خسته افتاد و خوابيد .\r\nمن مىخواستم بخوابم ، به ملاحظهء نزديكى صبح كه مبادا نمازم فوت شود ، خوابم نمىبرد .\r\nصبح طالع شد ، از دور صداى دودكش كشتى كارون آمد . من نمىدانستم كه اين كشتى بر خلاف كشتىهاى ديگر ، تنوره‌اش چنين صدا مىكند . برخاستم ، دودكش را از دور ديدم . بعد از يك ساعت ، قريب به طلوع آفتاب كشتى رسيد . ميرزا حسين منشى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nشيخ مزعل خان از كشتى پياده شد و مذكور داشت كه ، آمديم به اسماعيليه ، وقتى كه ديديم شما تشريف نياورده‌ايد ، يقين حاصل كرديم كه راه را گم كرده‌ايد . عزم كرديم تا اهواز بيائيم كه هرجا رسيده باشيد ، سوار شويد . اسباب آبدارى و غيره را بردند كشتى . اسب و مال آبدارى و راويه را يك نفر سوار بلد برداشت كه همه‌جا از كنار كارون بيايد و بياورد به اسماعيليه و از آنجا در آب با بكاره حمل نمايند . به كلى از خيال بنه آسوده بوديم كه فرج الله بيگ مير آخور همراه است و به اهواز كه رسيدند ، اهل اهواز از راه خشكى مىآورند و نهايت سه روز بعد مىرسد . رفتيم . شيخ مزعل به رسم معمول تا دو فرسخ بالاتر از محمره بابلم آمده بود ، وارد كشتى شد . بعد از اظهار مهربانى ، فرستادم منزل حاجى ايلخانى و اين خانوادهء حاجى جابر خان با مرحوم حسين قلى خان و خانوادهء او بغض و عداوت كامل داشتند ؛ ولى با حاجى امام قلى خان ، بر خلاف متحد و صديق بودند . به حدود محمره كه رسيديم ، كنار كارون و وسط شط العرب يك‌جا تفنگچى متراكم بود و شليك شاديانه مىكردند . مرحوم برادرم با حاجى آقا محمد در جهاز پرس‌پليس در لنگرگاه محمره بودند و با كاپيتان باطهء آلمانى و هنكه نايب او ، به كشتى وارد شدند . روى شط العرب كشتىهاى كوچك عربى ، و پر از تفنگچى استقبالى بود در ساحل . كشتىها پرده‌هاى سرخ و سفيد براى احترام و اظهار مسرت افراخته بودند . از قضا تير تفنگى كه گلوله داشت ، از خودشان به يكى از نوكرهاى شيخ مزعل خورد و مجروح كرد ، ولى نمرد .\r\nوارد فيليه شديم . شيخ ، اسباب و زندگى و معاش درست نداشت ، زيرا كه همه را حمل به جزيرهء زين كرده بود . سه روز مانديم ، خبرى از بنه نرسيد . بعد از سه روز ، فرج الله بيگ آمد و مذكور داشت كه ، شب راه را گم كرديم و هريك به طرفى رفتيم .\r\nصبح من با چند بار ملزومات ، آمدم كنار كارون ، ولى سه قاطر كه صندوقخانه بار داشت و جلوى آن‌ها در دست شاگرد قاطرچى بود ، معلوم نيست كجا افتاده و مانده‌اند . روز چهارم شاگرد قاطرچى رسيد و گفت كه ، صبح امروز خودم را در صحرائى ميان جنگل كنار ديدم . نمىدانستم كجا است . از شدت تشنگى ، خودم و مالم قريب هلاكت بوديم .\r\nبارهايم را پائين آوردم در ميان جنگل گذاشتم و خودم قاطرها را برداشتم . سرگردان به هر طرف مىرفتم و از عطش هيچ چيز نفهميدم . به يك گله شتر رسيدم ، ساربانى عرب همراه آن‌ها بود . حالى كردم به اشاره و زبانم را بيرون آوردم . زبان قاطرها را هم بيرون آوردم . دانست تشنه هستيم . ما را خيلى راه همراه برد . به چند چادر عرب رسيديم و آب به من دادند و قاطرها را هم قدرى آب دادند . از آنجا ما را به كنار كارون آوردند . ديگر نمىدانم بارها كجا است . فورا مير عبد الله خان را خواستم و شيخ مزعل خان را گفتم ، من اين بارها را از شما و شيخ جعفر خان مىخواهم ، زيرا كه هرچهار طرف اين صحرا جزء جمعى شما سه نفر است . حكمى به شيخ جعفر خان نوشتم ، يك سوار از سوارهاى مير عبد الله برد . پنج سوار از مير عبد الله و ده سوار از شيخ مزعل فرستادم كه ، بدون عذر بايد بارها را پيدا كرده بياوريد . آن‌ها رفتند و بعد از سه روز كه تمام صحراها را گرديده بودند ، سوارهاى مير عبد الله خان به بارها رسيده بودند و به همان صورت و هيأتى كه شاگرد قاطرچى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nگذاشته بود ، دست نخورده ديده بودند . به يكى از چادرهاى اعراب جمعى شيخ مزعل رفته و شتر برده و بارها را بار كرده ، به اسماعيليه آورده بودند . ولى در اين تاخت و تاز ، دو ماديان خوب از شيخ مزعل خان تلف شده بود . روز هفتم مژدهء پيدا شدن بارها را رسانيدند .\r\n\r\nتجديد حكم شيخ مزعل\r\nنه روز در فيليه توقف شد . آنجا خلعت چهار پارچه به شيخ دادم و تجديد حكم حكومت او شد . از لحاظ حيثيت مملكت و مصلحت دولت در عربستان ، به مناسبت عيد مولود شاه ، در شب ششم صفر در جلوى فيليه كنار شط العرب ، چنان موجبات آتش بازى و چراغان فراهم شد كه هرگز كسى نديده و نشنيده بود . روز نهم صفر برادرم با حاجى آقا محمد با جهاز پرس‌پليس به طرف بوشهر رفتند و من از راه حفار به فلاحيه آمدم . در عرض راه يك شب وقت سحر ، سرماى فوق العاده‌اى شد به‌طورى كه همراهان مستأصل شدند .\r\nدو ساعت از روز گذشته ، ما وارد فلاحيه شديم . استقبال محترمى شيخ جعفر خان و مشايخ كردند . به خانهء شيخ جعفر خان وارد شديم . تب شديدى به من عارض شد . فرستادم ساعد السلطنه را از غربيه آوردند . يك شبانه روز در فلاحيه بوديم . روز دوم از آنجا بابلم به طرف اردو رفتيم . در اينجا لازم است كه جغرافى فلاحيه را بنويسم .\r\n\r\nجغرافى فلاحيه\r\nرودخانهء جراحى كه از رامهرمز مىگذرد ، به اول خاك جراحى مىآيد . بعد از آن كه از خاك جراحى گذشت ، در غربيه وارد مىشود كه اول خاك فلاحيه است . آنجا را قديما شهر « دورق » مىگفته‌اند و هنوز هم وزن « دورق » كه دوازده من تبريز است ، در عربستان معمول است . از غربيه و حدود شيخ المشايخ كه در زمان سلاطين صفويه به آن خاك آمده‌اند ، متدرجا ايجاد نهرهاى عديده از طرف مغرب و مشرق از اين رودخانه كرده و شش نهر از طرف مغرب و پنج نهر از سمت مشرق حفر شده است كه هريك اسمى دارند . اين نهرها شعبه و سيعيهء فلاحيه را به‌طور دايره احاطه كرده‌اند و هرنهرى ، ده ذرع عرض و ده ذرع عمق دارند . فاصلهء بين النهرين تقريبا بايد ربع فرسخ باشد .\r\nتمام آب رود جراحى از اين نهرها دايره‌وار اطراف فلاحيه را احاطه دارد . يك شعبهء قليل آن به شهر فلاحيه وارد مىشود . در انتهاى جلگاى فلاحيه ، فاضل نهرها به شعبه اصلى و شط منتقل مىشود . در اين نهرها كليتا با اسب عبور نمىتوان كرد ؛ آمد و شد عمومى با بلم است ، حتى عبور مال و گوسفند . در وقت امنيت ، از علف‌هاى جگن طناب‌هاى قطور قوى مىتابند و چهار پارچه چوب نخل به منزلهء چهار ميخ در دو طرف نهر مىكوبند و طناب‌ها را مىبندند به آن ميخ‌ها . روى طناب‌ها را از چوب گز و غيره پل مىبندند و مال و دواب و عبور خودشان از آن پل‌ها است . در وقتى كه امنيت ندارند و قشونى از جانب\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدولت مىرود ، پل‌ها را آتش مىزنند و عبور خودشان با بلم عربى است . هر اردوئى كه در غربيه تشكيل شود ، بغتتا به قدر هزار نفر تفنگچى از زير پاى اردو از ميان بلم‌ها بيرون مىآيند و به اردو ريخته مىشوند ؛ چنان‌كه با مرحوم منوچهر خان معتمد الدوله ، اين معامله را به شرح حاشيه كردند . تقريبا از ابتداى اين نهرها كه به شكل دايره اطراف فلاحيه را احاطه كرده است ، تا خود فلاحيه سه فرسخ راه است . در آخر اين دايره تمام فاضل آب نهرها بهم متصل مىشود و به طرف شط العرب كه ميانهء شمال و مشرق است ، تشكيل يك بحيره مىكند كه به اصطلاح آن‌ها « حور » بر وزن دور است . در وقت زراعت شلتوك ، آب حور نقصان حاصل مىكند و بذر برنج را در بلم مىريزند و مىبرند در مواضعى كه زمين بلندتر است مىپاشند و محصول شلتوك عمل مىآورند كه به مصرف اعراب براى طبخ عربى مىخورد . آب تمام اين نهرها يا به نخيلات داده مىشود يا به زراعت شلتوك .\r\nآنچه شلتوك حور است ، سرخ است و هرچه در خارج آنجا زراعت مىشود ، سفيد است .\r\nاهالى فلاحيه در خدمت نخل و زراعت شلتوك اهتمامى دارند ، ولى مرتع مال و محل زراعت گندم و جو ندارند و بايد در بلوك جراحى زراعت غله بكنند . ماديان و گوسفند آن‌ها هم در جراحى مىچرد . بدين واسطه ، اسير و مقهور ضابط و مباشر جراحى هستند ؛ و اين هم تفضل خدائيست ، و الا كار آن‌ها به قهر و غلبه پيشرفت ندارد . استيلاى من به آن‌ها ، اول فضل خدائى بود و ثانى چون جراحى را من به مير عبد الله خان واگذار كرده بودم و مير عبد الله خان نسبت به من صديق و خدمتگزار بود ، فضل خدائى اين مسئله را اسباب استيصال آن‌ها كرد .\r\n\r\nمراجعت به دزفول\r\nبارى تمام ماليات را پرداخته بودم و تفصيل واقعه را با سه هزار تومان جزاى نقدى به دار الخلافه عرض و ارسال داشته بودم و مورد تحسين فوق العاده شده بودم . از روز ورود به غربيه پيشامد كار و هرمطلبى داشتم ، به واسطهء تلگرافخانهء انگليس‌ها كه در فاو واقع است ، به دار الخلافه مخابره مىكردم . روز بيست و پنجم صفر المظفر ، مظفر و منصور از غربيه اردو را به طرف اهواز حركت دادم . آدم از جلو فرستاده بودم و چاه‌هاى آب كه در موضع مسمى به « بند » ، خودم حفر كرده بودم ، تنقيه كرده بودند . روز بيست و ششم وارد آنجا شديم . ولى ديگر از گرما نمىتوان نوشت كه چه حالت داشتيم .\r\nروز بيست و هفتم از آنجا به اهواز رفتيم . شبى كه از بند حركت مىكرديم ، يك قاطر مكارى كه در زير بار تجير چادر من بود ، گم شد . حكما او را با بار از مير عبد الله خان خواستم .\r\nآدم با مكارى به تفحص فرستاد . چهار ساعت از روز گذشته ، در اهواز بود كه جثهء قاطر را با بار تجير آوردند . معلوم شد مكارى در آب دادن قاطرها غفلت كرده و اين حيوان تشنه بوده است ، چاه را هم بلد بوده و رفته است به هواى آب كنار چاه . بارهاى تجير مانع از افتادن او در چاه شده بود . غله‌اى كه براى سيورسات اردو تهيه كرده بودم ، چون در جراحى غله بسيار بود ، چندان حاجت نشد . صد و هشتاد خروار گندم و جو و آرد\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nباقى بود براى جيره و عليق سرباز ، هرچه اصرار كردم ، نبردند ؛ در ازاى كرايهء كشتىهائى كه از مياناب و شوشتر حمل كرده بودند ، به اعراب واگذار نمودم . شب هشتم ربيع الاول از اهواز مال‌ها را به طرف غربى كارون عبور دادند . يك قاطر من در آب سقط شد . آن شب و فردا كه هشتم بود ، تمام اردو و مال اردو از آب با كشتى گذشت ؛ يعنى مال‌ها را ، غير از الاغ ، در آب مىانداختيم و به شنا مىگذشت . الاغ‌ها را در كشتى و روى كلك مىبردند . شب نهم خودمان گذشتيم و از آنجا به طرف حويزه و بنى طرف اردو را بردند . در حويزه پنج روز توقف كرديم و حساب ماليات آنجا را كه جمعى حبيب الله خان بود ، تسويه نمودم . از آنجا كنار رود كرخه را گرفته و در مقابل بنى طرف اردو زديم . حويزه به واسطهء شكستن سد ناصرى « 49 » و انحراف آب از مجراى قديم ، ابدا آب ندارد . در آن مجراى قديم ، چاه‌هاى زياد حفر كرده‌اند و آب شيرين دارد . براى تمام دواب و شرب اهالى ، بايد از چاه آب بكشند . تفصيل اين سد و آب كرخه و اراضى بنى طرف را در حاشيه ذكر كرده‌ام . يك ماه تمام در جريهء سادات براى وصول ماليات بنى طرف ، اردو معطل بود . به زحمات زياد ماليات آن‌ها را وصول نموده و از راه دانيال نبى و سد ناصرى و اراضى آل كثير دزفول و شوشتر ، روانهء دزفول شدم . در راه باران شديدى گرفت به قسمى كه روز ورود دانيال ، ناچار به داخل بقعه و حرم پناه برديم .\r\nصحن حجراتش كثيف بود . در آن بين كه ما با حالت باران خوردگى وارد شده بوديم ، ميرزا حسن جلودار صدر اعظم با يك بستهء مملو از كاغذ رسيد .\r\n\r\nكشتيرانى رود كارون\r\nلباسم را عوض كردم و به غرفهء تاريكى كه در جنب گنبد است صعود نمودم . چراغى خواستم ، ملاحظه كردم تمام به خط خود صدر اعظم است كه در مسئلهء كارون نوشته است كه ، انگليس‌ها بر ما عرصه را تنگ كرده‌اند و مىگويند حكما بايد رود كارون براى آمد و شد كشتى و تجارت مفتوح شود و ساير دول هم تصديق دارند . « 50 » رأى شما در اين باب چه چيز است ؟ و همچنين در باب بستن سد اهواز ، كمپانى فرانسه به شركت حكيم‌باشى طولوزون خواهشمند بستن سد است . و همچنين كمپانى انگليسى اصرار دارد كه راه شوسه از قم به لرستان و از آنجا به محمره تمديد دهد . اين‌ها را هم كه خواندم ، دانستم جواب فورى دارد . نوشته بود ، چون اطمينان از پست راه بروجرد نداشتم و از راه بوشهر\r\n\r\n\r\n","description":"","footnote":"\r\n( 49 ) - سد ناصرى بر روى كرخه بسته شده بود . رك : « سفرنامه خوزستان » اثر نجم الملك و « تاريخ پانصد سالهء خوزستان » اثر احمد كسروى .\r\n( 50 ) - انگليس‌ها مدت مديدى خواستار امتياز كشتيرانى در رود كارون بودند و دولت ايران به عذر آن‌كه روس‌ها نيز در شمال مدعى أخذ امتيازى مشابه خواهند شد ، از دادن امتياز خوددارى مىكرد . سرانجام با ورود سردراموندولف و مقارن سفر سوم شاه به اروپا ، در اكتبر 1888 ميلادى - صفر 1306 قمرى ، كشتيرانى در كارون براى عموم ملل آزاد اعلام شد . رك : تيمورى ، ابراهيم .\r\nعصر بىخبرى يا تاريخ امتيازات : 177 - 151 .\r\n","page_name":" 149 ","page_number":149},
  {"content":"\r\n\r\nهم دير مىرسيد ، جلودار را از طريق بختيارى فرستادم كه زود جواب بگيرد و مراجعت كند .\r\nفردا با وجود باران‌خوردگى و تربودن چادر و دستگاه ، از آنجا حركت كردم و به كوشك دزفول كه خودم تعمير كرده بودم وارد شدم . از دانيال كه در شهر شوش واقع است ، الى دزفول پنج فرسخ است . بعد از ورود جواب نوشتم كه ، افتتاح كارون با شرايط براى تجارت عموم دول ، خوب و اسباب آبادى و امنيت عربستان است ؛ ولى مشروط بر اين‌كه كشتىهاى آن‌ها حقى به دولت بدهند . دولت و تبعهء دولت هم بدون تحديد ، هرقدر بتوانند و بخواهند حق داشته باشند ؛ و منتهاى سير كشتىهاى دول خارجه ، تا زير سد شكستهء اهواز باشد . از بالاى سد الى شوشتر ، مخصوص كشتى دولت ايران باشد . از سد الى بالاى اهواز كه محل لنگرگاه كشتىهاى ايران است ، راه ترامواى مخصوص تبعهء ايران باشد كه بار را از كشتى زير سد بگيرند و به كشتى بالا حمل نمايند .\r\nكشتىهاى خارجه از محمره الى اهواز ، در جائى لنگر نيندازند و اسلحه بار نكنند .\r\n« دوجومه » كه يك نحو باركش است يدك نياورند . هرچه بنا براى تجارت و انبار بخواهند ، دولت يا تبعهء دولت بسازد و به آن‌ها كرايه بدهند . از وقت ورود به دهنهء رود تا اهواز و از اهواز الى دهنهء كارون كه مقابل سنگر مرحوم آقا جان خان شهيد است ، علم شير و خورشيد داشته باشند . هرجائى را كه دولت اسكله قرارداد ، بارها را در همان نقطه فرود بياورند و از همان جا حمل كنند . اگر در عرض طى مسافت ، از حركت كشتى آن‌ها به كشتىهاى عربى خسارت وارد آمد ، از عهده برآيند . بدون بليط حكومت محليهء اهواز و محمره ، احدى را حمل نكنند . از جنگل كنار كارون ، هيمه براى مدد و صرفهء ذغال به مصرف نرسانند و انبار ذغال جز در نقطهء محمره و اهواز ، در محل ديگر مطالبهء بنا ننمايند . اين شرايط را نوشتم و فرستادم ، ولى افسوس كه هيچ‌يك در موقع اجرا ، بلكه اظهار هم نيامد . در كوشك بودم كه ده نفر توپچى طرح اطريش كه خواسته بودم ، از طريق پشتكوه رسيد . ولى در يك منزلى ، يابوى راويهء آن‌ها را برده بودند . مأمور فرستادم و از جماعت دير كوند خواستم . سه روزه آوردند .\r\n\r\nحركت به شوشتر\r\nاز آنجا بعد از بيست روز اقامت به طرف شوشتر حركت نمودم . در غياب من عبد الحسين خان اغلب بنائى را تمام كرده بود . بعد از ورود من ، حكم تعمير پل و ساختن بنا در محمره و اهواز رسيد . فورا عريضه‌اى نوشتم كه ، براى انجام خدمت حاضرم ؛ مشروط به اين‌كه يك نفر معمار امين از جانب دولت بيايد ، من پول را به او بدهم و اسباب كار را مهيا كنم و او مشغول بشود . بعد از جواب و سئوال زياد ، حاجى استاد على معمار را كه سمت بستگى به صدر اعظم داشت ، فرستادند . عمارت پل را از جملهء ممتنعات مىدانستم ، به چندين جهت ؛ يكى آن‌كه در زمان حيات فتحعلى شاه سد طرف بليتى خراب شده بود و چندين سال آن‌طرف شطيط خشك و باير افتاده و آفتاب گرم تابستان ساروج\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو آهك سد را فاسد كرده بود و به‌علاوه پارچه سنگ‌هاى بزرگ كه دو طرف پل و كف رودخانه را فرش كرده بودند ، به مرور برده و تلف كرده بودند .\r\n\r\nجغرافياى شهر شوشتر\r\nشوشتر به شكل جزيره‌اى است كه طول او هشت فرسخ تمام است و عرض به اختلاف .\r\nدر نقطهء شمالى كه شهر شوشتر واقع شده است ، عرض اين جزيره تقريبا سه هزار ذرع است و همچنين در نقطهء جنوبى كه شهر بند ببرى قديم و قريهء بند قير حاليه است ، تقريبا پانصد ذرع است . در ساير نقاط ، فاصلهء بين البحرين به نيم فرسخ و يك فرسخ مىرسد .\r\nدر نقطهء شمال ، آخرين محل قلعهء سلاسل است . رود كارون كه از كوه‌هاى بختيارى به جلگاى عربستان وارد مىشود ، در جنب گوتوند خالصه كه نقدا متصرفى بختيارى از زمان حكومت حشمت الدوله و ترقى حسين قلى خان شده است ، از دامن كوه در كنار رود يك شعبهء مسطحى تشكيل شده است كه مشتمل بر يازده قريه است و براى آنجا از رودخانه نهرى جدا كرده‌اند . اوايل در دو محل چاه زده بودند كه به وضع قنات ، آب به جلگا مىبردند . مرور ايام ، رودخانه را گود انداخته و هردو قنات باطل شده است .\r\nبعد به فاصلهء هزار ذرع زمين سنگى را انتخاب كرده و اين نهر را در آن زمين كه سنگ متحجر است ايجاد كرده‌اند . اين نهر نه قريه از اين جلگا را كاملا مشروب مىكند كه نقطهء شمال او قريهء تركانكى و جنوبى آن ده بزرگى است ، و اين جلگا موسوم به عقيلى است . بعد باز سلسله كوهى ما بين اين جلگا و شهر شوشتر ايجاد شده و از آنجا به قدر پانصد ذرع فاصله به شهر شوشتر كه جزيرهء واقعه در دامن اين كوه است مىرسد . آنجا تمام كارون دو شعبه مىشود و به زعم من دستى و مصنوعى است . يك شعبهء مشرقى شهر معروف به بليتى است و شعبه بزرگ كه دو ثلث آب از آنجا مىرود ، مسمى به شطيط است كه مصغر شط باشد . در زمان شاپور ذو الاكتاف در شطيط سدى بسته‌اند به طول چهارصد و چهل و پنج ذرع و عرض ده الى دوازده ذرع و به ارتفاع پنج ذرع براى آن‌كه آب بلند بايستد . نهرى از آنجا از زير سلاسل حفر كرده و به بلوك مياناب كه وسط اين جزيره است جارى كرده‌اند . بر روى اين سد ، پايهء پلى گذاشته و چشمهء پل بسيار خوبى ساخته‌اند .\r\nدر دهنهء شعبهء بليتى ، يك سدى بوده است كه ثلث كارون را از آنجا مجرا قرار داده‌اند ؛ از سمت شرقى شوشتر مىگذرد و در آنجا چون زمين سنگ بوده است ، يك پلى از كف زمين رودخانه سد ديگر بسته‌اند تا محاذى كف زمين شهر - و به رودى كه به عرض پنج ذرع است - شكل پل ساخته‌اند . در محاذى مجراى آب در اين سد ، سه سوراخ قرار داده‌اند ، دو در كنار و يكى در وسط كه به سه قسمت متساوى آب اين شعبه از اين‌ها خارج مىشود . در زير مجراى دو سوراخ جنب سد و پل ، آسياهاى متعدد كه بيست و يك حجر است در دو طرف ساخته‌اند و محل آن‌ها را از سنگ بريده‌اند . آبى كه از آسياها مىريزد ، هرسه آب متصل مىشود و از شهر مىگذرد و در زير امامزادهء پائين شهر « 51 » ؛\r\n\r\n\r\n","description":"","footnote":"\r\n( 51 ) - منظور امامزاده عبد الله است .\r\n","page_name":" 151 ","page_number":151},
  {"content":"\r\n\r\nبه بندى مىرسد كه سابق براى بردن آب به مياناب بسته بوده‌اند و شكسته است . تمام اين آب از دهنه‌اى كه تقريبا پانزده ذرع است بيرون مىرود و از آنجا به مسافت نيم فرسخ كه مىرود ، باز سدى بوده است كه براى بردن آب به بعضى اراضى قريهء گذرلو ساخته‌اند . از طرف شرقى اين سد اگر آب برود ، تمام اراضى گذرلو را تا به خاك رامهرمز و ابتداى خاك متعلق به طايفهء باوى كه جزو محمره است ، مشروب مىكند . اين سد چندان خرجى ندارد ، تقريبا در بيست هزار تومان تعمير مىشود . از آنجا اين شعبه مىرود در دو فرسخى عميق مىشود و زمينش خاك نرم است و حالت شطى بهم مىرساند .\r\nآنجا قريهء شليلى و حالا محل لنگرگاه كشتىهاى دودى و بادى اعراب است . از شليلى تا بند قير ، كشتى در جمع فصول به سهولت مىرود . اما شعبهء شطيط به واسطهء وسعت عرض و سختى زمين ، تا چهار فرسخ به شهر مانده ، هيچ‌جا محل كشتيرانى نيست . قبل از شاپور ذو الاكتاف نمىدانم چه شكل بوده است و تاريخ ايران و خارجه هم خبر نمىدهد ؛ ولى شاپور كه اين سدها را بسته ، معلوم نيست در چه عهدى سد طرف بليتى خراب شده است .\r\nو چون مقابل با مجراى طبيعى است - چنان‌كه در نقشه نموده‌ام - ، تمام آب به طرف بليتى جارى بوده است و سد و پل شطيط باطل مانده و آفتاب به مرور آهك و ساروج او را فاسد كرده و سنگ‌هاى دو طرف سد كه از هرطرف به قدر يكصد و پنجاه ذرع كف رودخانه را فرش كرده بودند ، كنده و برده‌اند . بعد كه مرحوم مبرور محمد على ميرزا دولتشاهى رجل واقعى قاجاريه ، با غيرت و تعصبى كه داشت و با وجود قلت دخل و كثرت خرج ، همت بر عمارت سد بليتى گماشت و سه دفعه آن سد را بست و آب سيل از ميان كند ، خللى در بنيان عزمش بهم نرسيد . طيب الله تربته . براى حفظ استحكام او به قاعدهء طبيعى ، آن پل بليتى را به فاصلهء چهارصد ذرع به آن شكلى كه نوشتم با آن سه رخنهء متساوى بنا كرد كه دو ثلث آب كما فى السابق به شطيط رفت و آب به صحراى مياناب جارى شد . قريه‌اى هم خود بنا كرد مسمى به دولت‌آباد و ساير قراء را هم تقسيم كرد ، مردم داير كردند .\r\nبه مرور ايام به واسطهء طغيان سيل ، آب شطيط هرچند سالى به طرفى از چشمه‌هاى پل مايل مىشد و قوت مىگرفت . در اوايل دولت محمد شاهى و حكومت منوچهر خان معتمد - الدوله ، چند چشمه را خراب كرد كه براى تعمير آن‌ها آب را به طرف ديگر قوت دادند . بعد در زمان ناصر الدين شاه ، چهار چشمه از گوشهء پل خراب شد ، به حاجى شيخ جعفر رجوع كردند ؛ او هم آب را به طرف وسط قوت داد و آن چشمه‌ها را تعميرى ملائى كرد و باز آب به مرور وسط رودخانه را عميق كرد . به واسطهء آن‌كه فرش دو طرف را فاسد و نابود كرده بودند ، اين آب قوى بوده و چهار ذرع از وسط سد و پل را يك جا خراب و معدوم كرده است .\r\nعيب ديگر رود كارون اينست كه به اندك بارانى كه در فصل پائيز كه از اول ميزان در كوه‌هاى بختيارى ببارد و بعضى اوقات در تابستان هم كه ييلاقات بختيارى باران مىبارد ، چنان سيل عظيم به رودخانه مىآيد كه در اين شعبهء شطيط ، چهار ذرع حجم آب زياد مىشود و آب به دهنهء طاق‌ها مىرسد و جائى هم ندارد كه بتوان مجراى آب را به جهت پىريزى به آن‌طرف مايل كرد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nسه چهار ماه تا آخر سال مشغول تعميرات قلعهء سلاسل بودم و سربازخانه‌اى به قدر توقف يك فوج ساختم . طويله‌اى در جنب عمارت كلاه فرنگى بود ، خراب كردم و قورخانه و ذخيرهء مقبولى ساختم و در عرض آن در آخر قلعه كه طرف غربى قلعه و متصل به بدنهء ديوار قلعه بود ، طويلهء بزرگى براى اصطبل سربازخانه و اسب صاحب منصبان فوج ساختم . معبر سربازخانه و اصطبل توپخانه را از دروازه ديگرى قرار دادم و اين دروازه را مقابل عمارت مخصوص حكومت كردم . در روى هردو دروازه ، سر در مناسبى ساختم . فرستادم از بوشهر تخته‌هاى بلند آزاد آوردند و دروازه‌اى به طول پنج ذرع و عرض سه ذرع و نيم با آهن حاشيهء كار هندوستان براى دروازه ساختم . براى درب‌هاى كلاه‌فرنگى هرسه مرتبه كه تعمير كرده بودم ، درهاى چوب هندى عشقه از بوشهر آوردم .\r\nكاشىپز كه از اصفهان رسيد ، دروازه را كاشىسازى كردم . جلوى دروازه را كه نهر و ناهموار بود ، از سنگ‌تراش فرش كردم و تمام نماى دروازه را سنگتراشى كردم .\r\nحتى گاوچاهى كه براى حوض كلاه‌فرنگى و مصارف اهل قلعه بود و مثل ساير گاوچاه - هاى زراعات ساخته بودند ، از سنگ‌تراشى ساختم . حوضى هم به قدر مصرف يك هفته در جلوى گاوچاه ساختم . در قلعه ، حمام و مطبخ نبود . حمامى هم در كمال صفا كه از جامه‌كن و گرمخانه و ساير قسمت‌ها كامل بود ، بنا نمودم . براى درب حجرات سرباز و توپچى ، نجار آوردم و از همان چوب‌هاى جنگل خودشان ، پارچه‌هاى راست كم‌عرض به يك اندازه تراشيده و به شكل مثلث و لوزى بر روى چوب ميخ زدند كه شكل آن درب‌هاى وصالى ناهموار تغيير كرد .\r\n\r\nبستن سد اهواز و سفر حاجى نجم الملك 1307 قمرى\r\nآخر سال حكم رسيد كه ، حاجى نجم الملك « 52 » براى بازديد بستن سد اهواز مىآيد ، بايد او را به اهواز ببرى و بعد از بازديد ، در محمره مجلسى بكنيد و قرار كار بستن سد را بگذاريد . چون مأمور است كه راه لرستان را هم ببيند ، از آن طرف خواهد آمد .\r\nحاجى نجم الملك قبل از عيد با محمد حسن ميرزا مهندس و يك معمار و يك نويسنده تشريف آورد . باز اردو را به طرف اهواز حركت داديم . در اين سفر ميل من اين شد كه خودمان از شعبهء بليتى با عملجات برويم ، اردو از راه خشكى بند داود برود . در اين سفر اسفنديار خان هم بود ، او را هم همراه آوردم . آمديم شليلى ؛ آنجا چهار مهيلهء بزرگ حاضر كرده بودند و نشستيم آمديم بند قير . در عرض راه چون من در عرشهء مهيله مىنشستم و مشغول تماشاى رود و اطراف بودم ، ملتفت شدم كه در نزديكى بند قير ، از دو طرف بلندىهاى كنار رودخانه ، آجر ريخته است و آثار ديوارى در جاهائى كه باران و سيل شسته است پيدا است . هرجا زيادتر شسته بود ، علامت طاق و بنا از دو طرف\r\n\r\n\r\n","description":"","footnote":"\r\n( 52 ) - منظور حاجى عبد الغفار نجم الملك است . سفرنامهء خوزستان وى از اهميت تاريخى ويژه‌اى برخوردار است . اين سفرنامه شرح سفر قبلى وى به خوزستان و بختيارى را در 1299 قمرى ، شامل است .\r\nعقايد نجم الملك و حسين قلى خان در باب بستن سد اهواز ، مغاير يكديگر بود .\r\n","page_name":" 153 ","page_number":153},
  {"content":"\r\n\r\nظاهر بود و دو راه پلهء سنگى كه از بناها به كنار آب آمده بود ، نمايان شد . حاجى نجم الملك را از سطحهء مهيله خواستم ، به او نمودم كه اين آثار بايد علامت شهرى از قديم باشد ؛ او هم ديد و تصديق كرد . « 53 » به حدود آبادى بند قير كه رسيديم ، ديگر بلندى موقوف و آثار معدوم شد . آنجا دو شعبهء كارون و شطيط بهم ملحق مىشوند . از طرف مغرب هم رود دزفول به انضمام آب شاپور كه اعراب شاهور مىگويند و سرچشمهء او در صحراى مسطح بالاى شوش است و در اوايل اراضى عنافجه به رود دزفول مىريزد ، در بند قير داخل دو شعبهء كارون مىشوند و مىروند به اهواز . قبر دانيال هم در آن ميان بوده كه حالا در كنار واقع است . همه‌جا از روى آب آمديم تا به اهواز رسيديم . يك شب در بند قير توقف كرديم . به قدر پانزده خانوار عرب آنجا زارع است و يك مهيلهء كثيف شكسته بسته دارند . مسافرينى كه از راه مياناب به محمره و اطراف مىروند ، بايد با آن مهيله عبور نمايند . بعد از ورود اهواز ، در زير آبادى به فاصلهء پانصد ذرع تشكيل اردو شد . از آنجا كاغذى به مرحوم برادرم نوشتم كه بيايد محمره و ملك التجار و چند نفر تاجر را هم همراه بياورد براى قرارداد اجراى كشتى بالاى سد كه اختصاص به تبعهء داخله دارد . « 54 »\r\n\r\nعقيدهء حسين قلى خان در باب سد اهواز\r\nدر آن چند روز توقف ، همه روزه حاجى نجم الملك مشغول تعيين محل سد و ترتيب اين كار بود . من اعتقاد نداشتم كه اين سد و پل شوشتر با آلات و ادوات معمولهء ايران بسته بشود . به علاوه چندين عيب داشت . اول آن‌كه وقتى كه اين سد را بسته‌اند ، از دهنهء كوه كه آب داخل جلگاى عربستان مىشود ، در يازده محل بند و قنات داشته است كه دو ثلث آب را خارج كرده‌اند . دوم آن‌كه در آن وقت ، صحراى محمره و فلاحيه‌آباد نبوده است و فاضل نهرهاى دو طرف سد براى زراعت مىرفته است و اين دو محل كه بحيره بوده است ، الان دو شهر معتبر است كه سالى هفت هزار تومان ماليات مىدهند .\r\nسوم آن‌كه آن وقت چون نيشكر عزيز الوجود و مال التجاره بوده است ، هرقدر از اراضى كه مشروب مىشده ، زراعت نيشكر كرده‌اند و حالا زراعت غله مىشود و به مراتب رواج آن از نيشكر بيشتر و لازمتر است . به علاوه نهرهاى قديم ، انباشته و منطمس است و چندين هزار عمله لازم است كه در ظرف سه‌چهار سال آن نهرها را قابل جريان آب كنند . كف رودخانه هم به مرور گود شده است و آن نهرها تمام اراضى را نمىگيرد .\r\nبه‌هرحال رأى خودم را در طى عريضجات نوشتم كه ، اگر دولت ايران بخواهد اين سد را ببندد ، بعد از ده سال با يك كرور ، احتمال دارد يك سد بىدوامى مثل سد ناصرى بسته شود . حال آن‌كه طول اين سد ، اقلا پانصد و پنجاه ذرع مىشود و طول سد ناصرى كه هشتاد هزار تومان خرج كرده‌ايد ، صد و هفتاد ذرع بود . سد ناصرى حفر نهر لازم\r\n\r\n\r\n","description":"","footnote":"\r\n( 53 ) - آثار عتيق قريب بند قير ، بازماندهء شهر بزرگ و كهن عسكر مكرم يا لشگر مكرم است .\r\n( 54 ) - حاج آقا محمد معين التجار بوشهرى امتياز كشتيرانى در بالاى رود كارون تا شوشتر و دزفول را گرفت و شركت ناصرى را تشكيل داد .\r\n","page_name":" 154 ","page_number":154},
  {"content":"\r\n\r\nنداشت ، فقط آب در نهر مجراى قديم كرخه به صحراى حويزه مىرفت . اينجا اقلا هر طرف چهار نهر لازم دارد . تمام اين فقرات را نوشته بودم .\r\n\r\nتشكيل كشتيرانى ناصرى\r\nجهاز معز السلطنه را آوردند ، آمديم به محمره . روز ورود ، استقبالى فوق العاده كردند . مرحوم برادرم با ملك التجار و حاجى آقا محمد و حاجى ابو القاسم و حاجى محمد رسيدند . دستگاه چادر و تجمل با كشتى آورده بودند ؛ در جلوى فيليه شعبه نخلستانى بود ، منزل كردند . ما در عمارت معز السلطنه بوديم . هرقدر اصرار كردند ، مرحوم سعد الملك قبول مهمانى نكرد ، بلكه قسمى معز السلطنه را آسوده و مطمئن كرده بود كه به منزل او مىرفت ناهار و قهوه مىخورد . در آنجا حاجى آقا محمد « 55 » و ملك التجار استدعاى امتياز بالاى سد را با شرايطى كه در كتابچهء من جداگانه ثبت است كردند .\r\nمن هم از شيخ ، محلى خواستم براى عمارت دولتى و توپخانه و سربازخانه كه در كنار شط العرب باشد . شيخ ، الجائا پذيرفت ، به اطمينان آن‌كه اعراب نخواهند گذاشت و مصالح بنائى هم فراهم نمىآيد . بعد قرار شد كه برويم در تلگرافخانهء بوشهر ، مطالب را تلگراف حضورى كنيم . من سعد الملك را خواهش كردم كه به شوشتر برود براى امنيت و رسيدگى كارهاى عربستان . حاجى نجم الملك در محمره ماند كه ترتيب صورت حساب و مخارج را بدهد . من رفتم بوشهر ؛ حاجى ملك التجار و حاجى آقا محمد هم آمدند .\r\nدر تلگراف حضورى ، رأى مرا ترجيح دادند و هنوز نجم الملك وارد نشده ، حكم تعويق كار و مراجعت حاجى نجم الملك تلگرافا رسيد ، فرستادند محمره . حضرات وارد بوشهر شدند ؛ پنج روز در بوشهر ماندند و روانهء دار الخلافه شدند .\r\n\r\nحكام ولايات\r\nعباس قلى خان مهندس و حاجى استاد على براى بستن پل و بنائىهائى كه نوشته بودم در كنار كارون براى تلگرافخانه و توپخانه و سربازخانه از دهنهء شط العرب الى شوشتر لازم است ، از طريق بختيارى مأمور شده و آمدند . در آن دو سال ، تمام خيالات شاه متوجه عربستان و آبادى آنجا بود . به واسطهء حسن ظنى كه نسبت به من داشت ، هرچه عرض مىكردم ، پذيرفته مىشد . مخصوصا از من خواسته بود كه سيم تلگراف از لرستان به عربستان تمديد بشود . در اين سنه ( 1307 ) لرستان با ضياء الدوله و فارس با معتمد الدوله و كرمان با نصر الدوله سلطان حميد ميرزا و خراسان با ركن الدوله و استراباد با وجيه الله ميرزا بود كه در اين سال به واسطهء غارت و زد و خوردى كه با طايفهء تركمان كرده بود ، او را مسمى به امير خان سردار كه اسم جد امى او و پدر نصر الله خان\r\n\r\n\r\n","description":"","footnote":"\r\n( 55 ) - حاجى آقا محمد معين التجار بوشهرى .\r\n","page_name":" 155 ","page_number":155},
  {"content":"\r\n\r\nصاحب اختيار و ميرزا محمد خان سپهسالار بود ، كردند . خمسه با عميد الملك پسر مجد الدوله و كردستان با محمد ابراهيم خان نورى بود كه ملقب به نظام الدوله شد .\r\nيزد با عماد الدوله و سمنان و دامغان را از سپهدار گرفته و به اعتضاد الملك پسر ميرزا محمد خان سپهسالار داده بودند . قم و كاشان با اعتضاد الدوله پسر ديگر سپهسالار كه مادرش دختر نايب السلطنه عباس ميرزا و خودش داماد شاه بود و گيلان با مؤيد الدوله و قزوين با ايلخانى سابق قاجار اللهقلى خان بود به نايب الحكومگى آقا باقر آبدار از بستگان صدر اعظم كه مباشر راه شوسهء قزوين بود و كرمانشاهان با حسام الملك پسر مرحوم حسام الملك حسين خان عاشقلوى قراگزلو .\r\nمن از بوشهر مراجعت كردم . مرحوم برادرم در اهواز آمد مرا وداع كرد و به محل حكومت خود كه بوشهر و ساير بنادر و جزاير و كل گمركخانه‌ها از كاشان الى جاسك بود ، مراجعت كرد . در آن سفر به طيب خاطر به واسطهء خصوصيتى كه با معتمد الدوله اويس ميرزا داشت ، قبول حكومت دشتى و دشتستان نكرده بود . حاكم دشتى و دشتستان از جانب ايالت فارس مىآمد . سال اول ، سنهء 1306 ، نوذر ميرزا بود و سال دوم محمد حسين خان نورى . بالجمله چون حاجى نجم الملك بىنيل به مقصود كه مباشرى آن كار بزرگ بود مراجعت كرد ، از من آزردگى حاصل نمود و حال آن‌كه آن اعتقاد بىغرضانه را هنوز هم كه اين شرح حال را مىنويسم ، باز در باب سد و پل شوشتر و سد اهواز دارم و تغييرى حاصل نكرده است .\r\n\r\nبناى پل شوشتر\r\nبعد از ورود به شوشتر كه عباس قلى خان مهندس و حاجى استاد على با سه نفر بنا وارد شدند ، مشغول تهيهء پل شوشتر شديم . اول عبد الحسين خان همدانى را روانهء محمره كردم و او را به قرآن قسم دادم كه زياده از ده يك مخارج ، طمع مداخل در بنائى آنجا نكند . نقشهء يك عمارت و يك انبار و يك حمام و يك تلگرافخانه در سمت مغربى كارون كه متصل مىشود به شط العرب و طرف شرقى مقابل را براى توپخانه و سربازخانه باقى گذاشتم - به نحوى كه در نقشه ترسيم است - و خودم در كنار رود شطيط ، زير پل چادر زدم . عمله در دزفول و شوشتر خبر كرديم ، شش‌صد نفر دزفولى و سيصد نفر شوشترى . اول بناى سله اندازى شد كه جلوى آب را از مجراى طبيعى بگيريم ، بعد صندوق براى پايهء سد بيندازيم . اول چشمه‌هائى كه در يك طرف محل شكستگى بود ، براى جريان آب شكافتيم . با زحمت زياد معلوم شد كه در زمان شاپور هم سد را از صندوق بسته‌اند ، زيرا كه چوب پوسيدهء صندوق‌ها از محلى كه شكافتيم ، محسوس شد . بعد از آن نه دهنهء سد زير پل را به قسمى كه از هريك ده سنگ و بيست سنگ آب برود مجراى آب كرديم و از مقابل محل شكسته به دو چشمه فاصله ، بناى سله‌اندازى شد تا كنار شمالى رودخانه به‌طور مورب . اما معنى سله‌اندازى و صندوق اين است : سله سبدى است كه از چوب بيد جنگلى مىبافند و پر از سنگ مىكنند و با ريسمان‌هاى علفى كشتى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو ريسمان كتانى قوى به هم وصل كرده و به جلوى آب مىاندازند به قدر عمق آب دو مرتبه و سه مرتبه بر روى هم ، و همه را با ريسمان به هم وصل مىكنند . ما در عرض بيست و دو ذرع و در طول چهارصد و پنجاه ذرع ، بايد جلوى آب را با اين سله بگيريم كه آب برگردد به طرف نه چشمهء شكافته . اما عمق آب ، جائى بود چهار ذرع و جائى الى دوازده ذرع . اما صندوق كه براى ميان سد و پايهء پل مىساختند ؛ از چوب صندوقى مربع طولانى به ارتفاع سه ذرع عرض و طول دو ذرع از تخته مىسازند . بعد از اين‌كه آب جارى بسته شد ، تا هرجا كه آب راكد و رطوبت زياد هست ، درزهاى صندوق را از قير مىبندند و ميان صندوق را پر از آهك و خاكستر و سنگ‌هاى كوچك مىكنند و به هم وصل كرده ، چهار صندوق و ده صندوق به قعر آب مىبرند و مىبندند با همان ريسمان‌هاى كتانى و چندين طبقه بر روى هم مىاندازند تا از آب خارج شود و بتوانند بر روى او بنائى بنيان نمايند . از يك طرف نجار وسله‌بند مشغول كار بودند و از طرفى آلات و ادوات مىآوردند . من هم در آن حر هاجره ، روزها در سايهء پل و بعد از شدت گرما در وسط روز ، كپرى از خار شتر بسته بودند كه براى صرف غذا آنجا مىرفتم . آن سنگ‌ها و رودخانه را چنان آفتاب گرم مىكرد كه از حد وصف خارج است .\r\n\r\nشيوع مرض و با ، محرم 1307\r\nعاشورا بود و صبح‌ها اول طلوع در سايهء پل روضه‌خوانى داشتم . دو ساعت از دسته گذشته ، در مجلس چهار پنج نفر از شدت حرارت غش مىكردند . خودم دو دفعه غش كردم . هرچه حاجى سيد عبد الصمد و ساير علما مىآمدند مىگفتند ، اين توقف شما در اينجا مهلك است ، قبول نمىكردم . ساعد السلطنه در خانهء ميرزا اسد الله خان بود . نوكرهاى خودم بعد از ناهار به قلعهء سلاسل كه نزديك بود مىرفتند . شب‌ها تا صبح سه چهار دفعه بيدار مىشدم ، ملاحظهء آب را مىكردم كه مبادا در سرحدات بارانى باريده باشد و زياد بشود . در اين بين ، ناخوشى و با بروز كرد به قسمى كه علما و سادات و اهالى شوشتر متفرق شدند . براى بناى محمره حسن اتفاق بود كه شيخ كه از ناخوشى وحشت داشت ، فرار كرده بود . فرصتى بدست عبد الحسين خان افتاد و شروع در تهيهء مصالح و بناى عمارت دولتى كرد . اگر شيخ معز السلطنه فرارى نمىشد ، پيشرفت اين كار ممتنع بود . نوشت كه ، اعراب متفرق شده‌اند . سيصد نفر براى عملگى با اجرت زياد فرستادم . در چادر خودم سه نفر مبتلا شده و مردند و از بناهاى همراه حاجى استاد على ، دو نفر تلف شدند .\r\nساعد السلطنه و آقا جان خان و عباس قلى خان مهندس با هم و با ساير صاحب منصبان جزء ، هم قسم شده بودند كه بيايند چادر مرا خراب و عمله را متفرق كنند . بعد از رسيدن به آن محل ، قدرت و جرأت نكردند و به عجز و التماس برآمدند . جواب دادم كه ، من حيات و ممات را از جانب خدا مىدانم . ولى تقصير را بر شما وارد نمىآورم ، شماها مرخص هستيد . شبانه عباس قلى خان و آقا جان خان به طرف دزفول فرار كردند ، ولى ساعد السلطنه سرباز را متفرق كرد و خودش از چادرى كه به فاصلهء دو هزار قدم دور تر\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاز من در كنار رودخانه زده بود ، خارج نشد و نرفت و هرروز به عيادت مبتلاهاى وبائى من و خودش مراقبت داشت . عملجات كه اين‌طور ديدند ، متفرق نشدند و انصافا حاجى استاد على هم جرأت شير به خرج داد و ابدا تفاوتى در حالش حاصل نشد .\r\n\r\nخرابى پل\r\nسله‌اندازى را از دو طرف شمالى آورديم كه دو ذرع فاصله داشت . حاجى اصغر سولقانى نوكر خودم كه مباشر آن كار بود ، مكرر از اين طرف به آن طرف مىجست و و لولهء شادى و شعف در ميان اين دو دستهء دزفولى و شوشترى برخاست ؛ تكبيرها مىگفتند و صلوات مىفرستادند . من هم در روى سلهء طرف شوشتر بودم كه يك دفعه معلوم شد از ييلاقات بارندگى شد و آب رو به زيادى گذاشت ، رنگش نيز تغيير كرد و يك صداى مهيبى از سله‌ها برخاست و حالت زلزله دست داد . معلوم شد كه ريسمان‌ها گسيخته است .\r\nچنان صداى مهيبى از پاره شدن ريسمان‌ها و خوردن سله‌ها به هم ديگر برخاست كه عملجات روى سد از دو طرف فرار كردند . مرا هم حاجى حسن فراشباشى بدوش كشيد و بتاخت از روى سله‌ها گريخت . به من از شدت غصه ضعفى مستولى شد كه ابدا مشاعرم بجا نبود . اغلب عمله را هم با سله آب برد و متصل سنگ سله‌ها بهم مىخورد و صداى شليك توپ از زير آب برمىخاست . صندوق‌هائى كه مهيا كرده بوديم در روى سد قديم كه فرداى آن روز به آب بيندازيم ، همه را آب برد . اهل شهر كه پاره‌اى بعد از تخفيف و با مراجعت كرده بودند ، براى تحقيق و تسليت از علما و سادات و رؤسا آمدند . اين واقعه قبل از ظهر اتفاق افتاد . طرف عصر خائب خاسر ، من و حاجى استاد على و اجزاء و عمله مراجعت به شهر كرديم . مدت توقف ما در ميان رودخانه و زير پل ، سه ماه در آن حر هاجره طول كشيده بود و من ابدا رنگ قلعهء سلاسل و حمام را نديده بودم ، مگر دو دفعه براى پرسش و دلجوئى سربازهائى كه مبتلاى و با شده بودند رفته بودم .\r\nساعد السلطنه و صاحب منصبان آمدند چادرها را كندند و آوردند قلعه . خودم هم غروب آفتاب به قلعه رفتم . در ظرف آن سه ماه از ماليهء خودم محض تحصيل اجر و ثواب ، در قلعه بناى سردابى كه مشهور به شوادان است گذاشته بودم كه از سنگ بريده بودند و هنوز كاشى و سفيد كردن او باقى بود و مسكون نشده بود . به واسطهء عادت در چادر و گرما ، چندان حاجتى هم به او نداشتم .\r\n\r\nامتداد سيم تلگراف و طرح بندر ناصرى\r\nبيان واقعه را راپرت به دار الخلافه نوشتم . حاجى استاد على حساب‌هاى مردم را صاف كرد ، قبض وصول پول و طومار مخارج را داد ؛ فرستادم رفت . طراحى تلگرافخانهء بند قير و بناهاى اهواز را كرد و بنا گذاشت مشغول شدند ؛ زيرا كه از جانب دولت ، آقا رضاى ناظم خلوت پسرعموى مرحوم امين السلطان مأمور بود كه سيم را تمديد\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدهد و پول از ضياء الدوله بگيرد و راه كيالان را از بروجرد الى دزفول تسطيح نموده و در هرپنج فرسخى يك تلگرافخانه و پستخانه بسازد . من هم از دزفول الى محمره تلگرافخانه مهيا كنم . در شوشتر خانه‌اى در كنار پل شكستهء اول شهر كه از دروازهء دزفول وارد مىشد ، خريدم و تعمير كردم . در بند قير هم در ملتقاى شطيط به بليتى كه همان جا هم رود دزفول داخل مىشود ، بناى تلگرافخانه شد . در اهواز ، خودم با حاجى استاد على از راه آب رفتم خارج از آبادى قديم اهواز ، جائى كه متصل بود به سد شكسته و در اعلان مقرر بود كشتى خارجه تا آنجا سير بيشتر نكند ، طرح بندرى كردم .\r\nكوچه‌هاى ده ذرعى و بر روى بلندى را كه در طغيان سيل سه دفعه ديده بودم آب نمىگيرد ، محل منزل حكومت و توپخانه و سربازخانه و تلگرافخانه تعيين نمودم .\r\nحاجى استاد على طرح ريخت . شعبهء وسيعى در زير اين بناها تحجير كردم كه ميدان مشق سرباز و محل آتشبازى در اعياد باشد و تمام عمارات به رود كارون منظر داشته باشد . بناهاى صاحبقرانيه را عبد الحسين خان تمام كرده بود ، جز سربازخانه و توپخانه .\r\nحاجى استاد على رفت بازديد كرد و مراجعت نمود . فقط كاشىسازى جلوى عمارات و حمام باقى بود . حتى درب‌هاى عشقه‌اى و درب ورود را برادرم از بوشهر با چوب‌هاى هندى فرستاده بود . آهك هم با كشتى از شوشتر مىآورديم . گچ را هم آنجا مىپختيم و در ظرف به صاحبقرانيه مىآورديم . ولى آجر را عبد الحسين خان آنجا پخته بود .\r\nبراى حمل اين اشياء دو فروند مهيلهء حمال ، يكى نو و ديگرى جزئى مستعمل ، خودم خريده بودم . از اهواز به شوشتر مراجعت كردم . يك تلگرافخانه در انتهاى خاك كنار كارون و حويزه كه ابتداى خاك محمره و تا محمره هفت فرسخ بود ، طراحى كرديم به اسم قاجاريه و اسم بندر اهواز را ناصرى گذاشتم . كسان لنج كه آنجا براى تجارت آمده بودند ، دو كپر كه خانه‌هاى از نخل و خرما و شاخ اوست ، به رسم اعراب زده بودند « 56 » .\r\nجوانكى ارمنى در آنجا بود . در مقابل اهواز ، موضعى كه اعراب از طرف دزفول و حويزه و بنى طرف به آنجا وارد مىشدند ، چند خانوار عرب آوردم ساكن كردم و به خاطر امين السلطان و سابقهء با او ، « امينيهء » اسم گذاشتم .\r\n\r\nاوضاع لرستان\r\nدر اين سال بعد از مراجعت شاه از فرنگستان ، آقا رضاى ناظم خلوت از عدم نظم و كفايت ضياء الدوله ، به تهران نوشت . ضياء الدوله معزول و ناظم خلوت كه مأمور\r\n\r\n\r\n","description":"","footnote":"\r\n( 56 ) - كرزن كه در 1889 از اهواز و بندر ناصرى بازديد نموده ، در « ايران و قضيهء ايران » مىنويسد كه ، كمپانى لنج با زحمت بسيار يك كلبه اجاره كرده بود . به قيمت ساليانه 600 تومان يا 170 ليره ، در صورتى كه 7 ليره بيشتر ارزش نداشت . ولى حسين قلى خان توضيحاتى در اين باره داده ، وضع شركت و نحوهء ابتياع زمين از دولت را نوشته و مدعى است كه شركت ، خودش نمىخواست خانه بسازد . در حالى كه كرزن مىنويسد ، ايرانيان با آن شركت بدرفتارى مىكردند .\r\nاو بخصوص از رفتار حسين قلى خان و برادرش سعد الملك بسيار شاكى است .\r\n","page_name":" 159 ","page_number":159},
  {"content":"\r\n\r\nراه و تمديد سيم و تعميرات بود ، به حكومت منصوب شد . ولى وضع اين بود كه حاجى على خان سگوند را حاجى وزير لقب داده بود و كليهء امور حكومت راجع به او بود . خود ناظم خلوت ملائى آورده در همان اتاق حكومتى درس عمه جزء مىخواند ، چون عامى صرف بود . ولى به واسطهء پولى كه براى تعميرات در اختيارش بود و به ديركوند مىداد و اغلب ايلات مشغول كار بودند ، چندان اغتشاش در راه نبود . از هيچ طايفه‌اى مطالبهء ماليات نمىكرد . اما ميرزا كريم برادرش كه در بروجرد نايب الحكومه بود ، خيلى با نظم و عرضه و كفايت حكومت مىكرد و تمام ماليات ابواب جمعى او وصول شد و پل چالان چولان را خوب تعمير كرد . ناظم خلوت هم از خرم‌آباد الى انتهاى بلندى كيالان را تسطيح كرده بود ، ولى در منازل كارى نكرده بود . بناهاى سابق مخبر الدوله را كه خيلى محقر و بىموقع و تنگ و بدوضع بود ، بعضى را مسقف كرده بود . حال آن‌كه من به دولت گفته بودم ، امنيت و آبادى اين راه موقوف بر اين است كه در اين خط ، هرجا آب و محل زراعت هست ، قلعهء محكمى بسازند و چند خانوار زارع از ايلات تخته قاپو كنند و در آنجا قورخانه و اسلحه با پنجاه سرباز بگذارند كه هم مستحفظ باشند و هم اسباب حفظ زراعت و هم آذوقهء عابرين را تهيه نمايند . هروقت هم قافله عبور مىكند ، مثل راه خراسان در ازمنهء سابقه ، اين سربازها قوافل را از قلعه‌اى به قلعه‌اى عبور بدهند .\r\nاعتنائى به آن حرف نشد .\r\nاز غرايب ، اين خط راه ، هم از طرف كيالان و هم از راه جايدر ، چندين نقطهء با استعداد براى آبادى دارد كه مىتوان به مرور چند خانوار زارع و چند جفت زراعت آنجاها ساكن كرد . عجبتر آن‌كه مرحوم خانلر ميرزا احتشام الدوله با كمال قدرت و استيلاى در حكومت لرستان و بروجرد و عربستان و آن تقويت و حرف‌شنوى كه دولت از او داشت ، سالى دو مرتبه از اين خط ذهاب و اياب كرده بود و در صدد آبادى اين راه به اين ترتيب برنيامده ، و حال آن‌كه به واسطهء نظم و اقتدارى كه خود او در كليهء جمعى خود و ايلدرم ميرزا برادرش - كه نايب الحكومهء لرستان بود - در لرستان داشت ، به سهولت در ظرف دو سال از خرم‌آباد به دزفول ، آبادى و زراعت متصل بهم مىشد .\r\nحكومت او يازده سال امتداد بهم رسانيد . اين‌ها علامت بدبختى ملت و دولت است . مجملا اواخر سال از تدابير امين السلطان ، زين العابدين خان حسام الملك را كه به ارث سه كرور نقد و ملك و جواهر به او رسيده بود ، تشجيع كردند داوطلب حكومت و نظم لرستان و بروجرد شد و قبول بقاياى ناظم خلوت را كرد . ناظم را بدون ضرر و زحمت حساب ، احضار كردند . حسام الملك ، ظهير الملك زنگنه دخترزادهء مرحوم امير نظام محمد خان زنگنه را نايب الحكومهء لرستان كرد و با فوج زنگنه فرستاد . اين در سال سوم حكومت عربستان من بود .\r\nمن در سال دوم از تمام كارهاى بنائى شخصى و دولتى عربستان فراغت حاصل كرده بودم و هرچه قورخانهء پوسيدهء فاسد شده در حويزه بود ، با توپ‌هاى بر روى خاك افتاده كه از زمان مرحوم احتشام الدوله مانده بود ، به شوشتر حمل كردم و توپ هاى بىقنداق زنگ‌زدهء محمره را قنداق و عراده نموده و صيقل زدم . مرحوم برادرم دو\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nعرابهء او را براى آن‌كه شليك‌هاى معمولى را با توپ آلمانى ته پرنكنند ، پاك و سوار كرد ، به جهاز پرس‌پليس برد .\r\n\r\nتولد شاه و كشتيرانى بالاى سد اهواز\r\nدر ماه محرم اين سال ، باز بناى سفر محمره شد و مرحوم برادرم را خبر كردم با جمعى آمد . اسباب آتشبازى كاملى از بمبئى خواسته بود . در ششم صفر ، در كنار شط العرب جميع نخيلات را چراغ آويختند و تمام نقاط فيليه و محمره ، دو شب پىدرپى چراغان و آتشبازىهاى الوان بود . تمام اهل بصره حتى والى ، متنكرا در بلم‌ها به تماشا آمده بودند . در آن موقع روزها يا شب‌ها كه مرحوم سعد الملك از منزل من به اردوى خود مىخواست برود ، چون بلمچى شيخ حاضر نبود و معطلى حاصل مىكرد ، فورا فرستادم از بصره يك فروند بلم بسيار خوب با اسباب و سايبانى كه آن‌ها را اعراب « مظله » مىگويند ، با چترى خريدند . ديگر بلم‌هاى شيخ را ترك كرديم .\r\nدر سال دوم كه سنهء 1307 بود ، حاجى آقا محمد چون امتياز كشتيرانى بالاى سد را با شرايط ديگر در تهران به توسط حاجى سيد على قطب فرمان صادر كرده بود ، در اهواز در نقطه‌اى كه براى اسكله تعيين شده بود ، بناى كاروانسرا و انبار گذاشته و دو بازار كه مشتمل بر چهل دكان بود بنا كرد و ايجاد سكوى اسكله را كرد و اسباب ترامواى از آنجا به بالاى اهواز كه هزار و هفت صد ذرع راه است آورد . ولى از شرايطى كه كرده بود ، كشتى دودى براى بالاى سد حاضر نكرد ؛ زيرا كه مايهء چندانى كه از عهدهء خريدارى كشتى برآيد نداشت . من كشتى دودى كوچكى را كه مخبر الدوله با پرس‌پليس خريده « 57 » و از آن وقت در نهر جلوى فيليه بيكار افتاده و اوراق شده بود ، با وجودى كه به چندين جهت براى سير در رودخانه و شط بىمصرف بود ، دادم بردند در بمبئى تعمير كردند و آوردند و به زحمت زياد ، با شش‌صد عمله از شكسته‌هاى سد عبور دادم و بالاى سد بردم . معايب اين كشتى اين بود كه اولا جا براى حمل مال التجاره نداشت و فقط يك اتاق كوچكى در وسط داشت كه چهارنفر در روى تخت دو طرف مىنشست . ثانيا سينهء كشتى رودخانه بايد چندان برآمدگى و صدمه نداشته باشد كه در آب كم به گل بنشيند ، و چرخ او زياد بالا نباشد كه در ميان آب دوران كند . اين كشتى را از هر جهت به وضع كشتى دريائى ساخته بودند ، ولى چون بار نمىتوانست حمل كند ، چرخ او زير آب نمىرفت كه سرعت سير داشته باشد . دو طرف او را دادم تختهء خروجى در روى سطحه به كار بردند كه بار زياد بگذاريم كه هم رفع حاجت مال التجاره را بكند و هم به واسطهء سنگينى ، چرخ به آب فرو برود .\r\nدر اين بينى كه من كشتى را بالا كشيدم و مشغول كار شد ، از لندن صدر اعظم خبر داد كه ، در وقت ملاقات شاه با ملكهء انگليس ، ملكه خواهش كرده است كه خانهء لنج يك فروند\r\n\r\n\r\n","description":"","footnote":"\r\n( 57 ) - منظور كشتى كوچك « سوزا » يا « شوش » است .\r\n","page_name":" 161 ","page_number":161},
  {"content":"\r\n\r\nكشتى به شما پيشكش كند كه در روى سد سير كند و اسباب تسهيل تجارت بشود .\r\nمن در جواب عرض كردم ، به شرط آن‌كه در زير سد تحويل مأمورين دولت بكنند و ابدا اجزاء و عملهء مستخدم انگليس نداشته باشد ، نفع و ضرر او را خود متحمل مىشوم .\r\nدر ظاهر محض اسكات من و اتباع داخله ، گفتند ، به اين شرايط پذيرفتيم . وقتى كه خبر شديم يكى از كشتىهاى رودخانه كه در جنگ حبشه دولت انگليس ساخته بود به اسم خانهء لنج آوردند و بدون اطلاع من از سد عبور دادند و جميع اجزاء آن همگى انگليسى بودند با مواجب‌هاى گزاف ، هرقدر فرياد كردم ، به جائى نرسيد . جواب دادند كه ، ما اطمينان نداريم مال التجاره را در دست اجزاء و عملهء ايرانى بگذاريم . اگر نظام - السلطنه سند مىدهد كه هرچه خسارت وارد بيايد و تلف بشود از عهده برآيد ، تعويض مىكنيم . من قبول اين تعهد را نتوانستم بكنم ، زيرا كه حالت بهانه‌جوئى انگليس‌ها را به انضمام قدرت مىدانستم . به‌هرحال به تجار گفتم كه محمولات خود را به جهاز سوزا كه دائر كرده بودم بدهند .\r\n\r\nكمپانى لنج\r\nروزى كه اعلان افتتاح شط كارون شد ، به فاصلهء بيست روز مستر تيلر انگليسى وكيل تجارت لنج با كشتى خودشان آمده بود به اهواز . از آنجا هم مالى از اعراب كرايه كرده و از راه خشكى آمد به شوشتر ، با ملا محمد نام مترجم عربى ، كه در خانهء آقا سيد باقر كه از احفاد سيد نعمت الله جزايرى است و جزئى تجارتى در بمبئى داشته‌اند و به بصره هم آمد و شد مىكرد ، از جانب كلنل راس قونسول انگليسى كه از حدود مسقط ، دو طرف خليج تا محمره در ادارهء او بود ، قرار آمد و شد و محل تجارت خود را بگذارد .\r\nشرايطى كه من به او كردم ، به خط و امضاء او در جزو نوشتجات عربستان است ؛ از جمله هرچه بنا در خاك عربستان بخواهند ، نقشه بدهند من بسازم و از قرار ده يك و نيم كرايه بدهند . ديگر آن‌كه هرچه نوكر نگه مىدارند ، به امضاى من باشد . ديگر آن‌كه از اول ورود كشتىهاى آن‌ها در شط تا خروج ، بيرق شير و خورشيد داشته باشند . ديگر آن‌كه هيچ مسافرى را از عرب و عجم ، بدون بليط حاكم عربستان و محمره نپذيرند . ديگر آن‌كه در وقت ضرورت سوق قشون ، هرقدر لازم است ، به هرنقطه با كشتىها حمل كنند . ديگر آن‌كه حاكم عربستان و بوشهر هروقت با كشتى آن‌ها سفر كند ، با يازده نفر مجانى ببرند و در خروج و ورود ، توپ سلام احترام بزنند . كشتى كه به لنگرگاه رسيد ، بىحضور مفتش دولتى بارش را پائين نياورند . در وسط معمورهء هيچ‌يك از آبادى اين چند شهر ، منزل نگيرند . تجارتخانه با هركه اعم از اعراب صحرا يا اهالى شهر ، هر معامله‌اى كه مىكند ، به اطلاع و امضاء حكومت باشد . ملك مستقل به بيع قطعى و شرطى از هيچ‌يك از اهالى نپذيرند . شرايط را همه قبول كرد . يك سردارى ترمهء كشميرى هم با اصرار از من خلعت خواست ؛ دادم و آن سردارى را از شوشتر الى بصره ، همه‌جا پوشيده بود . اين تجارت لنج در سالى كه موكب همايونى در سنهء 1287 به كربلا مشرف شد و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمدحت پاشاى مرحوم والى عراق عرب بود ، چون كشتيرانى شط العرب هم ممنوع بود ، با او مقابله كرده بودند كه دو فروند كشتى تجارتى آن‌ها ، ماهى سه دفعه حمل مال التجاره و مسافر كند و دو فروند كشتى هم از دولت عثمانى باشد كه كماكان جاريست .\r\nبه‌هرحال از سال دوم حكومت من كه در سنهء 1307 بود ، كشتى بناى آمد و شد گذاشت و نقطهء ناصرى صورت آبادى بهم رسانيد . ولى خانهء لنج در ظرف سه سال ، طالب بناى تجارتخانه نشدند و در همان كپرها ، وكيل آن‌ها در نهايت سختى معاش مىكرد . عذرشان اين بود كه ، لنج اذن نداده است و انتظار دارد كه رواج تجارت را در اين صفحات بداند و در خور او باشد ، بعد جا و ملزومات بسازد . اواخر سال سوم اذن رسيد كه ، در نقطهء ناصرى منزل ساخته شود . من راضى نبودم جائى را كه آن‌ها اختيار كرده‌اند ، عمارت شود ؛ زيرا كه بالاى سد بود و از اسكله هم مىگذشت و گاهى هم آب رودخانه در طغيان سيل آنجا را مىگرفت . از دولت براى بناى عمارت آن‌ها زمين خواستم .\r\nاگرچه معز السلطنه تصميم نداشت كه دولت حق دخالت در آن اراضى داشته باشد ، دولت از نقطهء عمارت الى دو هزار ذرع در كنار كارون و هزار ذرع عرض روبه طرف مشرق ، بخشيد و فرمان صادر شد . من هم چند نقطه را نمودم و بعد خود به طرف بوشهر براى تلگراف حضورى رفتم ؛ زيرا سيمى كه از طرف لرستان كشيده بودند ، اولا چوب بيد جنگلى بود و هريك دو ذرع و نيم ارتفاع داشت و كج و معوج بود و سيم لنگر مىانداخت و پياده از سر سيم نمىتوانست عبور كند ، چون اغلب در روى زمين بود .\r\nبه‌علاوه دواب ايلات در وقت عبور ، سيم بدست و پاهايشان مىپيچيد ورم مىكردند و سيم را يك فرسخ مىبردند و به قدر دو فرسخ پاره و خراب مىشد . حكام لرستان و مباشرين هم خرابى سيم را نسبت به ديركوند و سگوند دادند . در آن سال كه حكومت حسام الملك و نيابت ظهير الملك بود ، برچيدند و بنا شد از طرف دشتستان و بوشهر به رامهرمز بياورند و از آنجا به اهواز وصل شود . من نوشتم كه ، بايد چوب اين تلگراف از چوب‌هاى صندل زنگبار باشد . خودم عازم بوشهر شدم .\r\n\r\nتغيير حكومت عربستان\r\nدر اين بين ، امير خان سردار و شهاب الملك از استراباد و مازندران معزول شده بودند . خواستند حكومت لرستان را به امير خان سردار بدهند ، اظهار كرد كه ، اين دو حكومت بايد يكى و متحد باشد زيرا كه شش ماه تمام جميع اهالى لرستان در عربستان ساكنند و شش ماه در لرستان . چون آن وقت شأن و مقام اين‌كه هردو ايالت را به او بدهند نداشت ، شهاب الملك را براى عربستان استدعا كرد ؛ قبول كردند . يكى از خيالات باطنى امير خان سردار اين بود كه ، چون از زمان مرحوم حاجى ميرزا حسين خان سپهسالار با اسفنديار خان رفيق و هم قطار بود ، و در سال آخر حكومت من حاجى امام قلى خان كه به تهران رفته و در منزل صدر اعظم پناهنده بود ، ايلخانى شد و رضا قلى خان رفت كوچكى او را اختيار كرد و ايل بيگى و حاكم چهارمحال شد ، امير خان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسردار خيال كرد كه ، بعد از اختيار من « 58 » در عربستان ، شهاب الملك قادر نيست از رأى من تخلف كند و من فورا اسفنديار خان را ايلخانى مىكنم و آن دو عمويش را مىگيرم و تا دولت خبر شود ، به تهران فرستاده‌ام و در سال اول هم به مجازات اين عمل ، ما را معزول نمىكنند . حقيقت خيال خود را به موقع اجرا گذاشت .\r\nساعتى كه من لنگرگاه بوشهر رسيدم ، مرحوم برادرم با تجار به استقبال وارد كشتى شدند . من و مرحوم برادرم به اطمينان دستخطهاى شاه كه مىنوشت قبر شما دو برادر بايد در عربستان و بنادر باشد و من تا زنده هستم معزولى براى شما نيست ، در اول برج ميزان عيال را از راه كربلا خواسته بودم آمده بودند . عيال سعد الملك بعد از ورود بوشهر مرحومه شد . مهدى « 59 » در سن سه سالگى بود ؛ مرحومه والده‌ام كه در بوشهر بود ، او را برداشت و در اوايل عقرب آورد شوشتر . سعد الملك بعد از فوت عيالش ، جدا براى استعفاى از حكومت بنادر ايستاده بود و اذن نداده بودند . بعد از ده دقيقه ، با من خلوت كرده و تلگرافى نشان داد كه ، فكرى براى عيال و متعلقان بكن . شش روز به تحويل حمل مانده بود . من ديدم جهاز « داود ساسون » دو ساعت ديگر حركت مىكند ، همان‌جا در اتاق كشتى كاغذى به معز السلطنه و كاغذى به ميرزا اسد الله خان و كاغذى به حاجى سيد عبد الصمد نوشتم . چون مهدى خان قراگزلو را با فوج در اهواز گذاشته بودم و حاجى حسن خان فراشباشى هم نايب الحكومهء دزفول بود ، به آن‌ها هم كاغذى نوشتم ، و از همان جهاز پرس‌پليس حاجى اسماعيل آبدارباشى را به جهاز داود ساسون فرستادم و خودم آمدم بوشهر . در بوشهر احضار خودم را آشكار كردم . حاجى اسماعيل رفت ، شب تحويل حمل وارد شوشتر شد و تا صبح تهيهء حركت بنه و عيال را ديد . صبح اهالى به رسم معمول ، در عوض من به سلام حسين « 60 » آمدند . مجلس سلام كه بر هم خورد ، حاجى اسماعيل نوشتجات را رسانيد و فورا مال خواست . هرچه اصرار كردند كه ، باشد تا از دزفول حاجى حسن خان و عقبهء مأمورين برسد ، نپذيرفت . حاجى امام قلى خان هم كه در آن سال ايلخانى شده بود ، با رضا قلى خان در قريهء آب بيد بودند .\r\nبه آن‌ها هم كيفيت را نوشته بود . عيال را هم به فاصلهء چهار ساعت ، محترما حركت داده و مردم شوشتر از وضيع و شريف و سادات ، تا شليلى مشايعت كرده بودند . آنجا خودشان به جهاز سوزا سوار شده بودند و بنه را در مهيله‌هاى خودم گذاشته به طرف اهواز آمده بودند . آنجا هم مهدى خان استقبال و پذيرائى بقاعده‌اى كرده بود . اسب و كره هرچه بود ، حاجى امام قلى خان با حاجى حسن خان از راه خشكى به محاذى محمره آورده و آنجا تسليم معز السلطنه كرده بودند . معز السلطنه اول عيال را پذيرائى آبرومندى كرده بود و بعد از رسيدن مال‌ها ، چهار روز آن‌ها را نگه داشته و با كشتى « كمپانى هفل » كه معروف به « ميل » است ، با حاجى حسن خان به بوشهر فرستاده بود .\r\n\r\n\r\n","description":"","footnote":"\r\n( 58 ) - ضمير فوق به امير خان سردار راجع است .\r\n( 59 ) - سعد الملك دوم پسر محمد حسن خان .\r\n( 60 ) - منظور حسين فرزند حسين قلى خان است .\r\n","page_name":" 164 ","page_number":164},
  {"content":"\r\n\r\n\r\nاعطاى حكومت بوشهر و بنادر به حسين قلى خان\r\nمن بعد از ورود بوشهر ، جواب تلگراف عزل را اين‌طور نوشتم كه ، براى مخابرهء حضورى آمده بودم . لدى الورود تلگراف احضار رسيد . با كمال شكرگزارى حاضرم .\r\nسه چهار روز ديگر عيال و مال‌هايم كه رسيدند ، مىآيم . قاطرهايم را نوشته بودم به حاجى امام قلى خان تحويل كرده بودند كه از راه چهارمحال بفرستند . در جواب ، صدر اعظم نوشته بود ، بيائيد تلگرافخانه كه گفتگوى تلگرافى دارم . فرداى آن روز كه چهار روز بعد از ورود بود ، رفتم تلگرافخانه . مرحوم برادرم هم بود . پس از طول كلام گفت ، شاه راضى به آمدن سعد الملك نمىشود . به‌علاوه من در دوستى صلاح نمىدانم كه شما دو برادر متفقا معزول شويد . مردم خيالات فاسد مىكنند كه شايد از شما تقصيرى صادر شده است . صلاح در اين است كه سعد الملك بماند و براى تو هم خدمتى بهتر از عربستان معين كرده‌ام . سعد الملك صريحا عرض كرد ، عيالم مرده است و هرچه در تهران دارم در معرض تفريط و تلف است ؛ نمىتوانم بمانم . اگر مرخص نكنيد ، چشم از نوكرى پوشيده و بدون اجازه مىآيم . بعد از مأيوسى گفت ، اگر مرا دوست و خيرخواه خود مىدانيد ، تو در بنادر بمان و سعد الملك بيايد . من سه روزه مهلت خواستم . بعد از سه روز عيال آمد . در خارج دروازهء بوشهر ، عمارت حاجى احمد را كه قريب به قبرستان و نزديك بوشهر است ، براى عيال اجاره كردم و عملجات چادر زدند و در تهيهء مال بنه بوديم . جواب و سئوال تلگرافى پانزده روز طول كشيد . عاقبت به حكم استشاره و استخاره و محض آسودگى برادرم ، تمكين به توقف بوشهر كردم . بعد از آن من و مرحوم برادرم به عمارت حاجى ابو القاسم كه جنب چاه بهمنى است ، تحويل كرديم كه بعد از رفتن او ، بروم به چهار برج شهر . روزها مرحوم برادرم مىرفت به شهر براى سرانجام كار و حساب خودش و ترتيب حكومت من و شب مراجعت مىكرد . اهالى بوشهر و بنادر از انفصال او ماتم زده بودند . خداوند به او سهمى عطا كرده بود كه شيعه و سنى و مخالف و موالف ، او را دوست مىداشتند . تا آن مرحوم در خاك بوشهر بود ، احدى با من مراوده نمىكرد . او تدارك خود را ديد و بعد از چهل روز به سمت تهران حركت كرد . در هر منزل اهل دشتى و دشتستان فدوىوار او را پذيرفتند . در شيراز مرحوم معتمد الدوله اويس ميرزا با احترامات فوق العاده او را پذيرفت . من ناگزير ماندم و دو روز بعد از حركت او ، عيال و حسين را در عمارت حاجى عبد الله خانى كه قريب همان عمارت حاجى ابو القاسم است ، منزل دادم . خودم روزها به شهر مىآمدم . منازل چهار برج موافق سليقه‌ام نبود . سمت مغربى او را خراب كردم و در تحتانى و فوقانى ، شش اتاق و يك حمام مختصر بسيار خوبى ساختم . در اواسط اين سال معتمد الدوله هم معزول شد و ركن - الدوله را حاكم فارس كردند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nسفر و بازديد از بنادر\r\nمن در برج عقرب به گردش بنادر و جاسك و ميناب رفتم . حسين را هم همراه بردم . در آن سال كاپيتان ، باتر آلمانى بود و هنكه نايب او بود . احمد خان اگرچه در كشتى بود ، ولى نسبت به مرحوم برادرم سمت نوكرى داشت و از ماها قريب سيصد تومان مدد معاش داشت . حاجى حسن خان هم مرخصى زيارت عتبات و مكهء معظمه خواست . اغلب نوكرها هم از طول سفر و گرمى هوا مستأصل بودند . از بوشهر رفتم به لنگه ، دو شب ماندم . ديدم مرحوم برادرم وضع آنجا را تغيير كلى داده است و يك راسته بازار خوبى كه از محاذى قلعه به طرف مغرب مىرود و بست قديم كشتىها آن طرف است ، ساخته از سنگ و گچ ، مرتب و مزين . با تجار هم شركت كرده و يك كاروانسراى خوبى در جنب قلعه بنا كرده بودند كه ناتمام بود . از آنجا رفتم به عباسى ، چند روزى در آنجا ماندم . ميرزا هادى نطنزى نايب الحكومه بود . از آنجا به جاسك رفتم . در راه دريا طوفانى شد و به همان حالت ، حسين همراهم بود . وارد لنگرگاه جاسك شديم .\r\n\r\nملاقات با قونسول انگليس\r\nفورا كشتى جنگى سوارى كلنل راس قونسول انگليسى رسيد و لنگر انداخت . خود او در آن حالت موج و طوفان ، آمد به كشتى پرس‌پليس به عنوان ديدن . بعد از تعارفات رسمى ، پرسيدم ، شما قطعا براى مسافرت مسقط و جوادر تشريف آورده‌ايد . گفت ، خير ! چون مدتى بود شكار نكرده بودم و خبر دادند كه شما به جاسك مىآئيد ، خواستم در بودن شما شكار دراجى كرده باشم . رفت جاليبوت دودى خودش را كه « استملنج » مىگويند ، فرستاد مرا و حسين و همراهان را از كشتى به زحمت زياد به ساحل بردند . در كنار ساحل ما را روى صندلى گذاشتند و پايه‌هاى او را سرباز و اهالى جاسك گرفتند و در حالتى كه تمام لباس‌ها تر شد ، به ساحل گذاشتند . تا قلعهء دولتى كه در مقابل عمارات و تلگرافخانه‌هاى آن‌ها ، مثل قشلاق شاهسون‌ها در مقابل شمس العماره است ، رفتيم .\r\nغلامرضا بيگ صندوقدار سابق خودم آنجا نايب الحكومه بود . بيچاره در اتاق سردر ، دوسه صندلى و ميز مستعمل خريده و گذاشته بود ، تشريفاتى هم از قبيل قند و چاى و مسقطى و آب ليمو گذاشته و دودانه گوسفند و قدرى برنج و روغن هم از بلوك بيابان آورده بود . ولى با انگليس‌ها از تلگرافچى و طبيب و عملجات آن‌ها ، خصوصيتى به حد كمال داشت . شب رفع خستگى طوفان را كرديم . قونسول از كشتى پياده نشد .\r\nصبح آمد و مرا دعوت كرد به تماشاى تلگرافخانه‌ها و مريضخانه و غيره برد . از وقتى كه مرحوم برادرم به جاسك آمده و راپرت وضع آنجا را از توپ و اسلحه و قورخانه به تهران فرستاده بود ، توپ و اسلحه و قورخانه را حمل كرده بودند و مقدارى زمين مزروعى را مسطح كرده و ريگ‌هاى قشنگ ريخته و دور او را سيم كشيده‌اند . سه دستگاه عمارت عالى هم از تحتانى و فوقانى منفصل از هم ساخته و خيابان‌هائى براى گردش\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nتشكيل داده و در كف زمين ، آب انبارهائى براى جمع شدن آب باران ، مسقف كه با سطح زمين مساوى است ساخته و بر روى هريك در محكمى با قفل و كليد و حلقه نصب كرده‌اند .\r\nچندجا هم براى قراول و اسلحه و قورخانه ، يك مرتبه بست ساخته و دار العلمى بلند در كنار دريا براى چراغ شب ، در كمال ارتفاع از چوب‌هاى هندى ساخته و چند خانوار هم از اهل بيابان به عنوان آب‌كشى از چاه و توجه ماده گاو و گاو آب‌كشى و نانوائى ، در خارج آن سيم ساكن كرده و براى آن‌ها خانه‌هاى نخل خرما به قانون اعراب و گرمسير - ات ، در كمال ترتيب و تنظيف ساخته بودند .\r\nبعد از گردش و ديدن آن‌ها ، من رفتم به قلعهء حكومتى و قونسول رفت به شكار .\r\nشب را هم آنجا ماندم . صبح رفتم به كشتى پرس‌پليس . قونسول را وداع كرديم و روانهء عباسى شديم . چهل روز در عباسى اقامت كرديم . چشم حسين درد شديدى گرفت . بعد از بهبودى ، به خيال رسيدگى ميناب و شميلات افتادم با كشتى بادى عربى كه « بغله » مىگويند كه از كشتى دو دكل ، كوچكتر و از ساير اقسام كشتىهاى عربى ، بزرگتر است ؛ چنان‌كه با همين‌ها سابق ، اسب به هندوستان حمل مىكردند و اغلب مال التجاره با آن‌ها حمل‌ونقل مىشد . سه كشتى از اهالى قشم حاضر كردند . يكى را اسب و چادر و بارهاى غير لازم گذاشتيم با فراشى ، يكى هم نوكر و طباخ و غيره ، يكى را هم خودم و حاجى احمد خان مشهور به « كبابى » حاكم سابق عباسى و حسين و چند نفر عملهء خلوت .\r\nسه ساعت به غروب مانده سوار شديم . از جزيرهء هرمز گذشتيم و هنوز داخل خورميناب نشده ، لنگر انداختيم . شامى طبخ كردند . صيادى ماهى بسيار خوبى گرفته بود ، با غذا خورديم .\r\n\r\nخور ميناب\r\nاحمد خان سرتيپ جهاز و حاجى احمد خان اصرار كردند كه بايد به كشتى رفت كه مقارن صبح از خليج بيرون برويم و مقارن علامت ورود به خور ميناب حاضر باشيم كه اگر باد هم مساعدت نكند ، بتوانيم با جاليبوت خودمان بدون اسباب از رودخانه به خشكى برسيم . چنان كرديم . از قضا باد خوابيد و مهار بغله‌ها را عمله گرفت و در جاليبوت سوار شدند . به زور پارو ، ما را اول آفتاب به جاى علامت كه چوبى بلند نصب كرده‌اند رساند . اين چوب علامت آنست كه ، از آنجا به شكل يك نهرى آب داخل خشكى ميناب مىشود و دو فرسخ امتداد دارد . دو طرف ، جنگل چوب و سبزه و دراج است .\r\nدر اواسط آنجا ، آب شيرينى كه از رودخانهء ميناب فرو مىرود ، باز از زمين مىجوشد ؛ ولى اغلب به واسطهء جزر و مد دريا ، بىحاصل است . اين خور درمد ، پر از آب است كه بغله‌هاى بزرگ تا انتهاى او مىرود . در بودن باد ، به زحمت و در نبودن باد ، مهار كرده ، مىكشند . ما چون از سوارى و بطوء حركت بغله خسته بوديم ، در جاليبوت‌هاى كوچك ، سه نفر چهار نفر نشستيم . سه جاليبوت داشتيم . يكى را من و حاجى احمد خان و حسين و حاجى اسماعيل ناظرم نشسته بوديم ، يكى را محمد حسن خان و احمد خان سرتيپ و دو نفر\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nپيشخدمت ، يكى را هم طباخ و دو فراش خلوت . به انتهاى خور رسيديم . حاجى شيخ حسن نايب الحكومهء ميناب ، چند اتاق بسيار نظيف از چوب و حصير ، آنجا ترتيب داده بود ، با تشريفات مركبات و شيرينى و غيره ؛ ناهارى هم مرتب كرده بود . از قضا ، وقت جزر شد و بغله‌هاى ما ، در دهنهء خور ماند . بغله‌هاى تجارت هم كه در خور بودند ، به واسطهء بىآبى ، يك پهلو در ميان گودال خور افتادند . آنجا آب شيرين ندارد ؛ آب انبارى ساخته‌اند از قديم ، چون محل حمل و نقل خرما و انبه و ساير مأكولات و ورود مال التجاره است . از يك فرسخى آب شيرينى به اين آب انبار براى اعراب مىآورند ، ولى براى مصرف محترمين بايد با مشك آب بياورند . تا يك ساعت بعدازظهر ، آنجا بوديم . دو ماديان براى سوارى من و حسين و براى باقى همراهان ، الاغ‌سوارى و شتر زلوخ آورده بودند ؛ سوار شديم ، رفتيم به قريه‌اى . آنجا هم حاجى شيخ حسن چندين اتاق بزرگ از چوب و حصير مرتب كرده بود . آب جارى و سايهء درخت خرما و انبه داشت . شب مانديم و صبح اسب‌ها و عملجات و آلات و ادوات رسيدند . سوار شديم ، آمديم به قصبهء ميناب .\r\n\r\nميناب\r\nاين بلوك مشتمل است بر بيست قريه . از طرف شمال به خاك كرمان كه يك كوه فاصله دارد و دادوستد درياى آن‌ها در ميناب است . از طرف مشرق به بلوك بيابان كه جاسك بندر آنجاست . و از جنوب به خليجى كه جزيرهء هرمز آنجا است . و از مغرب به بلوك شميل . تمام اين بلوك ، آب شيرين بسيار دارد كه يكى از رودخانه‌هاى كرمان از دهنهء ابتداى اين بلوك جارى مىشود . اين بلوك در دوطرف رودخانه تشكيل شده تا خور ؛ در حوالى خور ، رودخانه به كلى فرو مىرود و از نزديك خليج در ميان آب خليج بروز مىكند . در خود ميناب ، دكاكين و كاروانسرا هست . باغات مركبات و انبه و لوز و موز بسيار دارد . يك حمام خوبى هم احمد شاه خان كه از خانواده‌هاى قديم آنجا و با حاجى شيخ حسن بنى عم بودند ساخته ؛ چندى هم حكومت عباسى كرد . اوايل ، مكنت زيادى اين خانواده داشتند . چون عيال حاجى احمد خان از اين طايفه است ، خود او مباشرى و حكومت كرد ؛ باقى آورد ، اغلب سهم زنش را فروخت . احمد شاه خان هم مباشرى ديوان كرد . چون اهل ولايت بود واردات و پيشكش را از ماليهء خود پرداخت ، سرمايه را باخت . حاجى شيخ حسن كه از اين طايفه است ، اگرچه فايده در مباشرى ندارد و فقط فايدهء او حفظ املاك و زراعت او است ، ولى به واسطهء امساك و سختى ، چندان بىپا نشده است . اهل ميناب عموما و اين خانواده خصوصا ، خيلى مقدس و متدين هستند . باغات خود قصبه همه مربع است با خيابان‌هاى بسيار وسيع كه اقلا ده ذرع عرض دارد . در فصل خرما و انبه ، اغلب اهالى جزيرهء قشم و جميع سكنهء هرمز مىآيند در سايهء درخت‌ها منزل كرده و ميوهء انبه و موز و لوز مىخورند و از آب شيرين آنجا محظوظ مىشوند ؛ تا اول برج عقرب كه موقع باران است ، معاودت مىكنند . يك حاصل عمدهء آن‌ها ، انبه است و يكى هم حصير كه از علف‌هاى مرداب و چمن‌هائى كه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبه شكل نى مىرويد - و در اغلب عراق عجم و آذربايجان و فارس هم هست - حصير بسيار لطيفى مىبافند و به اطراف مىبرند . خرما هم زياد دارند . در آن دهنه كه آب رودخانه وارد جلگاى اين بلوك مىشود ، در روى كوه متصل به قريهء ميناب كه من پياده آنجا رفتم ، بناهاى غريب و عمارات عاليه در قديم بوده است . نادرشاه افشار چهار عراده توپ دوازده و چهارده پوند ، آنجا برده و گذاشته است كه هنوز هم با چرخ و قنداق باقى است .\r\nبارى ، هشت روز آنجا در خانه‌اى كه متعلق به حاجى محمد حسن پسر ناصر صدرآبادى است ، منزل داشتيم ، و احمد خان و ساير اجزاء هم در خانه‌اى ديگر ؛ حاجى احمد خان هم در خانهء احمد شاه خان كه آن‌وقت وفات كرده بود . در باغات ميناب گل رازقى به حديست كه ، اغلب از ريشه مىكنند و دور مىاندازند كه باغات را ضايع نكند ؛ يعنى زراعت حنا را ضرر نرساند . و زراعت عمدهء آن‌ها ، حنا است كه تخم آن را دستى مىكارند و در سالى سه دفعه درو مىكنند . هرچه كشتهء آن سال است ، رنگين‌تر است و همچنين چين اول ، از دو چين دوم و سوم ، رنگين‌تر است . آنچه از سال كهنه است ، كمرنگ مىشود . برگ‌هاى نازك باريك دارد ، از برگ سوسن كه شيرين بيان مىگويند ، باريك‌تر . تا وقتى كه مردم ايران فرنگىمآب نشده بودند ، براى عراق و فارس هم مال التجاره بود كه جزء حناى كرمان فروخته مىشد ؛ ولى حالا ديگر به عربستان و گرمسيرات و حجاز و بصره و بغداد مىبرند .\r\nاز درخت‌هاى عجيب آنجا ، درخت كرى است . در « مخزن الادويه » سهو و خبط كرده است ؛ درخت او بعينها درخت خرما و نارجيل است ، ولى آن‌قدرها قوى و بلند نمىشود . در وقتى كه ثمر او مىخواهد بروز كند ، صدائى مىكند و از مغز آن يك چيزى كه شباهت كلى به ذرت خوردنى معروف به شور بلال دارد ، بيرون مىآيد . ولى جلد او يك دوره است ، بر خلاف ذرت ، و آن پرده‌اى خيلى ضخيم است ؛ در ميان او ، به شكل ذرت چيزى است كه در عوض دانه‌ها ، گل سفيدى به همان تراكم و اتصال دارد . من از تمام عطريات ، اقوى از آن گل نديده‌ام ؛ يك دانهء او را كه در صندوقى بگذارند ، دوسه سال عطر او بدون ضعف از آن صندوق مىآيد . عرق او را مىگويند براى تقويت قلب و قوهء باه بسيار نافع است . عرق اعلاى او را از كلكتهء هند مىآورند . نارنگى اين بلوك ، كمال امتياز را دارد ؛ ساير مركباتش هم خوبست .\r\n\r\nشميل\r\nاز آنجا رفتيم به طرف شميل . شميل بلوك وسيعى است ؛ يك رودخانه دارد كه از خاك كرمان مىآيد و در بهار و زمستان شيرين است و در تابستان قدرى ملاحت بهم مىرساند ، ولى به كار زراعت و استعمال مىآيد . اين بلوك ، دهاتش دور از هم و اغلب صحرا و جنگل است كه درخت‌هاى آن گل زرد مانند فندق دارد و معطر است .\r\nزراعت اينجا اغلب گندم و جو است ، ولى در بعضى دهات ، مركبات و نخل دارد كه از چاه .\r\nآب مىخورد . آثارهاى قديم غريب بر روى كوه‌هاى اين بلوك هست . از طرف مغرب جنوبى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبه بلوك عيسين عباسى متصل است و از طرف شمال شرقى به بلوك سبعهء فارس . شش فرسخ عرض دارد . از آنجا آمديم به قريهء ملكى آقا خان محلاتى كه اول خاك عيسين و آخر شميل است . قريهء معتبرى است و تا عباسى سه فرسخ راه است .\r\n\r\nعباسى\r\nاز آنجا آمديم عباسى . من در ورود عباسى ، در ناىبند كه يك فرسخى بندر است و مجراى سيل است كه از بلوك سبعه به دريا مىآيد ، چون كف مسيل را هروقت حفر مىكنند آن شيرين گوارائى دارد ، جائى را براى عمارت انتخاب كردم و به نايب الحكومه سپردم و نقشه دادم كه منزل بسازد . شب‌ها نايب الحكومهء عباسى از بندر به آنجا مىآيد ، چنان كه از بوشهر به چاه بهمنى مىروند ؛ و الحمد الله كه ساخت و يادگارى از من ماند . بعد از ورود عباسى ، روزها گاهى به تفرج مىرفتم . چند عمارت در طرف مغرب شمالى ، يك فرسخى بندر ، تجار عيوضى ساخته و چاه آب و حوضى ايجاد كرده‌اند . يك روز رفتيم و در مراجعت از راه آب آمديم . از قضاى اتفاقيه ، در عرض راه به قدر هزار ماهى كوچك به‌طور بازى از ميان خليج بلند شدند و در جاليبوت سوارى من ريختند كه به قدر دويست دانهء آن‌ها را گرفتيم و باقى را چه خودشان دوباره به آب جستند و چه خودمان رها كرديم . بيست روز در عباسى ماندم . مرحوم برادرم كاغذى نوشته بود كه ، اگر اذن بدهى ، براى حكومت سال نو فارس حرف بزنم . در كمال تعجيل و اوقات تلخى او را از اين خيال ممانعت كردم و مفاسد اين خيال را نوشتم .\r\nولى معلوم شد به واسطهء بىنظمى و اغتشاش فارس كه در آن شش ماه از حد اعتدال گذشته بود و دولت را مستأصل كرده بود ، فرصتى بدست مرحوم برادرم افتاده و اساس اين خيال را چيده بودند .\r\n\r\nمذاكره با علما و تجار بندرعباس\r\nمن در بندرعباس و لنگه از بابت حركات جهال در نهم ربيع الاول ، قدغن‌هاى سخت كردم و التزام‌هاى شديد گرفتم . يك روز در حضور علما و تجار اهل سنت ، عنوان اين مسئله را كردم كه ، در اين باب تقصير بر شماها وارد است ، زيرا كه شما به خاتم انبياء ( ص ) اقرار و تصديق داريد ، و اين قاعده هم طبيعى است كه جميع خلق ، اولاد و احفاد خود را طبعا دوست مىدارند ، خاصه آن محبتى كه رسول خدا ( ص ) نسبت به دخترش و دو پسر ، موافق اخبار خود شماها داشته است . اين هم متفق عليه فريقين است كه ، ظلمى كه در دههء اول محرم نسبت به جگرگوشهء او حضرت سيد الشهدا ( ع ) وارد آمد ، در اسلام نسبت به احدى وارد نيامده است . و در چنين روزى مسلما خاتم انبيا ( ص ) مصيبت زده است . شماها به بهانهء آن كه اول سال و تاريخ عربى است ، اين ده روز را ، خصوصا عاشورا ، به حمام مىرويد و خضاب مىكنيد و لباس‌هاى ملون مىپوشيد و صرف شيرينى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nو شربت مىكنيد . و حال آن‌كه ، جزء واجب و مستحب و از شرايط مذهب اسلام ، احترام اين عيد نيست ؛ چنان‌كه هرگاه در تحويل حمل يا غدير يا اضحى و عيد فطر براى ماها مصيبتى رو بدهد ، لوازم عيش را ترك مىكنيم و ابدا خللى در دين و آئين ما حاصل نمىشود . در اين صورت ، اگر گذشته از جهال ، عقلاى ما هم با شما معامله به مثل كنند ، شرعا و عقلا هرجزاء و تأديبى كه بر آن‌ها وارد آيد ، اشد از او دربارهء شما سزاوار است . از قضا ، همه تصديق كردند و قرار بر اين شد كه آن‌ها نيز بعدها رعايت احترام عاشورا را بكنند .\r\n\r\nمراجعت به بوشهر\r\nبراى شب عيد نوروز مراجعت به بوشهر كرديم . بعد از ورود بوشهر ، حكومت و گمرك عباسى را به محمد حسين خان و گمرك بوشهر را به‌طور ضبطى به ميرزا خليل شيرازى پسر حاجى ميرزا احمد ديوان بيگى و ايشك آقاسى مرحوم حسام السلطنه سپردم .\r\nخوانين دشتى و دشتستان را خواستم ، قرار كار هريك را دادم . و بنا به صوابديد مرحوم برادرم ، رضا قلى خان برادرزاده‌ام پسر مرحوم برهان الدوله را از تهران احضار كردم كه بيايد نايب الحكومهء كل باشد و خودم چندان زحمتى نداشته باشم . زيرا كه نوكرهاى ذى شأن و محترم مثل حاجى حسن خان و عبد الحسين خان و محمد حسين خان ، متفرق شده بودند . حاجى حسن خان به مكهء معظمه و عبد الحسين خان بر سر املاك خمسه و ميرزا نصر الله به گمرك اصفهان رفته بود و محمد حسين خان به حكومت عباسى و لنگه . غلامرضا خان پسر عمويم كه پسر مرحوم فتح الله خان سرتيپ بود ، چون معتاد به هرزگى شرب و تخته بازى بود و از ترس من قدرت و دسترسى نداشت ، او هم مرخصى گرفت كه سه سال است سفرم طول كشيده ، مىروم از عيال و خانه‌ام سركشى كنم ؛ مرخص كردم رفت .\r\nحتى ميرزا ابراهيم تفرشى كه محاسب و مستوفى بود ، به واسطهء طول مدت سفر ، مرخص خانه شد . در وقت آمدن رضا قلى خان ، خلعت حكومت مرا يك شمشير مرصع از درجهء اول دادند رضا قلى خان آورد و اول برج سرطان بود كه وارد شد . از راه شيف ، من با استملنج كه جاليبوت دودى است ، با جميع صاحب منصبان و تجار تاشيف استقبال كرديم . آنجا چادر زده بودند ، صرف شربت و شيرينى شد ، مراجعت كرديم .\r\n\r\nمراجعت حسين قلى خان به تهران\r\nبعد از دو ماه توقف رضا قلى خان ، تلگرافا استدعاى مسافرت تهران را كردم كه ، پاره‌اى مطالب دارم ، بايد حضورا به عرض برسانم . از كار بنادر هم به واسطهء بودن رضا قلى خان ، مطمئن هستم . اذن دادند . او را با عيال و حسين گذاشتم . در اول برج سنبله با يك بنهء مختصرى و چهار پنج نفر نوكر عازم تهران شدم . درشكه‌اى هم از حاجى على اكبر خريدم كه پشت كروك او جاى يك نفر با بار و اسباب‌ها مىشد ، و از\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجلو به شيراز فرستادم و از بوشهر حركت كرده ، به منازل متعارف تا كازرون رفتم . در باغ نطنز كازرون ، حاجى اسماعيل آبدارباشى خودم كه از جلو به شيراز فرستاده بودم ، تهيهء پذيرائى مفصلى كرده بود . يك شبانه‌روز در آن باغ و عمارت بسر بردم . سادات و اهالى كازرون اظهار كردند ، زوار و عابرين سبيل كه از اينجا مىروند ، منزلى جز اين باغ ندارند و اغلب به واسطهء بىآبى ، به عسرت مىگذرانند . چون در آب وقفى تصرفات مالكانه شده است ، هفته‌اى يك روز بيشتر ، به اين باغ نمىرسد . آنجا دستور العملى دادم كه ميرزا على خان تلگرافچى نوادهء مرحوم حاج زين العابدين شيروانى قطب ، يك آب انبار بزرگ بسازد و در روى او خلوتى كه چند اتاق داشته باشد ، براى منزل عيال زوارى كه از آنجا عبور مىكنند . آنجا گذشتم و آمدم كاروانسراى ميان كتل كه از مستحدثات مرحوم حاجى قوام است . كاروانسرا از عدم مساعدت مرحوم صاحب ديوان كه متولى وقف بود ، با وجودى كه چهار سال در فارس از جانب ظل السلطان پيشكار مقتدر بود ، خراب شده بود . آنجا منزل كردم . از آنجا به دشت ارژن رفتم . حاجى غلامحسين خان شيرازى و ميرزا محمد باقر كه از جانب من مباشر گمرك شيراز بودند ، اسباب تجملى از چادر و كارخانه حاضر كرده بودند ، فوق العاده . جناب امام جمعه هم چون دشت ارژن در تصرف او بود ، سيورسات دو روزه و بارخانهء مفصلى تهيه كرده بود .\r\nيك شبانه‌روز توقف كردم . اسب‌هائى كه فرج الله بيگ ميرآخور آورده بود به شيراز ، آنجا آوردند . از دشت ارژن آمدم خان زينان ، در كاروانسراى مرحوم مشير الملك منزل كردم . با وجودى كه چادر و دستگاه فوق‌العاده داشتيم ، آنجا خبر دادند كه ركن الدوله تهيهء استقبالچى مفصلى كرده است . عمدا طورى حركت كردم كه دو ساعت از شب رفته وارد شوم ، و به مرحوم نصير الملك نوشتم كه ، در باغ دلگشا كه ملك صاحب ديوان است منزل خواهم كرد . حاجى غلامحسين خان از جلو رفت ، ملزومات و تدارك از هرقبيل فراهم آورد . دو ساعت از شب رفته وارد شدم . در قريهء گشنكان ملكى مرحوم مشير الملك ، حيدر على خان نواب با درشكه‌اى حاضر بود ؛ در درشكهء او سوار شدم و ساعت سه از شب رفته وارد باغ دلگشا شدم .\r\n\r\nورود به شيراز\r\nفورا از جانب ركن الدوله ، ميرزا محمد خان قاجار دولو كه هم فراشباشى و هم بيگلربيگى شهر بود ، با دو خوانچهء شيرينى و يك دههء فراشى آمد كه ، شاهزاده اين فراش‌ها را براى رجوع خدمت و مجموعه‌كشى و بردن رقعجات شما فرستاده است . من اظهار امتنان كردم و دانستم كه اين‌ها را براى راپرت دادن فرستاده است . قبول كردم .\r\nحاجى غلامحسين خان از اسباب ناهار و عصرانه ، چيزى فروگذار نكرده بود و صحن اتاق‌ها مملو از ميوهء مركبات و شيرينىهاى ممتاز بود . شش قاب ناهار مفصل و شش قاب شام مفصل . نواب حيدر على خان هم آمد در بالاخانهء گوشوارهء تالار منزل كرد .\r\nهمان روز حاجى نصير الملك و امام جمعه آمدند . علما و تجار هم دسته دسته آمدند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكوكب الدوله زن قوام الملك ، شال و كاسه نبات ، نصير الملك و همچنين سايرين ، شيرينى و كاسه نبات آوردند و حاجى ميرزا كريم هم شال و كاسه نبات . ده روز به اين تفصيل در باغ دلگشا بودم .\r\n\r\nحكومت ركن الدوله و حوادث فارس\r\nلازم است در اين موقع ، از حكومت ركن الدوله و وقايع آن ايالت بنويسم . بعد از اين‌كه معزى اليه را حاكم فارس كردند و معتمد الدوله اويس ميرزا معزول شد ، لدى الورود شيراز به تحريك سهام الملك و تقليد مرحوم فرهاد ميرزا معتمد الدوله كه مرحوم مشير الملك را چوب زد و دويست هزار تومان جريمه كرد ، شاهزاده خواست كه آن معامله را با محمد رضا خان قوام الملك ثالث بكند . سهام الملك هم كه سابقهء عداوت و رقابت با خانوادهء آن‌ها داشت ، تقويت در خيال شاهزاده كرد . لدى الورود محمد رضا خان را گرفت و در منزل سهام الملك حبس و زنجير كرد كه ، بايد صد هزار تومان بدهى .\r\nقوام به دار الخلافه تلگرافا عارض شد و از تهران نوشتند كه ، شاهزاده مزاحم قوام نشود ، او را مرخص كند ؛ اگر در كارها نمىخواهد دخيل باشد ، يا در خانهء خود بماند يا به تهران برود . رئيس تلگراف مأمور باشد كه او را بدون دينارى ضرر ، از محبس محترما به خانه‌اش ببرد . بعد از مرخصى ، قوام به واسطهء آن حبس و زنجير در شيراز نماند هردو پسرش را برداشت به تهران رفت . شاهزاده سهام الملك را حاكم ابواب جمعى او كردند . نصير الملك هم دخيل عمل وزارت نشد و ميرزا تقى خان تفرشى لنگ را كه از سفر حكومت خمسه پيشكارش بود ، وزارت داد . سهام الملك را هم‌چون كار قوام پيشرفت نكرده و مايهء افتضاح شاهزاده شده بود ، بعد از دو ماه از حكومت‌ها معزول كردند و روانهء تهران شد . ايلات كليتا ، خصوصا عرب ، بناى تاخت و تاز و بىنظمى را گذاشتند ، به حدى كه به كلى راه بيرون‌ها مسدود شد و هيچ‌يك از دهات قدرت زراعت نداشتند . كار حكومت به افتضاح كشيد . بناى تشكيل اردو و توپ و سوار و پياده گذاشتند . از قشقائى و غلام ولايتى و سوار ديوانى هرچه فرستادند ، قدرت جلوگيرى از عرب نداشتند . رضا خان عرب كتى با اقوام و ارقاب ، اعتنائى به اردو و جمعيت حكومت نمىكردند . خود مأمورين حكومت هم در نهب و غارت ، براى اهالى ولايت قرينهء رضا خان و اعراب شدند . هريك از حكام كه خودشان قادر به حفظ و نظم خود بودند ، جمعى خود را محفوظ مىداشتند ، مثل فتحعلى خان جراشى كه لارو سبعه را محفوظ داشت و حاجى نصر الله خان ايلخانى ، املاك و طايفهء خود را و خوانين دشتى و دشتستان ، حوزهء خود را ؛ ولى اعتنائى هم به شاهزاده نداشتند . مردم مستأصل شده بودند .\r\nبعد از ورود من ، ابتدا حاجى نصير الملك مرا به باغ ارم ملكى خودش براى بازديد دعوت كرد . با اين‌كه آن روز تب عارضم شده بود ، چون مشار اليه همه روزه در باغ دلگشا حاضر بود ، محض احترام او پذيرفتم . وقتى كه رفتم ، ديدم جز من احدى دعوت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنشده است . مجلس را از دامادهاى خودش هم خالى كرده بود . قرآنى در جلوى من گذاشت ، گفت ، شما ديديد كه من با آن‌كه صاحب ديوان به منزلهء پدر من بود ، تمكين از او نكردم ؛ ولى شما را به اين قرآن قسم مىدهم كه بعد از ورود تهران ، قبول حكومت فارس را بكنيد . و من به اين قرآن قسم ، همان احتراماتى كه به مرحوم فرهاد ميرزاى معتمد الدوله و حسام السلطنهء بزرگ مىكردم ، نسبت به شما خواهم كرد و ماليات فارس را بدون دينارى باقى وصول كرده ، حساب ديوانى را مىپردازم و پيشكش شاه را پنجاه هزار تومان مىدهم كه ضررى به شما وارد نيايد . سالى هم بيست و چهار هزار تومان براى اخراجات خودتان مىدهم . اختيار تعيين حكام و احكام امر و نهى با خودتان باشد . من هم قبول كردم و جواب دادم ، در صورتىكه پيشرفت كند ، كمال سعى را مىكنم . جواب داد كه ، بجز شما ، براى احدى ديگر نظم فارس پيشرفت ندارد ؛ حتى اگر معتمد الدوله هم عود كند ، پيشرفت ندارد .\r\n\r\nتمايل شيرازيان به حكومت حسين قلى خان\r\nبعد از ناهار ، من از باغ ارم به منزل آمدم . فرداى آن روز صبح زود ، امام جمعه آمد و به همين مضمون مرا قسم داد و خودش قسم خورد . جز حيدر على خان نواب ، احدى از اظهارات امام مطلع نبود . بعد روزى كه به ديدن شاهزاده رفتم ، از آنجا به احوالپرسى عيال قوام رفتم . حاجى نصير الملك كه پدر كوكب الدوله بود ، حضور بهم رسانيد . دخترش قرآنى فرستاد با پاكت سربسته‌اى . پاكت را باز كردم ، ديدم همان مضمون را نوشته و قسم داده است . عود به باغ دلگشا كردم و روز دهم از شيراز بيرون آمدم . درويش على ، سر پل شاه مير حمزه نشسته بود ؛ در وقت عبور گفت ، نظام السلطنه ! حالا كه مىروى ، زود مراجعت بكن و خوب بيا . من اعتنائى نكردم . تا باجگاه مشايعت كننده‌ها را عود دادم و منزل به منزل تا شاهرضا آمديم .\r\nدر شاهرضا از جانب شاهزاده ظل السلطان ، مصطفى قلى خان فراشباشى با كالسكهء چهار اسبهء سوارى خودش و سه يدك و پنجاه سوار به استقبال آمد . تا ورود شهر اصفهان ، در هزار دره ، شاطر و فراش سواره و ساير اجزاى خودش را فرستاده بود . رفتم در عمارت كاخ خدمت شاهزاده رسيدم . از آنجا آمدم در هفت دشت منزل كردم . سه شب ماندم كه حساب گمرك را با رضا سلطان جزى كه مستأجر گمرك بود پرداختم و از آنجا حركت كردم . روز حركت باز شاهزاده را وداع كرده ، همان تشريفات را به مشايعت فرستاد .\r\n\r\nتعمير آب انبار و حفر قنات\r\nاز راه نطنز آمدم تهران . در منزل مورچه خورت ، اهالى آنجا و جمعى نطنزى اظهار و اصرار كردند كه ، ما بين مورچه خورت و « سه » نطنز در عهود سابقه آب‌انبارى بوده\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو خراب شده است و در فصل تابستان عابرين سبيل ، شش فرسخ راه را بىآب طى مىكنند .\r\nاگرچه آن راه چون كالسكه رو نبود من از راه طرق مىآمدم ، ولى چون سابق خودم هم به زحمت از آنجا عبور كرده بودم ، اظهار كردم كه ، شاهزاده ظل السلطان چگونه در صدد ايجاد آب‌انبار برنيامده است ؟ گفتند ، مكرر عرض شده ؛ مىفرمايند ، سال‌ها است راه با اين حالت مفتوح است و كسى تلفف نشده است . بعد جويا شدم كه اين آب‌انبار را از چه آبى مىتوان پر كرد . گفتند ، قديم مىگويند در سالى سه چهار دفعه آب مزرعتين بيدمشگ و زير پل سه را مىآورده‌اند و آب‌انبار را پر مىكرده‌اند ؛ آثار نهر هم ظاهر است . به نوكرهاى نطنزى كه همراه بودند گفتم ، هرگاه اهالى سه و اين دو مزرعه تعهد كنند كه در فصل تابستان دو دفعه آب برسانند ، من اجبار مىكنم . حضرات مورچه‌خورتى و نطنزى تعهد كردند . من هم مخارج را قبول كرده ، حواله‌اى به ميرزا نصر الله خان نوكر خودم دادم كه هرچه خرج بشود بدهد . كدخداى مورچه‌خورت تعهد بنائى و مصالح او را كرد . از آنجا از راه طرق نطنز كه هشت فرسخ است ، به واسطهء درشكه داشتن رفتم . از مورچه‌خورت تا طرق ، ابدا آب و آبادى نيست . در چهار فرسخى كه براى ناهار افتاديم ، خيلى به همراهان سخت گذشت . اگرچه مكرر از اين دو راه عبور كرده بودم و بصيرت داشتم ، آنجا به ميرزا هادى وزير نطنز كه نوكر خودم بود و به سيد هاشم و جمعى نطنزى گفتم كه ، در دامن اين كوه و اين دره‌ها استعداد قنات هست . جواب دادند كه ، اغلب از شاهزادگان و اهالى حرم صفويه ، تابستان از اصفهان به عباسىآباد و تاج خاتون نطنز به ييلاق مىآمده‌اند . اگر در اين راه اجراى آب ممكن بود ، راه سر - دهن را اختيار نمىكردند . مخصوصا به حاجى سيد هاشم جائى را نشان دادم ، گفتم ، تو و ميرزا هادى بعد از رفتن من مقنى بياوريد و در اين دو دره دو چاه كمانه بزنند و راپرت او را در تهران به من بنويسيد . اگر زود به آب رسيد و استعداد داشت ، مشغول حفر قنات شويد .\r\n\r\nورود به تهران ، تفقد شاه\r\nاز آنجا گذشتم آمدم كاشان و از آنجا بعد از زيارت قم ، به تهران وارد شديم . پس از ملاقات صدر اعظم كه آن اوقات وزير اعظم بود ، به حضور شاه رفتيم ؛ زياده از حد مورد مرحمت و تفقد شدم . در زمان شاه شهيد ، براى من شرفيابى حضور شاه وقت معين نداشت ؛ تمام روز را از اول طلوع صبح تا وقتى كه شاه به اندرون نرفته بود ، همه وقت من در باغ گلستان بودم . شاه هم در زمستان قبل از طلوع آفتاب بيرون مىآمد با لباس راحت و خواب گردش در باغ مىكرد ، بعد مىرفت سر حمام و ناهار و قليان مىخواست و مىخورد و لباس مىپوشيد و بيرون مىآمد . من در آن گردش اول ، در ميان باغ بودم . اغلب دو دورهء باغ گلستان را با من صحبت مىداشت و مىرفت اندرون .\r\nرفته رفته اين مسئله را اجزاء امين السلطان و مرحوم امين الملك كه با من عداوت مخصوصى داشت ، اسباب خيال امين السلطان قرار دادند . علت عداوت مرحوم امين الملك\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nهم اول اين فقره بود كه تمام جنس ممالك محروسه در ادارهء من بود و نقدى خزانه و گمرك در ادارهء امين الملك . بر او ناگوار بود كه من نقطهء مقابل او باشم و جمعى محترمين كه مأمور وصول و ايصال مىشدند ، جزء من باشند و حكام و صاحبان جنس محتاج به من باشند . در عمل جنس هم تصور مداخل مىكرد و براى او مداخل فوق‌العاده داشت ؛ چنان‌كه بعد از انفصال من از اين عمل ، آن‌قدر دنبال رشتهء دخل را گرفت كه كليهء كار از ميان رفت ، تا به جائى رسيد كه ابدا رسمى از اين اداره باقى نماند . اين رشتهء رقابت متدرجا غليظ شد . بعد از فوت مرحوم امين السلطان كه امين السلطان ثانى خواست گمركات را به من بسپارد ، بر عداوت و عناد او افزود و اقوام و اجزاء آن‌ها هم از حسد ، با مرحوم امين الملك همدست شدند و متدرجا خاطر امين السلطان ميرزا على اصغر خان را از من مشوب و مكدر كردند . به واسطهء اعتمادى كه شاه شهيد به من داشت ، صلاح را در اين دانسته بودند .\r\n\r\nخرابى اوضاع فارس\r\nبعد از ورود من ، به فاصلهء كمى خبر اغتشاش فارس چنان قوت گرفت كه مرحوم ركن الدوله مستأصلا از دولت استدعا كرد كه ، چون ايلات به طرف گرمسيرات رفته‌اند ، علاج منحصر به اين است كه به حكومت كرمان و بنادر حكم شود با جمعيت خود بيايد و تنبيهى از عرب و بهارلو بكنند . در اين بين‌ها ، در دو مسئله وزير اعظم آزردگى بهم رساند و تمارض كرد ؛ يكى مسئلهء استقراض شش كرور از بانك فرانسه بود ، يكى مسئلهء مونوپول ترياك ايران كه به توسط نايب السلطنه و به تحريض حكيم‌باشى طولوزن فرانسوى و اعتماد السلطنه محمد حسن خان پسر حاجى على خان اعتماد السلطنه ، شاه شهيد اصرارى داشت . وزير اعظم يا محض دولتخواهى يا بنا به رقابت و عنادى كه نسبت به نايب السلطنه داشت ، تمكين و تصديق نداشت و چهل روز تمام از اندرون بيرون نمىآمد . من و مشير الملك در اتاق درب اندرون روزها بوديم و مطالب و عرايض متفرقه را جواب مىداديم . دستخطها و نوشتجات دولتى را هم غلامحسين خان امين خلوت كه تحريرات حضورى با او بود ، مىآورد مىفرستاد اندرون و جواب حاصل مىكرد يا به بىاعتنائى بلاجواب مرجوع مىداشت . در اين موقع تلگرافات بىنظمى و حركت حاكم كرمان و جمعيت بنادر به رياست رضا قلى خان برادرزادهء من و آمدن داراب و عجز آن‌ها از نظم عرب و بهارلو و صفحات گرمسيرات ، متواتر شد . قوام الملك و پسرهايش را هم كه بعد از ورود تهران ، بر حسب استدعاى شاهزاده روانهء ارض اقدس و اقامت در آنجا كرده بودند .\r\nهرچه تلگراف از فارس از ايالت و حاكم كرمان و بنادر مىرسيد ، راجع به من مىكردند و من از روى بىغرضى جواب مىدادم . در باب حقوق اين سه جمعيت ، چيزى كه به صرافت طبع شاه و وزير اعظم قبول شد ، تقريبا نود هزار تومان مىشد . معهذا همه اظهار عجز كردند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nتمارض وزير اعظم\r\nدر اين طرف تمارض وزير اعظم ، اغلب واسطهء پيغام من بودم و مشير الملك . يك دو دفعه هم علاء الملك و مهندس الممالك رفتند و از شاه فحش و تغير شنيدند ، مراجعت كردند . دو دفعه هم شاه به عيادت آمد . يك فقرهء اول را قرار داده بود جز من و حاجى امين السلطنه و مشير الملك ، كسى در اندرون نباشد . وقتى كه شاه مىخواست وارد شود ، هرچه اصرار كرديم كه زير بغلش را بگيريم تا درب اتاق استقبال كند ، قبول نكرد ؛ حتى در رختخواب پهلوى كرسى هم خوابيد و سرش را زير لحاف كرد . شاه آمد و روى كرسى مثل صندلى نشست . دوسه دفعه صدا زد كه ، امين السلطان ! و لحاف را از روى او برداشت . جوابش را به اين لفظ گفت كه ، چه مىخواهى از جان من ؟ بگذار بميرم ! شاه حكيم‌باشى طولوزن و شنيدر فرانسوى وادلنج انگليسى و ميرزا امين الاطبا را كه طبيب خانوادگى امين السلطان بود ، خواسته بود ؛ حاضر شدند و پاره‌اى سفارشات در باب معالجه و سئوال از مرض كرد . آن‌ها هم بنا به مصلحت جوابى دادند . بعد شاه برخاست و رفت . بعد از سه چهار روز باز مىخواست به شكار برود ، بىخبر آمد به عيادت ؛ باز روى خوش نديد . به توسط ما درصدد ترضيه بود .\r\n\r\nفارس و درماندگى رجال\r\nدر اين موقع تلگرافات متواتر از فرمانفرما و خود ركن الدوله و رضا قلى خان برادر زاده‌ام رسيد ؛ هرسه مأيوس از نظم فارس و جلوگيرى عرب و بهارلو . باز شاه فرستاد كه امين السلطان جواب بگويد ، او تعرض كرد و پاكت سربسته را فرستاد بيرون نزد من كه ، بخوان و هرچه جواب مىدانى بنويس . من باز كردم ، جواب‌ها را نوشتم و در پاكت گذاشتم ، سر پاكت را بستم و در روى پاكت بدون عنوانى نوشتم ، دولت تحمل اين خسارت مالى و افتضاح شأنى را براى بقاى ركن الدوله به چه ملاحظه و مصلحت مىفرمايد . چه ضرر دارد فارس را به يكى مرحمت كنيد كه بدون ضرر و زحمت و لشگركشى كرمان و فارس و بنادر ، هم مملكت را منظم كند و هم اقساط مالياتى را در تهران حواله كند كه صراف بدون تأخير بدهد ، و در سرحدى كه تمام دول مراوده دارند اين افتضاح رفع شود .\r\nاين پاكت را كه به اندرون بردند ، امين السلطان بدون اين‌كه ملاحظه و مهر كند ، فرستاده بود به حضور شاه ؛ خوانده بود و جواب تلگراف‌ها را امضاء كرده ، به تلگرافخانه فرستاده بود . در روى آن تحرير من ، خطاب به امين السلطان نوشته بود ، اين شخص كه نظام السلطنه نوشته است كيست ؟ داده بود مهدى خان كاشى پسر مرحوم فرخ خان امين الدوله كه آن اوقات آجودان مخصوص لقب داشت ، آورده بود . او هم فرستاده بود اندرون . امين السلطان مرا به اندرون خواست ، پرسيد ، اين شخص كيست ؟\r\nعرض كردم ، خودم ! جواب زبانى به آجودان مخصوص پيغام داد كه ، برو عرض كن اين\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nشخص خود نظام السلطنه است . او هم رفت به عرض رسانيد . شاه گفته بود كه مرا بفرستد بروم به حضور .\r\n\r\nحسين قلى خان و حكومت فارس\r\nتا ساعت يك از شب رفته ، هرچه پيغام فرستاد ، جواب آمد كه ، به من دخلى ندارد ؛ خود داند برود . ناچار مرا برداشت در ساعت دو از شب رفته رفتم . شاه در اتاق برليان بود ، قدغن كرد بجز مهدى خان كسى نباشد . زياده از اندازه اظهار مرحمت كرد و خواست دستخط حكومت بنويسد ؛ به خودم گفت ، قلمدان و كاغذ را از روى ميز بياور .\r\nآوردم . عرض كردم ، چون شاهزاده ظل السلطان مترصد اين كار است ، بهتر اين است كه اسم حكومت با يكى از شاهزادگان مثل سالار السلطنه يا ركن السلطنه يا ديگرى باشد و من به نيابت او بروم . خيلى تغير و اوقات تلخى كردند . دستخط نوشت ، جناب وزير اعظم ! فرمان حكومت فارس را بده به اسم نظام السلطنه بنويسند و ما را از زحمت جواب و سئوال با ركن الدوله خلاص بكن . قرار و قسط تفاوت عمل ماليات را هم با او بگذار . نظام السلطنه اصرارى دارد كه حكومت به اسم يكى از شاهزاده‌هاى كوچك باشد ؛ به پاره‌اى ملاحظات اين اصرار را دارد . به او اطمينان بده اين خيالات را نكند و در كمال اطمينان برود . مىگويد ، بعد از اين‌كه اين كار رسمى شد ، ديگر توقف فرمانفرما و جمعيت كرمان و رضا قلى خان با جمعيت بنادر لازم نيست . در صورتىكه اطمينان داشته باشد و تعهد بكند ، زودتر كار او را رسمى كنيد كه آن جمعيت برگردند و رفع ضرر بشود .\r\n\r\nملاقات با امين السلطان\r\nآن دستخط را من برداشتم آوردم ، ولى چون ساعت سه و نيم از شب رفته بود ، ملاحظه كردم كه امين السلطان اوقاتش تلخ مىشود كه ، در اين وقت شب از شدت شوق به حكومت فارس مرا آسوده نمىگذارد ؛ رفتم به منزل مرحوم برادرم و تفصيل را به او گفتم . فرداى آن روز ، وقتى كه هميشه مىرفتم منزل وزير اعظم ، باز رفتم . خبر دادند به اندرون . مرا خواست ؛ رفتم و تفصيل را بيان كردم و دستخط را دادم . جواب نوشت كه ، نظام السلطنه آمد ، او را ديدم . انشاء الله فردا مىروم حمام و بعد مشرف مىشوم ، قرار اين كار را مىگذارم ؛ ولى نظام السلطنه اصرارى در اسم يكى از شاهزادگان دارد .\r\nعريضه را فرستاد . به من گفت ، اين كار صحيحى نيست و ظل السلطان تو را آسوده نمىگذارد و اولاد حاجى قوام به تو تمكين نمىكنند . من فقراتى كه ميانهء خودم و حاجى نصير الملك و امام جمعه و زن قوام گذشته بود ، بيان كردم . ولى گفتم ، مسئلهء ظل السلطان را شما بايد جلوگيرى كنيد و معايب او را بگوئيد . گفت ، در اين باب با سعد الملك مشورت بكن و شب بيائيد و مرا ملاقات كنيد . من بيرون آمدم . اول شب\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبا مرحوم برادرم رفتيم . بيرون آمد ، به حمام رفت . ما در اتاق نشستيم . در اين بين ، عبد الله خان خواجه كه مشغول خدمت عزيز السلطان بود ، آمد و رفت سر حمام . طولى نكشيد كه مرا و مرحوم برادرم را خواستند ، رفتيم سرحمام .\r\nدستخط را خواند كه شاه نوشته بود ، جناب وزير اعظم ! نظام السلطنه را بخواه و به او بگو حسين خان مقدم مراغه‌اى كه پدر و مادرش معلوم نبود و اول آردل مرحوم محمد خان امير نظام زنگنه بود ، چند سال حكومت فارس را به‌علاوهء يزد كرد . ميرزا نبى خان قزوينى كه حسب و نسب و اعمالش را همه كس مىدانيد ، دوسال در دو دفعه صاحب اختيار فارس شد . و قاسم خان والى ، يك سال به آن استقلال حاكم فارس شد . چه دليل دارد كه مثل تو نوكرى با اين امتحاناتى كه داده‌اى ، بدون شاهزاده از عهدهء حكومت فارس برنمىآئى ؟ البته از اين خيالات بگذر و فردا او را بياور دربخانه و كار او را بگذران برود . بعد به عبد الله خان خواجه فرمود ، تو برو و عرض بكن نظام السلطنه را خواستم و دستخط مبارك را زيارت كرد ؛ فردا او را مىآورم دربخانه ، جواب را عرض مىكنم .\r\n\r\nممانعت امين السلطان از حكومت حسين قلى خان\r\nعبد الله خان كه رفت ، از سر حمام بيرون آمد و با وجودى كه هوا سرد بود ، با خرقه دور باغچهء جلوى اندرون بناى گردش را گذاشت . از شب هم دو ساعت و نيم گذشته بود . با من و مرحوم برادرم بناى نصيحت گذاشت كه ، اين كار مناسب حال شما نيست .\r\nاعتقادم اينست كه اگر راضى باشيد ، تبديل بشود . شما را به كرمان بفرستيم و فارس را به عبد الحسين ميرزا فرمانفرما بدهيم . من عرض كردم ، جواب يك وقت بنا به اقتضاى اطاعت است و يك وقت از روى دولتخواهى و شور است . صلاح دولت و آسودگى شخص شما در اين است كه من به فارس بروم و فرمانفرما در كرمان باقى باشد .\r\nاولا فرمانفرما حالا در عمل كرمان بصير است و اسباب حكومتش جمع ، و آن جاده‌اى كه مرحوم ناصر الدوله برادرش كوبيده و چوبى كه به زمين زده است ، تا ده سال ديگر فرمانفرما بدون زحمت و خرج براى دولت ، در كمال خوبى كرمان را اداره مىكند .\r\nزيرا نقصى كه در كار مرحوم ناصر الدوله بود ، سفاكى و بىرحمى بود و اين فرمانفرما ، حسن سلوك و ملايمت دارد . در اين صورت كرمانىها او را پرستش مىكنند و در اين مدت هم بلديت حاصل كرده . از اين طرف ، در اين مأموريت فارس كه آمد ، مشت او در نزد ايلات فارس باز شد . آبدار او را برهنه كردند و تفنگ مخصوص او را بردند و اطراف او را چند روز محاصره داشتند . ديگر در انظار فارسىها عظمى ندارد و نمىتواند اين آتش افروخته را خاموش كند . و به واسطهء عدم بصيرت و اطلاع ، يك سال طول دارد كه سررشتهء كار به دستش بيايد . هيچ‌يك از اين نواقص و معايب ، در كار من نيست . فردا فرد اطفال بيرونى و شهر فارس را مىشناسم . آن‌ها هم مرا شناخته ، درست قولى و كم طمعى و عزم ثابت مرا ديده‌اند ؛ بقول عوام ، وجب‌به‌وجب كوه و صحراى آنجا را بلدم و ايلات و گرمسيرى و شهرى از من حرف شنوى دارند و همگى به طيب خاطر و التماس ،\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nحكومت مرا خواسته و تعهد خدمت كرده‌اند و مرا به قبول اين كار به قرآن قسم داده‌اند .\r\nطبعا يا مصلحتا تصديق كرد .\r\n\r\nفرمان حكومت فارس 1310 قمرى\r\nصبح آب شب كه خودش به دربخانه رفت ، ما را هم خبر كرد با برادرم رفتيم .\r\nدر باغ گلستان به دبير الملك نوشت ، فرمان فارس را براى من و فرمان بنادر و جزاير و گمركات جنوبى را براى مرحوم برادرم نوشتند . ما را هم به حضور بردند و قرار شد من در كمال عجله بروم . تلگراف مرخصى قوام الملك را هم گرفتم كه ، برحسب استدعاى نظام السلطنه ، به مراجعت فارس مأذونى ؛ ولى در يزد توقف بكن تا دستورالعمل از نظام السلطنه برسد . تلگرافى هم به عنوان حاجى نصير الملك صادر كردم كه ، برحسب استدعاى نظام السلطنه ، پيشكارى مملكت فارس بر عهدهء تو مفوض است و تا ورود او ، كليهء كارهاى ايالتى را هم به موجب تعليمات او اداره بكن . خود آن‌ها را هم به تلگراف حضورى در شمس العماره خواستم و دستورالعمل‌هاى لازمه به نصير الملك دادم و خودم هم به قوام الملك تلگراف اظهار محبت كردم كه ، بيا از راه يزد در آباده توقف بكن تا ورود در آباده ملاقات شود و همراه ببرم . به حاجى نصر الله خان ايلخانى هم تلگراف نظم ايلات قشقائى در حضورى مخابره نمودم . ولى ساير طوايف كه هميشه جمع قوام الملك بودند ، به عهدهء حاجى نصير الملك موكول داشتم . سركرده‌هائى كه آنجا بودند ، على نقى خان كزازى صمصام لشگر و محمد حسين خان سرتيپ فوج زرندى و عطاء الدوله نورى سرتيپ توپخانه ، به هريك جداگانه تأكيد در موافقت با حاجى نصير الملك نمودم . رسما هم به مرحوم ركن الدوله تلگراف از جانب صدر اعظم شد كه ، حضور شما در ركاب مبارك لازم است . زود حركت كنيد و بيائيد و يك نفر ميرزا براى تعيين محاسبات خودتان با حاجى نصير الملك بگذاريد و معجلا حركت كنيد و بيائيد .\r\nميرزا على اكبر نوكر قوام الملك هم به اطمينان حكومت من به تهران آمده بود ؛ جمعى هم فارسى بودند ، از تهران حركت كرديم . مرحوم برادرم ماند كه عيال خودش و مرا حركت بدهد و كتابچهء دستورالعمل را بگيرد و بيايد . به رضا قلى خان مجير السلطنه برادر - زاده‌ام هم تلگرافا خبر داديم كه در ورود من به شيراز ، او هم با عيال و ميرزا حسين خان پسرم كه در بوشهر بود ، بيايند شيراز . چون كليهء بنه و دستگاه سفر من در بوشهر بود ، دو چادرپوش كوچك و مختصر اسباب سفرى كه از بوشهر همراه آورده بودم ، برداشتم با يك كالسكه براى خودم . حيدر قلى خان برهان الدوله را هم كه آن وقت يوزباشى غلامان ركابى كشيكخانه بود ، با ده‌نفر غلام مرخصى حاصل كردم همراه باشد .\r\n\r\nحركت به فارس\r\nآمديم از راه نطنز ، يك شب هم در خانهء ميرزا نصر الله خان نطنزى نوكر خودم\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدر قريهء انوشه بوديم . از آنجا به طرق رفتيم . روز حركت از طرق ، بعد از طى چهار فرسخ راه به قنات جديدى كه خودم احياء كرده بودم و مسمى به نظام‌آباد بود ، رفتيم . يك منزل چهار صفهء خشت و گلى در كنار جوى آب ايجاد كرده بودند و به قدر نيم سنگ آب هم جارى بود كه قدرى شورى داشت . ناهار را آنجا خورديم ، رفتيم مورچه‌خورت . در آنجا از جانب شاهزاده ظل السلطان منزل تعيين كرده بودند . در خارج قلعهء قديم ، عمارات عاليه ساخته‌اند كه قابل منزل هرمحترمى هست . يدك و كالسكه و لوازم تشريفات ، حتى شاطر ، با مصطفى قلى خان فراشباشى از جانب شاهزاده آنجا حاضر بود و سيورسات هم به اصرار دادند .\r\nفردا كه به شهر وارد مىشديم ، از تشريفات و آمدن جميع اجزاء حكومتى ، چيزى فروگذار نشد ؛ حتى از دروازهء جوشخانه تا ارك و آلاقاپو ، فراشان با چوب دست و فرياد پاشو و برو كه معمول خودم نبود ، مرا وارد عمارت كاج كردند . منزل هم در عمارت سيف الدوله كه در طرف جنوبى او شاهزاده عمارت جديد براى نشيمن خود دو رو ساخته است كه يك طرف به حياط كاج و يك طرف به عمارت سيف الدوله منظر دارد ، به من منزل دادند . حتى رختخواب مرا هم از اندرون آوردند . شاهزاده از آمدن و نشيمن آنجا به كلى صرف‌نظر كرد و در اتاق‌هاى چوبى عمارت چهل‌ستون ، سه روز بسر مىبرد .\r\nشام و ناهار و لوازم منزل كه علما و محترمين وارد شوند ، از عصرانه و آجيل ، ذره‌اى فروگذار نشد . و به رياست ابراهيم خليل خان كه در درجهء اول نوكرهاى شاهزاده و حاكم يزد بود و صارم الدوله و برادرهايش ، مخصوصا به ركن الملك نايب الحكومهء اصفهان حكم كردند كه تمام علما را اطلاع بدهد كه به ديدن بيايند ؛ مبادا به ملاحظات دور و دراز احتياط كنند . روز سوم من از چهار نفر بازديد كردم : آقا نجفى و امام جمعه و حاجى سيد جعفر برادر مرحوم حاجى سيد اسد الله و حاجى ميرزا هاشم چهار سوقى .\r\nروز چهارم از شاهزاده مرخصى حاصل كردم و انعام عملجات شاهزاده را سيصد تومان دادم . تا مرغ و كجى هم مشايعت كردند . شب در قلعه‌اى كه در صحراى مرغ از باغات مرحوم محمد على خان است ، ماندم . از آنجا به مهيار رفتم و از آنجا به مقصود بيگ كه ملك مرحوم برادرم بود ، و از مقصود بيگ به ايزد خواست كه اول خاك فارس است .\r\n\r\nورود به خاك فارس\r\nدر اينجا قوام الملك چادر و دستگاه مفصلى با دو شاطر سرخ‌پوش فرستاده بود . چون شاطرهاى خودم كه به اقتضاى عربستان ، لازم بود حكومت داشته باشد و همچنين حاكم عربستان بايد مهر را در روى كاغذ بزند و در عنوان ، « حكم عالى » بنويسد ، من فقط به داشتن شاطر و نىدار در پهلوى يدك قناعت كردم و مهر را به معمول عمومى ، در پشت احكام زدم و « حكم عالى » هم ننوشتم ؛ و حال آن‌كه هيچ‌يك از حكام سابق عربستان ، چهارمحال اصفهان ضميمهء حكومتشان نبود . ولى لباس شاطر را رنگ آبى قرار دادم . در آنجا هم كه شاطرهاى قوام الملك رسيد ، رنگ لباس آن‌ها را هم تغيير دادم . از ايزد خواست بنه را يكسر به آباده فرستادم . دوازده فرسخ سنگين است . خودم قسمى سوار شدم كه ناهار\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nرا در سوكستان صرف كردم . ميرزا محمد على خان پسر قوام الملك با صد سوار اينجا به استقبال رسيدند . بعد از صرف چاى و شيرينى و ناهار ، از آنجا سوار شديم . سه ساعت به غروب مانده وارد آباده شدم . در يك فرسخى آباده ، قوام الملك و عبد الله ميرزا حاكم آباده كه نسبت سببى هم با من داشت - عيالش خالهء ميرزا حسين خان است - و از جانب ركن الدوله حاكم بود ، به استقبال آمدند . در آباده چون خانه‌هاى خوب است ، منزل مرا معين كرده بودند . آنجا چون مال‌ها از منزل دوازده فرسخى خسته بودند ، دو روز توقف كردم .\r\n\r\nقوام و آقا سيد على اكبر\r\nقوام الملك از آن ميل مفرطى كه به ورود شهر داشت ، حبيب الله خان پسر بزرگش را از جلو فرستاده بود كه استمزاجى از حالت مردم و آقا سيد على اكبر مجتهد فال اسيرى بكند ؛ چون اخراج او را ركن الدوله دستاويز به خواستن سيد على اكبر و اتفاق رجاله قرار داده بود . زيرا كه در حكومت معتمد الدوله كه آقا سيد على اكبر شورش كرد و در مسئلهء تنباكو بلواى عظيم بر سر پا كرد ، معتمد الدوله از قوام الملك تبعيد او را خواست ؛ قوام الملك فرستاد در وقتى كه سيد به خارج دروازه براى فاتحهء اهل قبور رفته بود ، او را گرفتند و با ده نفر سوار شاهسون آوردند بوشهر . سيد در بوشهر و عتبات عاليات ، قوام الملك را تكفير كرد . بعد كه از راه عتبات به تهران آمد ، برحسب توصيهء مرحوم ميرزاى شيرازى ، او را احترام كردند و عود به شيراز دادند . اين مراجعت وقتى شد كه ركن الدوله ، قوام الملك را توسرى زد و زنجير كرد . عوام فارس اين مسئله را براى سيد كرامت قرار دادند . او هم جرى شده بود و در غياب قوام الملك ، در منبر او را تكفير مىكرد و فحاشى مىكرد و قتل او را واجب مىدانست . به آن ملاحظه ، قوام الملك پسر بزرگش را فرستاد كه استمزاجى از حالت سيد و رجالهء عوام بكند . در آباده مراجعت كرد و اطمينان داد كه ، ابدا نه خود سيد و نه مريدها و رجاله ، در صدد مخالفت نيستند .\r\nمن به قوام الملك گفتم ، صلاح در اينست كه در منزل قوام‌آباد ، خلعت حكومت لار و سبعه و داراب و ايلات خمسهء تو را بدهم و بدون ورود به شهر ، بر وى و بعد از سى چهل روز مراجعت كنى . در ورود به شهر ، كارهاى كلانترى و بلوك حومه را هم به حبيب الله خان بيگلربيگى پسرت وامىگذارم . قوام الملك اصرارى كرد كه ، اين مسئله مردم را جرى مىكند و سرود به ياد مستان مىاندازد و اسباب تجرى عوام و خود سيد مىشود . بهتر اينست كه در ركاب شما بيايم و ابدا از گذشته‌ها به روى خود نياورم . من هم ملاحظه كردم كه اين جوان مغرور اگر اصرار كنم ، از من در اول ورود مأيوس و متوحش مىشود ؛ همراه بردم و از منزل تخت جمشيد او را از جلو فرستادم رفت تهيهء استقبالى كرد . هر قدر هم از تهران به ركن الدوله تلگرافا تأكيد و حكم صريح كردند ، از عمارات دولتى به بهانهء مقروض بودن و تهيهء خرجى و مال كرايه براى بنه ، حركت نكرد . من هم ناچار به حاجى نصير الملك كه در منزل زرقان به استقبال آمده بود ، سپردم كه عمارت ظهير الدوله\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nرا براى منزل من تهيه كند . از جانب دولت ، على نقى خان كزازى صمصام الملك را محصل كرده بودند كه شاهزاده را بيرون كند ؛ ابدا در مزاج شاهزاده اثرى نداشت . محترم هم بود و كسى نمىتوانست به سختى و فضاحى با او سلوك كند .\r\n\r\nورود به شيراز\r\nبارى ، وارد شهر شدم . ديگر چگونه استقبالى فراهم آمده بود ، از حيز تحرير خارج است . سه فوج و چهار عراده توپ و هرچه در شهر از صغير و كبير و اناث و ذكور بود ، از تپهء سلام گاه الى درب دروازهء اصفهان ، زن و مرد به قسمى كه احدى در شهر باقى نبود ، به استقبال آمده بودند . در اكبرآباد ، قوام الملك چادرهاى پوش متعدد زده بود و ناهارى بىاندازه تهيه كرده بود . تمام علماى شهر در آنجا براى استقبال حاضر شده بودند . ناهار خورديم ، ولى از بس كه صحرا از كرملخ پر بود ، بر من صعب‌تر از جهنم گذشت ؛ زيرا كه مىدانستم اين ملخ ، روئيدنى را باقى نخواهد گذاشت . علما را وداع كردم و سوار شدم . همه جا على نقى خان امير تومان كزازى و سرتيپ فوج فراهان و سرتيپ فوج زرند با قوام الملك در جلو بودند . طرف صحبت من حاجى نصير الملك بود .\r\nدرب دروازهء اصفهان ، ميان فوج فراهان و كزاز در تقديم و تأخير نزاعى شد ، دوسه نفر مجروح شدند . در بيرون دروازه در پشت ارك از دروازهء باغ‌شاه وارد شدم .\r\nبه پشت ارك كه رسيديم ، محض احترام ركن الدوله قدغن كردم ديگر موزيك نزنند .\r\nبعد از ورود به عمارت ظهير الدوله ، شليك توپ بيست و يك تير شد .\r\n\r\nآشوب‌هاى شيراز\r\nدو روز بعد از ورود ، مردم از كسادى پول سياه شكايتى كردند . هرقدر جناب امام جمعه حاضر شد و به قوام الملك اصرار كرد كه علاجى در كار پول سياه بكند ، مفيد نيفتاد .\r\nمن از صندوقخانهء خودم چهار هزار تومان جمع نوكرهايم كردم كه در چهار محل صراف بگذارند و پول سياه را از قرار چهل عدد يك هزار دينار بخرند . دوسه روز طول نكشيد كه پول سياه كم شد و مردم از اين رهگذر آسوده شدند .\r\nنواب ركن الدوله در جزو هزار تومان براى آقا سيد على اكبر فال اسيرى فرستاده بود و حسن فراشباشى او كه با الواط شهرى رابطه داشت ، چند نفر از الواط و رجاله را واداشتند كه درب خانهء سيد اجماعى كنند و بگويند نان در شهر نيست و گندم گران است ؛ قوام الملك چندين هزار خروار گندم در انبار دارد ، چرا نمىفروشد ، و بازارها را ببندند .\r\nسيد هم به واسطهء غرض سابقه با قوام ، مردم را تشويق كرد . هرقدر امام جمعه به خانهء قوام الملك رفت و اصرار كرد كه اقلا هزار خروار گندم به بازار بريز و از قرار ده تومان به فروش كه جلب قلوب رجاله بشود ، تمكين نكرد . بر عناد و لجاج مردم افزود ؛ بازارها را بستند و در تلگرافخانه متحصن شدند . نواب ركن الدوله هم متصل پول براى آن‌ها\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبه تلگرافخانه مىفرستاد .\r\nفتح الملك و قوام دفتر نورى هم كه سابقهء غرضى با قوام داشتند و در ورود هم به جهت رياست سوارهء شيرازى كه در غيبت قوام الملك ، شاهزاده بزعم او در حق فتح الملك برقرار كرده بود ، و قوام الملك براى ميرزا محمد على خان پسرش فرمان گذرانده بود ، خانه‌شان در جنب تلگرافخانه بود و نان و گوشت و ما يحتاج آن‌ها را از درب كوچكى كه تلگرافخانه به خانهء آن‌ها متصل داشت ، مىفرستادند . اگرچه بعد از رسيدن اين راپرت‌هاى تلگرافى ، حكم سخت شد كه شاهزاده را على نقى خان صمصام الملك از شهر خارج كند و شاهزاده به باغ جهان‌نما رفت ، ولى عيال و اولادش در شهر بودند و متعذر به اين‌كه ، من خرجى راه و پول كرايهء مال مكارى ندارم . با اين‌كه در همين اوقات كه خبر رسمى حكومت من رسيده بود ، بيست و چهار هزار تومان اشرفى و مسكوكات طلا خريده بود ، معهذا يراق‌هاى طلاى اسب را شكست و فروخت . عين الملك پسرش كه از حكومت بهبهان مراجعت كرده بود ، محصل گذاشت و هزار تومان باقى محلى او را مطالبه كرد . عين الملك سوار شد ، آمد منزل من ؛ اسناد باقى محلى را آورد كه ، اين‌ها را قبول كنيد و مرا از مطالبهء پدرم آسوده نمائيد . من هزار تومان حوالهء حاجى ميرزا كريم صراف دادم و سندها را هم به خود او رد كردم كه ، اين هزار تومان را بلاعوض به احترام ورود و خواهش شما ، بخشيدم .\r\nبعد از اين‌كه شاهزاده رفت به باغ جهان‌نما ، امام جمعه و جمعى از علما آمدند و مرا به باغ دولتى كه بيرونى و دار الحكومهء فارس است بردند . ولى هنوز عيال شاهزاده به انتظار آن‌كه دنبالهء شورش به خودم راجع خواهد شد ، از ارك وكيلى بيرون نرفته بودند .\r\nبعد از ورود من ، از خارج و داخل معلوم شد كه صمصام الملك و حيدر على خان نواب كه وكالت تجارت انگليسىها را داشت و عبد الحسين خان نورى سرتيپ توپخانه هم ، با اهل شهر در مخالفت قوام الملك همدست هستند . از مأمورين دولت كسى كه با آن‌ها اتفاق نداشت ، فوج قزوينى بود به رياست پسر ساعد الدوله ، از دار الخلافه حكم شد كه ، شورشيان تلگرافخانه را بگيريد و تنبيه كنيد و ابدا قبول تبعيد قوام الملك را نكنيد . من هم افواج را خبر كردم و توپچىها را قدغن كردم توپ حاضر كردند . به افواج هم شبانه فشنگ و تفنگ دادم . و تمام اين اخبار را نورىها به سيد على اكبر و شورشيان مىدادند .\r\nتدبيرى كه كردند اين بود ، قرآن‌هاى زيادى سر چوب در روى پشت‌بام تلگرافخانه آويخته بودند و فرياد مىكردند كه ، ما مسلمانيم ؛ يك نفر قوام الملك را نمىخواهيم در شهر شيراز باشد ، چرا خون ما را حلال مىدانند ؟ سيد على اكبر هم پسرش و دامادش را با آن‌ها فرستاده بود .\r\n\r\nشورش\r\nاين مردم هم تلگرافچى انگليس را در عمارت تلگرافخانه كه ديوانخانهء وكيلى است و در كمال استحكام است ، حبس كرده بودند و اذن خروج نمىدادند . من هم به عسر و حرج افتاده بودم . حاجى نصير الملك و قوام الملك اصرارى داشتند كه ، اگر يك تير توپ به\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nتلگرافخانه ببنديد ، همه متفرق مىشوند . صاحب منصب‌ها و سرباز و توپچى همراهى نداشتند و صريح مىگفتند ، دليلى ندارد ما براى خاطر قوام ، مردمى را كه فرياد يا على و يا سيد الشهداء مىكشند و قرآن در مقابل ما نگهداشته ، مىگويند ما ياغى دولت نيستيم ، نهايت اينست كه قوام الملك را نمىخواهيم در شهر ما باشد ، و اگر نظام السلطنه اصرار در حمايت او بكند ، او را هم نمىخواهيم ، به توپ ببنديم . سيد و حضرات محرك ، شب كه من فشنگ و تفنگ به افواج تقسيم كرده بودم ، فرستاده بودند از دهات حومه به قدر سيصد نفر با تفنگ و اسلحه آورده بودند پشت‌بام تلگرافخانه . حاجى نصير الملك چنين صلاح دانست كه فوج على نقى خان چون با حضرات علانيه همدست است ، در ميدان حاضر نشود و در سر گذرها باشند كه جمعيت شهرى به كمك آن‌ها نيايند . فوج جمعى در ميدان با توپچى يورش به تلگرافخانه ببرند و حضرات را بگيرند . اگرچه مىدانستم اين رأىها همه سخيف و خطا است ، براى آن‌كه تصور نكنند من هم مايل به نفى قوام هستم ، تمكين مىكردم .\r\nآن شب تمام صاحب منصب‌ها و امام جمعه و ميرزا محمد على مجتهد را فرستادم تلگرافخانه . جمعيت آن‌قدر بود كه اين‌ها به زحمت وارد مىشدند و بيرون مىآمدند . در هر دفعه هم ميرزا خليل معز الممالك شيرازى و پدرش حاجى ميرزا احمد را با هريك مىفرستادم كه مبادا اين‌ها در مكالمات كم و زيادى بكنند . برادرم برهان الدوله را فرستادم ، مردم فرياد مىكردند كه ، چرا نظام السلطنه براى يك نفر قوام الملك ، مىخواهد هزار نفر مسلمان بقتل برسد ؟ مگر ركن الدوله او را از شيراز خارج كرد ، چه عيب داشت ؟ بارى ، كار ما صبح روز ششم به اصرار نصير الملك و قوام الملك ، به بستن توپ كشيد . و استدلال مىكردند كه ، اين مردم دو دفعه در حكومت جلال الدوله كه صاحب ديوان پيشكار بود ، آمدند دور ارك را كه منزل صاحب ديوان بود محاصره كردند ؛ به قدر ده هزار نفر بودند ، به يك تير توپ بىساچمهء باروتى متفرق و ملتجى شدند . من هم صلاحم نبود كه اصرار كنم در اين عمارت مردم تحصن كرده ، سيد و ملا ، حتى جماعت يهود و تلگرافچى انگليسى در اين عمارت است ؛ چرا عمارت دولت و تلگرافخانه را توپ ببندم ، در حالتى كه مكرر به توسط تلگرافچى انگليسى به تهران عرض كرده‌اند كه ما منظورى جز تبعيد قوام نداريم .\r\nصبح قوام الملك جمعيت و تفنگچى خود را از خارج دروازه آورد و فوج در ميدان حاضر شد . عبد الحسين خان سرتيپ عطاء الدوله كه پسرش داماد حاجى نصير الملك بود ، حاضر بود ؛ خواستم كه فرمان توپ بستن بدهد ، جواب داد كه كيسهء باروت در قورخانه است و قورخانچى درب را قفل و فرار كرده . برهان الدوله با ده نفر نوكرهاى خودش و احمد خان سرتيپ جهاز پرس‌پليس ، تفنگ يراق بسته و يورش به تلگرافخانه بردند . در هم باز بود ، دوسه تير تفنگ به ميان جمعيت فضاى عمارت انداختند . دنبالهء جمعيت خواستند كه از درب كوچك طرف نورىها بيرون بروند ، حضرات نورى درب را از پشت مضبوط بسته بودند . جمعيت بالاى بام با سنگ و آجر برهان الدوله را از ميان عمارت بيرون كردند و از پشت بام بازار وكيل بارهاى تجارت را براى سنگر به پشت بام تلگرافخانه مىآوردند و سنگر مىبستند .\r\nمن هم در بالاخانهء ميدان توپخانه بودم . در اين بين ، قوام الملك با جمعيت و تفنگچى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nخودش خواست از راه شهر بيايد به ارك . مردم سر راه او را گرفته بودند و احتياط كرد كه مبادا با اهل شهر كارش به زدوخورد بكشد و مفسده بزرگ و كار گردنگير عموم اهل شهر بشود ، از دروازهء كازرون بيرون آمد و از دروازهء باغ شاه داخل شد و آمد به بالاخانهء توپخانه پيش من .\r\n\r\nهمكارى قشون با مردم\r\nسرباز فوج خلج ابواب جمعى جمشيد خان هم در ميدان توپخانه ، اطراف ميدان صف كشيده و تفنگ‌هاى ورندل كه شب تقسيم كرده بودم در دستشان . فوج كزاز جمعى على نقى خان را هم كه در سر گذرها و ميدان نعلبندى بودند كه مردم شهرى را نگذارند مدد به جمعيت تلگرافخانه برسانند ، بالعكس مردم شهر را تحريك و تحريض به آمدن مىكردند و از راه بام بازار به پشت‌بام تلگرافخانه مىبردند . دم دروازهء باغ شاه با مردم شهر همدست شده و هريك از كسان قوام الملك را كه به طرف ارك مىآمدند ، بدست مىآوردند و لخت مىكردند . همچنين توپچىهاى جمعى عطاء الدوله . همين‌كه اين خبر به مردم تلگرافخانه رسيد ، به هيأت اجتماع از تلگرافخانه بيرون آمدند و فرياد يا الله يا محمد يا حسن يا حسين بلند كردند ، كه يك‌دفعه فوج خلج و جمشيد خان ، تفنگ‌ها را در ميدان ريخته و فرارا آمدند ميان باغ كلاه فرنگى . كسى كه در ميدان ماند ، برهان الدوله و حاجى نصير الملك و احمد خان سرتيپ جهاز با بيست نفر نوكرهاى شخصى . توپچىهائى كه در پاى توپ بودند ، فرياد مىكردند كه ، يا نظام السلطنه قوام را از بالاخانه پائين بفرستد كه از شهر بيرون برود ، يا ما توپ‌ها را به بالاخانه مىبنديم و ما در اين مسئله با اهل تلگرافخانه و شهرى ، يكى هستيم . سرباز فوج خلج هم كه به ميان باغ رفتند ، بنا كردند به رفتن و زدن نوكرهاى قوام الملك . در اين بين ، حسين خان گوارى برادر ميرزا حسن خان پيشكار قوام و ميرزا اسماعيل ارسنجانى منشى قوام را لخت مكشوف العوره ، از طرف محلهء سروستان به ميان ميدان آوردند و فرياد مىكردند كه همين كار را با خود قوام خواهيم كرد .\r\nمن ديدم حالا اضطرارا كار گردنگير مردم مىشود و خودم را طرف خواهند كرد و من هم ناچارم طرف بشوم . ميرزا حيدر على خان نواب و على نقى خان صمصام الملك و عطاء الدوله را كه مىدانستم با مردم همدست بودند ، فرستادم به ميان جمعيت تلگرافخانه كه ، من هم باطنا ميل به بودن قوام نداشتم و ندارم . چون مطلب بر اولياى دولت مجهول بود و چنان مىدانستند كه مردم شيراز قوام را مىخواهند ، تا اين اندازه صلاح در اين بود كه بشود . حالا شماها آرام بگيريد ، برويد در تلگرافخانه باشيد . من قوام را مىفرستم منزل خودش و در تلگرافخانه اذن تبعيد او را از شاه و صدر اعظم مىخواهم و او را تا فردا عصر از اين شهر خارج مىكنم . به اين سه نفر هم درست تفهيم كردم كه ميل قلبى خودم اين بوده است كه ، دولت بداند من مىخواستم قوام را حفظ و از او رعايت و به او محبت كنم ؛ ولى بودن او در شيراز و مرجع كار بودن او ، امريست محال . حضرات هم معتقد شدند و رفتند به مردم ذهنى كردند و مردم دعاگويان به آواز بلند مراجعت به\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nتلگرافخانه كردند . از آن‌طرف ، فوج كزاز با رجالهء شهرى همدست شده و به خانهء ميرزا حسين خان گوارى ريختند و هستى او را غارت ، بلكه درخت‌هاى نارنج خانهء او را بريدند و سنگ‌هاى حوض او را شكستند و در و پنجرهء خانهء او را سوختند . چون بعد از نفى كردن ركن الدوله قوام را ، كار شهر راجع به پسر على نقى خان صمصام الملك شده بود و لذت بيگلربيگيگرى شهر و مداخل او را خودش و فوجش چشيده بودند ، راضى به بودن قوام نبودند .\r\n\r\nاخراج قوام و پسران وى\r\nقوام الملك به هرزحمتى بود ، از بالاخانهء توپخانه به ميان باغ رفت و آنجا نوكرهاى خودش را اسير فوج خلج و كتك خورده ديد . با كمال احتياط از درب ميدان طويله سوار شد . به قدر صد نفر از تفنگچى و نوكرش كه همراه بودند ، او را از دروازهء باغ شاه بيرون بردند . جرأت به رفتن از طرف شهر نكرد ؛ از جلو باغ تخت و دهنهء هفت تن به طرف دروازهء سعدى كه متصل به خانه‌هاى خودشان است رفت . مردم از اطراف و پشت سر ، خصوصا از طرف خانهء نورىها آن‌ها را به گلولهء ورندل و مارتينى بستند ، چند نفر از كسانش مجروح شد ، به زحمت زياد خود را به خانه رساند .\r\nمردمى كه در تلگرافخانه بودند ، به تحريك نورىها و نواب ركن الدوله ، دوسه نفر سيد و ملا فرستادند كه ، حقيقت ، تا قوام و پسرهايش در اين شهر هستند ، ما اطمينان بيرون آمدن از تلگرافخانه و باز كردن دكاكين را نداريم . از تهران هم به اصرار سفارت انگليس و تلگرافچىها ، متصل تأكيد تلگرافى مىشد كه براى خاطر يك نفر قوام الملك ، نمىتوان از يك شهر شيراز و چندين هزار نفر چشم پوشيد و فارس را بر هم زد . بر من باطنا بسيار ناگوار بود كه با آن توسلى كه قوام و زنش و نصير الملك به من جسته بودند ، كارشان به اينجا منتهى شود كه نتوانم آن‌ها را حفظ كنم . عاقبت اضطرارا عصر آن روز ، رضا قلى خان مجير السلطنه را فرستادم منزل قوام الملك و با صد هزار افسوس او را سوار و روانه كرد كه برود بيرون در داراب باشد .\r\nبعد از رفتن او ، مردم رجاله جرى شدند . ركن الدوله و نورىها هم محرك بودند .\r\nدر تلگرافخانه ايستادگى و اصرار كردند كه ، تا دو پسر قوام در شهرند ، ما مطمئن نمىشويم بيرون بيائيم . اولياى دولت هم حالتشان معلوم است ؛ اصرار كردند كه ، هردو را خارج كنيد . آن‌ها را هم فرستادم روانه كردند . فورا حضرات از تلگرافخانه بيرون آمدند و دكاكين را باز كردند .\r\n\r\nعزيمت ركن الدوله\r\nنواب ركن الدوله هم ملاحظه كرد كه تدبيرش كاملا نتيجه نبخشيد و كار به شخص من منتهى نشد ؛ از باغ جهان‌نما حركت كرد و به اكبرآباد رفت . ولى به بهانهء نبودن مال\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمكارى و نداشتن خرجى ، عيال و پسرهايش در ارك كريمخانى بودند . و حال آن كه حاجى ميرزا بزرگ تاجر ترياكى و ميرزا محمد شفيع پسر حاجى محمد صادق بازار مرغى تاجر اصفهانى و آقا شيخ ابو القاسم تاجر پسر عموى امام جمعه ، مشغول خريدن اشرفى براى او بودند و به من روزبه‌روز راپرت مىدادند . قريب شصت هزار تومان اشرفى براى او خريده بودند . با اين حالت ، يراق‌هاى طلاى اسبش را از چرم پياده كرد و به جماعت يهود مثقالى يك قران از قيمت عادله ارزانتر فروخت . به زحمت زياد مال مكارى براى او بهم بستيم ؛ هشت روز بعد از تسكين فتنه ، از زرقان حركت كرد . يكى از خصائص شاهزاده اين بود كه ، بدون مقاربت با زن ، يك شب نمىتوانست بسر ببرد . اوقاتى كه در باغ جهان‌نما بود و چند روزى كه در اكبرآباد توقف كرد ، يك متعه براى او برده بودند .\r\nبارى ، بعد از تسكين فتنه ، من راپرت اعمال على نقى خان كزازى و عطاء الدوله را مدقا به تهران نوشتم . هردو را احضار كردند . فوج زرندى محمد حسن خان پسر محمد مراد خان را هم براى قراولى شاهزاده ، اذن رفتن به تهران دادند . من فوج فدوى را كه جمع عبد الله خان ساعد السلطنه بود ، خواسته بودم ؛ آن‌ها هم آمدند . فوج كزاز هم مرخص شد . در فارس فوج خلج و فدوى در شيراز ، و فوج خوئى به سركردگى حيدر خان براى بهبهان و بوشهر ماند .\r\nمن بعد از اين‌كه از بودن قوام الملك و پسرهايش در فارس مأيوس شدم ، مهدى قلى ميرزا سهام الملك را كه در كار عرب و بهارلو سابقه داشت ، احضار كردم . سعد الملك هم با عيال من و خودش در عرض راه بود ، زيرا كه بايد به حكومت و گمرك بنادر مىرفت .\r\nگمرك اصفهان و كاشان هم در ادارهء او بود . چون در تهران كسى براى وكالت و كارهاى شخصى لازم داشتم ، رضا قلى خان مجير السلطنه را به چاپارى فرستادم كه در عرض راه سعد الملك را ملاقات كرده و از او دستورالعمل گرفته برود . كار شهر را به برهان الدوله برادرم واگذاشتم . اگرچه قليل المعاشره و كم انس بود ، ولى بىطمعى و كم‌اذيتى و بىتكبرى و دلسوزى او را مناسب اين عمل دانستم . فراشباشى خودم كه عبد الحسين همدانى بود ، از او تمكين و نوكرى مىكرد .\r\n\r\nترتيب امور حكومت\r\nسعد الملك در وقت آمدن ، در منزل ولى نظر كه يك فرسخ تا محل توقف و برج و قلعهء رضا خان عرب گتى ياغى فاصله داشت ، رضا خان را با اتباعش ملاقات كرده بود و آن‌ها را اطمينان داده و تعهد كرده بود كه ، اگر در حكومت من مرتكب شرارت و بىنظمى نشوند ، در امان خواهند بود . وضع برج و قلعهء او را هم مفصلا ديده و نقشهء او را برداشته بود . وارد شد و بعد از او شاهزاده مهدى قلى ميرزا رسيد و بعد از آن دو فوج فدوى و ساعد السلطنه وارد شدند . قراولى شهر و ارك را به فوج فدوى واگذاشتم . حكومت ايلات خمسه و داراب را هم به شاهزاده دادم . قرار دادم مير آقا خان پسر مرحوم محمد حسين خان نبيرهء رضا قلى خان سرتيپ عرب را كه نسلا بعد نسل رئيس اعراب بودند ، به رياست عرب\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتعيين كند و شريف خان عرب بومحمدى را كه شوهر خواهر مير آقا خان و انجب كدخدايان عرب بود ، شريك و سهيم و كمك كار او بكند . بهارلو را هم كه خودشان به شكرانه در شهر حاضر شده بودند . چون شريف خان و كدخدايان طايفهء بومحمدى با طايفهء گتى رضا خان ، خونخواه بودند و چندين نفر ، طايفهء گتى از آن‌ها كشته بود و اعتنائى هم به طايفهء رضا قلى خان كه پدر بر پدر ، بزرگ آن‌ها بودند نمىكردند ، مير آقا خان و شريف خان در جزو محرمانه به توسط سهام الملك به من پيغام كردند كه ، حالا كه رضا قلى خان را سعد الملك تأمين كرده است ، اگر به ترتيب صحيحى اقدام به دستگيرى و قتل او بشود ، ماها براى انجام اين كار حاضريم . من با آن‌ها قراردادم كه على خان برادر زن سهام الملك را به عنوان نايب الحكومگى ببرند . بعد از چند روز ، خودش با صد نفر سربازى كه همراه دارد ، برود ميان طايفهء گتى براى قرار ماليات . و آنجا طرح اين مطلب را بريزد كه ، مىخواهم ميان شما و طايفهء بومحمد و شريف خان ، اصلاح و خون بست كنم ، و حكم نظام السلطنه است كه به كلى رفع اين كدورت و نفاق از ميان اين دو طايفه بشود و بعدها با هم متفق باشند . به اين عنوان ، شريف خان را با رؤساى بومحمد آنجا بخواهد حاضر باشند .\r\n\r\nنفاق طوايف\r\nدر شب معينى ، سهام الملك را با دو عراده توپ كوهستانى ، طورى به چاپارى بفرستم كه دو ساعت به طلوع فجر مانده ، در چادر على خان كه در جنب قلعهء رضا خان است حاضر شود . در همان موقع شريف خان و بومحمدىها ، اول در ميان چادر ، اين اشخاص را كه آلت كار و اسباب استظهار رضا خان بودند ، در ميان رختخواب بقتل برسانند و بعد سهام الملك ، برج رضا خان را كه خودش و عيالش آنجا بودند ، به توپ ببندد و آن صد نفر سرباز با تفنگچى بومحمد ، اطراف برج را محاصره كنند كه راه فرار نداشته باشند .\r\nآن‌ها را با دستورالعمل كافى روانه كردم .\r\nچون آقا فتحعلى جراشى از زمان حكومت لارو سبعهء سعد الملك ، يك نحو اطمينان و راه مخصوص با او داشت و از قلعهء جراشى به شهر لار ، به اطمينان او آمده و پيشكار مالياتى سعد الملك شده بود و بعد از او ، ديگر حكام كل و جزء فارس هم اين مسئله را فوز عظيم دانسته و او را از كار خارج نكرده بودند ، متدرجا فتحعلى خان و ملقب به بيگلربيگى لارستان شده بود . بعد از ورود ما به شيراز و رفع شورش مردم به قوام الملك ، او را براى حكومت لار و سبعه خواسته بوديم و در منزل خود سعد الملك كه عمارت ظهير الدوله و اندرون باقر خانى بود ، منزل داشت .\r\n\r\nنان شهر\r\nدر ايام عاشورا نان شهر كم بود و هنوز ترتيبى كه تهيه كرده بوديم ، مهيا نشده بود .\r\nقرارداديم ده روز عاشورا را من روضه خوانى بكنم و هرشب تمام فقرا را شام بدهم و دههء\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدوم را سعد الملك . به هرفقيرى هم يك كاسهء كاشى بخريم ، پر پلو با يك نان بدهيم . به اين ترتيب بيست روز مردم مشغول و سرگرم باشند تا جنسى كه خواسته‌ايم از بوشهر برسد .\r\nترتيب خواستن جنس و تهيهء نان را اين‌طور كرديم كه اول جميع تجار و علما را در كلاه فرنگى كريمخانى جمع كرديم و تكليف كرديم كه سرمايه را من و سعد الملك پول نقد مىدهيم ، شما به وكلاى خودتان بنويسيد از كراچى و بصره و كنار كارون عربستان ، جنس بخرند و به بوشهر حمل كنند . در بوشهر هم خودمان مال مكارى براى حمل حاضر مىكنيم كه به كرايهء معمولى به شهر بياورند و به هرنرخى كه وارد شد ، بفروشند و ديگر فايده از اين عمل نبريد . خدمت و كفايت اين كار ، نسبت به اهل وطن كمك شما باشد .\r\nدر آخر سال هم سرمايهء ما را بدهيد . بعد از سه چهار مجلس شور ، هيچ‌يك قبول اين دخالت و انجام كار را نكردند . عاقبت قرار شد من و سعد الملك خودمان از وكلاى آن‌ها جنس بخواهيم و كرايه را هم به توسط وكلاى بوشهر آن‌ها بدهيم و به هرقيمتى كه وارد شد ، در هريك منى صد دينار ضرر تحمل كنيم و ارزانتر بفروشيم . در شهر ذيقعده اين ترتيب داده شد . هشتاد هزار تومان سرمايه ، من و سعد الملك بالاشتراك تعيين ابواب جمع وكلاى تجار كرديم و چون گمرك هم در ادارهء خودمان بود ، قرار داديم هرچه مال التجاره از ايران به بندر بوشهر مىرود ، در مراجعت مكارىها نصف را بار تجارتى حمل كنند و نصف را جنس . قيمت نان شهر هم اگرچه وجود نداشت ، ولى در صورت وجود ، يك من سىشاهى و هشت عباسى بود . اين تهيه ، بعد از عاشورا در سيم محرم وصلت داد و به ترتيبى كه بعد مىنويسم ، روزبه‌روز تا آخر سال نان شهر را داديم .\r\n\r\nاقدام حكومت در مورد نفاق طوايف\r\nخلاصه بعد از سيم محرم كه كارهاى فتحعلى خان را مرتب كرديم و خلعت او را داديم ، او را روانه كرديم . بعد از حركت او ، شهرت انداختيم كه فتحعلى خان دو عراده توپ كوهستانى از من خواسته است كه براى او بفرستم . تهيهء توپ و قورخانهء او را كردم .\r\nهشت رأس قاطر لازم داشت ، از قاطرهاى خودم دادم و به باغ دلگشا فرستادم ؛ گفتم ، دو روز آنجا بماند و با آدم مخصوصى به لار و سبعه بايد بروند . بعد تهيهء مهدى قلى ميرزا سهام الملك را ديدم . اول چند رأس قاطر و سه اسب سوارى با فرج الله بيك مير آخور خودم محرمانه از جلو فرستادم كه در اساس در دامنهء كوه حاضر باشند . بعد از فرستادن او ، شاهزاده را اسب سوارى و يك خورجين يدكى نان خشگ و قند و چاى و تنباكو حاضر كرده ، چفيهء عگالى بر سر بسته و با مرحوم اخوى فرستادم به باغ دلگشا ؛ آنجا توپ‌ها را در چادر سربازى پيچيدند به عنوان رفتن لار و سبعه با قورخانه . از باغ دلگشا به توپچى و قاطرچى گفتند ، بايد از بيراهه برويم . بارها را بار كردند و سه ساعت از شب رفته ، مرحوم برادرم آن‌ها را از راه تنگ سعدى روانه كرد . از آنجا ديگر شاهزاده توپ و قورخانه را برداشت و به سمت امامزاده اسماعيل و اساس برد ؛ برادرم مراجعت به شهر كرد . بسيار مضطرب بوديم كه مبادا در وعدهء معين نرسند . اقبال ، آن‌ها را در آن شب و فردا به جائى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبرد كه با فرج الله بيك مواضعه داشتيم . به محض رسيدن ، چون مال‌ها از كار افتاده بودند ، فورا عوض كرد . فرج الله را هم همراه برده بود . دو ساعت به صبح مانده ، وارد ميعاد كه زير برج رضا خان و چادر على خان و شريف خان و ساير عرب‌ها بود ، رسيده بودند . شاهزاده رفته بود على خان را از آمدن خبر كند ، على خان بيدار و مترصد بود ؛ شاهزاده را مراجعت داده ، خودش رفته بود شريف خان و ساير هم عهدها را كه اولياى مقتولين سابق بودند ، بيدار كرده و رفته بودند روى رختخواب آن نه نفرى كه آلت كار و اسباب استظهار رضا خان بودند . هريك تفنگ را به روى شكم يكى گذاشته و هرنه نفر را بقتل رسانيده بودند . صداى تفنگ آن‌ها كه بلند شده بود ، شاهزاده هم‌چون توپ سوار و حاضر شده بود ، اول طلوع فجر بود كه توپ را به برج رضا خان بست . كوهى و دوسه نفرى در پاى برج كشيك مىكشيدند ؛ على خان سربازها را حكم به شليك كرده بود . در توپ دوم كه برج خراب شده بود ، رضا خان با زنش پائين آمده بودند ؛ سوار شده كه فرار كنند ، سرباز شليك دوم را كرده بودند . يك تير از پشت سر به كمر رضا خان خورده بود كه از قلب او بيرون رفته بود ، معهذا زنش او را در روى اسب نگهداشته بود و رفته بودند .\r\nدو سوار هم از كسان او از عقب ، جان به سلامت برده بودند ؛ ولى كوهى برادرش و كورا و غلى برادرزاده‌اش و آهن پنجه ، گرفتار و زن و اطفال آن‌ها اسير شده بود . بعد از اسيرى آن‌ها ، اعراب خادم بنا به تعصب ايليت ، تمكين به تسليم اسرا نمىكردند . شاهزاده قرار داده بود كه با اين هيأت اجتماع ، مىرويم به مشهد ام النبى و تلگرافا از نظام السلطنه دستورالعمل و تكليف مىخواهيم . حضرات از خادم و اسير و سرباز و توپچى و فرج الله ميرآخور و على خان نايب الحكومه ، در خدمت شاهزاده آمده بودند به مشهد مرغاب . در تلگرافخانه شاهزاده تلگرافى زده بود عنوانش آن‌كه :\r\n اى شاخ گل ببال كه امروز روزگار * بر مطلبى كه دست ندارد شكست توست \r\nرضا خان مجروح كالمقتول فرارى و نه نفر مير قليچ او ، همه مقتول و عيال و كوهى و پسرش اسير ، الان در مشهد مرغاب حاضرند . ولى اعراب متفق الكلمه آن‌ها را تسليم نمىكنند و از من يك نفر و على خان و مير آخور و اين عدهء قليل سرباز ، مقاومت با اعراب ساخته نيست . اگر كمك نرسد ، زحمت‌ها هدر است .\r\n\r\nعاقبت رضا خان\r\nمن در باغ ارم مهمان حاجى نصير الملك بودم ؛ امام جمعه هم بود . سجدهء شكر كردم و فورا رضا قلى خان را سوار كردم و حكم اجتماع تفنگچى از خفرك و مرودشت و بوانات قفرى و تمام آن صفحات نوشتم ، كه سواره و پياده معجلا خود را به مشهد برسانند .\r\nرضا قلى خان با اسب چاپارى حركت كرد و اهل بلوكات چون چند سال بود كه از دست رضا خان جان و مالى نداشتند ، هركسى اسلحه و يابو و قاطر داشت ، با رضا قلى خان همراه ، و الا پياده روبه‌راه شده بودند .\r\nرضا قلى خان كه به مشهد ام النبى رسيده بود ، آخوند مستحفظ مشهد گفته بود ، ديشب\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدوسه سوار آمدند اينجا نعشى را آوردند دفن كردند ؛ من محل دفن را مىدانم . رضا قلى خان به مشهد مرغاب رفته و به شاهزاده گفته بود و آن‌ها با جمعيت به مدفن آمده بودند .\r\nآخوند محل را نموده بود ، شكافته بودند ؛ خود آخوند و آن چند نفر عرب كه همراه بودند ، رضا خان را شناخته بودند . اعراب هم از مردن رضا خان مطمئن شده ، چندان سختى نكرده بودند . به من تلگراف كردند كه ، با نعش رضا خان چه كنيم ؟ اهل شهر چون باور نمىكردند كه رضا خان كشته شده ، اجماع كردند كه سر او را براى اطمينان بياورند .\r\nجريان را عريضهء تلگرافى عرض كردم . دو روز ديگر اسرا و سر رضا خان وارد شد .\r\nولى چه بگويم كه چه محشرى در شهر شيراز و بلوكات برپا شد ؛ تا اكبرآباد مردم رجاله به استقبال رفتند . خود شاهزاده اول آفتاب آمد ، ولى على خان و مير آخور با سر و اسرا سه ساعت از روز گذشته وارد شدند . ديگر در بام و روى ديوار و صحن ميدان‌ها و باغ ، جاى عبور نبود . فورا تلگراف رسيد بعد از تحسين‌ها و تمجيدها كه ، اسرا را دم توپ بگذاريد . براى زن و عيال رضا خان و كوهى و اولاد آن‌ها ، منزل معين كردم با جميع لوازم و خرج يوميه . مملكت آرام گرفت ، متمردين همه مطيع و رعيت شدند . تمام گرمسيرات و ايلات حساب خود را گرفتند . در ازاء اين خدمت ، درجهء امير تومانى و پانصد تومان مواجب براى سهام الملك ، و سايرين هريك على قدر مراتبهم گرفتم . ابدا خودم استدعائى نكردم و مخصوصا تفنگى كه يادگار مرحوم ناصر الدوله در نزد فرمانفرما بود و اعراب از دوش نوكر او به قهر برده بودند ، خواستم آوردند و بانضمام يك اسب خوب براى فرمانفرما عبد الحسين ميرزا فرستادم .\r\n\r\nتعيين حكام جزء\r\nحكام هرجا را به موجب تفصيل تعيين كردم . بنادر از جانب دولت بانضمام گمرك‌هاى جنوبى با مرحوم برادرم بود ؛ دشتى و دشتستان را هم ، من واگذاشتم . بهبهان را به نصر الله قشقائى پسر داراب خان دادم . كازرون و ممسنى و نيريز و اصطهبانات با نصير الملك بود . لار و سبعه را به فتحعلى خان بيگلربيگى كه در اصل برآوردهء مرحوم برادرم بود داده بودم . بعد از فوت حاجى نصير الملك ، هرقدر پيشكش دادند و سعى كردند كه اين حكومتها را به ديگران بدهم ، قبول نكردم . بيست هزار تومان هم پيشكش مىدادند .\r\nلقب و امتيازات و استيفاى درجه اول او را براى ميرزا ابو القاسم خان كه پسر حاجى عبد الله خان و داماد مرحوم مزبور بود ، گرفتم ، بدون آن‌كه دينارى تعارف قبول نموده باشم . وزارت ماليه را هم به او واگذاشتم . داراب و ايلات خمسه را به مهدى قلى ميرزا سهام الملك دادم . آباده را به عبد الله ميرزا پسر محمد امين ميرزا واگذاشتم . قشقائى را به حاجى نصر الله خان پسر مرحوم محمد على خان ايلخانى كه داماد مرحوم محمد قلى خان ايلخانى بود واگذاشتم . گله‌دار و امير و خلاير را به بهادر خان پسر مرحوم سهراب خان قشقائى دادم . خشت و كمارج را هم به محمد ابراهيم خان مستشار نظام دادم . از تفاوت عمل‌هاى آن محل‌ها ، هريك دو و سه هزار تومان كسر شد ، سند گرفتم . تحويلدارى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nخزانه را به ميرزا محمد باقر شيرازى محول كردم . تا ماه شعبان با كمال اقتدار حكومت مىكردم . اگرچه براى نان كار صعب بود ، ولى برادرم روز و شب كارش را منحصر به اين مطلب كرده بود . قريب شش هزار خروار جنس در انبار موجود كرده بوديم .\r\n\r\nعزل از حكومت و حركت به تهران 1311 قمرى\r\nدر ماه شعبان از تهران به من نوشتند كه ، ظل السلطان در صدد حكومت فارس است و قوام الملك هم ركن الدوله را ديده و با او اصلاح كرده و به توسط انيس الدوله مشغول كار حكومت است ؛ امين الملك هم حامى قوام الملك است . اين دولت بىتميز و بىهمه چيز ، آن افتضاح سال سيصد و نه را و قريب صد و بيست هزار تومان خرج قشون‌كشى فارس و كرمان و بنادر را كان لم يكن دانسته است و به رضاجوئى ظل السلطان ، باز راضى به عود ركن الدوله شده است . مهدى قلى ميرزا و ساعد السلطنه كه اجزاء خاص من بودند ، صلاح در اين دانستند كه مستقيما خودم كار حكومت را بدون اطلاع صدر اعظم ، با شاه بگذرانم .\r\nرأى دادند كه بايد محرمانه بگذرد . عملهء خلوت هم همه روزه رضا قلى خان برادرزاده‌ام را مىديدند و سعايت مىكردند كه ، صدر اعظم راضى به بقاى حكومت نظام السلطنه نيست و به سعايت امين الملك مىخواهد رضاى خاطر قوام را به عمل بياورد و كارى بكند كه دست ظل السلطان به فارس بند نشود . رأى سهام الملك اين بود كه عريضهء مرا صديق السلطنه زيندار باشى كه خيلى محرم و امين است برساند .\r\nعريضه را نوشتم كه ، صد هزار تومان نقد مىدهم براى بقاى سال نو . اگرچه شاه به توسط انيس الدوله قرار حكومت ركن الدوله را قطع كرده بود ، ولى چون از پول نقد از بابت پيشكش او مأيوس بود ، پذيرفت . بعد معلوم شد صدر اعظم براى طفره از حكومت فارس ظل السلطان ، تعرض كرده و به قم رفته بود . در غياب او صد هزار تومان وجه نقد از رضا قلى خان مجير السلطنه برادرزاده‌ام گرفتند و دستخط بقاى حكومت را دادند . ولى به يازده روز فاصله ، بعد از مراجعت صدر اعظم از قم ، در شب 12 ماه رمضان تلگراف عزل من و نصب ركن الدوله رسيد . عجب‌تر آنست كه من دو شب قبل ، خواب معزولى را ديده بودم و به مهدى قلى ميرزا و ساعد السلطنه و يك دو نفر محارم خودم گفته بودم .\r\nمرحوم برادرم در اواسط رجب كه ما عريضه نوشتيم ، چون از عمل خبازخانه و نان شهر آسوده شده بود ، با عيال و عمال به طرف بنادر رفت . بعد از رسيدن خبر ، رمزا به او تلگراف زدم . او هم كارهايش را سر و صورتى داده بود و آخر رمضان به طرف عتبات عاليات با جميع اجزاء و اسب و نوكر و عيال حركت كرد . من هم روز بيستم رمضان از عمارات دولتى به باغ حاجى محمد مهدى دهدشتى كه در خارج دروازه است نقل مكان كردم . دو هزار خروار گندم در انبار داشتم ؛ حكم تلگرافى رسيد كه ، به نرخ عادلهء روز به وكيل ركن الدوله تحويل بكن ، پول او را بگير . من قبول نكردم ؛ جواب دادم كه ، من اين كار را محض رضاى خدا و آسايش خلق كرده بودم . دو هزار خروار جنس را به رئيس تلگراف و نواب حيدر على خان به همان قيمت يك من هزار دينار كه نصف قيمت\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nعادله است فروختم . كسان ركن الدوله مادامى كه اين دو هزار خروار گندم به مصرف مىرسد ، آسوده باشند . قيمت آن را هم محول كردم ساعد السلطنه روز به روز بگيرد .\r\nتا روز غرهء شوال در باغ حاجى محمد مهدى بودم . يك دسته عيال را پنج روز قبل از خودم حركت دادم ، يك دستهء ديگر را هم غرهء شوال با خودم آوردم . ولى مهدى قلى ميرزا به واسطهء سابقهء عداوتى كه با ركن الدوله داشت ، جرأت توقف نكرد و دو روز بعد از رسيدن تلگراف معزولى ، با اسب چاپارى رفت . اگرچه گفته بود در اصفهان تا ورود شما توقف مىكنم ، معهذا نمانده بود . من هم منزل به منزل آمدم . در آباده چون عبد الله ميرزا عيالش خالهء حسين است ، خواست همراه بيايد ، نپذيرفتم ؛ گفتم ، تو سابقهء نوكرى به شاهزاده دارى ، پذيرائى بكن و اگر نخواستند بيا .\r\nاز جمله واقعات قابل ذكر اينست كه با وجودى كه در به دو ورود ، هزار تومان از كيسه به عين الملك پسر ركن الدوله انعام داده بودم ، وقتى كه او را نايب الحكومه كردند و در بيست و سوم رمضان وارد شد ، بناى پيچيدگى و اذيت نوكرهاى شخصى من را گذاشت . چون ساعد السلطنه با فوج فدوى آنجا بود ، نگذاشت . معهذا بعد از حركت من ، ميرزا اسماعيل طالقانى كه از جانب برادرم در بندر لنگه نايب الحكومه بود ، آمده بود به شيراز كه از آنجا به تهران بيايد ؛ لدى الورود بىاطلاع ساعد السلطنه ، او را گرفته بود و صد و پنجاه تومان از او گرفته بود كه ، چون تو در بندر لنگه مداخل كرده‌اى ، بايد به من تعارف بدهى . حالت حيا و وفاى اين طايفه اين است . بارى ، ساعد السلطنه طاهر خان سرهنگ را با دويست نفر سرباز همراه من روانه كرد . روزى كه از شيراز حركت مىكرديم ، تا تپهء سلام با يدك و دو دسته سرباز و جمعيتى مشايعت كردند . با وجودى كه خلاف ميل عين الملك بود ، طاهر خان را در منزل ايزد خواست مراجعت دادم . دويست تومان به سربازها و يك سردارى شال كشميرى و يك اسب به طاهر خان دادم .\r\nچون مقصود بيگ ملك خريدارى برادرم بود ، يك منزل آنجا كرديم . از آنجا آمديم شاهرضا .\r\n\r\nاستقبال ظل السلطان از حسين قلى خان\r\nدر شاهرضاى قمشه ، استقبالچى و تشريفات ظل السلطان و يدك و شاطر و كالسكهء شش اسبه رسيد . در مهيار تهيهء سيوروسات ديده بودند ، قبول نكردم . از آنجا آمديم به قلعهء محمد على خان . نوشته بود كه ، منزل خودت در بيرونى خودم كه عمارت كاخ است باشد و عيالت در خانهء مرحوم مشير الملك . صبح كه از قلعهء محمد على خان حركت كردم ، كريم آقائى را كه حالا مختار السلطنه است ، با سوار فتح و مير آخور و شاطرباشى و فراش سواره و سه يدك و اسب‌سوارى خودش با يراق فيروزه و چهار شاطر ، تا صحراى مرغ جلو فرستاده بود . دم دروازه ، قربانى نگذاشته و با ده نفر آردل و بيست فراش پياده با اين احترام وارد كردند . درب ميدان نقش جهان و زير آلاقاپو ، قربانى كشتند .\r\nوارد شديم ؛ خودش در اطاق كردستانى دو رو كه يك طرف ، عمارت كاج و يك طرف ،\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nعمارت سرپوشيدهء سيف الدوله است و منزل بيرونى شاهزاده است ، نشسته بود . دو اتاق او را براى من تعيين كرده بودند ، يكى براى پذيرائى و يكى براى خوابگاه . از اندرون هم رختخواب آوردند . شش قاب ناهار ، چهار قاب شام براى منزل خودم و چهار مجموعهء شام و ناهار براى اندرون كه در خانهء مشير الملك بودند ، تعيين كرده بودند . هرقدر اصرار كردم ، ناهار و شام اندرون را موقوف نكردند . چون در كارخانهء خودم هم شام و ناهار تهيه مىشد . زيادى را به فراش و قراول مىدادند . بعد از دو روز توقف ، چون مال بنه تا اصفهان كرايه كرده بوديم ، سپردم در تهيهء مال باشند . دو اسب از اصطبل خودم كه شاهزاده مايل بود ، براى او فرستادم .\r\n\r\nشورش اصفهان\r\nروز سوم ، مردم اصفهان براى كمى نان و گرانى ، شورش كردند و دكان‌ها را بستند . شاهزاده را در تلگرافخانه احضار كردند ؛ محرمانه گفته بود كه ، اين شورش به واسطهء تحريك نوكرهاى نظام السلطنه است . شاهزاده محمد حسين ميرزا رئيس تلگراف مرا مطلع كرد . من از شاهزاده مرخصى گرفتم كه بروم منزل براى سركشى به نوكرها و عملجات خودم . در منزل عريضه‌اى به شاهزاده نوشتم كه ، من صلاح در توقف خودم نديدم ، الساعه كه چهار به غروب مانده است ، رفتم و عملجات معروف خودم را با بنهء مختصرى بردم . قدغن فرمائيد ركن الملك و صارم الدوله ، مال بنه بدهند كه ناظرم ، عيال و بنهء سنگين را حركت بدهند . صارم السلطان فراشباشى و مير آخور و معارف از نوكرها را فورا گفتم بيرون آمدند . شاهزادهء رئيس تلگراف هم به مشايعت آمد . با ده پانزده نفر سوار به طرف گز رفتم . به قدر رفع ضرورت ، بنه و چادر همراه بود . شب آنجا ماندم و از آنجا فردا به مورچه خورت رفتم و از آنجا به سه . چون اغلب اجزاء نطنزى بودند و سه هم قريهء نطنز و چند سال در ادارهء خودم بود ، در خانهء آقا بيك تفنگدار خودم منزل كردم . سه روز ماندم . متدرجا بنه و عملجات مىرسيد . از آنجا رفتم به قهرود . در قهرود هم سه روز ماندم كه دنبالهء بنه رسيد . پسر سه ساله‌ام حسن على خيلى مريض بود . به حاجى سيد جعفر تاجر نطنزى ، از اصفهان نوشته بودم كه حمام كوچك فين را تعمير و گرم كند . از قهرود به فين رفتم . حمام حاضر بود . محمد حسن خان عمامه برادر انيس الدوله حاكم بود ، به استقبال آمد . در فين طبيب يهودى آورديم و طفل قدرى بهتر شد . بعد از چهار روز توقف ، از آنجا حركت كرديم . ولى كسان شاهزاده از اين مال بگيرى براى بنه ، مداخل خوبى كرده بودند . آمديم قم و در منزل صدر اعظم منزل كرديم . يك روز مانديم ، بعد به منازل معين آمديم .\r\n\r\nورود به تهران\r\nروز ورود ، صدر اعظم در باغ درب دروازهء گمرك امين الملك بود . من هم خانهء\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمقابل آنجا را كه ملك آقا محمد ابراهيم تاجر كاشى بود ، رهن كرده بودم . عيال بزرگم كه چند منزل از جلو آمده بود ، در خانهء شهرى خودم كه از فرمانفرما خريده بودم ، منزل داشت . ولى والدهء حسين و خودم ، در باغ آقا محمد ابراهيم منزل كرديم .\r\nساعت ورود ، صدر اعظم بىاعتنائى كرد . رفتم بالاخانهء منزل امين الملك ؛ آنجا هم حاجى امين السلطان اظهار كرد كه ، پول حوالهء مرا ندادى به عذر آن‌كه باقى ندارى ، الحمد الله معزول شدى . بعد صدر اعظم برخاست و در جلوى عمارت مشغول بازى شير و خط شد ؛ چنان‌كه مرسوم است اطفال پول را به هوا مىاندازند و مىگويند شير يا خط ، مطابق كه شد ، بردوباخت مىشود . من هم رفتم منزل خودم .\r\n\r\nدسته‌بندى عليه صدر اعظم\r\nبعد از ورود من ، معلوم شد كه جمعى متفق شده و بر ضد صدر اعظم قسم خورده‌اند كه با هم متحد باشند . مؤسس اين اجتماع ، مهدى خان آجودان مخصوص پسر فرخ خان امين الدوله بود . اول لازم است مقدمتا دانسته شود كه چون ميرزا على اصغر خان در ابتداى نوكرى كه پدرش آبدارباشى بود ، منصب پيشخدمتى داشت ، با اولاد امين الدوله و پسرهاى ميرزا هاشم خان امين خلوت ، همقطار و رفيق بود ؛ ولى در حيات پدرش چندان نمىتوانست گرم بگيرد . بعد كه پدرش امين السلطان صاحب ادارات خزانه و غيره و غيره شد ، او صاحب جمع بود و بعد به مقام تحويلدارى نظام و سرتيپى فوج سواد كوهى كه قراول مخصوص بودند رسيد . در سفر خراسان دوم ناصر الدين شاه كه پدرش ناخوش بود ، رياست اردو را با ادارات پدرش به او واگذاشتند و لقب امين الملكى بهم رساند . پدرش را با حكيم‌باشى طولوزن ، از راه مستقيم خراسان فرستادند . خودش از راه فيروزكوه و بجنورد ، با اردو رفت . خبر فوت پدرش ، در اردو به شاه رسيد و همان شب تمام ادارات پدرش را به او دادند با لقب امين السلطانى و لقب امين الملكى را به آقا محمد اسماعيل برادرش كه رئيس خزانه بود ، مرحمت كردند .\r\n\r\nصدر اعظم و كاشىها\r\nرفته رفته خصوصيت با جماعت كاشى بلامانع شد . تا سفر دوم فرنگستان كه بناى استعمال مشروبات را گذاشت . بعد از مراجعت از فرنگستان ، اوايل در پرده و بعد از سفر سوم شاه ، ديگر كار مداومت مسكرات و عياشى و الواطى او ، به اغواى كاشىها بالا گرفت كه در سفر و حضر ، از اول شب تا ساعت هفت و هشت ، اين اشخاص حضور داشتند و كار به مى و معشوق و مطرب منحصر شد ، و شاه شهيد متحمل بود . كاشىها در ازاء اين منادمت ، كارهاى بزرگ مىخواستند . چون از عقايد آن‌ها كاملا مطلع بود ، به طفره مىگذشت ؛ جز با غلامحسين خان امين خلوت كه كاغذ خوانى و جواب عرايض با او بود ، به واسطهء آن‌كه مىدانست جوانى بىداعيه و عياش بىعمق و عقل معاش است . بعد از مدتى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nهم به اصرار مهدى خان ، رجوع ادارات بانك شاهنشاهى را گرفت .\r\nچندى طول نكشيد كه به امين السلطان حالى كردند كه آجودان مخصوص بر ضد تو اقدامات در اين عمل مىكند و از جزئى و كلى كار اين اداره را به شاه راپرت مىدهد و با نايب السلطنه هم باطنا متحد است . عداوت نايب السلطنه و ظل السلطان با مرحوم امين السلطان و اين امين السلطان ، بىپرده بود ؛ زيرا كه ادارات هردو برادر وسيع شده بود و مىخواستند از ادارات خود ، به خزانه چيزى ندهند . مخارج دولتى راجعه به خزانه هم ، معطل مىشد و اين‌ها شكايت مىكردند و همين اسباب عداوت شده بود . خيالات مهدى خان هم بلند بود . اولا مىخواست يك كارى كه دخل كلى داشته باشد ، به او رجوع شود و همچنين به برادرش محمد ابراهيم خان معاون الدوله . از آن گذشته ، به واسطهء پسرى فرخ خان ، خود را احق و اولى به اين ترقيات مىدانستند . اقبال الدوله هم كه پسر بزرگ ميرزا هاشم خان بود ، ارثا منتظر رياست مقتدرهء خلوت بود . از نيك بختى امين السلطان ، هم دو پسر فرخ خان و هم دو پسر ميرزا هاشم خان ، باطنا با هم نفاق داشتند . مهدى خان كه در آن موقع امورات بانك شاهنشاهى را اداره مىكرد ، مىخواست متدرجا راه مخصوصى با شاه بهم رساند . اگرچه ابتدا به واسطهء مسخرگى ، شاه او را پيش كشيده و از ساير خلوتىها پيش افتاده بود ، ولى منظورش اين بود كه به شاه معلوم كند كه غير از مسخرگى ، لياقت و استعداد خدمات بزرگ دولتى هم دارد . امين السلطان يك روز نسبت به او تغير كرده و كار را به فحاشى منجر كرده بود . او هم اين جمع را متدرجا با هم متفق كرده بود و قسم خورده بودند كه در خير و شر و نفع و ضرر ، تا پاى همه چيز متحد باشند . در اين موقع من در فارس بودم . رضا قلى خان برادرزاده‌ام از اين جريان اطلاع پيدا كرده بود . بعد از ورود ، آجودان مخصوص دو دفعه به منزل آمد و دعوت به هم قسمى كرد . من متعذر شدم كه ، حالا من بايد صد و پنجاه و پنج هزار تومان پولى كه به دولت داده‌ام ، وصول كنم ؛ و با مخالفت صدر اعظم ، نمىشود . ثانيا كسانى كه با شما هم قسم هستند ، شأن و سن من اقتضا ندارد كه با آن‌ها در اين عوالم باشم .\r\nحاجى على قلى بختيارى و علاء الدوله و معين الدوله برادرش و كشيكچى باشى عبد الله خان ، قابل اين عوالم و خيالات نيستند . قرار دادند كه چند نفر ديگر را از قبيل سردار كل كه داماد صدر اعظم است و ميرزا كريم خان سردار فيروزكوهى و مشير الملك و محمد حسين ميرزا ميرآخور را هم داخل كنند و در اين ضمن من هم معيت كنم . رفت و درصدد تهيهء اين كار برآمد و صورت داد .\r\n\r\nآزردگى صدر اعظم از شاه\r\nاز سنهء 1310 ، كار مى و مطرب و مجلس شب صدر اعظم به قسمى قوت گرفت كه در ايران ، هركس مجلس شب‌هاى اللهقلى ميرزاى ايلخانى و خان بابا خان سردار را در عهد محمد شاه ديده بود ، فراموش كرد . صدر اعظم از چندين جهت از شاه دلتنگ بود ؛ يكى پيشرفت كار و خيالات نايب السلطنه ، يكى ميل مفرط و بىاختيارى شاه نسبت\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه مليجك كه پسر ميرزا محمد خان گروسى برادر امينه اقدس صيغهء شاه بود . شرح عزت اين طفل نالايق را عليحده نوشته‌ام . همچنين خاطر شاه را هم از مداخل‌هاى گزاف ميرزا اسماعيل خان امين الملك برادر صدر اعظم در عمل گمرك و بنائى و خزانه ، آزرده كرده بودند . كمال نفاق و نقار باطنى فيما بين شاه و صدر اعظم بود و هردو سه ماهى يك دفعه ، صدر اعظم تمارضى مىكرد . اگرچه در غير تمارض هم ، روزى چهار پنج ساعت بيشتر به كار نمىرسيد ؛ چنان‌كه در ذيل مختصر حالات او نوشته‌ام . مخصوصا در اين اوقات كه سنهء 1312 بود ، در حالت تمارض قوت داد . يك تمارض او دو ماه طول كشيد . شاه دو دفعه به عيادت آمد . در هيچ‌يك از رختخواب برنخاست . شاه آمد روى كرسى كه پهلوى رختخواب او بود ، نشست . جز من و محمد على خان امين السلطنه كه شوهر همشيرهء صدر اعظم و صندوقدار و وزير بقايا بود و علاء الملك ، احدى نبود . لحاف را از روى صورت صدر اعظم برداشت و پرسيد كه ، صدر اعظم احوالت چطور است ؟\r\nخواست نبض او را بگيرد ، دستش را كشيد و لحاف را از دست شاه بيرون آورد و جواب داد كه ، بسيار بد است . چه مىخواهى از جان من ؟ بگذار به درد خودم بميرم .\r\nآن اوقات ، نايب السلطنه به دستيارى محمد حسن خان اعتماد السلطنه و حكيم باشى طولوزن ، رأى داده بودند كه شاه شش كرور قرض كند و قرض رژى را تأديه نموده ، باقى را در بانك بگذارند براى مصارف دولتى . صدر اعظم نه به ملاحظهء دولتخواهى ، بلكه بنا به لجاجت با نايب السلطنه و اعتماد السلطنه ، به لباس دولتخواهى منكر اين عمل بود و مىگفت ، هر صدر اعظمى كه اين قرض را امضاء كند ، خائن به دولت و ملت است و بايد دست او را قطع كرد . چندين دفعه شاه به توسط علاء الملك و مهندس الممالك پيغام داد و محسنات اين استقراض را كه مىخواستند از صراف فرانسه بكنند شمرد . جواب‌هاى سخت داد . از آن‌ها مأيوس شد ، فرستاد مشير الملك را بردند . مشير الملك يك دفعه پيغام آورد و جواب برد . ولى از تقلبى كه داشت ، تحامق مىكرد و مىگفت ، عجز از اداى مطلب دارم . هرچه طرفين گفتند ، مسوده كرد و از روى نسخهء مسوده سئوال و جواب را مىرساند . باز هم نشد .\r\n\r\nپيغام سخت شاه به صدر اعظم\r\nعاقبت شاه سردار كل را كه داماد او و رئيس قراول‌هاى مخصوص بود ، خواست و با او پيغام‌هاى سخت در اعمال و هرزگىهاى شب و نرسيدن به كارها و بدزبانى و فحاشى نسبت به مردم داد كه شرح پيغام‌ها از قرار تفصيل حاشيه است . حاصل آن‌كه ، من از استقراض گذشتم . بايد از راه ديگر رفع اين قرض رژى و بانك را بكنى . و اگر بعد از اين ديگر وضع مجلس شب و روز تو مثل سابق باشد ، خانواده‌ات را تمام مىكنم و با تو بدتر از معامله‌اى كه با ميرزا آقا خان شد ، خواهم كرد . بعد از اين پيغام ، روز سوم صدر اعظم از خانه بيرون آمد و رفت دربخانه و مشغول كار شد . ما هم بوديم .\r\nيك روز من به آجودان مخصوص گفتم ، به شاه عرض بكن كه من به قدر نيم ساعت مطلب\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nلازم در خلوت دارم كه احدى نباشد . در دوشان تپه عرض كرده بود ؛ مرا خبر كردند كه ، فردا طرف عصر بيا . چون مىدانستم كه صدر اعظم مطلع مىشود - زيرا كه امين السلطنه دامادش صندوقدار دوام الحضور در سفر و حضر بود و پسر عموها و پسر عمه‌هاى خودش رؤسا و اجزاى آبدارخانه بودند و ناظم خلوت پسر عمويش بود و به‌علاوه پسر ناظم كه پيشخدمت مخصوص بود ، هم جناقش بود - اول به خود او در اندرون پيغام كردم كه ، شاه مرا به دوشان تپه احضار كرده است ؛ گفت برو . رفتم .\r\n\r\nمشورت شاه با حسين قلى خان\r\nدر منزل حاجب الدوله نشستم تا احضار شدم . رفتم بالاخانه . قرق شد و احدى نبود ؛ نشستم . پرسيد ، چه مىگفتى ؟ عرض كردم ، كارهاى دولت اغلب فوتى و فورى و مهم است و اين جوانى را كه به مقام صدارت رسانيده‌ايد ، اغلب اوقات در تمارض و تعرض و شما هم از آن گذشته است كه مثل عهد ميرزا آقا خان و ميرزا تقى خان ، صدر اعظم‌ها را مبسوط اليد و مطلق العنان كنيد . اين حالت حاضره ، مفاسد كلى توليد خواهد كرد . آيا مىخواهيد كه اين شخص در نقطهء صدارت باقى باشد يا خيال تغيير او را داريد ؟ فرمود كه ، اگر بخواهم تغيير بدهم ، عوض او كيست ؟ يكان يكان را از صاحب ديوان و قوام الدوله ميرزا عباس خان و حسن على خان گروسى امير نظام و غيره شمرد و هريك را چندين عيب خود او فرمود ، و پاره‌اى چيزها كه خود او ملتفت يا مطلع نبود ، من عرض كردم .\r\nدر مورد امين الدوله ميرزا على خان گفت ، چند عيب دارد ؛ يكى آن‌كه مىخواهد من در جزئى و كلى امور ، به رأى و سليقهء او رفتار كنم . يكى ديگر آن‌كه فرنگى مسلك و بىاعتقاد به دين است . يكى ديگر اين‌كه اهمال و تعطيل در كار خيلى دارد . بعد عرض كردم ، حالا به نقد بهتر از اين كسى را نداريد . اگر در دو چيز جلوگيرى شود ، يكى اكسار در مشغوليت و تجرع شب ، يكى هم افراط در بذل مال ديوان ، ديگر هيچ عيب ندارد . هردو فقره را هم خودتان مىتوانيد . در باب اشتغال به لهو ، با پيغام و تهديد تخفيف خواهد داد . در كارمال ديوان هم ، مىتوان وزير دفترى معين كرد كه ابدا احكام او را بدون صحيح مبارك مجرى ندارد . گفت ، برادر پدر سوخته‌اش كه تمام فايدهء گمرك و بنائى را مىبرد و به‌علاوه پول نقد خزانه را ذخيره مىكند و بروات مردم را تومانى چهار هزار پنج هزار پول مىدهد چكنم ؟ . . . « 61 »\r\n\r\nحسين قلى خان و گرفتارىهاى حكومت فارس\r\nاز ابتداى سنهء 1311 ، بعد از دادن يك صد هزار تومان قسط فارس ، چون صدر اعظم\r\n\r\n\r\n","description":"","footnote":"\r\n( 61 ) - كذا . در نسخهء اصل چنين است و ما بقى گفتگوى با شاه ، درج نشده و مطلب به همين ترتيب حاليه ، ادامه يافته است .\r\n","page_name":" 199 ","page_number":199},
  {"content":"\r\n\r\nقلبا با من خوب نبود و امين الملك برادرش هم كمال عداوت را داشت و حاجى امين السلطنه بيست هزار تومان مخارج صندوقخانه را حوالهء فارس گرفته بود ، من هفتاد و پنج هزار تومان فاضل داشتم كه ندادم . قوام الملك هم در تهران بيكار مانده و مستأصل بود و متوسل به امين الملك شده بود . امين الملك هم دختر ركن الدوله را ديده و عاشق شده بود ، مىخواست او را بگيرد . صدر اعظم راضى نبود ، ولى امين الملك در عشق او بىاختيار شد . عاقبت بعد از آن‌كه كار حكومت فارس را گذرانيدند ، به اصطلاح عهد ما ، شال و انگشتر كردند كه تا موقع عقد بماند . اسبابى فراهم آوردند و قوام الملك با ركن الدوله ساخت و به توسط انيس الدوله اسباب حكومت فارس را فراهم آوردند و مرا معزول كردند . شاه اصرار كرد كه ، پرداختى نظام السلطنه را رد كنيد . به امروز و فردا مماطله كردند . من در پانزده رمضان تلگراف عزلم رسيد . نوشته بودند ، هرچه جنس موجود در انباردارى ، به نرخ عادله واگذار به حكومت جديد كن . قبول نكردم ، زيرا كه نرخ عادله يك من دو هزار دينار بود و من محض آسودگى خلق ، يك هزار و سيصد دينار وارد كرده بودم و يك من يك هزار و دويست دينار مىفروختم . به همان نرخ ، دو هزار خروار گندم موجوده‌ام را به حيدر على خان نواب و مبشر السلطنه رئيس تلگراف و وثوق الملك بالاشتراك فروختم و قيمت آن را ابواب جمع عبد الله خان ساعد السلطنه كردم . از شهر به باغ حاجى محمد مهدى دهدشتى تاجر كه در دروازهء باغ شاه واقع است ، نقل مكان كردم ، تا حساب‌هاى ولايتى را پرداختم و مال بنه حاضر شد .\r\nاول يك دسته عيال را با يك دسته از نوكرها فرستادم و بعد خودم در دوم شوال از آنجا حركت كردم . سه روز هم به واسطهء شدت بارندگى در زرقان توقف شد . آمدم و به تفصيلى كه نوشته‌ام ، وارد اصفهان شدم . شاهزاده ظل السلطان با من محرمانه قرار داد كه چون ركن الدوله نتوانسته است پيشكش و پيش قسط را بدهد ، بعد از ورود تو ، من طالب حكومت فارس مىشوم و همان‌طور كه به صاحب ديوان چندين سال واگذاشته بودم ، به تو وامىگذارم . من هم قبول كردم و آمدم . بعد از آمدن كه وارد تهران شدم ، سعد الملك از راه بوشهر به كربلا مشرف شده بود . من براى وصول يك‌صد و پنج هزار تومان دوندگى مىكردم . امين الملك و صدر اعظم به شاه عرض كردند كه ، در اين حالت بىپولى دولت ، چرا اين مبلغ گزاف را به نظام السلطنه مىدهيد ؟ فوائدى كه در اين مدت از بنادر برده است ، معين مىكنيم كه چهار مقابل اين وجه است . شاه مكرر مىگفت كه ، من از نظام السلطنه و برادرزادهء او كه اين وجه را نقد آوردند و تحويل كردند ، خجالت دارم .\r\nمن اضطرارا وقتىكه شاه به نياوران آمد ، آمدم در نياوران منزلى گرفتم و همه روزه خدمت صدر اعظم مىرسيدم . بعد از چندين وقت ، عاقبت گفت ، صبر كن سعد الملك وارد شود با او قرارى خواهم گذاشت . بعد از چندى سعد الملك آمد . او هم اصرار كرد ، ابدا دل سخت او نرم نشد . تا بناى مسافرت شاه به كلاردشت شد . آجودان مخصوص كه با ما خصوصيتى داشت ، صلاح در اين ديد كه من هم با اردو باشم ، شايد به مراقبت ، قلب او را نرم كنم . من با اردو رفتم و سعد الملك مرخص شد كه برود به سركشى املاك قزوينش .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nبىنظمى لرستان و عربستان\r\nدر اردو به تواتر خبر بىنظمى لرستان و عربستان مىرسيد . شاه صدر اعظم را خواسته بود و محرمانه به او گفته بود كه ، اين معاملهء صد و پنج هزار تومان نظام السلطنه ، در انظار خارجه و داخله خيلى اسباب بدنامى شده است . بهتر است حكومت اين دو ولايت را به او بدهيم و تفاوت عمل و پيشكش آنجا را سه چهار ساله از بابت پولى كه داده است ببخشيم ؛ ولى به شرط آن‌كه از خود او و شماها بروز نكند . به من محرمانه صدر اعظم گفت . من هم متصل روزها نزد صدر اعظم بودم .\r\nدر اردو بعد از آمدن سيل و بردن اسباب من و مرحوم دبير الملك و اعطاء خرقهء خلعت ، روز و شب با صدر اعظم بودم . رفته رفته اظهار مهربانى مىكرد تا مراجعت . در مراجعت ، ظل السلطان سخت در باب فارس ايستادگى كرد كه ، اگر به من وابگذاريد ، من پنجاه هزار تومان از كيسهء خودم عوض صد و پنج هزار تومان نظام السلطنه مىدهم و پنجاه هزار تومان هم دولت از بابت تقديم فارس قبول كند ، و نظام السلطنه را بفرستيد اصفهان كه من از جانب خودم به فارس بفرستم ، و تعهد جميع كارها و نظم و اقساط را هم خودم مىكنم . شاه تلگراف را فرستاده بود نزد صدر اعظم . روز اربعين بود ؛ صدر اعظم فرستاد مرا بردند باغ گلستان - يعنى باغ عمارت دولتى - ، در كنار حوض مىگرديد .\r\nسراج الملك هم ايستاده بود . تلگراف را داد من خواندم . از روى تعرض گفت ، اين تلگراف را بخوان ! معلوم است خودت قرار اين كار را با شاهزاده داده‌اى . اگر راضى هستى ، كه شاه هم مىدهد و تو هم پولت وصول مىشود . جواب دادم كه ، من هرگز اين كار را نمىكنم . گفت ، برو در منزل اول با سعد الملك مشورت بكن ، بعد استخاره بكن و بيا جواب صريح بده . امروز هم به واسطهء اربعين ، تلگرافخانه تعطيل است .\r\n\r\nامتناع حسين قلى خان از حكومت فارس\r\nمن رفتم منزل با برادرم شور كردم . اولا خيال كرديم با اين عداوتى كه صدر اعظم با ظل السلطان دارد ، چون اسباب حكومت ركن الدوله به دستيارى و ميل خودش بوده و حالا پنج ماه بيشتر نيست كه ركن الدوله حاكم شده و هنوز از تهران بيرون نرفته است ، البته اگر تغيير كند ، به صدر اعظم برمىخورد . ثانيا من اگر به ادارهء ظل السلطان رفتم ، بايد در آتيه ، خودم و خانواده‌ام از وليعهد چشم بپوشيم .\r\nثالثا كسى كه سال گذشته خودش حاكم بالاستقلال بوده ، حالا به اختيار نايب الحكومه بشود برود ، كمال دنائت طبع است . خصوصا در حالتى كه دولت ، حكومت عربستان و لرستان را هم محرمانه به خودم وعده كرده است .\r\nفرداى آن روز آمديم اتاق دربار كه در عمارت آبدارخانه بود . صريحا جواب دادم كه ، نمىروم . صدر اعظم هم به شاه نوشت كه ، نظام السلطنه راضى نمىشود . به ظل السلطان تلگراف كردند كه ، نظام السلطنه راضى به آمدن نمىشود ؛ ولى اگر خودتان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمىخواهيد ، ديگرى را تعيين كنيد ، وامىگذاريم . جواب درثانى تلگراف زد كه ، من فارس را مخصوص اين مىخواستم كه مثل نظام السلطنه را به اين وسيله به ادارهء خودم بياورم . در صورتىكه او نخواهد ، من هم از اين خيال منصرف شدم . جمعى هم از فارسىها كه مخالف قوام الملك بودند ، در تهران بودند ، بعد از مأيوسى ، به توسط امين الملك و حاجى امين السلطنه ، بردند خدمت ركن الدوله آن‌ها را استمالت كرد . تقديم ركن الدوله را هم نسيه قبول كردند كه بعدها به اقساط بفرستد و به پيشكارى ميرزا شفيع خان مستشار الملك گركانى ، روانه شد و رفت . پيش قسط را هم صدر اعظم ضمانت كرد از بانك قرض كردند و به خزانه پرداختند .\r\nدر اين سال وليعهد به تهران آمد . كورپادكين كه فاتح ماوراء بحر خزر بود ، به تهران آمد . حالت صدر اعظم هم با شاه اغلب به قهر و تمارض مىگذشت . هروقت تمارض نداشت ، شب‌ها در پارك تا ساعت شش و هفت ، با اشخاص مفصله مشغول شرب و هرزگى و مطرب و لهوولعب بود : اقبال الدوله ، معاون الدوله ، آجودان مخصوص ، حبيب الله خان پسر حاجى ميرزا زمان خان كاشى ، حاجى على قلى خان بختيارى ، مهندس - الممالك ، علاء الملك ، ميرزا نصر الله خان مشير الملك ، غلامحسين خان امين خلوت . آن‌ها هم اغلب براى او تسهيل وسائل مىنمودند . روزها تا ظهر در حالت خواب و خمار بود .\r\nنيم ساعت به ظهر مانده ، مىآمد دربخانه ، شاه را به‌طور اختصار مىديد و با حالت كسالت ناهارى مىخورد . بعد از ناهار ، مىرفت پارك و تا مغرب پاره‌اى مردم براى ملاقات مىرفتند ، و او مشغول بازى بليارد و شطرنج و نرد بود . بعد از مغرب در ساعت دو ، باز بناى ساز و نواز و شرب كنياك و شراب بود تا ساعت شش و هفت . در اين سال به توسط نايب السلطنه و حكيم طولوزن و اعتماد السلطنه ، بناى شش كرور قرض از كمپانى فرانسوى داشتند كه قرض رژى را بپردازند . و تتمه را در يك كمپانى بگذارند كه تنزيل زياده از مأخذى كه قرض كرده بودند بگيرند يا يك كارخانه بخرند . صدر اعظم امضاء نمىكرد - به شرحى كه نوشته‌ام - . و همچنين ترياك را مىخواستند مونوپل كنند ، باز صدر اعظم راضى نبود . در اين دو مسئله اگرچه بنابر عداوت واسطه‌ها بود ، ولى رأى صدر اعظم صحيح و مقرون به صرفهء دولت بود .\r\nدر اين سال معاون الدوله را مأمور كارگزارى آذربايجان كردند و حكومت كرمان را به ادارهء وليعهد دادند كه فرمانفرما رفت و صاحب ديوان معزول شد ، و سفارت كبراى اسلامبول را به علاء الملك دادند با هزار تومان تفاوت مواجب از اصل ماليات .\r\nدر زمستان اين سال ، وقتى كه شاه به جاجرود رفت « 62 » ، من هم رفتم . ولى بعد از تهديدات شاه در وضع مجلس شب‌هاى صدر اعظم ، صدر اعظم ديگر به آن فضاحى مجلس نداشت و شرب را در پرده مىكرد . من هم بعد از مغرب مىرفتم چادر خودم .\r\n\r\n\r\n","description":"","footnote":"\r\n( 62 ) - در 25 جمادى الاول 1312 ، شاه به جاجرود رفت و تا 9 جمادى الاخر در جاجرود بود .\r\n","page_name":" 202 ","page_number":202},
  {"content":"\r\n\r\n\r\nاعطاى حكومت عربستان و لرستان به حسين قلى خان\r\nروز سوم ورود جاجرود ، در ناهارگاه غلامحسين خان امين خلوت كه خواندن نوشتجات دولتى عموما و صدور دستخط جواب بر عهدهء او بود ، صدر اعظم را به ناهار مهمان كرد . خيلى مهمانى آبرومندى داد . حاجى شهاب الملك هم كه از حكومت و امير خان سردار هم كه از لرستان معزول شده بود ، در منزل علاء الدوله مهمان بود .\r\nهمه حاضر بوديم در ناهارگاه . شاه اول صدر اعظم را خواست ، بعد مرا . قلمدان صدر اعظم را گرفت و دستخط حكومت عربستان و لرستان و بختيارى را نوشت و به مهر جيب خودش رساند ، در پاكت گذاشت و به من داد ؛ و قدغن كرد تا شب عيد ، احدى مطلع نشود ، زيرا كه دستاويزى براى باقى محلى بدست حشمت الدوله و حسام السلطنه مىافتد . بعد از صرف ناهار ، شاه رفت به شكار . من و حاجى شهاب الملك و علاء الملك در خدمت اتابك مراجعت به اردو كرديم . تا روز مراجعت شاه بوديم . روز مراجعت برف مىباريد . صدر اعظم مرا و علاء الملك را در كالسكهء خودش گذاشت ، آمديم به شهر . بعد از ورود شهر ، دستخط را به مرحوم برادرم دادم ، آسوده شد و مشغول تعيين حساب با مرحوم امين الملك شديم . آن زمستان را چند دفعه صدر اعظم تمارض كرد . اغلب روزها من و مشير الملك در اتاق درب اندرون مىنشستيم و جواب عرايض كتبى را مىنوشتيم . روزهاى پست هم نوشتجات پستى را مهر مىكرديم . هركس كه به عيادت مىآمد ، خواجه‌ها مىرفتند احوالى مىپرسيدند و در مراجعت جواب اظهار امتنان مىكردند و مىرفتند . پاره‌اى شب‌ها هم ما دو نفر ، گاهى هم علاء الملك ، به اندرون مىرفتيم ؛ تا ساعت سه و چهار بوديم ، بعد بيرون مىآمديم ، مىرفتيم شام را در منزل‌هاى خودمان مىخورديم . تا زمستان گذشت . در اواخر زمستان ، امير نظام حسن على خان گروسى را از گروس احضار به تهران كردند كه بفرستند خراسان . هنوز وارد تهران نشده ، در عرض راه بود كه خراسان را به صاحب ديوان دادند و رفت ، به تلافى معزولى كرمان . بعد از ورود ، امير نظام لدى الورود آمد منزل صدر اعظم . همان روز در بيرون اتاق جلوى حوضخانه روى نيم‌تخت نشسته بود . اول من رفتم براى پذيرائى ، بعد صدر اعظم از اندرون بيرون آمد و تشريف آورد آنجا . علاء الملك هم از اتاق خودش بيرون آمد و ملحق شد . در بين صحبت كه اظهار گله و دلتنگى مىكرد كه ، از خراسان براى من فقره‌ها تهنيت حكومت فرستاده بودند ، مرا رسوا كرديد ، عاقبت دست انداخت و دامن صدر اعظم را گرفت و گفت ، دخيلم ، مرا داغ باطله نزنيد . من اولا از خجلت اين عمل از منزلم نمىتوانم بيرون بيايم . ثانيا بضاعتى كه در تهران به اقتضاى شأن بتوانم راه بروم ، ندارم . فكرى دربارهء من بكنيد . صدر اعظم خيلى ادب و مهربانى كرد و نويد داد و در همان چند روز ، اسباب حكومت كرمانشاهان و كردستان و همدان را اتلافا براى او فراهم آورد . آن مرحوم هم همدان را به نواب عضد الدوله واگذاشت . ضياء الدوله انوشيروان ميرزا را براى نايب الحكومگى كرمانشاهان انتخاب كرد و همراه برد . نهاوند و ملاير را به ابو تراب ميرزا پسر مرحوم حاجى محمد ولى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nميرزا ، به توسط محمد حسين ميرزا ميرآخور داد . من هم تهيهء كار خود را ديده بودم .\r\nبعد از اين‌كه حكومت امير نظام رسمى شد ، فرمان مرا هم نوشتند . من به رعايت حب اخوت ، بروجرد و لرستان را به برادرم واگذاشتم كه مجير السلطنه برادرزاده‌ام را در بروجرد بگذارند و خودش به لرستان برود و من هم به عربستان . فورا تلگرافى به اسفنديار خان بختيارى زدم كه ، از عربستان حركت مكن ، نايب الحكومه باش تا آمدن من .\r\nمجير السلطنه را هم به چاپارى فرستاديم بروجرد .\r\n\r\nعناد امين السلطان با حسين قلى خان\r\nكتابچه‌هاى دستورالعمل ولايات را نوشته بودند . رسم صدر اعظم اين بود كه ابدا كتابچه را ملاحظه نمىكرد . بعد از ده شب دوندگى ، حاجى امين السلطان كه محصل محاسبات و به اصطلاح حاليه ، « وزير بقايا » بود و آمدن مستوفىها ، عاقبت يك شب مهرش را مىانداخت و هر مستوفى كتابچهء خودش را يا همه را ميرزا محمد حسين سررشته‌دار كل و ميرزا محمد على خان مهر مىكردند و بعد مىبردند براى صحهء شاه .\r\nاين كار قدرى طول كشيد . تا يك روزى شاه در اتاق برليان بود ؛ صدر اعظم و امير نظام هم آنجا براى مشورتى در كار آذربايجان و خارجه‌ها بودند . من در ميان نارنجستان نشسته بودم . امير نظام كه بيرون آمد ، آمد پهلوى نيم‌تخت من ايستاده ، سر به گوش من گذاشت كه ، صدر اعظم در نزد شاه از تو خوب نمىگفت . رفت . بعد از ساعتى ، حاجى امين السلطنه كتابچه‌ها را كه در ميان يك بقچهء بزرگى بسته بود ، برد ميان اتاق . شاه مرا و امين الملك را احضار كرد ؛ رفتيم نشستيم . صدر اعظم مشغول تحرير مطالب استراباد بود . از سوء اتفاق ، اول شاه كتابچهء گمرك را برداشت داد به دست امين الملك و كتابچهء لرستان را خودش مطالعه مىكرد . از من پرسيد ، اين مخارج ولايتى صحيح است ؟ عرض كردم ، من تا نروم و خودم رسيدگى نكنم ، نمىتوانم صحت و سقم آن را به عرض برسانم .\r\nبه محض آن‌كه اين حرف به زبان من جارى شد ، صدر اعظم كتابچه را چنان از دست شاه بيرون كشيد كه يك طرف جلد كاغذى او در دست شاه ماند . بعد از كشيدن ، انداخت ميان اتاق و به تغير گفت ، برداريد ببريد اين كتابچه‌ها را تصحيح كنيد و بياوريد . و فورا قلمدان و كاغذ را جمع نكرده بدست گرفت و از اتاق بيرون رفت .\r\nشاه هم فورا به ما گفت ، برخيزيد فعلا برويد . و به حاجى امين السلطنه فرمود ، كتابچه‌ها را جمع بكن . تا ما از اتاق به نارنجستان وارد شديم ، ديديم صدر اعظم از زير برليان در كمال سرعت رد شد . من رفتم . در جلوى موزه ، علاء الملك هم رسيد . آمديم درب ديوانخانهء تخت مرمر كه محاذى اصطبل شاهى است ؛ گفتند ، سوار شد و به تاخت رفت .\r\nكالسكهء من حاضر بود ، با علاء الملك نشستيم و رفتيم . رسيديم درب پارك . رفتيم ، ديديم رفته است ميان اتاق خوابگاه و مخصوصا سپرده است اگر امين الملك و نظام السلطنه و علاء الملك هم آمدند ، عذر بخواهيد بروند . من مراجعت كردم .\r\nعلاء الملك رفت آبدارخانه پيش محمد تقى خان . بعد معلوم شد كه عصر از آنجا\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nرفته است اندرون شهر و تمارض كرده است . چند روزى در حالت تمارض بود ، تا روز سيزدهء عيد كه معمول بود خودش و اجزاء قديم و خانواده در پارك امين الملك باشند . منزل من هم باغ آقا محمد ابراهيم كاشى بود كه بيع شرط كرده بودم ، مقابل پارك امين الملك . چون معمول اين بود كه ما هم در آن حوزه باشيم ، به مرحوم برادرم گفتم ، نرفتن ما ماده را غليظ مىكند . وقتى كه رفتيم ، ديديم نشسته است با ميرزا سيد حسين خان فسايى شطرنج بازى مىكند . همين‌قدر كه ما وارد شديم ، اسباب شطرنج را بر هم زد و برخاست رفت اتاق خوابگاه . پيشخدمت را گفته بود ، سعد الملك را بگو بيايد . وقتى كه سعد الملك رفت ، به او گفته بود ، با تو كارى دارم ، امشب بيا درب اندرون ؛ و رفته بود . در بين راه از علاء الملك پرسيده بود ، چه چيز است در بغلت ؟ گفته بود ، شال و پول تقديمى امين الملك است ؛ گرفته و انداخته بود ميان خيابان و ديگر با علاء الملك هم حرف نزده بود .\r\n\r\nملاقات با امين السلطان\r\nشب برادرم رفت ؛ در دالان اندرون او را ملاقات كرده ، قدرى اشتلم و عربده كرده بود كه ، برادر تو ، به ريسمان پوسيدهء اين زن قحبهء مفسد و مزور بىهمه چيز به چاه مىافتد . خيال كرده است كه او را صدر اعظم مىكنند . من نمىخواهم كه شماها را اذيت كنم ، و الا براى من خيلى مهيا است . چون تو آدم عاقلى هستى ، برادرت را از اين خيالات خارج بكن . شاكر باشد كه عوض پول شما ، سه حكومت بزرگ براى شما گرفتم . راهتان را بكشيد برويد .\r\nخلاصه بعد از دوسه دفعه آمد و شد برادرم ، چهار روز بعد به پارك آمد و در گردش خلوت كرد . من گفتم ، در عمل كتابچه سابقه‌اى در ميان نبود . چون خرج متعلق به خودم بود ، نخواستم جدا تصديق و تصحيح كنم . او هم گفت ، تو نسبت به من مقام ابوت داشتى .\r\nمن در ترقى تو زحمت كشيده‌ام ، حيفم مىآيد كه ضايع بشوى . برويد حساب‌هايتان را با امين الملك صاف كنيد . به قدر پانزده هزار تومان از خالصجات عربستان را از بابت طلب قبول كن و فرمان بنويس . تتمه را هم از بابت تفاوت سه سالهء عربستان ، صحه مىدهم كه دولت مطالبه نكند . آمديم ؛ برادرم چون با امين الملك خصوصيت داشت ، رفت او را ديد و بيست هزار تومان از بابت پولى كه دستى داده بودم و هفتاد و پنج هزار تومان فاضل به او داد و حساب را درست كرد . رامهرمز و كنار كارون غربى و ديمچهء شوشتر را هم در پانزده هزار تومان قبول كرديم .\r\nيك ماه بعد از عيد ، روزى كه شاه در پارك امين الملك مهمان بود ، دستورالعمل داده بودند كه دو پالتوى ترمهء كرمانى با سردوش الماسى كه جز رنگ شال ، در هيچ‌چيز تفاوت نداشته باشد ، يكى براى امير نظام و يكى براى من حاضر كنند . پالتوى من ليموئى بود ، پالتوى امير نظام سفيد . همان ساعت كه شاه از بالاخانه پائين آمد و سوار شد ، يكى را به من پوشاندند ، يكى را به امير نظام . در همانجا لقب برهان الدوله به برادرم\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nحيدر قلى خان دادند ، و يك سردارى شمسهء مرصع هم به مرحوم برادرم . مرحوم امير نظام رقعه‌اى تبريكى به برادرم نوشته بود ، عنوانش اين بيت بود :\r\n دوست نزديك دوست * يار پهلوى يار \r\nبارى ، بعد از دو سه روز ، صدر اعظم طرف عصر از طرف بيرون دروازهء يوسف‌آباد ، براى وداع آمد منزل من . آن اوقات ، باغ آقا محمد ابراهيم ارباب كاشى را كه مقابل پارك امين الملك و نزديك دروازهء گمرك است ، خريده بودم به هيجده هزار تومان .\r\nدر منزل من عصرانه خورد ، مرا وداع كرد و غروب آفتاب مراجعت كرد . مرحوم امير نظام سه چهار روز قبل از حركت من رفت .\r\n\r\nحركت حسين قلى خان به عربستان ، 1312 قمرى\r\nمن هم غرهء ذيحجه از تهران حركت كردم تا قم . در قم شش روز به انتظار ورود برادرم توقف نمودم . روز ششم ، مرحوم برادرم وارد شد . يك روز بعد از ورود او ، حركت كرديم . تا منزل تاج خاتون با هم بوديم ؛ از آنجا من از راه جهرود و فراهان رفتم و برادرم از راه عراق در ساروق . ميرزا فتح الله مستوفى پسر ميرزا على پسر قائم مقام كه در سفر اصفهان نويسندهء من بود ، مرا مهمان كرد و در آنجا مذكور داشت كه ، منزل ديزآباد جاى خوبى نيست . در يك فرسخى ديزآباد ، من ملكى دارم كه اسمش قيرچه است ؛ چشمه و استخر طبيعى خوبى دارد . آنجا را منزل قرار بدهيد . چون عبد الله خان ساعد السلطنه خواهش كرده بود كه به استقبال و ديدن من بيايد و آن قريهء قيرچه هم سمت املاك او بود ، پذيرفتم . يك شب در قيرچه بوديم . عبد الله خان ساعد السلطنه و حاجى حسن خان فراشباشى سابق خودم ، به استقبال آمدند . حقيقت ، چشمه و استخر غريبى دارد ، اگرچه آبش ناگوار و اندكى گرم است ؛ در جلگه واقع شده و از سطح استخر مىجوشد و اطراف استخر از جرم آب ، محجر است . به قدر يك سنگ آب از استخر براى زراعات ، جارى است .\r\nصبح از آنجا كوچيده ، به قريهء علىآباد شرا كه از مستحدثات مرحوم سلطان عبد الحميد ميرزا ناصر الدوله فرمانفرما پسر فيروز ميرزا پسر عباس ميرزا است ، رفتيم .\r\nجاى خوبى بود . آب و بيدستان خوبى داشت . ولى من به واسطهء آن‌كه آن جلگه تماما مزارعات ملكى مرحوم فتح الله خان سرتيپ عمويم بود ، و تقلب روزگار و تقدير آسمانى اولاد او را نااهل و نالايق كرد و به واسطهء اختلافات و مرافعات شرعيهء ورثه - به شرحى كه محض عبرت آيندگان اگر فرصت كردم ، خواهم نوشت - از دست رفت ، آن روز و شب را متألم بودم . از آنجا ساعد السلطنه را همراه بردم بروجرد . مرحوم برادرم چهار روز پيش از من وارد شده بود . من در قريهء اشترينان در دو فرسخى بروجرد ، منزل كردم . بعد از ظهر ، ميرزا خليل شيرازى كه بعد ملقب به معز الممالك شد و پيشكار رضا قلى خان برادرزاده‌ام كه از جانب مرحوم برادرم نايب الحكومهء بروجرد بود ، آمد .\r\nاز تقريراتش معلوم شد كه مرحوم برادرم از مآثرات ادبار ، نمىخواهد مرا استقبال\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nكند و خيالش اين شده كه چون تمام رؤساى لرستان در بروجرد حاضرند ، اگر من استقبال كنم ، مرا نايب الحكومهء نظام السلطنه مىدانند و عظم من از نظر آن‌ها مرتفع مىشود . به هرزبان و دليلى بود ، او را مجاب كردم رفت .\r\nآن شب را از چادر يوسف ميرزا نوادهء كيكاوس ميرزا كه طبيب اردوى من بود ، چند پارچهء مس و قدرى لباس دزديدند . چون چادرش در كنار جادهء شارع بود ، اهل اشترينان خواستند به دستاويز عابر سبيل ، از خود رفع كنند . حكما از كلانتر آنجا خواستم و او را حبس كردم . مهلت گرفت ، و يك روز بعد از ورود بروجرد ، تمام اشياء مسروقه را از ميان طايفهء حسنوند بدست آورد و تسليم كرد .\r\n\r\nورود به بروجرد\r\nروز ورود ، برادرم با جميع سركرده‌ها و رؤساى لرستان و سواره و پياده و دو عراده توپ به استقبال آمدند . وارد باغ ديوانى شديم . عمارات قديم او كه به حكم دولت ، مرحوم انوشيروان ميرزا ضياء الدوله در زمانى كه نايب الحكومهء مرحوم حمزه ميرزا حشمت الدوله بود ساخته بود ، اگرچه بسيار بد و رعيتى بود ، ولى تعميرات لازمه را رضا قلى خان از مال مرحوم اخوى كرده بود . در باغ دولتى كه از بناهاى مرحوم محمد تقى ميرزا حسام السلطنه است ، وجيه الله ميرزا كه بعد به توسط مرحوم حاجى ميرزا حسين خان سپهسالار ملقب به سيف الملك شد و در سفر استراباد ، شاه شهيد به مناسبت آن‌كه مادرش دختر امير خان سردار است ، او را لقب امير خان سردار داد و بعد از معزولى من از عربستان - به شرحى كه سابق نوشته‌ام - حاكم لرستان و بروجرد شد ، در سمت شمالى كه رو به جنوب باشد ، سه باب اتاق بنا كرده است ؛ در آنجا من منزل كردم . براى مجلس عام ، در روى سكوى وسط باغ چادر پوش زدند . ساير اجزاء تمام در فضاى اين باغ چادر زده بودند . براى ساعد السلطنه هم چادر زديم . ولى مرحوم اخوى و رضا قلى خان در عمارت‌هاى اندرون و بيرون كه ضياء الدوله ساخته بود ، منزل داشتند .\r\nبعد از چند روز ، محمد حسين خان بختيارى پسر مرحوم حاجى امام قلى را كه لقب او شهاب السلطنه بود ، احضار كرده بودم بيايد و با صد سوار همراه من باشد ؛ وارد شد .\r\nده روز هم ساعد السلطنه را نگهداشتم و او را اذن معاودت به همدان دادم . فوج سيلاخورى را كه لطيف خان سيلاخورى سرتيپش بود ، از ديوان عوض فوج فراهان كه مدتى بود در عربستان بود ، خواستم . حكم شد كه احضار كنم و نصف آن‌ها نزد مرحوم برادرم باشد و نصف ديگر را همراه ببرم عربستان . آن نصف كه حاضر شد ، مرحوم سعد الملك بيست و دوم محرم به سراب زاغه كه معمول حكام لرستان است حركت كرد . من چند روزى ماندم . دهم ماه صفر ، نصف ديگر فوج رسيد . شهاب السلطنه را هم با سوار و نصف فوج سيلاخور برداشتم .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nحركت به سراب زاغه\r\nمنزل اول ناهار را در چالان چولان مهمان حاجى احمد خان بوديم . شب را به قريهء رازان كه ميانهء بروجرد و خرم‌آباد و در منتهاى ارتفاع كوه واقع است و راه سختى دارد ، اردو زديم . رضا خان رازانى كه اصلا از طايفهء عثمانونداست و حفاظت راه از چالان چولان تا خرم‌آباد با اوست ، كاه و جو يونجه و هيمه و گوسفندى حاضر كرده بود . رازان از جاهاى خوب و خوش آب و هواى آن صفحه است . تلگرافخانه‌اى از به دو ايجاد تلگراف در رازان ساخته‌اند كه پسر خود رضا خان ، تلگرافچى آنجا است .\r\nفرداى آن روز را بعد از نماز صبح حركت كرديم . به قدر يك ميدان كه به سمت مغرب رفتيم ، ديگر سراشيب است به طرف جلگهء « هرو » كه در عهود سابقه ، بلوك‌آبادى داراى سى قريهء خوش آب و اراضى بوده است و حالا نافخ نارى و ساكن دارى ندارد . قليل زراعتى دارند و در سياه چادر معاش مىكنند و طايفه‌اى كه تقريبا صد خانوار است .\r\nدر خود زاغه ، خانه‌هاى كثيف براى زمستان به طرز زاغهء ايلاتى ساخته و اول بهار ، در حوالى همان خانه‌ها چادر سياه مىزنند . به واسطهء تعدى حكام و مباشرين ، بسيار پريشان و فقيرند . آبادى و رفع ما يحتاج عابرين در اين راه ، بعد از رازان ، زاغه است .\r\nفاصلهء اينجا و رازان دو فرسخ است .\r\nدر يك فرسخى ، تمام رؤساى ايلات از حسنوند و سگوند و بيرانوند و امرائى وجودكى و پاپى و شاولى آهو قلندر ، و نصفهء فوج سيلاخور با مرحوم برادرم و برادر زاده‌ام مجير السلطنه ، استقبال كردند . وارد شديم . اردوى مرا در طرف غربى سراب زده بودند كه سمت خرم‌آباد است و اردوى برادرم را در سمت شرقى كه طرف بروجرد است .\r\n\r\nاز اتفاقات غريبه\r\nاز اتفاقات غريبه كه براى مرحوم برادرم واقع شده بود ، اين است كه شب ششم صفر كه عيد مولود شاه بود ، آتشبازى مفصلى در سراب كرده بود . هشت اسب بسيار ممتاز داشت كه از سفر سابق عربستان ، من براى او فرستاده بودم و چند اسب خوب هم در حكومت بوشهر خودش تحصيل كرده بود . اسب‌ها از وحشت آتشبازى ، ميخ طويله‌ها را كنده و به صحرا پراكنده شده بودند . شب بدست نيامدند ؛ صبح آن‌ها را از رؤساى ايلات حكما خواسته بود . دو روزه تمام اسب‌ها را با تنگ و زين و افسار و ميخ طويله ، بدون آن‌كه يك پشه‌پرانى از سر آن‌ها كم شود ، از ميان طوايف بعيده كه به هواى ماديان رفته بودند ، دستگير كرده و دو سه روز پيش از ورود من آورده و تسليم كرده بودند .\r\nچند روزى من در سراب زاغه ماندم . هر روز به سرچشمه و فراز كوهى براى صرف ناهار مىرفتيم . سى رأس كرهء قاطر هم خريدم ، از بيست و پنج تومان الى چهل تومان .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nروز بيست و يكم صفر از آنجا به طرف خرم‌آباد حركت كرديم . فوج زرندى را كه سرتيپ آن‌ها محسن خان پسر محمد حسين خان نوادهء محمد مراد خان بيات زرندى است ، تماما نزد مرحوم برادرم گذاشتم و تمام فوج سيلاخورى را همراه بردم . منزل اول ، در دو فرسخى كه مزارع آبستان و محل ييلاق و زراعت طايفهء سگوند است و آب و اراضى بسيار خوبى دارد ، بوديم و از آنجا يكسر به خرم‌آباد آمديم . در تنگ زاهد كه آسيابى و محل زراعتى دارد ، صرف چاى شد . در تنگ زاهد ، وثوق الملك كه نوكر مرحوم برادرم و نايب الحكومهء خرم‌آباد بود ، به استقبال آمد و با هم رفتيم به خرم‌آباد .\r\n\r\nتهيهء آذوقه\r\nچون از خرم‌آباد الى دزفول كه نه منزل است ، ابدا آبادى نيست و آن همه آب اراضى و جنگل‌ها به واسطهء بدبختى دولت و ملت ايران ، لم يزرع و غير مسكون است ، سه روز مانديم تهيه آذوقه و برف كرديم . روز اول از آنجا رفتيم به شهنشاه كه سه فرسخ است . از آنجا به آب برد و از آنجا به تمشك و از آنجا به قبربگ على و از آنجا به سر گل كه پاى گردنهء كيالان است . از آنجا به برنجزار رفتيم و از آنجا به قلعهء رزه كه يك وقتى براى تلگرافخانه بنا كرده‌اند . در اين منزل ، شاهزاده عبد الله ميرزا منتصر الدوله كه من به نايب الحكومگى دزفول فرستاده بودم ، بارخانه و ساير ملزومات از بادمجان و برنج و قند و هندوانه فرستاده بود . از آنجا رفتيم به حسينيه . از حسينيه يكسر رفتيم به دزفول . در دزفول چون هوا زياد گرم بود و آخر برج اسد بود ، منزل را در خانهء آقا رضا مستوفى كه سال‌ها پيشكار مالياتى عربستان بود ، قرار داديم . فوج هم در كنار رودخانه اردو زد . شهاب السلطنه و سوارش هم در منزل سيد ، منزل كردند . ده روز آنجا توقف كردم . دستورالعمل عبد الله ميرزا منتصر - الدوله را دادم و نصف از حاضرى فوج فراهان را نزد او گذاشتم با امان الله سرتيپ .\r\nوصول ماليات على غافل را هم به امان الله خان رجوع كردم . از آنجا رفتم به شوشتر .\r\n\r\nمسائل حكومت در عربستان\r\nدر اين سفر به اطمينان آن‌كه اهل عربستان يك نوع اختصاص و گروش و اعتقاد مخصوصى دارند ، چندان بشدت و سياست سلوك نمىكردم و به‌طور رأفت و ملايمت راه مىرفتم . سپهدار هم كه همراه بود ، تمام مقصودش ابتياع رامهرمز بود ، زيرا كه صدر اعظم به آن‌ها صريحا وعده كرده بود كه ، چون شاه راضى نبود رامهرمز را به شما وابگذارد ، من ترتيب اين كار را با نظام السلطنه چنين دادم كه او قبول كند و بعد به شما انتقال بدهد .\r\nمن هم به واسطهء كسب اطلاع از عهود سالفه و تجربهء سه سال حكومت سابقه خودم ، مىدانستم كه آبادى و نظم آنجا از قوهء من به فعل نمىآيد . از يك طرف ايلات كوهگيلويه ، يك طرف اعراب شريفا ، يك طرف خود بختيارىها كه در اطرافش قشلاق دارند ؛ به‌علاوه مردم خود آنجا شرير و عادت به ندادن ماليات و قتل و غارت نسبت به هم داشتند . بر فرض\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمحال كه جميع اين معايب اصلاح مىشد و مىتوانستم آباد كنم ، دولت بعد از آبادى ، به محض شكايت اهالى يا سعايت حكام ، ضبط مىكرد كه يك شهر معتبر با چندين قراء و آن آب و زمين را نمىتوان به نظام السلطنه واگذاشت . چنان‌كه چهار سال تمام اهالى آنجا از خوانين بختيارى شكايت كردند ، دولت به تو هم قدرت مؤاخذه نداشت و به اغماض گذراند . من مىخواستم كدخداى شرير چاه كوتاه را معزول و پسر عموى خود او را منصوب كنم . به يك تلگراف شكايت ، شش ماه مشغول زحمت جواب و سئوال شدم ، عاقبت چاه كوتاه را هم ضبط كردند . بارى ، رامهرمز را به همان مبلغ سيزده هزار تومان كه خريده بودم ، به حضرات واگذاشتم و نوشتهء انتقال دادم . نوشته را سپهدار با سوار مخصوص به تهران فرستاد . در وقتى كه شاه به مازندران رفته بود ، ميرزا ابو القاسم نوكر خودم كه پسر ميرزا غفور نورى است ، برده در بلدهء نور به امضاى صدر اعظم رساند و فرستاد . اين خوانين بىانصاف ، خرج ذهاب و اياب اردوى او را هم ندادند . علاوه بر از دست رفتن رامهرمز ، چون سپهدار توسط در كارهاى حكومتى داشت ، ترتيب كارها غرض‌آميز شده بود .\r\n\r\nوصول ماليات\r\nدر شوشتر تا اول ميزان توقف كردم . اول ميزان به قاعدهء معمول كه بايد حاكم عربستان اردو به طرف طايفهء بنى طرف ببرد و ماليات آن‌ها را وصول كند ، به طرف دزفول رفتم كه اول ماليات على غافل را كه در حدود شوش منزل دارند وصول كنم و از آنجا به سمت بنى طرف بروم . بعد از ورود دزفول ، مقدمتا امان الله خان را با فوج فراهان براى وصول ماليات على غافل به شوش فرستادم . بيست روز در دزفول توقف كردم . امان الله خان رفت در شوش مشغول خوردن عرق و تار و تنبك شد ، به حدى كه بر جسارت على و طايفهء او افزود و از آب كرخه به طرف دو برج كوچ كرده ، صريحا از اداى مال ديوان تمرد كردند .\r\nحسين قلى خان والى پشتكوه ، طالب اراضى بن معلى كه در كنار كرخه واقع و در عهود سابقه چهار قريهء معتبر بوده است و از آب كرخه مشروب مىشده و سر حديت دارد ، بود . اگر آنجا به تصرف او درمىآمد ، تمام املاك طرف غربى دزفول را متصرف مىشد .\r\nمن به دولت عرض كردم ، حسين قلى خان همان‌قدر كه متصرف است ، در حقيقت از تحت اقتدار دولت خارج است . از طرف كرمانشاهان ، بلوك هليلان را كه خالصه بود ، به تقلب خريد . از اين طرف هم كه حلول به خاك عربستان كرد ، صلاح نيست . با وجودى كه به توسط عبد الله ميرزا حشمت الدوله كه دخترش زن غلامرضا خان پسر والى است پنج هزار تومان تقديم كرده بود ، حقيقت ، شاه صرفنظر كرد و اين دولتخواهى مرا پذيرفت . من هم در ازاى اين گذشت ، بن معلى را براى آقا رضا مستوفى و كريم خان فيلى و محمد حسن خان شهاب السلطنه بختيارى ، بالمثالثه خريدم و سه هزار تومان تقديم شد .\r\nوالى از اين دلتنگى ، محرك على غافل و طايفهء بنى طرف بود . على غافل به همه جهت سيصد\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nخانوار ايل دارد . ولى بعد از عبور از آب كرخه ، همه شب در سمت غربى دزفول دزدى و شرارت مىكردند . طايفهء دزد شريرى داشت . از اين حركت و تمرد او ، اوقات من تلخ شد .\r\nشهاب السلطنه به چاپ و گزاف‌گوئى كه شهرهء بختيارىها است ، اين مسئله را تحقير كرد كه ، مىفرستم نجف قلى خان برادر اسفنديار خان كه در آب بيد است ، دويست سوار مىآورد ، على الغفله مىريزيم و طايفهء او را تنبيه مىكنيم .\r\nاز دزفول به سمت شوش حركت كرديم . در شوش مرحوم برادرم از لرستان آمد .\r\nقريب ده روز به انتظار نجف قلى خان مانديم . عاقبت معلوم شد كه نجف قلى خان تمكين ندارد و طفره مىزند و نخواهد آمد . شهاب السلطنه اظهار خجالت كرد . من هم به روى خود نياوردم . آقا رضاى مستوفى و كريم خان فيلى را فرستادم ، آن‌ها را استمالت كردند و تمسك مالياتى گرفتند . مرحوم برادرم را به دزفول فرستادم كه برود در شوشتر بماند .\r\nخودم به طرف بنى طرف حركت كردم . از مساعدت‌هاى اقبال با برادرم ، يكى اين بود كه شش ماه تمام در خاوه والشتر و صميره و دلفان ، در ميان ايلات براى وصول ماليات گردش كرد و يك ريسمان از اردوى او سرقت نشد . به‌علاوه روزى كه از لرستان به سمت عربستان مىآمد ، در يك منزلى كيالان باران‌گير شدند . همه‌جا باران مثل سيل مىآمد تا به منزل برنجزار آمدند . در پاى كتل كه سرگل است ، شش كره قاطر او با يك قاطر بزرگ و با بار مفرش مانده بود . نه روز بعد از ورود دزفول ، طايفهء ديركوند بدون تصرف در مفرش و يا يك افسار ، تمام و كمال آوردند و در دزفول تحويل كردند و در عوض ، طاقه شال كرمانى خلعت گرفتند .\r\nبارى ، از شوش بعد از چهل روز اقامت كه اغلب مبتلاى باران بوديم ، به طرف نهر هاشم و به منزل ام نبى آمديم . از آنجا به خيرآباد و از خيرآباد به غربيهء عنافجه آمديم كه منزل اول خاك فرحان اسد شيخ آل كثير دزفول است . منزل غربيهء خاك آل كثير شوشتر كه طايفهء عنافجه سكنى دارند ، حالا ملكى خودم است . از آنجا آمديم نهر هاشم كه سربند ناصرى شكسته است . در نهر هاشم باران به قسمى باريد كه از نهر هاشم تا حويزه ، تمام صحرا بحيره شده بود و با بلم عبور مىشد و ديگر نتوانستيم به قريهء سادات طالقانى كه محاذى بنى طرف است برويم . بنى طرف هم اين حائل شدن آب را فوز عظيم دانسته ، بناى طفره از اداى ماليات را گذاشتند . يك ماه تمام كه رمضان بود ، در آن حدود اردو داشتيم . اهالى حويزه هم به اطمينان آن‌كه آب مانع از وصول اردو به حويزه است ، با بنى طرف معيت بهم رساندند . قريب پنج هزار تومان ماليات لاوصول مانده بود . عاقبت ، خسته و مستأصل شديم . سيد نعمت الله را كه زارع نهر هاشم بود ، خبر كردم به قدر چهارصد سوار از اعراب استمداد كرد و يك روز ، تمام گاوميش و گاو بنى طرف را كه براى چرا از كرخه عبور و در صحراى نهر هاشم تعليف مىكردند ، به جلو انداخت و به بندر ناصرى برد .\r\n\r\nوساطت معز السلطنه\r\nروز بيست و هشتم رمضان ، خودمان با اردو از نهر هاشم حركت كرديم ، رفتيم بندر\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nناصرى . بعد از رفتن ما ، سه روز فاصله مشايخ بنى طرف رفتند فيليه و متوسل به معز السلطنه شدند . مشاراليه هم حاجى محمد على رئيس را فرستاد در بندر ناصرى و قرار باقى آن‌ها را گذاشت و ضمانت كرد . گاوميش‌ها را رد كردم . بعد از دو روز ، مرحوم برادرم از شوشتر آمد بندر ناصرى . معلوم شد ميل دارد كه امسال او عربستان باشد و من بروم لرستان . من به قانون معمول رفتم فيليه و سركشى از بناهاى دولتى كردم . سه شب توقف كرده ، مراجعت نمودم . چون از زمان شيخ جابر خان نصرت الملك ، معمول اين شده است و از شاه هم دستخط دارند كه از آمدن اردو و حضور حكام معاف باشند ، شيخ مزعل معز السلطنه بنا به سابقهء خدمت بستگى به مرحوم برادرم ، آمد به قريهء سكاره - كه حالا موسوم به مظفرى است - براى ملاقات مرحوم برادرم ؛ و او هم از ناصرى به سكاره رفت و دو شب ماند و مراجعت كرد .\r\n\r\nشورش فوج فراهان\r\nدر اين بين ، كاغذى از ميرزا محمد خان مليجك كه امين خاقان لقب داشت و برادر امينه اقدس بود و فوج فراهان در ادارهء او بود ، رسيده بود كه ، فوج مرخص است و عوض آن‌ها فوج فدوى خواهد آمد . من خواستم تا رسيدن فوج فدوى ، فوج فراهان را براى وصول ماليات حويزه ، در حويزه بگذارم . امان الله خان خواست كوچ كند به طرف حويزه ، فوج شوريدند كه ، ما مرخص هستيم و ديگر طاقت و قدرت توقف عربستان را نداريم ، دو سال است تحمل گرماى اينجا را كرده‌ايم . چادر امان الله خان را سنگ باران كردند و خواستند بروند تجارتخانهء لنج را غارت كنند . فرستادم ده نفر صاحب منصب آن‌ها را گرفتم حبس كردم و فوج را مرخص كردم كه ، شما به واسطهء اين هرزگى و بىنظمى ، به كار نمىخوريد ، برويد ؛ ولى صاحب منصب‌ها بايد تنبيه و معزول شوند . كار وصول ماليات حويزه را به معز السلطنه تفويض كردم و از بندر ناصرى بعد از بيست روز توقف ، به طرف شوشتر حركت كردم .\r\n\r\nخواب حسين قلى خان و خبر كشته شدن شاه\r\nدر بندر ناصرى خواب ديدم كه مرا شاه به ديوانخانهء تخت مرمر احضار كرده است .\r\nوقتىكه رفتم ، مرا بردند درب عمارت قديم وزارت خارجه كه در جنب عمارت خورشيد بود . درب عمارت رسيدم ، در را باز كردند . ديدم شاه با شب كلاه ايستاده و اعتماد الحرم در خدمت او است . به من گفت ، ديدى مردم با من چه كردند ؟ دستى بر روى قلبش گرفت و گفت ، در اين بلوا نمان و زود از راه پشت‌بام برو . و فورا در را بستند . باز شب ديگر خواب ديدم كه من ممنوع از ورود آبدارخانه و خلوت كه سابق در آنجاها اغلب روز را بسر مىبردم ، شده‌ام ؛ و وضع آبدارخانه و خزانه به كلى تغيير كرده و مجلس هم عوض شده است . خوابم را براى مرحوم برادرم و ميرزا هدايت خان كاشى كه پيشخدمت شاه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبود ، نقل كردم . اواخر شوال رفتيم شوشتر . آنجا مشغول ترتيب كارهاى برادرم بودم و انتظار ورود فوج فدوى را داشتم . سه ماه فوج فدوى را حكم كرده بودند معجلا بيايد عربستان . عبد الله خان ساعد السلطنه مىگفت ، فوج را فرستاده‌ام و خودم هم به چاپارى مىروم ملحق مىشوم . فوج فراهان هم رفته بود . به همين جهت از نصف فوج سيلاخور ، سيصد نفر با لطيف خان بودند كه ناچار بودم آن‌ها را همراه ببرم . در اين بين ، در هيجدهم ذيقعده خبر شهادت شاه هم رسيد . « 63 »\r\n\r\nمنازعهء انگليسىها با حكومت عربستان\r\nيك دسته از سرباز فراهانى براى حفظ بندر ناصرى موقتا مانده بودند ، چون دولت حكم كرده بود كه گندم حمل دريا نشود و شب ، وكلاى جهاز لنج پنهانى جنس حمل مىكردند . سرباز خبر شد ، رفت ممانعت كند ، نزاعى با اجزاى تجارت لنج كردند .\r\nمسيو تيلر از اتاق خودش بيرون آمد كه نگذارد نزاع غليظ شود ، در بين دعوا سرش شكست .\r\nميرزا هدايت خان كه نايب الحكومهء ناصرى بود ، خبر شد رفت نزاع را خوابانيد . مسيو تيلر رفت بصره و تلگرافا به وزير مختار انگليس شكايت كرد كه ، مأمورين دولت با ما نزاع كردند ، سر من شكست و ساعت مرا هم بردند . حكم شد كه بفرستم صاحب منصب آن سرباز را در جلوى تجارت لنج ، تنبيه كنند و از منصب هم معزول باشد . ميرزا نصر الله نوكرم را فرستادم رفت ، تنبيه كرد و مراجعت نمود .\r\nوكيل تجارت لنج كه مسيو تنفيلد و مقيم شوشتر بود ، جوان بسيار خوش سيما و معقولى بود . نوكرى صادق نام نجف‌آبادى اصفهانى داشت . آن نوكر مىگفت ، در شب‌هاى دههء محرم ، تنفيلد زن فاحشه آورده بود . خود تنفيلد مىگفت ، صادق ساعتم را دزديده بود ، خواستم استرداد كنم . به‌هرحال در شب نهم محرم ، وقتىكه تنفيلد رفته بود پشت‌بام در روى تخت خوابش بخوابد ، صادق از طباخى كه داشتند ، قمه‌اى گرفته و رفته بود پشت بام . قمه را انداخته بود كه گردن تنفيلد را قطع كند ، دستش را حائل كرده بود ، از مچ دست به كل قطع كرده دست افتاده بود . پىدرپى هم سه زخم زده بود كه يك زخم نصف صورت او را مثل خربزه بريده بود . صادق بعد از اين‌كه يقين به مردن او حاصل كرد ، فرار نمود . من جانب الله ، چند نفرى كه براى سينه زدن و عزادارى در كوچه مىگشتند ، او را با قمهء خونى گرفته و به مرحوم برادرم كه در روى كلاه‌فرنگى سلاسل خوابيده بود ، خبر دادند . مرا هم بيدار كردند . آدم فرستاديم ، معلوم شد هنوز نمرده است . صادق را هم آوردند . كنياك براى خوردن تنفيلد حاضر كردند . با دست چپ شرح احوال خودش را با حضور جمعى از سادات و تجار نوشته بود ؛ تلگراف كردند به بصره و اهواز . دست را هم شسته و در ظرف نمكى گذاشته بودند . به فاصلهء هيجده ساعت ، جهاز از اهواز به شوشتر رسيد . زخم‌هاى او را شستند و بستند و او را در كشتى به طرف بصره بردند .\r\n\r\n\r\n","description":"","footnote":"\r\n( 63 ) - ناصر الدين شاه روز جمعه 17 ذيقعدهء 1313 كشته شد .\r\n","page_name":" 213 ","page_number":213},
  {"content":"\r\n\r\n\r\nسوء سلوك انگليسىها\r\nبناى مأمورين دولت انگليس چند سالى بود به سوء سلوك و اظهار قدرت و بهانه‌جوئى در خليج فارس و عربستان بود ، خصوصا بعد از افتتاح كارون و بعد از قضيهء رژى كه ولف وزير مختار احضار ، و دوراند « 64 » مأمور به اقامت تهران شد . اين دوراند آدم متكبر مغرورى بود . در هندوستان از بس كه با مردم به نخوت و استكبار حركت كرده بود ، علاوه بر حالت طبيعى ، عادى هم شده بود . در مسئله نزاع وكلاى لنج با سرباز فراهانى ، نوشته بود قونسول كرمان كه سايكس اسم داشت ، براى تحقيقات لازمهء آن نزاع بيايد عربستان . وزير امور خارجه و صدر اعظم هيچ‌يك به ما اطلاعى نداده بودند . حتى ساعتى كه وارد شوشتر هم شد ، من نمىدانستم كيست و براى چه آمده است . من بعد از عاشورا ، تهيهء رفتن لرستان خودم و توقف مرحوم برادرم را در شوشتر ديدم . نصفهء فوج سيلاخورى هم كه بناى حركت داشتند ، به زبان خوش نگهداشتم كه ، شما قريب يك سال است زحمت مسافرت كشيده‌ايد ؛ بهتر آنست همراه من بيائيد . فوج فدوى را هم هرقدر قاصد فرستاديم و از سمت فارس به همدان تلگراف زديم ، متصل به وعدهء امروز و فردا گذرانيدند . معلوم شد هنوز خود ساعد السلطنه در تهران مشغول تحصيل امتيازات است كه براى خودش لقب سردارى بگيرد و براى پسر ده ساله‌اش لقب ساعد السلطنه و براى اجزائى كه دارد ، به دستاويز مأموريت عربستان ، هريك را يك لقبى بگيرد . و نوشته است طاهر خان سرهنگ پسر عمويش با دويست نفر آمده‌اند بروجرد و آن‌ها هم جرأت آمدن عربستان را ندارند .\r\n\r\nملاقات با سايكس\r\nمن هم اضطرارا برادر بيچاره‌ام را با پنجاه نفر سوار بختيارى و رياست سلطان محمد خان پسر حاجى امام قلى خان ، در شوشتر گذاشته بودم . چادر و بنه را آن طرف رود كارون فرستاده بودم و خودم چكمه پوشيده و بلم براى عبور از آب حاضر بود . آمدند گفتند ، يك صاحب منصب انگليسى وارد شده است و مىخواهد ملاقات كند . پيغام كردم كه ، اگر كار فوتى نيست ، من كه از آب عبور كردم ، در چادر براى ملاقات بيايد . بلافاصله ديدم وارد شد « 65 » . ديدم جوانى با لباس سفر و دو نفر با لباس كابلى كه معمول لباس سوارهء\r\n\r\n\r\n","description":"","footnote":"\r\n( 64 ) - در سال 1313 قمرى بعد از ولف و سرفرانك لاسالز ، دوراند به عنوان وزير مختار انگليس به ايران آمد . وى مدتى نيز در هند خدمت كرده بود كه همين موجب اتخاذ روشى سخت در برخورد با ايرانيان بود . آنچه حسين قلى خان در مورد نخوت و استكبار دوراند مىگويد ، ناشى از عقيده‌اى عمومى است . ايرانيان كلا نسبت به مأمورين انگليسى كه از هند به ايران مىآمدند ، بدبين و از ايشان بيزار بودند .\r\n( 65 ) - مقايسهء روايتى كه حسين قلى خان از برخورد خود با انگليسىها نگاشته و آنچه سايكس در آن باره گفته ، جالب توجه است . وى مىنويسد ، « . . . نگارنده حسب المعمول ورود خود را به حكمران محل اطلاع دادم و براى اولين مرتبه با اسائه ادب مأمورين دولتى روبرو شدم . حكام\r\n","page_name":" 214 ","page_number":214},
  {"content":"\r\n\r\nآن‌ها است ، وارد شدند . دو صندلى آهن حاضر بود ؛ نشستيم و به قدر يك ساعت داستان خصوصيت خودش را با فرمانفرما و تعارفاتى كه او در كرمان داده است و شكارهائى كه با هم رفته بودند ، تقرير كرد . بعد از اتمام آن صحبت‌ها ، اظهار كرد كه ، من از جانب وزير مختار مأموريت دارم كه هزار و پانصد تومان جزاى نقدى نزاعى كه سرباز فراهانى با وكلاى لنج كرده‌اند ، از شما بگيرم . جواب دادم كه ، من محكوم و مأمور از جانب وزير مختار شما نيستم . اگر از جانب صدر اعظم دولت متبوعهء خودم چنين حكمى آورده باشى ، تكليف من اطاعت است . بعد از گفتگوى بسيار ، قرار شد طرفين مطلب را به تهران اظهار كنيم و چون من در شرف حركت هستم ، هرچه جواب رسيد ، برادرم كه در عربستان متوقف است مجرى بدارد . من به بلم سوار شدم و رفتم آن طرف رود كارون و سايكس رفت خانهء وكلاى لنج . اينجا لازم است مطلبى خارجى بنويسم ، اگرچه رشتهء حرف فصلى بهم مىرساند .\r\nبعد از شهادت شاه كه من معزول شدم و به تهران آمدم ، معلوم شد از شهر رجب كه واقعهء نزاع سربازهاى فراهانى با وكلاى لنج در اهواز اتفاق افتاده است تا شهر محرم ، در تهران به دفعات مكرر ما بين سفارت و صدر اعظم ، جواب و سئوال بوده است . مأموريت سايكس هم از كرمان ، به امضاء صدر اعظم و مشير الدوله وزير امور خارجه كه در آن اوقات صدر اعظم را بدون هيچ عنوان و سمتى به كارهاى خارجه دخالت مىداد ، بوده است .\r\nمعهذا از شدت عدم مبالات ، نه تلگرافا و نه تحريرا ، به من اطلاعى نمىدادند . حتى آمدن سايكس را هم خبر نداده بودند . بعد از اين‌كه من آمدم لرستان و كيفيت را مفصل نوشتم و گله از عدم اطلاع كردم ، جواب نوشته بودند كه ، ما خواستيم خبر بدهيم ، تلگراف كار نمىكرد ؛ تحريرا هم فراموش كرديم . بارى من كه رفتم ، برادرم براى اظهار مهربانى ، از برفى كه از قلعهء تل بختيارى آورده بودند و در آن موقع خيلى امتياز داشت يك لنگه بار برف و يك بره براى سايكس فرستاده بود . سايكس رد كرده بود كه ، من طفل نيستم كه با بره بازى كنم و ايرانى نيستم كه شربت آبليمو با برف بخورم ؛ فرمانفرما در كرمان براى من شال و اسب مىفرستاد ، من به ملاحظهء دوستى شخصى مىپذيرفتم . حالت تلگراف ما و\r\n\r\n\r\n","description":"","footnote":"\r\nساير نقاط ، همواره انجام تقاضاهاى قانونى و مشروع مرا با حسن قبول تلقى مىكردند ؛ ولى در اينجا در ارك ايالتى موقع ملاقات نظام السلطنه والى ايالت و سعد الملك برادر وى ، نه فقط مراسم ادب نسبت به من معمول نگرديد ، بلكه هردو برادر از به رسميت شناختن اين‌جانب نيز امتناع نمودند و تذكرات نگارنده را داير بر اين‌كه از مركز نمايندگى بوشهر نامه‌هائى فرستاده شده و از من معرفى كامل به عمل آمده ، مؤثر واقع نگرديد . . . خلاصهء كلام اين‌كه بالاخره صدر اعظم به وسيلهء اين‌جانب تلگرافى به نظام السلطنه مخابره و دستور داد معادل سيصد پوند بلادرنگ به عنوان غرامت بپردازند .\r\nو طولى نكشيد كه هردو برادر نيز به واسطهء سوء تدبير از مقام خود منفصل شدند . » ر ك : سايكس ، سرپرستى ملسورث . ده هزار ميل در ايران . ترجمهء حسين سعادت نورى : 278 .\r\nسفرنامهء سايكس در 1902 به چاپ رسيده بود و به احتمال زياد حسين قلى خان از روايت فوق اطلاع داشت ؛ لذا چنين مىنمايد كه در نقل روايت ملاقات خويش با سايكس ، قصد پاسخگوئى به وى را نيز داشته است .\r\n","page_name":" 215 ","page_number":215},
  {"content":"\r\n\r\nتلگراف خارجه هم معلوم است . تلگراف ما را كه بعد از بيست روز جواب دادند . در جواب سايكس ، به يك روز فاصله ، دوراند جواب داده بود كه ، به صدرات اعظم تأكيد كرديم بنويسد كه به موجب تصديق وى ، شما فورا هزار و پانصد تومان جزاى نقدى بىاحترامى سربازها را نسبت به خانهء لنج ، از حكومت عربستان بگيريد . بعد از بيست روز معطلى به مرحوم سعد الملك هم جواب داده بودند كه ، هزار و پانصد تومان را از مواجب و حقوق فوج فراهان كسر كنيد و بدهيد . در مدت توقف ، از جمله وسائل شكايتى كه سايكس بدست آورده بود ، يكى هم اين بود كه ، روزى كه تنفيلد مجروح را از شوشتر حمل به كشتى كرده‌اند ، اطفال شوشترى سنگ به اطراف او انداخته ، هلهله و اظهار شادى كرده‌اند . كليتا مأمورين دولت انگليس ، بعد از استيلاى به مسقط و بحرين و خلطه به سواحل جنوبى خليج ، در شمال خليج كه بنادر و جزاير فارس است ، بناى تجاوزات و تعديات فوق‌العاده و غير مشروع را گذاشته بودند . اجراى بانك و افتتاح كارون هم ، مزيد بر قوت خيال آن‌ها شده بود .\r\n\r\nرجال ايران و دولتين روس و انگليس\r\nمن و برادرم هم يك عصبيت خارج از اعتدال داشتيم و گمان مىكرديم كه فايده‌اى براى دولت از حفظ حقوق كردن ما متصور است . شاه شهيد هم تشجيع و تحريض مىكرد . بالعكس رجال دولت فردا فرد ، خصوصا امين السلطان صدر اعظم و تابعين او ، مساعدت با خيالات انگليس‌ها و پيشرفت كار آن‌ها داشتند . معدودى هم بنا به ضديت صدر اعظم ، هواخواه روس‌ها بودند ، مثل اغلب سمت آذربايجان و خراسان و دار المرز ، و از رجال هم اعتماد السلطنه وزير انطباعات . عصبيت ما باندازه‌اى بود كه بعد از تشكيل بانك ، هرقدر صدر اعظم اصرار كرد كه قسط بنادر و عربستان را به توسط بانك به ديوان بپردازيم ، قبول نكرديم . چون خودمان در تهران به قدر يك قسط بيشتر مايهء شخصى داشتيم ، يك قسط را به صراف خودمان حواله داديم و براى اقساط بعد و عوض آن قسط اول ، بروات تجارتى از طرف يزد و فارس و اصفهان رسانديم . اين فقره به بانك زياد ناگوار شد ، زيرا كه در سال يك كرور از بابت جمعى ما دو برادر مىتوانست دادوستد كند و فوايد ببرد ؛ چون‌كه از كاشان الى جاسك و محمره ، هرچه گمرك بود بانضمام حكومت عربستان ، با من و برادرم بود . همچنين در تشكيل رژى كه در حقيقت تشكيل سلطنت مقتدره داده بودند ، تصديق نداشتيم و معايب او را به دولت و شخص شاه مىنوشتيم ؛ به علت آن‌كه در هر جاى از سرحدات و گرمسيرات كه امكان زرع تنباكو از هرجنس بود ، پول و مأمور آن‌ها مىرفت و آن ملك و اطرافش كليتا در تحت حمايت رژى بودند . به هركسى كه مىتوانست دو من تنباكو به عمل بياورد ، صد تومان پول قرض مىدادند به عنوان مساعده .\r\nكسانى كه از اين سمت و صنعت خارج بودند ، مستخدم مىكردند به مواجب‌هاى گزاف ؛ سواره را سالى صد و بيست تومان نقد و رئيس آن‌ها را از هزار و دويست تومان الى سه هزار تومان مواجب ، و فراش را شصت تومان مواجب ، و اهل قلم را از ششصد الى هزار و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدويست تومان مواجب مىدادند . رؤساى هربندر و شهر را دو هزار تومان مواجب قرار داده بودند . پليس و فراشباشى ، در هرمحل معتبرى داشتند . اگر اين عمل دو سال استقرار داشت ، بدون زحمت تمام خاك ايران در تصرف مشروع رژى ، و مردم فدوى و جان نثار او بودند ، و بايد دولت حقوق خود را با تملق ، از رژى مركزى دار الخلافه بدون مداخله در عمل حكومت‌ها دريافت نمايد . از آن‌طرف هم تمام رجال ، در اعطاى اين امتياز رشوه گرفته بودند ، جز شخص صدر اعظم . حتى شيخ سيف الدين كه از نوادهء صدر اصفهانى و از طرف مادر نوادهء فتحعلى شاه و ملاى حرف مفت‌زنى بود ، و سيد جواد فراش خزانه و ثقة الملك نايب وزارت خارجه و شخص شاه . اجمالا جز يك نفر صدر اعظم « 66 » ، قريب يك كرور رشوه و حق السكوت به مردم رسيده بود . دوستى به من گفت ، شما هم حق السكوتى بگيريد . جواب دادم كه از بابت تزكيهء نفس و وطن‌پرستى انكار ندارم ؛ ملاحظه مىكنم كه فايدهء حكومتى ما دو برادر از حيث نفاذ امر و پيشرفت كار و منافع مالى و شأنى ، بر مبلغ رشوه مىچربد ، بدين وسيله آن را به ثمن بخس در اهم معدوده نمىفروشيم .\r\nكار بهانه‌جوئى و اظهار قدرت مأمورين انگليسى ، از حد اعتدال خارج بود . در افتتاح كارون ، قرار دادند كه هيچ دولتى حق نداشته باشد كشتى بالاى سد شكستهء قديم ببرد و از سد به طرف شوشتر ، اختصاص به كشتى دولت و تجارت ايران داشته باشد . بعد كه شاه رفت به لندن ، به عنوان آن‌كه كمپانى لنج يك كشتى مىخواهد پيشكش به شاه بكند براى بالاى سد كه مال التجارهء لنج و ساير تجار از سد به آن طرف معطل نماند ، از فرنگ به من تلگرافا شور كردند . جواب دادم كه ، اولا من كشتى كوچك « سوزا » را كه با « پرس‌پليس » خريده بودند و عاطل و خراب شده بود ، از كيسهء خودم مرمت كرده‌ام و از سد هم گذرانده‌ام ؛ حاجت به كشتى نيست . در صورتىكه مىگويند مخصوصا ملكهء انگليس خواهش دوستانه كرده است ، به اين شرط قبول كنيد كه ، كشتى را در زير سد به من تحويل كنند و ابدا عمله و كاپيتان و اجزاء كشتى از انگليس نباشد . من اشخاص با علم از بوشهرى و سايرين دارم ، با آن‌ها اداره مىكنم با مواجب و مخارج كم و مقرون به صرفه . ملكهء انگليس قبول كرد ، شاه و صدر اعظم هم پذيرفتند و تلگراف كردند كه ، كشتى را مىآورند در زير سد به شما تحويل مىكنند . بعد از آن‌كه كشتى را آوردند ، بدون اذن و اطلاع به من ، از سد عبور دادند . آن وقت فرستادند نزد من كه ، قبض رسيد بدهيد و تحويل بگيريد . گفتم ، با وجودى كه نقض قرارداد كرده‌ايد ، در صورتىكه تمام عملجات و كاپيتان از كشتى خارج شوند و به خودم وابگذارند ، سند وصول مىدهم .\r\nتلگرافا به لندن خبر دادند كه ، ما اطمينان نداريم مال التجارهء خودمان و كسانى را كه به حوالهء ما مىفرستند ، به كاپيتان و عمله‌اى كه غير انگليسى باشد تحويل بدهيم . اگر نظام السلطنه سند مىدهد كه هرچه مال ما و ساير تجار در كشتى عيب كند ، از عهده برآيد ، ما كشتى را تخليه مىكنيم . من ديدم كه مىخواهند هستى خودم و خانواده‌ام را در دو دفعه\r\n\r\n\r\n","description":"","footnote":"\r\n( 66 ) - قول ساير معاصران ، حاكى از رشوه گرفتن امين السلطان است ؛ معهذا خود امين السلطان طى نامه‌اى به ناصر الدين شاه ، منكر رشوه‌ستانى گرديده است . ر ك : كاظم‌زاده ، فيروز . روس و انگليس در ايران . ترجمهء منوچهر اميرى : 234 .\r\n","page_name":" 217 ","page_number":217},
  {"content":"\r\n\r\nحمل‌ونقل مال التجاره ، بر باد بدهند ؛ قبول نكردم . همچنين كشتى لنج كه از محمره تا سد اهواز به بندر ناصرى مىآيد ، براى آن‌كه ساير كشتىهاى اعراب و شيخ مزعل خان بىفايده و متروك شود ، و دبه‌اى تشكيل داده بود كه محمولات را در او مىگذاشت و ذهابا ايابا يدك جهاز مىكرد . به فرنگستان تلگرافا خبر دادم كه ، اين عمل خارج از قرارداد روز اول و مضر به حال دولت و رعيت است . مدتى جواب و سئوال كردم ؛ حاصلى كه بخشيد ، رنجش و عداوت دولت انگليس بود از من و برادرم . اگر خداوند خواست زنده باشم و فرصت و حالت داشته باشم ، وطن‌پرستى و دولتخواهىهاى خودم را كه اغلب به خط صدر اعظم و دستخط شاه سند در دست دارم ، در جزء اين شرح احوال مىنويسم كه آيندگان بدانند كه در وطن آن‌ها چه قسم اشخاص ، مجهول القدر و مقهور و مغلوب مانده و به چه جهت هرچه زحمت در مدت هفتاد سال اندوخته بودند ، از دست دادند . بايد رفت بر سر مطلب .\r\n\r\nحسين قلى خان در لرستان\r\nمن به خرم‌آباد وارد شدم ، در حالتى كه رضا قلى خان مجير السلطنه برادرزاده‌ام آنجا نايب الحكومه بود و عبد الله ميرزا منتصر الدوله در بروجرد . باز عبد الله خان ساعد السلطنه كه ملقب به سردار اكرم شده بود ، با تتمهء فوج نرسيده بود . فقط محمد صادق خان نام همدانى - يعنى اهل شهر همدان - كه پسر آقا يوسف امين الرعايا است ، با دويست سرباز رسيده بودند . چون اين سركرده و فوج ، هيچ‌يك قابل فرستادن عربستان نبودند ، من از تنهائى و بىاستعدادى برادرم ، با اين حالت وحشيگرى اعراب و تجديد سلطنت و انتظار مردم كه آيا در اين دولت ما داراى آن اعتبارات و شئونات خواهيم بود يا نه ، حالت اضطراب و وحشت سختى داشتم . بعد از يك ماه ، سردار بىسپاه جريده رسيد با هزار لقب و اختيار براى خودش و اطفال صغير و نوكرهاى مجهول الحال خودش . خوانين لرستان كه در اين موقع تجديد سلطنت ، شيرى به پستان آورده بودند ، مضمون به دستشان آمد كه بعد از شش ماه شهرت استعداد و قشون ، سردارى آمده است كه سپاه او ديده نمىشود ، گويا سپاه او جن است . اين ورود سردار و نداشتن استعداد ، قدرى كارها را سست كرد . از خوانين بختيارى سوار خواسته بودم ، لطفعلى خان پسر حاجى امام قلى خان را با پنجاه سوار از سمت فريدن فرستادند . در اين بين در ماه صفر ، از تهران خلعت برقرارى حكومت مرا با سعيد خان پيشخدمت شاه جديد كه پسر ميرزا صادق و پسرزادهء ميرزا جعفر خان مشير الدوله است ، يك قبضه شمشير مرصع فرستادند . براى برادرم هم يك توپ سردارى شمسهء مرصع ، خلعت آورده بود . خوانين لرستان بنا به قانون معمولهء دولت ، اين خلعت را دليل عزل دانستند كه منظور ، وصول ماليات است . به هرشكلى بود ، خلعت پوشان شد . بيست روز هم سعيد خان بود و هزار تومان نقد و دو اسب و يك قاطر آبدارى به او دادم . پانصد تومان هم به عبد الرحيم ميرزاى تفنگدار كه حامل خلعت برادرم بود دادم و خلعت را با آدم خودم فرستادم ، آن‌ها را مراجعت دادم .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nايل بناى كوچيدن به طرف عربستان گذاشت . معمول اينست كه طايفهء بيرانوندو حسنوند ، بايد از تنگ زاهد عبور كنند . در اين موقع اردوئى تشكيل مىشود كه جلوى راه را بگيرند و تتمهء ماليات را بپردازند . اين دو طايفه چون در اطراف بروجرد زياد شرارت و غارت كرده بودند و مجير السلطنه هم استعدادى نداشت ، صدر اعظم كه ميزان حالات سرحدات را در دست داشت ، به تهديدات و اخبار تلگرافى فرستادن توپخانه و فوج و سوار ، مجير السلطنه را قوىدل كرده بود كه با بيست نفر نوكر شخصى ، قريب يك ماه با اين طوايف زدوخورد مىكرد . اين طوايف خائف بودند و از ماليات هم مبلغى باقى داشتند . من محسن خان سرتيپ فوج زرندى را با دو عراده توپ ، در تنگ زاهد تشكيل اردو كرده بودم . خان سردار اكرم كه سربازى نداشت ؛ به علت آن‌كه به هزار زحمت و تغير و سختى كه با او كردم و صد و پنجاه سرباز با طاهر خان بنى عم خودش را كه آدم كافى عاقلى است ، روانهء عربستان كردم ، سردار ماند و دوسه چاتمهء قراول . بارى ، يك وقت براى ما محسن خان خبر فرستاد كه ، بيرانوند مىخواهد به هيأت اجتماع كوچ كند و از تنگ زاهد بگذرد . محسن خان هم سوارى به تعجيل فرستاد به خرم‌آباد ، ما را خبر كردند . استعداد من هم فقط سى سوار بختيارى و نوكرهاى شخصى بود . مجير السلطنه سوار شد با لطفعلى خان پسر حاجى امام قلى خان و به همه جهت بيست سوار همراه آن‌ها رفت . رسيدند به فوج ، ديدند فوج هم فقط درصدد حفظ خودشان است . تا خواستند توپ را حركت بدهند ، جلوى ايل از تنگ عبور كرده بود . رسيدند و جلوگيرى كردند .\r\nآن‌ها تفنگچى را به بند طرف شرقى تنگ با تفنگ مارتينى و ورندل و موزر گذاشته بودند .\r\nمال و حشم و بنه را در چاله راه از خط تنگ عبور مىدادند . جنگ در پيوست . سردار را هم خبر كرده بودم . سه نفر از سوار بختيارى و يك نفر نوكر مجير السلطنه مقتول شد .\r\nاز حضرات بيرانوند ، از زن و مرد ، يازده نفر را كشته و به قدر چهار هزار گوسفند و قريب هفتصد سر الاغ و گاو را برگردانيده آوردند . وقت مغرب شد . آن‌وقت كه مراجعت مىكردند ، جناب سردار در يك ميدانى خرم‌آباد به آن‌ها رسيد . حضرات آمدند . به لطفعلى خان يك سردارى ترمه خلعت دادم . خبر رسيد كه ، بيرانوند رفته در دو فرسخى توقف كرده‌اند . عبد الله خان سردار به خيال تلافى ديروز كه اظهار جلادتى بكند ، اصرار كرد كه ، توپ ته پر را با صد نفر سرباز زبدهء داوطلب برمىداريم ، مجير السلطنه هم با لطفعلى خان و سوار بختيارى و نوكرهاى شخصى بيايند برويم ، تنبيه كاملى از اين طايفه بشود . من هم اذن دادم . سوار شدند رفتند . توپ را بالاى بلندى در مقابل طايفهء بيرانوند بردند .\r\nمجير السلطنه و سوار بختيارى و نوكرهاى شخصى خودش ، رو به طرف جمعيت آن‌ها سواره حركت كرده بودند . آن‌ها هم قريب سيصد نفر تفنگچى با تفنگ‌هاى ورندل و مكنزى ، در دامن كوه سنگرى بسته بودند . قريب سى چهل سوار هم براى زدوخورد با سوار اين‌ها جلو آمده بودند . سربازها هم بالاى تپه پهلوى توپ بودند ؛ همين‌قدر كه بناى شليك از طرفين شده بود ، دو تير توپ هم به سنگرهاى آن‌ها انداخته بودند . حبيب الله خان سلطان توپخانهء اطريشى ، جلادت كرده بود . عبد الله خان خودش و سربازش از بالاى تپه پائين آمده بودند . در آن روز سه گلوله به اسب و تكلتوى زين مجير السلطنه خورده ، ولى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكارگر نشد . اسب لطفعلى خان با گلوله سقط شد . دو اسب از سوار بختيارى و يك اسب از نوكرهاى سردار سقط شد . به زور گلولهء توپ ، بيرانوند را عقب نشاندند كه به سنگرهاى تفنگچى ملحق شدند و از آنجا هم كوچ و بنه را جلو انداخته ، از كوه بالا رفته بودند .\r\nجمعيت ما صرفهء خود را در اين‌كه از كوه بالا بروند و آن‌ها را دنبال كنند ، نديده بودند .\r\nوقتىكه بيرانوند به كلى از بلندى كوه به طرف پشت كه سمت مخالف جنگ بود سرازير شده بودند ، آن‌ها هم مراجعت كردند ، ولى فايده‌اى بدست نياوردند . از رفتن طايفهء بيرانوند ، خوانين سگوند و حسنوند وجودكى و غيره كه پسرهايشان را گروئى داده بودند ، بناى آمدوشد و مطالبهء گروئىها را گذاشتند . در موقعى كه ايلات عموما مىخواستند به طرف گرمسير بروند و من هم استعدادى نداشتم و به‌علاوه از تهران محرمانه مىنوشتند كه ، سفارت انگليس از شما و سعد الملك شاكى است و جدا عزل شما را خواسته است و ضمنا هم خواهش دارد تا پنج سال از خدمات دولتى منتفى باشيد ، من هم صلاح در سختى و حفظ رهينه‌ها ندانستم ؛ گرويىها را مرخص كردم و ايلات كوچيدند به طرف گرمسير رفتند . در موقعى كه ايلات به گرمسير مىروند ، در حقيقت در تمام خاك لرستان ، مثل آنست كه متحرك و زنده و مقيم و جنبنده‌اى نباشد .\r\n\r\nعزل حسين قلى خان\r\nحسن اتفاق ، در اواخر ربيع الثانى خبر عزل من رسيد ؛ در حالتى كه حاملين خلعت دو روز بود از بروجرد به طرف تهران مراجعت كرده بودند . از آن طرف هم تلگرافا معزولى سعد الملك را خبر دادند . من سردار را خواستم . مباشرين شهرى خرم‌آباد را خبر كرديم ، حساب آن‌ها را پرداختيم و از خرم‌آباد به طرف بروجرد حركت كرديم . احمد خان علاء الدوله پسر مرحوم محمد رحيم خان علاء الدوله حاكم عربستان شد و عبد الله ميرزا حشمت الدوله حاكم لرستان . چون در آخر دولت ناصر الدين شاه ، وجيه الله ميرزا ملقب به امير خان سردار ، از حكومت خمسه معزول و به حكومت استراباد و شاهرود و بسطام منصوب شده بود ، بنا به خصوصيت و آشنائى كه با علاء الدوله داشت ، توسط حكومت خمسه را براى او كرده بود . او را كه به خمسه فرستادند ، سوء سلوك و تعدى زيادى كرد ؛ از جمله كارهاى بد او اين بود كه ، ده هزار تومان از طايفهء شقاقى تعارف گرفت و قشلاقات اولاد حبيب الله خان امير توپخانهء مرحوم را به شقاقى واگذاشت و آقا جان خان سرتيپ طايفهء دويرن را حبس كرد و از او پانزده هزار تومان جريمه گرفت ، ده هزار تومان به شاه شهيد داد و پنج هزار تومان را خودش خورد . املاكى كه مايل مىشد ، صاحب آن‌ها را مجبور به فروش مىكرد . اهالى خمسه بر او شوريدند و صدر اعظم بنا به مصالح دولتى و هم خصوصيت با امير خان سردار ، نمىخواست به واسطهء شورش مردم او را معزول كند ، لهذا تبديل به حكومت عربستان كرد . بارى ، من از خرم‌آباد حركت كردم . شب را در زاغه بوديم . عبد الله خان سردار اكرم هم بود . محسن خان سرتيپ زرندى را در لرستان با آن عدهء قليل از فوجش گذاشتم و دويست سرباز كه عبد الله\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nخان سردار اكرم داشت ، همراه آوردم بروجرد . از زاغه آمديم ؛ در رازان كه جاى ييلاقيست و ما بين لرستان و بروجرد حد فاصل است ، در بالاخانهء رضا خان ناهار خورديم .\r\nكولاك و برف بود . در عرض راه ، پاى حسين پسرم كه طفل و در سن ده ساله بود ، از برف متألم شده بود . لطفعلى خان بختيارى را هم در خرم‌آباد ، بعد از خبر معزولى مرخص كردم . فقط سردار اكرم و مجير السلطنه همراه بودند . شب را به قريهء افراونده كه ملكى عيال برادرم سعد الملك است مانديم .\r\n\r\nخواب حسين قلى خان و عزل صدر اعظم\r\nدر افراونده ، شب در خواب ، قضيهء معزولى صدر اعظم را به وضع مفصل غريبى « 67 » ديدم . صبح معمول بود كه همراهان چكمه پوشيده ، مىآمدند درب منزل حاضر مىشدند و تعظيمى مىكردند ؛ بعد من اسب مىخواستم و سوار مىشدم . وقتى كه حضرات آمدند ، گفتم وارد اتاق شدند و براى صرف چاى نشستند . كيفيت خواب را مفصلا گفتم . از روى استعجاب گفتند ، خير است . اسب خواستم و سوار شدم . معمول اين بود كه به فاصلهء دويست قدم ، سردار و ساير اجزاء در پشت سر ما مىآمدند . به قدر يك فرسخ كه آمدم ، ديدم محمد باقر خان گودرزى رئيس تلگراف آمد در كنار راه پياده شد . نوكرش اسب او را گرفت و او دست به بغل كرد پاكتى بيرون آورد و روى دست گرفت . فورا مستحضر شدم كه بايد داستان عزل صدر اعظم باشد . اول به يك شاطر گفتم پاكت را گرفت . بعد اظهار محبت به خود محمد باقر خان كردم . شاطر ديگر را گفتم ، به سردار بگو بيايد جلو كه خواب من تعبير شده است . آن‌وقت بناى خواندن تلگراف را گذاشتم . به همان ترتيب كه خواب ديده بودم ، عزل صدر اعظم و نصب وزراى سبعه را مفصلا نوشته بودند . بعد از خواندن كه تلگراف را به سردار دادم ، در غياب قسم خورده بود كه ، اين خواب نبود ، قبل از وقت محرمانه به نظام السلطنه نوشته بودند ؛ نظام السلطنه به اين لباس اظهار كرد ، و الا چگونه مىشود كه تمام واقعات آتيه را شخص بدون تغيير شكل و وضع ، در خواب ببيند . بارى ، وارد بروجرد شديم . استقبال مختصرى هم كردند كه در جنب استقبال ورود به حكومت ، اسباب مسخزه و افتضاح بود . عبد الله ميرزا منتصر الدوله پسر محمد امين ميرزا ، نايب الحكومهء بروجرد بود . والدهء ميرزا حسين خان هم مقارن شهادت شاه از تهران به بروجرد آمده بود ؛ در اين مدت پنج ماه در بروجرد معطل بودند . من هم براى مال و بنه و تفريغ حساب مباشرين و عبد الله ميرزا ، بيست روز توقف كردم .\r\nپايان بخش اول\r\n\r\n\r\n","description":"","footnote":"\r\n( 67 ) - امين السلطان در 17 جمادى الاخر 1314 معزول شد . شرح مفصل عزل وى ، در قسمت‌هاى بعدى مندرج است .\r\n","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\n\r\nبخش دوم خاطرات حسين قلى خان در سلطنت ناصر الدين شاه\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\nشرح احوالم را اگرچه مغشوش و بىترتيب نوشته‌ام ، ولى ضمنا منظورى كه داشته‌ام ، اين بوده است كه حوادث تاريخى ايران و شرح حال و حسب و نسب رجال معاصر را كه در تاريخ سپهر و ديگران خلاف واقع نوشته‌اند ، از روى صحت بنويسم تا خوانندگان بتوانند از آن فايدهء تاريخى ببرند . داستان اغتشاش بيرانوند و تزلزل كار حكومت لرستان خود را شروع كرده و ناتمام ختم كردم ، زيرا كه ملاحظه مىكنم مسئله خبطى پيش آمد و اسباب زوال دولت ايران مهيا شد ؛ لازم و واجب شمردم كه شرح حال و وقايع تاريخى مدت عمرم را معوق گذاشته ، به تاريخ جلوس شاهنشاه جمجاه و پيشامد امور دولت بپردازم .\r\n\r\nآغاز سلطنت مظفر الدين شاه\r\nاگرچه قضيهء شهادت ناصر الدين شاه قاجار در 17 ذيقعدهء سنهء 1313 از لحاظ كفايت و قدرت ميرزا على اصغر خان صدر اعظم در آن موقع قابل تمجيد است ، چون نظما و نثرا ديگران آن حكايت را تا ورود موكب مظفر الدين شاه به مركز سلطنت كه دار الخلافهء تهران است نوشته‌اند ، من آنچه را از ثقات مخبرين استعلام كردم و از نوشتجاتى كه براى من در لرستان و بروجرد مىرسيد اطلاع دارم ، اينست كه بدون يك حرف نقيصه و زياد و غرض و منظورى مىنويسم .\r\nدر آذربايجان بعد از غارت و خراب شدن خانهء آقا ميرزا عبد الرحيم خان پسر عموى نظام العلما « 68 » ، كار پيشكارى راجع شد به شاهزاده عبد المجيد ميرزا ملقب به عين الدوله پسر سلطان احمد ميرزا ملقب به عضد الدوله كه از صلب فتحعلى شاه و از بطن تاج الدوله بانوى حرم فتحعلى شاه و از ادانى اهل اصفهان بود و خود عين الدوله به مصاهرت وليعهد اختصاص يافته بود و منصب تفنگدار باشيگرى داشت و به‌علاوه گاهى هم به حكومت قرجه -\r\n\r\n\r\n","description":"","footnote":"\r\n( 68 ) - حاج ميرزا محمد رفيع طباطبائى فرزند ميرزا على اصغر مستوفى از ادبا و اعيان تبريز و ملقب به نظام العلما بود . مهدى مجتهدى در كتاب « رجال آذربايجان در عصر مشروطيت » موردى از حمله به خانهء نظام العلماء را نيز ثبت كرده است . واقعهء اخير در 1316 قمرى و به تحريك پيشكار آذربايجان امير نظام گروسى اتفاق افتاد . ر ك : مجتهدى ، مهدى . رجال آذربايجان در عصر مشروطيت : 157 .\r\n","page_name":" 225 ","page_number":225},
  {"content":"\r\n\r\nداغ و اردبيل تعيين مىشد . بعد از مراجعت وليعهد از تهران در اوايل سنهء 1312 كه آن شورش مردم براى داستان گرانى نان واقع شد و مخالفى در مقابل نداشت ، به اصرار وليعهد پيشكار شد و دولت هم موقتا امضاء كرد . به فاصلهء چندى ، قضيهء كشته شدن ناصر الدين شاه اتفاق افتاد . در اين موقع عبد الحسين ميرزا پسر فيروز ميرزا فرمانفرما كه سمت مصاهرت وليعهد و رقابت با عين الدوله داشت و طرف ميل صدر اعظم بود ، به تقويت صدر اعظم ، كرمان را به ادارهء وليعهد آورد و صاحب ديوان ميرزا فتحعلى خان را معزول كرده ، به كرمان رفته بود و عين الدوله شخص اول اجزاء وليعهد و پيشكار آذربايجان شده بود .\r\nخبر شهادت شاه كه رسيد ، با حالت استقلال در پيشكارى ، تهيهء آمدن شاه را به دار الخلافه ديد و صدر اعظم هم دويست هزار تومان از بانك شاهنشاهى انگليس پول قرض نموده ، حوالهء بانك تبريز كرد . به‌علاوه براى تهيهء نان سه ماهه ، دويست هزار تومان ديگر هم قرض خواستند ؛ حواله داد و حال آن‌كه ، نان يك من ( هزار مثقال ) چهار عباسى شده بود .\r\nآن وجه و گندم خريدارى و تحميلى را ، ابواب جمع محمد ابراهيم خان كلانتر باغ ميشهء تبريز كردند .\r\n\r\nتعيين وليعهد\r\nمنظور عين الدوله اين بود كه ملك منصور ميرزا پسر دوم وليعهد را براى وليعهدى تعيين كند ، چون مادرش شاهزاده بود و خود ملك منصور هم كه ملقب به شعاع السلطنه است ، در صورت ظاهر و تحصيل زبان فرانسه و رشد صورى ، امتيازى داشت . ولى خود اعليحضرت مايل به ولايت عهدى محمد على ميرزا كه از بطن ام الخاقان دختر ميرزا تقى خان امير اتابك كه از بطن عزت الدوله همشيرهء اعيانى شاه فقيد بوجود آمده است بود .\r\nعين الدوله و ساير مردم به واسطهء وقايعى كه براى ام الخاقان روى داده بود ، مايل نبودند .\r\nبه‌هرحال اعليحضرت در تبريز اين مطلب را مستور داشت و محرمانه به صدر اعظم نوشت كه ، من مايل به ولايت عهدى محمد على ميرزا هستم . او هم قبل از ورود مظفر الدين شاه ، با سفراى دول خارجه به ميان آورد و ميرزا محمد خان نامى را كه اوايل براى حساب مرحوم حسن على خان گروسى امير نظام به تهران آمده بود و بعد سمت وكالت كارهاى حكومتى آذربايجان را به تصديق و تصويب اولاد نظام العلما در دربار بهم رسانيده و طرف توجه صدر اعظم هم شده بود ، به جلو فرستاد ؛ در عرض راه به اردو رسيد و دو مطلب را به ميان آورد ، يكى آن‌كه صدر اعظم بر حسب ميل شما كار ولايت عهدى محمد على ميرزا را با سفرا مستحكم كرده است ، ديگر اين‌كه از پيشكارى عين الدوله ملالت دارد . اعليحضرت قرار داد بعد از ورود ، به كلى عين الدوله را از كار خارج ، بلكه از درجهء اعتبار نوكرى هم ساقط كند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nمجالس امين السلطان\r\nفرمانفرما در كرمان فرصت بدست آورد ، به چاپارى به تهران آمد و همان‌طور محرم و حريف مجلس شب‌هاى ميرزا على اصغر خان صدر اعظم بود . در اين موقع لازم است كه دانسته شود ، بعد از مراجعت ناصر الدين شاه از سفر سوم فرنگستان ، حرص و ولع ميرزا على اصغر خان صدر اعظم به مجالس شبانه ، به حد كمال رسيده ، چند نفر از عملهء خلوت كه از بدايت جوانى با او مأنوس و هم سن بودند ، محرم اين حالات شدند :\r\nمهدى خان و ميرزا ابراهيم خان معاون الدوله و غلامحسين خان پسر ميرزا هاشم خان كاشى امين خلوت - كه او را هم منشى حضور كرده بود - ، اقبال الدوله برادر بزرگ غلامحسين خان ، حبيب الله خان كاشى پسر حاج ميرزا زمان خان ، ميرزا نظام كاشى ، مهندس الممالك . عبد الحسين ميرزاى فرمانفرما هم هروقت بود ، داخل اين حوزه بود .\r\nابو النصر ميرزاى پسر مرحوم حسام السلطنه هم داخل بود . ميرزا نصر الله خان نائينى هم كه آخر به وزارت خارجه رسيد ، داخل بود . هروقت ميرزا محمود خان علاء الملك در تهران بود ، جزء اين مجلس بود و به‌علاوه در خانهء خود صدر اعظم منزل داشت . محمد حسين ميرزا ميرآخور هم داخل بود .\r\nاز ساعت دو از شب رفته تا يك ساعت به صبح مانده ، در باغى كه به وضع جديد ساخته بود و پارك مىگويند ، نوشانوش داشتند . اگرچه وجيه الله ميرزا پسر عضد الدوله هم محرم بود ، ولى خود او مرتكب شرب نبود . اين‌ها هركسى را كه صدر اعظم مايل مىشد ، در آن باغ حاضر مىكردند . اول صبح متفرق مىشدند ، صدر اعظم هم مىرفت اندرون خودش مىخوابيد . ظهر از خواب بيدار مىشد و با حالت كسالت و خستگى مىآمد دربخانه . گاهى اول ورود ، شاه را ملاقات مىكرد و گاهى يكسر به اتاقى كه در آبدارخانه ساخته و مجلس دربار صدارت قرار داده بودند ، وارد مىشد ؛ ناهار حاضر بود و رجال بدبخت ايران منتظر . ناهارى مىخورد و به فاصلهء يك ساعت و دو ساعت ، مهرش را بدست ميرزا رضا قلى خان تفرشى و ميرزا سيد احمد اصفهانى پسر حكيم قبله مىداد ؛ هركس هرچه نوشته بود ، مهر مىشد . به‌علاوه از وقتى كه وارد باغ گلستان كه منزل مخصوص سلطنت است مىشد ، مردم از هرطبقه كاغذها و تلگرافات نوشتهء حاضر داشتند .\r\nدر حين راه رفتن و ايستادن ، مهر را بيرون مىآورد و بدست يك نفر از حضار مىداد و على الاتصال تا به حضور شاه مىرفت ، احكام و تلگراف و فرامين و بروات را مردم مهر مىكردند . گاهى چنان اتفاق مىافتاد كه مهر در دست مردم مىماند و بعد از ورود به اتاق دربار ، مىآوردند رد مىكردند . در اتاق دربار هم از تراكم مردم و زيادى نوشتجات ، محشرى برپا بود . غلامحسين خان امين خلوت دو سه دستمال پرنوشتجات ولايات را از منشىهاى مخصوص او كه ميرزا نصر الله خان دبير الملك و ميرزا رضا قلى خان و ميرزا سيد احمد بودند ، مىگرفت مىبرد در حضور مىخواند ؛ جواب‌ها را مىنوشت مىآورد و بدون اين‌كه خود صدر اعظم مراجعه كند ، به اين سه اداره تقسيم مىكردند . در ميان اين سه نفر ، كسى كه حفظ صحت نوشتجات را داشت ، منحصر به ميرزا نصر الله خان شيرازى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدبير الملك بود . براى نوشتجات وزارت خارجه هم ميرزا نصر الله خان نائينى « 69 » را كه اوايل مصباح الملك و بعد از فوت مشير الملك اصفهانى ملقب به مشير الملك شد ، تعيين كرده بود . چون اقتضاى دوره را چنان دانسته بود كه رشتهء كار خارجه را كليتا در دست خودش داشته باشد ، وزير امور خارجه فقط اسمى بلا رسم بود و در اين مسئله اهتمامى داشت . اگر شرح حال هريك از آن‌ها را بخواهم بنويسم ، رشته و ترتيب مطلب از دست مىرود .\r\n\r\nمشورت فرمانفرما با حسين قلى خان\r\nبعد از ورود اعليحضرت به تهران ، اين اجزاء كه سال‌ها انتظار نتيجهء محرميت را داشتند ، متوقع كارهاى بزرگ بودند ؛ ولى فرمانفرما به واسطهء سبقت و محرميت و مصاهرت با اعليحضرت ، از همه مقدم بود . اين اواخر كه در زمان ناصر الدين شاه محمد باقر خان پسر محمد خان امير تومان ، دختر صدر اعظم را عقد بست و داماد او شد ، به درجهء سردار كلى رسيد . بعد از فوت شاه ، فرمانفرما انتظار يكى از اين دو كار را داشت ، يا امارت توپخانه يا فرمانفرمائى فارس . صدر اعظم به هيچ‌يك راضى نبود و چون حكومت تهران دخالت كلى در پيشرفت كار صدارت و سلطنت داشت ، مىخواست فرمانفرما حاكم تهران باشد . فرمانفرما صلاح خود را به واسطهء سابقه با دستگاه و اجزاء اعليحضرت ، در حكومت تهران نمىدانست و انكار داشت . فرمانفرما اين مسائل را به خرم‌آباد به من مىنوشت . و مىنوشت كه ، من استحقاق رياست قشون را دارم و صلاح صدر اعظم در اينست كه دامادش در اين منصب برقرار نباشد . در صورتىكه من قناعت به امارت توپخانه كرده‌ام ، مضايقه دارد ؛ عاقبت ميان من و صدر اعظم بر هم خواهد خورد . جواب مىنوشتم كه ، صلاح نيست به جهات چند ؛ اولا نضجى در كار سلطنت بهم نرسيده ، ثانيا دولت همه روزه محتاج به پول است و قرض رژى هم يك كرور و نيم داريد و قريب دو كرور قروض متفرقه است كه براى تدارك حركت شاه از تبريز و ضرر نان خبازخانهء تبريز از بانك شاهنشاهى قرض شده است . بايد اين مرد را كه امروز مقتدر و مسلط در كار است ، خوشدل نگاه بداريد تا وقتىكه كارهاى دولت و ترتيب محل اين قروض را مرتب كرد ، اگر با شما و ساير رجال درست راه رفت ، كه بقاى او بهتر است ، زيرا كه عوض حاضرى ندارد . طبقهء رجال سابق كه استعداد و استحقاق صدارت داشتند ، رفته‌اند . از آن طبقه كسى كه باقيست ، حسن على خان امير نظام گروسى است كه داراى چندين عيب بزرگ است . اولا متجاهر به فسق است و قمار و شرب مدام او بىپرده و بى پروا است ، فحاشى و هتاكى و تندى طبيعت شديد البطعش و سفاكى او از حد اعتدال خارج است ، سررشته از حساب ندارد و تضييع وقت و تفريط در تحريرات مىكند و مفسد است ؛ به‌علاوه شماها را كه در آذربايجان بوده‌ايد ، به چشم حقارت و صغرسن و ذلت\r\n\r\n\r\n","description":"","footnote":"\r\n( 69 ) - ميرزا نصر الله خان نائينى بعدها به مشير الدوله ملقب شد . جهت اطلاع بيشتر به ضمائم خاطرات مندرج در انتهاى همين باب رجوع كنيد .\r\n","page_name":" 228 ","page_number":228},
  {"content":"\r\n\r\nديده و فحش‌هاى نالايق داده است . اما صاحب ديوان ميرزا فتحعلى خان ، آدم بىكفايت بىعقل معاش بىسياست و بىاطلاع از خارجه و طماع و بىقيد در نظم و لاابالى است . ديگر كسى را كه قابل تمكين مردم و لياقت اداره كردن داشته باشد ، نداريم .\r\n\r\nمظفر الدين شاه و امين السلطان\r\nدر اول ورود كه نعش شاه را در تكيهء دولتى امانت گذاشته بودند ، شاه بر سر جنازهء پدرش با صدر اعظم رفته بود ؛ در همانجا قرآنى از بغل بيرون آورده و قسم خورده بود كه ، تا من سلطنت دارم ، تو صدر اعظم و مختار مطلق هستى . بعد از چند روز چون صدر اعظم از ميرزا على خان امين الدوله در زمان حيات ناصر الدين شاه وحشت داشت و او را منتظر الصداره شناخته بود ، جدا ايستاد كه ، بايد به پيشكارى آذربايجان و وليعهد برود ؛ او را روانه كردند . بعد از او چون از نوكرهاى شاه شهيد وحشت داشت و نوكرهاى شخصى شاه را قابل نمىدانست ، به توسط ميرزا محمد خان به شاه پيغام كرد كه ، نوكرهاى پدرت مردم مفسدى هستند ، آن‌ها را به خودت راه نده .\r\nاين نوكرهاى قديم خودت ، آزموده و امتحان شده‌اند ؛ من متدرجا آن‌ها را داخل كار مىكنم . يك روز هم بعد از ورود ، بنا به لجاجى كه با حاجب الدوله برادر مجد الدوله داماد ظل السلطان داشت ، چوب فراشباشيگرى را از دست او گرفت و بدست مصطفى خان پسر محمد رضا خان دولو كه فراشباشى وليعهدى شاه بود داد .\r\nهرقدر من پىدرپى به فرمانفرما نوشتم ، صدر اعظم را غرور و اقران سوء نگذاشت او را خوشدل نگهدارد ، او هم كه در آذربايجان همه وقت با عين الدوله همسرى و بر ديگران برترى داشت و انتظار چنين روزى را مىبرد كه اقلا وزير جنگ باشد و الا فرمانفرماى فارس - زيرا كه هردو مقام را ارث پدرى خود مىدانست و به‌علاوه خواهرش بانوى حرم پادشاه بود و دختر پادشاه كه همشيرهء اعيانى وليعهد است ، زنش بود و ثروتش هم از تمام اتباع اعليحضرت ، بلكه از اغلب رجال بيشتر بود - نتوانست چشم از رسيدن به مقصود بپوشد . سابقهء اطلاع بر حالت شاه و كسانى كه در مزاج شاه رسوخ و تصرف داشتند داشت و خودش هم سال‌ها بود كه ميزان حالت و عقايد شاه را سنجيده بود . جمعى را از قبيل ميرزا محمود خان حكيم الملك و خان خان بصير السلطنه و وكيل - الملك برادر نظام العلما كه دامادش بود ، - يعنى همشيرهء فرمانفرما را كه نجم السلطنه است در خانه داشت - با خود همدست كرد و به علماى تهران هريك ، در باب عزل صدر - اعظم به توسط اجزاء و محارمى كه داشتند پول داد . از نوكرهاى شاه شهيد هم ميرزا نصر الله خان نائينى به نويد ارتقاء درجه ، و ميرزا نصر الله خان شيرازى كه دبير الملك بود به واسطهء دلتنگىاى كه از همسرى ميرزا رضا قلى خان و ميرزا سيد احمد داشت ، و حضرات كاشىها كه همه حريف حجره و گرمابه و گلستان صدر اعظم بودند ، هم عهد و هم قول شدند . شاه را هم به چندين اسباب با خودشان متفق كردند و گفتند ، اولا سى و هفت سال انتظار چنين روزى را داشتى كه پادشاه مقتدر و فعال مايشاء باشى و ادنى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nنوكرهاى بدبخت گرسنه‌ات را بپاداش خدمت و گرسنگى سى و هفت ساله ، داراى مال و شأن و عزت كنى . اين مرد اولا اقتدارى دارد كه نمىگذارد تو استيلاى سلطنت داشته باشى و مىخواهد خودت و نوكرهايت جيره‌خوار و مقهور دست او باشى كه هرساعت اراده كند ، تو را از سلطنت خلع كند . ثانيا جميع منافع و مداخل ايران را خودش و امين الملك برادرش ببرند . دامادش را وزير جنگ كرده است كه هرساعت بخواهد ، تو را خلع كند . به فوج سواد كوه كه قراول مخصوص تو و در ادارهء شخصى او هستند و حسين قلى خان پسر عمويش كه پدرزن امين الملك است سرتيپ آن‌ها است و اندرون و بيرون تو سپرده به اين فوج است ، دستور مىدهد و مىگيرد و حبس مىكند و مىگويد قابل سلطنت نيست . چون به واسطهء تجاهر در فسق ، علماى تهران و خارج هم دلتنگى دارند ، مىتوان از آن‌ها هم نوشتهء تصديق در عزل را گرفت . مشير الدوله شيخ محسن خان را هم كه به واسطهء انتساب با امين الدوله ، سابقهء دلتنگى از صدر اعظم داشت و مخبر الدوله وزير تلگراف را هم با خود همدست كردند . از قرار صورتى كه من بعد از ورود تهران در نزد فرمانفرما ديدم ، چهل هزار تومان خرج پيشرفت اين مقصود كرده بود ؛ حتى به زن‌هاى دلاله پول داده بود كه عريضجات و لايحه‌هاى مجعول به بهانهء فروش جواهر و غيره ، مىبردند اندرون در اتاق شاه مىانداختند . به فراش خلوت‌ها پول داده بود كه پاكت‌هاى مجعول روى ميز مىگذاشتند و در معبر مبال مىانداختند .\r\nدر ميان پاكت‌ها يك پارچه مىگذاشت كه اهالى تهران نوشته بودند : « آباجى مظفر ! چون تو مردى ندارى ، چهارقد زنانه بر سر بكن . چهار روز ديگر ، صدر اعظم زنجير به گردن تو خواهد گذاشت ، در جائى حبس خواهد كرد يا خواهد كشت . »\r\n\r\nعزل امين السلطان و تشكيل دولت جديد\r\nمجملا با اين اسباب و هيأت اجتماع ، در جمادى الاولى سنهء 1314 دستخط عزل اتابك را به توسط ميرزا احمد خان علاء الدوله كه در زمان شاه شهيد پيشخدمت و رئيس سوار مهديه بود ، فرستادند . خود او خواهش كرد اذن بدهند برود به قم . چون با سفارت روس و انگليس هردو خصوصيتى داشت ، هر دو وزير مختار به حضور شاه رفتند و صريحا و رسما محفوظ بودن جان و مال و امنيت عيال او را اظهار كردند ؛ حتى حسين قلى خان نواب كه آن وقت در سفارت ، نايب شرقى انگليس بود ، با صدر اعظم تا قم رفت . در آن بينى كه مشغول اين كارها بودند ، چند دفعه فرمانفرما مرا دعوت به آمدن تهران به چاپارى براى وزارت داخله كرد . من چون اين عمل را بىثبات مىدانستم ، يك ماه در بروجرد به بهانهء تفريغ محاسبات ماندم و يك ماه در همدان و عرض راه معطل شدم ، تا اوايل شعبان به تهران رسيدم . از آمدن من كه مأيوسى حاصل كرد ، تقسيم ادارات را در ميان رفقا اين‌طور كرد : مخبر الدوله وزير داخله ، خودش وزير جنگ ، مشير الدوله وزير خارجه ، نظام الملك وزير ماليه ، ميرزا نصر الله خان شيرازى وزير رسائل ، ميرزا نصر الله خان نائينى وزير لشكر ، غلامحسين خان كاشى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nوزير دربار ، عباس ميرزا ملك‌آرا وزير تجارت و عدليه ، مجد الملك برادر امين الدوله وزير موقوفات و وظائف ، وكيل الملك وزير خلوت و واسطهء عرايض و خواندن نوشتجات و صدور دستخطها ، مرتضى قلى خان صنيع الدوله كه پسر مخبر الدوله و داماد شاه بود وزير خزانه ، ولى خان نصر السلطنه وزير گمركات و ضرابخانه ، نير الدوله حاكم تهران ، اقبال الدوله وزير خالصجات ، محمد حسين ميرزا ميرآخور سابق صاحب جمع ، علاء الدوله حاكم عربستان ، معاون الدوله وزير نظميه . مهدى خان كه آجودان مخصوص بود ، چون رجوع مطالب بانك ، سالى سه هزار تومان شهريه داشت ، بعد از عزل صدر اعظم به او راجع شد .\r\nبه‌هرحال من اوايل شعبان وارد شدم . فرمانفرما همان ساعت ورود ، بلافاصله با جميع اهل نظام به منزل من آمد . فرداى آن روز در معيت خودش به دربخانه و حضور شاه رفتيم ؛ من مراجعت كردم و قرار شد كه يك روز فاصله ، در موقع خاص ، من به حضور بروم ، ولى چه رفتنى و چه حضورى ! اگرچه تا من هم بودم يك كلمه مطلب دولتى و ملتى و مصالح امور تكلم نمىشد و همه را از اشياء فرنگستان و مبله و كالسكه و گل‌ها و گرمخانه و شكارهاى آذربايجان و وقايعى كه در شكارگاه در ظرف سى و هفت سال اتفاق افتاده بود ، حتى غذاهائى كه در دهات و كوه خورده بودند مىگفتند ، ولى بعد معلوم شد كه اين مطالب را بالنسبه محترم دانسته‌اند و محض احترام و حفظ صورت من مىگويند و از طول توقف من كسالت دارند كه مانع از لغوگوئى و حركات عنيف و اعمال قبيح با نوكرهاى قديم آذربايجان ، حتى شكارچى و جلودار و كالسكه‌چى بودم .\r\n\r\nفرمانفرما و مخبر الدوله\r\nبعد از دو سه روز ، براى مجلس دربار خبر كردند كه وزرا در آنجا جمع مىشدند ؛ معدودى هم از غير مسئول بوديم ، مثل ركن الدوله و صاحب ديوان و جهانسوز ميرزا و ميرزا محمد اقبال الملك . بعد از ورود ، سعد الملك برادرم هم داخل بود .\r\nشخص فرمانفرما چون كار نظام و قورخانه و متفرقه داشت ، گاهى نمىآمد و هروقت هم مىآمد ، تا آخر مجلس توقف نمىكرد . اين كار دائر بود . متدرجا به واسطهء انزوا و حالت تفرد مخبر الدوله ، فرمانفرما در كارهاى داخله مثل تعيين حكام و دخالت در باقىها و فاضل‌ها و مطالب متفرقه و اظهاريهء حكام ، مداخله بهم رساند و ديگر فرصتى به مخبر الدوله نمىداد . مخبر الدوله اظهار دلتنگى و شكايت را به حضور شاه كرد .\r\nدر اين بين ، علاء الدوله كه به عربستان رسيده بود ، بناى سختى به علما و اعيان گذاشته و ميرزا اسد الله خان پسر مرحوم ميرزا سلطان على خان شوشترى را به دم توپ بست و خواست شيخ محمد على پسر مرحوم شيخ جعفر شوشترى را از شوشتر تبعيد كند كه مردم شوريدند و محاصره‌اش كردند ؛ استعداد از دولت خواست . گفتم ، چون شيخ محمد على پسر شيخ جعفر است ، علماى عراق عرب و تهران از او تقويت دارند و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nبه‌علاوه ، دستاويزى از بابت ميرزا اسد الله خان كه سيد جليل القدر و اول خانوادهء ايران است ، به دست آن‌ها افتاده است ، فتنه‌اى بزرگ مىشود و در اول دولت ، به كار مشكلى دچار مىشويم . بهتر اينست كه تصديق خبط علاء الدوله را بكنيد و او را تغيير بدهيد كه علما هم راضى شوند . از قضا در آن بين ، تلگراف علماى عراق عرب بر تكفير علاء الدوله رسيد و علماى تهران هم بعضى تصديق و امضاء كردند .\r\n\r\nحكومت عربستان و لرستان\r\nبراى حكومت عربستان رأى خواستند ؛ گفتم ، عبد الله خان سردار اكرم چند سال در ابواب جمعى و معيت من در آنجا بوده و بلديت كامل حاصل كرده است ، الان هم فوج آن‌ها در عربستان حاضر خدمت است . حال هم با طاهر خان سرتيپ - پسر خالوى او - چون بعد از آمدن من ، شأن خودش را اجل از تبعيت علاء الدوله مىدانست ، آمده است همدان . او را تلگرافا حاكم كنيد كه طاهر خان را نايب الحكومهء خودش بكند و خود او را به تهران بخواهيد كه قرار بقاياى محلى را بگذارد و دستورالعمل بگيرد برود . به شيخ محمد على و رؤساى عربستان هم تلگرافا بگوئيد ، به شكرانهء اين‌كه دولت به رعايت شما حكومت را تغيير داد ، بايد علاء الدوله را با كمال احترام روانه نمائيد . همگى رأى مرا تصديق كردند و فرمانفرما در موقع اجرا گذاشت . بعد حكومت لرستان را هم به عبد الله ميرزا حشمت الدوله - بدون مداخلهء مخبر الدوله - دادند ، روانه شد . عبد الله خان سردار اكرم را حاكم عربستان كردند . تلگرافى به همدان شد كه به چاپارى بيايد و دستورالعمل خود را با خلعت و فرمان بگيرد ، برود . تلگرافا هم طاهر خان سرتيپ را كه با فوج فدوى حاجيلوى طايفهء خود عبد الله خان در عربستان است ، نايب الحكومه كند . عبد الله خان سردار اكرم آمد و علاء الدوله را اهل شوشتر از محاصره خارج كردند و فرستادند ؛ با زحمت زياد از دزفول عبور كرد ، ديگر قدرت آمدن از راه لرستان نداشت و از راه پشتكوه - ابواب جمعى حسين قلى خان والى فيلى كه در ميان اعراب معروف به ابو قداره بود و از دولت سردار اشرف لقب داشت - خود را به كرمانشاهان رسانيد . آنجا هم چون علماى ايران و عراق عرب او را تكفير كرده بودند ، هيچ‌جا داخل هيچ شهرى نشد و آمد در خارج تهران در املاك خودش چند روزى ماند و به طرف لواسان رفت . بعد از مدت چهار ماه كه به توسط مشير الملك ميرزا نصر الله خان ، وزير لشكر و سپهسالار پول زيادى به علماى تهران دادند ، آمد به رستم‌آباد شميران و از آنجا اواخر سال وارد شهر شد .\r\n\r\nوقايع سال 1314 قمرى\r\nدر اين سال كه سنهء 1314 بود ، حكومت خراسان با حاج آصف الدوله غلامرضا خان شاهسون اينانلو پسر حسين خان نظام الدوله بود . حكومت فارس با ميرزا اسد الله\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nخان ناظم الدوله برادر نظام العلماى تبريزى كه به توسط صدر اعظم به اين مقام رسيده بود . حكومت اصفهان با ظل السلطان و حكومت يزد با جلال الدوله و حكومت كرمان با خود فرمانفرما و حكومت خمسه با مهدى قلى خان مجد الدوله و حكومت قزوين با آقا باقر اصفهانى سعد السلطنه و حكومت همدان با سلطان محمد ميرزا عضد الدوله و مازندران و گيلان با ميرزا احمد منشى باشى سابق شاه ملقب به مشير السلطنه كه اصلا نورى و ازادانى نور بود . سمنان و دامغان و شاهرود و بسطام و استراباد با وجيه الله ميرزا كه ملقب به امير خان سردار بود و كرمانشاهان و كردستان با زين العابدين خان قراگزلوى عاشقلو حسام الملك . حكام كه حالت طفره از كار و تنفر از معاشرت و مجالست مخبر الدوله و پيشرفت كار و شدت مراقبت فرمانفرما و مقبول القولى او را در حضور شاه ديدند ، تماما رجوعات خود را به او مىكردند و همچنين مطالب و عرايض متفرقه هم به توسط او صورت مىگرفت . در خلوت ، ميرزا محمود خان حكيم الملك و خان خان بصير السلطنه ناظم خلوت ، با او همدست بودند و از هرجا مداخلى مىكرد ، بايد يك ثلث ميان اين دو نفر تقسيم مىشد به طريق مثالثه كه دو قسمت به حكيم و ثلثى به بصير السلطنه .\r\n\r\nشرح حال شاه و اطرافيان وى\r\nدر اين موقع لازم است كه بر خلاف شيوه و سيرهء خود در طرز نگارش و رعايت تقدس قلم ، صرفا براى ذكر حقيقت و عبرت و تنبه آيندگان ، شرح حال مظفر الدين شاه را بدون كم و زياد بنويسم . اين پادشاه از اول عمر ، ضعيف الرأى و بىتميز و بىكمال و متنفر از معاشرت عقلا و فضلا و اهل هنر بود . هر وزيرى كه از دربار براى پيشكارى تعيين مىشد و ناصر الدين شاه محرمانه تأكيد در راه رفتن با او مىكرد ، مفيد نبود و به دستيارى همين عملجات خاص ، اسباب خرابى و عزل آن وزير را به اقسام مختلف و اغلب اوقات به شورش خلق تبريز ، فراهم مىآوردند . سى و هفت سال مدت وليعهدى و توقف آذربايجان او طول كشيد . در اين مدت ، معدودى از نوكرهاى كاملش كه فى الجمله ملاحظه‌اى از آن‌ها داشت ، از ميان رفتند و پسرهاى آن‌ها و برادرهاى آن‌ها كه هم‌سن خودش بودند ، بىمانع ماندند .\r\nيك دستهء ديگر هم ، از شدت ولع به اين اعمال ، از اهل آذربايجان جمع كرد كه تمام اوقات شبانه روز مشغول بودند و به هريك از اين‌ها شغلى و منصبى و حكومتى دادند .\r\nدر اين اواخر كه امير نظام را معزول كردند و ميرزا عبد الرحيم خان پسر ميرزا احمد ملقب به قائم مقام پيشكار شد ، مانع مفقود و مقتضى موجود گرديد . عمدهء اجزاء محترم هم از طايفهء نظام العلما بودند : وكيل الملك برادر نظام العلما ، ناظم الدوله و دبير السلطنه پسر نظام العلما كه ميرزا نصر الله نام داشت و سعيد السلطنه پسر كوچكتر نظام العلما .\r\nعلاوه بر آن‌ها ، خان خان است كه از ادنى آذربايجان و اول تفنگدار بود ، و حسين پاشا خان كه پسر محمد صادق قراباغى نوادهء حاج كاظم خان تفنگدار مرحوم نايب السلطنه كه به مقام قوللر آقاسى باشى رسيده و ملقب به امير بهادر شده بود ، و مصطفى خان پسر محمد رضا\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nخان قاجار دولو كه نوادهء محمد باقر خان بيگلربيگى سابق تهران است و ملقب به حاجب الدوله ، و آصف السلطنه پسر مهدى خان قاجار دولو كه برادر مادرى حاجب الدوله است ، و مرتضى خان صدق السلطنهء قاجار و مير حسن خان تفنگدار سابق .\r\nاگر بخواهم شرح بدهم ، از درباريان بدون استثناء هركس از هرطبقه كه بودند ، از اين حالت بىبهره نبودند ، مثل سلطان عبد المجيد ميرزا عين الدوله و خود فرمانفرما و ميرزا محمود خان حكيم الملك و سلطان على خان يزدى . اغلب از دامادهاى شاه هم كسانى بودند كه داخل در آن مقام شده بودند ، مگر كسانى كه به آذربايجان نرفته بودند ، مثل پسر مخبر الدوله و پسر حسام الملك و سركشيكچى باشى و پسر امين الدوله .\r\nهريك از اين‌ها هم منفردا تصرف در خيال و عقايد شاه داشتند ، خاصه وقتى كه دو يا سه نفر اتفاق مىكردند . از همه بيشتر ، چند نفر بودند : عين الدوله و فرمانفرما و حكيم الملك .\r\nسايرين به مناسبت وقت ، هرسه چهار نفرى ، اصحاب و اتباع يكى از اين دو سه نفر مىشدند .\r\nاوايل ورود تهران و جلوس به تخت ، به ملاحظهء اين‌كه فرمانفرما با مردم تهران و رجال دولت خلطهء بيشتر داشت و صاحب ثروت بود ، و به احترام آن‌كه نوادهء نايب السلطنه و پسر فيروز ميرزا فرمانفرما است و از ابتدا با صدر اعظم طرف شده بود و اول هم صدر اعظم و هم عين الدوله را از مقام پيشكارى انداخت و به عنوان حكومت روانهء مازندران كرد ، مقام فرمانفرما بلند شد و طرف اعتناء و احتياج شاه و مردم شد .\r\nسايرين ، معروف و مطلع از كار نبودند ، همه تابع و مطيع فرمانفرما شدند . از اهل عراق هم كسانى كه با فرمانفرما در عزل صدر اعظم متحد بودند از قبيل محمد حسين ميرزا و مشير الملك و دبير الملك و مطلق كاشىها و نظام الملك و شاهزادگان ، همگى متفق بودند .\r\nولى اصحاب خاص و طرف شور و محرم خلوت ، دو پسر فرخ خان امين الدوله و دو پسر ميرزا هاشم خان امين الدوله و حاج على قلى خان بختيارى بودند « 70 » . محمد حسين ميرزا ميرآخور سابق عين السلطان و مشير الدوله هم از دوستان خاص بودند . رفته رفته به واسطهء اغراض شخصى ، كه داراى شغل و مداخل شوند ، فرمانفرما را به دخالت در كار وزارت داخله واداشتند . اول به دستاويز آن‌كه امين الملك كه وزير ماليه بوده است ، گمرك و خزانه در دست او بوده و بايد حساب گمركات را بدهد . نظام الملك هم كه وزير دفتر شده بود ، با خانوادهء صدر اعظم عداوت داشت ، لهذا پسر آقا محمد على صراف را كه تحويلدار گمرك بود ، جلب كرد و لقب صديق السلطانى براى او گرفت .\r\n\r\nوزارت در عهد ناصرى و مظفرى\r\nاين نكته را بايد در اين موقع بنويسم كه ، در زمان شاه شهيد و سابق بر آن ، وزير ماليه در ايران معمول نبود ، فقط مستوفى الممالك بود . هروقت او خلع مىشد ، هر\r\n\r\n\r\n","description":"","footnote":"\r\n( 70 ) - على قلى خان بختيارى در سال 1321 قمرى ، بعد از مرگ برادرش اسفنديار خان ملقب به سردار اسعد شد .\r\n","page_name":" 234 ","page_number":234},
  {"content":"\r\n\r\nاداره يك وزيرى داشت ، مثلا دفتر رئيس داشت و خزانه رئيسى كه معير الممالك بود و گمرك وزيرى و اجناس ديوانى ممالك محروسه وزيرى . حتى وزير داخله هم معمول نبود . هر ولايتى يا دوسه ولايت وكيلى داشتند خيلى معتبر كه آن‌ها به صدر اعظم رجوع مىكردند . در تشكيل وزراى سته ، يك صورتى بهم رسانيد و باز موقوف شد . بعد از ورود حاج ميرزا حسين خان صدر اعظم ، فقط به ملاحظهء اطلاعات سابقهء ميرزا محمد حسين دبير الملك فراهانى و به علت آن‌كه او را كه انتظار صدارت داشت ، منفعل و تحقير كند ، لفظ وزارت داخله را براى او وضع كرد . در معنى ، وزير رسائل مقتدر محترمى بود ، نوشتجات را نزد او مىفرستادند ، جواب مىنوشت و ثبت جواب‌ها را مهر مىكرد ؛ بعد حاج ميرزا حسين خان امضاء و مهر مىكرد . اين ترتيبات را در رساله‌اى جداگانه از اول دولت آغا محمد خان نوشته‌ام .\r\nدر اين دولت كه فرمانفرما صدر اعظم را معزول كرد ، باز نظام الملك لفظا وزير ماليه بود ، زيرا كه وزارت مستقلهء گمرك با نصر السلطنه و خزانه با صنيع الدوله و فقط محاسبات با نظام الملك شد . به واسطهء آن‌كه ميرزا حسين پسر ميرزا هدايت را كه صدر - اعظم به ملاحظهء صلاح كار خود وزير دفتر كرد ، اين منصب از عظم افتاد و كسى تمكين به لفظ وزير دفترى نمىكرد و لقب مستوفى الممالكى را هم كه از ميرزا حسن پسر مرحوم ميرزا يوسف مستوفى الممالك هيچ‌كس تصديق نمىكرد انتزاع كند ، لهذا لفظا به نظام الملك وزير ماليه مىگفتند . در مهر كردن ثبت « صحيح » فرامين و بروات ، با وزير داخله شركت داشت .\r\n\r\nهنگامهء پول سياه\r\nبرويم بر سر مطلب . بعد از كشاكش زياد ، مقرر شد كه امين الملك يك كرور بدهد . فرمانفرما چندين دفعه برادرم را واسطه كرد و مرحوم ميرزا حسن مجتهد آشتيانى كه با خانوادهء صدر اعظم دوستى داشت ، توسط كرد ؛ عاقبت ، فرمانفرما به اين راضى شد كه سى هزار تومان به خودش بدهند و سيصد هزار تومان به دولت . امين الملك تمكين نكرد . دنبالهء اين عمل به صدارت امين الدوله كشيد . بعد در آن بين ، هنگامهء كسادى پول سياه « 71 » درگرفت كه ابدا در دكان صراف‌ها و مواقع تبادل ، پول سفيد بهم\r\n\r\n\r\n","description":"","footnote":"\r\n( 71 ) - از سال 1296 تا 1310 قمرى ادارهء ضرابخانه با خانوادهء امين السلطان ( آقا ابراهيم و ميرزا على اصغر خان ) بود . ايشان حاج محمد حسن امين الضرب را به رياست ضرابخانه گماردند .\r\nدر سال 1310 قمرى ضرابخانه براى مدتى كوتاه به نصر السلطان سپرده شد و مجددا به ادارهء ميرزا على اصغر خان امين السلطان درآمد . بنابه گفتهء عباس ميرزا ملك آرا ، تا آقا ابراهيم امين السلطان زنده بود ، در كار ضرابخانه تقلبى بهم نرسيد . در زمان ميرزا على اصغر خان ، حاج محمد حسن امين الضرب از بار طلا و نقره كاسته و به مقدار زياد پول سياه سكه زد . تورم بيش از حد پول سياه ، موجب تقليل ارزش آن ، ورشكستگى تجار و فقر رعايا شد . هنگامى كه مخبر الدوله و پسرش صنيع الدوله به وزارت داخله و رياست خزانه رسيدند ، حاج محمد حسن را بازداشت و مبلغ 765000 تومان از وى غرامت گرفتند . ر ك : بامداد ، مهدى . شرح حال رجال ايران . ج 3 : 358 و مخبر السلطنه ، مهدى قلى .\r\nخاطرات و خطرات : 100 .\r\n","page_name":" 235 ","page_number":235},
  {"content":"\r\n\r\nنمىرسيد . پول سياه را هم صراف‌ها شصت و هفتاد و هشتاد عدد يك قران رايج قبول نمىكردند . چون بانى اين عمل حاج محمد حسن تاجر اصفهانى بود كه در دولت شاه شهيد به دستيارى امين السلطان آقا ابراهيم ، مباشر ضرابخانه شد ، شرح و بسطى دارد كه مرا از انجام مطلب باز مىدارد و اگر توفيق يافتم ، در طى شرح حال خودم خواهم نوشت . در اين موقع كار بر مردم و دولت از بابت پول سياه كه از مس سكه مىزدند ، سخت شد . بعد از مجالس عديده ، رأى وزرا بر اين شد كه چون اين عمل را حاج محمد حسن جارى كرده است ، دو كرور ضرر او را بدهد و پول سياه را از ميان مردم جمع كند كه دولت در عوض متوجهات ديوانى قبول كند در شصت عدد يك قران و بعد همه را بشكند و در حكم جنس مس باشد و به قيمت مس بفروشد . حاج محمد حسن و حاج حسين آقا [ امين الضرب 
  ] را گرفتند و در خانهء مخبر الدوله حبس كردند .\r\nتمكين ننمودند . عاقبت ، در هفت‌صد و شصت هزار تومان كه معادل پول سياه جمع شده بود ، ختم كردند و تمام آن پول را حاج محمد حسن مجانا پيشكش كرد و مستخلص شد .\r\n\r\nفروش اموال موزه و خزانه\r\nبعد از چندى حضرات ترك‌ها كه متصرف در وجود شاه بودند ، بعد از اين‌كه راه در موزه و خزانه بهم رساندند و آن ظروف طلا و مسكوكات اندوختهء ناصر الدين شاهى را ديدند ، طمع در آن‌ها كردند و شاه را واداشتند كه بگويد ، چون ما شش‌صد هزار تومان قرض رژى تنباكو داريم و هفت‌صد و پنجاه هزار تومان به بانك شاهنشاهى مقروضيم ، صندلى طلا و ظروف طلا صحيح نيست نگه بداريم ، همه را بايد فروخت و مسكوكات عددى پنج تومان و ده تومان را هم بايد عوض طلب ، به بانك داد . قدح‌هاى طلاى ميناى كار قديم و اسباب‌هاى مينايى ، از سينى و اسباب قهوه و چاى ، كه هريك مثقالى مسكوكات طلاى عددى ده تومان و بيست تومان كه حسام السلطنه در فتح هرات براى اثبات تصرف سكه زده بود و خود شاه شهيد براى ذخيره با منگنه و چرخ به شكل امپريال و ليرهء مقبول و خوش سكه ، سكه زده بودند ، همه را بيرون آوردند . در آن مجلس مرا هم با مرحوم امين الملك كه آن اوقات مردود و مغضوب بود ، حاضر كردند . امين الملك از بيم جان سكوت كرد . من عرض كردم كه ، تمام مردم ايران و دول خارجه به واسطهء اكونومى حرص شاه شهيد ، مأخذ پول خزانهء ايران را اقلا داراى چهل كرور پول مىدانند و بدين واسطه دولت اعتبارى دارد . اين ظروف و آلات و ادوات كه اثاثهء دولتى است و اين مسكوكات كه به بازار رفت و در معرض فروش آمد ، به كلى سلب اعتبار از دولت و مايهء مأيوسى و جسارت رعيت مىشود . چون منظور شاه و ملتزمين ركابش كه از آذربايجان آمده بودند ، بردن اغلب از اين مسكوكات و آلات و ظروف بود ، قول مرا تكذيب كردند . اغلب محرمانه در حيطهء تصرف نوكرهاى وليعهدى رفت و بعضى را به قيمت طلاى وقت كه مثقالى سه تومان بود فروختند . من چند فقره از سينى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو قورى و غيرهء ميناى او را ديدم كه نصر السلطنه و آقا غلامحسين و نظام الملك به شركت خريده بودند ، مثقالى بيست تومان و بيست و پنج تومان فروختند . شاهد اين مدعا اينست كه در خانهء خودم ، دو اشرفى فتحعلى شاهى بود كه روى آن را صورت فتحعلى شاه و محمد شاه مينا كرده بودند و يك مثقال وزن داشت ، هر عددى را در هفده تومان مىخريدند و ندادم .\r\nبه‌هرحال تمام اين طلاها و مسكوكات ، در سيصد هزار تومان فروخته شد و قرض رژى و سيصد و شصت هزار تومان قرض بانك شاهنشاهى انگليس ، كماكان باقى ماند .\r\nاز جواهر و اشياء نفيسه ، به سرقت محرمانه به اين اجزاء داده مىشد كه نوكرهاى قديمى مطلع نشوند . ميرزا محمود خان حكيم الملك به خود من گفت ، بند ساعتى كه شاه شهيد درسى هزار تومان خريده بود ، به من مرحمت كردند . من عرض كردم كه ، اين عمل براى شما بدنامى و براى من خطر جانى دارد ؛ در عوض اين ، يك ملكى از خالصجات ببخشيد يا كارى رجوع كنيد كه معادل اين منتفع شوم .\r\n\r\nنابسامانى اوضاع ايران\r\nچون اول دولت بود و هنوز نوكرهاى شخصى ، بصيرتى در كارها حاصل نكرده بودند و نوكرهاى شاه شهيد ، شأن خود را در تمكين به آن‌ها نمىدانستند و مردم هم اعتنائى به شأن آن‌ها نداشتند ، به همين فوايد دلخوش بودند و در صدد دخالت در ادارات و حكومت‌ها نبودند . دوائر دولتى ، جز فراشخانه و كشيكخانه كه كشيك و حفظ شخص سلطنت را منوط به اين دو شعبه مىدانستند ، زيرا كه چهارصد غلام آذربايجانى را حسين پاشا خان در ركاب آورده بود و صد نفر فراش ترك مصطفى خان حاجب الدوله داشت و فوج اميريهء ترك كه جمعى ظفر الدوله نوادهء احمد خان مراغه‌اى كه داماد حاجب الدوله بود ، عوض فوج سواد كوهى قراول مخصوص شده بود . حكومت شهر هم‌چون دختر نير الدوله زن حاجب الدوله بود ، به تصويب فرمانفرما ، واگذار به نير الدوله شد .\r\nمذكور خاطر شاه از زمان وليعهدى كرده بودند كه اهل عراق و فارس ، بدخواه شاه هستند و آذربايجانى ، جان نثار و فدوى . به اين واسطه ، كمال تنفر را از اهل عراق داشت و مخصوصا قدغن كرده بود كه ، غلامان عراقى را متدرجا معزول و عوض آن‌ها ، آذربايجانى ، خصوصا قرجه داغى ، برقرار كنند . كار شهر هم به واسطهء كمى نان و زيادى پول سياه ، هرروز در انقلاب و تشويش بود . اين فقرات هم مزيد سوء ظن شاه به عراقى و حسن ظن او به آذربايجانى شده بود . در خلال اين حالات ، به سبب دخالت فرمانفرما در كار حكام و اصرار در بقاى حكومت خراسان آصف الدوله ، ميانهء فرمانفرما و مخبر الدوله كار بىپرده شد . در حضور شاه و ميان باغ گلستان ، مخبر الدوله بناى بدحرفى و فحاشى نسبت به فرمانفرما گذاشت و خود را به كلى از كار وزارت داخله كنار كشيد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nوليعهد و امين الدوله\r\nدر اين بين ، در آذربايجان هم‌چون سبك عمل و طرز كار امين الدوله مانع حصول مقاصد محمد على ميرزا وليعهد « 72 » بود كه مداخله در كار و مداخل از ولايات و حكام بكند و وليعهدى را كه در سن بيست سالگى است و هيچ وقت داخل امور بزرگ نبوده و همه وقت زير دست و محكوم پيشكارهاى نالايق آذربايجان مثل قائم مقام و عين الدوله بوده و حتى از نوكرهاى جزء شاه مثل وكيل الملك و ناصر السلطنه و حكيم الملك و پيشخدمت‌ها و ناظر و كشيكچى باشى تملق مىگفته و سخت مىشنيده و در عداد آن‌ها محسوب بوده است ، دخيل در كار ايالت و مسائل عمده كند ، وليعهد از اين مسئله دلتنگ بود و به هروسيله كه بود ، مردم را تحريك به اغتشاش شهر مىكرد . گاهى گرانى نان ، زمانى كمى ذغال . گاهى هم وامىداشت ارامنه با مسلمان نزاع مىكردند . در زمان سرتيپى فوج قراداغ و نيابت رياست قشون ، با الواط و اشرار شهر هم خصوصيت و رابطه حاصل كرده بود ، لهذا اسباب و آلت شورش و شرارت در دست داشت . امين الدوله كه وضع را اين‌طور ديد ، صريحا چون دختر حاجى شيخ محسن خان مشير الدوله وزير امور خارجه ، زن معين الملك پسر امين الدوله بود و سال‌ها با امين الدوله علاوه بر خويشى ، دوستى و محرميت داشتند ، تلگرافى به او زد كه ، اعم از اين‌كه مرا از اين خدمت معاف و احضار كنند يا نكنند ، من به تهران مىآيم . اگرچه در ظاهر به واسطهء حالات وليعهد محق بود ، ولى در باطن هم مىدانست كه مخبر الدوله از عهدهء وزارت داخله بر نمىآيد و سال‌ها هم بود كه هوس رياست و صدارت در دل امين الدوله بود .\r\n\r\nاجلاس وزرا و نفاق رجال\r\nدر اتاق قصر ابيض كه در طرف شرقى باغ گلستان و از بيوتات دولتى است ، وزرا را حكم كردند براى مشورت حاضر شوند . ملك‌آرا و ركن الدوله و نظام الملك و وزير دربار و فرمانفرما و مشير الدوله و صاحب ديوان و جهانسوز ميرزا و من حاضر شديم .\r\nمشورت كردند ، آراء بر اين قرار گرفت كه مرا به آذربايجان بفرستند . تفصيل را نوشتند و به حضور فرستادند . چون سفارت انگليس مدعى بود كه صدر اعظم بنا به اتفاقاتى كه در عربستان بعد از شهادت شاه شهيد و قبل از او افتاده بود - و من در شرح احوال خودم نوشته‌ام - ، قرار داده است كه من و سعد الملك برادرم ، پنج سال به هيچ خدمت دولتى مأموريت حاصل نكنيم ، شاه فرمود تلگرافى از قول خودش به ملكهء انگليس زدند كه ، وجود اين دو برادر براى خدمات دولتى لازم است . خواهش دارم كه اين قرارداد صدر اعظم را صرف نظر كنيد . تلگراف رفت . بعد از سه روز جواب رسيد كه ، صرف نظر كرديم . در اين بين ، ميانهء مخبر الدوله و فرمانفرما در باب آصف الدوله و ساير\r\n\r\n\r\n","description":"","footnote":"\r\n( 72 ) - جهت اطلاع بيشتر رجوع كنيد به : امين الدوله ، ميرزا على خان . خاطرات سياسى امين الدوله : 227 - 224 .\r\n","page_name":" 238 ","page_number":238},
  {"content":"\r\n\r\nكارهاى داخله ، كار سخت شد . فرمانفرما اسبابى فراهم آورد كه در ظاهر امير نظام را از كرمانشاهان براى حكومت خراسان بخواهند ، ولى در باطن براى وزارت داخله باشد . امير نظام هم فورا از كرمانشاهان حركت كرد . امين الدوله هم از تبريز نقل مكان كرد . من فرمانفرما را در جلوى عمارت موزه ملاقات كردم ، به او گفتم ، اين رأى كه تو داده‌اى باعث تمامى خودت و جميع نوكرهاى ترك شاه است ؛ زيرا كه امير نظام به واسطهء تقويت‌هاى شاه شهيد ، چنان بر شماها اقتدار و تسلط بهمرسانده بود كه هيچ‌يك اذن ورود به اتاق نداشتيد و به همهء شماها فحش عرضى و پدر و مادر مىگفت و نسبت به خود شاه هم حركات قاهرانه مىكرد . اگر او به تهران آمد ، شماها بايد چشم از جميع مقاصد و منوياتى كه حاليه داريد و بالمآل منتظريد ، چشم بپوشيد . من براى صرفه و صلاح شماها ، چشم از پيشكارى آذربايجان مىپوشم ، او را از همان طرف مأمور اين كار كنيد . تا يك درجه‌اى فرمانفرما را راضى كردم .\r\n\r\nرياست وزرايى امين الدوله\r\nشب دهم شوال در منزل خودم اين اشخاص را وعده خواستم كه همگى رفقا و صدقاى فرمانفرما بودند : محمد حسين ميرزا ، اقبال الدوله ، وزير دربار « 73 » ، وزير همايون ، معاون الدوله ، خودم و سعد الملك . حاجى على قلى خان بختيارى هم‌چون از زمان صدر اعظم ، خودى داخل حوزهء آن‌ها كرده بود ، معاون الدوله بدون وعده او را آورد . در آنجا متفقا اصرار در آوردن امين الدوله براى وزارت داخله كرديم و تعهد نموديم مادامى كه فرمانفرما مداخله در كار او نكند ، او مخالفت با فرمانفرما نداشته باشد . ورقه‌اى به اين شرط نوشتيم و همگى به ضمانت مهر كرديم ، داديم فرمانفرما . او هم از فرداى آن روز ، همت به فرستادن امير نظام به آذربايجان و آوردن امين الدوله مصروف داشت . حاج شيخ محسن خان مشير الدوله چنان مىدانست كه به واسطهء او و انتسابى كه دارند ، شاه راضى به آمدن امين الدوله شده است . امين الدوله وارد تهران شد و امير نظام به تبريز رفت و من بيكار ماندم و تمام مردم مرا ملامت كردند . بعد از ورود امين الدوله ، شاه وزير دربار را مأمور كرد كه برود نوشتهء استعفا از مخبر الدوله بگيرد . وقتىكه رفت و اظهار كرد ، جواب داد كه ، خودم مىآيم حضورا استعفا مىدهم .\r\nآمد ؛ در حضور عرض كرد كه ، من در اين مدت وزير داخله نبودم و اين جوان جلف مخرب دولت ( فرمانفرما ) ابدا نگذاشت كه من مداخله در كار خودم داشته باشم . من از دست او استعفاى از اين خدمت دادم و اگر او باقى باشد ، شما هم بايد از سلطنت استعفا بدهيد .\r\nبعد بيرون آمد . فرداى آن روز دستخط وزارت داخله را براى امين الدوله فرستادند و امين الدوله قبول نكرد ؛ عرض كرد ، به مجلس حاضر مىشوم و جزو وزرا هستم ، ولى اين اسم را استعفا دارم . مقرر شد رئيس الوزرا باشد . امين الدوله به مجلس دربار آمد ،\r\n\r\n\r\n","description":"","footnote":"\r\n( 73 ) - در اين تاريخ وزير دربار غلامحسين خان ( امين خلوت سابق ) بود . حكيم الملك در اين زمان وزير بنائى بود و بعدها به وزارت دربار رسيد .\r\n","page_name":" 239 ","page_number":239},
  {"content":"\r\n\r\nولى به ملاحظهء زحمات من ، تقريبا دو ماه به قسمى در جزئى و كلى امور با من مشورت و محرميت داشت كه اسباب حسد تمام رجال ، حتى پسر و كسان خودش هم شده بود .\r\nبه‌هرحال اول كارى كه كرد ، عزل آصف الدوله و نصب مرحوم ملك آرا به ايالت خراسان بود كه به توسط من شد . از قضاى اتفاقيه ، پيش از پوشيدن خلعت ، در روز سيزده عيد كه به اسبدوانى دوشان تپه رفتند و من نرفتم ، در سر سفرهء ناهار سكته كرد و مرحوم شد . بعد از فوت او ، در باب ايالت خراسان شور كرد ؛ گفتم ، يا عضد الملك يا سردار كل به پيشكارى ميرزا شفيع خان مستشار كه سابقه به معاملات آنجا دارد ، يا پيشكارى ميرزا سليمان بيان السلطنه . براى هريك از آن‌ها ، عيبى كه واقعيت داشت گفت . بعد چون من معاندت و رقابت در عمل فارس با ركن الدوله داشتم ، خواستم بىغرضى خود را مدلل بدارم ، گفتم ، مستحق اين كار ركن الدوله است . گفت ، بد حساب و مال ديوان‌خور است . گفتم ، طرف دادوستد ديوان ميرزا شفيع خان را قرار بدهيد و التزام بگيريد شاهزاده تفاوت عمل را از او دستى بگيرد و مداخله در معامله نكند .\r\nقبول كرد . فرستادم مستشار را آوردند و تفصيل را به او گفتم . همراه امين الدوله رفتيم در اندرون ركن الدوله و قرارهاى لازمه را با حضور مستشار گذاشتيم . ركن الدوله حاكم خراسان شد .\r\n\r\nوزارت عدليه و تجارت حسين قلى خان\r\nبعد ، وزارت عدليه و تجارت را در ازاء اين‌كه من چشم از پيشكارى آذربايجان پوشيدم ، براى من به تصديق فرمانفرما به شاه عرض كردند و گرفتند و دستخط او صادر شد . در شهر ذيقعده الحرام سنهء 1316 من به اين دو وزارت برقرار شدم . رفته رفته اسباب حسد رفقا شد . به توسط شيخ محسن خان مشير الدوله ، به امين الدوله خاطرنشان كردند كه ، نظام السلطنه مدت‌ها است داعيهء صدارت دارد و مىخواهد خود را به اين مقام برساند . حالا پهلوى شما افتاده است و طرف شور واقع شده است كه هركار خوب را به خودش و اصابت رأى خودش نسبت بدهد و اگر خبطى و سهوى واقع شود ، بگويد از من نشد . چنان كه ميرزا آقا خان در زمان صدارت مرحوم امير كبير ميرزا تقى خان كرد و به مقصد نائل شد .\r\n\r\nدسته‌بندىها و دسايس درباريان\r\nحضرات كاشى هم كه اصحاب خاص و طرف شور فرمانفرما بودند ، معاون الدوله محمد ابراهيم خان و مهدى خان كه آن‌وقت آجودان مخصوص بود و بعد وزير همايون لقب يافت ، به فرمانفرما حالى كردند كه نظام السلطنه پهلوى امين الدوله افتاده و مردم را به طرف او جلب مىكند و به كلى دست تو را از كارهاى دولتى كوتاه خواهد كرد .\r\nفرمانفرما هم كه در وزارت داخلهء مخبر الدوله ، عادت به مرجعيت كل و مداخل‌هاى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nگزاف كرده بود ، اگرچه با من در مقام خلاف و خيانت برنيامد و با برادرزاده‌ام كه مجير السلطنه بود كمال مودت و دوستى را داشت ، ولى به كلى از ما كناره گرفت .\r\nعاقله و طرف شورش آن دو برادر كاشانى بودند و حاج على قلى خان بختيارى . اواخر ، ميرزا احمد خان نصير الدوله پسر ميرزا عبد الوهاب شيرازى آصف الدوله را محرم و مصاحب خود كرده بود ، ولى اين جوان با وجود كمى سن ، خيلى معقول و با فضل و پاك‌دامن بود . اسباب كار فرمانفرما در نزد شاه ، ميرزا محمود خان حكيم الملك و خان خان بصير السلطنه بودند .\r\nرفته رفته كار مخالفت فرمانفرما با امين الدوله بىپرده شد و امين الدوله قوت گرفت . فرمانفرما با امير بهادر كه كشيكچى باشى بود ، و حاجب الدوله ، اندك برودتى حاصل كرد . آن اوقات ، ميرزا فضل الله خان برادر نظام العلما كه شوهر همشيرهء فرمانفرما بود ، وزارت خلوت و كاغذ خواندن و نوشتن جواب عريضجات و تلگرافات را دارا بود ؛ فرمانفرما قدغن كرده بود كه بروات كشيكخانه را نقدا و جنسا تا مهر من نباشد ، به مهر صدر اعظم و صحيح شاه نرسانند . اگرچه اين حرف به قانون وزارت جنگ ، حسابى بود ، ولى چون امير بهادر به غرور محرميت و تقرب شاه و پيش‌قدمى در خدمت ، تمكين و عضويت وزارت جنگ را براى خود ننگ مىدانست ، بناى اتفاق با امين الدوله و مخالفت با فرمانفرما گذاشت . حاجب الدوله هم تابع رأى او بود .\r\nمن به ملاحظهء سابقهء دوستى فرمانفرما ، يك روز او را بردم به قريه الهيه منزل ييلاقى امين الدوله و به قدر سه چهار ساعت در اندرون خلوت كرديم ؛ طرفين حرف‌هاى خود را گفتند . حرف امين الدوله اين بود كه ، كار خارج از نظام و قشون را ابدا شما نبايد مداخله كنيد . مفهوم حرف فرمانفرما اين بود كه ، در عزل و نصب حكام بايد من طرف شور باشم و امضاء كنم . همچنين امين الدوله مىگفت ، تشكيل يك اردوئى يا سوق لشگرى به طرفى ، بايد به تصويب من باشد و استعداد قشونى سرحدات و مخارج لازمه ، بايد به استحضار و تصويب من بشود . فرمانفرما قبول نمىكرد . عاقبت ، در روزهاى گرم چهارده ساعت و نيم تابستان ، سه ساعت به غروب مانده ، ختم مجلس بر اين شد كه امين الدوله گفت ، موافقت من با خيالات و عقايد شما ، از جملهء محالات است ؛ شما به تكليف خود عمل كنيد ، من هم هرچه صلاح حال خود را بدانم خواهم كرد . مجلس متفرق شد . من با فرمانفرما به درشكه سوار شديم ؛ چون منزل او در نياوران بود و من هم در همان قرب جوار منزل داشتم ، آمديم . ولى امين الدوله اگرچه مىدانست من با فرمانفرما موافقت در رأى ندارم ، نهايتا از جهاتى كه ذكر شد ، سوء ظن از من حاصل كرده بود . بعد از آن مجلس ، طولى نكشيد كه امين الدوله به دستيارى امير بهادر و حاجب الدوله ، اسباب عزل فرمانفرما را فراهم آورد ؛ به اين معنى و وسيله كه امير بهادر رفت به شاه عرض كرد كه ، من رفتم منزل فرمانفرما ديدم با حكيم الملك و خان خان خلوت كرده و حرف مىزنند . نوكرها نتوانستند مرا منع كنند . وقتىكه وارد شدم ، ديدم اين دو نفر به فرمانفرما نصيحت مىكنند كه با امين الدوله راه برو و خلاف رضاى شاه را مكن . مىگفت ، كار ايران اين‌طور اصلاح نمىشود و شاه مانع از اصلاح است .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمن شاه را تلف مىكنم و ناصر الدين ميرزا را به اسم سلطنت انتخاب مىكنم و خودم صدر اعظم مىشوم و كارها را منظم مىكنم . بر طبق عرض خودش ، قرآنى در بغل داشت ، بيرون آورد و قسم خورد كه ، به گوش خودم از زبان فرمانفرما شنيده‌ام و به اين قرآن كه من فرمانفرما را خواهم كشت كه مرتكب چنين امرى نشود . شاه بىفكر هم قبول كرد . « 74 »\r\n\r\nمشورت شاه با حسين قلى خان و تصميم به تقسيم قشون\r\nشاه از من شور كرد كه چه بايد كرد ؟ جواب دادم ، كليهء قشون را سه شعبه كنيد . توپخانه رئيسى داشته باشد ، چنان‌كه از ابتداى دولت قاجاريه داشته است . ولى قشون را دو قسمت كنيد ؛ تمام عراقى را رئيسى و تمام آذربايجانى را رئيسى تعيين كنيد . اين رأى بر خاطرش صواب آمد و چون با مرحوم عضد الدوله خيلى دوستى و اتحاد داشت ، قسمت عراقى را براى وجيه الله ميرزا ملقب به امير خان سردار تعيين كرد و كليهء آذربايجانى را براى محمد باقر خان شجاع السلطنه كه در صدارت امين - السلطان سردار كل شده بود ، به شرحى كه نوشته‌ام . اين سردار كل سابق همشيرهء امين الدوله را در حبالهء نكاح داشت و ارشد اولاد او از همشيرهء امين الدوله است .\r\nدر الهيه من حاضر شدم ، امير خان سردار و سردار كل هم حاضر شدند . علاء الدوله را هم به ملاحظهء خصوصيتى كه با امير خان سردار و وصلتى كه با هم داشتند و امير خان از او حرف مىشنيد ، حاضر كردند . بعد از گفتگو ، امير خان سردار با كمال افتخار قبول كرد ، ولى سردار كل گفت ، من امشب مىروم در اين مسئله و اطراف او فكر مىكنم .\r\nفرداى آن روز را رفتيم به دربار ؛ معلوم شد كه شب ، محمد باقر خان سردار كل به امين - الدوله نوشته است كه ، من نمىتوانم به شركت قبول اين خدمت را بكنم . امين الدوله هم چون هم خودش مستعد بود و هم شاه به واسطهء خويشاوندى صدر اعظم ، سردار كل را محل وثوق مىدانست ، كليهء وزارت جنگ را به امير خان سردار مفوض كرد . در حالتى كه محمد باقر خان لباس رسمى هم پوشيده و حاضر شده بود به خيال اين‌كه سردار كل مىشود ، خائب و خاسر مراجعت كرد . بعد از عزل ، حاجب الدوله را فرستادند كه ، ديگر در نياوران توقف مكن ، برو به شهر . بعد امين الدوله براى اثبات بىغرضى ، حكومت فارس را براى او تعيين كرد و او را روانهء فارس كرد و بدون مانع و مخل مشغول كار شد .\r\n\r\n\r\n","description":"","footnote":"\r\n( 74 ) - فرمانفرما سرانجام به عراق عرب تبعيد شد . در مورد فرمانفرما ، امين الدوله به‌طور سربسته مىگويد كه در تمامى امور مداخله كرده و مداخل مىبرد . نصر السلطنه را نيز وامىداشت كه در حضور شاه از امين الدوله بدگوئى كند .\r\n","page_name":" 242 ","page_number":242},
  {"content":"\r\n\r\n\r\nخصوصيات امين الدوله\r\nامين الدوله « 75 » از كار داخله و خارجهء ايران بصيرت داشت ، زيرا كه از سن پانزده سالگى چون پاشا خان خالويش رئيس مجلس شورا بود كه به اصطلاح حاليه « وزير دربار » است ، امين الدوله خيلى خوش‌خط و باهوش بود ، در زير دست خالويش تحريرات مجلس را مىكرد . همچنين بعد از دو سال ، منشى حضور شد و جواب عرايض را از طرف شاه شهيد دستخط مىنوشت . مايل به قانون اروپا و وضع و لباس آن‌ها بود . سواد عربيش خوب بود . شعر هم مىگفت . قدرى هم فرانسوى تحصيل كرده بود كه محتاج به مترجم نبود . باوقار و حليم و مؤدب بود . خوش سيما و معتدل القامه بود . منزل و غذايش باسليقه بود . از تاريخ و جغرافى بااطلاع بود . عاقل و باملاحظه بود . دروغ كم مىگفت . از نقاشى هم ربط داشت . ولى عليل المزاج بود . چند عيب داشت : اولا مقهور زنش و پسرش بود ، ثانيا سوءظن به حد افراط داشت ، ثالثا اهمال مفرط داشت كه اغلب امور به واسطهء اهمال از او فوت مىشد . به مذهب اسلام هم چندان معتقد نبود .\r\nرفته رفته به واسطهء كمى نان در شهر و زيادى پول سياه و نرسيدن حقوق مردم ، كارها درهم شد . علما را صدر اعظم در زمان شاه شهيد عادت داده بود كه از طرف صدارت ، فوائد زياد مىبردند و هرقسم احكام حق يا باطل مىخواستند ، براى تهران و ساير ولايات مهر مىكردند و هرقسم توسط مىكردند ، مىپذيرفت . بعد از عزل او هم فرمانفرما ، به واسطهء اين‌كه در عزل صدر اعظم كمك كردند ، وجوهات بىاندازه به هريك داده بود و مىداد . رشتهء كار به دست امين الدوله كه افتاد ، راه فايده مسدود شد و توسط باطل قبول نكرد . همگى از امين الدوله مأيوس و بر ضد او شدند . از رجال دولت هم حكيم - الملك و نظاير آن‌كه از فرمانفرما فوايد كثيره برده بودند و به واسطهء او دخالت در كارهاى دولتى مىكردند ، در عهد امين الدوله دستشان از دخالت كوتاه و راه دخلشان مسدود شد . كاشىهايى كه حاشيه ، بلكه بطانهء فرمانفرما بودند ، در صدد اخلال و افساد برآمدند .\r\n\r\nثروت امين الملك\r\nامين الملك به ثروت و تمول زياد از عهد شاهنشاه شهيد معروف بود و دوازده سال تمام ، كليهء مداخل خزانه و گمركات را برده بود و شاه شهيد انتهاز فرصت براى گرفتن او\r\n\r\n\r\n","description":"","footnote":"\r\n( 75 ) - امين الدوله نيز طى خاطرات خود ، از حسين قلى خان ياد كرده و او را فردى « مجرب و آزموده » مىداند ؛ معهذا در زمان صدارت خويش و به رغم اعطاى وزارت تجارت و عدليه به حسين قلى خان ، چندان نقشى به وى در گردش امور دولت محول نمىنمايد . همين موجب سردى فيما بين گشته و ظاهرا كدورتى روى مىنمايد . پس از عزل امين الدوله و تبعيد وى به لشت نشا و بازگشت امين السلطان ، دوستى فيما بين حسين قلى خان و امين الدوله استحكام يافته و بكرات حسين قلى خان جهت عود امين الدوله به صدارت كوشش مىنمايد . مكاتبات امين الدوله با حسين قلى خان كه تعدادى از آن در باب سوم همين كتاب مندرج گشته است ، گواه است بر دوستى اين دو .\r\n","page_name":" 243 ","page_number":243},
  {"content":"\r\n\r\nمىكرد . مكرر به خود نگارنده شكايت كرد كه ، برادر پدرسوختهء صدر اعظم ، سالى سه كرور مداخل دارد و صدر اعظم يك كرور او را نمىگيرد به ما بدهد با اين همه تنگدستى كه ما داريم . تا يك اندازه هم صحيح مىفرمود ؛ به علت اين‌كه ، دويست هزار تومان از وجوهات گمركى جمع صراف كرده بود و بروات حقوق مردم كه به خزانه توجيه زده مىشد ، از دست صاحب برات مىگرفت و به قسط تا آخر سال حوالهء صراف مىكرد و آن صراف ، تومانى چهار هزار ، پنج هزار ، به تفاوت كسر مىكرد و بمرور به مردم مىداد . در حقيقت ، نصف از مخارج دولتى كه برات صادر مىشد ، به كيسهء امين الملك وارد شده بود . از مباشرين گمرك هم به تفاوت ، سالى قريب دويست هزار تومان تعارف مىگرفت . مىتوان از روى تخمين صحيح گفت كه ، بعد از فوت شاه شهيد ، مالك ده كرور مايهء نقدى و ملكى و جواهرى و طلا آلات و نقره آلات بود . فرمانفرما در وقت اقتدار خودش ، به همدستى نظام الملك ، حساب گمرك او را مطرح كردند . بعد از اين‌كه ديدند صرفه ندارد ، زيرا كه خود او وزير ماليه بود و برادرش صدر اعظم و تمام اهل دفتر مطيع حكم آن‌ها و هرچه خواسته بود ، صورت ظاهر حسابش را مرتب كرده بودند ، ناچار مطالبهء يك كرور پيشكش از او كردند كه عاقبت به توسط مرحوم ميرزا حسن مجتهد آشتيانى در سيصد هزار تومان قطع كردند و خود فرمانفرما هم سى هزار تومان حق السعى مىخواست . اين مسئله در بوتهء تعويق ماند تا صدارت امين الدوله . در آن موقع كه برات حوالهء امين الملك مىكردند ، نمىداد ؛ حكم شد بروند درب و پنجرهء خانهء او را بشكنند و كاه دود در خانهء او بگذارند . باز وجهى نداد . عاقبت ، مقرر شد كه خان خان كه بصير السلطنه بود ، برود او را در خانهء خودش حبس كند و سيصد هزار تومان را از او قهرا بگيرد . خان خان آمد به شهر ، شش هزار تومان نقد و دو حلقهء انگشتر از او گرفت و دستورالعمل داد كه برود الهيه منزل ييلاقى امين الدوله بست بنشيند . امين السلطنه كه داماد صدر اعظم و امين الملك بود ، در حساب صندوقخانهء زمان شاه شهيد ، مدعى هشتاد هزار تومان طلب بود و عاملى كرده بود ، زرگر و تاجر را مدعى قرار داده بود كه آن‌ها شال و طلا و جواهر داده‌اند . همه روزه عارض بودند و امين السلطنه هم تصديق داشت و مىگفت ، بايد دولت بدهد . به اين واسطه ، او هم رفت در الهيه متحصن شد .\r\nجمعى از علما و بعضى از رجال بودند كه طالب عود صدر اعظم از قم بودند ؛ از جملهء آن‌ها ، امير خان سردار وزير جنگ بود و حكيم الملك و كاشىها ، يعنى دو پسر فرخ خان مرحوم و دبير الدوله حاكم تهران .\r\n\r\nرابطهء امين الدوله و مشير الدوله\r\nدر اين بين اسباب آسمانى چنين فراهم آمد كه دختر حاج شيخ محسن خان مشير الدوله وزير امور خارجه كه عيال معين الملك پسر امين الدوله بود و با مادر معين الملك ناسازگار بود و خود معين الملك هم چندان ميلى به آن دختر نداشت ، عقيمه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nهم واقع شده بود . زن امين الدوله به خيال وصلت با شاه افتاد كه دختر حضرت عليا را براى معين الملك بگيرد . بعد از گفتگوى زياد ، شاه و حضرت عليا راضى شدند ، به شرط مطلقه كردن دختر مشير الدوله . امين الدوله دختر مشير الدوله را به خانهء پدرش فرستاد و معين الملك او را طلاق گفت به وضع نالايقى كه بعضى جواهرات او را ندادند و پاره‌اى را كم و زياد كردند . پس از آن در اتاق گالارى دولتى كه طرف ميدان توپخانهء قديم است ، مجلس عقد فراهم شد . حتى خود مشير الدوله را هم دعوت كردند و حضور داشت . عقد جارى و عروس را با تجملى شايسته ، سوار به تخت فيل كردند . تمام رجال در ركاب بودند ، رفتيم به پارك امين الدوله رسانديم . اين عقدهء عداوت كه ما بين امين الدوله و مشير الدوله بسته شد ، امين الملك و حكيم الملك فرصتى بدست آوردند و با مشير الدوله همدست شدند و ترتيب اسباب دادند .\r\n\r\nخيال استقراض و اصلاحات مالى\r\nدر آن اوقات هم بناى استقراض شش كرور بود « 76 » از خارجه كه خرده قرض‌ها را بدهند و كارهاى دولتى راه بيفتد و تا اصلاح عمل بودجه ، دخل و خرج شود . امين الدوله از عقل و علمى كه داشت و وضع بد خرجى و بوالهوسى شاه را كاملا سير كرده بود ، از جانب سفارت انگليس متصل مىگفت كه ، خارجه اعم از اين‌كه انگليس باشد يا دولت ديگر ، به شرطى به ما پول قرض مىدهد كه اولا قرضى كه داريم و مىخواهيم از اين وجه بپردازيم ، قرض مشروع دولتى باشد ؛ ثانيا هرچه فاضل آمد ، در صندوق بانك باشد و مخارج مشروعهء لازمه دولتى را حواله بانك كنيم بدهد . و همچنين در ترتيب ماليات ، رأيش اين بود كه ، تمام ماليات ايران را به وكلاى بانك در ولايات بدهند كه وكلاى بانك حوالهء بانك مركزى كنند و بروات حقوق مردم حوالهء صندوق بانك باشد و نقدا بگيرند و ديگر حقوق مردم را به خرج كتابچهء دستورالعمل ننويسند كه حكام به صاحبان حقوق نرسانند و به ثلث و نصف مصالحه بشود . ديگر در اين تهيه بود كه از روى ثبت دفتر ، ماليات ايران را نقدا و جنسا هرچه هست ، ملاك بدهند ؛ چون اغلب بدهى جنسى ملاك و خالصجات را متدرجا تسعير كرده بودند از قرار خروارى يك تومان و پنج هزار و دو تومان . از آن طرف مصارف دولتى را از قبيل جيرهء قشون مأمور و عليق اسب\r\n\r\n\r\n","description":"","footnote":"\r\n( 76 ) - وضع ماليهء ايران هنگام روى كار آمدن امين الدوله ، سخت بحرانى بود و دولت ناچار از استقراض خارجى . دولتين روس و انگليس با استقراض ايران از ساير دول اروپائى مخالفت داشتند . امين الدوله جهت تخفيف بحران مالى ، ناچار در صدد استقراض از بانك شاهى برآمد . جهت وجه الضمان وام نيز ، واگذارى گمركات جنوب و كرمانشاهان را به بانك پيشنهاد نمود . بانك شاهى از 400000 ليرهء مورد نياز دولت ايران ، تنها با پرداخت 50000 ليره موافقت كرد . در اين اثنا ميرزا على اصغر خان امين السلطان با يك بانك خصوصى روسيه وارد مذاكره شد . دولت روس نيز با اعطاى وام به ايران موافقت داشت . همين اقدام سرانجام موجب عزل امين الدوله و عود امين السلطان به صدارت گشت .\r\n","page_name":" 245 ","page_number":245},
  {"content":"\r\n\r\nتوپخانه و مخارج ديگر را دولت بايد به نرخ عادله ، خروارى ده تومان ، پانزده تومان و اقلا هشت تومان بخرد و جنس خودش را خروارى پانزده قران تا دو تومان فروخته باشد . همچنين چند نفر از دولت بلژيك خواست براى ترتيب كار گمرك كه تمام گمركات را در يك مأخذ و ميزان قرار بدهد ؛ از جمله ، رئيس آن‌ها مسيونوز بود .\r\nاين ترتيبات و مقدمات ، اسباب اخلال و افساد حضرات شد .\r\n\r\nعلل رنجش حسين قلى خان از امين الدوله\r\nاوايل از من مستور مىداشتند و اواخر چون قول مرا در پيش شاه محل اعتنا مىدانستند و گمان كرده بودند كه من و سعد الملك برادرم داراى چندين كرور وجه نقد هستيم ، و مرا هم امين الدوله در وزارت عدليه و تجارت خيلى رنجانده بود آشكار كردند . اما رنجش من از امين الدوله ؛ مثلا اوايل ، حاج مختار خان نام تبريزى كه ابدا اهميتى نسبا و حسبا نداشت و نوكر كارپرداز بغداد بود و از جانب او در كربلا نايب كارپردازى شده بود و حتى بعد از مأموريت آذربايجان من ، داخل نوكرهاى شخصى من شد ، او را آورده بود و در منزل ييلاقى خودش چادرى زده بود و منزل او قرار داده بود و عرايض متعلق به عدليه را به او رجوع مىكرد . بعد از دو سه ماه ، محمد خان كرمانى امير الامرا را كه به منزل او از بيكارى متحصن شده بود ، عمارتى در پارك خودش براى او ساخت و اسم آن اتاق را ديوان تظلم خاصه گذاشت كه رجوع مطالب مردم به آنجا بود . به اين‌ها هم قناعت نكرد ، چندين دفعه تحريك كرد كه تجار در مجلس دربار بر من اعتراض كردند . عبدالعلى ميرزا معتمد الدوله را در خصوص تشكى اهل طالقان از مباشر او ، تحريك كرد كه در مجلس دربار بگويد ، نظام السلطنه تحريك كرده است .\r\nبه اين‌ها هم قانع نشد ، به شاه عرض كرد ، نظام السلطنه آدم عاقل مجرب است ، بايد سالار الدوله را به او سپرد تربيت كند كه حكومت كرمانشاهان و كردستان را به سالار الدوله بدهيد و نظام السلطنه پيشكار و عاقله و مربى او باشد . تجار هريك مطلبى داشتند ، به توسط من اظهار مىشد ؛ چند روزى به طفره مىگذرانيد ، بعد كه من مطلع مىشدم ، كار آن‌ها را مستقيما به توسط اجزاء خودش صورت داده بود .\r\n\r\nرفع بحران پول سياه با نظر حسين قلى خان و كمك سعد الملك\r\nعلاوه بر اين‌كه اسباب آمدن و وزارت او را من فراهم آوردم ، در گرمى هنگامهء كمى نان و زيادى پول سياه و مخالفت علما ، حاج محمد كاظم ملك التجار مردم را تحريك كرد كه بانك شاهنشاهى ورشكسته است ، نوت‌هاى كاغذى را ببريد وجه نقد صاحبقران رايج مطالبه كنيد . مردم اجماعى در اطراف منزل بانك كردند . ما در نياوران بوديم كه « كلنل پيكو » كه آن‌وقت نايب اول سفارت انگليس بود ، مضطربانه آمد به دربار كه ، با امين الدوله مطلب محرمانه دارم . اتاق حاجب الدوله را خلوت\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكردند ، هردو آنجا رفتند و بعد مرا هم خواستند . وقتى كه رفتم ، ديدم در كمال اضطراب هردو متحيرند چه كنند . گفتم ، اضطرابى لازم نيست ، سوار شويد برويم شهر . تجار و بعض از رجال را كه ماليه و ثروتى دارند ، مىآوريم و وجهى به بانك كمك مىدهيم .\r\nفورا كلنل پيكو را فرستاديم كه برود اطمينان به بانك بدهد . من و امين الدوله هم سوار درشكه‌اى كه حالا هم در نظرم نيست از كه بود شديم . اول آمديم ضرابخانه كه ببينيم پول سفيد مسكوك چه دارند . معلوم شد چهار روز است چرخ ضرابخانه عيب كرده است و سه روز ديگر طول دارد درست شود و كار كند . با كمال دلتنگى آمديم شهر به منزل خود امين الدوله . من صورتى نوشتم از رجال ، اول برادرم سعد الملك را نوشتم ، بعد نير الدوله حاكم تهران ، بعد سپهسالار ، بعد علاء الدوله كه مىدانستم اين‌ها پول دارند . فراش رفت آن‌ها را حاضر كرد . از تجار هم حاجى محمد كاظم ملك و حاج محمد حسن اصفهانى امين دار الضرب و آقا عبد الباقى ارباب تهرانى و حاج محمد على كاشى و حاج محمد اسماعيل ترك معروف به مغازه ؛ همه حاضر شدند . تكليف كمك كرديم .\r\nبرادرم چون وجه موجود در خانه داشت ، چهل هزار تومان قبول كرد . نير الدوله و سپهسالار و علاء الدوله هم چهل هزار تومان قبول كردند . عاجلا قرار داديم كه اگر اين وجه به بانك وارد شود ، مردم به بهانهء أخذ تنخواه ، ريخته مىشوند در عمارت بانك و غارت و خرابى مىكنند . اعلان كرديم كه ، در كاروانسراى امير ، حجرهء حاج محمد حسن و در كاروانسرا خدائى ، حجرهء حاجى آقا عبد الباقى ارباب ، پول حاضر است ؛ نوت‌ها را ببريد آنجا وجه بگيريد . اشكال در اين بود كه پول سفيد مىخواستند و طلا قبول نمىكردند و جز چهل هزار تومان ، پول سفيدى نبود . حاج سيد اسماعيل صراف كه وجه سپهسالار و علاء الدوله نزد او بود ، تمام سهم آن‌ها را اشرفى موجود كرده بود . حاجى محمد حسن از جانب نير الدوله و خودش بيست هزار تومان پول سفيد مهيا كرد . روى مردم را به طرف اين دو نقطه برگردانديم ، از اطراف منزل بانك متفرق شدند .\r\nبعد متدرجا از تجار و از قيمت وجوه طلا ، به قدر صد هزار تومان پول مهيا شد .\r\nبرادرم هم از وجوهى كه من در نزد جمشيد فارسى و حاج سيد محمد صراف داشتم ، بيست هزار تومان ديگر پول سفيد روز بعد موجود كرد . مردم همين قدر كه ديدند كيسه‌هاى پول سفيد روى دوش نوكرهاى سعد الملك وارد حجرهء حاج محمد حسن و آقا عبد الباقى مىشود ، از آن اضطراب افتادند . در ظرف سه روز ، به قدر دويست هزار تومان پول داده شد و نوت ضبط كردند و به كلى مردم از صرافت تبديل نوت افتادند و اين فتنه خوابيد . اگر آن روز چهل هزار تومان پول سفيد برادرم از خانه‌اش بيرون و در دوش نوكرهايش وارد اين دو حجره نشده بود ، رئيس بانك مقتول و منزل او خراب و تاراج شده بود و فتنهء اين عمل معلوم است براى دولت ايران چه بود .\r\nبا اين زحمات و خدمات ، روزبه‌روز به تحريك مفسدين ، بر سوء ظن و عداوت امين الدوله مىافزود . نصر السلطنه محمد ولى خان تنكابنى كه وزير گمركات و ضرابخانه بود ، چندان اعتنائى به امين الدوله نداشت و هرقدر تكليف كرد كه يك مبلغى بر گمرك و ضرابخانه بيفزايد ، قبول نكرد ، چون اصل ماليات گمرك در زمان امين الملك هشتصد و پنجاه هزار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nتومان بود و نصر السلطنه در دو كرور قبول كرده بود .\r\n\r\nوضع گمرك\r\nمرحوم برادرم به واسطهء سابقه‌اى كه در عمل گمرك داشت و گمركات جنوبى ايران با او بود و با فتح الله خان بيگلر بيگى گيلان هم كه گمركات بحر خزر و خراسان با او بود ، خصوصيت داشت ، داوطلب شدند كه سيصد هزار تومان بر گمركات بيفزايند و بالمناصفه در ادارهء آن‌ها باشد . نصر السلطنه را از وزارت گمرك و ضرابخانه معزول و ضرابخانه را هم در بيست هزار تومان علاوه ، به صنيع الدوله پسر مخبر الدوله واگذاشتند .\r\nمعلوم شد كه امين الدوله ميل دارد رشتهء گمرك در دست معين الملك پسر خودش باشد .\r\nخيال صحيحى هم بود ، به علت آن‌كه دولت پولى نداشت و از شرايط بقاى صدارت هم ، داشتن پول موجودى بود در دست صدر اعظم ؛ خصوصا با حالت شاه كه بمشابه اطفال ، هرروز هوس خريدارى اشياء لعب و بيهوده مىكرد . بعد از اين‌كه برادرم و بيگلر بيگى متحد شدند و سيصد هزار تومان بر اجارهء گمركات ممالك محروسه افزودند ، بنا شد رياست كل با برادرم سعد الملك باشد . من چنين صلاح دانستم كه به توسط معين الملك ، گمركات در ميان او و فتح الله خان بالمناصفه به حكم قرعه قسمت شود كه اسباب ملالتى در ميان نباشد . معين الملك را در نياوران منزل خودم دعوت كردم . در آنجا تمام گمركات را به دو قسمت متساوى تقسيم كردند . طرف جنوبى و آذربايجان را به حكم قرعه سهم برادرم قرار دادند ، شمالى را با كرمان و يزد و كرمانشاهان و تهران ، سهم فتح الله خان شد . قرار دادند مجير السلطنه را به حكومت بنادر و اداره كردن گمركات جنوبى بفرستند و اسم وزارت گمرك با سعد الملك باشد .\r\n\r\nعناد امين الدوله و انگليسىها با سعد الملك\r\nامين الدوله راه علاج را منحصر به اين ديد كه با سفارت انگليس ، اسباب اخلال اين عمل را فراهم آورد . يك شب در سفارت ييلاقى ، طرح صحبت ممنوعيت برادرم را از كارهاى دولتى كرد و عنوانش اين شد كه ، دولت انگليس فقط از شخص نظام السلطنه صرف نظر كرده است و سعد الملك تا پنج سال بايد در كارهاى دولت مداخله نداشته باشد .\r\nبه خط خودش اين مسئله را نوشت و به كلنل پيكو سپرد . در حالتى كه مجير السلطنه را هم فرستاده بوديم و ميرزا خليل شيرازى هم پيش از وقت چون در شيراز بود ، ملقب به معز الممالك شده بود و به بنادر از جانب سعد الملك رفته بود . ميرزا حسين خان نام اصفهانى كه سابق گمركچى كاشان و در اين حين در تهران بيكار بود ، از جانب برادرم مأمور آذربايجان و ملقب به نصر السلطنه شد . همين‌قدر كه مجير السلطنه وارد شيراز شد ، « دوراند » وزير مختار انگليس ، جدا ايستاد كه چون مجير السلطنه از جانب سعد الملك رفته است و سعد الملك از جانب دولت انگليس ممنوع از مستخدمى است ، حكما بايد او\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nرا عود دهند و گمركات هم در ادارهء سعد الملك نباشد . امين الدوله هم قبول كرد و كل گمركات به ادارهء معين الملك به رياست بيگلربيگى شد . بيگلربيگى هم خط جنوبى را به حكومت فارس واگذار كرد و ميرزا حسين خان را هم از جانب خودش در آذربايجان استقلال داد .\r\n\r\nمقدمه چينى جهت عزل امين الدوله\r\nاين مسئله هم مزيد خصومت ما و امين الدوله شد . حكيم الملك اين را فوز عظيم دانست و با من مسئله را به ميان آورد و قرار دادند كه او را معزول كنند و كارهاى او را تقسيم نمايند . وزارت ماليه كليتا با من و قشون با امير خان سردار و خزانه با مشير السلطنه و عدليه با ناظم الدوله و اوقاف با ميرزا عبد الرحيم خان قائم مقام و ضرابخانه و بنائى با حكيم الملك و پستخانه با مهدى خان وزير همايون آجودان مخصوص باشد و وزارت خارجه با مشير الدوله . نير الدوله هم‌چون معاون الدوله پسر فرخ خان با او همدست ، يعنى جزء اجزا او بود ، خواهش كرد كه وزارت تجارت هم با او باشد . تعيين اين ادارات را به صوابديد من قرار داده بودند و جواب و سئوال حضور شاه هم با من بود . من هم به صوابديد حكيم الملك ، تصديق مىكردم . وزارت داخله را هم حكيم الملك براى عين الدوله وعده كرده بود . از من خواسته بود كه اصرار كنم ، ولى در باطن با شاه مواضعه در آوردن امين السلطان داشتند ، اما من مطلع نبودم و مشير الدوله اطلاع داشت .\r\n\r\nعزل امين الدوله\r\nبعد از ترتيب اين كارها ، روز دوازدهم محرم سنهء 1316 ، همهء ماها را احضار به دربار كردند . امين الدوله هم آمده بود ، ولى خبر نداشت . آمد و رفت حضور شاه .\r\nاز آنجا مراجعت كرد ، رفت بالاخانهء دربار مشغول كار شد . هرچه دوستان و محارم او گفته بودند كه كار گذشته است و حضرات در ميان باغ انتظار دادن استعفاى تو را دارند ، قبول نكرده بود . در اين بين ، شاه دستخطى نوشت كه ، شما را از خدمت صدارت معاف كرديم . حاجب الدوله دستخط را برد بالاخانه داد و امين الدوله برخاست و رفت منزلش .\r\nبعد شاه ما را خواست به اتاق برليان . من و مشير الدوله و عين الدوله و حكيم الملك و وكيل الملك وزير خلوت رفتيم آنجا . بناى صدور دستخط براى تعيين وزراء و ادارات شد . فرمودند ، حكيم الملك مأمور است امشب شما را هم ببرد منزل مشير الدوله ، آنجا به شور هم تعيين ادارات را بكنيد . شب ، من و حكيم و امير خان سردار و ناظم الدوله و قائم مقام و نير الملك ، رفتيم منزل مشير الدوله . آنجا وزارت ماليه را بانضمام دفتر براى من و وزارت خارجه را براى مشير الدوله و جنگ را براى امير خان سردار و عدليه را ناظم - الدوله ، وظايف و اوقاف را قائم مقام و ضرابخانه و بنائى را حكيم و پستخانه را آجودان مخصوص و وزارت لشگر را براى مشير الملك نوشته شد . وزارت داخله را من براى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعين الدوله گفتم ، به دليل آن‌كه حرف او در حضور شاه پيشرفت داشت و چون شاهزاده بود ماها مىتوانستيم از او تمكين كنيم . همه قبول كردند و نيم ورقى را مهر كردند .\r\nدر اين بين ، وكيل الملك وارد و سئوالى از صورت تقسيم كرد . نيم ورقى را به او دادند ؛ همين‌كه اسم عين الدوله را به وزارت داخله ديد ، مهر قائم مقام و ناظم الدوله را كه از خانوادهء خودشان بودند ، پاره كرد و گفت ، اگر عين الدوله وزير داخله شود ، ما در خاك ايران تمام اولاد نظام العلما نمىمانيم . مجلس را بر هم زد و برخاستيم . صبح شاه مرا خواست با حضور حكيم ؛ گفت ، من راضى نيستم نوكرهاى شخصى خودم داخل كار دولت بشوند . معلوم شد باطنا خيال ديگر دارد و طفره است . بعد گفت ، من مىروم اتاق ، بفرستند مشير الدوله و امير خان سردار و وكيل الملك هم حاضر شوند ، قرار تعيين ادارات داده شود . فرستاديم آمدند . رفتيم اتاق برليان خلوت كردند . دستخط من و مشير الدوله و امير خان سردار مسلم بود . دستخط ضرابخانه و بنائى را هم براى حكيم الملك گفتم ، عدليه را هم براى ناظم الدوله و وظايف و اوقاف را براى قائم مقام و خزانه براى مشير السلطنه .\r\nمشير الدوله اصرار و التماس زيادى در باب وزارت تجارت معاون الدوله كرد ، ماها هم همراهى كرديم ؛ قبول شد . وزارت داخله ماند . ماها از باطن شاه و مواضعهء حكيم خبر نداشتيم .\r\n\r\nتعيين وزير داخله\r\nاول شاه عنوان كرد كه ، بايد وزير داخله كسى باشد كه تمناى صدارت مآلا نداشته باشد . بعد كه اين فرمايش را كرد ، گفت ، نظام الملك چطور است ؟ من عرض كردم ، نظام الملك صدارت را ارث و حق خود مىداند و در حال معزولى و بيكارى مىگويد شغل موروث من صدارت است . گفت ، مشير الملك چطور است ؟ من فكر كردم ديدم خيلى پرت و نامناسب فرمايش مىكند ، متحير ماندم . جواب دادم كه ، مشير الملك حالا استخوان و شأن آن را ندارد كه وزير داخله شود ، زيرا كه وزير داخله نازل درجهء صدارت و محل حاجت و تملق حكام بزرگ است ، و الا مشير الملك مرد صحيح درست قلم مطيعى است . عين الدوله و ميرزا نصر الله خان دبير الملك ، نقص و كسر شأن خود مىدانند كه با او در يك درجه باشند ، در اين صورت چگونه او را مىتوان براى اين كار بزرگ انتخاب كرد . فرمود ميرزا على اصغر خان چطور است ؟ عرض كردم ، با اين شرط و نيتى كه مىفرمائيد خيال صدارت بالمآل نداشته باشد ، خوردن آب همان و باطل شدن روزه همان است ؛ زيرا كه بدون اسم وزارت داخله ، به محض احضار او از قم ، او صدر اعظم است .\r\nشاه خيال كرد ماها راضى به صدارت او نيستيم ، گفت ، امين الملك چطور است ؟ عرض كردم خيلى خوب و مناسب است ، عين الدوله هم تصديق كرد . وزارت داخله را به اسم او نوشتند و حكيم به مقصود خودش رسيد . حكم كردند وكيل الملك دستخطها را نوشت .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nقسم خوردن وزرا\r\nبعد من عرض كردم ، يك شرط ديگر باقيست ! اين اشخاص كه وزير مسئول مىشوند ، در حضور مبارك هم به قرآن قسم ياد نمايند كه در كار دولتى با هم مخالفت و نفاق نكنند و همچنين خيانت به دولت نكنند و شاه هم تا خيانت فاحش ثابت از ماها نبيند ، تغييرى ندهند . شاه قبول كرد . فرداى آن روز دستخطها را آوردند در مجلس دربار قرائت كردند . همه متفقا رفتيم در سرسراى اتاق موزه . شاه نشسته بود ، سيد بحرينى هم حاضر بود . قرآن را آوردند باز كردند ، سورهء مباركه « برائه » را گشودند . يكى يكى انگشت به سورهء مباركه گذاشته و به تلقين سيد بحرينى ، قسم ياد كرديم . شاه هم به همان‌طور كه عرض كرده بودم ، قسم خورد . بعد عرض كردم كه ، شاهزاده عين الدوله واسطهء عرض عرايض و تحصيل جواب باشد . قبول شد . چون شاه خيال حركت به سمت ييلاق شميران داشت ، پولى براى تدارك لازم بود ؛ قرار دادند در اتاق قصر ابيض حاضر شويم و وجهى قرض كنيم . حاضر شديم ؛ تقسيم كردم از اين قرار وجه استقراض شود : مشير الدوله 10 هزار تومان ، مشير الملك 10 هزار تومان ، امين الملك 20 هزار تومان ، امير خان سردار 20 هزار تومان ، ناظم الدوله 10 هزار تومان ، بنده 30 هزار تومان ، حكيم 10 هزار تومان ، فتح الله خان بيگلربيگى وزير گمرك 40 هزار تومان . پول را به توسط عين الدوله تحويل بيگلربيگى قرار دادند . محل اين وجوه را من از بابت مساعده و پيشكش حكام تقسيم و ابواب جمع بيگلربيگى كردم . در حقيقت امير خان سردار و مشير الدوله ، دينارى ندادند ، زيرا كه قبوض نظامى و شعبهء خارجه را عوض پول دادند . مشغول كار شديم .\r\nدر اين تغييرات ، صد و پنجاه هزار تومان بر عمل گمرك افزودند كه بيگلربيگى وزير گمركات شد ؛ و از اين صد و پنجاه هزار تومان ، دوازده هزار تومان نصفه مواجب عين الدوله استدعا كرد و مرحمت شد . روز سيم محرم آمدم شميران . اتاق دربار هم به ادارهء امين الملك شد . كسانى كه در باطن هواخواه امين السلطان بودند ، به شاه عرض كردند كه ، چون در وزارت داخلهء مخبر الدوله بروات و فرامين را مخبر الدوله و نظام الملك مهر مىكردند ، بايد باز امين الملك و نظام السلطنه مهر كنند . امين الملك به اين قناعت نكرد ، مهرش را مقدم به مهر من مىزد و ثبت هم برمىداشت . من تمكين نكردم ، ميانهء ما كار به كدورت كشيد .\r\n\r\nمراجعت امين السلطان از تبعيد\r\nماه ربيع الاول تا پانزدهم ربيع الثانى هم گذشت . به اذن شاه ، حكيم به امين السلطان نوشته بود كه استدعاى احضار به تهران بكند كه ، مزاجم عليل است و قريب دو سال است از عيال و اطفالم بىخبرم ، حالا اذن بدهيد بيايم در خانهء خودم آسوده باشم . تلگراف را شاه به من و مشير الدوله و امير خان سردار ارائه داد ؛ عرض كرديم ، هرطور رأى مبارك است ، ماها را حرفى نيست . حكم احضار او را نوشتند . حاج على قلى خان بختيارى كه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبه جبران خيانت‌هاى سابق نسبت به امين السلطان ، اين اوقات محرم بست و بند مشير الدوله و حكيم بود ، حكم را برداشت و به چاپارى رفت . روز چهارم ، يك ساعت بعد از ظهر 23 ربيع الثانى ، امين السلطان وارد شد . ماها هم هريك در اتاق خودمان بوديم ، رفتيم ميان دالان نياوران با هم تعارف كرديم و احترام كرد ؛ خصوصا با من و مشير الدوله . رفتيم به حضور شاه ، اظهار التفات كرد ؛ مرخص شد ، رفت به قيطريه منزل ييلاقى خودش و مردم بناى ديدوبازديد و فرستادن تبريك گذاشتند . من هم عصر رفتم .\r\n\r\nعريضهء حسين قلى خان در باب صدارت\r\nسه روز كه گذشت ، شاه دستخطى نوشت كه ، بايد امين السلطان در مجلس دربار حاضر شود و رياست مجلس با او است و باز عين الدوله راپرت عرايض و مطالب را بياورد ، جواب حاصل كند . با اين حالت بود ، تا شاه رفت به اوشان و گلندوك . وكيل الملك به من گفت ، شاه منتظر تصديق مشير الدوله و شما است . برادرم مىرفت به اردو كه كتابچهء دستورالعمل آذربايجان را بخواند و به صحيح برساند . عريضه‌اى به خط ميرزا حبيب الله منشى باشى خودم به اين مضمون نوشتم كه ، وضع عادى چندين هزار سالهء ايران اين است كه يك نفر رئيس كل به اسم صدر اعظم در دولت باشد كه ساير وزرا و ادارات ، مطالب و كارهاى خود را به او اظهار كنند و او كليات امور را به عرض برساند و جزئيات را خود امضاء كند ، و الا هرگاه بنابراين باشد كه شاه به نفس نفيس خود به جزئى و كلى امور رسيدگى نمايد ، به كلى كارها معوق مىماند ، در حالتى كه در اغلب امور شخص پادشاه بصيرت ندارد . به‌علاوه ، سزاوار مقام سلطنت نيست . امروز كسى كه احاطه و اطلاع از كارهاى ايران و بصيرت به حال و منويات مردم دارد ، منحصر به امين السلطان است كه بيست سال تمام شاهنشاه شهيد او را تربيت كرده و بمرور و درجات تدريجى ، او را به اين مقام رسانيده است . شاه در جواب دستخط كرده بود كه ، بعد از مراجعت به نياوران ، قرارى در اين باب مىگذاريم . اين مسئله را مفصلا وكيل الملك كه وزير خلوت و قارى عرايض و نويسندهء جواب‌ها بود ، به صدر اعظم نوشته بود . اگرچه در ظاهر اظهار امتنان كرد ، ولى در باطن بسيار ناگوارش بود كه صدارت او به تصويب و تصديق من باشد .\r\n\r\nصدارت امين السلطان\r\nشاه كه از اوشان مراجعت كرد ، حضورا همگى را خواست و رياست مجلس و وزارت اعظم را به امين السلطان مرحمت كرد . و قرار داد كه وزراى مسئول همه روزه در دربار باشند و عرايض خود را به او بگويند و به توسط او جواب حاصل نمايند . شاهزاده عين الدوله از آن سمت توسط عرايض خارج شد ، ولى ماها هريك مشغول كار خود بوديم . هفته‌اى يك شب در قيطريهء شميران به منزل وزير اعظم مىرفتيم . در اين بين ، مشير الدوله واسطه شد سى هزار تومان برات ادعاى طلب آقا بالاخان كه در وزارت\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nجنگ نايب السلطنه ، منزلت نيابت وزير جنگى داشت و شرح احوال او به موجب حاشيه است ، صادر كند . حال آن‌كه به اطلاع خود من در زمان اقتدار فرمانفرما ، خواستند اين محاسبات او را از بابت قورخانه و ذخيره مفاصا بدهند ، اين سى هزار تومان برات را كه بىپا بود پيشكش كرد . واسطهء او در نزد فرمانفرما ، حسن على خان نظام الدوله بيگلر بيگى تبريز بود . بروات را بردند در حضور شاه باطله كردند ، كتابچهء مفاصاى او را خواستند به صحيح شاه برسانند . چون فرمانفرما پنج هزار تومان براى خودش تعارف خواست و نداد ، بروات باطله شده را رد كردند و كتابچه به صحيح نرسيد . در اين موقع چهار هزار تومان به مشير الدوله داده بودند كه عوض آن بروات ، برات جديدى صادر نمايند . من و برادرم كه در دفتر سمت نيابت مرا داشت ، هرقدر به مشير الدوله عجز و اصرار كرديم كه ، ما به كلام الهى قسم خورده‌ايم خيانت به دولت نكنيم و اين مسئله كه به اطلاع ما بوده است ، خيانت واضحى است ، طمع مشير الدوله و تفتين محمد ابراهيم خان كاشى معاون الدوله نگذاشت كه از اين خيال منصرف شود .\r\nعاقبت برادرم چنين صلاح دانست كه من حقيقت مسئله را محرمانه به شاه بگويم و به خود مشير الدوله هم متعذر شوم كه ابتدا بروات را به صحيح برسان ، بعد من مهر خواهم كرد . من مطلب را به شاه حالى كردم . شاه بروات را قبول نكرد ، ولى تفصيل را به وزير اعظم گفت . وزير اعظم هم براى اين‌كه فيما بين ما نفاق بيفتد ، به مشير الدوله گفت .\r\nپس از بيست روز ، در شهر جمادى الاولى مجددا وزير اعظم را به لقب « صدر اعظم » ممتاز كردند . مهرهائى كه از او ضبط كرده بودند ، با قلمدان مرصع و شرابهء مرواريد صدارت به او مرحمت شد . اين اوقات كسانى كه دعوى خصوصيت و خدمت مىكردند ، صدر اعظم را مهمانى دوره كردند : حكيم الملك و مشير الدوله و امير خان سردار و وزير بقايا كه جزء عمال من و اجزاء دفتر بود ، امين الملك و من خودم .\r\n\r\nعزل فتح الله خان بيگلربيگى\r\nچند روزى كه گذشت ، صدر اعظم به صدد تلافى با بيگلربيگى برآمد ، به علت آن‌كه بعد از معزولى صدر اعظم كه گمرك از ادارهء امين الملك خارج شد و وزارت گمرك به ولى خان نصر السلطنهء تنكابنى به توسط فرمانفرما مرحمت شد ، حساب گمركات بحر خزر را از بيگلربيگى خواستند ، چهل هزار تومان مأخوذ صدر اعظم و امين الملك را قلمداد كرده بود . بعد از عزل فرمانفرما كه امين الدوله نصر السلطنه را از عمل گمرك و ضرابخانه خلع كرد ، بيگلربيگى را پيش كشيد و وزارت معنوى گمرك را به پسرش معين الملك واگذاشت ، بيگلر بيگى رئيس كل گمركات شده بود . به توسط محمد ابراهيم خان معاون الدوله ، ميرزا محمد على خان قوام الدوله پسر ميرزا عباس خان قوام الدوله را كه تمول ارثى زيادى داشت و آدم كم‌مغز جلفى بود ، داوطلب وزارت گمرك كردند به شركت صنيع الدوله و محمد تقى خان معير الملك خالوى صدر اعظم .\r\nدويست هزار تومان بر اجارهء گمركات افزود ، بيگلر بيگى را معزول كردند . قوام الدوله\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبحر خزر را به محمد تقى خان معير الملك و آذربايجان را به صنيع الدوله داد و گمركات جنوبى ايران را خودش به حكام واگذاشت . در آن‌وقت فرمانفرما حاكم فارس و آصف الدوله حاكم كرمان بود . اصفهان را هم به كسان ظل السلطان و يزد را هم ضميمهء كرمان كرد . كرمانشاهان و ولايات جزء را صنيع الدوله و محمد تقى خان اداره كردند .\r\nدر اين بين ، باز مجير السلطنه به توسط حكيم الملك و رفاقتى كه با مهدى خان آجودان مخصوص داشت ، داوطلب حكومت بنادر شد ؛ به تصويب صدر اعظم واگذار كردند .\r\nمشير الدوله هم كه عداوت قلبى داشت گفت كه ، من با وزير مختار حرف زده‌ام و امضاء كرده است . مجددا با فرمان حكومت كل بنادر او را روانه كردند . وزير مختار انگليس سه روز پيش از ورود او به شهر شيراز ، جدا ايستاد كه بايد تلگرافا او را منع از ورود شيراز كنيد و مراجعت نمايد ، و الا من بيرق دولت را مىخوابانم . در اينجا ذكر اين مطالب لازم است كه در صدارت امين الدوله ، آراء تعلق گرفت كه دولت براى اداى قرض رژى و قروضى كه صدر اعظم در حين فوت شاه شهيد از بانك كرده است و قيمت پول شاهى كه بانك به حكم دولت در تهران و ولايات خريده و محجر كرده است ، قرض كلى بكند و اين قروض را ادا و تتمه را به مصرف لازمهء دولتى برسانند .\r\nهفت‌صد هزار تومان قروض بانك بود و شش‌صد هزار قرض رژى ؛ تقريبا دو فقره و جزئيات ديگر ، به سه كرور بالغ مىشد . قرار بود شش كرور استقراض از دولت انگليس بكند كه سه كرور در ازاء قرض باشد و سه كرور ديگر براى مصارف دولتى .\r\nامين الدوله منظورش اين بود كه رشتهء اختيار خرج اين وجه استقراضى ، در دست شاه نباشد و انگليس‌ها را تحريك كرده بود مىگفتند ، ما شش كرور را قرض مىدهيم به اين ترتيب كه هرچه قرض سابق داريد ، خودمان ادا كرده ، اسناد شما را از صاحبان طلب گرفته و عوض تنخواه رد كنيم و تتمه را در صندوق بانك بگذاريم ، مخارج مشروعهء صحيحهء دولت را حواله كنيد بانك بدهد . به اين واسطه اين استقراض در عهدهء تعويق بود . حضرات مستخدمين بلژيكى را هم كه براى ترتيب جديد گمرك آورده بود ، به واسطهء انقلاب امور و استعداد فتنهء ملاها و نبودن نان و زيادى پول سياه ، احتياط مىكرد مبادا ترتيب جديد گمرك هم مزيد علت شود ؛ لهذا معوق بود .\r\nمىخواست جنس‌هاى تسعيرى در كتابچهء ولايات را هم برگرداند و حقوق مردم هم كه به خرج حكام نوشته شده است ، از كتابچه‌ها برگرداند كه در ركاب برات صادر كند و از خزانه بگيرند .\r\n\r\nعلل شكست امين الدوله\r\nاين عقايد صحيحه را به سبب اهمال طبيعى كه داشت و نداشتن معاون و آلت كار و سوء انتخابى كه در اجزاء داشت ، نتوانست در موقع اجرا بگذارد . فقط اعتقادش اين بود كه ، هركس زبان خارجه بداند و ملبس به لباس خارجه و مستخلق به اخلاق آن‌ها باشد ، آلت پيشرفت مقاصد او هستند . از كل رجال دولت ، ابو القاسم خان ناصر الملك\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكه سنا جوان و بىتجربه بود و هيچ‌وقت داخل كارهاى داخله نبود ، و ميرزا عباس خان مهندس پسر ميرزا رضاى مهندس باشى را مىدانست . ناصر الملك را وزير ماليه كرده بود و اين همه مقاصد عاليه را با اين يك اسباب ناقص مىخواست مجرى بدارد . در اين اواخر چون قرض شش كرورى را مناسب مىدانست ، سيصد هزار تومان از بانك شاهنشاهى استقراض كرد و گمركات فارس را گرو گذاشت به شكل نالايقى كه از جانب بانك گمركات ضبط شود و فايدهء او را عوض طلب ببرند . انگليس‌ها هم تعجيل كردند و به اين دستاويز ، توپ و عسگر وارد گمركات كردند و به قوهء قهريه ضبط كردند .\r\nبعد از ورود ، صدر اعظم سيصد هزار تومان را از تجار داخله قرض كرد و به بانك داد و گمركات را با سند بيع شرطى استرداد كرد . اين كار خيلى بر پيشرفت كار او افزود و با دولت روس و سفير روس بناى خصوصيت برغم انگليس‌ها گذاشت . دوراند مرد متكبر بدخلق بدسلوك و مغرورى بود و اعتنائى به دولت ايران نداشت . در باب قرض كلى شش كرورى ، ايرادات و شرايط مشكله به ميان آورد . متدرجا صدر اعظم از طرف آن‌ها مأيوسى حاصل كرد و به دول ديگر مذاكرهء استقراض را به ميان آورد ؛ و باز در مواقع لازمه ، از بانك شاهنشاهى و طومانيانس و حاج حسين آقاى امين الضرب به اعتبار شخصى رفع حاجت مىكرد . او براى جلب شاه و مشغوليت او ، عنوان سفر فرنگستانى هم به ميان انداخت و مستخدمين بلژيكى را هم بلاواسطه پذيرفت و مشغول مذاكرهء گمركات شد . علاوه بر عداوت قلبى سابقه و لاحقه ، مرا هم مخل غلطكارى خود مىدانست و منتهز فرصت بود .\r\n\r\nحكومت فارس\r\nدر اين بين ، فرمانفرما در عمل فارس بناى سختى گذاشت و هرقدر صدر اعظم و وكلاى او و خود من خواستيم او را راضى كنيم كه پنجاه هزار تومان تقديم سال تنگوزئبل را قبول كند ، قبول نكرد . صدر اعظم اضطرارا حكومت فارس را براى نظام الملك تصويب كرد ، به علت آن‌كه نظام الملك بعد از اين‌كه در كار دفتر منتهاى بى امانتى و تهور در رشوه و تقلب را بىپرده كرد و اعتنائى به رأى و سليقهء امين الدوله نداشت ، امين الدوله ناصر الملك را وزير دفتر به اسم ماليه كرد و نظام الملك معزول شد .\r\nتقريبا بعد از عزل در عمل دفتر ، به ملاحظهء نسبتى كه با او داشت و خودش هم پسرزادهء ميرزا آقا خان صدر اعظم و محل رعايت بود و از مشير الدوله هم به سبب خصوصيتى كه با فرمانفرما و انتسابى كه با حاجب الدوله داشت مطمئن نبود ، او را از حكومت تهران معزول و نظام الملك را بعد از دو ماه عزل از دفتر ، حاكم تهران كرد . نظام الملك آدم كم‌مغز خودپسند ريشخندى بود و طمع زيادى هم داشت . در حكومت تهران خوب رفتار نكرد و شاهزاده عزيز پسرزادهء معز الدوله را كه داخل الواط بود ، به جهت شرارتى كه از او بروز كرده بود به چوب بست ؛ در زير چوب ششلولى خالى كرد ، نظام الملك دستش را قطع كرد و تمام شاهزادگان شورش كردند و او را از حكومت تهران معزول\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكردند . بيكار بود ، خواست او را ممنون نمايد . نظام الملك حاكم فارس شد ؛ فرمانفرما اذن آمدن تهران خواست ، قبول نشد . استدعاى مرخصى به عراق عرب كرد ، مأذون شد و از طرف بوشهر به عراق عرب رفت . مجير السلطنه هم كه برحسب خواهش وزير مختار ، ساعت ورود شيراز حكم عودش رسيد ، مراجعت كرد . صدر اعظم نمىتوانست بالصراحه در صدد انتزاع وزارت ماليه از من برآيد ، زيرا كه هم شاه اعتمادى به من داشت و هم حكيم الملك خصوصيت مىكرد .\r\n\r\nوزارت خارجهء ميرزا نصرالله خان\r\nدر اين بين ، مشير الدوله به واسطهء ضيق نفسى كه داشت ، به خيال رفتن به فرنگستان افتاد براى معالجه . صدر اعظم هم كه از خدا آرزوى چنين مطلبى را داشت كه باز مشير الملك را آلت كار كند و رشتهء كار خارجه در دست خودش باشد . امين الملك برادرش مريض شد . اطبا تشخيص مرض فلج روده دادند و تجويز كردند برود در فرنگستان عمل يدى بكند . در ماه شوال مرض شدت كرد و مرحوم شد . حقيقت ، حيف جوانى بود . جوان باوقار عاقل حسابدان درست قول درستكارى بود . حلمى داشت كه صددرجه از حلم معاويه بالاتر بود . قدرى لجوج و طماع بود . بعد از فوت او ، مشير الدوله عازم رفتن فرنگستان شد . شاه و صدر اعظم هم از خدا مىخواستند ، زيرا كه پيرمرد محترم خدمت كرده بود ، نمىتوانستند غلطكارى و اعمال او را جلوگيرى كنند . بسيار هم احمق و عياش و كم‌ظرف بود . تحريض به رفتن كردند . بيگلر بيگى هم كه از وزارت گمرك معزول شده بود ، اذن همراهى گرفت و رفت . مهر مشير الدوله را به مشير الملك سپردند كه مشغول كارهاى خارجه باشد . در حقيقت نوكر شخص صدر اعظم و محل وثوقش بود و به زعم صدر اعظم ، قابل داعيه و شخصيت هم نبود .\r\nاقبال صدر اعظم مساعدت كرد .\r\n\r\nحسين قلى خان و پيشكارى آذربايجان\r\nدر همين ماه شوال ، مردم تبريز به حسن على خان امير نظام شوريدند . وليعهد هم محرك بود . امير نظام از شهر خارج شد ، به باغ صاحب ديوان آمد و جدا استعفاى از توقف تبريز كرد . فرصتى به دست صدر اعظم افتاد ؛ به شاه عرض كرد ، غير از نظام السلطنه كسى قابل مأموريت آذربايجان و عوضيت امير نظام نيست . شاه هم كه از عهد شاهنشاه شهيد اين مسئلهء پيشكارى آذربايجان مرا مذكور خاطر داشت و حتى چند دفعه هم به دولت و خودم اظهار كردند و راضى نشدم ، فورا عرض صدر اعظم را پذيرفت . ولى صدر اعظم عرض كرده بود ، مرسوم نظام السلطنه اين است كه در مأموريت ، شرايط و عرايضى زياد قرار مىدهد . بايد هيچ‌يك را نپذيريد و او را قهرا مجبور كنيد . در اواسط ذيقعده اين امر واقع شد . ابتدا به تلگرافخانه بردند ، چون سابق\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nهم كه امرى در ولايات واقع مىشد ، براى رأى و مشورت مىبردند ؛ چنان كه در اواخر ربيع الثانى كه خانهء نظام العلما و كسان او را غارت كردند ، رفتيم در تلگراف ترتيبات كار آنجا را داديم . تصور كردم باز همان عنوان است . بعد از دو روز گفتگوى تلگرافى ، شاه در عصر روز دوم بالمشافهه گفت ، هرچه خيال مىكنم ، غير از نظام السلطنه كسى از عهدهء كار آذربايجان برنمىآيد . من در حيات شاه شهيد هم مكرر او را براى پيشكارى خواستم ، شاه شهيد نداد . من حضورا عرضى نكردم . بعد مشير الملك را فرستادند ، چند مجلس او حرف زد . من جواب دادم كه ، استخاره مىكنم . وقتىكه استخاره كردم ، آيهء مباركهء  « هذِهِ جَهَنَّمُ الَّتِي كُنْتُمْ تُوعَدُونَ »  از سورهء مباركهء يس آمد . همان روز حاجى شيخ فضل الله مجتهد و آقا سيد عبد الله بهبهانى و جمعى به ديدن آمده بودند ، از آيهء استخاره مطلع شدند . من صورت استخاره را فرستادم . مشير الملك آمد جواب آورد كه ، استخاره در صورت اختيار است ، نه اجبار . محرمانه خود مشير الملك گفت ، اگر شما نرويد به آذربايجان ، به‌طور سختى از اين شهر تبعيد مىشويد . تا روز عيد اضحى هم باز عنوان وزارت ماليه از من سلب نشده بود و به سلام عيد رفتم . بعد از مراجعت ، صدر اعظم به شاه عرض كرده بود ، تا دفتر را از نظام السلطنه نگيريد ، به رفتن آذربايجان تسليم نمىشود . اگرچه در باطن منظورش اين بود كه كار دفتر با ميرزا محمد حسين پسر ميرزا هدايت وزير دفتر كه حالت نوكر شخصى خود او را داشت باشد ، ولى محض صورت ظاهر ، عرض كرد كه ، چون دفتر ارث خانوادهء مرحوم مستوفى الممالك است ، بايد دفتر را به پسر او داد و ميرزا محمد حسين كه هم پسر عمهء او و هم همشيره‌زاده و پسرزادهء عموى مرحوم مستوفى الممالك است ، از جانب پسر آقا در دفتر باشد . شاه هم پذيرفت . ابتدا به اين ترتيب واگذاشتند . بعد از دو سه روز ، سلطان على خان وزير بقايا را كه با من صديق و در وزارت ماليه جزء اتباع و طرف رجوعات من بود ، فرستادند بالصراحه گفت كه ، كار بر تو سخت خواهد شد و راه حرف حسابى ندارى ، زيرا كه پيشكارى آذربايجان نازل منزلت صدارت است و مثل امير نظام و عزيز خان سردار كل و ميرزا صادق قائم مقام و امين الدوله از اين كار مفاخره داشتند . اگر قبول نكنى ، مردم ملامت مىكنند كه چه كارى از اين بزرگتر در نظر داشتى كه خودت را مبتلاى به نفى و تبعيد و حبس كردى . من ملاحظه كردم كه علاجى ندارم ، پذيرفتم .\r\n\r\nمخالفت صدر اعظم با حسين قلى خان\r\nكتابچهء مطالب را نوشتم ، هيچ‌يك را صدر اعظم نگذاشت پذيرفته شود . قرار شد مجير السلطنه و سعد الملك هم همراه بيايند . بعد از اين‌كه سعد الملك تدارك سفر را هم براى وزارت ماليهء آذربايجان ديد ، باز وزير مختار انگليس پيغام كرد كه ، ما دخالت او را در خدمات دولتى امضاء نمىكنيم . به هرحال آمدن سعد الملك موقوف شد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nحركت به آذربايجان\r\nروز 12 ماه محرم سنهء 1317 من از شهر تهران به باغ شاه نقل مكان كردم . ده روز آنجا بودم ، تدارك سفر را ديدم . روز بيست و يكم ، صدر اعظم با تمام رجال دولت ، مهمان وداع شدند . چون من در جزء مطالبم نوشته بودم وزير بقايا وكيل كارهايم باشد و شاه هم قبول كرده بود ، صدر اعظم محرمانه گفت ، اگر بخواهى خيال من و وليعهد آسوده باشد ، ميرزا محمد خان وكيل الدوله بايد كمافىالسابق وكالت داشته باشد ، زيرا كه وكيل وليعهد او است ، خارج شدن او از وكالت ، اسباب سوءظن وليعهد مىشود .\r\nبعد از اين‌كه امير نظام از باغ صاحب ديوان مرخصى حاصل كرد كه از راه قفقاز به مشهد مقدس برود و از آنجا به تهران بيايد ، وليعهد بدون اذن دولت ، آقا عزيز ملقب به ظفر السلطنه پسر جلال الدين ميرزا را كه در آن وقت رئيس قشون بود ، پيشكار كرده و يك حلقه انگشتر ، خلعت پيشكارى به او داده بود . چون زن ظفر السلطنه دختر مدبر الدوله و همشيرهء مشير نظام لشگرنويس باشى آذربايجان بود ، او هم معين كار ظفر السلطنه بود . نصر الدوله پسر سعد الدوله آشتيانى الاصل كه از اول دولت شاه شهيد در آذربايجان متوطن هستند و همه وقت در دفتر ماليه و زير دست وزير ماليه بوده‌اند و در پيشكارى امير نظام هم وزارت ماليه با آن‌ها بود ، به توسط ظفر السلطنه هيجده هزار تومان داده بود و پيشكار ماليه شده بود . ظفر السلطنه در مدت قليلى كه امير نظام خارج شد و من هنوز قبول مأموريت نكرده بودم ، قريب ده هزار تومان مداخل هوائى عايد وليعهد كرده بود . بعد از اين‌كه من اضطرارا قبول مأموريت كردم و تلگرافا به وليعهد عرض مأموريت خودم را خبر دادم و عرض كردم قدغن بفرمايند دست به معاملات نزنند تا من شرفياب شوم ، در جوابى كه عنوانش « جناب جلالت مآب » بود ، به من فرمودند كه ، به قدر ضرورت مصارف قشونى و مخارج فورى حواله شده است ، بعد از ورود مطلع مىشويد .\r\n\r\nدسيسهء وليعهد عليه حسين قلى خان\r\nوليعهد واداشت ظفر السلطنه و نصير الدوله و مشير نظام چندين پاكت فحاشى و تهديد نوشتند كه خلاصهء آن‌ها اينست : ما اهل آذربايجان ، مردمى هستيم كه با فلان و فلان فلان پيشكارهاى مقتدر ، با وجود شاه شهيد ، چنين و چنان كرديم و مثل حسن على خان امير نظام گروسى را بيرون كرديم . تو اگر از جان خودت سير شده‌اى ، بيا و ببين . اين پاكت‌ها را به عنوان خودم و صدر اعظم و حاجب الدوله و امير بهادر معتمد الحرم و حكيم الملك فرستادند . به واسطهء اين كاغذها ، هم رفتن من گردن‌گير شاه شد و هم خودم راضى به رفتن شدم كه بدانند من امير نظام و ديگران نيستم . از تهران عوض مشير نظام ، حاج ميرزا ابو القاسم مشير لشگر پسر مرحوم حاج ميرزا عباس على را براى لشگر نويس باشى بودن و ميرزا نور الله خان برادر ميرزا محمد حسين\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمنگنه سررشته‌دار كل را كه موروثا دفتر آذربايجان با آن‌ها بود ، براى وزارت ماليه همراه بردم . دستخط احضار دار الخلافهء ظفر السلطنه را هم صادر كردم . بيست و دوم محرم از باغ شاه كوچيدم . برادرم را هم تا قزوين همراه بردم ، به جان آمد ؛ به واسطهء آن انس و عشقى كه با او داشتم ، از اينجا تا قزوين و در روز وداع چه بر من گذشت .\r\n\r\nتهيهء گندم براى تبريز\r\nچون كار نان و جنس آذربايجان خيلى سخت بود ، محمد حسن خان شيرازى ملقب به صارم ديوان كه فراشباشى خودم بود ، از جلو فرستادم خمسه ، هزار خروار گندم از مرحوم حاجى ميرزا اشرف در خروارى يازده تومان خريد و شتردار تحصيل كرد كه از قرار خروارى سى و پنج تومان كرايه حمل كند . دويست خروار او را پيش از ورود من به خمسه حمل كرده بود . سه هزار خروار جنس ديوانى كرفس را هم از دولت از قرار خروارى پنج تومان خريدم . دو هزار خروار هم غلهء خالصهء آذربايجان شاه را از قرار خروارى شش تومان خريدم .\r\nاز قزوين با برادرم بعد از چهار روز توقف ، وداع كردم و رفتم . منظورم اين بود كه به تأنى بروم كه هم‌جنس خمسه وارد شود و هم موقع حصاد نزديك شود . بيست و پنجم صفر وارد ميانج شدم . پاره‌اى از دهات شروع به حصادجو كرده بودند . در غرهء ربيع الاول وارد تبريز شدم . حاجى محمد كاظم ملك التجار كه از اصحاب سر و طرف وثوق وليعهد بود ، به او نوشته بود ، نظام السلطنه با شما راه مىرود ، چنين و چنان است .\r\nوليعهد هم در عرض راه كه تلگراف مىزد ، تغيير عنوان داده بود و همان عنوان دولتى را كه « جناب مستطاب » بود مىنوشت . محرمانه ساير محارمش از قبيل امين الحرم و حكيم الملك نوشته بودند ، ظفر السلطنه احضار و نصير الدوله و مشير نظام معزولند . در منزل حاجى آقا ، ظفر السلطنه و مشير نظام آمدند به چاپارى به عزم تهران . ولى من اعتقادم اين بود كه ظفر السلطنه را نگه بدارم براى حكومت اردبيل و مشكين . بعد از اين‌كه وارد چادر شدند و اذن جلوس دادم ، سئوال كردم ، چرا آمديد ؟ گفت ، چون از تهران احضار كرده بودند ، من آمدم و مشير نظام هم به مشايعت من آمد . گفتم ، خبط كرده‌ايد ، من نمىگذارم برويد . بعد از ساعتى مرخص شدند ، رفتند ميان ده . من طرف عصر مجير السلطنه را فرستادم به بازديد و پيغام كردم ، با وجودى كه شما را احضار كرده‌اند ، ميل من اين است كه شما بمانيد و من شما را بيكار نمىگذارم و هركار لايقى كه خودتان بخواهيد ، رجوع خواهم كرد . ظفر السلطنه هم راضى شد . شب پشيمان شده بود كه مبادا من به واسطهء آن كاغذها مىخواهم تلافى كنم ؛ اول طلوع صبح كه من بيدار و سوار شدم ، هر دوشان آمدند و به اصرار تمام مرخصى تهران را گرفتند كه ، ما مىرويم . اگر ميل به مراجعت ما فرموديد ، تلگرافا ما را احضار كنيد . من هم چون آن‌ها را مشوش ديدم ، در يك فرسخى حاجى آقا ، اذن دادم ؛ رو به تهران آمدند . چون در تهران حاجى مشير لشگر به من گفت كه ، وليعهد زياد طالب نشان قدس است و سفرى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكه در پيشكارى امين الدوله آمديم وعده كردند و ندادند ، من از دولت خواهش نشان را كردم ؛ دادند و همراه آورده بودم و به وليعهد از ميانج تلگرافا مژده دادم كه همراه است . روز ورود من به شهر كه غرهء ربيع الاول بود ، به عنوان استقبال نشان ، در باغ صاحب ديوان چادر زده بودند و تشريفات خلعت پوشى را فراهم كرده بودند . تمام اهل شهر تا باغ صاحب ديوان بيرون آمده بودند . من كه وارد شدم ، شربت و چاى صرف شد . نشان را به گردن وليعهد آويختم . سوار شديم و با آن هيأت اجتماعى ، در ركاب وليعهد به شهر داخل شديم .\r\nمنزل من در عمارت عزيز خان سردار كه ملكى محمد تقى خان معير الملك خالوى صدر اعظم و مباشر سابق گمرك آذربايجان بود ، معين شده بود . پس از مرخصى از وليعهد ، به منزل رفتم . در تهران وكيل الملك كه با من دوست بود ، گفته بود ، پسر محمد صادق داروغه هرفتنه‌اى كه در شهر حادث شود و هرچه اعلان به ديوارها بچسبانند و زن‌ها دكاكين را غارت و مغشوش كنند ، به دستيارى او مىشود . همچنين چون ابراهيم خان كلانتر باغ ميشه و محمد صالح خان برادرش به اتهام غارت خانهء نظام العلما به تهران آمده بودند و من حساب كلانتر را در باب جنس كه عين الدوله براى خبازخانه در وقت آمدن شاه به تهران ابواب جمع او كرده بود ، در وزارت ماليه بدون توقعى مجانا گذرانده بودم ؛ وقتىكه مأمور آذربايجان شدم ، مرخصى هردو برادر را استدعا كردم . وليعهد در باب ميرزا صالح خان كه معتمد الرعايا لقب داشت ، راضى نشد ، ولى كلانتر را اكراها امضاء كرد . او را از جلو با درشكهء چاپارى فرستاده بودم .\r\nروزى كه به قريهء باسمنج وارد شدم ، عريضه‌اى نوشته و بارخانه فرستاده و ضمنا هم محرمانه اطلاع داده بود كه ، من مىخواستم بيايم استقبال ، وليعهد مايل نبود ، نيامدم . دانستم عمدا افساد مىكند . جواب نوشتم ، تكليف شما امتثال امر است و البته مصلحتى اقتضاى اين اراده را داشته است .\r\n\r\nاعطاى نشان به وليعهد\r\nروز غرهء ربيع الاول از باسمنج حركت كردم . وليعهد هم در باغ صاحب ديوانى كه يك فرسخى شهر است ، چادر و اسباب و شربت و چاى مهيا فرموده و تشريف آورده بود . وارد شدم ؛ بعد از زيارت و صرف چاى و شربت ، نشان قدس را بدست خودم به سينه‌شان آويختم و سوار شديم . از قهوه‌خانهء بالاى تپهء فوق باغ صاحب ديوانى تا ارك شهر ، دو طرف راه جمعيت ايستاده بود . فوج و موزيك هم بود . تمام كدخدايان و بيگلربيگى شهر در جلو پياده بودند . من هم در پهلوى وليعهد به‌طور احترام كه قدرى عقب‌تر بود ، سواره مىرفتم . سوار و اجزاء وليعهد و خودم هم به فاصلهء پنجاه قدم از پشت سر مىآمدند . از در طرف بازار ، وارد باغ و عمارت دولتى شديم . وليعهد به سلام نشست ، من هم در پهلوى صندلى ايستاده بودم . بعد از سلام مرا اصرار به خوردن ناهار فرمودند ، عذر خواستم . رفتم درب اندرون به توسط حاجى سرور خان اعتماد الحرم ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبه عيال وليعهد كه دختر نايب السلطنه و دخترزادهء مرحوم حسام السلطنه و در حقيقت آقازادهء قديمى خودم بود ، اظهار ادب كردم و رفتم منزل ناهار خوردم و خوابيدم .\r\nمنزل در خانهء معز الملك خالوى صدر اعظم ( ميرزا على اصغر خان ) بود كه از عزيز خان سردار خريده و در محلهء شش كلان است . از چهار به غروب مانده ، از علما و اعيان و تجار ، بناى ديدن گذاشتند و معلوم است كه ازدحام غريبى است . دويست نفر هم از اعيان و تجار براى ورود من تعارفات از قبيل شيرينى و قند فرستادند .\r\n\r\nترتيب امور پيشكارى در تبريز\r\nفرداى آن روز را صبح رفتم دربخانه و در عمارت علاء الدوله منزل كردم . ترتيب كار اين بود كه صبح مىرفتم ، بعد از آن‌كه بيرون مىآمد ، با اعيان و اهل قلم مىرفتيم خدمت وليعهد . اول در ديوان جلوى تالار ، بعد اذن مىداد مىرفتيم توى تالار . به قدر يك ربع ساعت كه با سايرين تفقدى مىكرد ، آن‌ها بيرون مىآمدند و من در جلوى صندلى مىنشستم . بعد از اتمام عرض مطالب و صحبت متفرقه ، برمىخاستم و مىرفتم عمارت علاء الدوله ؛ آنجا به عرايض و ترتيب امور لشگرى و كشورى و حساب و محاكمات مشغول بودم . رئيس قشون و لشگرنويس باشى ، منزلى عليحده داشتند ، و پيشكار ماليه كه ميرزا نور الله خان برادر ميرزا محمد حسين منگنه و اجير خودم بود به ماهى پانصد تومان ، منزلى داشت جداگانه . چون اعليحضرت مظفر الدين شاه در وليعهدى ، عمارات دولتى مرحوم نايب السلطنه را كه براى تمام دوائر دولتى كافى بود ، خراب كرده و باغ چمن و گلكارى و يك آپارتمان طرح جديد ساخته است ، حالا خود حكومت بالانفراد هم منزلى كافى ندارند . مكرر از خود ذات اقدس شنيدم كه مىگفت ، نمىدانم چه قسم بنائى مرحوم نايب السلطنه ساخته بود كه با زحمت و خرج زياد خراب كرديم . حتى اغلب پىها را باروت ريختيم و آتش زديم كه متفرق شد . بارى ، تا يك ساعت و نيم به غروب مانده ، در عمارت دولتى ، جز روز دوشنبه و جمعه بودم . اين ترتيب را خودم به توسط حاج مشير لشگر پيغام داده بودم . بعد مىرفتم منزل و مشغول ترتيب نان و خبازخانهء شهر بودم .\r\n\r\nمذاكره با وليعهد\r\nبعد از سه روز ، يك روز را بعد از نشستن ، عرض كردم ، با شما حرف خلوت دارم ، اذن بدهيد حاج مشير لشگر هم بيايد . چون در وقتىكه مشاراليه در خدمت جناب امين الدوله به تبريز رفته بود ، او را به سمت پيشكار شخصى وليعهد تعيين كرده بود و يك درجه مقام محرميت داشت ، او را احضار كردند و اذن جلوس دادند . عرض كردم ، من براى نوكرى آمده‌ام و نوكرى اقسام مختلف دارد . يكى آنست كه وجهى به آقاى خود برساند و خودش هم فايده‌اى حاصل كند ، اعم از آن‌كه كار صحيح كرده باشد يا سقيم . ديگر آنست كه حفظ شأن و مقام آقا و صحت عمل و نظم و آسايش خلق را\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبكند ، اعم از اين‌كه فايده‌اى حاصل شود يا نشود . در اين سفر قصدم اينست ، طورى نوكرى كنم كه همه وقت در نظر مبارك باشد و خارجه و داخله تمجيد از وضع حضرت اقدس نمايند و توجه نفوس ايرانىها به دربخانهء حضرت و الا باشد . محض زمانه سازى فرمودند ، شما مقام پدرى داريد و بايد مرا تربيت كنيد و ترقى بدهيد و رفع بدنامىهاى پيشكارهاى سابق را بكنيد .\r\nبه قسمى من خوشوقت از عقايد وليعهد شدم كه گويا دنيا را به من دادند . از آن طرف هم خيال كرده بودم كه چون شاه سى و هفت سال در آذربايجان بوده است و چندين دفعه شورش مردم و بلواى عام و غارت و خرابى خانه‌هاى وزراى معتبر را از بابت دويست دينار تفاوت قيمت نان ديده است ، - حتى مكرر بعد از جلوس به سلطنت مىگفت ، اگر روز جمعه خبر شهادت شاه شهيد نمىرسيد ، روز شنبه نوكرهاى مرا مىكشتند و خودم را سروپا برهنه از تبريز بيرون مىكردند . اين خبر كه رسيد ، مردم ترك آن خيالات را كردند . ما هم به استظهار سلطنت ، دويست هزار تومان قرض كرديم و كار خبازخانه را راه انداختيم . بعد از آن هم در ظرف يك سال و نيم كه به تخت جلوس كرد ، اول خانهء نظام العلمائىها را براى تسعير نان تاراج و خراب كردند و خودشان را از شهر بيرون كردند ، بعد به مرحوم حسن على خان گروسى امير نظام شوريدند . - در اين صورت اگر من كار نان را راه بيندازم ، مقام من در نظر شاه و تمام رجال دولت و وليعهد ، صد درجه از صدارت بالاتر خواهد شد . ديگر خيال نكردم كه غفلت از خدا و توكل به شاه و خلق ، نتيجهء سوء دارد .\r\n\r\nوضع نان در تبريز\r\nروز پنجم در صدد ترتيب نان افتادم . خبازها را خواستم و قرار دادم از جنسى كه از خمسه مىآورند ، پنج روز كار خبازخانه را بگردانند . داروغگى و بيگلربيگىگرى شهر را وليعهد به پسرهاى صادق خان داروغه داده و معين كرده بودند ؛ هر دو را خواستم و التزامى گرفتم . اگرچه به من محرمانه مرحوم وكيل الملك گفته بود مفسد و محرك اشرار و اعلان نويس تبريز ، ظهير ديوان است ، من به مصلحت وقت اظهارى نمىكردم ، زيرا كه در اين چند روز دانستم كه او از محارم و اسباب كار وليعهد است .\r\nروز دهم بناى بازديد علما را گذاشتم . در منزل حاجى ميرزا حسن آقا كه اول بازديدها بود ، تمام علما را گفتم از شيخى و متشرعه دعوت كرد و وجوه تجار هم حاضر بودند . عنوان مطلب منحصر بود به كار نان . من حتى از اول ورود به قرنجه ميدان كه حاجى ميرزا كريم در آنجا هم استقبال كرد و هم دعوت يك شبه ، و بعد از آن از روز اول كه علما ديدن آمدند ، جز حرف نان و غله حرفى در ميان نبود . من در به دو مجلس نطق كردم . گفتم ، يكى از جهات قحط و غلا آنست كه صحبت عالم و جاهل ، منحصر به عمل نان و تسعير جنس و كسر و نقصان غلات بشود . هرقدر از اين زمينه و عنوان كمتر مذاكره بفرمايند ، فايدهء كلى دارد . ثانيا بايد معين كرد كه مصرف معتدل\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nصحيح نان اين شهر ، روزى چقدر است . معين كنيد از حالا تا سر خرمن ، چقدر غله لازم است . بعد از گفتگوى زياد ، گفتند ، ماهى سه هزار خروار كه ساليانه سى و شش هزار خروار باشد . حالا سه ماه از سال گذشته ، بيست و هشت هزار خروار كافيست .\r\nجواب دادم كه ، من با وجودى كه در اين مملكت مهمان شما هستم و علاقهء ملكى ندارم ، چهارده هزار خروار كه نصف اين مصرف است ، از خودم تهيه مىكنم و مىرسانم . نصف ديگر را كه چهارده هزار خروار است ، شماها اهل مملكت كه بصير به حال و ملك هم هستيد ، به قدر استعداد هركسى تقسيم كنيد و بدهيد ؛ به چند شرط : اول آن‌كه قيمت غله را هرچه خودتان تعيين مىكنيد ، من بدهم وجه نقد به حوالهء بانك و طومانيانس . دوم آن‌كه تحويلدار از خودتان باشد كه در انبار دولتى از شماها تحويل بگيرد و قيمت آن را حوالهء من بكند ، فورا وجه نقد بدهم . ثالثا آن‌كه كرايه را از قرار فرسخى دو هزار بگيريد ؛ آن‌هم به محض تحويل دادن جنس ، وكلاى شما حوالهء به صراف بكنند و بدون كسر و معطلى پرداخته شود . رابعا ده روز از انبار ملت به خباز جنس داده شود و ده روز از انبار دولت . خامسا قيمت نان را هم هرچه خودتان تعيين مىكنيد ، خباز به همان نرخ بفروشد . من ابدا قهرا اين چهارده هزار خروار را از شما مطالبه نمىكنم .\r\nاگر نداديد ، اعلان به ديوارهاى شهر مىچسبانم كه اهالى بدانند من با وجود مهمان جديد الورود بودن ، نصف مصرف ساليانهء اهالى را دادم و ملاك نمىدهند . مردم رجاله خود دانند با ملاك ، از طرف دولت موأخذه و مسئوليت ندارند .\r\nمحل چهارده هزار خروار خودم را فى المجلس گفتم كه ، دو هزار خروار از خالصه خريده‌ام و سه هزار خروار از جنس ديوانى خمسه و پنج هزار خروار از جنس ديوانى كرفس و چهار هزار خروار ابتياعى خودم از ملاك خمسه و جنس ولايات آذربايجان كه به ديوان بدهى دارند .\r\nحضرات كه زمينهء كار را اين‌طور ديدند ، مهلت خواستند كه روز جمعه در منزل ملك التجار مجلس عمومى كنند و چهارده هزار خروار خودشان را تقسيم و قيمت را معين كنند . « 77 » بعد من افتادم به فكر بيگلربيگى شهر . با وليعهد مشورت كردم ؛ وليعهد گفت ، اين كار سزاوار مجيد خان سعد الملك است . تلگراف كرديم از مراغه به نام علما و تجار . روز موعود به منزل ملك التجار رفتند ، چهارده هزار خروار را طومارى نوشتند و تقسيم كردند . جمعا طومار را مهر كرده بودند . قرار نرخ به حضور من دادند . جمعهء ديگر در منزل من براى ناهار همگى حاضر شدند . در آن مجلس اول نرخ غله را در چهارده تومان دادند به وزن هزار مثقال و بعد نرخ نان را از قرار يك من هزار مثقال شش عباسى . وكلاى ملت كه براى تحويل گرفتن جنس چهارده هزار خروار ، هيأتى بودند و قبوض آن‌ها براى من سند بود و به موجب قبوض آن‌ها قيمت را حوالهء حاجى فرج صراف و طومانيانس تاجر مسيحى كردم ، اشخاص ثلاثه بودند : حاجى شيخ قزوينى ، حاجى حسن خطائى ، و حاجى قاسم اردبيلى كه در نزد اهالى از علماء و تجار و ملاك ،\r\n\r\n\r\n","description":"","footnote":"\r\n( 77 ) - جهت اطلاع بيشتر ، به ضميمه‌اى كه در پايان همين باب آمده است ، رجوع كنيد .\r\n","page_name":" 263 ","page_number":263},
  {"content":"\r\n\r\nمحل اطمينان بودند . مأمور مراقبت وصول و ايصال ، ميرزا سيد ولى خان فيروز كوهى پيشخدمت حضرت وليعهد بود . الحق در تقسيم جنس چندان عدالت نشده بود ، ولى من در آن روز تكليف نداشتم كه مداخله كنم . بعد كدخدايان خبازخانه را خواستم و قرار دادم دكاكين را معين و اين سه هزار خروار را به فراخور مصرف هردكانى ، تقسيم نمايند كه روز به روز به آن‌ها تحويل شود ، آن‌ها حوالهء انباردار بكنند و انباردار يك روز پيش بپردازد ببرند . روزى كه مصرف شود ، وقت مغرب قبض وصول قيمت را از وكلاى ملت يا حاجى فرج صراف بياورند تحويل بدهند .\r\nانباردار جنس دولتى ، ميرزا هدايت خان كاشى پيشخدمت شاه شهيد كه مدت‌ها در معيت من بود و لقب دوام الملكى براى او گرفته بودم ، جوان معقول امين آبرو طلب خداپرستى بود و خيلى با مردم حسن سلوك بخرج داد . بعد از چندى ، خبازها به طمع افتادند و بعضى مردم هم محرك شدند ؛ از جنسى كه مىبردند ، نصف را ذخيره مىكردند و نصف ديگر را مىپختند و مىگفتند ، اين مقدار وفا نمىكند و به اين واسطه ، ديگر سه ساعت از روز گذشته ، نان در سر منبر نيست و عصرها هم زياده از دو ساعت مايه نداريم .\r\nبراى رفع اين غائله ، يك خروار دادم آدم خودم برد در يك دكان با حضور كدخدايان خبازخانه خمير كردند و بيان الممالك منشى خودم را فرستادم رفت نشست و از ابتداى شروع به پختن تا ظرف شش ساعت از روى ساعت ، شصت من بيشتر پخت نشد . و حال آن‌كه در كمال تعجيل و براى اثبات مدعا پخت مىكردند . بر خودشان و همهء مردم مدلل شد كه يك خروار هزار مثقال ، نه ساعت تمام‌وقت براى پخت لازم دارد :\r\nاز چهار و نيم صبح تا چهار و نيم عصر . اين بهانه كه رفع شد ، از كدخدايان و خبازان اتفاقى كردند كه گندم در چهارده و نان در شش عباسى ضرر دارد ، نمىتوانيم بفروشيم .\r\nعلما و اهل منبر هم مستأصل شدند ، در حضور وليعهد مجلس كردند . گفتم ، چهار روزه بر شما مدلل مىدارم كه اين خريد و فروش و تسعير فايده دارد . فورا فرستادم چهار باب دكان بسته كه در محلهء نشيمن خودم بود ، اجاره كردند و از اين قرار ميان اجزاى خودم قسمت كردم : دوام الملك ، ميرزا عبد الخالق ناظر خودم ، مشهدى اسد الله آبدار خودم و ميرزا نور الله خان . و سپردم كه عمله و كارگر از هرطبقه ، شش ماهه اجير كردند و مصرف ده روزهء گندم آن‌ها را روزى يك خروار و پنجاه من حوالهء انبار كردم . پاك كردند ، آسيا فرستادند . سوخت خريدند و روز چهارم مشغول پخت شدند . حتى آبدار باشى خودم را كه تبريزى الاصل بود ، قرار داده بودم خودش مباشر خمير و پخت و ترازو باشد . از قرار تفصيل ، در هرخروارى بعد از وضع تمام مخارج و كرايهء دكان ، روزى پانزده قران فايدهء خباز بود ، به‌طورىكه بر تمام خلق مدلل شد و حيرت از اين دو فقره امتحان حاصل كردند . فورا كدخدايان سابق را تنبيه نموده و از شهر خارج كردم و به امضاء وليعهد ، سيد حسن خباز را كدخداى خبازخانه كردم .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nوليعهد و محمد ابراهيم خان كلانتر رئيس تجار\r\nدر بين اين كشاكش ادعاى ضرر و كافى نبودن مقدار جنس براى دكاكين ، چند دفعه محمد ابراهيم خان كلانتر كه من رياست تجار را به او داده بودم ، نزد من آمد و ايرج ميرزا و دوام الملك را هم واسطه قرار داد كه اگر عمل شهر با من باشد ، من ادارهء خبازخانه را منظم و نان شهر را مرتب مىكنم . روزهائى كه بعضى دكاكين را براى اين دو مسئله مىبستند و تازه دو ساعت بيشتر پخت نمىكردند و اندك جمعيتى درب دكاكين بود ، وليعهد گفت كه ، من مفتش امين فرستاده‌ام ، اين زن‌ها از محلهء باغ ميشه كه متعلق به كلانتر است آمده‌اند . اگرچه با قراين هم تصادف كرد ، ولى اساس اصلى ، بىميلى وليعهد به اين دو برادر - ميرزا صالح خان برادر بزرگ و ميرزا ابراهيم خان برادر كوچك - بود . دو همشيرهء حاجى كلانتر را در زمان نايب السلطنه ، يكى را مرحوم نايب السلطنه نكاح كرده بود و از او فيروز ميرزا نصرت الدوله و يك دختر بهم رسيده بود ، و يكى را هم ميرزا حسن مستوفى ، كه از آن زن هم ميرزا يوسف مستوفى الممالك و يك دختر بوجود آمده بود كه آن دختر را به بديع الزمان ميرزا پسر على نقى ميرزا ركن الدوله دادند . بالجمله روزى كه در منزل من بود ، قرار داد كه ده سوار بفرستد او را بگيرند ، ببرند از سرد رود بگذرانند كه به كربلا برود ؛ و از اين قرار معمول داشت . من قبل از وقوع او را خواستم و نصيحت كردم و محبت خودم را در تصفيه حساب او با عين الدوله ، يادآورى كردم و همچنين رجوع عمل تجارت را بدون پيشكش ، به قسم‌هاى خلاف تبرى جست . خلاصه تقدير اين‌طور بود كه اين قسم واقع شود .\r\n\r\nتهديد حسين قلى خان\r\nدر آن بين‌ها اعلانى چسبانده بودند ، تهديدات نسبت به من به خط نسخ . وليعهد در باغ شمال بود ؛ يك نسخه هم براى او از ديوار كنده ، برده بودند . خودش سوار شد آمد شهر ، مرا خواست ؛ رفتم . بعد از گفتگوهاى زياد ، بياض دعائى داشت ، فرستاد آوردند ؛ گفت ، اين شيوهء خط فلان است . فرستاد آن دو نفر را آوردند . من نبودم ؛ چوب زيادى زد و از شهر خارج كردند رفتند . مدتى در مراغه بودند ، بعد از سه ماه به توسط مرحوم ثقة الاسلام ميرزا موسى ، من هم شفاعت كردم عود دادند . ولى براى ظهير ديوان ، وليعهد ماهى صد تومان در جزو بار جنس نقدى ، خرجى مىفرستاد . از پختگى و تدبيرى كه داشت ، هيچ‌وقت اظهار ميل به عود آن‌ها نمىكرد و از فساد و شرارت هريك از مردودين و سيآت اعمال آن‌ها ، در هرمجلسى عنوان صحبت مىكرد .\r\n\r\nاستقراض از خارج\r\nبعد از اين‌كه كار نان شهر مرتب و مردم آسوده شدند ، مظفر الدين شاه بعد از استقراض\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبيست و شش كرور از دولت روس ، عازم سفر فرنگستان شد . در اينجا لازم است كه شرح قرض را اجمالا بنويسم . بعد از قضيهء عمل رژى تنباكو كه امتياز او را به كمپانى انگليس داده بودند ، اساس آن عمل را كمپانى طورى چيد كه در تمام خاك ايران ، حكومت مقتدره بهم رسانيد ؛ مثلا در تمام مزارع از سرحدى و گرمسيرى ، هرجا زراعت جنس تنباكو ميسر بود ، تمام را به رعيت سرمايه مساعده مىداد كه براى او زراعت كنند و حق مالك و ارباب را او بخرد . ولى ديگر وجها من الوجوه مالك و حاكم ، قدرت استيفاى حق خود را از رعيت نداشتند . در هرشهر وديهى ، از فراش و سوار براى ضبط و ربط و نظم و رسيدگى براى اين كارها ، به مواجب‌هاى گزاف استخدام مىكردند و يك نفر رئيس براى هرطبقه مشخص شده بود به مواجب گزاف و يك نفر مدير كل براى ادارهء رژى آن شهر و بلوكات . تمام اين‌ها در تحت حمايت رژى بودند و مفتش داشتند كه تنباكو را ندزدند و پنهانى خريد و فروش و استعمال نشود . حتى در جميع بنادر و جزاير ، اين اجزاء معين شده بودند . عرصه بر مالك و كسانى كه استعمال تنباكوى قليانى و چپقى و سيگارى مىكردند ، تنگ شد . مأمورين دولت روس هم تحريض فتنه مىكردند . دولت و صدر اعظم ، كمال همراهى و تقويت فوق‌العاده از رژى مىكردند . عاقبت ، علما بناى بحث و ايراد گذاشتند و به مرحوم حاجى ميرزا حسن شيرازى حجة الاسلام كه در آن موقع رياست كليه بر جميع علما داشت و در « سر من راى » ساكن بود ، تشكى كردند . آن مرحوم اعلى الله مقامه ، فرمودند ، علاج اين مسئله آنست كه ما استعمال مطلق تنباكو را حرام كنيم . بر حرمت استعمال ، از آن مرحوم حكمى ابراز شد و به جميع ولايات داخله رسيد . چون مردم هم استعداد داشتند ، يك‌دفعه قليان و چپق ترك شد و در منابر اعلان حرمت كردند . كار به جائى رسيد كه در ميان حرمسراى سلطنت و اندرون صدارت ، قليان‌ها را شكستند . شاه و صدر اعظم از ترس زن و كنيز خودشان ، قدرت به اظهار ميل به قليان نداشتند . هرقدر صدر اعظم سعى كردند و به پاره‌اى ملاها از قبيل آقا سيد عبد الله بهبهانى پول دادند كه مخالفت در حرمت قليان و استعمال تنباكو كند ، - اگرچه آقا سيد عبد الله چپق و قليان كشيد و انكار كرد كه اين حكم حجة الاسلام مجعول است - استعداد عموم و شورش عموم زيادتر شد ، به حدى كه به طرف ارك دولتى يورش آوردند . عموما در تهران ، در خانهء مرحوم ميرزا حسن مجتهد آشتيانى و در تبريز ، در خانهء حاج ميرزا جواد مجتهد اجتماع كردند . به منازل مأمورين رژى حمله بردند كه همه را قتل كنند . در اطراف ارك كار به تير و تفنگ كشيد . هرقدر از رجال محترمى كه دخالت در اين امور نداشتند ، از قبيل عضد الملك و غيره ، خدمت ميرزاى آشتيانى رفتند ، فتنه آرام نگرفت و موقوف به رفع رژى كردند . عاقبت صدر اعظم مستأصل شد و به توسط ميرزا حسين قلى خان نواب كه نايب شرقى سفارت انگليس بود ، « ولف » وزير مختار را راضى كردند كه نوشتهء ابطال عمل رژى را نوشت و امضاء كرد و قرار دادند كه خرج و خسارت رژى را دولت بدهد . بعد از گرفتن اين نوشته و دادن نوشتهء قبول خسارت ، مردم آرام گرفتند و تنباكو آزاد شد .\r\nمن در آن روز از عربستان به بوشهر آمده بودم براى مخابرهء حضورى . بعد كه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآمدند به حساب خسارت رسيدند ، صد هزار ليرهء انگليسى رشوه به طبقات مردم براى اين امتياز داده بودند ؛ حتى به شيخ سيف الدين واعظ كه مرد هرزه‌گوى مفسدى بود و سيد جواد فراش خزانه و نويسنده‌هاى صدر اعظم و جميع طبقات رجال . كسى كه رشوه نگرفته بود ، شخص صدر اعظم بود . مخارج بىمعنى گزاف از قبيل مواجب و قيمت زمين خانه و آلات و ادوات ، زياد گرفته بودند و ميزان شش‌صد و پنجاه هزار تومان شد . در مقابل ، تنباكوى موجودى را كه داشتند ، او را به ادارهء مخبر الدوله واگذاشتند كه بفروشد و هرچه عايد شد ، محل اين قرض باشد . و اين مبلغ را دولت از بانك شاهنشاهى انگليس قرض كرد ، از قرار صدى هشت .\r\nاين قرض كه بهم رسيد ، خود شاه شهيد و بعضى از رجال دولت ، صلاح در اين ديدند كه يك قرض عمده از خارجه ، يعنى از دولتى كه مجاور نباشد بكنند و اين قرض را بدهند و پاره‌اى جزوه قروض و حقوق معوقهء مردم را ادا كنند ، و فاضل آن را يا در جائى بگذارند كه تنزيل كلى به او تعلق بگيرد ، يا به مصرف كارخانه و اجراى آب و ممر با منفعتى برسانند . اين مبلغ را نايب السلطنه و محمد حسن خان اعتماد السلطنه وزير انطباعات كه مآثر و معلوماتش ضبط ، تاريخ و روزنامجات است ، به دستيارى حكيم باشى طولوزن ، مىخواستند از كمپانى فرانسه قرض كنند . صدر اعظم ميرزا على اصغر خان تصديق نداشت ، بلكه انكار بليغى مىكرد ، تا به جائى كشيد كه قريب يك ماه تمارض كرد .\r\nمن و مشير الملك واسطهء بين شاه و او بوديم . در ظاهر به لباس دولتخواهى بود ، ولى علت باطنى ، عداوتى بود كه با نايب السلطنه و اعتماد السلطنه داشت و مىدانست آن‌ها مبلغى از كمپانى گرفته‌اند كه اين رأى را مىدهند . در خلوت به من و بعضى محارم مىگفت كه ، اين پادشاه از دوام سلطنت مأيوس و دماغش از كار خسته شده است ، عيش و راحت عاجل را غنيمت مىداند ؛ حرص و طمع ، او را وادار به اين خيالات كرده است كه يك مشت پول بعد از وضع قرض داشته باشد كه ، اسباب عيش و شكار و راحت خودش را فراهم كند .\r\nو مىدانم هرچه از اين پول از قرض فاضل آيد ، نايب السلطنه به عنوانات مختلفه از قبيل خريد اسلحه و توپ و خرج قورخانه و حقوق افواج موهوم ، خواهد گرفت . قدرى هم به مصرف مليجك ( عزيز السلطان ) و بنائىهاى غير لازمه خواهد رفت . كار ايستادگى در انكار را به جائى رساند كه به توسط من به شاه پيغام داد كه ، من اين استقراض را امضاء نمىكنم . هر صدر اعظمى هم كه چنين عملى را امضاء كند ، خائن دولت و ملت و حرام زاده است و بايد دست او را قطع كرد . وقتى كه مىخواهيد مرا مجبور كنيد ، مهر مرا با محصل قهرا از من بگيريد ببريد و به هرنوشته كه خودتان مىخواهيد بزنيد . بودجهء ايران ، وسعت اداى هشت كرور قرض با تنزيل را ندارد . بالاخره شاه از اين خيال منصرف شد .\r\nبعد از اين‌كه سلطنت به اعليحضرت مظفر الدين شاه رسيد ، هفت‌صد هزار تومان از بابت قيمت پول سياه مزيد طلب بانك شد ؛ دويست هزار هم براى تهيهء حركت از تبريز ، صدر اعظم قبض و حواله كرده بود ، و دويست هم براى تسهيل نان خبازخانهء تبريز قرض كرده بودند . اواخر سنهء 1314 باز آراء اتفاق به قرض عمده كرد . در حالتى كه به واسطهء فروش ظروف طلا و مسكوكات و صندلىها و ساير اوانى طلاى ميناى خزانه ، دولت در نزد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخارجه بىاعتبار شده بود ، زيرا كه قبل از اقدام به اين فقرات ، مردم به توهم آن‌كه ناصر الدين شاه پادشاه ممسك طماعى بود و در ظرف پنجاه سال سلطنت به آن بخل و امساك ، البته پنجاه كرور اندوخته در خزانه دارد ، بودند . از جمله امساك‌هاى شاه اين بود كه ماهى سه هزار تومان صرف جيب داشت ؛ از اين سه هزار تومان . اقلا ماهى هزار تومانش را اندوخته و ذخيره مىكرد . تقديماتى كه در مواقع مخصوص از قبيل اعياد و تلگرافات حضورى از ولايات مىرسيد ، اصل تنخواه را پول سفيد مىگرفت و بعد مىگفت كه ، چون تقديم بايد مسكوك طلا باشد ، تفاوت صرف طلا و نقره را هم بدهند ، و آن‌را هم جداگانه مىگرفت . از اين قبيل امساك‌ها و صرفه‌جوئىها داشت كه نمىتوان نوشت .\r\n\r\nپيرزن روستائى و گله از شاه\r\nيك روزى در سنهء 1311 در ركابش به كلاردشت رفته بوديم . جمعى از زن‌هاى دهات سر راه آمده بودند ؛ پيرزنى به شاه گفت ، اوايل كه مىآمدى به اين صفحات ، به ماها نفرى يك پنج هزارى طلا مىدادى ، بمرور دو هزارى طلا شد و بعد دو هزارى نقره .\r\nدو سال قبل يك قران دادى و امسال نفرى دو عدد شاهى سفيد . شاه خنديد و گفت ، بمرور به يك شاهى پول سياه مىرسد .\r\n\r\nمسئلهء استقراض\r\nبارى برويم سر مطلب . در اواسط صدارت مرحوم امين الدوله ، اتفاق آراء به قرض عمده‌اى كه بالغ به ده كرور باشد شد . جمعى را از خارجه و داخله دلال قرار دادند ، مثل نريمان خان قوام السلطنه وزير مختار اتريش و نظر آقا وزير مختار فرانسه و مسيو كتابچى مدير سابق گمركخانه‌ها و علاء السلطنه وزير مختار انگليس . به هرجا دست‌اندازى كردند ، دولت انگليس اخلال كرد كه شايد از خود آن‌ها استقراض شود . از آن طرف هم وزير مختار آن‌ها ( دوراند ) مرد بدخلق و متكبر مغرورى بود و نسبت به رجال و شاه نيز سوء سلوك داشت و براى اين استقراض ، شرايط صعب تعيين كرده بود . حتى سيصد هزار تومان كه در اواخر صدارت مرحوم امين الدوله قرض دادند ، گمركات جنوبى فارس را بيع شرط گرفتند كه خودشان ضبط و مداخله كنند و به اين دستاويز ، دو عراده توپ و صد نفر سرباز از كشتى به گمرك آوردند كه ، ما بايد احتياط حفظ گمرك و عملجات را بكنيم ؛ مردم ايران بىتربيت و وحشى هستند ، مبادا حركت موحشى بكنند .\r\nبه‌هرحال قرض صورت نگرفت .\r\nبعد از عزل امين الدوله ، سى چهل روزى كه تعيين صدر اعظم و رئيس كل نشده بود ، حكيم الملك و مشير الدوله باز با سفارت انگليس حرف مىزدند . كلنل پيكو كه نايب اول و مرد زرنگ كثير المخالطه و مراوده با ايرانىها بود ، نزديك به انجام كرده بود و قرار هم داده بودند بيست هزار ليره به مشير الدوله و ده هزار ليره به حكيم الملك\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبراى بهم بستن اين معامله بدهند .\r\nدر اين بين ، صدر اعظم از قم آمد و در اين مراجعت از قم ، پولتيك و سليقه‌اش چنين اقتضا كرد كه از دوستى انگليس عدول به خصوصيت با روس‌ها بكند . اول به سفارت روس يادآورى كرد كه رسما اظهار كنند ، هرگاه دولت ايران بخواهد قرض از دول غير مجاور بكند ، ما حرفى نداريم ؛ ولى در صورتىكه از دولت انگليس خيال استقراض داشته باشد ، بايد بالمناصفه استقراض كند و به همان شرايط و ترتيب ، نصف ما را هم قرار بدهد . دوراند وزير مختار انگليس صلاح در قرض دادن انگليس ندانست . صدر اعظم به ميرزا رضا خان ارفع الدوله كه شرح حالش را به شرط حيات خواهم نوشت و در اين موقع وزير مختار دربار روس شده بود ، محرمانه نوشت كه درصدد استقراض از روس برآيد . اول بناى چهارده كرور بود . ميرزا رضا خان مشغول انجام اين كار شد .\r\nمشير الدوله ميرزا محسن خان بعد از آمدن صدر اعظم از قم ، به واسطهء حمق و بلادتى كه داشت ، به خيال مسافرت فرنگ افتاد . چون ضيق نفس و سن زيادى داشت ، طبعا هم به عيش و مصاحبت زن‌هاى فرنگ با آن كبر سن حريص بود ، صدر اعظم هم به ملاحظهء آن‌كه در كار خارجه با بودن او نمىتوانست دخالت كند ، واداشت از خارج او را تحريض به سفر فرنگ كردند . و محرمانه او را فريب داد كه بعد از رفتن تو ، كار اين استقراض را به تو وامىگذارم تا فايده‌اى كه عايد شود ، خرج سفر فرنگ تو باشد .\r\nآن بىعقل هم مهرهاى وزارت خارجه را تحويل مشير الملك داد كه سابق شرح حالش را نوشته‌ام . مدتى بود صدر اعظم او را دخيل كارهاى خارجه كرده بود به اين جهت كه شأن وزارت خارجه نداشت و سمت نوكرى خودش را داشت . از جزئى و كلى كار خارجه در قبضهء اقتدار و اختيار خودش بود و براى وزير خارجه اسمى بلارسم باقى گذاشته بود . مهرها را بدست او سپردند . مشير الدوله ميرزا محسن خان رفت به فرنگ و ابدا كار استقراض به او محول نشد . به توسط ميرزا رضا خان ارفع الدوله ، بيست و چهار كرور از دولت روس قرض كردند ، - به شرايطى كه مبسوطا در دفتر وزارت خارجه ضبط است . اگر براى من ميسر شد ، ضميمه خواهم كرد . - كه بانضمام تنزيل ، هفتاد كرور شد كه در ظرف سى و پنج سال ، سالى دو كرور قسط بدهند و دولت ايران مأذون نباشد كه اين مبلغ را از دولت ديگر قرض و ادا كند . همچنين هروقت بخواهد بدهد ، بايد تمام اصل و فرع را بدهد . از اين وجه باختلاف شنيدم ، ولى چيزى كه ابدا محل شبهه نيست ، پنج كرور صدر اعظم و مشير الدوله ميرزا نصر الله خان و ميرزا رضا خان ارفع الدوله مداخل كردند .\r\nهركه بعدها اين شرح را بخواند ، مىگويد ، پنج كرور را چگونه بردند ؟ اولا مبلغى رشوه گرفتند كه آن معامله را براى دولت روس بدون شركت انگليس و دولت ديگر بكنند ، ثانيا قدرى هم در تفاوت حساب وجه نقد و صرف اسناد كه معمول صراف خارجه است . در ازاء اين خدمت ، ميرزا رضا خان به درجهء پرنسى رسيد . دولت و ملت ايران را بر باد دادند . تقصير هم نداشتند ، زيرا كه پادشاه آن‌قدر ولوع بود كه مىخواست\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nسلطنت ايران ، به بيع قطعى فروخته شود و خودش به سفر فرنگ برود و وسعتى داشته باشد كه به نوكرهاى ترك و عهد وليعهدى ، سرمايه و مكنت ابدى بدهد و در فرنگستان خودش آلات و ادوات لعب و لهو بخرد . يك مبلغى مشير السلطنه به اسم حقوق سنواتى مردم كه نرسيده بود ، گرفت و بروات مردم را از قرار تومانى سه هزار و چهار هزار خريدند .\r\nفايدهء تفاوت را خود مشير السلطنه و اجزائى كه داشت و بعضى مستوفىها و وزير بقايا سلطان على خان يزدى و پسرش امين بقايا كه دخالت در كار دفتر و بروات داشتند ، على قدر مرا تبهم بردند . قدرى را وجيه الله ميرزا سپهسالار به عنوان حقوق نرسيدهء قشون برد . قدرى را صندوقدار موثق الملك به عنوان تدارك سفر گرفت . من خودم حضور داشتم كه صدر اعظم با حضور موثق الملك گفت ، سيصد هزار تومان براى تهيهء سفر از من گرفته است ؛ حالا كه به تبريز رسيده‌ايم و هنوز از خاك ايران خارج نشده‌ايم مىگويد ، براى اهل تبريز امتياز انگشتر و عصا و خلعت ندارم . در همان مجلس باز هشتاد هزار تومان حوالهء گمرك گرفت و بعد از مراجعت از فرنگ هم صد هزار تومان گرفت . مجملا از اين بيست و چهار كرور ، ده تومان به مصرفى كه براى ملت و دولت مفيد باشد نرسيد .\r\nدو كرور و نيم تمام آن ، خرج سفر فرنگ شد . آنچه من ديدم ، چشم انسان باغيرت نبيند ؛ چيزهائى اين پادشاه خريده بود و حمل مىكرد كه هيچ غيرتمندى نمىخريد .\r\nنمىتوانم شرح بدهم . صدر اعظم با حضور نوكرهاى مقرب شاه مىگفت ، من خودم در روى صندوق‌ها نوشته ديدم : ظرف حصيرى ، پارچهء مادام ، سازهاى مختلف ، اسباب آتشبازى ، سردست مليله و گلابتون زنانه ، دستكش‌ها و زينت‌هاى مجسمه از چينى و بلور كه اطفال مىخرند ، اشكال مجسمهء حيوانات كه براى لعب اطفال كوك مىكنند و صدا مىكند ، ماده گاو شير بده كه ماهى هزار تومان خرج علوفه و مواجب مهتر و استاد شير دوش و استاد كره‌ساز مصنوعى داشت ؛ امثال آن ماده گاوها در سيستان و اغلب ولايات ايران ، زياده از ده هزار رأس ديده‌ايم و موجود است .\r\n\r\nسفر مظفر الدين شاه به فرنگ\r\nبارى برويم سر مطلب كه خدا قلم مرا از نوشتن بشكند ، با وجودى كه نمىتوانم از صد هزار بيت ، ده بيست كتابت كنم . اين پول خون‌بهاى ايران كه قرض شد ، در ذيقعدهء سنهء 1317 رسما سفر فرنگستان را خبر كردند و نوشتند ، چون شاه از سفر دريا مىترسد ، ذهابا و ايابا از راه آذربايجان مسافرت مىشود ؛ سيورسات ده هزار مال و سه هزار نفر همراهان را ، از جمال‌آباد الى كنار ارس ، موجود بكن و غرهء محرم وارد جمال‌آباد مىشويم . ملاحظه كنيد من چه حالتى دارم . هرچه از اطراف نوشتند آذربايجان قحط است و خودشان هم خبر داشتند كه حتى كاه يك من تبريز ، هزار دينار بدست نمىآيد ، محض تضييع و افتضاح من ، چون شاه از سوارى كشتى مىترسيد و از آن طرف ميل داشت به اهل آذربايجان خودنمائى كند كه ، من همان وليعهد مقهور دست امير نظام هستم كه با اين قدرت و سلطنت به آذربايجان مىآيم ، و مىخواست كه از وجوه\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاستقراضى ، بذل و بخشش به اهل آذربايجان كند ، با مقصود صدر اعظم كه تخريب من بود موافقت كرد . علماى آذربايجان كلا اتفاق كردند كه ، ما صريحا مىنويسيم اهل آذربايجان قدرت تحمل اين مسافرت را ندارند . وليعهد هم مايل به اين اقدام بود . من به ملاحظهء آن‌كه صدر اعظم با من عداوت دارد و چنين دستاويزى نمىتوان بدست او داد ، انكار كردم و در صدد تهيهء سيورسات برآمدم . در آخر ماه ذى الحجهء سنهء 1318 حركت كردند و غرهء محرم به جمال‌آباد رسيدند . به شرحى كه نوشته‌ام ، بعد از دو ماه اهل تهران به واسطهء گرانى نان و مداخل‌هاى لغو كسان آصف الدوله در نانوايى و ساير ارزاق ، شوريدند و دار الحكومه را سنگساران كردند ؛ به خانهء شهرى او ريختند . چون سپهسالار متحد بود ، با افواج فتنه را خواباند و نسبت اين عمل را به شعاع السلطنه دادند .\r\n\r\nفوت سعد الملك\r\nدر اين بين ، سعد الملك مبتلاى به مرض خوراج و مثانه شد و در ظرف پانزده روز امتداد مرض ، به رحمت ايزدى و اصل شد ؛ در حالتىكه مشغول تهيهء عروسى براى مهدى خان پسرش بود كه به اصرار من مىخواست دختر عبد الله خان قراگزلوى سردار اكرم را بگيرد . بعد از فوت برادرم ، چون بزعم خودم سردار را دوست خانواده و برآوردهء احسان خودم مىدانستم و پسر سعد الملك هم طفل بىپرستارى بود و ثروتى هم داشت ، اولا به سردار تلگرافا دستورالعمل دادم كه اتاق‌هاى آن‌ها را و صندوقخانه كه داشتند ، مهر كند و بعد از فراغت من از كار پذيرائى اردو ، سالار برادرزاده‌ام برود و عمل وصلت و عروسى را هم بگذراند . ديگر از تقديرات خداوندى خبر نداشتم كه جزء اعظم اين مال ، نصيب حاجى حسين خان كرمانى است و راجع به ارباب جمشيد كه صراف درجه اول و معتبر آن عهد بود . در شب اول و دوم فوت مرحوم سعد الملك ، با تبانى حاجى حسين خان كرمانى ، اسناد طلب آن مرحوم را به نفع خود از بين بردند ؛ به شرحى كه اگر من موفق نشدم ، سالار بايد ملحق كند و عبرت اولو الابصار شود .\r\n\r\nتهيهء سيورسات براى اردو\r\nبارى سيورسات را به موجب صورتىكه از تهران فرستاده بودند ، به بلوكات گرمرود و هشترود و ميانج تقسيم كرديم از روى مأخذ استعداد مالياتى . و قرار داديم نان بيست و پنج تومان و جو بيست تومان ، هيمه چهار تومان ، كاه چهار تومان و يونجه شش تومان محسوب شود . در حاشيهء برواتى كه صادر كرده بوديم ، توضيح شد و مأمورين از اهل نظام رفت . سيورساتچى از تهران خواستم . حسن خان معين اصطبل را فرستادم در هرمنزلى ، تحويل هركه بود ، به توسط او تقسيم مىشد . بعد از تهيه شدن ، تلگرافا اطمينان دادم كه سيورسات موجود است ؛ حال آن‌كه علاوه بر صعوبت نان و جو ،\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكار كاه بجايى كشيده بود كه فرستادم از خلخال براى جمال‌آباد كاه آوردند و خروارى دو تومان كرايه دادم . روز بيستم ذيحجه خودم براى اطمينان از ترتيب سيورسات ، از شهر تبريز بيرون آمدم ؛ در حالتىكه ناخوش بودم ، دو شب در باغ صاحب ديوان ماندم و از آنجا به طرف ميانج و جمال‌آباد رفتم . غرهء محرم شاه وارد جمال‌آباد شد . در ازاء چنين خدمتى ، به قدرى كه به حاجى تقى دلال و جعفر قلى توپچى اظهار مرحمت كرد ، به من نفرمود . فقط نطق مباركش اين بود كه ، ما از تو راضى هستيم « 78 » و قدر تو را مىدانيم ؛ وليعهد هم بايد قدر تو را بداند .\r\n\r\nروابط حسين قلى خان با درباريان\r\nشب را مقارن غروب وليعهد به چاپارى آمد و رسيد ، در چادر من منزل كرد .\r\nاهل اردو به ملاحظهء آن كه سعد الملك مرحوم شده بود ، در حالتى كه باران نمونهء طوفان مىباريد ، به چادر من آمدند . بعد هم كه وليعهد وارد شد ، باز مجددا براى ملاقات وليعهد آمدند . صدر اعظم نيامد ؛ من هم به روى بزرگى خودم نياوردم ، رفتم و گرم گرفتم . ولى حكيم الملك و دستهء او خيلى گرم بودند ، احترامات فوق‌العاده مىكردند و در باطن هم درصدد عزل صدر اعظم و آوردن امين الدوله بودند ؛ بزعم خودشان كار هم گذشته بود .\r\nناصر الملك را هم بدون امضاء صدر اعظم ، به عنوان مترجمى حضور ، از طرف گيلان فرستاده بودند . با اين حالت منزل به منزل مىرفتيم . وليعهد هم از منزل ميانج مرخص شد از جلو رفت . من در اردو ماندم . سالار همه‌جا با وليعهد بود و عملجات . من هم در راه همه‌جا با حكيم الملك در يك كالسكه مىرفتيم . گاهى به صوابديد حكيم الملك ، به كالسكهء صدر اعظم مىرفتيم . صدر اعظم كسل و افسرده بود تا وارد حاجى آقا شديم .\r\nسيورسات را من در سعدآباد تهيه كرده بودم . به ملاحظهء آن‌كه به من صدمه وارد بيايد ، روز تاسوعا و عاشورا را دستاويز كردند كه ، چون باسمنج آبادى است و حمام و خانه دارد ، بايد آنجا منزل كرد . شبانه حاجب الدوله آمد منزل من و اين مطلب را گفت . مبهوت و متحير شدم . عقلم به اينجا رسيد كه يك هزار و پانصد تومان وجه نقد در ترك چند سوار بستم و صارم السلطان شيرازى فراشباشى خودم را با حاجب الدوله از جلو فرستادم و به حاجب الدوله گفتم ، ديگر سيورسات سعدآباد وصلت به باسمنج نمىدهد ؛ اين پول را جلوى منزلت بگذار و اعلان كن ، نان و كاه و يونجه و همهء ما يحتاج را ، هركسى به هر قيمت كه خودش مايل باشد بفروشد ، بيايد اول قيمت را نقد بگيرد و بعد جنس را بياورد . حاجب الدوله تعجب كرد ، كه اين تدبير و وسعت قلب عاجل را از كسى نديده بود . شبانه روانه شدند ، اول طلوع فجر در باسمنج بودند . كيسه‌هاى پول را در منزل\r\n\r\n\r\n","description":"","footnote":"\r\n( 78 ) - مظفر الدين شاه دربارهء ملاقات با نظام السلطنه نوشته است ، پيشكارى نظام السلطنه هم بسيار خوب و مناسب واقع شده است . در اين سال گرانى و تنگى اجناس و ارزاق در آذربايجان خيلى مشكل بود به اين خوبى و درستى كار آنجا از پيش برود و منظم بماند . ر ك : سفرنامهء مظفر الدين شاه : 24 .\r\n","page_name":" 272 ","page_number":272},
  {"content":"\r\n\r\nگذاشتند . مردم پول را كه پيش مىديدند و اختيار نرخ با خودشان بود ، ملزومات دو روزه را به فاصلهء چهار ساعت حاضر كردند و دو مساوى قيمت ، وجه نقد گرفته بودند .\r\nجلوى اردو كه رسيد ، همه چيز موجود بود . شب تاسوعا وليعهد از شهر آمد . من تا خارج باسمنج استقبال كردم . سالار هم در ركابش بود . از بابت سيورسات پرسيد ، اطمينان دادم كه در كمال خوبى دو روزه پرداخته شد . در همان كالسكهء خودش نشستيم . وارد شديم ، او رفت به حضور و من آمدم منزل .\r\n\r\nانتقاد از مظفر الدين شاه\r\nرسم اين شاه اين است كه اولا بنا به عادتى كه از اول عمر كرده است ، در خانه‌هاى كثيف و پر كك و كنهء دهات منزل مىكند . بهانه‌اش اينست كه ، چون مبتلاى رماتيسم هستم ، چادر و آلاچيق به مزاجم سازگار نيست . و اگر مجبورش كنند ، صبح آن شب كه از خواب برخاست ، كسالت جعل مىكند . مكرر در منازل جا نبود ، در ميان دكان‌هاى بقال ده يا قهوه‌خانهء كثيف كه معبر عام بود ، منزل مىكرد . رسم ديگرش اينست كه وليعهد را شب بايد نزد خود نگه بدارد و حرف‌هاى لغو بگويد . از حرف تاريخى و دولتى و تمدن و شرايط سلطنت ، كسل و منزجر مىشود . بارى ، روز تاسوعا علماى شهر آمدند منزل من ؛ دسته دسته آن‌ها را بردم حضور . در حضور هم معمولش اينست كه صندلى را در وسط اتاق مىگذارند . دور اتاق را عملهء خلوت كه متجاوز از پنجاه نفرند ، احاطه مىكنند ، به قسمى كه واردين بايد دو صفه بايستند . خلوتىها كه همه ترك بودند ، فرصت معرفى و صحبت به من و صدر اعظم نمىدادند . اگرچه خود شاه به واسطهء طول مدت توقف آذربايجان ، با فردا فرد آن‌ها خصوصيت مخصوص و رفاقتى گستاخانه داشت . در اينجا ارفع الدوله كه در ازاء استقراضى كه ريشهء دولت ايران را قطع و كيسهء صدر اعظم و وزير خارجه و خودش را آباد كرد پرنس شده بود ، آمد و از شدت عزيزى و احترام ، در منزل خود صدر اعظم منزل كرد و از آنجا به منزل من هم براى ديدن آمد .\r\nقدرى محبت داشتيم . جوان خوش تقرير زرنگ خوشروى خوش خلق همه فن حريفى بود ؛ اگرچه صدر اعظم شرح حال او را در سفر سوم فرنگ شاه شهيد ، به من محرمانه گفته بود كه براى صدر اعظم زن‌هاى خوشگل مطبوع در اغلب نقاط تلحيف كرده بود .\r\nبه هرحال روز يازدهم رفتيم به شهر . سالار هم كه رئيس كل قشون آذربايجان بود ، نظام و سواره را به ترتيب از باغ صاحب ديوان الى شهر ، در دو طرف حاضر كرده بود . براى استقبال قونسول‌هاى خارجه ، هرقدر سعى كرديم كه باغ صاحب ديوان بهتر است ، مقبول نيفتاد . در حالتى كه ابدا چادر و دستگاهى در خلعت پوشان قديم نزده و فقط آفتاب‌گردانى براى ناهار آنجا زده بودند ، آن نقطه را تعيين كردند . يك عيب عمده اين بود كه چون صدر اعظم كارش به واسطهء سعايت حكيم الملك و دستهء او پيشرفت و رونقى نداشت ، هرچه صدر اعظم مىگفت ، بر ضد او رفتار مىكردند . چادرپوش كوچكى از من با پستخانه از عقب رسيد . صارم السلطان كه فراشباشى من بود ، آورد در پهلوى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nآفتاب‌گردان شاه زدند . وليعهد هم در آفتاب‌گردان صدر اعظم براى صرف ناهار آمد .\r\nقونسول‌ها آمدند شاه را ملاقات كردند و رفتند . از آنجا سوار شديم . ابدا اردوى تشكيل يافتهء شاطر على را كه مدتى سالار زحمت تشكيل و تربيت او را كشيده بود ، اعتنائى نكردند . صد سوار گارد به طرح فرانسه ، سالار درست كرده بود با لباس و كلاه خود ممتاز ؛ اصلا اعتنائى نشد .\r\nاز دم قراولخانهء زير خلعت پوشان كه راه سرازير به طرف رودخانه مىشود ، حاجى تقى دلال كه مسخرهء قديمى بود ، در كنار جاده ايستاده بود ؛ كالسكه را نگهداشتند و شاه حاجى تقى را جلو خواست و پرسش گرم رفيقانه كرد . « 79 » حاجى تقى به صداى بلند كه ماها مىشنيديم ، گفت به تركى ، « گت‌ورن ! پول لرى بورج ايلدن ، هاميسه وردن ، منم پايم هانى ؟ » شاه به تركى گفت ، « سنجين ده گترميشم . » بعد از چاق مشتاقى زياد ، گفت ، برو سوار شو . بعد كالسكه را حركت دادند . در جلوى باغ صاحب ديوان كه اول نظام بود ، چون توپچى مقدم مىايستد كه سلطان توپخانه بود و در طفوليت خانه شاگرد شاه بوده است و در ميان صف بود ، فقط او را خواست و بعد از اظهار مرحمت فرمود ، وليعهد ! فردا حكم سرتيپى فلانى را بده . ديگر به احدى از اهل نظام و غيره ، تفقدى نشد . آمديم شهر . تقديمات لازمه گذاشته شده بود از جانب من و وليعهد . ما با صدر اعظم رفتيم عمارت علاء الدوله . شاه رفت اندرون از زن وليعهد ديدنى كرد ، آمد بيرون .\r\nعلما مىخواستند ديدن كنند ، عذر خواستند كه چون فرصت بازديد نيست ، باشد تا مراجعت .\r\n\r\nنطق صدر اعظم\r\nصدر اعظم علما كه به ديدنش آمده بودند ، نطقى كرد كه ، اولا از وجه استقراضى ، سد اهواز را بسته و يا مىبنديم ، ثانيا آب شاهرود را به جلگه‌هاى قزوين مىآوريم .\r\nخداوند تفضلى فرموده ، معدن طلاى كاول هم مكشوف شده است و از پانصد مثقال خاك ، يك مثقال طلاى خالص حاصل مىشود ؛ نمونه كرديم و آدم فرستاديم كه مشغول شوند .\r\nسه روز در تبريز توقف شد . هرقدر صدر اعظم خواست كه اولا حرم را تا كنار ارس نياورند ، قبول نشد . ثانيا اردو را بعد از حركت از ارس به تهران عود بدهند ، نپذيرفتند . با آن قحط و غلا حكم شد ، تمام دواب ديوانى و متفرقه ، حتى مال مكارى و شتردار بايد در تبريز بماند ؛ از ملتزمين ركاب هم احدى مراجعت نكند . اكبر خان افشار كه برادر امى مجد الدوله و پيشخدمت و ملقب به سيف السلطان بود ، هرقدر التماس كرد كه ، مرا مرخص كنيد ، مىروم اسدآباد و براى مراجعت در كنار ارس حاضر\r\n\r\n\r\n","description":"","footnote":"\r\n( 79 ) - مظفر الدين شاه با آذربايجانىها و اوضاع آن سامان آشنا بود و اين آشنائى معلول ولايتعهدى طويل المدت وى . خود او مىنويسد ، « . . . اين اشخاص را كه مىبينم ، چون پدر بر پدر ديده و مىشناسيم ، به ما اثر مىكند . حساب كرديم تا امروز كه به اينجا آمده‌ايم ، چهل و يك سال است كه در آذربايجان بوده‌ايم و بلديت كامل داريم . » ر ك : سفرنامهء مظفر الدين شاه : 243 .\r\n","page_name":" 274 ","page_number":274},
  {"content":"\r\n\r\nمىشوم ، اذن ندادند . صدر اعظم نوكرهاى شخصى خودش را خواست به تهران عود بدهد ، مرخص نكردند .\r\n\r\nملاقات حسين قلى خان با امين السلطان\r\nشبى كه فردا بناى حركت بود ، صدر اعظم گفت ، من حمام نرفته‌ام و از شما هم ديدن نكرده‌ام ؛ امشب مىآيم منزل شما ، ولى احدى نباشد . من هم اسباب پذيرائى فراهم كردم . دو ساعت از شب رفته ، آمد رفت حمام . در سر سفره غير از من و سالار ، كسى نبود .\r\nدر ساعت نه شام خورد و رفت . صبح كه حركت كرديم ، در سر پل آجى كالسكه سوار شديم . در ميان كالسكه ، قرآن كوچك چاپى از بغل بيرون آورد و گفت ، من ديشب اين قرآن را آورده بودم كه با شما قسم بخورم و طرفين از هم مطمئن شويم ؛ چون سالار حضور داشت ، خجالت كشيدم . به اين قرآن كه ، هرچه از شما در دل داشتم ، بيرون كردم و بعد از اين با شما خيانت و بدى نمىكنم . خواهش كرد كه يك مجلس با وليعهد در خلوت كنار بيايند ، زيرا كه اطباء گفته بودند ، مرض شاه معالجه‌پذير نيست . آن مجلس را هم شب در كنار ارس فراهم كردم . وليعهد آمد منزل او . ولى من براى سهولت صحبت آن‌ها ، برخاستم . هرقدر اصرار كردند كه ، تو محرم هستى بمان ، قبول نكردم ، آن‌ها آمدند و عهد و ميثاق كردند . بنان السلطنه چون محرم بود ، اطلاع داشت . در تبريز به من حمايل آبى و نشان تمثال دادند . تا آن روز هم به احدى تمثال اين شاه داده نشده بود . به وليعهد هم قدارهء مرصع دادند . چون حسين قلى خان والى پشتكوه كه سردار اشرف بود ، مرده بود ، وليعهد لقب او را براى سالار معظم خواست . صدر اعظم به ملاحظهء لفظ اشرف راضى نشد و مصالحه به سردار مكرم شد .\r\n\r\nحركت از تبريز\r\nروز چهارم از تبريز حركت كردند ؛ آمديم به صوفيان ، شاه در قهوه‌خانه منزل كردند . آمديم مرند ، عمارت متفرقه بود ، منزل شد . آمديم به گلين قبه ، در دكان بقالى منزل شاه شد . « 80 » آمديم كنار ارس ، در سردر تلگرافخانه منزل شاه شد . همان شب باران شديدى شروع كرد ، به قسمى كه ديگر از چادرى به چادر ديگر ، آمدوشد ممكن نبود . سيورسات يك روزه را دو روز تقسيم كرديم . فرداى آن روز در همان باران و سيل و آن زمين پرخاك كه درياى گل شده بود ، شاه از آب گذشت . من از شدت اوقات تلخى ، از آب نگذشتم و شاه هم حكم كرد كه ، اردو و حرم حركت نكند ، زيرا كه شب روس‌ها آتشبازى مىكنند ، آن‌ها تماشا كنند . در حالتى كه تمام چادرها را سيل انداخته بود و مردم هرج و مرج شده كوچ كرده بودند ، حاجب الدوله را حكم كردند بفرستد\r\n\r\n\r\n","description":"","footnote":"\r\n( 80 ) - جهت اطلاع بيشتر به سفرنامه مظفر الدين شاه رجوع كنيد .\r\n","page_name":" 275 ","page_number":275},
  {"content":"\r\n\r\nاردو را مراجعت بدهد . هرچه گفته بودند كه ، چادر گل‌آلودهء تر و زمين درياى گل امكان ندارد ، قبول نكرده بود . وليعهد فرستاد مرا به اصرار بردند آن طرف . رفتم ديدم صدر اعظم خوابيده . به حضور رفتم و عرض كردم كه ، نه هيمه داريم و نه نان و نه كاه ؛ در مقابل روس‌ها ، داد و فرياد قاطرچى و ساربانان و سرباز بلند مىشود . جلو اردو هم به گلين قبه رسيده است . حكيم الملك و ناظر خلوت‌ها هم كمك كردند ، اذن حركت اردو را گرفتيم . در اين بين به حكيم الملك خبر دادند كه ناصر الملك و ظهير الدوله از آن طرف آمده‌اند . سوار شد ، رفت او را از ميان آبادى آورد . من هم دست شاه را بوسيدم و شاه هم ريش مرا بوسيد . باران مرتب مىباريد . صدر اعظم به تملق ، چتر روى سر گرفت و تا كنار آب به مشايعت من آمد . آنجا گفت كه ، سالى دوازده هزار تومان براى وليعهد حوالهء گمرك از حق خودم كردم كه ماه به ماه بگيرد . بيست هزار تومان از شاه براى وليعهد گرفتم . از تو خواهش دارم كه رشتهء خصوصيت ما را با وليعهد حفظ كنى .\r\n\r\nحكيم الملك و حسين قلى خان\r\nحكيم الملك و دستهء مخالف تا ورود به تبريز ، با من اتحاد داشتند ؛ در تبريز به چند جهت از من رنجش حاصل كردند . اولا براى آن‌كه صدر اعظم بنا به مصلحت خودش ، با من منافقانه ساخته بود و چون من يك‌صد و ده هزار تومان از بابت قيمت سيورسات و مخارج فوق العاده و تهيهء سيورسات اردوى متوقف ، بعد از ورود شاه صاحب طلب مىشدم و با مخالفت صدر اعظم امكان وصول نداشت ، موافقت كردم . ديگر آن‌كه آن‌ها متوقع بودند كه فيما بين وليعهد و صدر اعظم خصوصيت نشود . وليعهد كه بقول عوام ، هزار شيطان را فريب مىداد ، مقروض و مستأصل بود ؛ صلاح خود را در اين مىدانست كه با صدر اعظم حاضر بسازد و رفع قرض و احتياج خود را بكند ، لهذا مرا وسيلهء مواحدت قرار داد . طرفين به احتياط آن‌كه شاه از آن مرض خلاصى ندارد ، صرفهء خود را در مواحدت دانستند . خصوصا وليعهد يك عداوت و بغض مفرطى نسبت به امين الدوله داشت كه مقام حيرت بود . جهت ديگر اين بود كه صدر اعظم در تهران خيال كرده بود محمد باقر خان سردار كل را كه دامادش بود ، بياورد در آذربايجان پيشكار كند و مرا معزول كند . خود صدر اعظم بعد از آمدن به آذربايجان كه ديد شاه اين اردو را در اين قحط و غلا حكم به توقف هفت ماهه كرد ، دانست سردار كل از عهدهء اداره كردن اين كار برنمىآيد و اسباب افتضاحى براى او و اثبات كفايتى براى من مىشود . پشيمان شد .\r\nحكيم الملك به توسط مهدى خان وزير همايون ، به من پيغام داد كه ، فسخ اين عزيمت به اهتمام من شد . متوقع بود من در ازاء اين عمل ، مادام توقف آذربايجان ، سالى شش هزار تومان به او بدهم . من مىدانستم كه اگر توقف آذربايجان طول بكشد ، ميانهء من و وليعهد كار به جائى مىكشد كه تحريك كند اشرار مرا به قتل برسانند ، يا به رسوائى از شهر خارج نمايند . از آن طرف هم در اين سال قحط ، هنر و كفايت خودم را ثابت كرده‌ام و بهتر آنست كه آبرومندانه از آنجا خلاص شوم ؛ خصوصا در حالتى كه با\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nصدر اعظم هم اصلاحى كرده‌ام و طلب خودم را از ديوان گرفته‌ام . به هرحال از حركت از كنار ارس ، حكيم الملك و اتباع او در خلوت بناى سعايت از من گذاشتند . صدر اعظم هم خوشوقت بود كه بدست مخالفين او كه سابق با من متحد بودند ، اسباب خرابى كار من فراهم مىشود . من بعد از مراجعت از ارس كه بيست و يكم محرم بود ، الى غرهء رجب مبتلاى كار نان شهر و سيورسات اردو و دفع افساد مردم بودم .\r\nدر اين شش ماه امتداد سفر ، تلگرافاتى و دستخطهائى كه مىرسيد ، به همه كس از وليعهد و اهل اردو بود ، سواى من . حال آن‌كه مرا مبتلاى به رساندن سيورسات هفت هزار مال و چهار هزار نفر آدم از حرمخانه و فراشخانه و عملهء دواب و اصطبل و بقيهء عملجات خلوت كرده بودند ، و با آن قحط خروارى چهل تومان گندم و بيست تومان جو و چهار تومان كاه ، بايد روز به روز اداره كنم . از غرايب عقل معاش اعليحضرت اين بود كه به اعتقاد اين كه آذربايجان خانهء من است ، تمام همراهان را با وجودى كه هريك مقررى و مخارج دولتى داشتند ، مهمان كرده بود . حالت زن و خواجه و اهل حرم هم در توقعات معلوم است . همچنين به واسطهء سابقه با اهالى ، هريك از اعلى و ادنى در امور اتفاقيه واسطهء يك كارى بودند كه اگر مىپذيرفتم ، منافى نظم و هرگاه رد مىكردم ، اسباب ملالت . فقط به من تلگراف مىشد كه ، وجهى از قبيل نذورات به فلان سيد و فلان پيرزن يا انعام به ملتزمين اردو بده ؛ مثل آن‌كه وجه نقدى از اين استقراض نزد تحويلدارى گذاشته باشند . تقريبا ده هزار تومان از اين‌گونه حوالجات هم فرمودند .\r\nمن ملتفت بودم كه حالت اعليحضرت را نسبت به من تغيير داده‌اند .\r\n\r\nبازگشت از سفر فرنگ\r\nبراى غرهء رجب كه بناى ورود به سرحد شد ، باز تلگرافى به وليعهد شده بود كه ، ما فلان روز وارد مىشويم ، بايد در ورود به سرحد ، مأمورين روسى را شام بدهيم . در ميزى كه سى نفر از صاحب منصب‌هاى آن‌ها باشد ، اقلا سى نفر هم از خودمان حضور دارند . معلوم است مهمانى فرنگى از اسباب ميز و خوراك ، در سرحد كه ابدا آبادى نيست ، چه حالت دارد .\r\nمجد الملك كه پيشخدمت باشى وليعهد و رئيس تذكره بود ، داوطلب شد در سه هزار تومان اين مهمانى را مقاطعه كند . يك هزار و پانصد تومان من دادم و يك هزار و پانصد تومان وليعهد . رفت تفليس و از آنجا ميز و صندلى و اسباب چراغ و لوازم غذا و مشروبات را تهيه كرد . به‌طور تحقيق ، يك هزار و پانصد تومان هم از كيسه متضرر شد . ما هم سه روز قبل وارد شديم و ترتيب چادر و مجلس و اسباب را داديم . نسبت به حالت ايران ، خيلى باشكوه و منظم شاه وارد شد و شب بناى مهمانى بود . آن شب يك باران شديد شروع كرد كه نظير روز و شب حركت ، از شدت باران و چكهء سقف چادر ، آن همه زحمت به هدر رفت و به هيچ‌كس خوش نگذشت . فردا را بناى حركت از آنجا بود . به صاحب منصبان روسى امتيازات معموله داده شد . شاه حركت كرد . من از ساعت\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nورود تا وقت حركت شاه ، ديدم كه ديگر حضرات ابدا با من اظهار خصوصيت نمىكنند ، مثل حكيم الملك و امير بهادر و وزير همايون . با شاه نرفتم . صدر اعظم بعد از شاه حركت كرد . در وقت سوارى ، چون معمول اين بود كه من و صدر اعظم در يك كالسكه باشيم ، معذرت خواست كه ، چون پرنس ارفع الدوله از اينجا مراجعت مىكند ، قدرى با او كار دارم . آن‌ها سوار شدند و من هم در كالسكهء خودم تا يك فرسخ . شب حركت ، صولت الملك برادرزادهء امير بهادر محرمانه آمد چادر من ؛ گفت ، به من قدغن شده است كه ديگر با غلامانى كه دارم و ملتزم ركاب شما بوديم ، همراه شما نباشيم و با تيپ شاه برويم . آن شب را سالار رفت چادر وزير همايون . او هم محض طفره از ملاقات ، رفته بود چادر حكيم الملك . ديگر كار يكسره شد .\r\n\r\nاستعفاى حسين قلى خان و عدم پذيرش آن\r\nدر يك فرسخى كه پرنس ارفع الدوله مرخص شد و مراجعت كرد ، صدر اعظم فرستاد كه ، بيائيد با هم سوار شويم . رفتيم . ميان كالسكه ، من پيشدستى كردم و به صدر اعظم گفتم كه ، من مىخواهم از توقف آذربايجان استعفا بدهم و اگر بمانم ، اولا كارم با وليعهد يكسو مىشود و او هم عادت دارد كه مردم را تحريك به شورش و بلوا كند ، اسباب كارش هم جمع است . ثانيا حضرات مخالفين شما هم با من يكرو كرده‌اند و به وليعهد اطمينان مىدهند و كار سخت مىشود ؛ زحمت سال گذشته‌ام ، به هدر خواهد رفت . صدر اعظم هم تصديق كرد . آن‌وقت بروز داد كه ، من نمىخواستم شما را مطلع كنم ، احتياط كردم كه مبادا مضطرب شويد . حالا كه خودتان در اين صدد هستيد ، اين كتابچه را كه در ايروان بصير الدوله پسر سعد الدوله آورده بود به توسط حكيم الملك به شاه داده بودند ، شاه به من داد و گفت محرمانه نگه بدار و وقتى كه از خاك آذربايجان خارج مىشويم ، در جمال‌آباد به نظام السلطنه بده . ديدم در اين كتابچه چيزها نوشته است كه ، يك كرور مأخوذ از بابت تفاوت جنس و نان را مدلل مىداريم . نظام السلطنه را حاضر بكنند ، بعد از مدلل داشتن ، مجازات نمايند . كتابچهء مفصلى است كه نزد سالار ضبط است .\r\nمن هم در حدود گلين قبه ، عريضه‌اى به اين مضمون نوشتم كه ، در اين مدت مأموريت به قدر امكان و لياقت ، تكليف خدمت خودم را به عمل آوردم ؛ خداوند تفضل فرمود در تشريف فرمائى موكب مسعود و طول مسافرت فرنگ و توقف اردو و ملتزمين ركاب ، روسياهى حاصل نشد . حقيقت ، ضعف پيرى و فوت برادرم ، مرا از حالت و استطاعت تحمل خدمات بزرگ انداخته است . ذات اقدس همايونى را به روح مطهر سيد الشهداء و عصمت صديقهء طاهره قسم مىدهم كه به طيب خاطر مرا از اين خدمت معاف بفرمايند . هرگاه مصالح دولتى اقتضاى توقف تهران را نداشته باشد ، در خمسه يا در قزوين ، در جزئى علاقهء رعيتى كه دارم توقف خواهم كرد . عريضه را دادم به حسن خان خواجه ( امين الحرم ) برد در اندرون داد . در همان منزل جواب دستخط شده بود كه ، محال است ما\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتو را از خدمت آذربايجان معاف كنيم ، كمال رضايت را هم از خدمات تو داريم .\r\nطلبى هم كه از بابت مخارج اردو و حوالجات ما دارى ، صورت بنويس كه بگويم صدر اعظم بدهد .\r\nمن دانستم كه واقعيت ندارد ، زيرا كه حالت سلوك شاه و حكيم و دستهء او گواهى مىداد . ساعت عبور از ارس ، ابدا اظهار رضايت از زحمات هفت ماههء من نكرد و همه را گفت ، وليعهد خوب خدمت كرده و راه رفته و متوقفين را راه برده ، حاجب الدوله هم در نظم بازماندگان خيلى زحمت كشيده است . خلاصه به صدر اعظم گفتم ، خودت هم مىدانى كه اين جواب واقعيت ندارد . حالا از بابت نان تا آخر سال شهر اطمينان ندارند و من هم تهيهء جنس را به هرترتيبى داده‌ام . مىخواهند اولا بعد از ورود تهران ببينند كليهء كار شما و ادارات دولتى چه خواهد شد ، ثانيا امساله را هم عمل خبازخانه بىسرو صدا بگذرد ، بعد دست به كار من بزنند . اگر وليعهد بداند كه من ماندنى هستم ، اسباب شورش ، بلكه قتل مرا بدون شورش فراهم مىآورد كه شب يا در معابر يا در منزل خودم مرا بكشند و بگويد از بس كه نسبت به مردم بدسلوكى كرده بود ، بستوه آمده بودند ، نمىدانم قاتل كيست . ولى شاه در جزو در اندرون ، محرمانه به وليعهد سربسته وعده كرده بود كه ، امساله را بگذرانيد ، در سال نو ترتيبات ديگر در نظر داريم .\r\nصدر اعظم انتظار داشت بنا به رضاجوئى سپهسالار كه محمد باقر خان سردار كل در تهران نباشد ، بعد از ورود تهران اگر كار صدارتش تغيير نكند و مستقل شود ، محمد باقر خان سردار كل را به پيشكارى آذربايجان بفرستد .\r\n\r\nيأس امين السلطان از صدارت\r\nبعد از ورود شهر ، سه روز ماندند . باز شاه فرصت بازديد از علما نكرد . صدر اعظم به بازديد چند نفر رفت . به هركس خلعتى دادند ، از جمله به وليعهد قباى نظامى كه دكمه و پيش سينهء او جاى بغل ، جيب به طرز چركس لعل بود . به من هرچه خواستند چيزى بدهند ، قبول نكردم . عاقبت در منزل ميانج ، دستخط و برات قلمدان مرصع دادند . در همانجا كه در حقيقت صدر اعظم از كار خودش مأيوس بود ، در كالسكه كه با هم بوديم ، به صيغه‌هاى مغلظه قسم گفتم كه ، من در آذربايجان نمىمانم و اگر وليعهد بداند خيال توقف دارم ، مرا تلف مىكند ؛ من از جانم نمىترسم ، بلكه در تاريخ دنيا خواهد ماند كه اهالى از سوء سلوك ناچار به قتل او شدند . جواب داد كه ، شما دست و پاى حساب‌هاى نقدى و جنسى خود را جمع كنيد . جنسى كه در انبار داريد ، به مصرف برسانيد . پولى كه از بابت طلب حواله كرده‌ايم ، از گمرك بگيريد . در ظرف حالا الى نيمهء شوال ، از اين كارها فارغ شويد . من شما را احضار خواهم كرد . ولى مىدانيد كه توقف شما در تهران صحيح نيست ، زيرا كه مردم نه شما را از من و نه مرا از شما آسوده نمىگذارند .\r\nمن در ظرف اين سه ماه ، اسباب عزل ركن الدوله را فراهم مىآورم و شما را بعنوان ايالت خراسان احضار مىكنم . ديگر از مشيت خداوند مسبب الاسباب خير نداشت كه\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nحاجب الدوله و ملك التجار به واسطهء خويشى ، اسباب مىشوند كه اول به عنوان نيابت حكومتى و بعد حكومت را براى سلطان جان ميرزا نير الدوله كه به حكومت نيشابور فخر داشت ، مىگذرانند .\r\nدر عرض راه كه از ميانج به جمال‌آباد مىرفتيم ، در ميان كالسكه ، صدر اعظم از بغل سردارى يك قوطى بيرون آورد و گفت ، سوغات فرنگ شما را نخواستم به واسطهء نوكرها برسانم . اين ساعت را علاء السلطنه صد ليره خريد و در لندن به من تعارف داد ، سواى زنجيرش . من هم براى شما كه دوست عزيز قديم هستيد ، بدست خودم يادگار مىدهم .\r\n\r\nحسين قلى خان و امين السلطان و حكيم الملك\r\nدر جمال‌آباد ، ميرزا محمد خان وكيل الدوله اسبابى فراهم آورد كه حكيم الملك شب صدر اعظم را به شام دعوت كند . از ورود سرحد الى آن روز ، حكيم الملك خيلى بىاعتنائى و عدم مراودهء روز و شب داشت و حتى شب‌ها صدر اعظم پيشخدمت مىفرستاد و خواهش مىكرد ، بيائيد تنها هستم ؛ ولى طفره مىزد كه ، مىخواهم خدمت شاه بروم يا كسالت دارم . بارى شب مرا هم در خدمت صدر اعظم وعده خواست . جز وزير همايون و ابو القاسم خان برادرش ، كسى نبود . اضطرارا صدر اعظم براى مشغوليت ، با وزير همايون مشغول بازى نرد بود . وزير همايون و برادرش در كمال بىاعتنائى عرق مىخوردند و بىادبانه با صدر اعظم حرف مىزدند و متحمل بود . شام را كه حاضر كردند ، خود حكيم الملك بدستاويز كسالت نخورد . ديگر معلوم است به صدر اعظم و من چه حالت شام خوردنى باقى مىماند . مجلس ختم شد ، برخاستيم هريك به منزل خود رفتيم .\r\nوقت وداع ، من از حكيم صبح را وقت خواستم كه ملاقات كنم . قرار داد قبل از سوارى شاه آنجا بروم . من هم به آن ملاحظه ، در جمال‌آباد با وجودى كه جاى بديست ، در همان اتاق‌هاى رعيتى كه براى شاه خالى كرده بوديم ، توقف كردم . برف مىباريد و حال آنكه برج ميزان بود . اول فرستادم ؛ گفتند ، خوابيده است . بعد كه فرستادم ، گفتند ، شاه خواسته بود ، سوار شد به تاخت رفت . من هم تملق را طبعا اكراه داشتم .\r\n\r\nحسين قلى خان و وليعهد\r\nآن روز را ماندم ، فردا به طرف ميانج رفتم . وليعهد از ميانج مرخص شده ، به چاپارى رفته بود ؛ سالار هم همراه وليعهد بود . من هم به منازل معمولى تا تبريز رفتم و مشغول كار شدم و متصل به وليعهد اطمينان مىدادم كه خواهم رفت . وليعهد هم گاهى مىگفت كه ، شاه گفته است در سال نو براى آذربايجان ترتيب جديدى در نظر دارم ؛ شايد اقتضا كند كه تو را هم احضار كنم . معهذا مطمئن نبود . من ملتفت بودم كه مىخواهد ميرزا يوسف خان آشتيانى معتمد بقايا را كه نسبت سببى با بحرينى داشت ، بفرستد به تهران\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبراى راپرت نويسى و بست و بند عمل سال نو ، كه با پيشكار جديد كنار بيايند .\r\n\r\nخسارت پيشكارى آذربايجان\r\nتقدير خدائى چون به خسارت هشتاد و سه هزار تومان تعلق داشت ، كتابچهء مخارج فوق‌العادهء مملكت را نزد ميرزا محمد خان وكيل الدوله نفرستادم و عرض كردم ، معتمد بقايا مىرود ، بهتر آنست كه كتابچه را هم او ببرد . اگرچه در تبريز صدر اعظم ضمانت كتبى به بانك نوشت كه ، تا پنجاه هزار تومان نظام السلطنه قرض بخواهد ، براى اخراجات دولتى بدهند ، من هم هرچه مخارج فوق‌العاده واقع مىشد ، مشير نظام پسر مدبر الدوله برادرزادهء مشير السلطنه كه در سال دوم پيشكار ماليه بود ، سند صادر مىكرد و من حوالهء بانك و حاجى فرج مىكردم و دينارى از اين مخارج را خودم نكرده بودم و صاحب جمع نشده بودم . خيال مىكردم اولا خرج به توسط برادرزادهء مشير السلطنه كه عمويش وزير خزانه و پدرش وزير لشگر است شده است ، ثانيا پنجاه هزار تومان سند ضمانت صدر اعظم در دست است و بر من خسارتى وارد نمىآيد . كتابچه را دادم به معتمد بقايا برد تهران . علاوه بر حالت اهمال ، وليعهد دستورالعمل داده بود كه ، ابدا دنبال اين مطلب را نگير تا موقع آمدن خودمان به تهران . او هم آن‌قدر كتابچه را نداد كه به نظر شاه برسد تا نزديك حركت ما . بعد مىنويسم چه شد .\r\nدر ماه ذيقعده كه خبر فوت مرحوم ركن الدوله رسيد ، زعم من كه اسباب آسمانى با خيال صدر اعظم موافقت كرده است ، كاغذى به صدر اعظم نوشتم كه مرا احضار و از اين خدمت معاف فرمايند . يكى از جهات اين عمل ، اين بود كه ميرزا سيد ابو القاسم نامى را وليعهد مستوفى بيوتات كرده بود كه از اراذل فوج مراغه بود كه او را بيرون كرده بودند . مكرر وليعهد مىگفت ، هم ديوانه است و هم مذهب درستى ندارد . معهذا تمام محاسبات شخصى خود را به او محول كرده بود . اين ميرزا سيد ابو القاسم ، شب در حالت مستى به منيع الملك مراغه‌اى كه سابق پيشخدمت حسام الدوله جوانشير بود و بعد از صمد خان سعيد الملك او را نايب الحكومهء خود كرده بود ، گفته بود ، خبر از عداوت وليعهد نسبت به نظام السلطنه و سالار ندارى ؛ حالا ديگر از معزولى آن‌ها مأيوس شده است ، يا به تهران خواهد رفت و استعفا از آمدن آذربايجان مىكند ، يا اسبابى مثل مسئلهء قائم مقام و نظام العلما و امير نظام فراهم خواهد شد . اين منيع الملك هم چون مسلك شيخى داشت ، دوام الملك كاشانى پيشخدمت شاه شهيد را كه نوكر من بود و شيخى بود ، اين مسئله را به او محرمانه گفته بود .\r\nدر مراجعت وليعهد از شكار آهند ، آدم فرستادم كه ، چطور شد بىمقدمه مراجعت كرد ؟ گفتند ، ناخوش است و در اندرون است . يكى از پيشخدمت‌ها به محمد كاشى پيشخدمت من خصوصيت داشت ، گفت ، هيچ كسالت ندارد ؛ از تهران نوشته بودند كه نظام السلطنه را معزول نمىكنند ، اوقاتش تلخ شد و آمد . حالا هم قدغن كرده است كه بيرون بگوئيد من كسالت دارم . ولى از درب اتاق خلوت مىآيد در بيرون نشسته و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخلوتىها را واداشته است كه تقليد از خود نظام السلطنه و سالار و بيان الممالك و اجزاء او مىكنند .\r\nدر همان اوقات در ماه ذيقعدهء 1317 ، به تلگراف حضورى احضار شديم . وليعهد هم بود . بعد از فرمايشات ، در بين صحبت ، همين‌قدر كه شاه گفت آمدن نظام السلطنه به تهران لازم نيست و از خيال معزولى بگذر كه محال است ، فورا وليعهد ديگر نتوانست خوددارى بكند ؛ برخاست گفت ، من مطلبى ندارم ، مىروم . سهل است در آذربايجان هم كارى ندارم . بدون اجازه شب رفت .\r\n\r\nحركت از تبريز به تهران\r\nبه واسطهء اين حالت وليعهد ، از يك طرف مشغول جابجا كردن جنس انبار شدم كه چهار هزار خروار جنس موجود داشتم و از قرار خروارى چهارده تومان براى من تمام شده بود . نرخ تنزل كرد ، خواستم بفروشم ؛ وليعهد اخلال كرد ، ناچار قراردادم كه بعد از حركت من ، ماه به ماه به نرخ روز به خباز بدهند و خروارى يك تومان به وليعهد داده شود و بقيه را به صراف‌هائى كه پول به من قرض داده بودند . هرقدر سعى كردم ، از صراف‌هاى تبريزى و تجار احدى مداخله در اين كار نكرد . طومانيانس چون طرف معامله با من بود ، به او واگذاشتم . از شهر به باغ حاج ميرزا حسين خان معز لشگر نقل مكان كردم . اين باغ در قرب باغ شمال است ، تقريبا به فاصلهء پانصد قدم . به تهران خبر دادم كه حركت كردم . وليعهد هم بعد از اين ، تلگرافا استدعاى احضار كرد . اذن دادند ، ولى در صورت ظاهر ، روابط و سلوك كمافىالسابق بود . حتى در باغ شمال ، عمارت اعتضاديه را براى جلوس روزهاى من معين كرده بودند . صبح مىرفتم ، غروب مراجعت مىكردم .\r\nابدا علامت برودت از طرف وليعهد و من استنباط نمىشد ، مگر محارمش از جمله بنان - السلطنه ميرزا ابو تراب خان كاشى و معتمد بقايائى كه به تهران فرستاده بود و در جزو هم به او مىنوشت كه ، كتابچهء مخارج فوق‌العاده را نگذران تا ورود خودمان .\r\nروز يازدهم محرم من از باغ معز لشگر بيرون آمدم . بنه هم با صارم السلطان و اثاث و ساير عملجات ، روز هفدهم ذى الحجه از تبريز حركت كرد . ولى براى فريب دادن در ظاهر مىگفت ، اگر تو مراجعت نكنى ، من سالار را براى نوكرى خودم نگه مىدارم . من به سالار گفتم ، براى امتحان كه بدانى هرچه مىفرمايد ، دروغ و زمانه سازى است ، عرض بكن عيالم را همراه بياورم يا بگذارم ؟ عرض كرده بود . جواب داده بود كه ، چون من هم حرم را همراه مىآورم ، تو هم عيال را بياور ؛ اگر خواستى ، باز با اندرون خودم برمىگردند . من چون بنه نداشتم ، هشت اسب كالسكه را نوبه قرار داده بودم ، هر چهار فرسخى يك زوج . دو قاطر جل نمد مال ، يك قاطر مفرش خيلى مختصر ، يك قاطر اسباب طبخ بسيار مختصرى كه نيم من برنج از آب بيرون بيايد ، دو آبدارى ، يك پيشخدمت ، يك فراش خلوت ، يك ميرزا ، انتخاب السلطان و بنان الممالك .\r\nدرشكهء كوچك مرا به مال چاپارخانه مىبستند . روزى ده فرسخ مىآمديم . وقت ناهار\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nدر منزل پياده مىشديم ، ناهار قابلمه را صرف مىكرديم . مال‌ها راحت مىشدند ، دو ساعت بعد از ظهر باز سوار مىشديم ، به منزل ديگر مىرفتيم . مختصر بنه‌اى رسيده و تهيهء شام ديده بودند . در خمسه صبح وارد شديم و يكسر رفتيم منزل نايب الصدر . چون مشير الممالك مرحوم شده بود ، فرستادم پسر نواب عز الدوله آمد ، دستورالعمل استقبال را كه فرداى آن روز بود دادم . اعيان خمسه از اسعد الدوله و علما خبر شدند ، به قدر سه ساعت مرا معطل كردند بلكه ناهار بخورم . قبول نكردم . بقدرى كه قابلمه داشتيم ، ناهارى كشيدند . سوار شدم و آمدم .\r\nدر يك ميدانى خيرآباد كه يوسف ميرزا زنجانى ، مزرعه‌اى در انتهاى خاك نيم‌آور ساخته و مسمى به يوسف‌آباد كرده ، دو طرف جاده ، چاه و قنات فرو رفته بود ؛ اسب‌هاى كالسكه از يك طرف رم كردند به طرف ديگر و با كالسكه افتادند . مرا به زحمت از سوراخ در كالسكه كه آئينه‌اى بود شكسته ، بيرون آوردند . من سوار قاطر سوارى شدم و رفتم .\r\nهمراهان از يوسف‌آباد ريسمان و عمله آوردند ؛ اسب‌ها و كالسكه را بيرون آوردند ، ولى كالسكه شكسته بود . فنر عيب نكرده بود ، لهذا به هرزحمت بود ، آوردند خيرآباد .\r\nمن ناهار خوردم و از خيرآباد رفتم به صائين قلعه . كالسكه را هم نصف شب آوردند صائين قلعه . آنجا آدم جهانشاه خان آمد ، تكليف و دستورالعمل استقبال خواست . نوشتم چادر بياورد در سلطانيه بزند و تهيهء خوبى ببيند . چون وليعهد چاپارى مىآيد ، ناهار بخورد ورد شوند . از قضا وليعهد هم در ميانج ناخوشىاى كه داشت ، شدت كرده بود و محتاج به كالسكه بود . مال و بنهء سالار در آن منزل بودند ، كالسكهء سوارى سالار را بردند . با كالسكه به چاپارى همه جا مىآمد . در خمسه به اندرون خودش رسيده بود و از آن‌ها گذشته بود . من از صائين قلعه يكسر به مهمانخانهء حسين‌آباد ملكى خودمان آمدم .\r\nشب ، سوارى آمد ؛ سالار نوشته بود كه ، مال‌هاى كالسكهء من ديگر وامانده است . مقرر فرمودند كه دو سه كالسكه از قزوين بفرستند تا قروه بياورند . چون آبدارى و بنهء مختصر وليعهد هم در گارى بود و به تعجيل مىآمد ، من هم كاغذى به حاجى حسين خان معزز الممالك گماشتهء سعد الملك كه در سر املاك قزوين بود ، نوشتم و كالسكه خواستم . دو كالسكه از حاجى محمد على آقا تبريزى الاصل معروف به امينى گرفته بود ؛ يكى هم مال خودش بود ، آورد حسين‌آباد .\r\n\r\nايرج ميرزا و حسين قلى خان\r\nوقتىكه از تبريز مىآمديم ، ايرج ميرزا صدر الشعرا نوادهء ملك ايرج ميرزا رئيس الاطباء كه نزد من منشى شده بود و من لقب جلال الممالك براى او گرفتم ، پاره‌اى حركات ناهنجار نسبت به وليعهد كرد و از قصيدهء سلام ساختن و خواندن اعراض كرد .\r\nبارى ، بعد از من نمىتوانست در تبريز بماند ، زيرا كه پاره‌اى سلوك‌هاى ديگر از قبيل تعارفات و غيره كرده بود . به من اصرار كرد كه ، مىآيم تهران . گفتم ، صلاح نيست .\r\nبىخبر سوار شده بود و از راه غير متعارف آمده بود در خمسه . گفتند ، ايرج ميرزا\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاز اينجا ديروز گذشت و در قزوين او را ديديم كه آمده است و با بعضى آشنائى داشته ، آنجا منزل دارد .\r\nطلوع صبح بود كه وليعهد و همراهانش وارد قهوه‌خانهء حسين‌آباد شدند . من هم معزز الممالك را فرستادم رفت در سيادهن تهيهء ناهار ديد در خانه‌اى كه هميشه منزلگاه وليعهد بوده است . باد مه سختى در حسين‌آباد مىوزيد . درهاى اتاق بسته بود و شير چاى زيادى حاضر خوردند . سوار شديم رفتيم سيادهن . آنجا هم ناهار مفصل خورده شد . سالار به من گفت كه ، در منزل سلطانيه دستخط مير آخورى به من مرحمت فرمودند .\r\nمن با وجودى كه ميزان حالت وليعهد در دستم بود ، تصور كردم كه فقط از پيشكارى من دلتنگ است كه راه مداخل خودش و اجزائى كه داشت بسته است .\r\n\r\nورود به قزوين و عزل حسين قلى خان\r\nوارد شهر قزوين شديم . من به ملاحظهء قرب وليعهد ، در خانهء شيخ الاسلام منزل كردم . از جزئى و كلى كار و حركت و سكون ، راجع به من بود ، به قسمى كه جز براى خواب و ناهار ، به منزل شيخ الاسلام نمىتوانستم بروم . يك روز در قزوين توقف شد .\r\nاندرون هم رسيده بود . عماد الدوله حاكم بود ، با حالت پريشانى ، پذيرائى خوبى كرد .\r\nروز دوم يك ساعت به غروب مانده ، از شهر قزوين بيرون آمديم . ديگر وليعهد قدغن كرد كه بايد همراه باشم . در قزوين معتمد خاقان و بصير الدوله كه از طرف روسيه و مازندران به تهران آمده بود و مشير دفتر كه براى ادعاى طلب از مرحوم امير نظام آمده بود تهران ، همه آمدند و راپرت محرمانهء عزل مرا و نصب سردار كل را دادند و مژده دادند كه ، مخارج فوق‌العادهء براتش هنوز صادر نشده است .\r\n قضا چون ز گردون فرو هشت پر * همه عاقلان كور گشتند و كر \r\nمن مىدانستم ديگر ميان من و وليعهد اصلاح‌پذير نيست و از دادن كتابچهء خرج بدست معتمد بقايا تغييرى در عقيدهء او حاصل نمىشود . اگر اين كتابچه را نزد ميرزا محمد خان وكيل الدوله فرستاده بودم ، مثل سال اول مسلما پولش را وصول كرده بود .\r\n\r\nورود به تهران\r\nبارى آمديم به طرف تهران . بارهاى من هم در گارى حمل شد . يك مفرش و اسباب آبدارى با چهار نفر نوكر خودم . سالار در يك كالسكه ، وليعهد هم در يك كالسكه ، نوكرهاى وليعهد در گارى و يك كالسكه . شب آمديم در مهمانخانهء قشلاق خوابيديم و از آنجا آمديم در مهمانخانهء حصارك ناهار خورديم . در مهمانخانهء حصارك ، علاء الملك و ناصر السلطنه و ساير طايفهء نظام العلمائى آمدند . باز معتمد بقايا آمد و دستورالعمل آورد كه در مهمانخانهء شاه‌آباد ، كالسكه و مقدمهء استقبالچى خواهد آمد . هرقدر طايفه نظام\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nالعلمائى اصرار كردند ، وليعهد در كالسكهء آن‌ها ننشست و با همان كالسكهء كرايه راه رفتيم . چيزى كه بر من خيلى ناگوار آمد ، اين بود كه ، در هرراهدار خانه‌اى ، جلوى كالسكهء وليعهد را براى رؤيت بليط مىگرفتند .\r\nآمديم در شاه‌آباد ؛ محمد باقر خان سردار كل با جمعى كه براى عضويت او مشخص شده بودند ، مثل نصر الملك و اسماعيل خان آجودان باشى توپخانه و نظاير آن‌ها ، حاضر بودند . دو ميز هم شيرينى گذاشته بودند . وليعهد پياده شد . رفتيم قدرى ايستاديم . وليعهد يك پياله چاى خورد و سيگارى كشيد . در وقت سوارى ، نواب شمس الملك كالسكهء خودش را آورد و عرض كرد ، كالسكهء شش اسبهء معين در وسط راه است ، ولى اين هم كالسكهء سوارى شده است . وليعهد سوار شد . اين محمد باقر خان با وجود خصوصيتى كه با من داشت ، ابدا تعارف نكرد كه كالسكهء راه كثيف و شكسته است ، با هم سوار شويم .\r\nخودش و پسرش در كالسكه نشستند و تاخت كردند . به قدر يك ميدان كه رفتيم ، مادر پشت جمعيت و تيپ بوديم . كالسكهء تشريفات را آوردند ، وليعهد سوار شد . شمس الملك ايستاد تا من رسيدم و به اصرار مرا سوار آن كالسكه‌اى كه اول وليعهد سوار بود كرد .\r\nبه يساول و فراش‌هاى سواره قدغن كرد كه ، هركس بخواهد بعد از وليعهد ، جلوى اين كالسكه برود ، بزنند پدرش را بسوزانند . سردار كل به اين قناعت نكرد و به محض آن‌كه حركت كرديم ، كالسكه‌اش را آورد جلو انداخت . شمس الملك چون در پهلوى كالسكهء وليعهد سواره راه مىرفت ، برگشت و بناى فحاشى به پدر و زن و همه كس سردار گذاشت . به كالسكه‌چى و يساول حكم كرد كه كالسكه‌چى و اسب او را زدند و از جاده خارج كردند . به اين حالت ، من خدا مىداند راضى نبودم ، اگرچه جزاى رفتار او بود .\r\nجمعيت متملق ، خصوصا اغلب آذربايجانى بودند و از تاجر و عملهء خلوت و نظامى ، متوالى و متراكم مىآمدند . در باغ شاه هم تمام وزرا جز صدر اعظم و تمام طبقات رجال محمودى و مسعودى حاضر بودند . پياده شديم . عين الدوله حاكم تهران هم حاضر بود . وليعهد پياده شد ؛ رفتيم ميان باغ ، طبقات مردمى را كه به استقبال آمده بودند با لباس رسمى ، تفقدى كرد . سوار شديم و با اسب آمديم به دربار .\r\n\r\nملاقات با شاه\r\nدرب ديوانخانه كه مقابل طويلهء دولتى است ، اتابك براى استقبال ايستاده بود .\r\nوليعهد پياده شد ، رفتيم به باغ گلستان . شاه در جلوى اتاق برليان روى صندلى بود .\r\nحكيم الملك و جمعى هم در اطراف ايستاده بودند . شاه بعد از اظهار مرحمت به وليعهد ، بناى اظهار رضايت از خدمات من فرمود . صدر اعظم هم خيلى موافقت كرد . همه مرخص شديم و آمديم درب ديوانخانه . آنجا صدر اعظم و وليعهد در كالسكه نشستند و مرا مرخص كردند به منزل رفتم . آن‌ها هم رفتند باغ سپهسالار كه براى وليعهد منزل معين كرده بودند . من و سالار به همان ترتيب همه روزه مىرفتيم . سردار كل هم خلعت پيشكارى پوشيد و لقب امير نظامى به او دادند . من هم يك طاقه شال تبريك براى او\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nفرستادم . اين‌قدر شعور و انسانيت داشت كه جواب ننوشت و به ديدن هم نيامد . به‌علاوه از نوكرهاى من ، يعنى بيان الممالك منشى و ميرزا حبيب الله منشى باشى و مرآت الممالك ، قريب سيصد تومان از محل‌هاى آذربايجان مواجب برده بودند ؛ آن‌ها را هم قطع و در حق خود امير نظام و ميرزاى او برقرار كردند .\r\n\r\nحكومت تهران\r\nاين مطلب از قلم افتاده است كه در سنهء 1317 كه من به آذربايجان رفتم ، بعد از من ناظم الدوله برادر نظام العلما كه از خواص دوستان صدر اعظم بود ، حاكم تهران و عين الدوله حاكم عربستان و لرستان و بروجرد شدند و آصف الدوله حاكم كرمان بود .\r\nآصف الدوله را بعد از رفتن من معزول كردند و كرمان را به مرحوم حسن على خان امير نظام گروسى دادند كه رفت و اقامتش طولى نكشيد . بعد از ورود آصف الدوله و قبل از حركت شاه به سفر فرنگ ، اول ناظم الدوله ميرزا اسد الله خان به ناخوشى فلج مبتلا شد و اذن سفر فرنگ گرفت . بنا به اعتمادى كه صدر اعظم به آصف الدوله داشت ، خصوصا اتحاد و خصوصيتى كه وجيه الله ميرزا سپهسالار در طفوليت با او حاصل كرده بود ، آصف الدوله را حاكم تهران كردند . چون صدر اعظم مىخواست شاه را به فرنگ ببرد ، تدبيرش اقتضا كرد كه حاكم تهران از اصدقاى او باشد . به‌علاوه چون اعتماد كاملى به وجيه الله ميرزا ( امير خان سردار ) داشت و ما بين امير خان سردار و آصف الدوله اتحاد غريبى بود ، براى آن‌كه در غياب شاه با حاكم تهران و وزير جنگ همدست باشند و مردم به واسطهء استقراض چهل كرور ، فتنه توليد نكنند ، او را حاكم تهران كردند ، با اضافاتى كه هيچ‌وقت جزء حكومت نبود . حكومت ولايت‌خوار و خالصجات و تمام ايلات دار الخلافه كه هداوند و سيل سير و قراجورلو و عرب ميش مست و طوايف مهاجر فارسى و انبار ديوانى كه هريك از اين‌ها يك ادارهء مخصوصى بودند ، تماما جزء حكومت آصف الدوله شد .\r\nوقتىكه شاه به سفر فرنگ رفت ، اسما به تصويب حكيم الملك ، شعاع السلطنه را حاكم تهران كرده بودند و محمد باقر خان سردار كل را براى پيشرفت كار امير خان سردار و در باطن به خيال آن‌كه عوض من در آذربايجان بگذراند ، همراه اردو آوردند .\r\nوزرا را هم بزعم حكيم الملك ، دستورالعمل دادند كه به شعاع السلطنه ابدا دخالت در كارى ندهند و فقط اسم نيابت داشته باشد . روزهاى رسمى سلام بنشيند . براى اداره كردن خبازخانهء شهر ، صد هزار تومان اشرفى از خزانه بيرون آوردند و به آصف الدوله دادند و شاه به طرف آذربايجان حركت كرد .\r\nبه ترتيبى كه براى هيچ‌يك از حكام سلف ، حتى كامران ميرزا نايب السلطنه هم در عهد شاه شهيد نشده بود ، بلوك خوار و ايلات خمسهء دار الخلافه ، انبار ديوانى و خالصجات را تمام ضميمهء حكومت او كردند . با وجودى كه صد هزار اشرفى از بقيهء تلفات خزانه در خزانه باقى بود و براى ادارهء خبازخانه به او داده بودند ، از عهدهء نظم\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخبازى و نان شهر برنيامد . مردم شورش كردند و دار الحكومه ، سهل است خانهء ملكى او را سنگسار نمودند و خودش فرار كرد . فوج و مستحفظ براى خانه او رفت و به تقويت سپهسالار جانش محفوظ ماند .\r\nبعد از مراجعت شاه از فرنگ كه حكيم الملك و همراهان او به مخالفت صدر اعظم سيآت اعمال او را جلوه دادند و شعاع السلطنه هم به طمع حكومت تهران از او شكايت كرد ، در اين بين صدر اعظم به خيال باطل افتاد كه چون حكيم الملك از مخالفت با من دست برنمىدارد و در فرنگ هم خيلى با صدر اعظم به معيت ناصر الملك و علاء الملك و ميرزا رضا خان مؤيد السلطنه حركات عنيف كرده بودند ، علاج را منحصر به آمدن عين الدوله از عربستان و حكومت تهران او دانستند ، كه رقيبى در مقابل حكيم الملك باشد . شاهزاده آمد و حاكم شد و آصف الدوله قهرا معزول . سپهسالار و شاهزاده عين - الدوله و رفقاى آن‌ها ، در تهيهء تلافى براى آصف الدوله بودند .\r\n\r\nطلب حسين قلى خان\r\nچون قبل از ورود من ، صدر اعظم اقدام در گذراندن عمل طلب من كرده بود و هشتاد و سه هزار تومان را به پنجاه و پنج هزار تومان صلح كرده و براتى صادر كرده بود ، بعد كه وليعهد مطلع شد ، به تحريك عين الدوله و حكيم الملك و ساير نوكرهاى مسعودى ، شاه را واداشتند كه اين برات را ندهد . يك شب در پارك بوديم ، صدر اعظم را از نياوران به پاى تلفن احضار كردند . او رفت به تلفن ؛ طولى كشيد ، صدر اعظم از خجالت پيغام كرد كه ، من هنوز در مكالمات تلفنى كار دارم . شماها برويد و مشير الدوله بماند .\r\nما آمديم منزل . صبح مشير الدوله رقعه‌اى نوشته بود كه ، من پاره‌اى پيغامات از صدر اعظم دارم . شما زحمت بكشيد اينجا بيائيد و از اينجا چون پارك نزديكتر است ، به اتفاق مىرويم . من هم رفتم . خلوت كرد و گفت ، ديشب در تلفن شاه فرمود كه برات را با دستخطى كه در اين باب به نظام السلطنه داده‌ايم ، بگيريد ؛ دينارى از اين بابت به او نخواهيم داد . صدر اعظم گفت ، من خجالت كشيدم اين مسئله را بگويم . ولى اگر دستخط و برات هردو را ندهيد ، به سختى مطالبه مىكنند و براى من و خودتان هر دو بد است .\r\nمن ملاحظه كردم بر فرض مضايقه كنم ، يك ورق كاغذ چه حاصل دارد . فرنگستان نيست كه در ديوان عدالت ابراز و مطالبهء حقم را بكنم . گفتم ، برخيزيد برويم .\r\nپيشخدمتى فرستادم رفت منزل و آورد به پارك . به صدر اعظم رد كردم و گفتم ، حاصل اين نيم ورق كاغذ باطله و اين دستخط كه نويسنده‌اش ملاحظهء خدمات اين سفر مرا و حفظ احترام و اعتبار خط خودش را ندارد ، چه چيز است ؟ در دولتى كه عدل و قانون نباشد ، فرضا حكم قتل مرا هم بكند ، مانع و عايقى ندارد . آنجا صدر اعظم گفت كه ، وليعهد در پاى تلفن بود با حكيم الملك . صداى هردو را مىشنيدم كه تأكيد مىكردند ، قدغن كنيد امشب بگيرند و تا ندهد از پارك نگذارند برود . من چنان دانستم كه منظور صدر اعظم افساد ميانهء من و اين دو نفر است . در ضمن تسلى داد كه ، حالا شما اصرارى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنداشته باشيد ، شما كه ضمانت از من در دست داريد ؛ قدرى صبر كنيد ، وليعهد كه رفت ، من يك كارى خواهم كرد . من جواب دادم كه ، من به عنايت خدا مقيد به دوستى حكيم و سايرين نشدم . چون از وليعهد هم مأيوس بودم و مىدانستم همان معامله كه با امير نظام حسن على خان كرد با من هم خواهد كرد ، تمام ضررها و انزوا را بر خود پسنديده‌ام . بارى ، اين فقره گذشت و من هم براى حفظ ظاهر ، از آمد و شد منزل وليعهد تغييرى ندادم . در سلطنت‌آباد تشريف داشت ؛ از شهر مىرفتم .\r\n\r\nعريضه به وليعهد و جواب وى\r\nيك روز عريضه‌اى نوشتم كه ، من بزعم خودم خدمتى به شما كردم كه از ابتداى دولت قاجاريه ، احدى قادر بر آن نشده بود . اولا هروقت نان گران مىشد ، دولت و ولايت عهد از صد هزار الى دويست هزار تومان نقد ، دستى مىدادند كه غله را گران مىخريدند و به خباز ارزان مىفروختند ، معهذا هرروز در شهر آشوب و در دكان‌ها ازدحام و بلوا بود . من بدون يك دينار ضرر دولت و شما ، نرخ نان را در چنان سال مجاعه نگذاشتم از يك من هزار مثقال ، زياده از بيست و دو شاهى بشود . انبار هيچ مالكى را ضبط نكردم ؛ قيمت غلهء آن‌ها را نقد بانضمام كرايه دادم كه علما كلا تصديق داشتند .\r\nدر چنين سالى ، شاه لجاج كرد و از راه آذربايجان مسافر فرنگ شد با هفت هزار جمعيت و دوازده الى چهارده هزار دواب . سيورسات به نرخ عادله خريدم و موجود كردم كه در منازل ، از تهيه زياد آمد . بعد باز به تحريك معاندين ، لجاج فرمود كه يك نفر از اهل اردو و يك مال مراجعت نكند ، حتى مال مكارى با حرمخانه و تمام طبقات بمانند تا مراجعت . حتى يك نفر سيف السلطان ، مرخصى كنگاور خواست ، اذن ندادند . هفت ماه نان و آذوقه و عليق دواب ديوانى را رساندم . از قرار خروارى سى و چهار تومان گندم و بيست و پنج تومان جو و ده تومان كاه و ده تومان يونجه خريدم دادم . در مراجعت از فرنگ ، همه‌جا سيورسات زياده از قدر لزوم مهيا كردم . در عوض روز ورود جلفا فرمودند ، حاجب الدوله خيلى خوب خدمت كرده است كه عملجات را بىسر و صدا نگهداشته است . حالا خدمات من در نظر شاه به سعايت حكيم الملك و اجزاء آذربايجانى جلوه نكرد ، شما چرا پاداش خدمت مرا اين‌طور داديد ؟\r\nجواب را به خط بنان السلطنه در دو صفحه نوشته بودند كه ، شما در روى پاكت من تمبر بجاى مهر الصاق كرديد ، شاطر داشتيد ، محبس جداگانه داشتيد ، در مجلس فاتحه كه رفتيم ، داخل صف نشستيد . از اين قبيل ايرادات و گله‌گزارىها كه از جمله يكى هم اين بود كه ، شما محرمانه به شاه نوشته‌ايد وليعهد سالى دويست هزار تومان از آذربايجان مداخل مىبرد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nپيغام به وليعهد\r\nدر جواب آن گله‌ها ، اگرچه حرف صحيح داشتم ، كتبا چيزى ننوشتم ؛ ولى پيغام زبانى دادم كه ، الصاق تمبر اگر سوء ادبست ، چرا علاء الملك و ارفع الدوله پاكت‌هاى مرسوله را كه به عنوان شما است ، تمبر الصاق مىكنند ؟ شاطر را هم من از سفر حكومت اول عربستان داشته‌ام ؛ حتى محمد ابراهيم خان نورى نظام الدوله ، به مناسبت يك سال حكومت كردستان ، در شهر تهران هم شاطر سرخ‌پوشى داشت . من وقتىكه به تبريز آمدم ، محض احترام شما ، لباس آن‌ها را آبى كردم . وقتى هم كه با شما در سوارى بودم ، آن‌ها را جلو نمىانداختم . اما در صف نشستن ميان مسجد كه پانصد نفر معمم و مكلا نشسته‌اند ؛ مجلس سلام و حضورى نبود كه من بيايم در جلو بنشينم ، در يك گوشه داخل ملاها ، من هم نشستم . محبس در جميع ولايات معمول است ؛ حتى در مركز سلطنت ، حاكم تهران ، وزير تهران ، بلكه رؤساى ادارات هم محبس دارند . وقتىكه كسى مقصر دولتى شد ، آن‌وقت به انبار دولت مىفرستند . تمام پيشكارهاى سابق آذربايجان داشته‌اند . اما در باب لفظ « صحيح است » كه در ذيل نوشتجات خودم مىنوشتم ؛ تمام تجار هريك در ختم نوشتهء خود ، اين لفظ را امضاء مىكنند . نهايت ، سلاطين و وليعهدها در صدر مىنويسند . من اگر در ارقام كه به مهر و صحيح شما مىرسيد اين لفظ را مىنوشتم ، سوء ادب بود . من در دو سال توقف آذربايجان ، موقع خلوت و جلوت ، تنها يا با جمعيت ، اگر روزى ده دفعه هم به حضور شما آمدم ، اول در وسط فضا تعظيم مىكردم و مىايستادم . بعد كه اذن آمدن بالا مىداديد ، جلوى ارسى مىآمدم و تعظيم ديگر مىكردم و بعد كه احضار به اتاق مىكرديد ، مىآمدم . تا يك نفر در اتاق بود ، هرچه اصرار مىكرديد ، نمىنشستم و حال آن‌كه هيچ‌يك از پيشكارها ، اين احترام را نكرده بود . تمام بزاز و تاجر و بلور فروش تبريز ، يكسر داخل اتاق مىشدند ، بلكه مرحوم حسن على خان امير نظام ، با كالسكه تا پاى پله مىآمد . اين بهانه‌هاى بىاساس بىمزه ، لايق مقام من و شما نيست . اين تهمتى كه مىگوئيد به شاه گفته‌ام كه سالى دويست هزار تومان وليعهد مداخل دارد ، بر ابطال آن ، اسناد كتبى در دست دارم . از حسن اتفاق ، يازده رقعهء دولتى داشتم كه در ظرف دو سال از قرض و نبودن دخل و زيادى خرج وليعهد نوشته بودم . حتى نوشته بودم ، مرحوم نايب السلطنه ، آذربايجان و همدان و گروس را داشت ، يزد و كرمان و خراسان را هم علاوه كردند . اگر دولت ، گيلان يا كردستان را ضميمهء آذربايجان نكند ، امر معاش وليعهد صعب است . از تهران هم در همان رقعجات جواب نوشته بودند . وقتىكه از سلطنت‌آباد مراجعت كردم ، دادم روز ديگر سالار معظم برد به توسط بنان السلطنه رساند .\r\nبه هرحال به ملاحظهء عقايد سخيفهء مردم كه اين وجود ، بالمآل سلطان ايران است و ايران هم قانونى ندارد و سلاطين مالك الرقابند ، تكليف مدلل داشتن صحت عمل و برائت ذمه بود ؛ و الا آنچه بايد وليعهد نكند ، به همدستى حكيم الملك و ناصر السلطنه ، بلكه عين الدوله كه با آن‌ها ضديت داشت ، كرده بودند و ديگر اين اقدامات حاصلى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nنداشت . بعد از اين‌كه وليعهد خواست به آذربايجان مراجعت كند ، دو سه فقره مواجب كه من براى سه نفر از ميرزاها برقرار كرده بودم آن‌ها را هم قطع كرد و در ديوان به اسم خود امير نظام و پسرش و نويسندهء او برقرار كردند كه من حيث المجموع ، هفت‌صد تومان بود . سه چهار روز قبل از حركت در سلطنت‌آباد ، به توسط بنان السلطنه مرا در خلوت خواست ؛ دلجوئى كرد و به اصطلاح ، « مضى مامضى » گفت و حال آن‌كه بعد از ورود آذربايجان ، چندين فقره بر اضرار مالى و آبروئى من عريضجات و تصديق‌ها نوشت و خداوند تعالى تا يك درجه حفظ كرد .\r\n قتل اين خسته به شمشير تو تقدير نبود * ورنه هيچ از دل بىرحم تو تقصير نبود \r\n\r\nگرفتارىهاى مالى حسين قلى خان\r\nبعد از رفتن وليعهد ، بانك به موجب ضمانت‌نامه مطالبهء هشتاد و سه هزار تومان طلبش را از صدر اعظم كرد . حضرات هم اجماعا شاه را تحريك كردند كه تا اين ضمانت‌نامه در دست بانك است ، دولت ناچار است بدهد . خود صدر اعظم هم براى خوش آمدن معاندين من و اظهار خدمت و صرفه‌جوئى براى دولت ، عرض كرد ، مأمور سختى بفرستيد برود در منزل نظام السلطنه كه حكما ضمانت‌نامهء مرا كه تصريح كرده‌ام « قرض دولت است » ، از بانك بگيرد و رد كند . نظام السلطنه ناچار مىشود و اگر بودن ضمانت‌نامه ساختگى است ، استرداد مىكند و مىدهد و اگر هم واقعيت دارد ، پول بانك را مىدهد و سند مرا مىگيرد و رد مىكند . به هرحال ، ناظم خلوت را مأمور كردند ؛ آمد سه شبانه روز در منزل من بود . من هم واقعا پولى نداشتم . فرستادم از سپهسالار خواستم ، بعد از دو روز گفت ندارم . از وزير امور خارجه خواستم ، بيست هزار تومان داد . از ملك التجار و « شركت عمومى » خواستم ، سى هزار تومان دادند . باقى را هم از جمشيد گرفتم . هشتاد و سه هزار تومان بانك را پرداختم و سند ضمانت‌نامه را گرفتم ، دادم بردند . به اعتقاد خودم آسوده شدم . وليعهد هم قلبش شفا يافت كه اين ضرر به من وارد آمد . ولى ترك‌ها آسوده نبودند و به اين قدر قناعت نداشتند ، زيرا كه به عموم آن‌ها در مطالبهء غله براى خبازخانه خسارت كلى وارد آمده بود . جنس را خروارى چهارده تومان به خباز مىدادند و اگر مجبور نبودند ، اقلا خروارى سى تومان مىفروختند . هركس از نصف قيمت ، زيادتر متضرر شده بود ؛ از جمله ناصر السلطنه ميرزا نصر الله خان پسر نظام العلما كه خالصجات آذربايجان شاه سپرده به او بود ، از جنس خالصهء شاه به من دو هزار خروار از قرار خروارى شش تومان فروخته بود و به موجب دستخط مدعى شد كه اين جنس را از قرار چهارده تومان فروخته‌اند و بايد تفاوت را دستى به من بدهند . اعليحضرت هم دستخطى نوشته بود كه ، ما نفهميديم اين معامله را كرديم . حكما بايد تفاوت را نظام السلطنه بدهد . ديگر تصور نكردند كه دو هزار خروار جنس خمسه و سه هزار جنس كرفس را در خروارى پنج تومان به من\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nفروخته بودند و من در آنجاها از قرار خروارى شش تومان و هفت تومان فروختم و عوض آن را در آذربايجان جنس از چهارده تومان الى بيست و پنج تومان خريدم و به خبازخانه دادم و ضرر اين پنج هزار را از كيسه داده‌ام .\r\nسعيد خان مشير السلطان پيشخدمت ( پسر ميرزا صادق خان ، مشاراليه پسر ميرزا جعفر خان مشير الدولهء ترك گرمرودى مهندس و مادر سعيد خان مشير السلطان ، دختر تهماسب ميرزا مؤيد الدوله است ) را مأمور كردند كه بيايد در منزل من بنشيند و تفاوت را از من بگيرد . غروب آفتاب مشير السلطان وارد شد . قرار دادم كه صبح تفاوت را بدهم . وقت اذان صبح ، سالار معظم را خبر كردم . سوار شديم آمديم قيطريه ، در منزل صدر اعظم بست نشستيم . بعد از دو سه روز تحصن ، قرار به اجلاس و رسيدگى شد .\r\nمن هم به ملاحظهء نزديكى به قيطريه ، در قريهء قلهك منزلى كرايه كردم . خانه‌اى بود كه ابتدا ملكى رئيس زردشتىها بود و بعد از بابت طلب به ارباب جمشيد منتقل شده بود .\r\n\r\nاعطاى حكومت بنادر به رضا قلى خان\r\nصدر اعظم به خيال تغيير حكومت بنادر افتاد ، از من مشورت كرد ؛ جواب دادم كه ، اول پسر قوام الملك شايستهء اين كار است . از او اگر بگذرد ، سالار معظم از ديگران بهتر است . چون آن اوقات قوام الملك - به تفصيلى كه جداگانه نوشته‌ام - از شاهزاده شعاع السلطنه فرارا از شيراز به تهران آمده بود و در رستم‌آباد منزل داشت ، به ملاحظهء رنجش شعاع السلطنه كه نگويد محرك قوام الملك صدر اعظم بوده است و حالا هم پسر او را حاكم بنادر كرده است ، صلاح در حكومت او نديد . از طرفى ، خواست مرا هم ممنون كند كه اين ترتيبات كار آذربايجان ، دخلى به من نداشت و از سعايت حكيم - الملك و وليعهد و ترك‌ها شد . به من گفت كه ، اگر با اين حالت ، هيچ‌يك از خانوادهء شما داخل كار دولت نباشد ، شيرازهء كارهاى شما از هم متلاشى مىشود . حكومت بنادر را به سالار معظم داد ؛ عرض كرد و مقبول افتاد .\r\n\r\nسفر پشتكوه و لار و امامه\r\nدر اين بين ، شاه عازم سفر پشتكوه و لار و امامه شد . من هم اضطرارا براى آن‌كه متهم به معيت مخالفين صدر اعظم نشوم ، به اذن خود صدر اعظم ، با بنهء مختصرى همراه او رفتم . در باطن خيالم اين بود بلكه ، بتوانم عوض طلبم را از ديوان يا از املاك خالصهء خراب يا حكومتى بگيرم .\r\nمجلس اين صدر اعظم هم از طلوع آفتاب تا سه ساعت از شب رفته ، در سفر و حضر ، شكل غريبى داشت . دسته دسته و جوخه جوخه از عملهء خلوت و رؤسا نشسته ، مشغول قمار نرد و آس و طرم و شطرنج بودند . ولى در حضر اغلب خود او در شبانه روز ، به قدر سه چهار ساعت متصل مشغول بيليارد بود كه اخلاف ما به واسطهء رابطه با فرنگىها ، لغت\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبليارد را مىدانند .\r\nچهل روز سفر ما طول كشيد . از معارف در اين سفر ، حكيم الملك و حاجب الدوله و موثق الدوله ناظر و ميرزا محمد خان وكيل الدوله و موثق الملك صندوقدار و سيد بحرينى - كه شرح حال او جداگانه نوشته مىشود - و صدق السلطنهء تحويلدار نظام و آصف السلطنه صاحب جمع ، و وزير همايون و وكيل السلطنه برادر صدر اعظم و امين السلطنه داماد صدر اعظم ( تحويلدار صرف جيب ) و امير بهادر جنگ كشيكچى باشى بودند . من هم جز وقت شام كه رسم آن‌ها در چهار ساعت و پنج ساعت از شب رفته بود و من در ساعت سه مىخوابيدم ، ساير اوقات حضور داشتم . در سوارىها هم بودم . هر روز هم از شهر راپرت مىرسيد كه اعلانى بر ضد صدر اعظم به ديوارها چسبانده‌اند . محرك على الظاهر معلوم نبود ، ولى به اشاره و اذن حكيم الملك بود .\r\n\r\nدسته‌بندىهاى درباريان عليه امين السلطان\r\nاين اوقات ، جمعى بر ضد صدر اعظم اتفاق داشتند . مؤسس ، حكيم الملك بود و مهدى خان كاشى وزير همايون . قوام الدوله و چند نفرى شركت داشتند . سلطان على خان وزير بقايا هم‌چون داعيهء وزارت ماليه داشت و صدر اعظم هم به واسطهء حب مفرطى كه نسبت به ميرزا حسين وزير دفتر پسر ميرزا هدايت وزير دفتر كه از طرف پدر ، پسر زادهء عمو و از طرف مادر ، همشيره‌زادهء مرحوم مستوفى الممالك است ، داشت و او را در مقام خود تسليم صرف مىدانست - وقتى هم كه صدر اعظم را به قم برده بودند ، از كار دفتر استعفا داده بود و از خانهء خود بيرون نمىآمد - به اين جهات نمىخواست احدى جز او وزير دفتر باشد . سلطان على خان هم به واسطهء تقربى كه در حضور شاه داشت و مادرش هم - دختر سكينه خانم معروف كه فضائل بسيار داشت - به شاه و اغلب خانوادهء سلطنت ذكورا و اناثا استيلا داشت و پسرهايش هم در خلوت تقربى داشتند ، و خودش هم در مزاج شاه ، بعد از حكيم الملك و عين الدوله ، استيلائى داشت ، با مخالفين صدر اعظم يكى و متحد بود .\r\nدر همين اوقات ، مهدى قلى خان مجد الدوله كه پسر عيسى خان اعتماد الدوله است و دو دختر شاه زن او بودند كه هردو مردند - يكى فخر الدوله و يكى واليه - و بعد ، دختر نايب السلطنه را از بطن سرور الدوله دختر مرحوم حسام السلطنه گرفت كه او هم مرد ، به واسطهء اين سه زن و امساك مفرط ، ثروتى كلى داشت ، حاكم كرمانشاهان شد . اقبال الدوله بعد از سه سال حكومت ، معزول و احضار شد . علاء الملك چون از سفارت اسلامبول معزول شده بود ، حاكم كرمان شد . عين الدوله و سپهسالار و امير بهادر ، اظهار خصوصيت به صدر اعظم مىكردند .\r\nكار رجال دولت ، دسته‌بندى و مخالفت با يكديگر بود . از اول جلوس اين شاه ، تمام معارف دولتى به دو دسته منشعب بودند : دستهء ترك ، يعنى كسانىكه با اين شاه در مدت سى و هفت سال وليعهدى ، در آذربايجان بودند . اعم از اين‌كه عراقى الاصل بودند\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nيا آذربايجانى ، به واسطهء طول توقف ، وليعهد خودش و اجزائى كه داشت ، مستحيل ترك شده بود ؛ مثلا عين الدوله پسر عضد الدوله سلطان احمد ميرزا بود و سلطان على خان پسر محمد خان از خانوادهء تقى خان يزدى ، حكيم الملك پسر ميرزا على نقى بروجردى طبيب ، بهمن ميرزا حاجب الدوله پسر محمد رضا خان دولو قاجار ، آصف السلطنه پسر مهدى خان قاجار دولو برادر محمد رضا خان كه هردو پسر محمد باقر خان بيگلربيگى بودند ، مغرور ميرزا موثق الدوله اولاد صدر الدوله از نواده‌هاى حاجى محمد حسين خان صدر اصفهانى . فقط ترك خالص از معارف ، حسين پاشا خان امير بهادر پسر محمد صادق نوادهء حاجى كاظم خان تفنگدار قره باغى بود . از اهل عراق احدى در حضور شاه مطبوع نبود ، جز اقبال الدوله كاشى ميرزا محمد خان پسر ميرزا هاشم خان امين الدوله و مهدى خان كاشى پسر فرخ خان امينى كه به واسطهء مسخرگى و اعمال و حركات شنيع ، مطبوع طبع شاه مرغوب شده بودند و خصوصا مهدى خان كه در اين كار يد طولائى داشت و با حكيم الملك خلطه و رابطهء كامل بهم رسانيده بود .\r\nبه هرحال در سفر ييلاقات ، متصل از شهر راپرت مىنوشتند كه ، لايحه به منازل و معابر از معايب صدر اعظم مىاندازند . ملك التجار كه از هواخواهان صدر اعظم بود ، راپرت مىنوشت . حكيم الملك و مهدى خان وزير همايون ، در اردو بودند ، ولى سلطان على خان و جمعى هم از همراهان آن‌ها در شهر بودند . عين الدوله هم كه حاكم تهران بود ، با سپهسالار برادرش كه هردو از هواخواهان صدر اعظم بودند ، درصدد بودند كه معلوم كنند ، اين لوايح را كيست مىنويسد و مىاندازد . در مراجعت از سفر ، آمديم به شميران . در شميران محقق شد كه مباشر اين عمل ، موقر السلطنه حبيب الله خان پسر عبد الله خان كشيكچى باشى اسبق داماد شاه و مهدى خان وزير همايون و قوام الدوله بوده‌اند . مهدى خان را محترما با ابو القاسم خان برادر اعيانى او كه پدرش حبيب الله خان خبير الملك بود ، به كاشان بردند . قوام الدوله را هم كه معيت داشت ، او را هم گرفتند حبس كردند و مطالبهء هشتاد هزار تومان كردند به اين عنوان كه او در وقت حركت شاه به سفر فرنگ كه استقراض كلى شده بود ، طلبى از بابت فاضل وزارت گمرك داشت كه از دولت گرفته بود ؛ گفتند طلب نداشته است ، بايد پس بدهد . در دادن هشتاد هزار تومان ، سختى كرد . او را سوار قاطر برهنه كردند ، زنجير كرده آوردند شهر و بناى شكنجه گذاشتند . هشتاد هزار تومان را بانضمام ده هزار تومان خدمتانهء حاجب الدوله از او گرفتند و او را هم به عراق فرستادند . موقر السلطنه را هم قدرى اذيت كردند كه رفقاى ديگر را تعداد كند . با هركس كه عين الدوله و امير بهادر و حاجب الدوله عداوت داشت ، متهم كردند ؛ ولى قدرت مذاكرهء اسم حكيم الملك را كه مؤسس بود ، نداشتند .\r\nبعد از انجام اين كارها ، باز ترك‌ها مرا دنبال كردند به مطالبهء طلب ناصر السلطنه و چند فقرهء ديگر كه تقريبا شش هزار تومان مىشد و وليعهد از تبريز تصديق نوشته بود . اما تا از خاطر فوت نشده است ، تفصيل عمل قوام را بنويسم .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nتفصيل عمل قوام الدوله\r\nقوام الدوله پسر ميرزا محمد على خان پسر ميرزا عباس خان تفرشى است كه اول ، منشى وزير مختار فرانسه در ابتداى دولت ناصر الدين شاه بود . بعد كه آن وزير مختار را ميرزا تقى خان اتابك نپذيرفت ، بيكار ماند . وقتىكه عزيز خان سردار را به سرحد روس فرستادند ، محمود خان قراگزلو كه نايب اول آجودان باشى بود ، در اتاق نظام به نيابت ماند و ميرزا عباس خان را براى تحريرات نزد خود برد . بعد از مراجعت عزيز خان كه محمود خان از آن مقام افتاد ، ميرزا عباس خان را به ميرزا سعيد خان وزير امور خارجه سپردند . در آنجا طرف توجه ميرزا آقا خان شده ، متدرجا در ادارهء وزارت خارجه ترقى كرد تا به كارگزارى آذربايجان رسيد . در مراجعت از آذربايجان ، ميرزا سعيد خان به او بىميل شد . ناچارا رفت در منزل مستوفى الممالك متحصن و مستوفى و نويسندهء حضور مستوفى الممالك شد و لقب معاون الملكى بهم رسانيد . قوام الدوله كه وزير لشگر بود ، در سال 1316 صدر اعظم از قم مراجعت كرد . صدر اعظم با فتح الله خان بيگلربيگى گيلان عداوت داشت . تمام گمركات ايران را برادرم سعد الملك در ابتداى صدارت امين الدوله قبول كرد . ماليات گمرك‌ها در آن‌وقت ، نهصد هزار تومان بود . برادرم چندين سال گمركات جنوبى ايران را ضميمهء بنادر كرده ، معامله به جزو مىكرد . گمركات شمالى هم در تصرف بيگلربيگى گيلان بود . آذربايجان و كرمانشاهان و همدان هم در ادارهء محمد تقى خان معير الملك خالوى امين السلطان صدر اعظم بود . بعد از رفتن قم امين السلطان ، بيگلربيگى مدعى شد ؛ به او كه چندان شأنى نداشت ، ندادند . او هم منافع و مداخل‌هاى امين الملك را در ديوان قلمداد كرده بود . امين الملك را به معرض حساب بردند . نظام الملك كه وزير ماليه بود ، عداوت با خانوادهء امين السلطان داشت . فرمانفرما هم بناى عداوت گذاشت . حساب امين الملك را رسيدگى كردند و حاجى رضا را كه تحويلدار وجوه گمرك بود ، بر وى واداشتند و هفت‌صد هزار تومان باقى براى او تعيين كردند . فرمانفرما اصرارى داشت كه بگيرد .\r\nميرزا حسن مجتهد آشتيانى واسطه و حامى بود . قرار دادند كه سيصد هزار تومان به ديوان بدهد . سى هزار تومان هم فرمانفرما حق توسط مطالبه مىكرد .\r\nدر همان سال باز گمركات را به محمد تقى خان و بيگلربيگى با جمعى شريك واگذاشتند . امين الملك گاهى به بست درب اندرون گاهى به بست خانهء ميرزا حسن آشتيانى ، در اداى باقى مماطله كرد و در باطن هم جمعى به رقابت امين الدوله با او همراهى مىكردند . برادرم را به اصرار واداشتند كه گمركات را قبول كند در دو كرور و صد و پنجاه هزار تومان به شركت بيگلربيگى . قبول كرد ، به شرط آن‌كه حكومت بنادر را هم به رضا قلى خان مجير السلطنه برادرزاده‌ام بدهند . امين الدوله تصديق كرد . گمرك‌ها را نصف كردند . نصف شمالى و خراسان را با كرمانشاهان ، بيگلربيگى به عهده گرفت ؛ تتمه در تصرف سعد الملك ماند . معين الملك پسر امين الدوله به خيال آن‌كه امين الملك برادر صدر اعظم ، مكنت گزافش از وزارت گمرك بوده و تا سعد الملك در رياست اين عمل\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nباقى باشد به او راجع نمىشود ، محرك پدرش شد كه مجددا به سفارت انگليس نوشته بدهد كه سعد الملك تا پنج سال از خدمات دولتى معاف خواهد بود . بعد از دادن اين نوشته ، وزارت گمركخانه‌ها را متصرف شد . مسيونوز بلژيكى را هم كه براى ترتيب كار گمرك آورده بودند ، بيكار ماند . بيگلربيگى به شركت معير الملك در كليهء كار گمرك رياست داشت .\r\nبعد از عزل امين الدوله ، بيگلربيگى صد و پنجاه هزار تومان ديگر به گمرك‌ها افزود . در آن تعيين وزرائى كه به صوابديد من شده بود ، او هم وزير گمركخانه‌ها شد ؛ و از اين قرار هم به وزراى ديگر تعارف استمرارى قرار داد : عين الدوله دوازده هزار تومان به صيغهء مواجب برد ، حكيم الملك ده هزار تومان ، امير بهادر و حاجب الدوله شش هزار تومان ، مشير الدوله شيخ محسن خان شش هزار تومان ، سلطان على خان وزير بقايا دو هزار تومان . در اين بين ، در دوازدهم ربيع الاول امين السلطان از قم احضار و وارد دار الخلافه شد . بنا به عداوت ايام معزولى و سعايت امين الملك ، در صدد عزل بيگلربيگى برآمدند . به توسط معاون الدوله ، قوام الدوله مدعى گمرك شد و گمرك‌ها را در صد و پنجاه هزار تومان اضافه ، به شركت مرتضى قلى خان صنيع الدوله كه پسر مخبر الدولهء بزرگ و برادر حسن على خان مخبر الدوله وزير تلگراف بود و شركت معير الملك ، اثلاثا قبول و تقسيم كردند . ميزان كليهء گمرك‌ها به سه كرور رسيد . بعد از يك سال كه عمل گمرك‌ها كليتا محول به مسيونوز شد ، قوام الدوله صد هزار تومان طلب داشت ؛ ديوان نمىخواست بدهد . وقتىكه استقراض بيست و چهار كرورى را كردند ، قوام الدوله در منزل صدر اعظم بستى شد و هشتاد هزار تومان از بابت طلب گرفت .\r\nدر آن موقع كه لايحه بر ضد و معايب صدر اعظم نشر مىكردند ، اغلب رجال و وزرا هم‌رأى بودند ، جز مشير الدوله و سپهسالار . بعضى به تولاى امين الدوله ، جمعى به خيال آن‌كه عين الدوله صدر اعظم شود ، پاره‌اى هم فقط از بغض صدر اعظم ، و معدودى هم به تمناى آن‌كه حكيم الملك به آن مقام نائل شود . از جملهء آن اشخاص ، مهدى خان وزير همايون بود . آلت كار طبع و نشر را شيخ عبد العلى هراتى كه از فدوىهاى امين الدوله و پسر عبد الله خان كشيكچى باشى موقر السلطنه و داماد شاه بود ، قرار داده بودند . بعد تعريف مىكنم به چه وسيله معلوم شد . در ماه جمادى الاولى ، فرستادند موقر السلطنه را در شهر گرفتند و آوردند . رفقاى او كه معلوم شد ، دختر حضرت عليا را از خانهء او آوردند به حرم خودش و محبوسا فرستادند در آذربايجان حبس باشد .\r\nقوام الدوله را هم سلطان على خان رفت از منزلش به بهانهء آن‌كه مىخواهم حساب گمرك را بنويسم ، آورد نياوران بدست حاجب الدوله سپرد و زنجيرش كردند . هشتاد هزار تومانى كه در آن موقع دو سال قبل گرفته بود ، مطالبه كردند . قدرى سختى كرد .\r\nقاطر برهنه سوار كردند ، با زنجير آوردند به شهر و صد هزار تومان حكما گرفته شد ؛ يعنى ، هشتاد براى دولت ، ده هزار تومان هم خدمتانهء حاجب الدوله ، ده هم تعارف صدر اعظم و حكيم الملك . شبانه رفتند وزير همايون را گرفتند با ابو القاسم خان برادر\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمادرى او كه پسر حبيب الله خان كاشى و از پيشخدمت‌هاى بسيار معتبر و طرف ميل مفرط شاه بود و لقبش ناصر خاقان بود ، بردند به كاشان . شيخ عبد العلى را هم گرفتند ، بردند از كرمانشاهان روانهء عتبات كردند . ميرزا حسن معلم رشديه هم كه به هواخواهى امين الدوله شريك بود ، در منزل جناب آقا شيخ هادى متحصن شد . مجد الملك برادر امين الدوله را هم حكم كردند برود لشت نشا خدمت امين الدوله . با وجودى كه اعتقاد خود صدر اعظم اين بود كه من هم با آن‌ها معيت دارم و بعضى هم تصديق داشتند ، معهذا چون از نوشتجاتى كه از منزل و كيف موقر السلطنه بروز كرد و از تقريرات خود او و رفقايش چيزى معلوم نشد ، محفوظ ماندم . من قلبا از عزل صدر اعظم و عود امين الدوله خوش وقت بودم ؛ ولى اقتضاى سن و شأن خودم را نمىدانستم كه با اين اشخاص همدست و محشور باشم . در اين مرحله هم حضرات مرا محرم نمىدانستند و گمان مىكردند كه من خودم داعيهء اين كار را دارم و راضى به صدارت امين الدوله و حكيم الملك ، هيچ‌يك نمىشوم . پس از انقضاى اين كارها ، شاه به منزل صدر اعظم آمد و در هشتم جمادى الاولى از شميران به شهر آمدند .\r\n\r\nحسين قلى خان و مطالبهء طلب\r\nمن به خيال مطالبهء هشتاد و سه هزار تومان وجهى كه دولت از بانك و تومانيانس ضمانت كرده بود و از من قهرا گرفته بودند ، بعد از ورود شهر ، در منزل صدر اعظم بستى شدم . در ماه ربيع الثانى ، رضا قلى خان سالار معظم برادرزاده‌ام را حاكم بنادر كرده بودند و او به انتظار مآل كار من ، دفع الوقت مىكرد و از اين طرف هم ، انتظار نتيجهء كار صدر اعظم را داشت . عاقبت در اول رجب از تهران از راه كرمانشاهان رفت و از اجزاء من ، ميرزا على خان كاشى وحيد الملك را چون در اين مدت وفائى به خرج من داده و از من منفك نشده بود ، همراه برد . در آن اوقات ، حاجى محمد كاظم ملك - التجار كه براى خوردن پول تمام اهالى ايران و به ملاحظهء آن‌كه جميع اشخاص متمول معتبر با او همدست باشند ، تشكيل « شركت عمومى » كرده بود ، يكى از وسايل ترويج شركت را در اين دانست كه شهرت بدهد ، ارباب جمشيد ، زردشتى و ورشكسته است . ما هم خانوادگى سيصد هزار تومان در دست او داشتيم . پول من صد هزار تومان بود كه به غرامت خرج دولتى و پيشكارى آذربايجان رفت . دويست ديگر متعلق به سعد الملك و خود سالار معظم بود . مىخواست اين دو فقره وجه را وصول كند ؛ قدرى ملك از قبيل تيمچهء كتابفروشىها و باغچه و خانه را قبول كرد و تتمه را هم نقد گرفت .\r\nدر اين بين هم از آذربايجان وليعهد سعايت‌ها مىكرد كه اگر بخواهم بنويسم ، از مقصود باز مىمانم ؛ اگر عمر دوام كرد ، متدرجا خواهم نوشت . اجمالا ، از غرهء جمادى الاخر تا پانزدهم شعبان ، من در تمام اوقات در خانهء صدر اعظم بودم و اين نامرد بىبهره از انسانيت ، يك‌دفعه احوالى از من نپرسيد . يك‌بار مشير الدوله را فرستاد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكه ، منظور نظام السلطنه چيست ؟ جواب دادم ، دو چيز . يكى آن‌كه پنجاه و پنج هزار تومان بنا بود از بابت طلب من بدهيد . اگر پول نقد نداريد ، يك خالصه در عوض بدهيد . ديگر آن‌كه رفع شر و شلتاق ترك‌ها را از من بكنيد . جواب داد ، چون دولت پول ندارد ، نخواهد داد . كسىكه با من مراوده داشت ، علاء الدوله بود ، به واسطهء دل‌تنگى كه از عزل حكومت استراباد داشت . او سپهسالار و آصف الدوله را واداشته بود به توسط ؛ يك دو دفعه رأى دادند كه حكومت استراباد را قبول بكنم و بروم . چون من مىدانستم كه از حكومت آنجا حاصلى نخواهد شد و به‌علاوه جائى است كه به اندك بىميلى صدر اعظم و رجال دولت ، مال و جان و آبروى حاكم به هدر مىرود ، قبول نكردم . عاقبت ديدم از آذربايجان وليعهد و در تهران حكيم الملك و عين الدوله ، نخواهند گذاشت براى من كارى ساخته شود و شاه هم چون از خود رأى و تميزى ندارد ، مستهلك در ادارهء اين اشخاص است ، و صدر اعظم هم مقيد نيست ، بلكه مىخواهد من از حيز اعتبار بيفتم .\r\nبارى ، خسته هم شده بودم . در پانزدهم بناى عروسى پسرهاى صدر اعظم بود و آن خانه هم زنانه مىشد ، لهذا راضى شدم بيرون بيايم . به اصرار امين السلطنه يك خرقهء خزى كه به مراتب بدتر از كفن بود ، به عنوان خلعت براى من از اعليحضرت گرفتند و من از آن منزل شوم ، بيرون آمدم . معين التجار بوشهرى كه با امين السلطنه رفيق و به صدر اعظم محرم بود ، صلاح در اين ديد كه هزار تومان به اسم كمك خرج عروسى به صدر اعظم بدهم و هزار تومان هم به امين السلطنه . در مدت توقف آنجا ، مرحوم عضد الدوله دو دفعه به ديدن من آمد و در همان بين ، مريض شد و به رحمت خدا رفت . دو دختر ميرزا اسماعيل خان امين الملك را براى دو پسر صدر اعظم كه ميرزا عبد الله خان و ميرزا احمد خان بودند ، عقد كردند . ميرزا عبد الله خان نمىخواست و خيالش اين بود كه دختر معير الممالك را بگيرد . پدرش راضى نشد و سپهسالار را واسطه كرد . ميرزا عبد الله خان تسليم شد . عاقد ، آقا سيد على اكبر مجتهد تفرشى بود . در روز پانزدهم عقد كردند . از روز شانزدهم عروسى مفصلى شد كه از خارجه و داخله و روز و شب ، همه از مدعو و غير مدعو بودند . من هم همه روزه بودم .\r\nبعد از آن هم در ماه رمضان ، گاهى شب‌ها منزل صدر اعظم مىرفتم . ديگر رفتن دربار و پيش شاه ، به كلى موقوف شد . پاره‌اى از آشنايان ، گاهى ديدوبازديدى مىكردند .\r\nدر اين سال ، مجد الدوله حاكم كرمانشاهان و علاء الملك بعد از عزل از سفارت اسلامبول ، حاكم كرمان ، و شعاع السلطنه حاكم فارس و ظهير الدوله حاكم مازندران و نير الدوله حاكم خراسان و مظفر السلطنه حاكم همدان و عضد السلطان حاكم عراق و سلطان على خان حاكم يزد بود كه از جانب خود برادرش را فرستاده بود .\r\n\r\nدسته‌بندى درباريان عليه امين السلطان\r\nباز در ميان رجال دولت دسته‌بندى بود . حكيم الملك جمعى را با خود متفق در\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nعزل صدر اعظم كرده بود . ولى در صورت ظاهر ، عين الدوله و سپهسالار با صدر اعظم متحد بودند . رشتهء اغلب امور در معنى در دست اين‌ها بود . سلطان على خان هم با اين‌ها اتفاق داشت . اقبال الدولهء كاشى هم به واسطهء عزل از كرمانشاهان ، بر مخالفت صدر اعظم با حكيم الملك متحد بود . من با هيچ دسته‌اى نبودم ؛ زيرا كه ملاحظه داشتند مبادا خيال صدارت داشته باشم . در باطن به قدر امكان ، علما را دعوت به صدارت امين الدوله مىكردم . معين الملك پسرش هم اغلب شب‌ها در منازل مختلف ، مشغول تهيهء كار بود و حضرت عليا هم كه مادرزنش بود ، در اندرون توسط مىكرد . هفته‌اى دو شب نزد من مىآمد و راپرت مىداد . حكيم الملك را هم متفق كرده بود . از ساده‌لوحى ، عين الدوله با او از راه خصوصيت بيرون آمده بود و اظهار موافقت كرده بود و از مافىالضمير مطلع شده و امين السلطان را محرك شد . مقرر داشتند كه در تهران نماند و برود لشت نشا . همچنين مجد الملك برادر امين الدوله را هم به لشت نشا فرستادند . در اين سال ، جز دسته‌بندى و اخلال در كار هم ، در ميان رجال دولت امرى نبود . من هم جز با امين السلطان ، با احدى راه نداشتم و فقط هفته‌اى دو سه دفعه به پارك امين السلطان مىرفتم .\r\n\r\nدسايس درباريان عليه حسين قلى خان\r\nدر اين بين ، ملايزدى را تحريك كردند عارض شد كه ، در سنهء 1292 كه نظام السلطنه حاكم يزد بود ، حاجى حسين تاجر معروف به زره‌ساز ، از من پانصد تومان طلب داشت و سه دانگ ملك من نزد او بيع شرط بود . حاجى حسين عارض شد ؛ نظام السلطنه محمد رضا نام نطنزى غلام را با چهار غلام عرب مأمور كرد آمدند ملك را به تصرف حاجى حسين بدهند . من فرار كردم . ده هزار تومان اموال مرا غارت كردند . دستخط صادر شد كه حاجب الدوله مال او را از من بگيرد ، بعد از سى و يكسال . همچنين ، ملائى كه وظيفه در كتابچهء بروجرد داشت و من حوالهء محل بختيارى كرده بودم ، آمد ادعا كرد كه ، به من نرسيده و برات را گم كرده‌ام . حكم شد بيست و يك تومان از من گرفتند .\r\nدر اوقات توقف خانهء اتابك ، مشير السلطنه به عداوت آن‌كه من در وزارت ماليه ، جنس‌هاى ولايات را از ادارهء خزانه خارج كرده بودم ، اولا مدعى شد كه ، دو هزار تومان پيشكش نوروزى عليحده است و دو هزار تومان هم آذربايجان بايد پيشكش عيد مولود شاه را بدهد ؛ گرفت . بعد ميرزا محمود تفرشى كه من حق حيات بر ذمهء ميرزا متولى پدر او داشتم و او را محاسب صحن جديد قم در زمان مرحوم امين السلطان كرده بودم ، و خود ميرزا محمود هم به توسط من به دربانى خزانه برقرار شد و عاقبت كارش به استيفا و سررشته‌دارى كل كشيد ، در آن موقع مشير السلطنه را تحريك كرد كه در حين استقراض يك‌صد و پنجاه هزار تومان كه وزراى سته براى سفر شاه قرض كردند ، پنج هزار تومان نظام السلطنه جمع خزانه كرده است و عوضى نداده است . جدا\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمطالبه كردند . اضطرارا به بيگلربيگى گيلان كه مباشر آن وجه و در آن موقع وزير گمرك بود ، نوشتم . صريحا نوشت ، مسئوليت اين پول با من است و مطابق اين فرد جمع و خرج كرده‌ام به توسط عين الدوله . با رسيدن اين كاغذ و فرد ، گريبان من از مطالبهء بى جا خلاص شد .\r\nدر اين بين ، ناصر السلطنه پسر نظام العلما كه از محارم خاص گرمابه و گلستان اعليحضرت بود ، عارض شد كه ، من از نظام السلطنه بيست هزار تومان طلب دارم .\r\nتوضيح اين مسئله آنست كه ، وقتىكه مرا به آذربايجان فرستادند ، به تفصيلى كه در ذيل راپرت سنهء 1317 نوشته‌ام ، به ملاحظهء قحط و غلاى آذربايجان ، قرار دادند كه دو هزار خروار از جنس ديوانى خمسه و يك هزار خروار از جنس ديوانى گروسى و دو هزار خروار از جنس خالصهء آذربايجان به من كمك كنند و من به قانون معمولهء سابق ، ضرر خبازخانهء تبريز را به دولت وارد نياورم . جنس خمسه را در خروارى پنج تومان و گروسى را در خروارى چهار تومان و جنس آذربايجان را در خروارى شش تومان من قيمت بدهم . كرايه هم بر عهدهء خودم كه از اين دو ولايت و از املاك خالصهء استيجارى ناصر السلطنه ، حمل به شهر كنم . من هم گرفتم و حمل كردم و خروارى چهارده تومان به خباز دادم كه خباز هم در خروارى دوازده تومان بفروشد .\r\nبعد از سال كه حساب خالصجات تهران ناصر السلطنه مفروغ شد ، چهارصد خروار فاضل آورد . مدعى شد كه ، دولت از من در تبريز دو هزار خروار طلب نداشته است ، چهارصد خروار زيادى حواله كرده است . بايد نظام السلطنه بيست هزار تومان تفاوت تسعير آن را كه از قرار خروارى شش تومان داده است ، بدهد . دستخطى هم به اين مضمون صادر كرده بود كه ، ما نفهميديم آن معاملهء دو هزار خروار را كرديم ؛ البته بايد نظام السلطنه تفاوت را بدون سئوال و جواب بدهد . سعيد خان مشير السلطان پيشخدمت را كه در لرستان به او محبت‌ها كرده بودم ، محصل كرده بودند كه بيايد در منزل من بنشيند و بيست هزار تومان را نقد بگيرد . اين معاندين قسمى به پادشاه ساده‌لوح خاطرنشان كرده بودند كه ، نظام السلطنه از آذربايجان يك كرور پول نقد امپريال آورده است . سعيد خان مقارن غروب وارد منزل شهر من شد ، دستخط را نشان داد . من ابدا اظهار اكراه نكردم . گفتم ، شما صبح بيائيد كه ارباب جمشيد يا تاجر ديگرى را بياورم و قرض گرفته ، شما را روانه كنم . او رفت . فرستادم سالار معظم را آوردند و مشورت كرديم . ديدم اين رشته به واسطهء اين عقيدهء راسخه در دماغ شاه ، سر دراز دارد . به كلام الله استخاره كردم كه بروم قيطريه خانهء صدر اعظم و از او استمداد كنم . استخاره مساعدت كرد . قرار دادم سالار هم بعد از طلوع فجر حاضر شد و بىخبر از نوكرها و عيال ، سوار شديم و سپرديم كه جزئى تدارك منزلى بياورند قلهك كه نزديك قيطريه است ، در باغچهء ارباب جمشيد . ما كه وارد قيطريه شديم ، صدر اعظم اندرون بود ؛ بيرون آمد و جلوس كرد . در اين بين ، حاجى آصف الدوله هم آمد . معلوم شد از او هم پنجاه هزار تومان از بابت وجهى كه در حكومت تهران از خزانه براى خبازخانه گرفته است ، مطالبه مىكنند . صدر اعظم رفت به نياوران .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nآصف الدوله هم در ميان ده قيطريه ، در خانهء مباشر آنجا كه نوكر قديم خودش بود ، منزل كرد . ما در همان چادر با سالار مانديم تا مراجعت .\r\nصدر اعظم فرداى آن روز براى آصف الدوله مهلت گرفت كه پنجاه هزار تومان را بپردازد . آصف الدوله هم از بابت باقى كه در محل خالصه داشت ، عوض ابواب جمع عين الدوله كرد كه بعد از او حاكم تهران شده بود . ما را هم اطمينانى داد كه ، نمىگذارم مزاحم شوند و قرار به مجلس و رسيدگى مىكنم . غلامحسين خان كاشى غفارى كه در اول دولت وزير دربار بود و در اواخر صدارت امين الدوله خارج شده بود ، چون وزارت دربار را به حكيم الملك داده و مشار اليه را وزير عدليه كرده بودند ، او را حكم در اين عمل قرار دادند و مرا روانهء منزل كه قلهك داشتم كردند . او هم مدتى مشغول بود . بعد از اين‌كه از اسناد من معلومش شد كه ناصر السلطنه لغو مىگويد ، او را مأيوس كرد .\r\n\r\nسفر دوم فرنگ و عزيمت حسين قلى خان به خمسه\r\nمن با اين حالت بودم ، تا در اول سنهء 1320 بناى مسافرت فرنگ دوم شاه شد .\r\nمرا هم جزء وزرائى كه بايد هفته‌اى سه روز در دربار حاضر شويم ، نوشته بودند . من ملاحظه كردم كه اولا شأن من مقتضى نيست كه با صدر السلطنهء ديوانه و نظاير او ، در يك رديف باشم . زيرا كه وزراى به اين معنى ، معلوم است كه معدودند و با هم يار غار و حريف گرمابه و گلستان : عين الدوله حاكم تهران ، سپهسالار برادرش وزير جنگ ، مشير الدوله وزير خارجه ، سلطان على خان وزير بقايا در معنى وزير دفتر ، مشير السلطنه وزير خزانه ، غلامحسين خان وزير دربار ، وكيل الملك وزير تجارت . بنده را با امثال صدر السلطنه و بهاء الدوله و عماد الدوله ، طردا للباب داخل كرده بودند . من عريضه‌اى نوشتم كه ، استدعا دارم در غيبت موكب مسعود ، مرخص بفرمايند به املاك قزوين و خمسه‌ام سركشى كنم . در ورود موكب مسعود به انزلى ، اول خاك قزوين حاضر مىشوم .\r\nپذيرفته شد .\r\nدر اين بين ، ميرزا نور الله خان آشتيانى نمك به حرام ، به استظهار ميرزا محمد حسين معروف به منگنه سررشته‌دار كل و همدستى ميرزا على خان بيان الممالك نوكر خودم كه دخترش را به ميرزا غلامحسين برادر ميرزا نور الله خان داده بود ، ادعاى اشتباه و اختلاف حساب كرد در مفاصائى كه از بابت تنگوزئيل در پيشكارى آذربايجان رد و بدل شده بود . واقع اين است كه در منزل قره‌چمن ، ميرزا نور الله خان جعل كرد كه ، عيالم در تهران مرده است و خانه‌ام بىصاحب است ؛ بايد از همين‌جا مرخص كنيد بروم . در حالتىكه من به مشايعت شاه آمده بودم و متصل مشغول سيورسات و پذيرائى اردو بودم ، در كمال اصرار مطالبهء تفريغ حساب كرد . من هم محول كردم بيان الممالك حساب را بگذراند . به اطلاع سالار ، فردى نوشتند و آوردند من مهر كردم . در اين موقع ادعا كرد كه ، اولا آنچه در اين افراد جمع و خرج نشده است ،\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبايد بدهند . ثانيا ننوشته‌ايد كه ، هرچه بعد از اين سند از طرفين ابراز شود ، از درجهء اعتبار ساقط است . ثالثا ننوشته‌ايد كه بقاياى محلى از بابت اين حساب است . رابعا مبلغى كه نوكرهاى وليعهد مباشر بوده‌اند و از باقى نداده‌اند ، بايد شما از عهده برآئيد . مجملا بيست و دو هزار تومان ادعاى اختلاف حساب گذشته را نوشت . من ملاحظه كردم كه در چنين موقعى كه من طرف بىمحبتى صدر اعظم و عداوت وليعهد و عين الدوله و تمام ترك‌ها هستم ، و شاه را هم‌چنان مستعد كرده‌اند كه كسى اسم مرا آنجا نمىتواند ذكر كند ، و ميرزا محمد حسين منگنه هم طرف احتياج و اعتناى اغلب آن مردم است ، اگر كار به محاكمه بكشد ، شأن من به واسطهء طرف شدن با نوكر خودم مىكاهد و عاقبت هم به ملاحظهء حالت حاضرهء من و طرف حساب بودن ميرزا محمد حسين ، به ميرزا نور الله خان حق خواهند داد . خود ميرزا محمد حسين هم بنا به حب اخوت از او حمايت داشت ؛ ولى در صورت ظاهر ، رعايت شأن و محبت‌هاى سابقهء مرا هم مىكرد .\r\nميرزا ابو القاسم مشير لشگر را كه وزير دار الخلافه بود ، واسطه انداخت كه ، نظام السلطنه يك رعايتى از ميرزا نور الله خان بكند ، زيرا كه مقروض و پريشان است .\r\nدوازده هزار تومان از من پول بىحساب گرفتند و خط پاكى دادند . اين عمل در روزى شد كه نقل مكان به خانهء مجير السلطنه برادرزاده‌ام كرده بودم . آن روز شاه از باغ شاه تهران كه در خارج دروازهء اسبدوانى سابق است ، به طرف قزوين براى مسافرت فرنگ حركت كرد . من هم شب در باغ سلطان على خان براى وداع صدر اعظم رفتم . همان شب سلطان على خان را به لقب وزير افخمى خوش وقت كردند كه شرح آن را هم جداگانه مىنويسم .\r\nفرداى آن‌روز كه شاه از شاه‌آباد به حصارك مىرفت ، من از تهران حركت كردم .\r\nاجزائى كه همراه من بودند ، از اين قرار بود : عباس خان برادرزاده‌ام - ميرآخور ، ميرزا حسين نطنزى - ناظر ، ميرزا محمد - آبدار ، سيد على اكبر نطنزى - طباخ ، محسوب - فراش خلوت ، ميرزا اسد الله نطنزى - صندوقدار ، ميرزا نصرت الله - منشى ، ميرزا لطف الله - سررشته‌دار ، اصلان خان - درشكه‌چى . من حيث المجموع ، بيست و چهار نفر اجزاء داشتم . بقيه را هم در تهران گذاشتم و به ميرزا باقر انتخاب سلطان سپردم . اسفنديار خان بختيارى و غلامحسين خان شهاب السلطنه هم در تهران بودند و با اردو براى انجام مطالبشان حركت كردند . حاج محمد على رئيسى - به شرحى كه جداگانه مىنويسم - براى قرار كار گمرك محمره و عربستان آمده بود ؛ او را هم به وزراى متوقف تهران سپردند كه قرارى در كار او بگذارند .\r\nاز هرمنزلى كه شاه كوچ مىكرد ، من وارد مىشدم . از اهل اردو كسانى كه با من آشنا بودند ، آنجا ملاقاتى مىكردند ؛ از جمله ، آبدارباشى امين الحضرت بود كه از اهل تهرانست و از اول سلطنت اين شاه با من خصوصيتى مىكرد و در اين هرزگى اتراك ، همراهى با آن‌ها نداشت . روزى كه شاه وارد قزوين شد ، من داخل شهر نشدم و از مهمانخانهء « كونده » رفتم به قديم‌آباد ملكى رضا قلى خان سالار برادرزاده‌ام ، به چندين ملاحظه . اولا آن‌كه با حاكم قزوين كه ميرزا صالح خان سالار اكرم بود ، به واسطهء\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاتفاقات محمد ابراهيم خان كلانتر برادرش در آذربايجان ، خوش سلوك نكرده بودم .\r\nثانيا براى ديدوبازديد علما ، به عسروحرج مىافتادم . در قديم‌آباد ، شهاب السلطنه آمد و شب در نزد من ماند و راپرت كارهاى خودشان را كه بر وفق دلخواه گذشته بود و هر فرمان غلطى كه خواسته بودند صادر كرده بودند ، داد . يك شمشير مرصع به اسفنديار خان داده بودند و سردارى با سردوشى به خود او . صبح كه شاه در قزوين بود ، من از قديم‌آباد به زيارت حضرت شاهزاده حسين كه اعتقاد كاملى به آن بقعهء مطهر دارم رفتم . شهاب السلطنه را هم در درشكهء خودم تا آنجا بردم . از آنجا شهاب السلطنه بدون زيارت سوار شد ، رفت به منزل صدر اعظم . من بدون آن‌كه وارد منزل خودمان بشوم ، از دروازهء گيلان بيرون آمدم و رفتم در مزرعهء محمودآباد ملكى خودم در دو فرسخى شهر ، ناهار خوردم . از آنجا طرف عصر رفتم به قريهء « دو دهه » كه اصلا ملك زر خريد خودم است ، ولى به تصرف مرحوم سعد الملك از ابتدا داده‌ام و حالا در جزو املاك پسر او محسوب است . در شهر هم ميرزا نصر الله خان نطنزى نوكر خودم را نزد حكيم الملك فرستادم ؛ چون مستأجر املاك سعد الملك بود ، توصيه‌اى از حكيم الملك دربارهء او به سالار اكرم حاكم خواستم . توصيهء كاملى كرده بود . شاه هم فرداى آن روز كه غرهء محرم بود ، از شهر حركت كرد و آمد به قريهء بوئينك . من در بوئينك براى حكيم الملك صد تومان فرستادم با بره و نان . براى صدر اعظم هم يك طاقه شال و بره و نان و مرغ فرستادم . عصر رفتم چادر صدر اعظم ، چون يك ميدان تا دو دهه فاصله داشت . صدر - اعظم على الظاهر مهربانى كرد و گفت ، لازم است براى شاه هم به عنوان قيمت بره ، صد تومان بفرستى . صد تومان نوت دادم ميرزا محمد خان وكيل الدوله برد . خواستم وداع كنم ، گفت ، فردا صبح زود بيا كه شاه را زيارت كنى .\r\nفردا كه هفتم محرم بود ، صبح آمدم . شاه مىخواست سوار شود ، مرا برد پاى كالسكه . شاه احوالپرسى كرد . صدر اعظم گفت ، مىرود به املاك خمسهء خودش و در مراجعت قبلهء عالم ، در همين‌جا مشرف خواهد شد . آن‌ها سوار شدند و رفتند . من رفتم چادر حكيم الملك ، ميرزا صالح خان هم آمد و فرصت حرف نشد . وقت سوارى ، مرا دعوت به كالسكهء خودش كرد . رفتم تا قريهء كوهين . در بين راه ، امين الحكماء نديمش هم در كالسكه بود با پسرى كه براى تحصيل به فرنگ مىبرد و اسمش نور الله خان بود .\r\nآنجا گفت ، كار صدر اعظم تمام است ، چه بايد كرد ؟ جواب دادم ، اگر با امين الدوله بهم بسته باشى ، او لايق اين كار است و ناصر الملك هم براى وزارت خارجه و اگر بتوانيد ، فرمانفرما را هم براى قشون بياوريد . گفت ، شاه از فرمانفرما متوحش است ، نمىتوان اسم او را برد . قرار گذاشت در منزل انزلى با معين الملك پسر امين الدوله ملاقات كند و تجديد بست و بند بشود . آنجا وداع كرديم و من آمدم دو دهه ، محرم و صفر را بودم .\r\nبا امين الدوله هم مكاتبه داشتيم در كمال اتحاد ، رحمة الله عليه .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nدر محال خمسه\r\nدر غرهء ربيع الاول از دو دهه رفتم به طرف خمسه . اول ، به دهات سعد الملك يعنى خرم‌آباد براى خرابى قنات آنجا ، و از آنجا بقريهء يزد بر و از آنجا مراجعت به خرم‌آباد كردم . در آنجا يك شب ماندم و بعد رفتم به اردكان و دادكان كه ملك اختصاصى خودم بود . از آنجا چون تا قريهء حيدريهء ابهررود كه ملك مرحوم برهان الدوله برادرم بود ، يك فرسخ مسافت است ، آنجا رفتم . وقتىكه در دو دهه بودم ، ايرج ميرزا پسر غلامحسين ميرزا نوادهء ملك ايرج ميرزا رئيس الاطباء كه در تبريز نزد من منشى بود و به واسطهء بىمرحمتى وليعهد ، نتوانست در تبريز بماند و آمد به تهران و در تهران هم كارى مناسب حال او بهم نرسيد ، در وقتىكه مجير السلطنه را از فرنگستان صدر اعظم احضار كرده بود ، ايرج ميرزا هم با او رفيق بود و همراه او آمد به قريهء دو دهه . گمانم اين بود كه براى طفره از تهران و اظهار حقوق ، آمده است ديدنى كرده باشد . بعد به نوكرها اظهار كرده بود كه ، خواهش دارم در اين مدت گردش و مسافرت ، همراه باشم . اصرارى در اين باب كرد ، پذيرفتم و همه‌جا همراه بود . از حيدريه رفتيم و يك شب هم در مهمانخانهء حسين‌آباد كه از مستحدثات مرحوم برهان الدوله است در خط راه تبريز ، و جاى باروحى است يعنى منظر خوش دارد ، مانديم . روز را رفتيم به جرندق كه ملك موروثى آباء و اجدادى است ، استحمامى كردم . همانجا در باغ ، ناهار را چلوكباب خورديم و آمديم حسين آباد . از آنجا رفتيم خرم دره . در خرم دره تلگرافى از وزراى دربار رسيد كه ، شجاع - الملك يك‌ساله مواجب سوارش را از تو طلب دارد ؛ رئيس تلگراف مأمور است بگيرد .\r\nو حال آن‌كه اساس ادعاى او لغو بود . جواب دادم كه ، مباشر ماليات من ، يك سال ميرزا نور الله خان و يك سال مشير نظام برادرزادهء مشير السلطنه بوده است . اگر ادعاى مالياتى است ، آن‌ها بايد جواب بگويند . در سال دوم هم لشگر نويس باشى و مباشر وجوه نظامى ، باز مشير نظام است و جواب اين مسئله با او است . به هرحال خيلى افسرده شدم كه روزگار و اين مردم غدار ، از زحمت و توهين من دست برنمىدارند .\r\n\r\nاقامت در كشكان\r\nاز خرم‌دره رفتيم صائين قلعه و از آنجا رفتيم لوير ملكى خودم ؛ دو شب آنجا بوديم . از آنجا رفتيم به قريهء كشكان كه در سمت غربى شهر زنجان ، به يك فرسخ فاصله در كنار رودخانه است . چون آن محل براى ما يحتاج شهر نزديك بود و به قدر رفع حاجت عمارت و حمام داشت ، محل توقف قرار دادم . نواب عز الدوله عبد الصمد ميرزا حاكم بود .\r\nميرزا على اصغر خان مشير الممالك پسر حاجى ميرزا محمد حسين تفرشى الاصل كه چندى هم حاكم قم و كاشان و مدتى وزير و نايب الحكومهء خمسه بود ، در اين سنه پيشكار عز الدوله بود . دختر امير اصلان خان مجد الدوله هم زن اين مشير الممالك است . او از جانب حكومت ديدن من آمد . اهالى شهر هم از ملا و غيره ، جز ملا قربان على مجتهد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nكه اصلا با ديوانيان ديدوبازديد ندارد ، ديدن كردند . پاره‌اى هم تعارفات بره و جوراب و جاجيم فرستادند . در كشكان قريب بيست روز ناخوش شدم ، خيلى سخت . ميرزا محسن نامى بود طبيب تفرشى الاصل از شاگردهاى مدرسه ، چون پيرمرد و مجرب بود ، بدمعالجه نكرد . خيلى بنيه‌ام تحليل رفت ، به قسمى كه چند قدم نمىتوانستم پياده بروم . براى تغيير آب و هوا ، به قريهء و سرعليا كه در بلوك ابهررود داشتم رفتيم . جاى ييلاق خوش هوائى است . سرچشمهء رودخانهء ابهررود آنجاست . صد و بيست خانوار رعيت دارد . ولى چندان اهتمام در رعيتى و ايجاد باغ و اشجار ندارند و بيشتر هم خود را صرف مال و گوسفند و ماديان و كرهء قاطر كرده‌اند . ماليات جنسى گزافى دارد ، دويست و هفتاد خروار . اگر رعيت اهتمام در زراعت بكند ، سهل است .\r\nبارى ده روز آنجا توقف كردم . از قريهء قلتق مسقط الرأس ذو الفقار خان اسعد الدوله يخ مىآوردند . آن اطراف غالبا املاك اسعد الدوله است . در اين سفر به واسطهء ضعف بنيه ، تخت برده بودم . در مراجعت از راه كاوند كه شرح حال جستن طلا و زحمات شاه شهيد و بدست نيامدن معدن آن در تاريخ مضبوط است ، آمديم . از كشكان به دثير ، هفت فرسخ راه است همه كوه و دره و ماهور . ناهار را در قريهء انگجى متعلق به آقا عبد الله خورديم . عمارت مختصرى داشت . اگرچه حاجت نداشتيم ، انسانيت و ادب كرد و از بره و مرغ و ماست و دوغ و كاه و يونجه ، هرچه توانست حاضر كرد . سه ساعت به غروب مانده ، از آنجا سوار شديم و قريب غروب آمديم كشكان .\r\n\r\nتفرج و سركشى به املاك\r\nدر اول ماه جمادى الاخر از آنجا باز به عزم دو دهه ويل‌آباد كه سر راه كيلان است ، رفتم كه در وقت رسيدن اردو آنجا باشم . چون كاروانسرائى و مهمانخانه‌اى براى سعد الملك گفته بودم در خط راه ساخته بودند و امامزادهء دو دهه را هم برادرم نذر داشت تعمير كند و اداى نذر نكرده بود و همچنين در عمارت اربابى حمام هم نبود ، همه را من بنا كرده بودم ؛ جزئى ناتمامى داشت ، براى رسيدگى اتمام آن‌ها آمدم .\r\nدو دهه به واسطهء زيادى باد و كمى آب ، بدجائى است و در هردو سفر ، از شدت باد و مه به ما بد گذشت . از آنجا به سفر آب گرم رفتيم . يك شب دريله گنبد مانديم ، يك شب در ساروانك كه هردو ملك سعد الملك است ، و سه شب هم در آب گرم . بسيار خوش گذشت .\r\nيخ معدنى مىآوردند . خربزه و هندوانه هم از شهر مىآوردند . شكار كوهى و كبك و بره و جوجه و دوغ و كره ، زياد بود . طباخ خوب هم داشتيم . چادر هم به قدر ضرورت در تمام اين مسافرت بود .\r\nروز چهارم از آنجا باز به طرف دو دهه آمديم . ناهار را در يله گنبد بوديم ، يك شب هم مانديم در چادر . بعد رفتيم دو دهه ، مهمان ميرزا على اصغر ضابط خودمان به چلوكباب تبريزى بوديم . شب باز آمدم حسين‌آباد . از جرندق به حسين‌آباد ، نيم فرسخ است و بالاخانهء حسين‌آباد از جاهاى خوش منظر دنيا و احداثى خودم است . حسين‌آباد\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nسابقا دزدگاه بود و در زمستان به واسطهء كولاك ، چاپار در آنجا تلف مىشد . در طفوليت نذر كرده بودم كه اگر فرصت و وسعت باشد ، آنجا را ايجاد آبادى كنم . در سنوات بعد ، به حيدر قلى خان برهان الدوله برادرم نوشتم و او آنجا را قهوه‌خانه و كاروانسرا و مختصر قلعه‌اى ساخت و به اسم من موسوم كرد . از حسين‌آباد براى ناهار رفتم حيدريه ملكى مرحوم برهان الدوله كه در كنار رود ابهررود است . ناهار را مهمان حاجى ملا احمد كدخدا بودم و مراجعت كردم . صبح از آنجا حركت كرده ، رفتم خرم دره . در خرم دره تلگرافى از وزراى دربار رسيد كه ، شجاع الملك قراباغى پسر عبد القادر خان ، عارض است كه ، هزار و دويست تومان مواجب سوار او را نداده‌ايد ؛ يا سند يا حوالهء پول را بفرستيد . جواب نوشتم كه ، ميرزا نور الله خان كه مباشر عمل ماليات بوده است ، در تهران است و اسناد نزد اوست . از آنجا حركت كردم ، رفتم در صائين قلعه ناهار خوردم .\r\nشب رفتم به قريهء دير سلطانيه كه ملكى خودم است . ميرزا على اكبر مباشر املاكم ، آنجا تشريفاتى عمل آورده بود . جهان شاه خان هم از كرفس منزل خودش ، آنجا آمد و ناهار آنجا بود . يك جفت اسب درشكه پيشكش آورد ؛ نپذيرفتم و به پسرهايش بخشيدم .\r\nاز رعايا التزام گرفتم كه دوازده بالاخانه در منازل خود براى منزل عابرين بسازند ، و نوروز فراش را محصل آن كار كردم . از آنجا بدون آن‌كه وارد شهر زنجان شوم ، رفتم به قريهء كوشكان ملكى خودم در يك فرسخى شهر . نواب عز الدوله عبد الصمد ميرزا حاكم بود ، خصوصيتى هم نداشت ، بلكه يك جزئى كدورتى هم از زمان شاه شهيد در ميان بود ؛ معهذا مهربانى و مهمانى كرد . مجملا تا پانزدهم جمادى الاخر در اين املاك خمسهء خودم كه از قرار تفصيل ذيل است ، گردش كردم .\r\nدير ، واقعه در جنوب سلطانيه ، 6 دانگ . كوشكان در سر راه تبريز ، يك فرسخى شهر ، 6 دانگ . ينگجه ، سه فرسخى شهر ، سرراه ، 6 دانگ . والارود ، در جنب كوشكان ، 3 دانگ . كرزه ، چهار فرسخى شهر ، كنار راه ، 6 دانگ . باعلوچه در جنب كرزه ، چهار فرسخى شهر ، 5 دانگ . ماهران ، پنج فرسخى شهر ، كنار راه ، 5 دانگ . دير عليا ، در ابهررود ، 6 دانگ . دير سفلا ، در ابهررود ، 6 دانگ . آقا جرى ، 6 دانگ . زرزر ، 6 دانگ .\r\nدولحدس ، 6 دانگ .\r\nدر دير خبر تلگرافى رسيد كه ، خداوند پسرى كرامت كرده است ، اسمش را عيسى گذاشتيم . پانزده جمادى الاخر از دير به طرف قزوين رفتم ؛ منزل اول صائين قلعه و از آنجا به حيدريه . از حيدريه درشكه و بنه را از راه قميك به دو دهه سعد الملك فرستادم و خودم از راه جرندق و كشكين ، رفتم يزدرود ملكى سردار مكرم و از آنجا به يل‌آباد ملكى سعد الملك .\r\n\r\nبازگشت شاه از سفر فرنگ\r\nدو سه روزى بودم كه خبر ورود شاه به رشت و حركت از رشت رسيد . روزى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nكه وارد يوزباشى چاى شدند ، چون تايل‌آباد يك فرسخ است ، من هم رفتم اردو ؛ در جنب چادر صدر اعظم كه در سرحد ، لقب « اتابكى » داده بودند ، چادر زدم . قدرى بارخانه و يك طاقه شال بسيار اعلى براى او فرستادم . خودم در چادر او بودم كه وارد شدند .\r\nعين الدوله را هم از تهران خواسته بودند ؛ وارد شد . ظفر السلطنه هم از حكومت همدان آمده بود و عز الدوله هم از خمسه . ناهار را در چادر اتابك خورديم . مؤيد الدوله هم كه به لندن براى تعزيهء ملكه رفته بود ، در ركاب مراجعت كرده بود و در چادر اتابك منزل داشت . اتابك هم از مخالفت ملاها و بعضى از رجال ، افسرده بود . حكيم الملك هم با اتابك بر هم زده بود . ولى اتابك به جهت آن‌كه در اين سفر ، كار تعرفهء جديد را با دولت روس صورت داده و مقاولهء منحوسه را محكم كرده بود ، در باطن از طرف شاه مطمئن بود . و حال آن‌كه ، شاه از خود رأى و شعورى نداشت . صبح آن روز بنا بود با اتابك برويم حضور . چون اتابك تا دو ساعت از روز رفته مىخوابيد ، يك وقت خبر شد كه شاه رفته است . عين الدوله هم همان شب مراجعت به تهران كرد . من در يوزباشى چاى ، به توسط ميرزا حسين نطنزى نوكرم كه آن‌وقت ناظرم بود ، يك طاقه شال محرمانه براى حكيم الملك فرستادم . بارى ، صبح نتوانستم به شاه برسم و از اتابك اذن گرفتم و شب رفتم به قريهء رامشان كه ملكى سعد الملك است . صبح از آنجا تا اردو كه در پيچك و يك فرسخ راه بود ، سوار شدم رفتم . با اتابك به پاى كالسكه رفتيم ؛ شاه احوالپرسى كرد و شرح مبسوطى در تمجيد اتابك نطق فرمود كه ، نمىدانى در اين سفر چه خدمت بزرگى كرده است . اين‌قدر بىشعور است كه مطلب تعرفهء به اين خطرناكى را اگر قدرى من پاپى شده بودم ، بروز مىداد . بعد گفت ، اتابك ! نظام السلطنه چه خواهد كرد ؟ عرض كرد ، همراه اردو مىآيد . آمديم قزوين . از قضا ، عبد الله خان سردار اكرم كه از فرنگ مراجعت كرده بود ، در قزوين رسيد ؛ چون دخترش زن سعد الملك بود ، من دو روز ماندم تا او را روانهء همدان كنم و از عقب اردو به تهران بيايم . ديگر فرصت ديدن حكيم - الملك نشد . فقط در بين سوار شدن شاه و راه افتادن فخر الملك ، همين‌قدر به من گفت كه ، اذن مراجعت وزير همايون از كاشان مرحمت شده است و كار آن مرد هم انشاء الله تمام است . ديگر خبر نداشت كه عين الدوله در يوزباشى چاى رسيده است و ترتيبات آن‌ها را بر هم زده است و رونقى در كار صدر اعظم حاصل شده است .\r\n\r\nروابط درباريان با حسين قلى خان\r\nبارى ، من سه روز بعد از رفتن شاه ، از قزوين بيرون آمدم . سردار ، دو شب بعد از حركت من ، مانده بود در قزوين و مجير السلطنه هم مشغول پذيرائى او بود . من منزل اول آمدم مهمانخانهء قشلاق و از آنجا به ينگى امام و از آنجا به مهمانخانهء كلاك كه متعلق به ميرزا ابو القاسم خان طبيب باشى ملقب به سلطان الحكما بود . از كلاك به شهر آمدم . بعد از ورود شهر ، فرداى آن روز رفتم خدمت صدر اعظم . ديگر صدر اعظم مرا دعوت به رفتن حضور شاه نكرد . من هم از منزل خودم ، به جائى آمد و شد نمىكردم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nحضرات رفقاى ترك و عراقى هم قطع مراودهء با من كرده بودند ، جز گاهى مشير الدوله .\r\nوزير همايون هم كه از كاشان آمد ، او هم اظهار خصوصيتى محرمانه و در پرده مىكرد .\r\nمعين الملك را هم اذن آمدن تهران داده بودند ؛ او هم به واسطه و بلاواسطه با من خصوصيتى داشت .\r\n\r\nحسين قلى خان و ترتيب كار امين الدوله\r\nمن مشغول ترتيب كار امين الدوله بودم ، چه با حضرات علما و چه هريك از رجال كه به واسطه‌اى با من اظهار خصوصيت مىكردند . به كسى كه نتوانستم اين مطلب را بگويم ، منحصر به ميرزا محمد خان اقبال الدولهء كاشى بود ؛ زيرا از عراقى ، داخل جمع و خرج ، منحصر به اقبال الدوله بود . براى اين قضيه ، هيچ‌يك از رجال همراهى نداشت ، جز حكيم الملك در باطن . وزير همايون هم به توسط من با امين الدوله مواضعه كرده بود . ولى سايرين ، همه انكار از امين الدوله داشتند . سپهسالار و عين الدوله با صدر اعظم متحد بودند . وزير عدليه حسين خان كاشى برادر اقبال الدوله هم با صدر اعظم بود .\r\nمشير الدوله هم با صدر اعظم بود . فقط مخالفت منحصر به حكيم الملك بود . مشير السلطنه هم با صدر اعظم بود . سلطان على خان هم به اميد وزارت ماليه ، با صدر اعظم همراهى داشت . اين زمستان ، به همين دسته‌بندى و زد و خورد گذشت و من هم كارم فقط ملاقات صدر اعظم و گاهى مشير الدوله بود . من جانب الله ، با حكيم الملك ارتباط سابق حاصل نشد و بر من هم خيلى ناگوار بود كه آن حالت استقبال و تملق سابق او ، به اين استغنا تبديل شده است . در اين زمستان كه دسته‌بندى بود ، من به توسط بعضى علما سعى داشتم كه كار امين الدوله صورت بگيرد . بعد از اين‌كه سلطان على خان از وزارت ماليه مأيوس شد ، او هم با حكيم الملك اتفاق كرد . اقبال الدوله و وزير همايون و حكيم الملك و سلطان على خان و چند نفر از ترك‌ها ، اتفاقى داشتند ؛ ولى من بىخبر نبودم و هريك جداگانه مشورت مىكردند . حكيم در باطن به اعتقاد خودش ، بىمداخله و اطلاع من ، به معين الملك سر و سرى در ميان داشت و مىگفت ، براى امين الدوله كار مىكنم ؛ ولى من مىدانستم دروغ مىگويد ، زيرا كه چند مجلس ، وزير همايون را خواستيم كه در منزل من با معين الملك قول و قرار بدهند و طفره زد . به هرحال مطلب معلوم نبود . هريك منظورى داشت كه اتابك بترسد و با آن‌ها راه برود و منظور آن‌ها به عمل بيايد . صدر اعظم به استظهار عين الدوله و سپهسالار و مشير الدوله ، اعتنائى نمىكرد . هرقدر سيد بحرينى و معير الممالك سعى كردند بلكه با حكيم بسازد ، از اعتقاد راسخى كه به عين الدوله و سپهسالار و مشير الدوله داشت ، قبول نكرد . تمام اين زمستان تا برج حوت ، اين دسته‌بندى محكم بود و صدر اعظم در واقع يكى از معايب كارش ، حمايت از ميرزا محمد حسين وزير دفتر بود كه در زمينهء حمايت او بىاختيار بود .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nحكومت فارس\r\nدر اين بين ، عبد الله خان سردار را براى كار قورخانه از همدان احضار كردند ؛ او آمد و به صدابديد او ، سعد الملك را هم احضار كردند . اغتشاش كار فارس و حكومت حاج آصف الدوله شدت كرد . قوام الملك را هم از كربلا احضار كردند . اصل موضوع اين بود كه به آن افتضاحى كه به تحريك قوام الملك ، شعاع السلطنه را از فارس خارج كرده بود ، شاه درصدد تلافى بود . هرقدر آصف الدولهء بيچاره سعى كرد ، او را اذن رفتن به فارس ندادند . بعد از فوت عيالش ، به توسط ظل السلطان ، اذن دادند كه برود نعش عيالش را ببرد كربلا . در اين بين ، باز او را به تهران احضار كردند . خيال صدر اعظم اين بود كه ، يا مرا بفرستد به فارس يا فرمانفرما را . سپهسالار اخلال كرد و چون مردم كرمانشاهان هم مستعد شورش به علاء الدوله شده بودند ، ورق كار را اين‌طور برگرداند كه علاء الدوله از كرمانشاهان برود به فرمانفرمائى فارس . در شهادت شاه شهيد ، ركن الدوله حاكم فارس بود به پيشكارى ميرزا شفيع خان مستشار الملك . بعد كه ميرزا شفيع با ركن الدوله نساخت و استعفا داد ، معتمد السلطنه ميرزا ابراهيم پسر ميرزا محمد قوام الدوله را پيشكار كردند . بعد ركن الدوله هم كارش پيشرفت نكرد و او را معزول كردند . بعد از ورود شاه به تهران و جلوس به تخت ، صدر اعظم پيش از معزولى ، به واسطهء عشقى كه به طايفهء نظام العلما داشت ، ناظم الدوله ميرزا اسد الله خان را حاكم فارس كرد رفت . بعد كه امين السلطان به قم رفت و امين الدوله آمد صدر اعظم شد ، بعد از عزل عبد الحسين ميرزا فرمانفرما از وزارت جنگ ، او را حاكم فارس كردند و ركن الدوله را به پيشكارى مستشار الملك ، حاكم خراسان كردند و آصف الدوله را از حكومت خراسان عزل نمودند . اول اسباب كدورت فيما بين مرحوم مخبر الدوله در وزارت داخله ، عزل آصف الدوله بود كه مخبر الدوله اصرار داشت كه از عهدهء حكومت برنمىآيد و واقعا هم خراسان خيلى بىنظم شده بود . چون مهدى خان آجودان مخصوص ، وكيل آصف الدوله بود ، با استيلائى كه در مزاج فرمانفرما داشت ، محرك او شد كه ، بايد ايستادگى كرد و نگذاشت آصف الدوله معزول شود . فرمانفرما هم چون در كليهء كارهاى عزل و نصب حكام مداخله مىكرد ، ايستادگى كرد تا كار به استعفاى مخبر الدوله كشيد و به شرحى كه نوشته‌ام ، امين الدوله از آذربايجان احضار و صدر اعظم شد . بعد از آمدن ، سخت ايستاد تا آصف الدوله را معزول كرد . ركن الدوله به توسط من ، به پيشكارى مستشار الملك ، حاكم خراسان شد و التزام سپرد كه مداخله در كار ماليات نكند .\r\nزيرا كه عادت ركن الدوله اين بود كه از ماليات و فروعات هرچه وصول مىشد ، براى فايدهء حكومتى مأخوذ مىكرد و قسط ديوان و قبوض و پيشكش و خرج حساب و غيره را ، به گردن پيشكار وارد مىآورد . بعد از رفتن خراسان ، با مستشار الملك بر هم زد و اصرارى در عزل او داشت كه تا امين الدوله صدر اعظم بود ، پيشرفت نكرد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nفرمانفرما و درباريان\r\nامين الدوله كه استقلالى در صدارت بهم رساند ، شاه در نياوران بود كه به دستيارى امير بهادر و حاجب الدوله ، فرمانفرما را از وزارت جنگ معزول كردند . زيرا كه فرمانفرما به استظهار حكيم الملك و بصير السلطنه كه خان خان اسم داشت و پاره‌اى عملهء خلوت و وكيل الملك كه شوهر همشيرهء او بود ، خود را از امير بهادر مستغنى مىدانست .\r\nامير بهادر در نظر شاه جلوه داد كه ، فرمانفرما خيال دارد تو را از سلطنت خلع كند و ناصر الدين ميرزا پسرت را كه همشيره‌زادهء او و در سن دو سالگى است ، اسم سلطنت بگذارد . قرآنى برد و اين مطلب را به قسم قرآن ، به شاه ذهنى كرد . فرمانفرما هم گاهى در طى صحبت مىگفت كه ، ايران از وزير كافى عاقل ، منظم نمىشود ؛ پادشاه كافى عاقل لازم دارد . پاره‌اى اشخاص هم تصديق امير بهادر را كردند . حتى امير بهادر در حضور شاه ، رولورى از بغل بيرون آورد و به فرمانفرما گفت كه ، آن خيال خامى كه كرده‌اى ، انشاء الله حاصل نمىشود و با اين ششلول تو را خواهم كشت . حكيم الملك و خان خان كه مطلب را مطلع شدند ، به كلى از فرمانفرما كناره گرفتند : خودش ماند و كاشىها و على قلى خان بختيارى . به هرحال عزل شد . اول بنا بود قشون را دو قسمت كنند ، نصفى محمد باقر خان سردار كل و نصف وجيه الله ميرزا امير خان سردار . محمد باقر خان تمكين نكرد . كار به وجيه الله ميرزا قرار گرفت . مشير الدوله هم كه از دوستان حقيقى فرمانفرما بود ، بعد از عزل و رفتن صدر اعظم به قم ، نير الدوله را به اصرار فرمانفرما حاكم تهران كرده بود . بعد از اين‌كه فرمانفرما از كار قشون خلع شد ، چون امين الدوله ابو القاسم خان همدانى عاشقلو ناصر الملك را با خود هم خيال و مايل به قواعد فرنگ مىدانست ، او را وزير ماليه كرد . نظام الملك را با وجود قرابت نسبى ، چون مرد طماع خودپسندى بود و ابدا در كار دفتر معتقد به صحت نبود و از امين الدوله حرف شنوى نداشت ، معزول از وزارت ماليه و بعد از چند روزى ، به حكومت تهران منصوب نمود . تقريبا سه ماه طول نكشيد كه به واسطهء حركات زشت و قطع دست امير خان شاهزاده نوادهء بهرام ميرزا ، شاهزادگان بعد از مراجعت صدر اعظم از قم ، اجماع كردند و از حكومت تهران معزول شد .\r\nبه هرحال حكومت فارس يك سال با فرمانفرما بود كه صدر اعظم از قم آمد . ميرزا اسد الله خان هم قبل از ورود او وزير عدليه شده بود . فرمانفرما از وحشت خيانت هائى كه به صدر اعظم كرده بود ، هرقدر اصرار كرديم كه پنجاه هزار تومان پيشكش فارس را بدهد و بماند و صدر اعظم هم قلبا راضى بود و شاه و رجال دولت هم به احتياط آن‌كه مرد مفسدى است و در تهران آسوده نخواهد ماند ، اصرار در بودن فارس او كردند ، قوهء واهمه نگذاشت ؛ مرخصى عتبات گرفت و از آن طرف رفت .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nنابسامانى حكومت فارس\r\nمؤيد الدوله ابو الفتح ميرزا حاكم فارس شد ، با پيشكارى مستشار الملك . آن‌ها هم يك سال ماندند كه نظام الملك از كار حكومت تهران خلع شد و حكومت را به ميرزا اسد الله خان ناظم الدوله دادند ، زيرا كه از خواص اصدقاى صدر اعظم بود . در زمان امين الدوله ، بعد از دو سه ماه معزول بودن ، چون آصف الدوله هشتاد هزار تومان حقوق مردم را نداده بود ، با معين الملك پسر امين الدوله ، به توسط ميرزا سيد مصطفى صدر - الممالك كه از محارم آن‌ها بود ، ساخت . در حالتى كه به قدر پانصد نفر از ارباب حقوق متفرقه ، مثل درويش و سيد و ملا ، ناچار در الهيه ييلاق امين الدوله ، چادر و سايبان زده و محشرى برپا كرده بودند . ديگ‌ها بار مىكردند ، روضه خوانى و نماز جماعت مىكردند . با اين حالت حكم شد كه ، آصف الدوله حقوق مردم را تومانى دو قران و ده شاهى بدهد و حاكم كرمان شود . مردم به خانهء او و ميرزا فرج الله كاشى كه داماد و وزير او بود ، ريخته غارت كردند . دينارى از آن هشتاد هزار تومان نداد و رفت به كرمان . آن سال هم مؤيد الدوله حاكم فارس بود كه فارس به كلى رشتهء نظمش گسيخت و با حالت پريشانى و قرض مراجعت كرد . نظام الملك را حاكم فارس كردند ، به پيشكارى بصير الملك شيرازى ، رفت . نير الدوله كه قبل از ورود صدر اعظم از قم ، حاكم تهران بود ، معزول شد ؛ زيرا كه به متابعت ميل فرمانفرما ، خيلى با صدر اعظم بد راه رفت .\r\nميدان او را در تهران ضبط كرد و حتى قدغن كرد كه تهران يخ براى قم حمل نكنند .\r\nبعد از معزولى ، نيشابور را از خراسان موضوع كردند و نير الدوله مستقلا حاكم نيشابور كه حكومت موروثى او بود - به علاوه كه ثلث از املاك نيشابور ملكى اربابى او است - شد و رفت .\r\nبعد از معزولى ، نظام الملك چند وقتى در تهران بيكار بود . فرمانفرما كه از فارس استعفا داد ، نظام الملك را حاكم فارس كردند ، با پيشكارى نصير الملك شيرازى رفت .\r\nناظم الدوله را حاكم تهران و غلامحسين خان كاشى وزير دربار را وزير عدليه كردند .\r\nدر آخر سال 1318 اهل كرمان به آصف الدوله شوريدند و باز اغلب حقوق مردم لاوصول ماند . او را معزول كردند و اين دفعهء سوم بود كه آصف الدوله به شورش اهل كرمان از حكومت معزول شده بود . در اين بين ، موافق شرحى كه نوشته‌ام ، حسن على خان امير نظام گروسى از راه مشهد مقدس به تهران آمده بود . چون طرف توجه براى پيشكارى كل بود ، بعد از رفتن من به آذربايجان ، او را حاكم كرمان كردند رفت . ناظم الدوله هم به مرض فلج مبتلا شد ، اذن سفر فرنگ گرفت براى معالجه . در تهران به واسطهء اختلاف رجال و علما و اجزاء ، باز به نحو سابق ، ابدا با كسى مراوده نمىكردم و آن زمستان را در منزل بودم . گاهى منزل اتابك مىرفتم . علاء الدوله حاكم كرمانشاهان بود و آصف - الدوله حاكم فارس و نير الدوله خراسان . كرمان را هم به ظفر السلطنه عزيز الله ميرزا دادند ، يزد را هم به جلال الدوله . سپهسالار نفس نفيس اتابك و مشير الدوله هم با وجود وزارت خارجه ، دخيل در تمام كارهاى داخله و صدارت بود .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبهار آن سال ، اهل كرمانشاهان خواستند به علاء الدوله شورش كنند . سپهسالار بىنظمى فارس را دستاويز كرد و با وجود خصوصيت با آصف الدوله ، چون دخترش عروس علاء الدوله بود و دختر علاء الدوله عروس او ، و يك دختر علاء الدوله هم عروس مشير الدوله ، علاء الدوله را حاكم فارس كردند كه از همان راه كرمانشاهان رفت و آصف الدوله را معزول كردند . چون در فارس با سردار مكرم و علاقجات ما خوب سلوك كرده بود ، تا كهريزك از او استقبال كردم و شال فرستادم .\r\n\r\nمراجعت پسر حسين قلى خان از فرنگ\r\nبعد از مراجعت از خمسه ، چون پسرم به صرافت طبع از مدرسهء لندن خارج شده بود ، علاء السلطنه مكرر نوشت كه ، صلاح در اين است كه او را به ايران بخواهيد . مسيو هاردينگ وزير مختار انگليس هم كه به لندن رفته بود ، در مراجعت مخصوصا به من گفت ، صلاح نيست ديگر پسر شما در فرنگ بماند . و من هم مطلع بودم كه آنچه خوانده ، هدر رفته است و خرج خارج از تكليف دارد . ميرزا موسى خان مرآت الممالك نويسنده‌ام را فرستادم . بارى ، آنچه آنجا معلوم شد ، قريب چهار هزار تومان علاوه بر سالى سه هزار تومان كه من مىدادم ، مقروض بود ؛ به شكرانهء آن‌كه به اين‌قدر قناعت شده است ، دادم و آمدند . در اين سنهء 1321 پسرم را خواهش كردم مشير الدوله در ادارهء وزارت خارجه مشغول كار كند . چندى كه رفت ، چون ترتيب كابينه داده بودند ، قرار داد از اجزاء كابينه باشد . من هم منزل ييلاقى را در شميران ، باغچه‌اى كه سهام الدوله جليلوند پسر سعد الدوله از نصير الملك خريده بود در تجريش ، منزل قرار دادم . حاجى آقا محمد بوشهرى معين التجار هم كه با من سابقه داشت و متصل به آنجا ، در باغ پسر ميرزا محمد قوام الدوله كه معروف به باغ خواجه قريب است ، منزل داشت و اغلب مراوده داشتيم .\r\nحاجى آصف الدوله و ولى خان نصر السلطنه كه از گيلان معزول شده بود ، آن هم مراوده داشت . سال قبل كه علاء الدوله را به فارس فرستادند ، به فرمانفرما هم اذن مراجعت به خاك ايران دادند كه بيايد در كرمانشاهان حاكم باشد . بعد از آمدن به كرمانشاهان ، خصوصيت را با اتابك گرم كرد .\r\n\r\nدشمنى امين السلطان و حكيم الملك\r\nدر ابتداى اين سال ، عين الدوله اسبابى فراهم آورد كه ما بين اتابك و حكيم الملك كه در سفر دوم فرنگ وزير دربار شده بود ، مايهء عداوت غليظ شد . از همان سال كه من از تبريز معزول شدم ، در نزد شاه زمينه چيدند كه ، دخل و خرج دولت مطابقه نمىكند . 24 كرور قرض هم كه تمام شد . بايد فكرى در اصلاح بودجه كرد . از طرف شاه پيغام مىآوردند به اتابك . اين بيچارهء بدبخت هم نمىتوانست بگويد كه ، شما نوكرهاى آذربايجانى مىبريد و خودش تلف مىكند . سالى سى و شش هزار تومان صرف جيب\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nناصر الدين شاه بود و از اين مبلغ هم اندوخته مىكرد . حالا ماهى بيست هزار تومان به سيد بحرينى ممرخانه مىدهيد . 24 هزار تومان به قائم مقام ميرزا عبد الرحيم خان ممرخانه مىدهيد . عين الدوله و زنش چهل هزار تومان مواجب مىبرند . دو كرور خرج بيوتات شده است . پسرهاى شاه نفرى 50 هزار تومان مواجب مىبرند . در سفر فرنگ ، ناصر الدين شاه سيصد هزار تومان خرج كرد ؛ شما چهار كرور خرج كرديد . 10 هزار تومان داديد سيمون باغبان برد از بمبئى طوطى و كاسكو و بز بمبئى خريد . من كدام را مىتوانم تعديل كنم ؟ سلطان على خان به طمع آن‌كه وزير دفتر بشود ، اين تحريكات را مىكرد . عين الدوله در لباس دوستى ، رفت به شاه عرض كرد كه ، اتابك مىگويد حكيم الملك وزير دربار نمىگذارد دل و دست من پى كار برود و مشغول اصلاحات بشوم .\r\nدر اين سال ، شاه را ملجاء كردند با آن علاقه و عشقى كه به وزير دربار داشت ، او را به حكومت گيلان فرستاد . حكيم الملك به باغ جنب اميريه ، درب دروازهء باغ شاه نقل مكان كرد و اتابك و تمام رجال را كه بنا بود مشايعت كنند ، مهمان كرد . مهمانى شايانى بود . چون عماراتش تمام نشده بود ، در چادرهائى كه از فرنگ آورده بود ، مهمانى داد .\r\nبعد از ده روز رفت . عين الدوله و سپهسالار و سلطان على خان آسوده شدند . من به اتابك گفتم ، اگرچه حرف مرا معلل به غرض مىدانى ، ولى اين مرد كه رفت ، تو هم رفتنى هستى . گفت ، ساعتى زندگى بعد از ذلت و تبعيد ، بهتر از چند سال صدارت است .\r\nبعد از رفتن او ، صدر اعظم به تهيهء خصوصيت با فرمانفرما افتاد . بهجت السلطنه نوكرش را كه حامل خلعت بود ، در وقت مرخصى ، به زيرزمين پارك خودش خواست و عكس خودش را براى فرمانفرما يادگار فرستاد و در ذيل آن نوشت ، اين يادگار براى دوست عزيزم فرمانفرما است ، اميدوارم به زودى صاحب عكس را ملاقات كند .\r\n\r\nتوطئه عليه صدر اعظم\r\nحاجى كاظم ملك التجار آنجا بود ديد و همان وقت كه بعد از ناهار از آنجا رفت ، يكسر به منزل سپهسالار رفت و گفت ، فكر كار خودت را بكن كه در صدد آوردن فرمانفرما است . سپهسالار هم با برادرش در قلع و قمع اتابك همدست شد . مشير الدوله را هم كه با هروزير معزولى و منصوبى متحد بود ، او را به واسطهء وصلتى كه طرفين با علاء الدوله داشتند ، با خود متحد كردند . عين الدوله كه حاكم تهران بود ، ملاها را بر ضد اتابك تحريك كرد . حاجى اسد خان پسرزادهء امين الدولهء اصفهانى كه پسر عمهء عين الدوله بود ، آدم فرستادند و علماى كربلا را بر مخالفت شورانيدند . مسيونوز را يكى از وسايل قرار دادند كه ، اتابك دست تصرف او را به گمرك و پست ، مبسوط كرده و مسلمان‌ها را از كار خارج و ارامنه را اجزاء قرار داده است ؛ به مردم فحش عرضى مىگويد و سالى دو كرو از گمرك به اتابك مىدهد . از اين طرف هم شاه را تحريك كرد كه ، پارسال تشريف برديد به فرنگ ، مزاجتان عليل شده است ؛ صدر اعظم را مجبور به چند كار كنيد . يكى آن‌كه مبلغى بر جمع بيفزايد و مبلغى از خرج بكاهد كه بودجهء جمع و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nخرج تعديل شود ، و هشت كرور قرض كند ، چهار كرور را به حقوق پس افتادهء مردم بدهند ، چهار ديگر خرج فرنگ بشود . التزامى هم بگيريد كه ، بعد از اين تبعيد هيچ‌يك از نوكرهاى آذربايجانى شما را استدعا نكند . در اين بين ، خبر فوت حكيم الملك در گيلان رسيد كه به سكته مرده بود . آن را هم تهمت زدند كه ، اتابك فرستاده مسموم كرده است . كارخانهء چراغ برقى حكيم در سفر دوم فرنگ خريده بود ، به دويست هزار تومان . يكى از تكاليف هم اداى قرض قيمت چراغ بود . اين كشاكش تا اواخر جمادى الاولى طول كشيد .\r\nدر اين بين ، نصر السلطنه هم افواج قزوين جمعى خودش را خواسته بود ، آمدند براى اردوى تهران و داخل اردوى سپهسالار نشدند . خود او را اتابك در كالسكهء خودش مىنشاند و به دربخانه مىبرد . وقتى هم رفتند لشگرك و اوشان ، همراه خودش برد آنجا .\r\nنصر السلطنه هم در مجلس مىگفت ، شش‌صد هزار تومان مىدهم كه رياست قشون با من باشد . ديگر كار مخالفت بالا گرفت . براى آن‌كه صدر اعظم را خواب خرگوشى بدهند ، در مبارك‌آباد مهمانى بزرگى عين الدوله داد . وقتى كه مىخواستيم برويم مهمانى ، اتابك مرا در كالسكهء خودش نشاند ، صحبت مىكرديم . گفتم ، عين الدوله از وليعهدى مزهء پيشكارى كل چشيده و براى مسند صدارت ، آسوده نخواهد نشست .\r\nبرادرش هم البته شما را به او ترجيح نمىدهد . حرف مرا نشنيدى ، حالا ديگر كار از كار گذشته و آنچه نبايد بشود ، شده است . اگر حكيم الملك زنده و در حضور شاه بود ، امكان نداشت عين الدوله را بگذارد به اين مقصود برسد . او را هم بدست تو فرستادند و رفع شد .\r\nحالا خودت مانده‌اى و مشير السلطنه و مهدى قلى خان مجد الدوله و امين السلطنه دامادت و ميرزا محمد خان وكيل الدوله . به خدا قسم اگر هرچهار مطلب را هم قبول كنى ، نمىگذارند و مردم را مىشورانند كه ، اتابك مىخواهد بر ماليات شما بيفزايد و از حقوق شما تومانى دو هزار كسر كند . آن‌وقت رجاله در ميان كوچه تو را با سنگ بقتل مىرسانند . از مهمانى مراجعت كرديم .\r\n\r\nاستعفاى امين السلطان 1321 قمرى\r\nبعد از دو روز ، مشير الدوله پسرش مشير الملك را آورد براى دلخوشى ، اتابك مشغول نوشتن كتابچهء ترتيبات جديد براى جمع و خرج شد . چند روزى اتابك كه مشغول اين كار بود ، عين الدوله و سپهسالار و سلطان على خان و مشير الدوله ، مشغول ترتيب عزل او بودند . همه روزه مشير السلطنه مىآمد كه ، وجهى قرض كنيد . فهرست‌هاى خزانه در دست مردم ، اسباب زحمت شده است . روز يك‌شنبه رفت به شهر و مرا هم پيغام كرد بيا . من هم از تجريش رفتم در زيرزمين پارك ، با وزير مخصوص كه آن‌وقت وزير عدليه بود ، و مخبر السلطنه برادر مخبر الدوله بودند . من هم رفتم . ناهار خورديم .\r\nدر اين بين ، آبدارباشى آمد كه ، شاه مىفرمايد پنجاه هزار تومان براى مصرف بنائى قرض بكن . جواب داد ، به چشم . در تلفن به شاه گفت ، من در شهرم ، فردا مىآيم نياوران\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو كار وجه بنائى را راه مىاندازم . جواب رسيد كه ، منظور ما وجه بنائى است . اگر كارى در شهر داريد ، باشيد . چون دانسته بود در تهيه هستند ، برخاست رفتيم بالاى تالار فوقانى . با كمال دلتنگى خوابيد . وزير مخصوص و مهندس الممالك و مخبر السلطنه متفرق شدند . به من گفت ، صندلى بگذار ، پهلوى نيم تخت خواب بنشين ، صحبت بدار . او در ميان چرت بود ؛ عرض كردم ، اگر اطمينانى دارى ، با كمال استغنا و قوت قلب ، بگو من بودجهء جمع و خرج را تصحيح مىكنم ، ولى چند شرط دارد . اول آن‌كه ميزانى و مأخذى براى خرج اعليحضرت مشخص شود . دوم آن‌كه كسانى كه در اين دولت مواجب و مرسوم برده‌اند ، با ساير طبقات امثال و اقران ، تساوى داشته باشند و در اداى ماليات ديوانى ، طبقات مختلفهء مردم به مساوات باشند . هرگاه اين شرايط را نمىپذيرند ، استعفا مىدهم . به شرط آن‌كه در داخله و خارجه ، به هرجائى كه خواسته باشم توقف و مسافرت كنم ، مجاز باشم . ولى اين مسئله را بدانيد كه سه ماه بعد از مراجعت از قم ، به شما عرض كردم تا عين الدوله صدر اعظم نشود ، تو را آسوده نمىگذارند . اگر حكيم الملك زنده و در پهلوى شاه بود ، عين الدوله به اين مقصود نمىرسيد . او را كه از حضور خارج كردند و مرحوم شد ، عين الدوله صدر اعظم شد .\r\nدر شهر جمادى الثانى ، اول به توسط مشير الدوله پيغام كردند كه ، يا تعهد تعديل جمع و خرج و بودجه دولتى را بكن يا استعفاء بده . همان روز عصر من رفتم قيطريه ، ديدم در ميان باغ مىگردد . ميرزا محمد خان وكيل الدوله و علاء الملك هم بودند . در بين گردش گفتم ، چرا مطلبت را از من مخفى مىدارى ؟ خيالت چه چيز است ؟ گفت ، اين تكاليف را به من كرده‌اند كه اگر قبول نكنم ، استعفا بدهم . جواب دادم كه ، من عقيدهء خودم را حالا نمىگويم . اول به كلام الله استخاره بكن ، بعد من رأى خودم را عرض مىكنم . بعد از گردش زياد ، جمعى آمدند و من رفتم . فرداى آن روز قبل از آمدن مشير الدوله ، استخاره براى دادن استعفا كرده بود . آيهء استخاره اين است :   « بِسْمِ اللَّهِ الرَّحْمنِ الرَّحِيمِ . سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى . الَّذِي بارَكْنا حَوْلَهُ . . . »   الى آخر . استعفا را نوشته ، همراه ميرزا عبد الله خان پسرش براى شاه فرستاده بود . در ميان همان عريضهء استعفا ، نوشته بود ، مشروط به اين‌كه خودم را اذن مسافرت مكه بدهيد . چون موسم حج طولى دارد ، مىروم در مصر و شام و بيت المقدس مىمانم تا موسم حج . پسرم و كسانم هم آسوده و محترم باشند . يك پسرم را كه ميرزا احمد خان است ، همراه مىبرم . مرخص كنيد مخبر السلطنه هم براى مصاحبت همراه من بيايد . همه را پذيرفته بودند . عين الدوله و سپهسالار و مشير الدوله به منتهاى آرزوى خود رسيدند و همچنين حسين پاشا خان امير بهادر كه از ابتداى عمر ، حليف عين الدوله بود .\r\n\r\nاجلاس درباريان\r\nرقعهء رسمى به تمام افراد طبقات نوكرهاى دولت از شاهزادگان و وزرا و اهل\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nقلم و سيف نوشتند كه در منزل دربارى حاضر شوند . همه رفتند . من هم كه قدرى ديرتر رفتم ، بالاتفاق با جناب حاجى آصف الدوله غلامرضا خان شاهسون ، وقتى رفتيم كه مردم متفرق شده و مراجعت كرده بودند . رفتيم اتاق امير بهادر . آنجا عين الدوله و مشير الدوله بودند با مشير السلطنه . در اين بين ، عضد الملك على رضا خان پسر موسى خان نوادهء قاسم خان امير كه خالوزادهء شاه شهيد است و در عهد شاه شهيد به مقامات عاليهء وزارت عدليه ، رياست صندوق عدالت ، رياست تنظيمات خيريه ، حكومت مازندران ، مهردارى ، نظارت ، و رياست قاجاريه رسيد و احترامى فوق‌العاده داشت ، آمد وارد شد .\r\nما را هم سه نفر احضار كردند ؛ رفتيم بالاخانهء صاحبقرانيه . بعد از نطق‌هاى مصنوعى سلطنتى از حالت خودشان نسبت به رعيت و نوكر و طبقات رجال - كه اگر يكى از آن الفاظ واقعيت داشت ، در عداد سلاطين بزرگ محسوب بودند و دولت صد و سى سالهء قاجاريه بر باد نمىرفت - ما هم به قانون معموله ايران ، بلى قربانت شوم عرض كرديم . بعد گفت ، چون هرچه تكليف و اصرار كرديم كه اتابك بودجهء دولتى را جمعا خرجا اصلاح كند و اعتنائى نكرد و به اين واسطه دولت مبتلاى استقراض بزرگى شد ، ناچار فرستادم كه يا قبول اصلاح يا استعفاء ؛ استعفاء را قبول كرد . انشاء الله ترتيب صحيحى بايد براى اين كار بدهيم . چنين تصور كرده بود كه ، مردم ايران نمىدانند اين قروض به چه مصرف رسيده و طلا آلات و مسكوكات صد و سى ساله ، حتى اشياء موزه كه اندوخته از زمان فتحعلى شاه الى سنهء 1313 بود ، كجا رفته و در ظرف سه سال ، نوكرهاى گرسنهء مفلس آذربايجانى ، اين ثروت و تجمل را از كجا تحصيل كرده‌اند .\r\nبارى ، اگر بخواهم شرح احوال اين پادشاه را بدون اغراق ، بلكه قدرى هم كمتر از آنچه بوده است بنويسم ، يقين دارم بعد از سى سال ، كسى كه اين اوراق را مىخواند ، حمل به هذيان و جنون من مىكند . به زعم من ، نطفهء اين پادشاه براى اعدام و افناء دولت ايران و سلطنت قاجاريه منعقد شده است . ما سه نفر هم تعظيم كرده ، آمديم در منزل امير بهادر ناهارى خورديم . من و حاجى آصف الدوله به منزل شميرانى من كه در تجريش بود آمديم . عضد الملك به منزل حاجى امجد الدوله پسر عمويش كه در زآشيب بود رفت .\r\nعصر رفتيم قيطريه منزل اتابك معزول . او هم مشغول تهيهء رفتن و گرفتن پول از بانك روس و تفريغ حساب با مسيونوز بود . از آنجا آصف الدوله رفت به شهر . مشير الملك پسر مشير الدوله براى استرداد اشياء صدارتى كه قلمدان و شرابه و نحو ذالك است ، آمد .\r\nميرزا عبد الكريم وثوق حضور صندوقدارش را فرستاد از شهر بياورند . وزير مختار روس و انگليس و ساير وزراى مختار به ديدن آمدند . سه روز در قيطريه بود . عيال و بنه را فرستادند شهر . من هم روزها مىرفتم . در بين صحبت ، اظهار خوش‌وقتى مىكرد .\r\nدر واقع هم ، جا داشت ؛ به علت آن‌كه من مطلع بودم كه از اول دولت ، ميل شاه اين بود كه عين الدوله صدر اعظم بشود ، پيشرفت نداشت و خصوصا حكيم الملك و فرمانفرما مانع بودند و جز امير بهادر ، احدى از نوكرهاى قديمى راضى نبودند . بعد كه فرمانفرما رفت ، تمام طايفهء نظام العلمائى و حكيم الملك راضى نبودند و تصور نمىكردند كه اهل\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nايران و طبقهء ناصر الدين شاهى تمكين كنند . آن طبقه كه از ميان برداشته و آقا وجيه وزير جنگ و وزير امور خارجه كه متحد شدند ، مقصود به عمل آمد . بعد از سه روز ، شاه به سرخه حصار رفت .\r\n\r\nوداع امين السلطان\r\nاتابك به شهر آمد . مردم شميران مراجعت به شهر كردند . روز چهارم رجب ، اتابك براى وداع رفت به سرخه حصار . همراهش ميرزا عبد الله خان پسرش بود . ما هم رفتيم به باغ برادرش كه وكيل السلطنه لقب داشت . باقى مشايعت‌كنندگان يا تجار بودند يا مسيونوز يا كسان خودش كه با امين السلطنه و معيرىها رفته بودند به سرخه حصار .\r\nهمهء رجال بودند . جلو آمده ، استقبال كرده بودند . احوالپرسى بىاعتنايى كرده و رفته بود حضور شاه ، مرخصى گرفته ، آمده بود قليانى كشيده بود . مشير الدوله از خجالت و براى رفع خيانت‌ها ، آمده بود در درشكهء ميرزا احمد خان . آمدند باغ وكيل السلطنه پياده شدند . بنه كه در گارى بود ، حركت كرد . سه نفر نوكر بود . از طرف سفارت روس هم ده نفر قزاق مأمور بود تا گيلان همراه باشند . با مردم و من وداع كرد . به مشير الدوله گفت ، لازم نيست گريهء شادى بكنيد . سوار كالسكه شد و رفت . خودش و مخبر السلطنه و ميرزا احمد خان در كالسكه بودند ، ميرزا عبد الكريم صندوقدار وثوق حضور و عباس آبدار و دو نفر نوكر ديگر در گارى . با ده سوار قزاق وقت ظهر روانه شدند . چون به من در صحبت دوستانه ، خواجهء بزرگ خطاب مىكرد كه لقب احمد عبد الصمد بود ، در وقت حركت كالسكه كه روى هم را بوسيديم گفت ، خواجهء بزرگ مرا فراموش مكن . جواب دادم ، شما فراموش شدنى نيستيد . مرد بزرگ كافى سريع الانتقال حاضر جواب وسيع القلب باهوشى بود . معايبش اول حريص در لهو و لعب ، دوم تمايل به مردم بىاصل و كم استخوان شديد العداوه . چون از بقاى دولت ايران مأيوس بود ، به كلى از مصالح كشورى و لشگرى و صرفه و صلاح دولت ، صرفنظر كرده بود . طبعا هم مسرف و مبذر بود . بارى ، مراجعت به منزل كردم .\r\n\r\nترتيب كار دواير دولتى پس از امين السلطان\r\nبعد از رفتن او ، در سرخه حصار ترتيب كار دوائر دولتى را دادند . عين الدوله ، وزير داخله . مشير الدوله ، خارجه . سپهسالار ، وزير جنگ . مشير السلطنه ، وزير خزانه .\r\nمدبر الدوله برادر مشير السلطنه ميرزا محمود خان زيارت نامه نويس ، وزير لشگر .\r\nنظام الملك ، وزير عدليه . معين الملك ، وزير وظائف . ميرزا محمد حسين وزير دفتر ، كما فى السابق وزير دفتر . فخر الملك پسر رضا قلى خان والى كردستان كه جزء پيشخدمت هاى مقرب مجلس خاص بود ، وزير تجارت . عبد الله خان سردار همدانى ، وزير قورخانه .\r\nعلاء الملك ، وزير علوم . كنترات مسيو نوز را هم تجديد كردند و وزارت\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nگمركات و ضرابخانه و پستخانه و بنائى را به او دادند به علاوهء درجهء وزير شوراى مخصوص . براى مشغول كردن و دلخوشى جمعى ، خواستند تشكيل مجلس عالى براى شورا بدهند . مرا و حاجى آصف الدوله و سعد الدوله و وزير مخصوص و وزير علوم را قلمداد كرده بودند . من شنيدم و هرقدر آصف الدوله و رفقا گفتند ، نپذيرفتم . رقعهء سختى به عين الدوله نوشتم كه ، اگر چنين اظهارى رسمى بكنيد ، فورا سوار مىشوم و بىاذن به عراق مىروم . من ديگر سنم اقتضاى نوكرى ندارد . تا پانزده روز هم به منزل شخصى عين الدوله كه سهل است ، به دربار هم نرفتم . بعد از چند روز ديگر ، عين الدوله رقعه‌اى پرچم و خم و تزوير و تقلب نوشت . چون روزهاى جمعه پيش از طلوع آفتاب به زيارت بقعهء متبركهء شاهزاده عبد العظيم مىآمد و من هم مداومت شب‌هاى جمعه داشتم ، در آنجا آمد به مقبرهء پدرم و عمويم كه حالا مدفن سعد الملك هم آنجا است ، به اصرار مرا همراه برداشت و در كالسكهء خودش نشاند و به شهر آورد . در طى راه ، مهربانىها و خواهش كرد كه ، چون شما با پدرم دوست بوده‌ايد ، خواهش دارم در امور دولتى آنچه به نظرتان مىرسد ، به من بگوئيد . من گفتم ، شما حاجت به تعليم نداريد . چند چيز در شما هست كه امين السلطان نداشت . اول ، استيلائى در مزاج شاه و اطمينان و حب مفرط شاه به شما و تسلط بر اجزاء ترك شاه و محرميت در هرموقع به شاه .\r\nدوم ، سحرخيزى كه از طلوع فجر براى كار حاضريد . سوم ، امساك و عقل معاش .\r\nبا اين حالت ، هرچه اسباب خرابى او شد ، مكن و آنچه او نكرد ، بكن . اين مجلس افتتاح مراوده شد . هر روز كه نمىرفتم ، حاجى آصف الدوله و وزير مخصوص را با تلفن احوالپرسى و احضار مىكرد و مرا با رقعه . تا در ماه رمضان كه بناى سفر قم شد ، مرا و حاجى آصف الدوله را براى ملازمت ركاب خبر كرد . گفتم ، چون وزير مخصوص پريشان است و تهيهء سفر ندارد ، او را هم دعوت بكن ، در منزل خودم او را پذيرائى مىكنم . رقعه‌اى نوشت كه ، بايد بيائى ، در منزل خودم هم ميهمانى . قوام الدوله هم كه مغضوب و مردود بود ، عريضه نوشت و خواهش آمدن كرد ؛ پذيرفتند .\r\nرمضان از شهر حركت شد . منزل اول كهريزك بود ، دوم حسن‌آباد . ما در حسن‌آباد رسيديم . قرار داديم چادر مرا و حاجى آصف الدوله را يك جا مىزدند .\r\nقوام الدوله هم نزديك منزل مىكرد . از حسن‌آباد به قلعهء محمد على خان و از آنجا به علىآباد و از آنجا به منظريه و از آنجا به قم . در عرض راه ، ما همراه شاه نمىرفتيم .\r\nوزير مخصوص در كالسكهء من بود با حاجى آصف الدوله . روزه را هم افطار مىكرديم .\r\nدر قم حاجى آصف الدوله خانهء ملكى موروثى داشت . من در كنار خيابان ، خانه‌اى اجاره كرده بودم . شب‌ها بعد از افطار ، نزد عين الدوله مىرفتيم و تا ساعت چهار آنجا بوديم .\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nبخش سوم ضمائم خاطرات حسين قلى خان\r\n\r\n","description":"","footnote":"","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\n\r\nضميمهء الف يادداشت‌هاى مربوط به حسام السلطنه\r\n\r\n1 - ساير وقايع سال 1275 قمرى و تفصيلى ديگر از قضاياى قوچان .\r\nدر سنهء 1275 وقتىكه شاهزاده مأمور شيراز شد ، از نهب و غارت بهمنى و جمالى و بهارلو در مملكت فارس كار به جائى رسيده بود كه عبور قوافل به كلى مسدود و تجارت متروك شده بود . بعد از ورود شيراز ، سوار قراچورلوى قراجه داغى و باقر خان چگنى را با سوارهء او ، ابواب جمع جعفر قلى ميرزا كردند و حكومت دارابجرد را هم به مهدى قلى ميرزا دادند ؛ زيرا كه قشلاق بهارلو ، دارابجرد بود . آن‌ها مأمور قلع و قمع ، بلكه قتل عام طايفهء بهارلو شدند . جعفر قلى ميرزا آن طايفه را تا به شهر كرمان تعاقب كرد ؛ از قتل و نهب و اسير هيچ فروگذار نشد ، بلكه حركات وحشيانه هم از بريدن پستان و دريدن شكم نساء آن‌ها مضايقه نكرد . قريب چهل نفر از رؤسا را به شيراز فرستاد ؛ 24 نفر آن‌ها را به دهان توپ و كوبيدن ميخ به پشت و اشكال ديگر به جزاى اعمال رسانيدند و 16 نفر را به تهران فرستادند . چون جعفر قلى ميرزا انتظار نتيجهء بزرگ داشت و شاهزاده از حركات وحشيانه و نهب و غارت او نفرت حاصل كرده بود ، در هفتاد و شش قهر كرده و به تهران عود نمود .\r\nآن‌كه مؤلف فارسنامه نوشته كه « قوام الملك به تهران رفت ، مشير الملك هم آنجا بود ، و شاهزاده احتياط كرد اسباب عزل بشوند » ، بىاطلاع بود . فرخ خان امين الدوله وكيل شاهزاده بود و ميرزا محمد حسين و مشير الملك ، حامى و وكيل . ميرزا محمد حسين استرابادى الاصل كه در يزد از نوكرهاى اول عمر شاهزاده بود ، مرد بىباك بدزبانى بود ؛ نوشتجات و توسطهاى امين الدوله را به وضع ناگوارى رد مىكرد ، بلكه حرف‌هاى نالايق هم در مجلس مىگفت .\r\nميرزا حسين خان و عبد الله خان عموهاى امين الدوله ، در فارس بودند . يكى خزانه‌دار ماليات و ديگرى حاكم نيريز بود كه امين الدوله در حكومت مؤيد الدوله از فارس موضوع و تيول كرده بود . حركات و تقريرات ميرزا محمد حسين را على الاتصال\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبه امين الدوله نوشتند . در سال دوم ، جدا براى عزل ميرزا محمد حسين و عود مشير الملك به شيراز ايستادگى كرد و شاهزاده هم قبول كرد . والد حاجى قوام در اصفهان بود ؛ وقتى حسام السلطنه به خراسان رفت و مؤيد الدوله به شيراز مىآمد ، در ركاب شاهزاده به شيراز عود كرد و با مؤيد الدوله به نحوى كه دلخواهش بود ، صفائى حاصل نكرد . اظهار دلتنگى طرفين به تهران نمودند كه مقارن شد به فوت جعفر خان مشير الدوله ؛ و براى توليت ، حاجى قوام الملك را انتخاب كرده به تهران خواستند و از تهران روانهء خراسان شد . در حالتى كه خود او از بىسعادتى مكرر اظهار دلتنگى از اين منصب جعلى مىكرد . يك دو دفعه خودم از قول او شنيدم مىگفت ، آتش به جان مؤيد الدوله بيفتد كه مرا به اين آتش انداخت . حاجى ميرزا عبد الله خان برادرزاده‌اش كه پسر مرحوم فتح الله خان و نوادهء حاجى ابراهيم و مرد عاقل و پاكدامن ديندارى بود ، نايب التوليهء او بود و اين خدمت بزرگ را اداره مىكرد و از عالم و عامى از او راضى بودند .\r\nفرخ خان مرحوم ، پيشخدمت نايب السلطنه عباس ميرزا بود كه خاقان مغفور به او بخشيده بود و مرد متين عاقلى بود . در زمان شاه مبرور محمد شاه ، درجه و مقامى جز پيشخدمتى نيافت و گاهى به محصلى اقساط فارس ، مأموريت حاصل مىكرد . در اين اواخر خلاع دولتى را از جزء صندوقخانه موضوع كردند و جمع او شد ؛ صندوقدار خلاع دولتى بود . تا بعد از ورود مرحوم امير اتابك « 1 » كه طرف ميل او واقع شد ، جزو اعظم ميل او ، تعريف و تمجيد ميرزا آقا خان اعتماد الدوله شد ؛ تا به تدريج احترام و اعتبارى يافت و در عزل امير اتابك ، واسطهء ابلاغ فرمايشات ملوكانه به معزى اليه و پيغامات و جواب‌هاى او به خاكپاى پادشاه واقع شد و بنا به خدمتگزارى نسبت به ميرزا آقا خان ، ماده را غليظ و كار اتابك را منتهى به حبس كاشان و اشتغال صدارت ميرزا آقا خان كرد . وقتىكه از طرف اتابك به شاه پيغام مىآورد ، در ضمن عرض مىكرد ، غرور اين مرد به حدى است كه ابدا اعتنا به اين واقعات و اين تكلفات ندارد . وقتىكه نزد امير مىرفت ، مىگفت ، اين‌ها محتاج به وجود شما هستند و شاه هم به ملاحظهء وزرا فرومانده ؛ اگر قدرى ايستادگى كنيد ، مجددا كار به خودتان راجع مىشود . اگرچه عمدهء اساس صدارت ميرزا آقا خان ، مهدعليا بود كه از سابق اعتمادى به عقل و كاردانى او داشت . آن اوقات ، بلكه مادامى كه مهدعليا حيات داشت ، شاه به رأى و دستور او معتقد بود ؛ نواقص خارجى او را هم فرخ خان تكميل كرد . بالجمله بعد از عزل امير اتابك كه كار تحويلدارى صرف جيب از مهدى خان كدخداى تبريزى انتزاع يافت ، اين شغل را ميرزا آقا خان صدر اعظم به فرخ خان محول كرد و در دستگاه صدارت ، مقام محرميت و مشاورت حاصل نمود تا مأموريت سفارت فرانسه براى مصالحهء انگليس پيش آمد و لقب امين الملكى به او مرحمت شد . اين لقب را اول در ايران فتحعلى خان رشتى پدر محمد خان امير تومان داشت ؛ بعد از آن به ميرزا مصطفى پسر ميرزا تقى قوام الدوله برادر بزرگ ميرزا محمد قوام الدوله دادند . بعد از مردن ميرزا مصطفى ،\r\n\r\n\r\n","description":"","footnote":"\r\n( 1 ) - مقصود ميرزا تقى خان اميركبير است .\r\n","page_name":" 322 ","page_number":322},
  {"content":"\r\n\r\nبه فرخ خان رسيد . بعد از مراجعت از پاريس ، اغلب شاهزادگانى كه حكومت خراسان و عربستان و فارس و كرمانشاهان داشتند ، وكالت خود را به معزى اليه راجع كردند .\r\nحسام السلطنه از به دو عمر با فرخ خان سابقهء خصوصيت داشت ؛ چون پيشخدمت پدرش بود و همچنين خانلر ميرزا احتشام الدوله . ولى اعتقاد حسام السلطنه نسبت به فرخ خان ، زياده از ديگران بود .\r\nپاشا خان تبريزى هم پيشخدمت مرحوم محمد شاه بود و در سلطنت شاهنشاه شهيد ، در ميان پيشخدمت‌ها از همه مرغوب‌تر و مطلوب‌تر خاطر شاه واقع شد ؛ و طرف محبت و رجوع فرمايشات محرمانه و ثبت تحريرات حضورى بود و اغلب رجال و حكام ، عرايض محرمانهء خود را به توسط او به عرض مىرسانيدند .\r\nبعد از عزل ميرزا آقا خان صدر اعظم كه تشكيل وزراى سته شد ، از قرار تفصيل شاه فرمود كه ، صدر اعظم اين وزرا ، ذات اقدس و شخص مقدس پادشاه است . در خلوت كريم خانى مادامى كه كار فوق‌العاده واقع نشده ، هفته‌اى دو روز هرشش نفر حاضر شوند و آراى خود را در كليهء امور به خط پاشا خان امين الشورى بنويسد و پاشا خان به عرض برساند ، جواب حاصل كند . و در ساير ايام هفته ، مطالب راجعه به ادارات خود را به توسط معزى اليه به عرض برسانند .\r\nميرزا صادق قائم مقام چون آن اوقات اسم وزارت داخله معمول نبود ، رئيس كل مدير امور داخله و لقب امين الدوله . مستوفى الممالك ، دفتر و محاسبات . ميرزا محمد خان كشيكچى باشى سپهسالار اعظم ، وزير جنگ . ميرزا سعيد خان ، وزير خارجه .\r\nعباس على خان جوانشير ، وزير عدليه . اعتضاد السلطنه ، وزير تجارت و علوم .\r\nوكالت حكام اغلب با فرخ خان بود و صرف جيب را به ميرزا هاشم خان واگذاشته بودند . ميانهء اين دو نفر رقابتى بود ، زيرا كه امين الملك شأن خود را نمىدانست كه طرف با او بشود و شكايت از مداخله و اخلال او در كارهاى خودش بكند و او هم هركس را كه رجوع كارشان به امين الملك بود ، سعايت و تخريب و تضييع مىكرد .\r\nهركس از امين الملك و شاهزادگانى كه وكيلشان امين الملك بود يأس داشت ، مستقيما كارش را به امين الشورى راجع مىكرد و فورا برحسب دلخواه او صورت مىگرفت ؛ چنان‌كه امير قائن حشمت الملك از حسام السلطنه دلتنگى داشت ، عريضجات محرمانه و مطالب شخصى خود را با جماز سوار از راه بيابان ما بين جندق و سمنان به تهران مىفرستاد و بلافاصله جواب مساعد مىرسيد .\r\nبعد از اين‌كه ميرزا صادق امين الدوله استعفاى از كار خود داد و متهم به معيت با سيف الملوك ميرزا شد و شاه به سفر دوم سلطانيه از راه كردستان و آذربايجان رفت ، امين الملك كليهء معنى كار وزارت داخله را مداخله داشت . بعد از چندى لقب امين الدوله به او مرحمت شد و امين الشورى هم داراى لقب امين الملكى شد .\r\nدر سال 1280 با سپهسالار « 2 » ، در مخالفت و تخريب كار حسام السلطنه همدست شدند\r\n\r\n\r\n","description":"","footnote":"\r\n( 2 ) - مقصود ميرزا محمد خان قاجار دولو كشيكچى باشى سپهسالار اعظم است .\r\n","page_name":" 323 ","page_number":323},
  {"content":"\r\n\r\nو براى آن‌كه به شاه معلوم شود كه لشكركشى و تنبيه تركمان اختصاص به حسام السلطنه ندارد ، براى تجاوزات تركمانان يموت و گوكلان و نظم استراباد ، ترتيب قشونى دادند و سپهسالار مأمور به اين خدمت شد . در آن سفر سى هزار سواره و پياده و ده عرادهء توپ همراه تمام سوار و پيادهء خراسان - چنان‌كه در قضيهء قوچان به شرح رفت - ، به خراسان احضار شدند . و پاشا خان متصل اخبار مجعوله كه سپهسالار در پيشرفت كار و خدمات خود مىنوشت ، در حضور شاه جلوه مىداد ؛ تا كار آنجا را به صلح و گرفتن گرو و پيشكش سر و صورتى دادند و سپهسالار با قشون مراجعت كرد .\r\nدر تاريخ قاجاريه ، هم رضا قلى خان و هم سپهر نوشته‌اند ، در وقتىكه رضا - قلى خان زعفرانلوى جوشانى ياغى بود ، حسين قلى خان پسر بزرگش در قلعهء استراباد با مرحوم وليعهد زد و خورد و مقاومت كرد . بعد از اين‌كه رضا قلى خان مستأصل شد و اطمينان دادند و آوردند ، حسين قلى خان پسرش را هم گرفتند و هردو را به تبريز فرستادند . سام خان پسر دوم او را هم كه داخل شرارت نشده بود ، به تهران آوردند ، حبس نظرى بود . پسرهاى ديگرش دو طبقه بودند . يزدان وردى خان و ابو الفضل خان از مادر سام خان و از نجباى طايفهء زعفرانلو بودند . امير حسين خان و امير كومه خان از دختر نجف قلى خان شادلو . سليمان خان افشار به واسطهء خصوصيتى كه محمد ولى خان پدرش با نجف قلى خان داشت ، در تهران ضامن اين دو برادر شده بود . داستان فرار آن‌ها در فتنهء سالارى جداگانه است . سليمان خان هم بدين واسطه چوب خورد و معزول شد . ولى سام خان درزى طلاب و متصوفه ، روزگارى با مرحوم منجم باشى گيلانى كه از متصوفهء عهد شاه مرحوم بود مىگذرانيد . رضا قلى خان در تبريز مرحوم شد و حسين قلى خان در حبس بود . در سنهء 1275 كه مرحوم حسام السلطنه حاكم فارس شد ، از تبريز فرار كرده به شيراز آمد و در اصطبل مرحوم حسام السلطنه متحصن شد .\r\nحسام السلطنه در دولت شفاعت كرد . ديگر آن اوقات با وجود استيلاى امير حسين خان در قوچان و امنيت خلقى در طبيعت خوانين خراسان ، احتمال تمرد در احدى نمىرفت .\r\nمقرر شد كه حسين قلى خان در خدمت شاهزاده باشد . تا بعد از شكست مرو كه به خراسان رفتيم ، دو قريه از املاك رضا قلى خان را كه در بلوك تبادكان بود ، به حكم مرحوم شاهزاده ، امير حسين خان براى مدد معاش حسين قلى خان واگذاشت . دو سه سال راحت در آن قرا مشغول شرب عرق و عيش بود . در آن موقعى كه سپهسالار اعظم به استراباد آمد و تمام استعداد ولايتى و دولتى خراسان و استعداد سرحدات را به استراباد خواستند ، مرحوم شاهزاده خبطى كرد ؛ در طى نوشتجات تهران نوشت ، چنان مىبينم كه عاقبت كار سپهسالار بر وفق دلخواه پيشرفت نكند و عاقبت كاسه و كوزه درب خانهء من بشكند و بگويند حسام السلطنه راضى نبود و اخلال كرد . از قضا امير حسين خان هم از شاهزاده دلتنگى داشت و در باطن با پاشا خان امين الملك ارسال و مرسول و تعارف و هديه داشت و همچنين حشمت الملك قائنى و امير حسين خان متصل بارخانه و پيشكش به استراباد مىفرستادند .\r\nاهل قوچان هم از امير حسين خان وحشت داشتند و روى دلى به طرف حسين قلى خان كرده بودند و بىخبر از شاهزاده با او مواضعه كرده بودند كه ، حالا سرحد خالى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاست و امير حسين خان هم از شاهزاده دلتنگ است ، اگر تو بيايى ما امير حسين خان را دستگير مىكنيم ؛ برادر بزرگى و مستحق حكومت . يك وقت شاهزاده خبر شد كه حسين قلى خان رفته بود و امير حسين خان فرار به طرف استراباد كرده بود و حسين قلى خان قوچان را متصرف و در حكومت مستقل شده و دارائى امير حسين خان را هم ضبط كرده بود و عريضه نوشته بود كه ، خلعت و رقم حكومت مرا بفرستيد . شاهزاده متحير ماند چه كند . پرويز ميرزا پسر خاقان مغفور را كه حاكم نيشابور بود ، خواست و حكم حكومت را به او داد . و ميرزا على رضاى مستوفى برادر بزرگ حاجى محمد رضاى مستشار الملك كه آن اوقات بيكار بود و خود ميرزا على رضا را كه مرد عاقل كامل محترمى بود ، پيشكار پرويز ميرزا كرد ، فرستاد قوچان . به محض رسيدن حضرات ، حسين قلى خان هردو را گرفت زنجير كرد و فرستاد از تركمان تكه به قدر چهار هزار سواره و پياده به مدد خواست و مىدانست كه در خاك خراسان استعدادى نيست كه درصدد تنبيه او برآيند . اين خبر به شاهزاده رسيد . چون محمد على خان ناظر كه پسر خالوى شاهزاده بود ، در شيراز و در خراسان زياد با حسين قلى خان مأنوس و رفيق بود ، او را براى نصيحت و ملامت و استمالت فرستاد و تفصيل را به تهران خبر داد .\r\nبه محض رسيدن محمد على خان ناظر ، او را هم گرفت و حبس كرد . از تهران در جواب شاهزاده دستخط شده بود كه ، حسام السلطنه ! اين خرى را كه به پشت‌بام برده‌اى ، خيلى بدموقعى بود ، البته زود پائين بياور كه كار استراباد اهميت دارد و به اين آسانىها هم خراب نمىشود . شاهزاده مضطر ماند .\r\nاستعداد خراسان منحصر به فوج بكشلوى افشار كه بىپا و بىمصرف‌ترين افواج است بود ، و دويست نفر توپچى . ديگر يك نفر سوار و پيادهء ولايتى نداشتيم . حتى هاشم خان فراشباشى و خوانين جزء و سوارهاى ولايتى رفته بودند استراباد . شاهزاده ، مهدى قلى ميرزا را با يك قهوه‌چى فرستاد به قوچان كه بلكه در باطن با رؤساى زعفرانلو بست و بندى بكند ، و در ظاهر قرار پيشكش حكومت را با حسين قلى خان بگذارد و از وضع آنجا مطلع شود . رفت و اطلاع حاصل كرد و با خان هم‌پياله و هم‌عهد شد .\r\nتعهد حكم و خلعت حكومت قوچان را نمود ، تمسك اصل ماليات و پيشكش را گرفت ؛ به شرط اين‌كه سه نفر محبوس را به تركمان نفروشد . كار محبوسين اين بود كه پرويز ميرزا ترتيب مشروبات و مزه و تنظيف پيشخدمت‌هاى خوشگل خان را مباشر بود ؛ و محمد على خان طبخ غذاهاى قجرى مىكرد . مهدى قلى ميرزا بعد از اين‌كه با رؤساى زعفرانلو عهد و پيمان متابعت را گذاشت ، به اذن خان از قلعهء قوچان بيرون آمد ؛ و خان در اين مدت قليل قلعه را تعمير كرده بود .\r\nبعد از بيرون آمدن ، به سرعت برق و باد خود را به مشهد رسانيد و شاهزاده را از تمكين خان و متابعت رؤساى زعفرانلو اطمينان داد . شاهزاده پسر شمس الدين خان افغان را كه در نيشابور تيول و سكنا داشت و داراى پنجاه سوار بود ، خواست . به قدر صد و پنجاه سوار از طايفهء بزكى و خور و اويماق چناران جمع كرد . نصف فوج افشار را براى قراولى ارك گذاشت . دو عراده توپ شش پوند و هفت پوند برداشت . باز\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمنشى طبرى و سايرين از ملازمت طفره زدند . مرا با اين‌كه از هواخواهان ميرزا محمد حسين و مخالف حاجى مستشار بودم ، احضار و تكليف به ملازمت كرد ؛ فورا قبول كردم . مال و اسباب سفر نداشتم ، ميرزا محمد حسين كمك كرد و حاجى ميرزا ابراهيم شريعتمدار را هم همراه آورد كه اگر به استمالت و تأمين بكشد ، واسطه و رابطه باشد .\r\nملتزمين ركاب از اين قرار بودند : شريعتمدار ، قاضى حد جزو ، مهدى قلى ميرزا ، حاجى مستشار الملك ، امين نظام ، جنابان عمه ، عبد الباقى خان پسر شمس الدين خان ، نوروز ميرزا ، باقر خان سالارى ، غلامرضا خان يزدى ، مسعود ميرزا ، خسرو ميرزا برادر مهدى قلى ميرزا ، بندهء نگارنده ، جمعيت سرباز ، چهارصد نفر توپچى ، دويست نفر غلام خراسانى و متفرقه ، جمعى نوروز ميرزا كشيكچى باشى صد نفر ، سوار افغان و رحيم خان بزكى و خواجه اويماق دويست نفر .\r\nاز شهر به باغ خونى نقل مكان كرديم ؛ از آنجا به نوبهار و از آنجا به چناران . خبر صحيح رسيد كه ، حسين قلى خان با چهار هزار سوار تركمان و زعفرانلو از قوچان حركت كرده است . ما رفتيم به اميرآباد . شب شاهزاده مرا خواست . حكم نظامى نوشتم بردم . امين نظام و نوروز ميرزا را برداشتيم ، دورا دور را قراول و توپ ترتيب داديم كه تا صبح كشيك بكشند و حاضر به مدافعه باشند . حسين قلى خان به عزم شبيخون يكسر آمده بود در يك فرسخى اردو ، در پشت تل‌هاى بلند كمين كرده بود . در آن حالت كه نمد آبدارى انداخته بودند كه شام بخورد ، عرق خواسته بود . محمد على خان نامى داشت مشهور به محمد على خالدار ، طرف عشق خان بود ؛ با او مشغول خوردن عرق شده بودند و مست لايعقل افتاده بودند . زعفرانلوهاى همراه هم كه مواضعه با ما داشتند ، مغتنم شمرده بودند . تركمان‌ها هم كه ملتفت نبودند . يك وقت خان به هوش آمد كه يك ساعت و نيم از آفتاب گذشته بود و ما كوچ كرده بوديم . بنه در وسط و شاهزاده پشت سر بنه ؛ مهدى قلى ميرزا و حسن خان عمه و سردار عبد الباقى خان افغان در جلو . يك عراده توپ هم در جلو و يكى در پشت . شاهزاده قدغن كرده بود كه به خط مستقيم راه برويم . به‌قدر نيم فرسخ كه راه طى كرديم ، سوار تركمان و زعفرانلو از پشت تل‌ها با حسين قلى خان بالا آمدند .\r\n\r\n2 - ساير وقايع سال 1282 قمرى .\r\nدر سنهء 1282 ، تهماسب ميرزا مؤيد الدوله چون دو سه سال در تهران بيكار مانده بود ، استدعا كرد ، بلوك‌آباده را كه در آنجا علاقهء ملكى جزئى دارم ، محل مواجب و تيول به من مرحمت كنند ؛ قبول شد ، فرمان تيول دادند . هنوز امضاء از حسام السلطنه نگرفته ، آقا حسين ناظرش را فرستاد آمد در آباده نشست . خبر ورود او كه به حسام السلطنه رسيد ، حسن خان پسر على خان ميرآخور خاقان مبرور را كه پسر عمهء شاهزاده بود ، مأمور كرد رفت به قوهء قهريه نايب الحكومهء مؤيد الدوله را از آباده خارج و روانهء اصفهان كرد . بعد از گفتگوى بسيار اولياى دولت ، قرار شد هزار تومان بر جمع‌آباده\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبيفزايند و علاوهء مقررى مؤيد الدوله نمايند .\r\n\r\n3 - بعد از شكست مرو .\r\nبعد از شكست قشون مرو كه حسام السلطنه از فارس احضار و براى رفع آن افتضاح مأمور خراسان شد و اغراض رجال دولت نگذاشت تلافى كند ، حشمت الدوله را حاكم يزد كردند و محمد اسماعيل خان نورى وكيل الملك حاكم كرمان بود .\r\nاز قضا جماز بلوچ آمد رباطات يزد ، حتى انارك را هم غارت كرد و رفت . حشمت الدوله به عرض دولت رساند كه ، چون حسام السلطنه با من عداوت دارد ، جلوگيرى از بلوچ نكرد ، اين وهن اتفاق افتاده ؛ و الا در اياب كه اين همه گوسفند و دواب همراه آن‌ها بود ، سرحدداران قائن و طبس به سهولت مىتوانستند آن‌ها را تماما گرفتار و اموال را استرداد كنند . حاكم طبس و قائن ، غفلت را به حكومت كرمان نسبت دادند و حاكم كرمان ، اين دو سرحددار را شريك در تجاوزات بلوچ نوشت . مقرر شد كه يك نفر آدم امين بىخيانت مطيع براى تعيين معابر بلوچ و نقشهء سرحد كرمان و طبس و قائن و بلوچستان برود . مرا مرحوم حسام السلطنه معين فرمود و اولياى دولت هم تصديق كردند . رفتم شش ماه تمام در ميان لوت و صحراهاى بىآبادى سيستان تارباطات يزد ، هر دو طرف را چه متعلق به كرمان و چه به قائن و طبس ، با سوارى شتر جماز و حمل آب و آذوقهء قوت لايموت ، گرديدم . نقشهء كل محل مسافرت را از شهر مشهد لغايت سيستان ، نوشتم به اسم و رسم و مسافت و حد فاصل ؛ در مراجعت ، دادم ميرزا باقر مهندس تبريزى در صفحهء بزرگى به قانون هندسه ، صحيح رسم كرد ، فرستادند تهران . دور نيست در كتابخانه يا خزانه ، مضبوط باشد .\r\nدر ديوان ، جميع دستخطهائى كه بايد شاهزاده بنويسد ، قدغن شد به خط من باشد .\r\nبا وجود آن‌كه مرحوم ميرزا عبد طبرى منشى باشى بود ، ابدا مداخله در اين كار و تحريرات مخصوص دار الخلافه نداشت .\r\nرفع اختلاف در اين سفر ، نشان و حمايل سرتيپى سوم و صد تومان تفاوت مواجب مرحمت شد .\r\nاهالى بلم كوجمه و ناحيهء در روى ، از محمد على خان حاكم گله‌دار كه از خوانين خودشان بود ، تمكين نمىكردند و او هم تمام ماليات را به مصرف شخصى خود رسانيده بود . به علاوه ، محمد على خان كه كدخداى قريهء جم گله‌دار بود ، با شيخ محمد حسين در گاهى كه يكى از بلوكات گله‌دار است ، عداوت سابقه داشت و در آن سال براى مداخله در خريد دولت‌آباد و خالصهء واقعه در جنب درگاه ، جمعيتى به قدر هزار تفنگچى برد درگاه را خراب و ده نفر را مقتول كرد . خوانين دشتى به حمايت شيخ محمد حسين ، استعداد چهار پنج هزار جمعيت كردند كه بروند قريهء جم گله‌دار را متصرف شوند .\r\nچون من با خوانين و شيخ ، سابقهء موروثى داشتم و خوانين هم در آن سنه نسبت به نيابت - الاياله كه حاكم دشتى و دشتستان و بوشهر بود ، متمرد شده بودند ، مرا به حكومت\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nگله‌دار تعيين كردند . در سنهء 1282 كه باز در ركاب حسام السلطنه به فارس رفتم ، سه ماه بعد از ورود ، به حكومت گله‌دار و خاك . . . « 3 » مأمور شدم . بعد از مراجعت ، به حكومت كازرون و ممسنى . از اين دو حكومت به اصرار استعفا دادم ، زيرا كه به شغل تحريرات حضورى ، مايلتر بودم و در آن مقام ، راحت‌تر و محترمتر . در سال سوم و چهارم ، در شيراز و اسفار شاهزاده ، ملتزم ركاب و مشغول تحريرات مخصوص و وكالت اغلب حكام بودم و در اتاق‌هائى كه جنب و متصل به منزل خود شاهزاده بود ، منزل داشتم .\r\nليلا و نهارا از آن منزل حتى به مهمانى هم خارج نمىشدم ، تا در ابتداى سنهء 1286 بعد از سيزده عيد ، خبر عزل شاهزاده و نصب ظل السلطان به پيشكارى حاجى محمد قلى خان آصف الدوله رسيد و روانهء تهران شديم .\r\n\r\nضميمهء ب پس رجعت از كربلا\r\nاز كربلا كه مراجعت كردم ، در اول ماه ذيحجه وارد عباسى شدم . در سفرى كه در خدمت حسام السلطنه به عباسى رفته بودم ، وقتىكه دريا طوفانى شد و خواستيم از كشتى بزرگ با جاليبوت به ساحل برسيم ، به واسطهء نبودن اسكله ، بيم غرق و هلاك بود . همان اوقات به واسطهء نبودن اسكله ، يك فروند كشتى خالى كمپانى تجارت نيكل را در لنگرگاه گذاشته بودند و اسم او را انبار قرار داده بودند ؛ كشتىهاى حامل مال التجاره ، به محض رسيدن لنگرگاه ، بارها را در جهاز انبار خالى مىكردند و مىرفتند . جهاز انبار در حين آرامى آب ، آن‌ها را به مدد كشتىهاى كوچك حمالى ، به ساحل مىفرستاد . و از آن طرف هم بارهائى كه بايد از خشكى به دريا حمل شود ، مىآوردند در كشتى انبار مهيا مىكردند تا كشتى حامل برسد و از آنجا صاحبان مال بروند تحويل نموده و حمل شود . بعد از ورود به عباسى ، به خيال افتادم كه ايجاد اسكله كنم . جزيرهء هرمز را ديده بودم كه سنگ‌هاى بزرگ در قلعه و بناها داشته و خراب شده ؛ به حاجى محمد حسن گفتم چند كشتى كوچك كرايه كرد و از آن سنگ‌ها به قدر پنج هزار كشتى كوچك حمل كردند . سبدهاى بزرگى كه از هندوستان شكر مىآوردند و هريك ظرفيت چهار خروار شكر دارد ، در بنادر زياد است ؛ خود آن‌ها « سله » مىگويند و از چوب خيزران بافته مىشود . سبدها را پر از خاك و ريگ كرديم و با ريسمان علفى كه از ليف خرما براى كشتىهاى عربى مىتابند بسيار قوى و محكم ، اين سله‌ها را بهم بستيم . وقتىكه دريا جزر كلى دارد ، در موقعى كه قمر ناقص النور است ، آن‌ها را به منتهاى جزر برديم و در آنجا گذاشتيم و پر از خاك و ريگ و خاشاك كرديم و آن‌ها را حائل آب قرار داديم . پشت آن‌ها را از سنگ‌هاى هرمز و آهك و خاكستر و شن ، مخلوطا ديوارى بنا گذاشتيم از عرض ، سى ذرع و طول كه اختيارى نبود ، در منتها درجهء جزر ،\r\n\r\n\r\n","description":"","footnote":"\r\n( 3 ) - يك كلمه افتاده است .\r\n","page_name":" 328 ","page_number":328},
  {"content":"\r\n\r\nصد و پنجاه ذرع شد . سه طرف را ديوارى كشيديم كه با كف زمين بندر و قلعه مساوى بود و ابدا آب نمىگرفت . و با تجار قرار دادم كه حق بيست و چهار ساعت ماندن هر لنگه بارى ، پنجاه دينار كه يك شاهى است باشد . كشتىهاى كوچك كه حمال مال التجاره بودند ، تا پاى ديوار اسكله مىآمدند و بار را با كمال سهولت ، بىآسيب آب دريا ، پر و خالى مىكردند . و نيز علم دولتى پاره و وصالى شده‌اى را ديدم كه هر روز جمعه بر سر يك چوب خيزران بسته بودند و به ستون كلاه فرنگى فوقانى عمارت مىپيچيدند ؛ چون دار العلم انگليس‌ها را در بوشهر ديده بودم ، از حاجى محمد حسن نجار ، دود كل كشتى بزرگ كه در بنادر زياد است و از هندوستان و زنگبار مىآورند خواستم ، و به اندازهء آن علم ، مفتول‌هاى فلزى ساختم . همان نجارهاى كشتىساز جزيرهء قشم ، آمدند و شبيه به علم انگليس‌ها و عثمانىها كه در بوشهر بودند ، علم خوشگل و خوش وضع مرتفعى در وسط اسكله بر سر پا كردند . و از مفتول‌ها به طرز طناب‌هاى كشتى دودى ، طناب تابيدند و رنگ روغنى براى حفظ از زنگ و رطوبت ، به همان قسم كه فرنگىها مىزنند ، زدند . و با پست به اصفهان نوشتم دوازده تخته پردهء شير و خورشيد بزرگ و كوچك قلمكار ساخته و بعد از سه ماه رساندند . بعد افتادم به فكر توپ دولتى .\r\nوضع توپ دولتى كه صبح و شام در بندر بايد انداخته شود و در ورود جهازات دولتى بايد جواب سلام بگويد ، اين بود كه يك لوله توپ شش پوند در كنار دريا روى خاك افتاده بود ، بىقنداق و چرخ . كمر آن لوله را از صدجا با ريسمان‌هاى علفى و ميخ‌هاى بزرگ ، در خاك مهار كرده بودند . يك غلام شاهى مسمى به « ملاشنبه » كه مؤذن عمارت بود ، صبح و عصر ده سير باروت در ميان دامن خود مىريخت و قدرى هم از بازار و كوچه و فضاى گمرك ، پشم و جوال كهنه كه اعراب « گونى » مىگويند جمع مىكرد ؛ يك چوب را هم كه عوض سمبه ، سرش تخته ميخ زده بود ، مىآورد . لولهء توپ را پر مىكرد و از سوراخ چاشنىدان كه محاذى خاك بود ، خط باروتى تا فاصلهء سه قدم مىكشيد . آنجا يك چوب خيزران بلندى داشت كه سر او را به شكل انبر شكافته بود ، آتش در آن شكاف چوب مىگذاشت و به روى خط باروتى مىرساند و متصل به سوراخ توپ مىشد و توپ صدائى كه معلوم است چه حالت دارد مىكرد . چون تكميل و تصحيح اين عمل از قوهء خودم خارج بود ، تفصيل آنچه را كرده بودم از اسكله و علم ، به عرض رساندم . ولى براى توپ استمداد از دولت كردم ؛ به اين معنى كه ، من قنداق و چرخ ساختم براى يك لوله . اين‌ها كه از زمان نادرشاه و بعد از آن در اين بندر مانده است ، همه اين حالت را دارند . جاى توپ و جاى قورخانه لازم دارد و براى من بدنامى دارد دخالت كنم . مقرر شود مأمورى بيايد توپ‌هاى ديگر را قنداق و چرخ كرده و جائى براى آن‌ها بسازد كه توپخانه و قورخانه باشد . ولى تلگرافا دو نفر توپچى از توپچىهاى طايفهء لولويردى كه به هواى عباسى سازگارى كنند ، بفرستند كه اين عرابهء موجود را به كار شليك صبح و شام و سلام جهازات بيندازند . تا من در بنادر بودم ، توپچى رسيد . ولى مأمور را نوشتند كه ، ظل السلطان خواهد فرستاد كه توپخانه و قورخانه در كل فارس بسازد و بندرعباسى را خواهد ساخت . فايدهء اسكله را هم قرار دادم سالى سه\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nهزار تومان بر ماليات عباسى بيفزايند . خرج اسكله و علم و قنداق و چرخ توپ ، چهار هزار تومان شده بود ؛ دولت ، هزار و پانصد تومان قبول كرد و من هم به شكرانهء آن‌كه چنين اثرى در سرحد از من ابد الدهر باقى است ، ضرر مابقى را تحمل كردم . در اين بين ، كاغذى از مرحوم امين السلطان رسيد كه ، من براى تعمير بقعهء ائمهء بقيع ، خيال مسافرت به مدينهء طيبه دارم كه تا سال ديگر به رسوم ، حج اين مدت را انجام داده و در ذيحجهء ديگر ، مشرف مناسك حج فائز شده ، مراجعت كنم . برنج و تنباكو و آبليمو و شربت آلات ، براى مصرف اين سفر تهيه نماييد . تلگرافا خبر خواهم داد كه برداريد در مدينه به من ملحق شويد . من هم در تهيه شدم . ولى به واسطهء اشتغال به عمارت فرح‌آباد اندرونى شاه و بعد از آن بروز مرض سل ، به اين سوغات فائز نشده و اغلب تداركات همان‌طور ماند . هم در شهر صفر اين سال ، ميرزا على اصغر خان صاحب جمع به لقب امين الملكى و ميرزا على خان امين الملك به لقب امين الدوله نائل شدند . خبر به من رسيد . در آخر ماه صفر ، من از عباسى به لنگه آمدم ؛ پنج روز توقف كرده ، حساب شيخ يوسف را پرداختم و آمدم بوشهر و در ماه رجب به شيراز رفتم . و در آن زمان در تمام عباسى ، چهارده باب دكان مسقف سنگ و گچ و يك تيمچه از بناهاى ناصر حيدرآبادى پدر حاجى محمد حسن بود ؛ باقى دكاكين در كنار دريا بر روى خاك و هريك اتاقى از چوب خرما بود . و در بندر لنگه ، ابدا دكان سنگ و گچ و مسقف نبود . بعد از اين‌كه محمد حسين خان به جاى من منصوب به حكومت شد ، به عنوان شركت با تجار ، بناى بازار و دكاكين در اين دو بندر گذاشت . تجار هم به اطمينان شركت او ، اقدام كردند . بعد از انفصال از اين كار ، در سنهء 1309 كه من در بنادر ماندم و او استعفا داد و آمد ، تمام سهم خود را به شركاء ، به همان قيمتى كه خرج كرده بود ، بدون مطالبهء منفعت فروخت . و اين دو بندر به طلعت سعى و زحمت آن عاقل كافى خوش سلوك ، سمت‌آبادى حاصل كردند .\r\n\r\nضميمهء ج از خبطهاى امين السلطان\r\nاز خبطهاى جناب امين السلطان ، اين بود كه به توسط حاجى سيد على قطب كه مرشد او بود ، محمره را با توابع به حاجى آقا محمد معين التجار درصد هزار تومان فروخته بود . و حاجى آقا محمد هم چون آن اوقات حاجى محمد مهدى ملك را تبعهء انگليس مىدانستند ، او را شريك كرده بود كه پنجاه هزار تومان نقد و پنجاه ديگر بعد از تصرف بدهند . اين فقره را به من اظهار كردند و نوشتند . جواب سختى نوشته‌ام كه الان آن جواب و سئوال ، به خط امين السلطان در نوشتجات من ضبط است ؛ كه ، چنين نقطهء سرحدى كه ده كرور نخل موجود دارد ، به يك كتابفروش مىفروشيد .\r\nتصور نمىكنيد اين پنجاه هزار خانهء عرب كه يك عمر صرف اين نخيلات كرده‌اند ، چگونه تسليم مىشوند ؟ وانگهى ، شما چهل سال است به آن حكام مقتدر ، خواسته‌ايد در\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nخاك محمره يك حمامى بنا كنيد ، پيشرفت نكرده است ؛ با حيات اولاد حاجى جابر خان و اين طوايف ، به چنين لفظى نمىتوان تفوه كرد . هركه آن سئوال و جواب را ملاحظه كند ، خدمت من بدبخت را به دولت و خيانت ديگران را مىفهمد . افسوس كه براى دولت ايران بود كه ابدا قدر ندانستند . با كمال دلتنگى رأى مرا امضاء كردند و حضرات مشترىها راضى بودند بيست هزار تومان به من و برادرم بدهند كه تصديق كنيم ، و تصديق نكرديم .\r\n\r\nضميمهء د ميرزا نصر الله نائينى\r\nميرزا نصر الله خان ، نائينى الاصل و از خانوادهء مرحوم حاجى محمد حسن درويش نائينى است كه در قصبهء مزبوره ، مقبرهء معتبرى دارد . مرحوم محمد اسماعيل خان نورى وكيل الملك به واسطهء ارادتى كه به مرحوم حاجى محمد حسن داشت ، در قراء بناى عمارت و گنبد و صحن گذاشت . در سنهء 1277 ميرزا نصر الله از شدت پريشانى ، به دار الخلافه براى اشتغال به كسب معاش آمده بود . جزئى خط و سوادى داشت . در آن سال مرحوم ميرزا سعيد خان وزير امور خارجه ، ميرزا ابراهيم خان را كارگزار آذربايجان كرده بود و مىخواست از تهران روانه شود ؛ طالب نويسنده‌اى براى ثبت نوشتجات شد كه سهل المؤنه و قانع باشد . حالا نظرم نيست كه واسطه و معرف ، كه بود . ميرزا نصر الله را بردند و قرار دادند ماهى بيست تومان مواجب بدهند و شام و ناهار و مال سوارى هم از دستگاه ميرزا ابراهيم خان داشته باشد . آن اوقات ، كارگزارى آذربايجان به جهات عديده ، معتبر بود ؛ از جمله ، نود هزار تومان مواجب و مخارج وزارت خارجه كه به خرج گمرك آذربايجان مىآمد ، در ادارهء اين مأمور بود . به هرحال ، ميرزا نصر الله رفت و تا حيات ميرزا ابراهيم خان ، در نزد او مشغول تحريرات و ثبت نوشتجات بود . بعد از فوت آن مرحوم ، به تهران آمد . در سنهء 1288 وقتى بود كه ميرزا عبد الوهاب نصير الدوله در نزد حاجى ميرزا حسين خان مشير الدوله كه صدر اعظم بود ، به منزلهء نيابت و تمام امور صدارت راجع به او بود . ميرزا نصر الله و جمعى از نويسنده‌ها در خدمت ميرزا عبد الوهاب خان مشغول تحرير بودند : ميرزا مهدى فراهانى كه خيلى محترم و خانواده بود ، ميرزا محمد على رشتى از طايفهء حاجى ميرزا محمد على رشتى كه عاقبت نصر الملك شد ، ميرزا حسن كمال الدولهء تفرشى و ميرزا اسماعيل ترك . از همه پست‌تر به واسطهء بدى خط و هيأت ظاهر ، ميرزا نصر الله بود . چون كم داعيه و آرام و ملايم و مطيع‌تر بود ، ميرزا عبد الوهاب نصير الدوله براى او صد تومان مواجب و لقب خانى ، فرمان صادر كرده بود . بعد از معزولى سپهسالار اعظم از صدارت و وزارت خارجه ، آن دستگاه نصير الدوله برهم خورد و اين منشىها متفرق شدند . ميرزا سعيد خان كه از خراسان مراجعت كرد ، مجددا وزير امور خارجه شد . ميرزا نصر الله خان نتوانست با او راه برود . چون در مخالفت صدر اعظم ، خيانت و بىوفائى و با فرمانفرما موافقت كرد ، او را وزير لشكر كردند . با اين حالت\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبه صدر اعظم پيغام كرد كه ، مىخواهند مرا وزير لشكر بكنند ؛ آن احمق هم امضاء كرد .\r\nدر آن شغل بود تا وقتىكه حكيم الملك اسباب آوردن صدر اعظم از قم را فراهم آورد .\r\nاول كسى كه داخل آن حوزه و ثبت شد ، مشير الملك بود و اغلب كارها به توسط و دخالت او صورت گرفت . و مشير الدولهء احمق هم او را دوست خود مىدانست و خودش هم به زعم امين الدوله از اركان آن جمعيت شد . چون ميرزا نصر الله خان و مشير الملك شيرازى در عزل و نصب سپهسالار خيلى محل وثوق سپهسالار و مدير كل وزارت خارجه شده بود ، ميرزا سعيد خان متوقع نبود ؛ زيرا كه تربيت و اعتبار ميرزا نصر الله خان شيرازى ، از پرتو وجود و اهتمام او بود . ميرزا نصر الله نائينى و ميرزا محمد على رشتى ، رفتند به ادارهء ميرزا سعيد خان . در حساب ، ميرزا ابراهيم خان اسما ميرزا نصر الله را كه در تبريز بود ، مىشناخت ، ولى محل اعتنا نبود . خود ميرزا نصر الله براى من حكايت كرد كه ، با وجود نويسنده‌هاى خوش خط ، رجوعى به من نمىشد و رسم هم نبود كه جز معدودى از رؤسا در اتاق خود وزير باشند . من روزهاى تعطيل كه جمعه و دوشنبه بود ، از شدت استيصال مىرفتم منزل وزير و در فضاى حياط يا منزل ، عملهء خلوت بودم . يك روز جمعه ، براى وزير نويسنده لازم شده بود ؛ فيروز خان ، غلام سياه و رئيس دربخانهء وزير بود ، بيرون آمد و نويسنده خواست . من گفتم ، غير از من كسى نيست . وزير مرا به خلوت خواست و مسوده‌اى داد . آوردم ، نوشتم و بردم . خيلى پسنديد و گفت ، در اتاق فيروز خان اگر كارى ندارى ، باش . من هم فوز عظيم دانستم و بودن روزهاى تعطيل را براى خود استمرار كردم و رجوع مىشد . بعد از چند روز ، يك روزى وزير به من گفت ، ميرزا نصر الله شيرازى را خان و صاحب مقام و شأن كردم ، با من بىحقوقى كرد .\r\nانشاء الله عوض او ، ميرزا نصر الله خان نائينى را ترقى خواهم داد . طولى نكشيد كه لقب مشكوة الملكى براى من گرفت و در اتاقى كه نويسنده‌هاى محترم بودند ، روزها مىنشستم .\r\nخود من كه نظام السلطنه هستم ، روزى براى كار دولتى منزل وزير رفتم ؛ در خلوت نمازخانه بود . بعد از صحبت و ديدن قرآن‌ها و خطوط اساتيد ، باز عنوان بىوفائى ميرزا نصر الله خان شيرازى را كه در آن وقت مشير الملك شده بود كرد و به فيروز خان گفت ، ميرزا نصر الله خان نائينى مشكوة الملك و ميرزا حسن على خان را بگو رقعجاتى كه نوشته‌اند بياورند . رفت هردو را احضار كرد . اول گفت ، حسن على خان پسر مرحوم ميرزا آقا خان صدر اعظم ، خوب مىنويسد و صاحب سواد است . من به پاس حقوق مرحوم صدر اعظم ، مىخواهم او را تربيت كنم . اين هم ميرزا نصر الله نائينى است كه مىخواهم عوض ميرزا نصر الله خان شيرازى تربيت كنم . ميرزا نصر الله خان ، مشكوة الملك بود تا وزير مرحوم شد و كار وزارت به ناصر الملك به توسط ظل السلطان رسيد و بعد از او به مشير الدوله يحيى خان و بعد از او به ميرزا عباس خان قوام الدوله . در عهد قوام الدوله ، ديگر صدر اعظم به اغلب امور مداخله مىكرد . ابتدا ميرزا نصر الله خان دو پسر داشت كه بدون اجازهء دولت ، روانهء مسكو كرد براى تحصيل . شاه شهيد منكر اين عمل بود .\r\nمطلع شد و تلگرافا آن‌ها را در رشت متوقف كردند . ميرزا نصر الله خان مستأصل شد ،\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nرفت به شهرستانك در آبدارخانه پناهنده شد . صدر اعظم حمايت كرد ، پسرهاى او را اذن رفتن دادند و خود او را به ملاحظهء آن‌كه در زير دست وزير تربيت و در كار و نوشتجات خارجه ربط دارد ، در نزد خودش نگهداشت و به مرور در كار خارجه دخالت و قوام الدوله را به كلى بىدخل كرد و لقب مشير الملكى براى ميرزا نصر الله خان گرفت .\r\nوزارت خارجهء ايران ، اسمى بىرسم شد . صدر اعظم تمام كار خارجه را از جزء و كل ، اداره مىكرد . اواخر ديد كه مشير الملك به‌طور كامل از عهده برنمىآيد ؛ يك سال به شهادت شاه مانده ، ناصر الملك را هم زير پر خودش كشيد و هردو را مشغول كار كرد ، تا وقتىكه عزل شد و وزارت خارجه به شيخ محسن خان مشير الدوله رسيد .\r\n\r\nضميمهء ه صورت\r\nغله براى اعانهء اهل شهر تبريز كه حضرات آقايان با طيب خاطر منتقل نموده‌اند ، به تاريخ غرهء شهر جمادى الاولى ، 14255 خروار . به علاوه از بابت سهمى تقلبى ايالت جليلهء آذربايجان ، 14000 خروار .\r\n\r\n12105 خروار 8650 خروار\r\n2700 خروار : شاهزاده عين الدوله 400 خروار . نصرت الممالك از بابت - - - « 4 » 200 خروار . حاجى نظام الدوله و - - - « 5 » السلطان 500 خروار . حضرت عليا 400 خروار . نصرت السلطنه 300 خروار . فرمانفرما 500 خروار . امير بهادر 200 خروار .\r\nناظم الدوله 200 خروار .\r\n2100 خروار : جناب نظام العلما 100 خروار . معز الملك و ناظم - - - « 6 » 400 خروار . معتضد السلطان از بابت تركمان و املاك 150 خروار . علاء الملك 100 خروار . - - - « 7 » الملك و اخوان 400 خروار . حاجى سعيد الملك 150 خروار . ميرزا رفيع خان مستوفى و اخوان - - - « 8 » 200 خروار . محمد باقر خان اعتصام الدوله 300\r\n\r\n\r\n","description":"","footnote":"\r\n( 4 ) - يك كلمه خوانده نشد .\r\n( 5 ) - يك كلمه خوانده نشد .\r\n( 6 ) - يك كلمه خوانده نشد .\r\n( 7 ) - يك كلمه خوانده نشد .\r\n( 8 ) - يك كلمه خوانده نشد .\r\n","page_name":" 333 ","page_number":333},
  {"content":"\r\n\r\nخروار . اعتصام الدوله 200 خروار . ظهير الملك و اخوان 100 خروار .\r\n1400 خروار : نصير السلطنه و اقتدار الملك 200 خروار . حاجى فرامرز خان 100 خروار . حاجى حسن اهرى 200 خروار . مشير الرعايا 200 خروار . عدل الملك 100 خروار . حاجى محمد جعفر خان و اخوان 50 خروار . حاجى عون السلطنه 100 خروار . سعيد الدوله 100 خروار . عدل السلطنه و اجلال الممالك و حاجيه خانم 100 خروار . اعتماد دفتر 400 خروار . مشير نظام و املاك مدبر الدوله 100 خروار . مشير دفتر و اخوان 50 خروار .\r\n2150 خروار : معتمد ديوان و كلانتر 200 خروار . معتمد التجار و حاجى - - - « 9 » 150 خروار . حاجى محمد قلى مؤتمن 150 خروار . حاجى سيد مرتضى 200 خروار .\r\nمعاون نظام و اخوان 100 خروار . احتشام الممالك 150 خروار . مشير همايون 100 خروار . حاجى ابو القاسم بلور فروش 300 خروار . حاجى ابو القاسم 200 خروار .\r\nپسران حكيم باشى 100 خروار . حاجى قاسم تاجر 100 خروار . حاجى حسن جنابى 100 خروار . حاجى ميرمناف 100 خروار . حاجى محمد ابراهيم برادر حاجى باقر صراف 100 خروار . حاجى ميرزا حسن ظهريه 50 خروار . حاجى عبد المحمد اصفهانى 50 خروار . حاجى ميرزا ابو القاسم اصفهانى 50 خروار . مشير الممالك 50 خروار :\r\nمشير الممالك 20 خروار ، از بابت رحمت الله خان 30 خروار . ورثهء حاجى ميرزا عبد الحسين قوام الكتاب 50 خروار . ملك التجار 150 خروار .\r\n\r\n3455 خروار\r\n550 خروار : شاهزاده دارا 50 خروار . حاجى تقى صراف 100 خروار . حاجى على اكبر تاجر - - - « 10 » 50 خروار . پسران حاجى وزير 50 خروار . ميرزا مهدى خان و ميرزا موسى خان 50 خروار . حاجى محمد حريرى 50 خروار . مجيد الملك 50 خروار . سيد حسين خواجه - - - « 11 » 100 خروار . حاجى عبد العلى و حاجى رحيم و حاجى محمد رضا 50 خروار .\r\n525 خروار : مسعود السلطنه 50 خروار . مستشار السلطنه و اخوان و مؤتمن دفتر 50 خروار . مستشار الممالك و اخوان 50 خروار : حصهء - - - « 12 » 25 خروار ، مستشار الممالك 25 خروار . فتح السلطان 100 خروار . مقبل الوزاره 50 خروار . حاجى اسد آقاى گنجه‌اى 50 خروار . حاجى عزت الله و ميرزا سيد محمود 100 خروار . نصير دفتر وزير مراغه 25 خروار . سركارات اخوان 50 خروار .\r\n1500 خروار : اولاد حاجى عباس على خان 100 خروار . فتوح الملك و\r\n\r\n\r\n","description":"","footnote":"\r\n( 9 ) - يك كلمه خوانده نشد .\r\n( 10 ) - يك كلمه خوانده نشد .\r\n( 11 ) - يك كلمه خوانده نشد .\r\n( 12 ) - يك كلمه خوانده نشد .\r\n","page_name":" 334 ","page_number":334},
  {"content":"\r\n\r\nمؤثق - - - « 13 » 100 خروار . حاجى - - - « 14 » خان 50 خروار . حاجى ميرزا ابو الحسن امين 100 خروار . شاهزاده ظفر السلطنه 200 خروار . اولاد محمد على ميرزا 100 خروار . ورثهء حاجى تقى خان سرابى 100 خروار . حيدر خان افشار 300 خروار .\r\nمقتدر الدوله 150 خروار . عادل خان و حاجى على خان 100 خروار . مشهدى نجف 150 خروار . حسن آقاى تاجر باشى 50 خروار .\r\n880 خروار : پسران حاجى ميرزا على محمد 100 خروار . حاجى سيد رضاى چينى فروش 30 خروار . امامقلى ميرزا 200 خروار . مشير الملك 200 خروار . موقوفه 200 خروار . امين الاياله و برادر و پسران 50 خروار . حاجى صادق هشترودى 50 خروار .\r\nحاجى مير محسن - - - « 15 » 50 خروار .\r\n\r\n2150 خروار\r\n1250 خروار : جناب مجتهد و حاجى ميرزا حبيب الله و حاجى ميرزا احمد 200 خروار . حاجى ميرزا كريم آقا امام جمعه 400 خروار . جناب حاجى ميرزا آقاى امام جمعه 400 خروار . جناب حاجى ميرزا مهدى آقا 50 خروار . جناب حاجى ميرزا على آقا و حاجى ميرزا محمد آقا بالمناصفه 150 خروار . جناب حاجى ميرزا محمد آقاى مجتهد 50 خروار .\r\n900 خروار : جناب حاجى ميرزا صادق آقا 50 خروار . جناب ثقة الاسلام 150 خروار . جناب حاجى ميرزا ابو القاسم آقا 250 خروار . جناب ميرزا على آقا و اولاد حاجى ميرزا تقى و آقا على مجتهد 100 خروار . سيصد خروار : جناب حاجى قاضى - - - « 16 » 100 خروار ، شمس العلما 200 خروار .\r\n\r\n28255 خروار\r\n« 17 » به تاريخ روز جمعه غرهء شهر جمادى الاولى 1317 چون كار بر فقرا و ضعفاى شهر تبريز تنگ شده بود ، مجلسى تشكيل شد براى اعانهء خبازخانه ، مقياس ساليانهء شهر را در بيست و هشت هزار خروار تخمين كردند ؛ 14000 خروار آن را ايالت جليله متعهد شد كه از بابت - - - « 18 » به ديوان بدهد و خالصهء زنجان و گروس در انبار دولتى موجود كنند ، 14000 خروار ديگر را حضرات آقايان و ملاك به طيب خاطر به موجب اين طومار تقسيم كردند كه در ظرف سه ماه به انبار ملتى شهر تبريز تحويل نمايند . و اين\r\n\r\n\r\n","description":"","footnote":"\r\n( 13 ) - يك كلمه خوانده نشد .\r\n( 14 ) - يك كلمه خوانده نشد .\r\n( 15 ) - يك كلمه خوانده نشد .\r\n( 16 ) - يك كلمه خوانده نشد .\r\n( 17 ) - دويست و پنجاه و پنج خروار از جمع كل بيشتر است .\r\n( 18 ) - يك كلمه خوانده نشد .\r\n","page_name":" 335 ","page_number":335},
  {"content":"\r\n\r\nبيست و هشت هزار خروار را همه روزه نصف از انبار دولتى و نصف از انبار ملتى ، به نظارت امناى ملت كه جناب حاجى شيخ و حاجى قاسم و حاجى حسن جنابى به جماعت خباز بيگلربيگى تحويل كنند و نرخ غله از قرار خروارى 14 تومان و نان از قرار 12 تومان به وزن جديد ، وزن نمايند به خباز بفروشند . قيمت جنس بعد از آن‌كه در انبار تحويل دادند ، وجه نقد دريافت دارند ، فى التاريخ .\r\n[ صورت دستخطها و سجع مهرهاى حواشى و متن : 
  ] [ حاشيهء چپ : 
  ] به نحوى كه جنابان ملاذى الانام حضور داشتند و قرار دادند و اجزاء محترم مجلس تصديق و تقسيم نمودند به رضاى خاطر چاكر دربار معدلتمدار هم هست و موافقت دارم ، انشاء الله تعالى ، فى التاريخ ، مهر بيضى متوسط به سجع : حسين قلى .\r\nانشاء الله تعالى اطاعت مىشود ، مهر بيضى متوسط به سجع : معتمد التجار . اطاعت ، مهر بيضى متوسط به سجع : - - - « 19 » . اطاعت دارم ، مهر بيضى متوسط به سجع : سعيد الملك .\r\nاطاعت و بندگى مىشود ، مهر بيضى متوسط به سجع : مشير الرعايا . انشاء الله به رأس موعد داده ، أخذ قيمتش را مىنمايد ، مهر بيضى متوسط به سجع : محمد جعفر . صحيح است ، مهر بيضى به سجع : فرامرز . اقل الحاج ابراهيم صراف به قدر قوه اطاعت مىشود ، مهر بيضى بزرگ به سجع : - - - « 20 » . حسب الامر بندگان اقدس ارواحنا فداه بندگى مىشود ، انشاء الله تعالى ، مهر بيضى متوسط به سجع : الراجى على . اطاعت مىشود ، مهر بيضى بزرگ به سجع : معتضد السلطان . قبول دارم ، مهر بيضى كوچك به سجع : مؤتمن دفتر . اطاعت مىشود ، مهر بيضى كوچك به سجع : - - - « 21 » با كمال امتنان اطاعت مىشود ، مهر بيضى كوچك به سجع : مستشار السلطنه . مهر بيضى متوسط به سجع : فتوح الدوله . قبول دارم ، مهر بيضى بزرگ به سجع - - - « 22 » . مهر بيضى بزرگ به سجع :\r\nخليل مقبل الوزاره . از بابت قريهء خواجه پنجاه خروار قبول دارم كارسازى نمايم ، مهر بيضى كوچك به سجع : كريم . مهر بيضى متوسط به سجع : غلامحسين . عبد العلى سلماسى قبول دارم ، مهر بيضى بزرگ به سجع : الراجى عبد العلى . اطاعت مىشود ، مهر بيضى بزرگ به سجع : مسعود ظهير الممالك . انشاء الله اطاعت مىشود ، مهر بيضى كوچك به سجع : يا محمد . قبول دارم ، مهر بيضى متوسط به سجع : عبده الراجى حسن . به طورى كه مقرر فرموده‌اند ، با كمال تشكر و امتنان با طيب نفس قبول است ، انشاء الله تعالى بدون تأخير بندگى خواهد شد ، مهر بيضى كوچك به سجع : موسى الحسينى . به قرارى كه مقرر فرموده‌اند ، قبول است ، مهر بيضى بزرگ به سجع : عبده محمد مهدى الطباطبائى .\r\nقبول دارد اقل السادات ، مهر بيضى بزرگ به سجع : محمد ابن الحسن ابو هاشم الطباطبائى .\r\nقبول است ، مهر بيضى كوچك به سجع : معتمد الرعايا . مهر بيضى متوسط به سجع : مشير\r\n\r\n\r\n","description":"","footnote":"\r\n( 19 ) - يك كلمه خوانده نشد .\r\n( 20 ) - يك كلمه خوانده نشد .\r\n( 21 ) - يك كلمه خوانده نشد .\r\n( 22 ) - يك كلمه خوانده نشد .\r\n","page_name":" 336 ","page_number":336},
  {"content":"\r\n\r\nدفتر . انشاء الله مضايقه نمىشود به قدر استطاعت ، مهر بيضى كوچك به سجع : على بن موسى .\r\nمهر بيضى بزرگ به سجع : ساعد الملك .\r\n[ حاشيهء پائين : 
  ] مهر بيضى متوسط به سجع : - - - « 23 » . مهر بيضى متوسط با نقش شير و خورشيد نشسته به سجع : - - - « 24 » . مهر بيضى كوچك به سجع : يا امام حسن . اقل الحاج قاسم اردبيلى ، مهر بيضى كوچك به سجع : - - - « 25 » . مهر بيضى متوسط به سجع :\r\nملك التجار . مهر بيضى بزرگ به سجع : ابو القاسم مشير لشكر . مهر بيضى بزرگ به سجع :\r\nعبده محمد كاظم الحسنى الحسينى .\r\n[ حاشيه راست : 
  ] به‌طورى كه در مجلس قرار داده‌اند ، صحيح است و بايد اين اشخاص هرچه زودتر غلهء خودشان را بدهند و تقصير قصور در وصول اين غله ، با مأمور است كه بايد با مراقبت تمام وصول نمايد ، 2 جمادى الاولى 1317 ، مهر مربع متوسط به سجع : هو ، وليعهد . سهمى جناب مستطاب شريعتمدار ملاذى الانام آقاى حاجى امام جمعه سلمه الله تعالى به‌طورى كه در متن معين شده ، صحيح و قبول است ، بايد حضرات مزبورين به قرار ذيل برسانند ، جناب جلالت مآب آقاى ساعد الملك از بابت املاك مرند 200 خروار ، آقا ميرزا خليل 100 خروار ، حاجى كريم نايب 100 خروار ، مهر بيضى شكل متوسط به سجع : عبده جعفر ابن ابو القاسم . قبول دارم ، صحيح است ، مهر بيضى كوچك به سجع : عون السلطنه . اطاعت شود ، مهر بيضى بزرگ به سجع : يا الله . يك‌صد خروار با رضاى خاطر هرچه زودتر بندگى خواهد شد ، مشروط كه وجه قيمت آن را به موجب قرارداد ، لدى التحويل دريافت خواهد داشت ، مهر بيضى بزرگ به سجع :\r\nعدل الملك . قبول دارم ، صحيح است ، مهر بيضى متوسط به سجع : مير مناف . اطاعت مىشود ، مهر بيضى بزرگ به سجع : ظهير السلطان . اقل را كه جزو اخوان جناب امين الاياله منظور نموده‌اند به قدر خود اطاعت دارد ، مهر بيضى متوسط به سجع : - - - « 26 » و مهر بيضى متوسط به سجع : - - - « 27 » . اطاعت مىشود ، مهر مربع به سجع : - - - « 28 » .\r\nاطاعت خواهد شد ، مهر بيضى بزرگ به سجع : اسد الله ناظم لشكر . هرچه حصه مىرسد قبول است ، مهر بيضى بزرگ به سجع : - - - « 29 » . اطاعت داريم ، مهر بيضى بزرگ به سجع : - - - « 30 » . اطاعت مىشود ، مهر بيضى بزرگ به سجع : مجيد الملك . حصهء خودم [ را 
  ] قبول دارم كارسازى نمايم بدون تأخير ، مهر بيضى كوچك به سجع : مجد الاياله .\r\nبندهء درگاه به حصهء خودم هرچه باشد حاضرم و قبول دارم ، باقى ورثه نيز حكمش با\r\n\r\n\r\n","description":"","footnote":"\r\n( 23 ) - يك كلمه خوانده نشد .\r\n( 24 ) - يك كلمه خوانده نشد .\r\n( 25 ) - يك كلمه خوانده نشد .\r\n( 26 ) - يك كلمه خوانده نشد .\r\n( 27 ) - يك كلمه خوانده نشد .\r\n( 28 ) - يك كلمه خوانده نشد .\r\n( 29 ) - يك كلمه خوانده نشد .\r\n( 30 ) - يك كلمه خوانده نشد .\r\n","page_name":" 337 ","page_number":337},
  {"content":"\r\n\r\nجناب مستطاب شريعتمدار ملاذى الانام بندگان آقاى حاجى ميرزا حسن آقاى مجتهد مدظله است كه ولايت شرعى دارند ، مهر بيضى كوچك به سجع : غلامعلى . از جانب سركار حاجى امين آقا قبول دارم ، مهر مربع درشت به سجع : على بن محمد ابن نجف الطباطبائى . حصهء خودم را قبول و اطاعت دارم ، مهر بيضى متوسط به سجع : عيسى ابن على بن مهدى . با كمال امتنان از طرف خود قبول و در اين مسئله ، رعايت كارگزاران دولت عليه را لازم مىدانم و به هرنحوى است از طرف جناب مستطاب اجل آقاى علاء الملك جابجا كرده ، انشاء الله مىرسانم ، مهر مربع بزرگ به سجع : - - - « 31 » . داعى به رضاى خاطر مقدار سى خروار غله كارسازى خواهد نمود ، مشروط بر اين‌كه وجه مزبور قرار برسد ، مهر بيضى كوچك به سجع : - - - « 32 » . اقل السادات از جانب سركار نواب مستطاب اشرف و الا شاهزاده ظفر السلطنه مدظله العالى اطاعت كرده و انشاء الله تقديم مىنمايم ، مهر بيضى كوچك به سجع : عبده حسن الحسينى . حاجى رحيم قبول دارم ، مهر بيضى بزرگ به سجع : - - - « 33 » . اقل چاكران از بابت حصهء خودم قبول دارم ، مهر بيضى كوچك به سجع : يا محمد . مهر بيضى كوچك به سجع : - - - « 34 » . اطاعت مىنمايم ، مهر بيضى متوسط به سجع : يا محمد . داعى حاضر مجلس قرار داد مرقوم بودم و آنچه مرقوم شده به رضاى خاطر داعى قبول است و انشاء الله تعالى كارسازى مىشود ، فى التاريخ ، مهر مربع بزرگ به سجع : الله محمد على ، حسين بن محمد باقر . اين بندگان نسبت به سهم ملزمى خود تعبدا اطاعت داريم ، مهر بيضى كوچك به سجع : ع ل ى و مهر بيضى كوچك به سجع : يا الله حسن . قبول دارم ، صحيح است ، مهر بيضى متوسط به سجع :\r\nعبده الراجى مهدى . صحيح است ، اقل ابو القاسم ، مهر بيضى متوسط به سجع : ابو القاسم .\r\nقبول دارم ، صحيح است ، مهر بيضى متوسط به سجع : - - - « 35 » . مهر بيضى كوچك به سجع : يا جواد . مهر بيضى بزرگ به سجع : عبده محمد صادق بن جعفر . قبول دارم ، صحيح است ، مهر بيضى متوسط به سجع : عبده جعفر ابن ابو القاسم . قبول دارم ، صحيح است ، مهر بيضى بزرگ به سجع : عبد الكريم . مهر بيضى متوسط به سجع : محمد قلى مؤتمن الرعايا . از بابت ورثهء مرحوم شمس العلماء طاب ثراه قبول است ، مهر بيضى متوسط به سجع : - - - « 36 » . حصهء خودم و حصهء برادرم را قبول دارم ، مهر مربع بزرگ به سجع : - - - « 37 » . اين چاكر در دادن سهم خود و پسران به قدر استطاعت به قدر پنجاه خروار حاضر است ، مهر بيضى متوسط به سجع : محمد رفيع .\r\n\r\n\r\n","description":"","footnote":"\r\n( 31 ) - يك كلمه خوانده نشد .\r\n( 32 ) - يك كلمه خوانده نشد .\r\n( 33 ) - يك كلمه خوانده نشد .\r\n( 34 ) - يك كلمه خوانده نشد .\r\n( 35 ) - يك كلمه خوانده نشد .\r\n( 36 ) - يك كلمه خوانده نشد .\r\n( 37 ) - يك كلمه خوانده نشد .\r\n","page_name":" 338 ","page_number":338},
  {"content":"\r\n\r\n\r\nضميمهء و تفصيل سفر بنادر ، 1310 قمرى\r\nروز يك‌شنبه 14 ربيع الاول ، سه ساعت و نيم به غروب مانده ، به عزم سفر بنادر و جزاير از بندر بوشهر حركت كرده ، مشايعت‌كنندگان را همه از جلوى چهار برج كه محل ركوب به جاليبوت است ، وداع و متفرق كرديم ؛ در جاليبوت نشستيم . در ظرف سه ربع ساعت ، از آنجا به قادى كه لنگرگاه جهازات بود ، به واسطهء مساعدت باد رسيديم .\r\nسوار كشتى پرسپوليس شديم . چون حاجى احمد خان و ميرزا حسين معلم و ناظر خودم نرسيده بودند ، به قدر يك ساعت معطل شديم . در ساعت دو ربع به غروب مانده ، جهاز لنگر كشيد . آن شب و فردا تا يك ساعت به غروب مانده ، آمديم به جزيرهء شيخ رسيديم كه شرح حال او را در ضمن جزاير خواهم نوشت . از اين جزيره مقارن مغرب گذشتيم .\r\nكاپيتان و احمد خان سرتيپ گفتند ، قدرى بخار جهاز را كم كرده‌ايم كه بىموقع وارد لنگه نشويم . طلوع فجر رسيديم به محاذى جزيرهء قيس كه بيان حالات و مناسبات او را هم در جزء ساير جزاير خواهم نوشت . از جزيرهء قيس در مدت چهار ساعت آمديم به لنگرگاه بندر لنگه . چهار ساعت از روز سه‌شنبه 16 گذشته ، به لنگرگاه لنگه رسيديم .\r\nمنظره بندر لنگه از اغلب بنادر زيباتر است ، زيرا كه اغلب بيوتات در خط كنار درياست .\r\nخصوصا در اين سه سال حكومت سعد الملك ، بازار و دكاكين خوش وضع و عمارات مرغوب كه در كنار دريا ساخته شده است ، يكى برده ، بر شكوه اين بندر افزوده است .\r\nحاجى محمد بن عباس هم مسجد و منارهء خوبى احداث كرده است . اگرچه كنار دريا نيست ، ولى منارهء مسجد ، اسباب شكوه اين بندر شده است . نخلستان در پشت ابنيه واقع است كه مزيد نمايش و زيبائى است . بركه‌هاى زيادى هم در اين سه سال ايجاد كرده‌اند كه بعضى نصف بركهء دريا دولت نادر شاه عليه الرحمه مىشود . گنبد اين بركه‌ها هم چون همه گچ سفيد است ، مزيد نمايش بندر شده .\r\nجاليبوت حاضر كردند . تجار مستقبل هم با جاليبوت آمدند ؛ سوار شديم رفتيم .\r\nدر جلوى قلعهء خراب دولتى پياده شديم . براى منزل چادر زده بودند . اين قلعه از اصل بناى مشايخ جواسم است كه حكام زمان سابق لنگه بودند . به وضع‌هاى عربى بيوتاتش را ساخته بودند ، ولى ديوار و چهار برج مرتفع داشت . چون از دولت حكم شده بود كه ملك التجار آنجا را به قاعده بسازد ، بعد از گرفتارى شيخ غصيب كه آخرين حاكم جواسمى بود ، ملك التجار اين قلعه را به خيال تجديد و ساختن به وضع مرغوب جديد ، خراب كرده است كه فقط دو برج شكسته و يك مرتبهء غير مسكون باقى است . بعد از خراب كردن ، بازديد خرج تعمير را كرده‌اند ؛ آن مبلغى كه از ديوان مرحمت شده بود ، وفا به خرجش نمىكرد . قدرى هم به مصرف تخريب رسيده بود ، لهذا بناى جديد را موقوف و ابنيه به همان حالت ويرانى باقى است . نه حاكم و نه سرباز و توپچى و نه توپ دولتى ، هيچ‌يك جائى و سرسايه‌اى ندارند . ده روز در بندر لنگه براى رفع اختلافى كه فيما بين شيعى و سنى اتفاق افتاده بود و بعضى محاكمات متفرقه ماندم . حساب ماليات\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nرا هم پرداختم ، فقط باقى گمرك ماند . چون در مأموريت سابق كه سنهء 1299 بود به واسطهء بىمنزلى در بيرونى حاجى محمد ابن عباس منزل كرده بودم و اتاق خوبى نداشت ، عهد كرده بود بالاخانهء خوب عجمى بسازد . در حكومت سعد الملك به همان دستورالعمل ساخته بود . مكرر گفت كه ، من براى منزلگاه شما بالاخانه‌اى ساخته‌ام . من هم روز دوم خبر كردم كه ، چون مادر حاجى محمد يك ماه قبل فوت شده است ، وقتى كه مىخواهم سوار كشتى بشوم ، مىروم منزل حاجى . سه ساعت به غروب مانده بنه و همراهان رفتند كشتى ؛ خودم با حاجى احمد خان رفتيم منزل حاجى . در همان بالاخانه كه اسمش را سعدآباد گذاشته ، قهوه و يك پياله چاى صرف شد ؛ قدرى هم انار مسقط كه امتياز دارد آورد . برخاستيم آمديم . خود حاجى هم آمد . در جاليبوت نشستيم آمديم جهاز . در جهاز حاجى را با جمع تجار شيعه و سنى و بحرينى عود دادم . شب را در همان لنگرگاه بوديم . طلوع جمعه 26 ربيع الثانى در حالتى كه جهاز ميل هم رسيد ، ديگر معطل گرفتن كاغذ بوشهر نشديم ؛ لنگر برداشتيم . دو ساعت و نيم طى مسافت كه 21 ميل است كرديم و به لنگرگاه با سعيدو رسيديم . كشتى لنگر انداخت . خودم و احمد خان سرتيپ و حاجى احمد خان و معلم اول جهاز با چهار نفر نوكر پياده شديم رفتيم . در ظرف دو ساعت و نيم تمام قطعهء متعلق به انگليس‌ها را سياحت كرده ، مراجعت به جهاز كرديم . آنچه متعلق به اين جزيره هم هست ، مفصلا در ذيل ساير جزاير مىنويسم .\r\nساعت پنج از روز گذشته وارد جهاز شديم . چون از راه خوريه كه در دو سال قبل سعد الملك به بندر عباس رفته بود جهاز ديگرى عبور نكرده است ، من براى تكميل علم اجزاء جهاز و خودم ، دو معلم عرب كامل از بندر لنگه برداشته بودم كه اسامى آن‌ها از قرار تفصيل است . متوكلا على الله ساعت پنج لنگر برداشتيم . تقريبا سه و نيم به غروب مانده به مضيقى كه اصل خوريه است رسيديم . آنجا آب خليج يك شعبه‌اش از وسط دو زمينى كه به منزلهء جزيره است و تماما درخت سبز و خوشرنگ مىگذرد . يكى از اين دو قطعه زمين متصل است به ساحل جزيره . عبور از اين خوريه خيلى خطر دارد . تشويش زياد است . جهاز از خوريه در ظرف يك ساعت و ربع گذشت . رسيديم به خور قريهء لافت . ابتدا سعد الملك به اين ملاحظه اين راه را اختيار كرده است كه در وقت گودى رفتن جهاز دولتى ، هرگاه فقط منظور پاك كردن كنار و لنگ چرخ و جسد جهاز باشد ، ديگر حاجت بردن بمبئى نشود ؛ مگر وقتىكه تعميرات ديگر داشته باشد . يك ساعت و نيم به غروب مانده رسيديم به محاذى قريهء لافت . هم وقت مقتضى سير كامل در خور لافت و خود لافت نبود و هم باد و طوفان بود ؛ لنگر انداختيم . كدخداى آنجا كه سعيد بن صالح نام دارد و فارسى هم مىداند ، آمد استقبال . با او قرار داديم كه فردا طلوع آفتاب مىآئيم به لافت . صبح اول آفتاب با چند نفر و احمد خان سرتيپ و حاجى احمد خان و كاپيتان جهاز سوار شديم به جاليبوت . از خور رفتيم تا پاى قلعه پياده شديم .\r\nكدخدا دو قربانى كشت . رفتيم قلعه و چاه‌هاى آب شيرين را كه هردو از ابنيهء نادر شاه افشار است ، سير كرديم . راپورت اين هم در ذيل جزاير نوشته خواهد شد .\r\nسه ساعت و نيم ذهاب و اياب و سياحت لافت طول كشيد . مراجعت به جهاز كرديم .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمجملا از حد باسعيدو تا به قشم - اين جزيره كه در كتب ، بعضى جزيرة الطويل و پاره‌اى قشم مىنويسند - ، به موجب تفصيل ذيل ، دهات در دو سمت او واقع است كه ابتداى آن‌ها از طرف مغرب شمالى و انتهاى قشم از سمت مشرق جنوبى خود خور قريهء لافت ، براى گودى جهاز در صورتىكه جز پاك كردن كار ديگر نداشته باشد ، كمال امتياز را دارد . از آنجا كدخداى لافت را اذن معاودت دادم . در ساعت چهار لنگر برداشتيم . باز از اينجا به قدر سه چهار ميل كه مىرود ، محل خطر است ؛ زيرا كه دماغه‌اى از كوه طرف ساحل عباسى كه در غرب بندر خمير است ، داخل دريا مىشود كه اغلب جاها آب كفايت سير كشتى را نمىكند . يك جهاز انگليس‌ها كه متعلق به كمپانى ميل بوده است ، بيست و چهار سال قبل از اين در همين خط شكسته و اسبق از او هم جهاز بادى معتبرى از مسقطىها همين‌جا شكسته است . به تشويش و احتياط زياد از اين خط گذشتيم . وقتىكه مقابل كوه مخروطى جزيرهء قشم كه معروف به رسور است رسيديم ، ديگر معلم‌هاى عرب خوشوقت و از انداختن بليط آسوده شدند ؛ زيرا كه از دو ميل به باسعيدو مانده تا آنجا ، متصل با بليط آب را مىپيمودند و به معلم و سكانچى جهاز از عمق دريا خبر مىدادند و تعليم مىكردند كه از كدام طرف سير كنند .\r\nبعد از گذشتن از اين مخاطرات ، روز بيست و هفتم ، چهار ساعت به غروب مانده وارد لنگرگاه عباسى شديم . جاليبوت زيادى به استقبال آوردند . رفتيم در اسكلهء جديدى كه از مستحدثات خودم است كه در سنهء 1299 استدعا كردم اولياى دولت دو هزار تومان دادند ايجاد كردم و از آن سنه الى حال سالى سيصد تومان حق العبور به ديوان عايد مىشود ، پياده شديم . سعد الملك دار العلم دولتى را چون جائى نداشت ، در وسط اين اسكله بنا كرده است . اسكله منتهى مىشود به جلوى عمارت و لنديزى كه محل ورود و خروج مال التجاره و محمولات است . در حكومت سعد الملك ، آن‌قدر دكاكين و ابنيه در عباسى احداث شده است كه ابدا شباهت به سنوات سابقه ندارد . زيرا كه من از سنهء 1275 الى حال ، بنادر را سه دفعه ديده بودم و اين مأموريت ، ديدن چهارم است . يك توپخانهء مختصرى هم حاجى حضرتقلى بيگ ياور در هشت سال قبل ساخته‌اند .\r\nآن هم به ترتيب نسبت به ساير بنادر ، جاى شكر و مسرت دارد . ده روز در عباسى براى كارهاى حكومتى و ولايتى توقف كردم . روز جمعه دهم ربيع الثانى به عزم رسيدگى به كارهاى تعميرات قلعهء جاسك ، از عباسى سوار جهاز پرس‌پليس شديم . در مدت يك ساعت و نيم رفتيم به جزيرهء خارك . پانزده ميل راه است . چون جهاز تعادل نداشت و سبك بود ، خبر كرده بودم چهارده بكاره سنگ آنجا حاضر كرده بودند . لنگر انداختيم .\r\nسنگ‌ها را به جهت سنگينى ، حمل جهاز كرديم . خودم و همراهان پياده شديم ، رفتيم قلعه و لنديزى و ساير جاها را گردش كرديم . اين دفعهء سوم است كه من اينجا را سياحت كرده‌ام . حيف از اين بنا كه قريب الانطماس است . اگرچه حاصلى ندارد ، ولى عظمت و وضع بناى او قابل حفظ بود . يك ساعت و نيم به غروب مانده از آنجا لنگر برداشتيم .\r\nاز طريق غير معمول كه فيما بين هرمز است و راه ميناب ، رفتيم داخل خط معبر كشتىها شديم .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nصبح شنبه يازدهم ، سه ساعت و بيست دقيقه از روز گذشته رسيديم به لنگرگاه جاسك . معلوم شد كه باليوز هم سه روز قبل از ما وارد جاسك شده است . در ورود ما ، پياده شده رفته بود تلگرافخانه ؛ فورا مراجعت كرد . با استيملنج ، ميرزا ابو القاسم منشى عربى خود را كه كنگانى الاصل است فرستاد به احوالپرسى من . اظهار كردم كه ، از ديشب تب عارضم شده است و به احتياط آن‌كه مبادا كسالتم شديد شود ، امروز مىخواهم پياده شوم . ميرزا ابو القاسم منشى رفت . مجددا پيغام آورد كه ، خواهش دارم امروز شما را ملاقات كنم . شايد فردا ميل بيايد و نوشتجات مرا بدهد و من ديگر نتوانم توقف كنم . احمد خان سرتيپ را فرستادم به احوالپرسى . ضمنا خواهش كردم كه ملاقات را به فردا بگذارد . قبول نكرده بود . نيم ساعت بعد از مراجعت احمد خان ، با نايب اول خودش با لباس رسمى سوار استيملنج شدند آمدند . وقتىكه از جهاز خودشان پياده شدند ، براى آن‌كه مرا ملتفت نمايند كه انتظار توپ احترام داريم ، از جهاز خودشان سيزده توپ احترام براى او زدند . وقتىكه آمد وارد جهاز شد ، از موج و تلاطم دريا شكايت كرد كه ، با اين حالت كسالت ، امروز نمىتوانيد پياده شويد . من دكتر بروك را بعد از مراجعت به عيادت مىفرستم . قدرى صحبت داشت و رفت . وقتىكه از جهاز پرس‌پليس به استيملنج نشست ، من هم گفتم سيزده تير توپ احترام زدند . از بسكه توپچىهاى ما بىسررشته بودند ، انگشت يكى را آتشخانهء توپ برد . به محض رسيدن به جهاز خودشان ، دكتر بروك را باز با استيملنج فرستاده بود براى عيادت . مرا ديد و رفت . توپچى را هم ديد . باليوز قدغن كرده بود استيملنج را براى سوارى من ، كه بروم به ساحل ؛ گذاشت و رفت . اسباب جراحى خود را با جاليبوت آورد . انگشت توپچى را بريد و بست و دستورالعمل چهار پنج روزه داد و رفت . من به باليوز پيغام كردم كه ، لباس رسمى همراه ندارم ؛ اسباب گله نشود . جواب داده بود ، همين‌قدر كه امروز با حالت كسالت قبول زحمت بازديد كنيد و مادام توقف اينجا با استيملنج من به ساحل برويد ، من ممنون مىشوم . يك ساعت بعد از ظهر با استيملنج آن‌ها حاجى احمد خان و احمد خان سرتيپ را همراه بردم . رفتيم بازديد كرديم . خيلى احترام كرد . نايب را تا سر پله فرستاده بود با كاپيتان . خودش در جلوى سالون ايستاده بود ، باز لباس نيم رسمى پوشيده . رفتيم قهوه و شربت صرف كرديم . برخاستيم آمديم ، از جهاز رالينسون پياده شديم .\r\nميرزا ابو القاسم را همراه فرستاد كه تا كنار بيايد ، آنجا توقف كند با استيملنج تا مراجعت . وقت پياده شدن من ، هفده تير توپ احترام انداختند . با مشقت و زحمت زياد به واسطهء امواج و تلاطم ، به ساحل رسيديم . رفتيم قلعه ، بنائىها را ديدم و دستورالعمل دادم . به قدر يك ساعت و نيم هم نشستيم . در مراجعت به يك زحمت و افتضاحى به استيملنج رسيديم كه نمىتوان تحرير كرد . آمديم پرس‌پليس . ده تومان به عملهء استيملنج و سى تومان به ميرزا ابو القاسم انعام دادم . ميرزا ابو القاسم را عود دادم رفت . صبح آن روز كه يكشنبه بود ، باز دكتر بروك را با استيملنج فرستاده بود براى عيادت من و معالجهء توپچى . ميرزا ابو القاسم هم آمد كه ، باليوز صاحب مىگويد من به ساحل با جاليبوت\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمىروم . اين استيملنج در پاى پرس‌پليس براى ركوب شما بماند . قبول نكردم ؛ با دكتر مراجعت كرد . من با جاليبوت پياده شدم . رفتم تمام اراضى متصرفى انگليس‌ها را با ابنيه و غيره سياحت كردم . مأمور هم با جاليبوت آمد رفت تلگرافخانه . اگرچه نقشه و مساحت آنجا را احمد خان سرتيپ به دربار فرستاده است ، ولى چون همه‌كس به آن نقشه‌ها دسترسى ندارد ، راپورت و شرح وضع آنجا را هم در ذيل جزاير و بنادر غير معروف مىنويسم . در ساعت پنج از روز گذشته با حالت كسالت و خستگى پياده‌روى ، مراجعت به جهاز نمودم . چون به توسط ميرزا ابو القاسم گله كرده بود كه نايب الحكومهء بندر لنگه نيامد به جهاز مرا ملاقات كند ، از جهاز ، غلامرضا بيگ نايب جاسك را فرستادم كه ، اولا به باليوز بگو من چون ناخوشم ، امروز عصر مىروم . نايب الحكومهء آنجا براى همه قسم مرجوعات و استرضاى خاطر شما حاضر است . جواب داده بود كه ، فردا دوشنبه است ، ميل مىآيد . من هم نوشتجات ميل را مىگيرم مىروم به ساحل عمان . نايب فوج هم فضولى كرده با غلامرضا بيگ بىاذن من رفته بود . اظهار بدگذرانى فوج را كرده بود كه ، از بس نان خرما و ماهى خورده‌اند ، همه مريض شده‌اند ؛ طبيب نداريم ، دوا نداريم . غلامرضا بيگ برخاسته بود . او را هم ميرزا ابو القاسم منشى به تعصب ملى منع كرده بود . آمدند . من هم مناسب مقام ندانستم كه سريعا او را تأديب كنم . عصر يكشنبه دوازدهم ، سه ساعت به غروب مانده لنگر برداشتيم ، روانه شديم . بعد از آمدن ما ، يك قبضه تفنگ دولول براى غلامرضا بيگ و يك قبضه يك لوله براى نايب فوج فرستاده بود . غلامرضا بيگ پنج تومان به حامل داده بود .\r\nساعت به غروب مانده از جاسك جهاز حركت كرد و به خط مستقيم دو ساعت از روز دوشنبه سيزدهم ربيع الاولى گذشته ، وارد لنگرگاه عباسى شد . از جاسك الى عباسى را در 16 ساعت طى كرديم . در ذهاب ، طوفان اذيت كرد كه جز من و احمد خان سرتيپ و حاجى احمد خان ، كسى حالت نشستن و اكل و شرب نداشت . ولى در اياب ، دريا آرام بود . بعد از ورود ما به عباسى با وجودى كه باليوز صريحا گفت كه ديگر به ساحل ايران عبور نمىكنم ، روز بيست و يكم آمده بود جزيرهء هرمز . جهاز رالينسون با دوربين پيدا بود . يك شبانه روز ماند . جاليبوت فرستاد كاغذهايش را از ميل بوشهر گرفتند . بعد حركت كردند و به سمت عمان رفتند . من هم كاغذهاى ميل بوشهر را نوشتم و كارهاى اساسى را سر و سامانى داده ، روز چهاردهم ربيع الثانى چهار سر اسب و يك جلودار همراه حاجى شيخ حسن كلانتر ميناب از راه خشكى ، طريقى كه آب و آبادى ندارد ، دادم آذوقه برداشتند رفتند ميناب . رئيس حسن خان كلانتر شميلات را روانه كردم كه هرچه اسب و قاطر دارد ، بردارد ببرد ميناب . پنج بكاره و پنج جاليبوت كرايه كردم براى بنه و چادر و همراهان . روز شنبه هجدهم ربيع الثانى ، چهار ساعت به غروب مانده همه در بكاره‌ها سوار شديم . جاليبوت‌ها را ترك كرديم . پرده‌ها را كشيدند . باد چندان عيب نداشت . تا هرمز كه هفت ميل است ، در سه ساعت و نيم آمديم . يك ميدان فاصله از آبادى ، لنگر انداختيم . پياده شدند ، شام طبخ كردند . ساعت چهار چون خورش‌ها را از عباسى آورده بودند ، شام مهيا شد . صرف كرديم و ساعت\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nپنج رفتيم ميان بكاره‌ها . ناهار همه را در قابلمه كشيده بودند ، برداشتند . اول نسيم مساعدى مىآمد ؛ به طمع آن نسيم ، فورا پرده كشيدند . قدرى رفتيم باد افتاد ؛ سرگردان مانديم . به هزار زحمت از هرمز تا دهنهء خور ميناب ، پنج ساعت از روز گذشته رسيديم .\r\nآنجا حاجى ابراهيم معلم قسمى چوب بلندى براى علامت نصب كرده است و آب در دهنهء خور يك ذرع بيشتر عمق ندارد . ابتداى مره بود كه آب داخل خور مىشد .\r\nاحتياطا از بكاره‌ها پياده شديم ، در جاليبوت نشستيم . قدرى هوا مساعدت كرد . از دهنهء خور تا جائى كه ديگر خشكى است و بايد پياده شد ، به قول معلم‌ها نه ميل است ؛ در ساعت و نيم رفتيم . آنجا چون آبادى ندارد ، در كنار و انتهاى خور چند كپر از چوب خرما براى انبار محمولات و نشيمن گمركچى ساخته‌اند . براى ما هم چهار كپر مقبول از چوب خرما ساخته بودند و فرش كرده بودند . حاج شيخ حسن كلانتر با جمعى و جلودار خودم و چند اسب از خودشان حاضر بودند .\r\nما در روز يك‌شنبه نوزدهم ، بعد از ظهر از جاليبوت پياده شديم . رفتيم در كپرها نشستيم تا بكاره‌هاى بنه رسيد . شتر زيادى حاضر كرده بودند . بارها را از بكاره‌ها پايين آوردند ، بار شترها كردند و به طرف قريهء دهو كه يك فرسخ راه است بردند .\r\nما هم نماز خوانديم و سوار شديم . در اين محل بىآبادى كه زمينش كوير است ، دو آب انبار براى عابرين ساخته‌اند ؛ يكى را شيخ سعد عرب در زمان حكومت خودشان ساخته ، يكى را حاجى شيخ حسن كلانتر . ماهى دو دفعه از دهات آب شيرين مىآورند ، آب انبارها را پر مىكنند . خيلى اسباب راحت و احياى نفوس است . از آنجا دو ساعت و نيم به غروب مانده سوار شديم . يك ساعت به غروب مانده وارد قريهء دهو شديم . در وسط نخلستان ، در زمين وسيع باصفائى در كنار نهر آب شيرين ، چادرهاى مرا زده بودند . ولى از بسكه كپرها خوب و خوشگل بود ، همه در كپر منزل كرديم . سبحان الله ! اين مردم كه بعد از شش ماه آب شيرين جارى ديدند ، چه حالت وجد و طربى حاصل كردند ؟ ! شب را آنجا خيلى به همه خوش گذشت . با اين‌كه شب اول قوس بود ، هيچ‌كس شب ميل نداشت لحاف بر روى خود بكشد . صبح طلوع فجر ، بنه بار كرد رفت به طرف ميناب . به من گفتند ، تا ميناب سه فرسخ است و دو راه دارد ؛ يكى از وسط نخيلات مىرود كه گل و لاى و جوى آب زياد دارد و همه جا آبادى است ، يكى در صحرا مىرود كه خشك است .\r\nمن راه خشكى را اختيار كردم . در چهار ساعت از قريهء دهو به ميناب رسيديم . آنجا خانهء حاجى عبد الرحمن حيدرآبادى مستأجر گمرك را كه آب جارى متصل و حوض و باغچه كوچكى مشتمل بر ده درخت نارنج و ليمو دارد ، براى من مشخص كرده بودند .\r\nسه چهار خانه هم براى همراهان . حاجى احمد خان هم در خانهء حاجى شيخ محمد برادرزنش كه كلانتر سابق ميناب و حالا مجاور عتبات است منزل كرد .\r\nلازم است شرح داده شود كه جلگهء ميناب واقع شده است در دامن كوه بزرگى كه در ساحل خليج همه‌جا ممتد است . به اختلاف اعوجاج خليج ، جهت او تغيير مىكند .\r\nدر بالاى دشتستان معروف به كوه گيسكان و در آنجا در بالاى خورمج ، كوه خورمج .\r\nاز روى دشتى مىگذرد و از بالاى گيسكان و علويه و ساير بنادر كوچك ، به بندر لنگه\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمىكشد . آنجا فاصل لنگه و بستك است كه كل بنادر در دامن اين كوه واقع و اغلب از مغرب مايل به شمالى و شمال آن‌ها مىگذرد . سوى بوشهر وقتىكه به عباسى مىرسد ، كوه گناوه مىگويند . از آنجا كه به شميلات مىآيد ، كوه شميل ناميده مىشود . بعد مىكشد به روى ميناب كه فاصله مىدهد رودان و بشاگرد را از ميناب . و بيابان در اين نقطه ، شمال شرقى ميناب را گرفته است . و ميناب در دامن جنوب و مغربى اين كوه واقع مىشود .\r\nولى در ريشهء اين كوه ، كوه كوچك ممتدى هست كه در بعضى محل‌ها ارتفاعى ابدا ندارد . در ميناب ارتفاعش حايل ما بين آبادىها و كوه بزرگ است . تمام بلوك ميناب در زير رشتهء كوچك است . از سمت شمال شرقى اين كوه ، رودخانه‌اى از طرف بلوك رودان به اين جلگه داخل مىشود كه در نقصان آب ، تقريبا صد سنگ عراقى آب دارد در كمال شيرينى . و اين فاضل رودخانهء رودان است . وقتىكه به دهنهء كوه مىرسد ، سدى از چوب و خاك جلوى او بسته و دو شعبه كرده‌اند . يك شعبه به سمت شرقى جلگه مىرود كه عليا مىگويند و قصبهء ميناب كه در ابتداى اين شعبه ، متصل به كوه است ، سهم خود را بر مىدارد به باغات و زراعات مىبرد . تتمه ، سهم قراء ديگر عليا كه هريك نهرى جداگانه دارد .\r\nقصبهء ميناب دو هزار خانوار سكنه دارد . اغلب خانه‌ها كپر چوب خرماست ، حتى بازارهايشان . ميان قلعه‌اى در دامنهء اين كوه كوچك در دهنهء دره ، مجراى رودخانه از قديم بوده است كه عرض و طول و وضع آن از قرار شرح حاشيه است . بعد از اين‌كه در عهد شاهنشاه رضوان مهد محمد شاه ، فضلعلى خان قره باغى حاكم كرمان با جمعيت زيادى آمده و فتح آن قلعه ميسر نشد ، كار را به مصالحت گذرانيده‌اند . شيخ كه از جانب امام مسقط حاكم بوده است ، در دامن آن كوه هم قلعهء ديگرى احداث كرده است كه منازل معتبرين آنجا بوده است . ولى آب جارى ندارند . در قلعهء بالا هم كه از ابنيهء قديمه و به منزلهء ارك است ، شيخ سبحان پسر شيخ سيف ، عمارات عربى خوب خوش منظره داشته كه حالا عالى و سافل هردو ، عالىها و سافل‌ها شده است . ولى قلعهء ارك از جاهائى است كه در تمام ايران به اين منظر و صفا ، جائى نبوده است . يكى از علامات آبادى و كار خوب ، منحصر به يك حمامى است كه احمد شاه خان در اين قلعه احداث كرده است .\r\nباغات خوب دارد ، بدون ديوار . خيابان‌هاى وسيع . باغ‌ها درخت‌هايش منحصر به نخل و انبه و بادام و ليموى شيرين و ليموى آب و نارنج و . . . « 38 » تلخه است . گل رازقى و ياس و چنبرى و درخت بسيارى هم دارد . طرف مغرب شمالى ، شعبهء سفلى است و در اول او ، باغ ملك و جو باريك حاجى احمد خان است كه آب آن‌ها مشترك با نهر عمومى نيست .\r\nبه مسافت بعيدى بالاتر از اين دو شعبه ، از رودخانهء بند برمىدارند . يك شعبهء او مخصوص باغ ملك و جو باريك حاجى احمد خان است كه دو باغ است ، ولى خيلى باصفا و خوش هوا . يكى هم مىرود به قريهء شهوار كه خرده مالك است . شعبهء بزرگ كه از زير نهر شهوار برداشته مىشود ، به ساير قرا سفلى مىرود . مع هذا ، از زير بند به قدر سى سنگ\r\n\r\n\r\n","description":"","footnote":"\r\n( 38 ) - يك كلمه خوانده نشد .\r\n","page_name":" 345 ","page_number":345},
  {"content":"\r\n\r\nآب به هدر مىرود . متدرجا آب سفلى زياد مىشود و فرو مىرود و باز از زمين بالا مىآيد درخور .\r\n\r\nضميمهء ز بسم الله الباقى ديباچه\r\n« 39 » اخلاف من هريك خلف است ، اين صحيفهء سادهء بدون اغراق و اغلاق را براى بصيرت و تنبه او مىنويسم ، كه شامل فوائد تاريخى و تبصره بر انقلابات احوال دهر ، و اجراى حكم تقدير و تحويل حال به احوال مختلفهء متضاده ، و بىمدخلى عقول و تدابير در پيشامد امور است .\r\nاز جمله مطالبى كه هيچ‌يك از مورخين ملتفت نشده‌اند ، و بدين واسطه ، بعد از انقضاى هرطبقه از سلاطين يا غلبهء طايفه‌اى به طايفهء ديگر يا سلطنتى به سلطنتى ، اصناف مردم و درجات هريك و الفاظ موضوعه براى هرمقامى يا منزلى يا آلت و اسبابى ، مجهول و مبهم مىماند . نظاير اين ، در « رجال سيف و قلم » سلاطين ترك و سلاجقه و غزنويه و سامانيه و گروكانيه و ديالمه ، و مقادير و اوزان و مسكوكات و ملبوسات و نحو ذالك ، بىشمار است كه ما امروز نمىشناسيم . حتى با قرب عهد ، اصطلاحات زمان صفويه و زنديه هم غالبا معلوم و مضبوط نيست . من در خاطر داشتم كتابى مشتمل بر آنچه در زمان دولت سلاطين قاجاريه مصطلح و مستعمل بود ، بنويسم . خود به واسطهء توغل و تكفل مشاغل دولتى ، و اصرار طبيعى در مباشرت جزئى و كلى امور به نفس خود ، و نوائب و حوادثى كه بعدها در اين اجزاء مكشوف خواهد افتاد ، موفق نشدم . از اهل علم و ادب هم ، كسى كه جامع و لايق اين مقصود باشد و به مبلغى اجير كنم ، نيافتم . امروز كه مىخواهم اين رساله را بنويسم ، حاجت افتاد كه در يك شعبهء از آن ، توضيحى بشود .\r\nبايد دانست ، از ابتداى دولت قاجاريه تا سنهء 1222 « 40 » كه بناى قشون نظامى در ايران شد ، طبقات مستخدمين دولت دو صنف بودند : « قلم » و « سيف » .\r\nاما ارباب قلم : اول صدر اعظم ، بعد از آن مستوفى الممالك كه رئيس طبقهء مستوفيان بود . و اين طبقه ، حساب جمع و خرج مملكت را داشتند ، هر نفرى يكى از ولايات ممالك محروسه را . و نيز هرچه به اجراى قشون و مصرف لشگرى مىرسيد يا مصارف متفرقه ، بايد جمعا و خرجا به مهر و اطلاع اين طبقه باشد ؛ و جزء جمع تمام قراء و مزارع را ،\r\n\r\n\r\n","description":"","footnote":"\r\n( 39 ) - اين ديباچه را حسين قلى خان براى كتاب تاريخى كه تصميم تأليف آن را داشته ، نوشته است . متن موجود آن ، ناتمام است ؛ مع هذا چون مفيد فايدت تاريخى تواند بود ، به درج آن در اين قسمت مبادرت ورزيديم . بيافزائيم كه به واسطهء مشغلهء دولتى ، حسين قلى خان موفق به تأليف تاريخ مزبور نگرديد .\r\n( 40 ) - دو سال بعد از شروع جنگ اول ايران و روس كه عباس ميرزا وليعهد تصميم به اصلاح قشون ايران به سبك دول غربى گرفت .\r\n","page_name":" 346 ","page_number":346},
  {"content":"\r\n\r\nصورت مضبوط در دفتر داشته باشند . در اول سال ، كتابچهء جمع و خرج عادى معمولى را بنويسند و مستوفى الممالك بعد از ملاحظه و امضاء ، به نظر صدر اعظم برسانند و به اذن صدر اعظم ، به عرض پادشاه و دستخط لفظ « صحيح است » برسانند . و اين طبقه ، بر ديگر اصناف اهل قلم مزيت داشتند . بعد از آن لشكر نويسان بودند كه رئيس آن‌ها چندى موسوم به لشكر نويسباشى بود . در عهد شاهنشاه مبرور محمد شاه كه ميرزا آقا خان شخصا محل اعتناء و اعتبار شد ، اين لفظ دربارهء برادر كهتر ، ميرزا فتح الله مقرر شد و خود او را وزير لشكر مخاطب نمودند . طبقهء ديگر ، منشى بود كه رسائل و فرامين بر عهدهء آن‌ها بود . رئيس آن‌ها را منشى الممالك مىگفتند . و از اين طبقه ، انحصار بدولت نداشت ؛ هريك از حكام يا طبقات ديگر ، اعم از آن‌كه خود سواد تحرير و قرائت داشته باشند يا فاقد باشند ، قادر به استخدام يك نفر منشى بودند . درجهء دوم از استيفاء و لشكرنويس ، سررشته‌دارى بود كه نازل منزلهء اين دو مقام بود . و پست‌تر از او كه سوم باشد ، محرر . و معدودى هم در دفتر استيفاء ، و اگر اشخاص باسواد بودند كه عزب دفتر ناميده مىشد ، براى خدمت صدور بروات و ثبت آن‌ها ، فراش خدمت اسناد دولتى بودند . اما اهل قلم بر دو صنف بودند ؛ يكى استيفاء و ديگرى انشاء . صنعت استيفاء ، علم حساب و مفرده و . . . « 41 » در جمع و خرج . اين را نيز بر دو شعبه كرده بودند : شعبهء جمع و خرج ، ماليات و توجهات ديوانى را ثبت و ضبط و اداره مىكردند . آنها را مستوفى مىناميدند كه تمام دخل دولت و خرج ، بايد از روى تشخيص و تعيين آن‌ها باشد و جزء جمع هرقريه و مزرعه و وجوهات ولايتى ، از روى ثبت آن‌ها باشد . در اول هر سال ، كتابچهء دستورالعملى براى حكام بنويسند و مستوفى الممالك كه رئيس اين طبقه است ، تصحيح نموده به امضاى صدر اعظم برساند . پادشاه خط مىگذاشت و صدر اعظم ذيل هر صفحه را مهر مىكرد و اغلب مستوفيان ، ورق پشت كتابچه را خط و مهر مىگذاشتند . و حكام بايد در جمع و خرج ، بموجب آن عمل كنند و يك كتابچه هم در آخر هرسال كه اسناد خرج را مىآوردند و تحويل مىدادند ، جمعا و خرجا مىنوشتند .\r\nاين كتابچه را مفاصا حساب مىگفتند به مهر صدر اعظم و عنوانش به مهر پادشاه و چند سطرى كه دلالت بر تفريغ حساب باشد ، مىنويسند .\r\nاهل سيف نيز بر چندين شعبه بودند : اشرف از همه و اقرب به پادشاه ، اهل كشيكخانه بودند كه غلام پيشخدمت و قوللر آقاسى و يوزباشى و غلام بودند . رئيس كل ، كشيكچى باشى بود كه ناچار بايد از منتسبين و محل كمال وثوق و محرميت باشد .\r\nبعد از او ، مرتبهء قوللر آقاسى بود و سوم درجه يوزباشى . اما غلام پيشخدمت ، امرائى بودند كه دولت ذخيره داشت ، در وقت ضرورت ، براى حكومت يا رياست يك دسته از قشون يا رسالت و اصلاح امور معظم . هريك صد نفر غلام ركابى هم ، به يك نفر يوزباشى سپرده بود . خدمت آن‌ها در امنيت سوارى در ركاب پادشاه و به نوبت كشيك عمارت و شخص پادشاه و سرا پرده ، گاهى هم هنگام ضرورت ، براى نظم امر خطيرى در معيت\r\n\r\n\r\n","description":"","footnote":"\r\n( 41 ) - يك كلمه خوانده نشد .\r\n","page_name":" 347 ","page_number":347},
  {"content":"\r\n\r\nيوزباشى مأموريت حاصل مىكردند . شعبهء دوم ، ايشك خانه بود كه يساول و نسقچى و جارچى در اين اداره بود . رئيس كل ، ايشك آقاسى باشى بود و اين نيز بايد از اشخاص بسيار محترم و معزز باشد . ترتيب سلام خاص و عام ، محول به اين رئيس بود . نواب او را غوريساول و نايب ايشك آقاسى مىگفتند . آن‌ها در مقام خود ، حالت غلام پيشخدمت داشتند . و لباس اين شعبه ، جمعا به يك هيئت بود ؛ بر خلاف اهل كشيكخانه كه هريك در لباس و رنگ ، مختار بودند . اين شعبه بايد در حين خدمت شاه ، كلاه و موزه و جبهء ماهوت سرخى بپوشند . آنچه يساول بود ، چوب در دست داشته باشد و نسقچى ، تبرزين .\r\nخدمت يساول ، ترتيب سلام و پياده در جلو رفتن . خدمت نسقچى ، نظم اردو و هنگام موأخذه و مسئوليت ، حاضر به حضور آوردن مجرم و مقصر خارجى . وقتىكه پادشاه در اردو كسى را احضار مىكرد يا مطلبى را اعلان مىكردند ، به آواز بلند ، آن‌ها كنند .\r\nبعد از ايشك آقاسى ، نسقچى باشى و بعد از آن جارچى باشى . و اين شعبه از رئيس و مرئوس اساسا تجمل سلطنت بودند ؛ جز آن‌كه در وقت ضرورت ، رؤسا و غوريساولان كه نايب ايشك آقاسى باشند ، به مأموريت محترم هم مىرفتند در شال و كلاه و موزه و جبهء سرخ . اهل قلم هم عموما هم كسوت با اين طبقه بودند ؛ بلكه امرا و رجال محترم هم در اين كسوت بودند ، جز اهل كشيكخانه . نظارتخانه : اگرچه ناظر بايد كمال قربت و محرميت را داشته باشد ، ولى چندان شرافت و جلالت نداشت و اجزاء او محترم نبودند ، جز نايب ناظر . اصطبل پادشاه : ميرآخورش در رتبه و احترام ، با كشيكچى باشى برابر بود ؛ ولى اجزاء او ، مردم دون پايه و اواسط الناس بودند . اول ، نايب و دوم ، جلودار ؛ و اجزاء او محترم نبودند . توپخانه هم‌چون ترتيب نظامى نبود ، تا سنهء 1222 فقط شخص توپچى باشى قابل اعتناء بود . زنبوركخانه هم چندان ادارهء محترمى نبود . از اول زنبوركچى بودند و رئيس آن‌ها هم در عداد اواسط بود . صاحب منصب سوار ، منحصر به سركرده بود كه هريك به اختلاف ، از پانصد سوار الى صد سوار از طايفهء خود جمعى داشتند . و صاحب منصب جزء ، بعد از سركرده در سوار ، درجه سلطانى داشت . و شخص دوم سركرده را ، نايب سركرده مىگفتند كه به منزلهء ياور بود . و در هردستهء منحصر به فرد ، سرتيپ مستقل المرارى داشتند . در وقت مأموريت ، گاهى اقتضا مىكرد كه براى چند نفر سركرده ، يك سرتيپ تعيين كنند ؛ و الا سركردگان خود مستقيما با سردار سروكار داشتند . هر دسته سوارى كه يك سركرده داشت ، يك نفر هم نويسنده كه درجهء بىشرفى داشت كه در دفتر درجهء محررى بود ، براى اعمال دفترى و صدور برات و تقسيم حقوق داشت . مواجب و جيره ، در وقت مأموريت ، ساليانه بود و هنگام مرخصى ، فقط شش ماهه مواجب . ولى اهل كشيكخانه ، جيره و مواجب ساليانه داشتند . جميع طبقات نوكر از اهل سيف و قلم ، تا زمان صدارت امير اتابك ، در عيد نوروز خلعت داشتند در صورتىكه حاضر دار الخلافه باشند . باختلاف شأن تا اول دولت محمد شاه ، خلعت به منزلهء مواجب بود . حتى سلاطين جزو را نقدى قيمت خلعت مىدادند . علاوه بر مواجب ، سركردگان و سلاطين ، خانوارى جنسى داشتند . خلعت ، در دولت محمد شاه منحصر به دو قسم بود ، يكى جبهء ترمه و ديگرى قباى زر و شال كمر ترمه . و امتياز ،\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nمنحصر به كارد يا خنجر مرصع بود و شمشيرى كه قبهء طلا يا كرمك طلا و ته غلاف طلا داشت . چند قطعه هم نشان تمثال محمد شاه امتياز داده شد كه صورت آن‌ها در ناسخ - التواريخ ضبط است . خلعت حاكم ، جبهء ترمه بود كه پولك در اطراف بوتهء او مىانداختند . در آن دوره تا زمان محمد شاه ، كار فراش منحصر به جاروب زدن و چادر برپا كردن بود . در زمان محمد شاه ، استيلا بهم رسانيدند و معتبر شدند و كار نسقچى را هم ضميمهء خدمات خود كردند .\r\nاما خبر و روايتى كه متعلق به تكاليف مذهبى باشد ، بحث در او حق ماها نيست و مخصوصا با مجتهدين و علماى خاصه و عامه است . اما آنچه متعلق به تاريخ است و آنچه خود ديده و امتحان كرده‌ام ، از ده جزءاش صحيح مطابق است ، چنان‌كه مكرر در حكومت و غير حكومت ، حادثه‌اى را از قتل و نزاع و معاملات و محاورات و روزنامهء مكالمات مجالس ، از جزئى و كلى ، به واسطهء چندين نفر مردم بىغرض عاقل تحقيق مىكردم ، آن‌قدر اختلاف در نقل آن خبر بود كه در مقام حيرت براى حكم واقع مىشدم . گاه خود با چند نفر در قضيه‌اى حضور داشتيم ، وقتىكه آن قضيه را نقل مىكرديم ، اختلاف در كيفيت آن واقعه حاصل مىشد . اندك تأملى كه شخص بصير عاقل بكند ، از حوادث و اخبار و قضاياى عهد و زمان و شخصى خود ، بىاعتبارى تاريخ را خصوصا در ايران مىداند . اقبح و افضح تواريخ ناسخ التواريخ سپهر و روضة الصفاى ناصرى و نحوهما است . يك وقتى من با جناب اشرف امين الدوله ميرزا على خان معاهد بوديم و چندى هم با اعتماد السلطنه محمد حسن خان كه ، تاريخ قاجاريه را از روى علم خود ، از اول دولت محمد شاه صحيح كنيم . يك نسخه كه در نزد مرحوم اعتماد السلطنه بود ، چون ناقص بود و او از ابتداى دولت ناصر الدين شاه را تصحيح كرده بود ، من به اطمينان او فقط در تصحيح محمد شاهى چيز نوشتم . نسخهء اعتماد السلطنه بعد از فوتش ، چون تمام مايملك آن مرحوم بر حسب وصيت تعلق به شاه شهيد بهم رساند . به واسطهء بىاطلاعى ورثه ، آن نسخهء نفيس هم ضبط شد ؛ ديگر نمىدانم شاه شهيد چه كرد . و تا به امروز از زحمت جناب اشرف در اين مسئله اطلاعى ندارم . از آنچه در اين اوان يعنى دولت ناصر الدين شاه صحيح نوشته شده ، اولا روزنامهء خود او است كه كليات واقعات را طى روزنامهء يوميهء خود نوشته است و سفرنامه‌هاى آن مرحوم است و سفرنامه معتمد الدوله فرهاد ميرزا . به واسطهء بدبختى ملت ايران ، مطالب مفيد و خطاهاى دولت و رجال دولت و شخص سلطنت را ، در هيچيك از اين‌ها ثبت نكرده‌اند . فارسنامهء حاجى ميرزا حسن حكيم ، آنچه را مطلع بوده تا يك اندازه بىغرضانه نوشته است ؛ جز در مادهء فرهاد ميرزا معتمد الدوله كه در چند جا اغماض كرده است ، و در نسب خانوادهء حاجى قوام الملك هم تملقا خلاف واقع نوشته است . ديگرى به واسطهء بىاطلاعى است ، زيرا كه تا طلوع كوكب اقبال فرهاد ميرزا و اويس ميرزا پسرش كه تقريبا در سنهء 1294 شروع شد ، آن حكيم دانشمند چون به طبابت و معالجه و منادمت سلطان اويس ميرزا احتشام الدوله پسر معتمد الدوله اختصاص يافت ، از اخبار و واقعات و امور دولتى بالطبع اطلاعى حاصل نكرد . اولا اخبار معاصرين را تا آن سال ، از اخبار سوقه و طلاب و تجار و متوسطين\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاز مردم و تواريخ سپهر و هدايت تأليف كرد . چون مسودهء آنچه را كه من مىخواستم از ابتداى دولت محمد شاه شروع كرده و تا آخر دولت ناصر الدين شاه بنويسم ، موجود نيست كه تصحيح و مقابله شود و مىترسم اجل فرصت ندهد ، حالى كه بالنسبه فراغتى دارم ، بر سبيل اجمال مىنويسم . از سنهء 1241 كه بناى جنگ جهاد ملاهاى ايران با دولت روس شروع شد ، عبد الله امين الدوله و جمعى ، به هواخواهى حسين على ميرزا فرمانفرماى فارس و حسن على ميرزا شجاع السلطنه و به معاندت با اللهيار خان آصف الدوله و ميرزا ابو القاسم قائم مقام ، بناى اخلال در كار عباس ميرزاى نايب السلطنهء آذربايجان گذاشتند .\r\nنايب السلطنه و قائم مقام ، عقيدهء خود را بر استحكام عمل ولايتعهد و مواضعه با دولت روس و مسامحه در پيشرفت كار ايران كردند . و از قضاياى تقديرى ، اين عقايد و اسباب با طلوع كوكب اقبال دولت روس و سلطنت امپراطور نيكلاى مقارن افتاد كه بعد از مصالحهء دول و اضمحلال بناپارت ناپلئون فرانسه بود . و اين مساعدت‌هاى تقدير و مخالفت‌هاى رجال ايران ، حالت تب دق و مرض سل را در كالبد دولت و ملت ايجاد كرد . با وجود تملقات مورخين ، مآثر دور بروز ادبار و اضمحلال اين دولت را آشكارا مىتوان دانست . فتحعلى شاه هم از پيشرفت مأيوس و از زحمت و خرج خسته شد . تغيير اسلوب و عقيده داد و به عيش و طرب و شهيات نفسانى ، از سلطنت قناعت كرد و حوزهء آنچه باقى مانده بود ، به قدرت و استيلاى عباس ميرزا نايب السلطنه محول نمود . و نايب السلطنه هم‌چون از طرف مغرب و جنوب ايران ، به واسطهء مجاورت روس و روم و انگليس مأيوس بود ، همت خود را به مصروف جانب شرقى كرده بود ، شايد تلافى باخته در غرب در شرق بشود . به واسطه بىعلمى از رموز پولتيكى ، نمىدانست كه دولت انگليس براى نفوذ دولت ايران در افغانستان و تركستان ، مانع بزرگ و سدسديدى در باطن است . اجل او را مهلت نداد تا دولت ايران و همت او هردو ضايع ماند . بعد از وفات فتحعلى شاه ، به واسطهء ادبار دولت ، در به دو كار به اعدام وجودى مثل قائم مقام تعجيل كردند . و حال آن‌كه خيالات آن وزير ، با وجود بىعلمى او از پولتيك فرنگستان و بىاطلاعى و عدم مخاطبه و مراوده ، از همان تقصيرى كه در تاريخ سپهر براى او در استرداد انعام باغبان و عريضه‌اى كه به محمد شاه نوشته است ، مىتوان پايهء خيالات مقدسهء او را استنباط كرد كه در مشروطه بودن دولت ، چه عزم ثابتى داشته و اگر آن نيت پيشرفت كرده بود ، اين ذلت و نكبت حاليه دست نمىداد . بالجمله او را كه بقتل رسانيدند ، كار بدست غير اهل افتاد و رجال ما ، علاوه بر بىعلمى ، متصف به صفات خودخواهى و رشوه‌خوارى و اغراض شخصى كردند آنچه كردند . و پادشاه هم مبتلاى مرض نقرس و بيم جان بود . بر فرض هم نمىشد ، بىعلمى و عادت به رسومات قديم ايران ، از سنهء 1260 كار دولت را به هرج و مرج بقسمى منجر كرد كه در جميع بلاد ايران ، عجزه معدوم و مظلوم و اقويا متمرد و مطلق العنان بودند ، و اگر كسى هم در صورت ظاهر طاعت داشت ، آنقدر به غرض نفسانى پاپى او مىشدند كه تمرد و عصيانش را بىپرده مىكرد ، چنان‌كه در مسئله آصف الدوله و خراسان كردند . اگرچه آصف الدوله بعد از مراجعت محمد شاه\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاز خراسان ، ديگر خود را نوكر و تابع اوامر دولتى نمىدانست و يقين داشت كه دولت را قدرت خلع و دفع او نيست ، ولى حفظ صورت ظاهر را از دست نمىداد . امراى خراسان را هريك مخالفت با او و موافقت با دولت داشت ، از ميان برداشت ، و هريك را ممكن بود ، مثل جعفر قلى خان شادلو به وصلت متحد كرد . بعد از فوت مرحوم حاجى ميرزا موسى خان متولى باشى ، به حال توليت افتاد ، حاجى ميرزا آقاسى تمكين نكرد . محمد حسين خان . . . ( 42 ) به واسطهء معاندت جعفر قلى خان كه مىخواست . . . ( 42 ) را ضميمهء بجنورد كند ، پناهندهء دولت شد . امير اسد الله خان قائينى را كه آصف الدوله از قائن معزول كرد و محمد على خان پسر خود را به حكومت فرستاد ، فرارا به كابل رفت و از طريق هندوستان به دربار معدلتمدار آمد . اسباب كشف تمرد آصف الدوله فراهم آمد . با سالار پسرش مواضعه نهاد كه ، من به عنوان زيارت مكه مىروم به تهران ، شايد بهمن ميرزا را به سلطنت برسانم . . .\r\nپايان باب اول\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n\r\n","description":"","footnote":"","page_name":" 352 ","page_number":352}
  ]