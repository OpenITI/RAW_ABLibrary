[
  {"content":"\r\n\r\nمجموعه تاريخ ايران\r\n9\r\nسمط العلى للحضرة العليا\r\nدر تاريخ قراختائيان كرمان\r\nكه در فاصلهء 715 - 720 قمرى نوشته شده\r\nتأليف\r\nناصرالدين منشى كرمانى\r\nبتصحيح و اهتمام\r\nعباس اقبال\r\nتحت نظر\r\nعلامهء مرحوم\r\nمحمد قزوينى\r\nانتشارات اساطير\r\n12\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nسمط العلى اللحضرة العليا\r\nتأليف\r\nناصر الدين منشى كرمانى\r\nبه تصحيح و اهتمام عباس اقبال آشتيانى\r\nچاپ اول : 1328 ه‍ ش\r\nچاپ دوم : 1362 ه‍ ش شركت انتشارات اساطير\r\nچاپ : چاپخانهء رشديه\r\nتيراژ : 5000 نسخه\r\nحق هرگونه چاپ و انتشار مخصوص شركت انتشارات اساطير است\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\n[ مقدمه مصحح 
  ]\r\n\r\n1 - مؤلف كتاب\r\nكتابى كه ما آن را اينك در دسترس خوانندگان محترم قرار مىدهيم « سمط العلى للحضرة العليا » نام دارد و آن در تاريخ ملوك قراختائى كرمان است كه از 619 تا 703 بر اين سرزمين امارت كرده‌اند با مقدمهء مختصرى در سابقهء احوال كرمان تا تاريخ استيلاى قراختائيان بر آن ديار .\r\nمؤلف اين كتاب ناصر الدين منشى كرمانى يزدى الأصل است و اگر چه او خود در سراسر كتاب هيچ جا بنام خويش اشاره ننموده ليكن مؤلفين ديگر مثل خواندمير در حبيب السير « 1 » و حاجى خليفه در كشف الظنون « 2 » و فصيح خوافى در مجمل و محمد بن ابراهيم در تاريخ سلاجقهء كرمان « 3 » همه او را ناصر الدين منشى كرمانى خوانده‌اند بعلاوه از قطعه‌اى كه مولانا مجد الدين عبد الرحمن بن شهاب الدين فضل اللّه تورانپشتى در مدح مؤلف گفته و در صفحهء 66 از متن ما موجود است لقب او يعنى « ناصر الدين » واضح مىشود ولى نام شخصى او را هيچكس در هيچ جا يادآور نشده و مؤلف سمط العلى به همان عنوان ناصر الدين منشى شهرت يافته است .\r\nپدر مؤلف چنان كه خود در همين كتاب چهار بار ذكر او را بميان آورده خواجه منتجب الدين عمدة الملك يزدى است كه قبل از پيوستن به خدمت سلاطين قراختائى كرمان در يزد در دستگاه اتابكان اين ولايت به سمت كتابت سر مىكرده .\r\nمؤلف خود در صفحهء 32 از متن حاضر در ذكر خلع ركن الدين خواجه جوق از سلطنت كرمان و نصب ثانوى قطب الدين محمد به همان سمت كه از وقايع سال 650\r\n\r\n\r\n","description":"","footnote":"\r\n( 1 ) - رجال كتاب حبيب السير ص 272\r\n( 2 ) - ج ا ستون 1002 از چاپ جديد استانبول\r\n( 3 ) - ص 3 ، اما اين مؤلف ما بين سمط العلى و تاريخ شاهى كه تأليف خواجه شهاب الدين ابو سعيد است خلط كرده و كتاب دوم را بسهو تأليف ناصر الدين منشى شمرده است .\r\n","page_name":" مقدمه 1 ","page_number":3},
  {"content":"\r\n\r\nاست چنين مىنويسد : « پدر مؤلف تاريخ عمدة الملك خواجه منتجب الدين يزدى كه از مصارعات و منازعات اتابكان يرد ركن الدنيا و الدين علاء الدوله و مظفر الدنيا و الدين محمد پسران اتابك قطب الدين محمود شاه از يزد ميانه كرده بود و بما وراء النهر رفته آنجا بخدمتش [ يعنى به خدمت قطب الدين محمد 
  ] پيوست و خلاصهء حضرتش كرد » خواجه منتجب الدين و سلطان قطب الدين محمد از ما وراء النهر بكرمان آمدند و در پائيز نيمهء شوال 650 به اين شهر رسيدند .\r\nبعد از آنكه قطب الدين محمد در 15 رمضان 655 فوت كرد و زوجه‌اش قتلغ تركان ( تركان خاتون ) بنام پسر خردسال خود مظفر الدين حجاج سلطان بسلطنت نشست خواجه منتجب الدين يزدى نيز از وزرا و منشيانى بود كه مثل سابق در دستگاه سلطنتى و زير دست آن ملكه بمشاغل پيشين خود بجا ماندند ، و مؤلف خود مىگويد كه پدرم در هر دو حضرت تركانى و سلطانى [ يعنى در ايام سلطنت قتلغ تركان و پسرش حجاج سلطان 
  ] مدت بيست سال مشير مصلحت جوى و مخلص نصيحت گوى و مدبر دولت آراى و ناصح مشكل گشاى بود « 1 » »\r\nاز آنجا كه قتلغ تركان در سال 655 بسلطنت رسيده بيست سال بعد از آن با 675 يا با اندكى قبل يا بعد از اين تاريخ مقارن مىشود و ظاهرا در همين ايام هم پدر مؤلف وفات يافته چه علاوه بر آنكه ديگر از او ذكرى در سراسر كتاب بميان نمىآيد همين كه مؤلف مدت خدمت پدر خود را در دو دستگاه تركانى و سلطانى بيست سال نوشته تقريبا مسلم مىشود كه او در حدود 675 ( بيست سال بعد از جلوس قتلغ تركان ) مرده بوده است .\r\nمؤلف در آخر همين كتاب ( ص 104 ) مىگويد كه « در سن هفت سالگى بداغ يتيمى موسوم گشتم » ، بنا بر اين اگر تاريخ فوت پدر او را همان 675 بگيريم تولد مؤلف در حدود سال 668 اتفاق افتاده بوده است و خود او نيز در ذيلى كه بتاريخ 720 بر سمط العلى نوشته « 2 » مىگويد كه در آن تاريخ سن او از پنجاه گذشته ، و از روى\r\n\r\n\r\n","description":"","footnote":"\r\n( 1 ) - متن كتاب ص 46\r\n( 2 ) ص 104\r\n","page_name":" مقدمه 2 ","page_number":4},
  {"content":"\r\n\r\nهمين اشاره بفرض صحت استنباط ما مؤلف سمط العلى هنگام تحرير ذيل اين كتاب پنجاه و دو سال داشته است\r\nمؤلف پس از مرگ پدر تحت تربيت عم خود شهاب الدين ابو الحسن على يزدى قرار گرفت و او اين عم خويش را چنين معرفى مىكند « 1 » : « عمم مولانا قدوة الشافعين شهاب الملة و الدين ابو الحسن على يزدى كه بحقيقت در متانت علوم و تبحر در فنون معقول و منقول و فروع و اصول مشار اليه بود بىآنكه در كرمان تصور غرض مالى كرده بود يا خيال منفعت جاهى بسته بعد از سياحت اقطار ديار و جولان اباعد و اقاصى امصار توطن درين ملك اختيار كرده و تا روز وفات از هر منصبى دلفريب مجتنب بود و بعزّ عزلت مصون و بپرورش درخت دانش مشعوف و روزگارى بتمهيد قواعد دينيات و تشييد مبانى يقينيات مصروف و بسبب آنكه عم و استاد و مخدوم و مربى من بود در اطراء او زيادت ازين مبالغتى نميكنم »\r\nعمّ ديگر مؤلف نصير الملك ظهير الدين محمود از اصحاب ديوان بوده و در عهد حجاج سلطان يعنى پس از مرگ خواجه منتجب الدين عمدة الملك برادر خود در شغل « حكومت و تصرّف ولايات سرحد و مضافات » سر مىكرده و چندى نيز از طرف قتلغ تركان حاكم و رئيس دبيران ناحيهء سيرجان بوده « 2 » و غير از اين دو عمّ مؤلف را عمّ ديگرى نيز بوده است كه در صفحهء 104 تلويحا به او اشاره مىكند و در حقّ او مىگويد : « او را بسخنان مهذّب در اقليم عراق دبير بىنظير على الأطلاق دانستند » ولى نام او را نميبرد .\r\nمؤلف كتاب يعنى ناصر الدين بن منتجب الدين ظاهرا پس از رسيدن بسن رشد و فرا گرفتن مايه‌اى از علم و معرفت بتوسّط عمّ خود نصير الملك ظهير الدين محمود بعنوان كتابت در دستگاه دولتى داخل شد و در اين طريقه سيرهء پدرى را پيش گرفت و در سال 693 از طرف صفوة الدين پادشاه خاتون بمعرّفى فخر الملك نظام الدين محمود وزير برياست ديوان رسائل و انشاء كرمان منصوب گرديد در صورتى كه مطابق نوشتهء\r\n\r\n\r\n","description":"","footnote":"\r\n( 1 ) - ص 44\r\n( 2 ) - متن كتاب ص 46 و 48\r\n","page_name":" مقدمه 3 ","page_number":5},
  {"content":"\r\n\r\nخود « در عنفوان شباب و ريعان عمر « 1 » » بود . سنّ مؤلف به شرحى كه سابقا گذشت در اين تاريخ در حدود بيست و پنج بوده و البته چنين سنى براى تصدّى رياست ديوان رسائل و انشاء عين جوانى محسوب مىشده .\r\nمؤلف در مقدّمهء كتاب ( صفحهء 6 ) در همين باب مىگويد : « شغل انشاء ممالك كرمان بدين ضعيف حوالت رفت و منصب ديوان رسالت كرمان كه متصديان آن هميشه افاضل معتبر و اكابر نامور بودند . . بر وى مقرّر داشتند و هر چند سخنانش نامهذّب و عباراتش نامرتب بود اعيان حضرت حاكمهء وقت بمساعى محمود امور دولت و دين را انتظام مىدادند و بمكانشان فخر ملك « 2 » و مباهات حاصل ، از طبقات كتاب او را بدان شغل مختار و منتخب گردانيدند و با نضارت فصل زندگانى و طراوت عهد جوانى دو سال و كسرى . . . منشى ممكن و صاحب سرّ مؤتمن شد » .\r\nاگر چه در نسخهء استانبول چنان كه ما همان را متن قرار داده‌ايم بجاى دو سال و كسرى « ده سال و كسرى » دارد ليكن صحيح ضبط نسخهء لندن است كه در حاشيه نقل شده زيرا كه از تاريخ انتصاب مؤلف برياست ديوان انشاء و رسائل پادشاه خاتون يعنى سال 693 تا جلوس مظفر الدين محمد شاه در 695 برابر همان دو سال و كسرى است نه ده سال و كسرى .\r\nدر سال 695 بعد از نصب مظفر الدّين محمد شاه بسلطنت كرمان و آمدن قاضى فخر الدّين بوزارت آنجا ظاهرا مؤلف از كار بر كنار شده زيرا كه خود در صفحهء 83 از اين قاضى فخر الدين گله مىكند و مىگويد كه با اينكه در خدمت او حق صحبت قديم و بيست و پنج سال حقوق اخلاص ثابت داشته « بوقت آنكه بخدمتش تولاى كلى نموده وى بر شيوهء حق گزاران وفادار و طريقهء مخدومان نيكوكار استمرار نكرده است » ، و از اينكه در صفحهء 93 در ذكر زين الدّين ماسترى نايب خواجه سعد الدّين محمد ساوجى ( دورهء وزارتش از اواخر سال 697 تا 10 شوال 711 ) مىگويد كه : « در ذنابهء دولت روزى در مجلس بزمش شرف قبول يافتم . . بر من نظر مقبلانه و به حال و روزگارم\r\n\r\n\r\n","description":"","footnote":"\r\n( 1 ) - ص 74\r\n( 2 ) - اشاره بفخر الملك محمود كه وزير بود .\r\n","page_name":" مقدمه 4 ","page_number":6},
  {"content":"\r\n\r\nالتفاتى مشفقانه فرمود و بر مسند صدارت بر پهلوى خويش اجلاس نمود » واضح مىشود كه او در اواخر كار دولت قراختائيان از كرمان بعراق آمده و در خدمت زين الدين ماسترى و بعضى ديگر از امراى اولجايتو راه يافته بوده است .\r\nمؤلف در تتمه‌اى كه بعد از چهار پنج سال بر كتاب خود نوشته و ما آن را در آخر اين نسخه بچاپ رسانده‌ايم مىگويد كه مدت هفده سال است در خدمت خاندان ملك ناصر الدين محمد بن برهان و پسر او قطب الدين نيكروز بسر مىبرد و از انعام و اكرام ايشان متنعم است . « 1 »\r\nملك ناصر الدين محمد بن برهان را اولجايتو در سال 703 اندكى پس از جلوس و بعد از آنكه قطب الدين شاه جهان را از پادشاهى كرمان عزل نمود بايالت آنجا فرستاد و چون ناصر الدين منشى تتمهء تاريخ خود را چنان كه عنقريب بيايد در سال 720 نوشته پس هفده سال قبل از آن با همان سال 703 كه سال انتصاب ملك ناصر الدين بايالت كرمان است مقارن مىشود و همين اشاره مىفهماند كه مؤلف از حدود 703 باز در كرمان در دستگاه ديوان داخل شده و در 710 كه پسر محسن حلبى جوهرى از طرف اولجايتو به تحصيل اموال كرمان آمده و پس از يك سال پسر خال خود را نايب خويش كرده دچار زحمت كلى گشته و در 715 در « مقام محمود آباد گايارى » كه محل آن درست معلوم نشد محبوس و گرفتار شده و دو هزار دينار « جرمانهء گناه ناكرده و غرامت سخن ناگفته » از او گرفته‌اند . « 2 »\r\nدر همين تاريخ 715 است كه مؤلف به خدمت امير بزرگ ايسن قتلغ نوپان از امراى بزرگ اولجايتو و ابو سعيد پيوسته و سمط العلى را در اواخر سال 715 بنام او شروع كرده و در ظرف يك ماه در اوايل سال 716 بانجام رسانده است . « 3 »\r\nچنان كه از تتمهء سمط العلى بر مىآيد مؤلف پس از آنكه قطب الدين نيك روز\r\n\r\n\r\n","description":"","footnote":"\r\n( 1 ) ص 102 از متن\r\n( 2 ) - ص 99 100\r\n( 3 ) صفحات 7 و 9 و 97 از متن كتاب\r\n","page_name":" مقدمه 5 ","page_number":7},
  {"content":"\r\n\r\nپسر ملك ناصر الدين محمد بن برهان از طرف ابو سعيد بهادر خان در نتيجهء جلادت پسر و پدر در جنگ ميانه ( 24 جمادى الثانيه 719 ) بايالت كرمان آمد خود را تحت حمايت او كشيده و تتمهء كتاب را در سال 720 بنام او و وزيرش خواجه ابو سعيد در ذكر وقايعى كه در طى چهار پنج سال اخير در كرمان رخ داده بوده برشتهء تحرير در آورده است .\r\nاز سال 720 ببعد ديگر از احوال مؤلف اطلاعى نداريم زيرا كه تنها مأخذ ما در اين خصوص اشارات خود اوست باحوال خويش در طى اوراق سمط العلى و تتمهء آن و چون اين اشارات به همين سال 720 ختم مىشود معلومات ما نيز در باب مؤلف به همين حدود خاتمه مىپذيرد فقط از اشارات ديگرى كه از مقدمهء كتاب درّة الأخبار او به شرحى كه ذيلا بيايد استنباط مىشود وى در حدود سالهاى 729 - 730 در عراق يا آذربايجان مىزيسته و در آن حوالى كتاب مزبور را بنام خواجه غياث الدين محمد رشيدى بنگارش در آورده و غير از اين ديگر هيچگونه اطلاعى از بقيهء زندگانى و عاقبت كار او بدست نداريم .\r\n\r\n2 - سمط العلى و تتمهء آن\r\nاگر چه مشابهت لفظى « سمط العلى للحضرة العليا » با « عقد العلى للموقف الأعلى » تأليف افضل الدين ابو حامد منشى اين توهم را پيش مىآورد كه كتاب اول ذيل كتاب دوم باشد ليكن حقيقت مطلب به كلى غير از اين است و اختيار نام « سمط العلى للحضرة العليا » از طرف ناصر الدين منشى فقط تقليد مانندى است از نام كتاب افضل الدين منشى كه موضوع آن نيز قسمتى از تاريخ كرمان است . عقد العلى چنان كه همه مىدانيم فقط متضمن تاريخ استيلاى ملك عماد الدين دينار بن محمد ( 583 - 591 ) بر كرمان و قسمتى از شرح دوران سلطنت اوست به همين جهت سمط العلى كه در تاريخ قراختائيان كرمان و ابتداى آن از سال 619 است طبعا نميتواند ذيل عقد العلى باشد .\r\n\r\n","description":"","footnote":"","page_name":" مقدمه 6 ","page_number":8},
  {"content":"\r\n\r\nسمط العلى چنان كه مؤلف خود در صفحهء 6 اشاره مىكند ذيل كتاب « تاريخ شاهى » تأليف خواجه شهاب الدين ابو سعيد است و آن كه ظاهرا امروز به كلى مفقود شده و از مورخين قديم نيز كسى از آن نقل نكرده تاريخ قراختائيان كرمان را متضمن بوده است تا آخر سلطنت صفوة الدين پادشاه خاتون يعنى تا حدود 694 .\r\nناصر الدين منشى كرمانى در 715 - 716 بتأليف سمط العلى پرداخته و تاريخ شاهى خواجه شهاب الدين را بناى كار خود قرار داده و ذيل وقايع را بعد از انقراض عهد پادشاه خاتون تا تاريخ فوق كشانده و كتاب خود را در حقيقت بعنوان ذيل تاريخ شاهى بنام امير ايسن قتلغ تأليف نموده است .\r\nمؤلف مزبور در سال 720 پس از برگشتن بكرمان در عهد ملك ناصر الدين محمد بن برهان و پسرش قطب الدين نيكروز تتمه‌اى بر تأليف سابق خود افزوده كه حاوى مطالب تاريخى مهمى نيست و در حقيقت هجو نامه‌ايست كه مؤلف در باب عامل تحصيل ماليات كرمان يعنى پسر محسن حلبى جوهرى و ظاهرا بتقليد شرحى كه عطا ملك جوينى در آخر جلد دوم جهانگشا در باب شرف الدين خوارزمى نوشته برشتهء نگارش در آورده است و اين تتمه فقط در آخر نسخهء استانبول وجود دارد آن هم به كلى مغلوط و محرّف و نسخهء لندن از آن خالى است .\r\nاين تتمه را حاجى خليفه ديده بوده و در كشف الظنون پس از ذكر سمط العلى مىگويد : « ثمّ ذيله بوقعته مع الجوهرى نائب السلطان ابى سعيد محمد فى سنة 715 »\r\nدر عبارت فوق ظاهرا صحيح « السلطان السعيد محمد » است كه اولجايتو باشد چه بديهى است كه ابو سعيد خان در 715 هنوز بسلطنت نرسيده و نام او نيز همان ابو سعيد بوده است بدون محمد .\r\nچون از دو نسخه‌اى كه ما آن را اساس طبع قرار داده‌ايم تنها نسخهء استانبول شامل اين تتمه است هيچ بعيد نيست كه حاجى خليفه نيز عين همين نسخهء استانبول\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nرا در دست داشته بوده و شرحى كه در كشف الظنون در باب تتمهء آن نوشته از آن رو بوده است .\r\n\r\n3 - كتاب درّة الأخبار و لمعة الأنوار\r\nمؤلف سمط العلى در حدود سال 729 - 730 كتاب « تتمة صوان الحكمة » تأليف ظهير الدين ابو الحسن على بن زيد بيهقى را از عربى بنام خواجه غياث الدين محمد بن خواجه رشيد الدين فضل اللّه وزير به فارسى ترجمه نموده و از خود چهار ترجمهء احوال از شيخ شهاب الدين سهروردى مقتول و امام فخر الدّين رازى و خواجه نصير الدين طوسى و خواجه رشيد الدين فضل اللّه وزير بر آن افزوده و نام آن را « درة الأخبار و لمعه الأنوار » گذاشته است .\r\nمؤلف در صفحهء 133 از متنى كه در سال 1351 قمرى در دنبال تتمة صوان الحكمة در لاهور بچاپ رسيده مىگويد : « در اين مدّت دو سه سال كه از وزارت خواجه گذشته » .\r\nچون ابتداى وزارت خواجه غياث الدين در دستگاه سلطان ابو سعيد سال 727 است پس تأليف كتاب درّة الأخبار با سالهاى 729 - 730 مقارن مىشود ، وى در مقدمهء اين كتاب از سابقهء حسن عبوديت پدر خود عمدة الملك منتجب الدّين در خدمت خواجه رشيد الدين فضل اللّه و اينكه پدرش منظور عين عنايت آن خواجه بوده سخن ميراند .\r\nاز يك مقايسهء اجمالى بين سمط العلى و درة الأخبار به خوبى تشابه سبك عبارت و اسلوب انشاء در آن دو تأليف ظاهر مىشود حتى يك عده از اشعار و امثال و آيات را مؤلف در هر دو كتاب عينا تكرار نموده است .\r\n\r\n4 - كيفيت چاپ كتاب\r\nاز نسخ خطى كه علامهء فقيد مرحوم محمد قزوينى در حين اقامت در پاريس بدستور دولت ايران عكسى برداشته و در همان اوقات بطهران فرستاده بودند\r\n\r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nيكى هم نسخه كتاب سمط العلى متعلق بكتابخانهء موزهء بريتانيا در لندن است .\r\nتصميم آن مرحوم همواره اين بود كه هر وقت فرصتى دست دهد نسخهء مزبور را با تصحيحات و حواشى لازمه بطبع برسانند ولى منحصر بودن كتاب بيك نسخه و احتياط و وسواسى كه آن مرحوم در اقدام به كارهاى علمى جدى داشتند همواره مانع اين كار بود تا آنكه پس از مراجعت ايشان بطهران تصادفا اطلاع حاصل شد كه آقاى دكتر بهمن كريمى نيز به تحصيل يك نمونهء عكسى از روى نسخهء كتابخانهء جامع ايا صوفيهء استانبول موفق آمده‌اند . مرحوم قزوينى نسخهء عكسى آقاى دكتر كريمى را بتوسط اينجانب خريدند و جدا بتصحيح و نشر سمط العلى تصميم گرفتند ليكن بدبختانه اتخاذ اين تصميم مصادف با ناخوشى ناگهانى آن مرحوم گرديد و اين پيش آمد نامطلوب كه با كمال تأسف بمرگ استاد بزرگوار ما در روز جمعه ششم خرداد 1328 شمسى منتهى شد نگذاشت كه اين آرزو از طرف آن استاد فقيد جامهء عمل بپوشد و تقريبا مسلم بود كه اين كار ديگر مستقيما بتوسط آن مرحوم امكان پذير نخواهد بود .\r\nدر اين ميان دوست معظم و فاضل يگانه جناب آقاى سيد حسن تقىزاده كه آنى از تفقد حال مرحوم استاد منفك نبودند و مىدانستند كه طبع و نشر كتاب سمط العلى از آرزوهاى قلبى مرحوم قزوينى است دامن همت بر كمر زدند و در صدد بر آمدند كه وسايل مادى طبع كتاب را فراهم كنند و آماده نمودن نسخه را نيز از حيث مقابله و تصحيح و نوشتن حواشى و تهيهء فهارس اعلام بعهدهء نگارندهء اين سطور بگذارند و اين كار تا آنجا كه مجال و حال مرحوم قزوينى مقتضى است تحت نظر ايشان انجام پذيرد .\r\nپس از آنكه وسايل كار آماده و مبلغ لازم براى طبع و نشر نسخه بتوسط جناب آقاى تقىزاده مهيا و تحت اختيار مرحوم قزوينى نهاده شد . با اينكه نگارنده گرفتاريهاى\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\nمتعدد داشتم براى امتثال امر آن دو بزرگوار كه هم لازمهء رعايت ادب بود و هم قدمى در راه خدمتى ايفاى به اين وظيفه را بر عهده گرفتم و خوشبختانه قبل از آنكه دست اجل مرحوم قزوينى را از ميان ما بر بايد مقابلهء دو نسخه و تصحيح نمونه‌هاى چاپى در حضور آن مرحوم بانجام رسيد . كار چاپ متن كتاب نزديك به آخر بود كه علامهء استاد از اين دنيا رخت بر بست به همين جهت امر نوشتن حواشى و مقدمه و تنظيم فهارس اعلام طبعا بعهدهء اين ضعيف محوّل گرديد و نگارنده تا آنجا كه مقدور و ميسور بود در اين راه كوشيد ، اينست كه اگر خوانندگان محترم در آن حواشى و اين مقدمه اغلاط و اشتباهاتى مشاهده كنند مسئوليت آنها تنها متوجه نگارندهء اين سطور است و مرحوم قزوينى را در اين امر هيچگونه دخالت يا مسئوليتى نيست .\r\nبناى طبع كتاب سمط العلى بر دو نسخه كه فقط همانها نيز در اختيار ما بود نهاده شده اول نسخهء خطى موزهء بريتانيا در لندن بنشانى 22695 .  or  كه به آخر نسخهء العراضة فى الحكاية السلجوقية تأليف محمد بن محمد حسينى يزدى ضميمه است در 119 ورق به خط نستعليق بالنسبه خوش و خوانا بدون تاريخ كتابت و ظاهرأ از قرن نهم هجرى « 1 » .\r\nاين نسخه متضمن اغلاط فراوان است و در چند موضع سقطاتى دارد و از تتمهء سمط العلى نيز خالى است .\r\nدوم نسخهء متعلق بجامع ابا صوفيه در استانبول تحت شمارهء 3019 در 124 ورق به خط نستعليق كه به علت ريزى خط و بىنقطه بودن غالب كلمات قراءت آن خالى از اشكال نيست ولى به علت قدمت و صحت نسبى ( تاريخ كتابت آن سال 752 ) بمراتب بر نسخهء لندن ترجيح دارد بخصوص كه كامل است و تتمهء كتاب را نيز حاوى است .\r\nصحت نسبى كه اين نسخه را به آن ممتاز شمرديم در مقايسهء آن با نسخهء لندن است و الا اين نسخه هم بىعيب و خالى از غلط نيست بخصوص در مورد اعلام و اشعار عربى\r\n\r\n\r\n","description":"","footnote":"\r\n( 1 ) - فهرست نسخ خطى فارسى در موزهء بريتانيا تأليف ريو ج 2 ص 848 - 850\r\n","page_name":" مقدمه 10 ","page_number":12},
  {"content":"\r\n\r\nو قسمتى كه عيب و غلط آن به حد اعلى مىرسد در شش ورق آخر نسخه يعنى در تتمهء كتاب است كه نسخهء لندن آن را ندارد ، به همين جهت اشكال ما در تصحيح اين قسمت بسيار زياد بود و با نهايت جهدى كه در اين راه به كار برده شد باز بدبختانه يك عده از اغلاط نسخه همچنان باقى ماند و تصحيح آنها بهيچوجه ميسر نگرديد . شايد پس از انتشار اين متن در گوشه و كنارى نسخه‌اى ديگر از تتمهء سمط العلى بدست بيايد و اين نقيصه با نقايص ديگرى كه ممكنست در ساير قسمت‌هاى كتاب مكشوف گردد بر طرف و نسخه كامل شود .\r\nدر طبع و نشر سمط العلى فضل اعلى از آن استاد فقيد مرحوم قزوينى طاب ثراه است كه بسيرهء مرضيهء هميشگى خود اذهان را متوجه اهميت اين نسخهء مفيد فرموده و در اين كار مقدم بوده‌اند .\r\nنگارنده اميدوار است كه انتشار سمط العلى روح پرفتوح آن مرحوم را كه تمام آثار خير در اين مرحله مديون زحمات و هدايات آن بزرگوار بيمانند است شاد گرداند و نواقص و عيوبى كه طبعا در اين نسخه موجود است آن روح پاك حساس را متألم ندارد .\r\nتشكرات صميمانهء نگارندهء اين سطور و هر كس كه بعدها از سمط العلى فايده بر خواهد داشت بايد بجناب آقاى تقىزاده مدظله العالى تقديم گردد كه با همت و عنايت مخصوص اسباب اين كار خير را فراهم ساخته و با تهيهء وسايل مادى و تشويقات مؤثر ببر آوردن آرزوى مرحوم قزوينى و با تمام خدمتى ذيقيمت بتاريخ و ادبيات ايران مساعدت فرموده‌اند .\r\nهمچنين ناشر كتاب از آقايان صاحب همتى كه بتشويق جناب آقاى تقىزاده هر يك مبلغى جهت مخارج تصحيح و چاپ كتاب مرحمت كرده‌اند كمال امتنان و تشكر را دارد .\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n\r\nآقاى تقىزاده تقاضا نموده‌اند اسامى آن اشخاص محترم كه همت و تبرع نقدى براى انجام اين امر نموده و آنان كه واسطهء تحصيل اين معاونت‌ها شده‌اند با نام و نشان و تشكر مخصوص ايشان در ذيل اين مقدمه درج شود از اين قرار :\r\nآقايان برادران رشيد و يونس و هابزاده ( توسط خود آقاى تقىزاده ) 4000 تومان\r\nمرحوم عباس آريا ( شخصا ) 3000 »\r\nآقاى حسن كوروس ( بتوسط مرحوم آريا ) 2000 »\r\nآقاياى ذيل ( بهمت و توسط جناب آقاى عبد الحسين هژير ) :\r\nآقاى عبد الحسين نيكپور 2000 »\r\nآقاى مهدى نمازى 2000 »\r\nآقاى محمد سالارى 2000 »\r\nآقاى محمد خسروشاهى 1000 »\r\nآقاى حاج محمد رضا فاطمى 1000 »\r\nآقاى تقىزاده اظهار مىدارند كه منظور از جمع اين وجوه تهيهء مخارج طبع و نشر كتاب سمط العلى باهتمام مرحوم قزوينى و رسيدن مبلغى هم بعنوان حق الزحمه يخود آن علامهء بزرگوار بوده و وجوه فوق بتمامى قبل از فوت تحويل آن مرحوم شده است .\r\nطهران شهريور ماه 1328 شمسى عباس اقبال\r\n\r\n","description":"","footnote":"","page_name":" مقدمه 12 ","page_number":14},
  {"content":"\r\n\r\n\r\n[ مقدمه مؤلف 
  ]\r\nبسم اللّه الرحمن الرحيم\r\nحمد و سپاس و شكر و ستايش بىقياس مر درگاه احديت و بارگاه صمديت مبدع ماهيات و واهب عقل و حيات را تعالت صفاته و توالت هباته كه آثار قدرت او بر صفحات ايام و ليالى چون خورشيد تابان لايح وساطع است و انوار حكمتش بر وجنات شهور و اعوام چون ماه درفشان واضح و لامع ، مالك الملكى كه اساس مبانى جلالش از وصمت زلزال مصون است ، ذو الجلالى كه امداد مواهب و افضالش از منقصت زوال مأمون ، آن آفريدگارى كه چون صدر صفهء اعلى و پيشگاه جهت بالا را بصافيان روح سرشت و سبك روحان بىكدر يعنى ملائكه وصف النعال منتهى آفرينش و ناحيت سفل را بسفلكان كثافت و ظلمت نهادان نكره يعنى شياطين داد ، مركز دائرهء هستى را بر مقتضى نص انى جاعل فى الارض خليفة اقطاع نوع انسان كه ازين دو مفرد وضيع و شريف و ازين دو گوهر خسيس و نفيس مركب است گردانيد ، و خير الامور اوسطها ، و بفضل بىنهايت و لطف بىغايت خويش او را بخلعت نطق و مزيت عقل و زيور فكر مرتبهء امتياز ارزانى داشت و از آن نوع زمرهء انبياء بر معراج اصطفاء و اجتباء اعتلاء و ارتقاء نمودند و از آن معشر خلاصهء بشر و شفيع محشر رابطهء عقد كاينات و واسطهء عقد مخلوقات ،\r\n چراغ افروز چشم اهل بينش * طراز كارگاه آفرينش \r\nمركز سپهر سعادت و نقطهء دايرهء عصمت ، محمد نام محمود مقام عليه افضل الصلاة و السلام بعز نبوت و ختم رسالت اختصاص پذيرفت و از فر جاهش خاك عرب را آبروئى حاصل آمد كه از امداد فيض آن رياض شريعت أبد الآباد مزيد طراوت خواهد يافت و گلشن ملت الى يوم التناد مزيت نضارت گرفت ،\r\n عليه سلام الله ما لاح بارق * و ناح حمام الورق فى الورق الخضر \r\n و رفت على الافاق اجنحة الدجى * و اوفت على الظلماء اعمدة الفجر \r\nو بعد از انسداد باب وحى و انقطاع مواد رسالت و انصرام امداد تردد ناموس اكبر كه روح القدس است خلقاء راشدين رضوان اللّه عليهم اجمعين بمعمارى نزهت آباد اسلام آستين جد و سعى باز نوشتند و اعلاء معالم دين را دامن عصبيت در ميان زد خليفهء رسول حبيب امين در مشهد و مغيب صفوت اصهار و زينت اخيار و ثانى اثنين إذ هما فى الغار صديق اكبر كه در سبقت ايمان و فضل عرفان كبريت احمر و مشك اذفر بود در تمهيد قواعد دين يد بيضاء نمود و بداس اجتهاد خاشاك نفاق از بستان ملت محمدى بدرود ،\r\n\r\n","description":"","footnote":"","page_name":" 1 ","page_number":15},
  {"content":"\r\n\r\nجماهير مشاهير مهاجر و انصار متابع و مبايع و مطاوع و مشايع او گشتند ، نهال شريعت مصطفوى در روزگار امامتش در اوج اعتلاء آمد و هلال ملت نبوى در عهد خلافتش در موج امتلاء .\r\nو چون دور امامت بامير المسلمين و قاتل طوائف المشركين قامع عبدهء ود وسواع و قاهر عندهء نص و اجماع عمر بن الخطاب رسيد بشمع عدل زدايندهء ظلمت و جهالت و بفاروق صلابت رهاننده از زهر ضلالت گشت ، فرط حميتش رباع ربع مسكون را آيين شريعت بست و كمال سطوت و صولتش بازار عظمت موبدان و خسروان بشكست ، بيك حمله كاخ و ايوان اكاسرهء عجم را بباد تخريب برداد و بيك ركضت جيوش معظم و عساكر عرموم عجم را كالجراد المنتشر گردانيد .\r\nو چون امام المؤمنين عثمان بن عفان رضى اللّه عنه قائم مقام او شد به ترتيب مقانب و معاشر جيوش نامدار و تعبيهء ميامن و مياسر جحافل جرار پرداخت و موروث و مكتسب را در استيصال فجرهء مرقه و اذلال كفرهء فسقه بر انداخت ، در زمان خلافتش فتوح اسلام متواتر و غنايم متكاثر شد .\r\nو چون مسند خلافت و وسادهء امامت متكأ و موطى أقدم مبارك خاتم خلفاء و اشرف خلفاء و منشور دار هل اتى و سر افراز لا فتى نجل وحى و نخل جود معدن حلم و مدينهء علم مجتبى مزكى معلى كاشف كل كربة و بؤس المشرف بتشريف انت منى بمنزلة هارون من موسى ، خامس اهل عباء و بعل سيدة النساء ، مصباح الدجى و العروة الوثقى لمن اهتدى من كان سيفه على الكفار منتضى امير المؤمنين على المرتضى ، اعطاء اللّه الرضوان الأعلى گشت بوستان ملت را بعهاد علم خرم و بنيان دين را بعماد عدل محكم فرمود و اگر خواهيد تا كسى را ستائيد كه نامهء نسبش از حضرت رسالت عنوان لحمك لحمى و دمك دمى داشته باشد و جامهء حسبش از بارگاه نبوت طراز ادبنى ربى فأحسن تأديبى و ادبت عليا فأحسنت تأديبه ، رخسار امامتش بگلغونهء من كنت مولاه فهذا على مولاه مورد آمد و مبانى خلافتش باساس دار الحق مع على كيف ما دار موطد گشته آفتاب را ببلندى و روشنائى نسبت كرده باشد و هر آينه چون جمال بغايت رسد دست مشاطه بيكار ماند ، چه حاجتست بزينت جمال ليلى را ،\r\n بزيورها بيارايند وقتى خوبرويان را * تو سيمين تن چنان خوبى كه زيورها بيارائى \r\nبيت\r\n هر چار چار حد بناى پيمبرى * هر چار چار عنصر ارواح انبيا \r\n عليهم سلام الله ما ناح طائر * و ما لاح للسارين فى الظلم القمر \r\n\r\n","description":"","footnote":"","page_name":" 2 ","page_number":16},
  {"content":"\r\n\r\nو معاوية بن ابى سفيان اختلاف در امت انداخت همچنانكه ابليس اختلاف در خليقت و هر چند كاتب وحى و نقاش رقوم امر و نهى بود ، لباس علمش بطراز حلم معلم ، اساس حلمش بقواعد علم محكم ، انتسابش بدوحهء طيبهء طاهرهء عبد مناف ظاهر و محقق ، انتمايش بشجرهء مباركهء بنى مضر اشراف زاهر و مبين ، و هنگام قتال و شجاعت در قبايل عرب طويل نجاد السيف گشته و گاه ضيافت و سماحت در عشاير معد و نزار كثير رماد القدر آمده فاما بسبب آنكه در روى امام به حق و خليفهء مطلق تيغ مقاتلت كشيد و با امير - المؤمنين اسد اللّه الغالب و ليث نبى غالب على بن ابى طالب در مضمار خلافت و امامت دعوى مبارات و مجارات كرد ، و اين ضوء الكواكب فى بياض النهار و نار الحباحب عند تلألؤ الأنوار و بلة السحاب فى عباب البحار برقم بغى و طغيان مرقوم شد و به سمت ظلم و عدوان موسوم گشت و در عداد مرقهء عصاة و زمرهء مردهء طغاة منتظم آمد ، ارخ الدهر بعار لا يرحض و ضره و لا يدفع عن وجهه قتره ، و خلف جلف ناخلفش ملعون ابد و مخذول سرمد آن راه شقاوت را بريد ثانى ابليس يزيد ، اول گزندهء كه دامن عصمت نبوت را بدندان بىباكى گرفت متقلد خطب امارت و مملكت گشت پردهء زر دوز بر در مستراح فرو گذاشته آمد ، سگى عقور با قلادهء زرين در محراب ايستاده ، بوم شوم آشيان شهباز پرواز را نشيمن ساخت ، كفتار مردار عرين شير دلير را مسكن گردانيد و چون بدار البوار كه ابد الآباد ببلاء لا يموت فيها و لا يحيى مبتلى خواهد بود انتقال كرد اقارب و عشاير و اخوان و اولادش بمراسم امور جهاندارى كه ايشان را حسب توارث جائر عن جائر بود قيام نمودند و در تعداد اسامى آحاد آن متغلبان و تفصيل و شرح افراد آن نامستحقان طائل و حاصلى نيست تا ابو مسلم صاحب الدعوة را توفيق آسمانى و عنايت ربانى رفيق گشت و بتيغ آبدار آتش بار صاعقه كردار بسيط زمين را از اوساخ و اوضار تغلب و تجبر ملوك و امراء بنى اميه و مروانيان مطهر و مصفى گردانيد و بمدد كد و جهاد آن صاحب شوكت آل عباس بعز و جلالتى ثابت اساس و ملك و خلافتى بىقياس ساليان ممتد و عهدهاى دراز قد محتظى شدند و بر صهوات امانى و آمال مرتقى ، و امراى خراسان در آن عهود نشاندگان حضرت خلافت و گماشتگان سدهء امامت بودند تا طاهر ملقب بذو - اليمينين در آن وقت كه محمد امين به حكم ولايت عهد قائم مقام پدرش هارون الرشيد گشت بفرمان مأمون بن هارون بمحاربت محمد امين رفت و عيسى بن ماهان را صاحب جيش امين منهزم گردانيد و او را تحويل ملك از برادرى ببرادرى دست داد و امين كشته آمد و در آن حالت گفتند :\r\n و طالت يد المأمون بعد قصورها * عن الأمر اذ قتل ابن ماهان طاهر \r\nو طاهر و اعقاب مدت صد سال و كسرى در خراسان امراء مستقل گشتند و بعد از مبعث محمدى نخستين امرائى كه در خراسان و عراق عجم دم استبداد و استقلال زدند\r\n\r\n","description":"","footnote":"","page_name":" 3 ","page_number":17},
  {"content":"\r\n\r\nو در پادشاهى تمكن يافتند جرثومهء طاهريه بودند و صفاريان كه غرهء ايشان يعقوب بن الليث بود از عياران سيستان و در قرنين خروج كرده و سيستان را نشيمن ملك ساخته بر ايشان خروج كردند و آن خاندان را مستأصل گردانيدند و سامانيان بر ايشان غلبه كردند و عمر و ليث را در قيد اسار آورده بدار الخلافه فرستادند تا همانجا سپرى شد و مدت صد و دوازده سال طاير امر و نهى ايشان در فضاى ممالك مادون النهر خراسان و عراق و قهستان و كرمان و سيستان و ما وراء النهر غير تركستان پرواز كرد و الحق در استجماع جميع خصال پادشاهانه ايشان را استحقاق رتبت تقدم بر ملوك و جهانداران ماضى حاصل بود و مولى زادهء ايشان سلطان ماضى پادشاه عادل غازى يمين الدوله ابو القاسم محمود بن سبكتكين باستحقاق عصاميت وارث ملك ايشان گشت و در تقويت اهل سنت و جماعت و محو صور هوى و بدعت و طى بساط ظلم و عدوان و نشر صحيفهء عدل و احسان و كسر هياكل اوثان و اصنام و هدم بيع و كنايس مستحدثه در بلاد كفر و اسلام باقصى الغايه برسيد و مآثر آن پادشاه ديندار تا انقراض ادوار بسواد شب بر بياض نهار مسطور و ذكر مساعى و مقامات مشهورش در اسلام و اسلاميان الى يوم النشور بر زبان عالميان مذكور خواهد ماند ،\r\n باقى بقيد قافيه ماندست در جهان * آثار حسن سيرت محمود غزنوى \r\nو خلف صدقش ناصر لدين اللّه مسعود را بشومى اراقت خونهاء ناحق و حرص و شرهى كه بر جمع مال و استيصال بيوتات قديم داشت حرمان از عصمت الهى و عنايت عالم علوى پديد آمد و سلاطين آل سلجوق كه باتفاق عالميان مقبول خالق و مخلوق بودند مالك زمام جهاندارى اقاليم گشتند و آل محمود با ايشان در ملك هند و سند و غزنين و زاولستان طريق مداهنت و شيوهء مواضعت سپردند و ورزيدند و آثارى كه از ايشان در اعلاء معالم امن و امان و احياء مراسم حسنات و رفع الويهء مبرات و تشييد بقاع خيرات يادگار مانده است بر كمال اسباب پادشاهى و جهاندارى و وفور آلات و ادوات شهنشاهى و شهريارى و فرط عطف اعنهء ايشان بر صوب دادگسترى و نيكو كارى دليلى واضحست ،\r\n ان آثارهم تدل عليهم * فانظر و ابعدهم الى الآثار \r\nو چون صبح دولت آن پادشاهان كالقرون الماضية فى الدول الخالية بشام رسيد مماليك ايشان كه خوارزمشاهيان بودند سلطنت ايران و توران را تصدى نمودند و واسطهء عقدشان سلطان علاء الدنيا و الدين تكش ابن الملك علاء الدنيا و الدين ايل ارسلان ابن الملك العالم العادل الفاضل علاء الدنيا و الدين اتسز ابن الملك قطب الدنيا و الدين محمد ابن الملك خوارزمشاه نوشتكين كه طشت دار سلطان سعيد ملكشاه بود در مازندران بر تخت سلطنت نشست و از دار الخلافه امير المؤمنين الناصر لدين اللّه كار سلطنت\r\n\r\n","description":"","footnote":"","page_name":" 4 ","page_number":18},
  {"content":"\r\n\r\nعالم بر وى مقرر فرمود و به آخر عهد چون سلطان علاء الدنيا و الدين محمد بق تكش و پسران از جادهء قويم تنكب نمودند و از جادهء مستقيم ( كذا ) انصاف انحراف جستند لا جرم ناتاخته بماندند و نانشسته برخاستند و كفر و اسلام بهم در ساختند تا آن دودمان را بر - انداختند و شعلهء دولت ايشان بتندباد لشكر جرار و عساكر كوه گذار بحار انبار پادشاه جهانگير جهاندار و صاحب سطوت غالب قهار چنگيز خان كه ضاقت الارض بر حبها عن - كثرتهم و امتلأت القلوب رعبأ لعظيم صولتهم و شديد بطشتهم منطفى شد و مواد كامكارى - شان بيكبارگى منتفى ، و طفئت شعلة دولتهم و خمدت جذوة شوكتهم و كل شىء هالك الا وجهه له الحكم و اليه ترجعون .\r\nو خلاصهء خاندان خوارزمشاهى و غرهء دودمان سلطنت و شاهى سلطان جلال الدين منكبرنى كه شير عرين مردانگى بود خضراء الدمنى نمود و با روزگار ستيزه كار يك چندى سنك و سبوئى بر هم زد ، و الجد مالم يعنه الجد غدار ، شب سعادت بسحر رسيده و دولت بنهايت انجاميده بود از تگاپوى و كر و فرطائلى و حاصلى نديد و در شهور سنهء سبع و عشرين و ستمائه بيك روايت مفقود و بديگر قول مقتول گشت ، و صارت جمرة دولتهم رمادا تذروه الرياح و كان الله على كل شىء مقتدرا و عهد او خاتمت عهود پادشاهان عرب و ترك و عجم بود در جهان ،\r\n تساقوا كؤس الراح ثم تشاربوا * كؤس المنايا و الدما عسوافح \r\nايزد سبحانه و تعالى لوايح غفران و نوافح رضوان بارواح اين گذشتگان كه سر - گذشت ايشان سبب انتباه خردمندان و اعتبار هوشمندان است در رساناد و همگنان را ديدهء عبرت بين و بصر بصيرت ياب كرامت كناد تا عجايب تقلبات و غرايب تغلبات را سرمايهء بيدارى و پيرايهء هوشيارى سازند و دل در جهان فانى كه\r\n سلاف قصاراه زعاق و مركب * شهى اذا استلذذته فهو جامح \r\n و شخص جميل يؤلف الناس حسنه * و لكن له اسرار سوء قبائح \r\nنبندند و زمام امور و احوال بدست غفلت و غرور باز ندهند و راستكارى سبب رستگارى هر دو جهان دانند ،\r\n دعى يا نفس فكرك فى ملوك * مضوا بل لا تواصل ( كذا ) و يك فابكى \r\nو چون عرصهء گيتى و كرهء خاكى ميدان جولان يكران فرمان قضا دوران قدر جريان پادشاه جهانگير چنگيز خان واروغ بزرگش گشت و دانت « 1 » لهم المشرقان و خضعت « 1 » بعظمتهم الخافقان از خدم و امراء دولت خوارزمشاهيان نصرة الدنيا و الدين ابو الفوارس قتلغ سلطان براق حاجب بن كلدور بملك كرمان هجوم كرد و به حكم سوابق تقدير يزدانى و وضع اشكال آسمانى لقب و مرتبهء سلطانى يافت و اعقاب و اولادش سلاطين\r\n\r\n\r\n","description":"","footnote":"\r\n( 1 ) كذا بتأنيث الفعل\r\n","page_name":" 5 ","page_number":19},
  {"content":"\r\n\r\nعدل پرور و خواتين دادگستر ملوك دين‌دار و ملكات عصمت شعار ،\r\n الحائزون اساليب العلى كملا * و الفائزون باقداح السعادات \r\nهدت هشتاد سال رايت نيكوكارى در اين ديار برافراشتند و خلايق اين اقطار بر خوان عدل و احسان ميهمان داشت ،\r\n شادوا قصورا من الانصاف شامخة * و مهدوا كرما فرش المبرات \r\nو افاضل هر عهد و اماجد هر دور در اثبات حالات كرمان تواريخ ساخته‌اند و مجلدات پرداخته و بتخصيص مرحوم سعيد خواجه شهاب الدين ابو سعيد در تدوين مناقب و مفاخر و ذكر مآثر و مكارم شاهانهء ايشان تأليفى معنون بتاريخ شاهى نوشته و بعد از انقراض عهد خاتون سعيدهء فاضلهء حاكمهء شهيدهء متفضله پادشاه خاتون كسى درين باب قدمى نگذارده و در اثبات آن وقايع و حالات قلمى نرانده جمعى از موالى و اصحاب و مخاديم و احباب كه اشارت ايشان حكم و طاعتشان غنم بود ازين ضعيف بصره اللّه بعيوب نفسه و جعل يومه خيرا من امسه كه در سلك فصحاء عصرش منخرط مىپندارند و در عداد بلغاء دهرش منتظم مىشمارند و در دورى كه شعلهء سخنورى خامد و بازار هنرورى كاسد بود نه بر شاخسار فصاحت طوطيى كه بسخن سرائى شكرخائى كند و نه بر گلزار بلاغت عندليبى كه نغمهء عبارات آرائى بسزا بسرايد ، برو بوم معانى آفرينى از خشكسال بىبرگى اصبح هشيما تذروه الرياح ، اوراق و صحائف بلاغت نمائى از متروكى بالت عليه الثعالب ، شغل انشاء ممالك كرمان بدين ضعيف حوالت رفت ،\r\n خلت الديار فسدت غير مسود * و من الشقاء تفردى بالسؤدد \r\nو منصب ديوان رسالت كرمان كه متصديان آن هميشه افاضل معتبر و اكابر نامور بودند هر يك از راه شرف مقبل روزگار و از روى عز امير و رئيس فرقهء فضلا و تاج فرق فصحا گشته بر وى مقرر داشتند و هر چند سخنانش نامهذب و عباراتش نامرتب بود اعيان حضرت حاكمهء وقت بمساعى محمود امور دولت و دين را انتظام مىدادند و بمكانشان فخر ملك و مباهات حاصل و كان بعضهم لبعض ظهيرا ، از طبقات كتاب او را بدان شغل مختار و منتخب گردانيدند و با نضارت فصل زندگانى و طراوت عهد جوانى ده « 1 » سال و كسرى در حضرتى كه اگر از پيش گاه عظمت آن خسرو سيارگان را بنده مىخواندند مىزيبيد مريخ را اگر خط امان مىدادند مينازيد ، عطارد تا دبير آن بارگاهش خواند دائما قلم‌زن بود ، ماه را تا بريد آن درگاهش داند شبانروزى قدم زن ، منشى ممكن و صاحب سر مؤتمن شد التماس نمودند بل به روى اقتراح فرمودند كه اگر بعد از مقطع عهد صفوتى كه بدايع وقايع و حوادث كوارث بدين ملك متطرق شد و نوشتن و خواندن آن مستبصران را اعتبار و معتبران را استبصار تواند نمود تاريخى مشتمل بر شرح احوال و اخبار و اعمال و كردار ولاة اين ولايت و كميت زمان ايالت و كيفيت روش\r\n\r\n\r\n","description":"","footnote":"\r\n( 1 ) - در نسخهء لندن دو\r\n","page_name":" 6 ","page_number":20},
  {"content":"\r\n\r\nهر يك را تأليف كنى و ذيل تاريخ شاهى بدان مفروز گردانى كسوت ملتمس ما را بطراز اسعاف مطرز كرده باشى .\r\nبنا بر انجاح مسئول دوستان يكدل و آنكه نيز خواست تا ابكار محفهء افكار و دلبران كلهء فصاحت و نازنينان تتق جزالت خود را بر منصهء عرض بر اهل روزگار جلوه دهد تا چون ديگر جوارى منشآت افاضل در بحار آفاق و اقطار سفر شهرت كند و چون چابك سواران مضمار فصاحت گسترى و صفدران رزمگاه هنرپرورى كه باقاليم سخنان جزل تاختن بردند و مستعصيان مشكلات را بكمند الفاظ لايق مسخر گردانيدند اين ضعيف خواست كه بديشان تشبه نمايد ،\r\n احب الصالحين و لست منهم * لعل الله يرزقنى صلاحا \r\nو هر چند ضرارت عجز و قصور به نيت در بهار نوبت خود آب را از صفير الانسان حيوان ناطق و قلم را از صرير كل اناء يترشح بما فيه خالى نتوانست گذاشت متشمرا عن ساق النية سافرا عن وجه الامنية از حضرت الهى استخارت جسته ميان جد و سعى در بست و در انجاز ملتمس ايشان كوشيد و استقراء احوال و اخبار اين ديار نمود و بعد از وقوف و شعور بر كيفيت آن من آخرها بكلك توفيق در سلك تلفيق كشيد بعبارتى از زيور تكلف خالى و پس از آن شجرهء هر كلمه را در مغرس انديشه بر شحهء روح پرورش داد و محياء الفاظ را بگلغونهء استعارات مهذب و اشارات مستعذب مورد كرد و صحايف حكايات را بنقوش و تصاوير تلويحات لطيف و تصريحات ظريف منقش گردانيد و چون اين مسوده كه غرهء رخسار مصنفات افاضل عجم وضوء جبين مؤلفات فصحاى امم است از سويداى دل و سودا خانهء خيال بيرون آمد خواست كه ديباجهء آن بفر و بهاء نام مبارك مخدومى كه بسوابق عنايات ازلى مؤيد و بلوا حق سعادات ابدى مؤبد باشد زيب و زينت يابد و گوش و گردن اين بكر شبستان فكرت بزيور جواهر زواهر لقب خدايگانى كه مجمع انواع علم و مطلع انوار عدل تواند بود آراسته گردد ، مدتى در بيداء اين تفكر هائم و متحير مىبود تا در مفتتح شهور سنهء ست عشرة و سبعمائه سعادت مساعدت نمود و بخت يارى كرد و به نظر تربيت آفتاب سيما و عين عنايت بخت آسا كامكارى نامدارى ملحوظ گشت . عقل مدبر سر بر وزن خاطر فرو كرده گفت : تا چند ازين تفكر تا چند ازين تحير ، ماه رويان چگل نگارخانهء دل را بر طارم اين نخاس خانه عرضه ده كه خريدار بسيار است ، شاخهاى آمال را بر اصل اقبال اين صاحب دولت وصل كن كه روزگار بهار است ،\r\n ترا روز رواج مدح خوانيست * ترا فصل بهار زندگانيست \r\n گرت نقدى ز دانش در ميانست * كنونت روز بازار جهانست \r\n كيومرث زمان نوئين اعظم * ميان آن همه اشغال معظم \r\n\r\n","description":"","footnote":"","page_name":" 7 ","page_number":21},
  {"content":"\r\n\r\n پژوهش مىكند ذاتش سخن را * نو آئين داستانهاى كهن را \r\n چنان كز آفرينش بر گزيدست * جهان از آب تيغش آرميدست \r\n همى خواند سخنهاى گزيده * دل دانش بدان بر آرميده \r\n ترا گر بخت و اختر يار باشد * دو چشم دولتت بيدار باشد \r\n برانگيزى يكى فرخنده پيكر * بنفشه زلف و گل روى و سمن بر \r\n بديباها و گوهرهاى شهوار * كه در تاريخ شاهان جهاندار \r\n نزاد از خاطر مدحت‌سرايان * كه كام و نامشان زان شد فزايان \r\n بيارائى سر و پايش پرىوار * چنان كز وى بنازد جان هشيار \r\nو هاتفى از وراى حجاب غيب آواز داد كه ازين مراد و مقصود نشان نيابى الا از نامورى ، دادگسترى ، سرافرازى ، سرورى ، سحاب سخائى ، بحر عطائى ، آسمان مقدرتى زمين منفعتى ، و الا جنابى ، ستوده بهر بابى ، خسرو فلك هيبت نوئين ، كيوان رتبت ، امير بهرام نخوت ، خدايگان آفتاب عظمت ، شهريار قضا صولت كامكار قدر قدرت ،\r\n بزرك همت و قدر و بلند پايه و جاه * خجسته رايت وراى و گزيده نام و نشان \r\nو هو الامير الذي لم يسمح بمثله الافلاك ما دام النسر و السماك ، جاوز الملوك السلف سجاحة شيم و رجاحة كرم و الامراء الخلف سماحة كف و فصاحة قلم ، نورى الجوهر قدسى العنصر لطيف الحس شديد الشكيمة ماضى الصريمة ،\r\n هو البدر الا انه البحر زاخرا * سوى انه الضرغام لكنه الوبل \r\nو روى رزمهء امراى رفيع مقدار ، طراز حلهء خسروان كامكار ، چابك سوار مضمار عدل پرورى ، شهباز پرواز دادگسترى ، صاحب قران ، حاتم داد و دهش ، سرور سر دفتر خسروان بزرك منش ، امير جوانبخت كامران ، دولتيار نافذ فرمان ،\r\n روى زيباى امل پشت تواناى اميد * چشم بيناى خرد جان گرامى جهان \r\nاعظم الامراء ارومة بل اكرم الورى جرثومة و اسماهم نجارا و اولاهم فخارا و اعتقهم خصالا و اصدقهم مقالا و اطوعهم انصارا و اعوانا و اروعهم سيفا و سنانا ،\r\n و كان يحكيه صوب الغيث منسبكا * لو كان طلق المحيا يمطر الذهبا \r\n و الدهر لو لم يخن و الشمس لو نطقت * و الليث لو لم يصد و البحر لو عذبا \r\nصورت عطيت فيض فضل رب الارباب ، معنى قضيت لطف مسبب الاسباب ، تحفهء واردات روحانى ، فياض رحمت آسمانى ، مدار قرار فلك معدلت ، محور چنبر چرخ نصفت ، دارا و مرزبان اقاليم جهان ايسن قتلغ نويان ،\r\n ز عدل و داد افريدون ديگر * ز قدر و مرتبه گردون ديگر \r\n ز نوشروان عادل يادگارى * بلند اختر بزرگى نامدارى \r\n همايون باد روز و سال و ماهش * مظفر باد بر دشمن سپاهش \r\n\r\n","description":"","footnote":"","page_name":" 8 ","page_number":22},
  {"content":"\r\n\r\nنور على نور مناقب ذات او يكاد زيتها يضيء ، معالى صفات او فرعها فى السماء صاعد على ذروة الامارة ، پدران بزرگوارش اصلها فى الأرض ثابت على مغرس الجلالة ، منبت شجرهء طيبهء آباء كرام و اجداد عظامش بلاد ايغورست و انتمايش بدوحهء التان بدين موجب است ؛ ايسن قتلغ نويان بن الامير السعيد زنگى بن ساس نارم بن طغرل بن قليج بن سنقور بن كيجك بن بوسوقا بن التان خان ،\r\n نسب توارث كابرا عن كابر * كالرمح انبوبا على انبوب \r\nدر سنهء احدى و ستين و مأتين هجرى كه اكنون مدت چهار صد و پنجاه و چهار سالست كه از هو جاور و منشأ و موطن بيرون آمده‌اند و از مقام و مسكن نهضت كرده مواكب كتائب تأييد سبحانى استقبال ايشان نموده و طلايع بدايع روايع صنايع ربانى پذيرهء ايشان آمده و بر درگاه خانان جبار و پادشاهان روزگار همواره اعيان مستشار و امراء مختار بوده‌اند . چندگاه در مسقط الرأس خويش قطب كردار استقرار نموده و از عقدهء تعب ذنب سفر مصون مانده ، و چون از هاتف تقدير نداى تغرب عن الاوطان فى طلب - العلى شنوده ماه‌وار هر روز بمنزلى از منازل سعادات رسيده و هر شب درجات مساعى جميل را قطع كرده و ببرج مرادات پيوسته ، و اين مخدوم زيد عدله ضوء جبين آن عصبه و نقش نگين آن فرقه و تميمهء وشاح آن قبيله و غرهء صباح آن عشيره است ، فطلع من افق ذاك الأصل طلوع الصباح المستطير بالآفاق المستنير بالاشراق ، فمحا ظلمات البغى و الجهل و ازال شبهات الشرك و الكفر و بوأ مقاعد العز و العلاء و علا معارج القدر و السناء فصار يمينا للدولة السلطانية عضدا للمملكة الايلخانية و اشرق بنور رأيه ارجاء الممالك و ابتسم بيمن تدبيره ثغور المسالك ،\r\n لازال فى يوم اغر مبشرا * بسعادة غراء تطلع فى غد \r\n ليقيم كل مؤود و ينيم كل * مسهد و يضم كل مبدد \r\nدر عهود ماضى و ازمنهء سالف اكاسرهء نامدار و كيان جبار رامرزبانان گردن‌كش و سپهداران رستم‌وش مرتب سپاه و آرايش بارگاه بودند ، و بعد از مطلع طليعهء سپاه دولت محمدى و مظهر تباشير صبح ملت احمدى ، صلوا عليه و سلموا تسليما ، همواره اعضاد خلفاى دين دار و سلاطين معدلت شعار و خواقين جبار به قوت معاضدت و مساعدت امراى مريخ سطوت و سپهداران عالى رتبت مؤيد بوده است و قواعد پادشاهيشان بتيغ بران و تير و سنان آن اعوان موطد و ممهد فاما هيچيك از ايشان را مضاء شمشير با اصابت تدبير جمع نگشته است و ولايت و خيل و حشم و جيش و علم با فصاحت زبان و قلم و تربيت امور كافهء امم ضم نشده ، و ان سرمنه جانب ساء جانب .\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nبه حمد اللّه و منه اين مخدوم فرخنده آثار و اين خدايگان ستوده كردار بعد از استجماع آلات شجاعت و جهاندارى و استيعاب اسباب صولت و شهريارى و استكمال ادوات صفدرى و دلاورى برزانت راى معدلت فزاى و متانت فكر و رويت پاى بر جاى و كمال تحفظ و تيقظ و تعمق در اقاصى و ادانى بحار تدبر و تفكر قبله و قدوهء خسروان بلند رتبت و غره و سنام امراى صاحب شوكتست و براى خورشيد روا و تيغ قضا مضا امور جهان و جهانيان را در سلك استقامت انتظام داده و بوسيلت : فاذا هما اجتمعا لنفس مرة ، پاى بر ذروهء تحقيق : بلغت من العلياء كل مكان نهاده و صحايف محامد ذات و اوراق مناقب صفات را بر قوم و نقوش كمالات انسانى و فضايل نفسانى و خوض در علوم معقول و منقول و تحقيق مباحث فروع و اصول و مطالعهء تواريخ و اخبار و كتب سير و آثار آراسته و نگاشته گردانيده و بتأييد آسمانى و توفيق يزدانى همچنانكه قهرمان اقاليم عدل و حكومتست بانى رباع فضل و حكمتست و همچنانكه مؤسس اساس جهانبانيست منتظم درر و شاح معانى است و همچنانكه اعقل و اكمل امراى مغول و ترك و عرب و عجم است محيى رميم و رفات آداب علوم و حكم است ،\r\n لله در امير كله ادب * بعدله يتحلى العجم و العرب \r\nو چون از زبان\r\n خرد كه راهنمايست مرد را بصواب * و زوست اهل هنر را هميشه فتح الباب \r\nاين ارشاد به گوش جان رسيد ، نداء اين سعادت را لبيك سمعا و طاعة گفت و اين حكم را مطيع گشت ،\r\n بفرمانش كمر بستم شتابان * گزيدم داستانهاى فراوان \r\n بهم پيوستمش آسان و دشوار * چو زنجيرى كه زرين باشدش تار \r\n بدان تا حضرتش را در خور آيد * مرا كام دو گيتى زان بر آيد \r\n گر اقبال قبولش يابد اين كار * زهى كار بكام و بخت بيدار \r\nو در ايراد قصص و احوال شرط اقتصار بجاى آورده از ايجاز مخل و اطناب ممل اعراض واجب شمرد و فصوص احوال و حكايات نوشت مشتمل بر مناقب و معايب اعيان آن ديار كه در اوج جاه وجوه و وجيه روزگار بوده‌اند و از ذكر ادوان و اوساط و ارذال و اسقاط كه مورخان بادپيماى و دراز نفسان گزاف دراى در ديگر تواريخ على الرسم فى امثالها نويسند و در ديگر اعصار و امصار لطيف طبعان هنرمند و بالغ نظران دشوار پسند را از مطالعهء آن ملالت افزايد و از تأمل آن سآمت روى نمايد اجتناب لازم دانست و بسبب اين تأليف كه نامش سمط العلى للحضرة العلياست صحيفهء بر صحايف ايام افزود و بواسطهء اين تصنيف كه بحقيقت رشك لؤلؤ لالاست تاريخى در تواريخ\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nروزگار زيادت گردانيد و بوسيلت ذكر طيار و ذريعت صيت سيار اين خدايگان كامران و نوئين صاحب قران ذكر خود را بر اوراق روزگار و صحايف ليل و نهار يادگار گذاشت و يقين آنكه بفر و بهاء القاب همايون و زيب و زينت نام ميمون خسرو عادل با صباى سبك عنان و شمال‌گران ركاب در اقطار بحر و بر جهان و اكناف غور و نجد گيهان شايع و منتشر شود و نسيم فصاحت از مهب قبول عبارتش بمشام جان سخن‌پروران جهان و هنروران زمان رسد ، و اللّه ولى المعونة على درك المنشود و اصابة الغرض المقصود بمنه و فضله .\r\n\r\n","description":"","footnote":"","page_name":" 11 ","page_number":25},
  {"content":"\r\n\r\n\r\nباب فى ذكر احداث كرمان و ذكر اسماء المتمكنين بها\r\nكرمان از بلدان اقليم سيم است بلدة طيبة و رب غفور ، سياحان عالم‌پيماى و جهانديدگان گيتى نورد زير خرگاه سبز فلك و غطاى نيلى رنگ چرخ و طارم نيلوفرى گردون چنين شهر نشان نميدهند و هى مباءة الملك و مثابة العز و مأوى العدل و دار الفضل سماؤها شرقة بدعوة اهلها و ارضها مشرقة بنور ربها و فيها ما تشتهى الأنفس و تلذ الأعين و تكل عن وصفه الألسن ، و مقوم عماد براعت و منظم و شاح فصاحت خسرو تخت سخن‌ورى و چابك سوار مضمار لغت درى فردوسى طوسى رحمه اللّه در شاهنامه شمهء از چگونگى بنياد كرمان و كجاران بم و افسانهء كرم هفتواد در نظم آورده است فاما چون آن حكايت اكثر موضوع و مصنوعست نه معقول و منقول ايراد آن از قبيل اعاجيب اسمار و اكاذيب اخبار تواند بود و استاد معانى و بيان ثانى سحبان سردار استادان صناعت ادب و بندار عبارات و لغات عرب خواجه ابو نصر عتبى طيب اللّه ثراه در گنج نامهء بلاغت كه نامش يمينى است نبذى از تاريخ ولاة كرمان بر قلم سحر آثار معجزه كردار گذرانيده و از تاريخ و اخبار اوايل و آثار و داستان ملوك باستان چنين معلوم مىشود كه خلاصهء كيانيان و بقيهء پيشداديان گشتاسب بن لهراسب وقتى از اصطخر فارس كه آشيان كامكارى و نشيمن شهريارى او بود بر عزيمت تفرج و تصيد بصوب كرمان عنان‌گراى شد و چون بحومهء بردسير رسيد و آن حدود را مستعد قبول عمارت يافت با ساحت و اجراء كاريز اسف و بناء دهكدهء آن مثال داد و آتش‌خانهء معبد آنجا را احداث فرمود تا منزل و مناخ صادر و وارد باشد و زمينهائى كه اكنون بشاهيجان و گازرگاه معروفست از آبى عظيم از منبع كوه شيوگاه در قديم - الزمان منصب ميشد مرغزار گشته بود و اسب گلهء خسروان را تابستان مراتع و علف زار آنجا بودى و چون اول عهد شاهان ساسان و واسطهء عقد ملوك ايران اردشير بابكان كه بتأييد يزدانى احياء رميم و رفات ملك پيشداديان و اعادت طراوت و رونق پادشاهى كيانيان كه بسبب استعلاء و استيلاء اسكندر جهانگير ناچيز شده بود كرد مالك زمام كار گيرودار اقاليم و امصار گشت و از تخت‌گاه فارس بر سبيل نخجير كردن بناحيت شهر بابك كه هم معمار همت شاهانه‌اش انشاء و احداث فرموده بود آمد ، روزى چند جهت\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nمطالعت مراتع و مروج و رياض بمرغزار بردسير خراميد و در حومهء آن نشاط شكار فرمود و آن موضع را نخجيران نام نهاد و مدت يك سال در آن نواحى خيمهء اقامت زد و بارجاء و انحاء ملك احكام مشتمل بر ايفاد كشاورزان و پيشوران به طرف بردسير صادر گردانيد و گنبد گنج و قلعهء شهر بنا فرمود و مردم را بر عمارت بقاع و اشادت قلاع و تفجير انهار و تثمير اشجار ارشاد كرد و اصل بردسير باداردشير بود چه مورخان آورده‌اند كه شاه اردشير دو شهر در كرمان احداث فرمود يكى نرم اردشير و يكى باد اردشير بكثرت استعمال نرماسير و بردسير گفتند و ريقان از بقاع و صقاع قديمه است و مؤسس و مرصص آن بهمن بن اسفنديار بوده بوقت آنكه از سيستان متوجه شق بم شد بدان عرصه رسيد و دواعى رغبتش بساختن آن بازديد آمد و از جاماسب حكيم درين باب استشارت نمود ، جاماسب طرح آن بكشيد و بر طالع دلو ، به حكم انطباق زحل و زحل در آن وقت بر درجهء عاشر قوس كه اوج اوست بود ، بناى آن شهر نهاد و پس از انقراض ايام اردشير ملك كرمان در قبضهء اقتدار قباديان كه اسلاف نوشروان عادل بودند بطنا بعد بطن ساليان دراز بماند تا بوقت آنكه از مشرق سعادت\r\n بر آمد آفتاب راست گويان * خجسته رهنماى راه جويان \r\n چراغ دين ابو القاسم محمد * رسول و خاتم و ياسين و احمد \r\nنوبت  إِنَّا أَرْسَلْناكَ بِالْحَقِّ بَشِيراً وَ نَذِيراً   وَ داعِياً إِلَى اللَّهِ بِإِذْنِهِ وَ سِراجاً مُنِيراً  بر درگاه عظمت آن خاتم انبياء و نازنين حضرت كبرياء زدند و با خيل و حشم جلالت و كوس و علم رسالت جهت اصلاح نوع انسان و هدايت ابناء زمين و زمانش نامزد عالم كون و فساد گردانيدند و بر سرير نبوت در چهار بالش ختم پيغامبرى تمكين دادند ، معمار بوستان شرع محمدى و هادم بنيان كيش اهرمنى امير المؤمنين و امام المسلمين و ناصر شريعت خاتم النبيين و قامع طوائف الكفرة المتمردين عمر بن الخطاب اعطاه اللّه الرضوان الاعلى عبيد اللّه بن عبد اللّه بن غسان و ابن عدى را با عساكر نامدار و جحافل جرار بكرمان فرستاد و ايشان را در جروم كرمان با حشم قفص و لشكر كرمان كه اين زمان شرذمهء از ايشان در صياصى جبال عمان و بطون شعاب بشكارد مانده‌اند ملاقات افتاد .\r\nبعد از ادارت اقداح محاربت و اجالت قداح مقاتلت نسيم نصرت از مهب تأييد الهى بر رايت اسلام وزيد و اسلاميان بر مشركان كالصقور على بغاث الطيور فرود آمدند و همه را طعمهء تيغ و سنان گردانيدند ، الا قليل منهم ، و بقاياى سيوف كشوارد الأمثال در اقطار و امصار متفرق و آواره گشتند  وَلَّوْا عَلى أَدْبارِهِمْ نُفُوراً   وَ كانَ أَمْرُ اللَّهِ قَدَراً مَقْدُوراً . \r\n\r\n","description":"","footnote":"","page_name":" 13 ","page_number":27},
  {"content":"\r\n\r\nو بعد از تيسير اين فتح عبيد اللّه بن عبد اللّه رضى اللّه عنه فوجى از لشكر را بر راه نبهره نامزد تاختن جيرفت فرمود و خويشتن با معظم عساكر به طرفى ديگر بدان ولايت تطرق نمود و غارت و تاراج كرد و سبايا و غنائم گرفت .\r\nو هم درين سال عبيد اللّه بن زيد الخزاعى را بفتح طبس و قهستان روانه گردانيد و مفتوح و مستخلص شد و خمس غنائم كرمان و قهستان و طبس با فتح نامه بمركز خلافت و مستقر امامت فرستاد و سواد جيرفت در آن زمان مرغزار و بيشه بود ، مهاجر و انصار آن خطهء را از سباع ضرارى خالى كردند و آجام و آكام را آتش در زدند و ببناى قرى و دساكر و اجراى مياه و قنوات قيام نمود و هر ديهى را بنام بانى و مالك آن باز خواند چون سليمانى و سفيانى و ابو كعبى و صفرى و ابو خريمى و وليدى ، و آن وليد بن مغيره احداث كرده است .\r\nو چون دور خلافت بامير المؤمنين عثمان ذى النورين رفع اللّه فى جواره مكانه رسيد عبد اللّه بن عامر بن كريز را باقتراع ابكار رباع و قلاع فارس و كرمان موسوم گردانيد و فتح شق بم و استخلاص قلعهء آسويه و راين « 1 » عنوة و قهرا بر دست او بر آمد و شهر بردسير در زمان معدلت اعدل ملوك اسلام غره و خلاصهء امراى بنى اميه عمر بن عبد العزيز رحمه اللّه مسلم و مستخلص گشت و از معاهد و بقاع خير كه بفرمان او بنا كرده‌اند مسجد جامع داخل شهر كرمانست و مآثر و مناقب آن پادشاه نصفت سيرت درين مقام شرح دادن مفضى با طناب و اسهاب گشت و حقيقت آنكه اگر آن عادل مبارك ايالت را بارومهء مقدسهء مصطفوى و مرتضوى يا بجرثومهء طاهرهء مطلبى شرف انتما و اعتزائى بود اطلاق اسم خلافت بر وى از جادهء ادب منحرف ننمودى و تقليد عهدهء امامت مسلمانان بر ذمهء تقوى شعارش برقم وضع الشيء فى موضعه مرقوم بودى چه چون متكفل خطب ايالت و امارت گشت پس از آنكه بخار ظلم و عدوان اسلاف جائر را ببخور عدل و انصاف بدل كرد و مشام عالميان را بدان معطر فرمود و از منهاج روش ناپسنديدهء آباء و اعمام تنكب واجب دانست رفع غوائل ذميمهء ايشان از قذف و سب اهل بيت كه شعار خطب منابر گشته بود و غير ذلك من البدع الشنيعة الاموية و السنن الفضيحة المروانيه اشارت راند و در تقلد شغل امارت و ولايت به قدر وسع و طاقت بآثار و كردار شيخين و ذو النورين و والد السبطين ،\r\n على ارواحهم تحف التحايا * من الله الذي خلق البرايا \r\nاقتدا و اقتفا نمود جزاه اللّه عن الاسلام و المسلمين خير الجزاء و بوأه فى الجنة على\r\n\r\n\r\n","description":"","footnote":"\r\n( 1 ) - در نسخهء استانبول : اين\r\n","page_name":" 14 ","page_number":28},
  {"content":"\r\n\r\nمقاعد الأصفياء . و در زمان جور و تغلب عبد الملك بن مروان غضبان بن قبعثرى كه او را جهت استخبار اخبار عبد الرحمن بن اشعث و خوارج بكرمان فرستاده بودند در جواب سؤالى كه حجاج بن يوسف عليه ما يستحق از وى كرد مشتمل بر استعلام كيفيت احوال كرمان گفت : ماؤها و شل و تمرها دقل و اهلها بطل ان قل الجيوش بها ضاعوا و ان كثروا جاعوا حجاج بدين سبب از ضبط و تصرف آن ولايت نافر و معرض گشت و گفت تركت لأهلها .\r\nو در شهور سنهء عشر و ثلثمايه كه رياض جهان بانوار و ازهار معدلت و نصفت ملوك آل سامان مخضر و ناضر بود و مشام جهانيان برايحهء داد و دهش ايشان معطر ابو على محمد ابن الياس كه از عيار پيشگان خراسان بود سلسلهء رغبت را در استخلاص كرمان تحريك داد و آن ديار را مصفى گردانيد و رقبهء تمرد ايشان در ربقهء طاعت كشيد و مدت سى و هفت سال كسوت ملك كرمان بطراز امر و نهى او مطرز بود و باغ سيرگانى و ديه بعليا باد و سراى اندرون شهر از بناهاى اوست و ازين بيت كه بر سقف قلعهء كوه نبشسته بودند استدلال مىكنند كه آن هم از مستحدثات او شايد بود و هو :\r\n بناك ابن الياس و حلك غيره * كذا الدهر يمضى تارة و يعود \r\nو چون اركان و اعوان دولت و جمهور خواص و عوام ولايت را از طول مدت و تمادى ايام از حكومت او دل بگرفت و بر استجداد حاكمى ديگر مصر بايستادند پسرش يسع را كه بجمال شهى و رواء وضى و لقاء بهى نادرهء زمان بود و در قلعهء محبوس و مقيد بلطايف حيل از قيد اسار و حبس اضطرار مطلق العنان خليع العذار گردانيدند و بر متابعت او مبايعت نمودند و بر توليت و اميريش متفق الهمه مجتمع الكلمه گشتند ، فوافقوه بايمانهم طائعين و حالفوه بأيمانهم مبايعين . و ابو على را از دار الامارة با قبح صورت ازعاج و اخراج كردند و يسع را بعد از تمكن و استقرار در ولايت بر قمع برادر خود سليمان و طردش از ولايت سيرجان شيطان غرور در آشيان دماغ بيضه نهاد و سكر شباب و جنون بطربل سابقهء قضا و قدر او را در ورطهء بلا و خطر انداخت تا قصد مملكت پادشاهى چون عضد الدوله و تاج المله ابو شجاع فنا خسرو بن ركن الدوله ابى - الحسن على بن بويه كرد ، و او شاهنشاهى بود بجلالت قدر و نباهت امر از ملوك روزگار ممتاز و بمناعت جانب و خشونت حد بر خسروان كامكار سرافراز ، و يسع برين عزيمت از سيرجان به شهر بابك و حدود مروست رفت و بعد التقاء الفريقين مفلوك و منهزم بازگشت كالعير طلب القرنين ضاع الاذنين فى امان من لباس الظلام راه خراسان و بخارا گرفت و در آن اقطار و آفاق بعد از تجرع شربتهاى مر المذاق و محنتهاى حسن المساق سپرى شد\r\n\r\n","description":"","footnote":"","page_name":" 15 ","page_number":29},
  {"content":"\r\n\r\nو مملكت كرمان در صيد شست عضد الدوله آمد و با بغداد و فارس و عراق كه فضاى پرواز شهباز احكام او بود مضاف گشت و آن پادشاه يك نوبت به راه تفرج و تنزه تا بخناب وراين آمده است و پسرش بهاء الدوله ابو النصر در سنهء ثلاث عشرة و أربعمائة روزى چند بردسير را محط رحال جلال ساخت .\r\nو بروزگار ملك رحيم سلطان الدوله ابى كالنجار « 1 » بن بهاء الدوله كه مملكت ديالمه روى در انحطاط نهاده بود در سنهء ثلاث و عشرين و أربعمائة سلطان شهيد ناصر لدين اللّه مسعود بن السلطان الماضى العادل الغازى يمين الدوله محمود بن سبكتكين يار قتوغميش « 2 » جامه‌دار را با پنج هزار سوار ترك و هندو و خلج و پيلان بسيار از راه قصدار باستخلاص مكران و قلع عيسى بن عدنان و تمكين برادرش ابو العسكر بفرستاد و آن ولايت را مضبوط و مستخلص گردانيد و عيسى كشته شد و ابو العسكر در مكران ممكن گشت .\r\nو در شهور سنهء اربع و عشرين و أربعمائة چون ممالك عراق عجم و قهستان و سيستان و خوارزم و خراسان و گرگان و مكران در ضبط فرمان آن پادشاه آمد و با غزنين و زاولستان و غور و هند منضم شد همت پادشاهانه چنان اقتضا كرد تا بلاد كرمان به حكم تلاصق و تجاور به آن ولايت كه در تحت تصرف و حكم ديوان او بود مضاف گرداند ، احمد ابن على نوشتكين را كه از اعيان حجاب و اعوان جناب او بود با ده هزار سوار و پنج هزار پياده نامزد فتح و ضبط كرمان گردانيد و ايشان در مدت چهار ماه بردسير و اطراف گرمسير و سردسير برا و بحرا مصفى و مسلم كردند و مادهء حكومت ديلميان و عضديان از كرمان منقطع شد و يك سال و نيم آن مملكت در قبضهء تصرف نواب ديوان سلطان مسعود بن محمود بماند و بسبب رسوم ذميمه و خطابات عنيفه و معاملات قبيحه كه ابداع و احداث كردند اهالى و رعايا متنفر و متشكى گشته بدار الخلافه استغاثت بردند و استمداد و استنجاد كردند ، لشكرى با غاثت و اعانت ايشان مأمور شدند و بكرمان آمدند و با اعيان و معارف و رعايا متعاضد و متوافق گشته بدفع و طرد سلطانيان قيام نمودند و ايشان را منقلب و منهزم به راه طبس از حدود نرماشير بتخوم خراسان دواندند و اسباط عضد الدوله كرة بعد اخرى امارت و حكومت كرمان را استيناف نمودند و در شهور سنهء ثمان و عشرين و أربعمائة كه صراف دار الضرب قضا و قدر نقد ممالك ربع مسكون را نقش سكهء سلطنت سلجوقيان نهاد و خطيب منبر تقدير خطبهء تعظيم در اقطار هفت اقليم بنام آن خاندان كريم ادا كرد و منشى ديوان تؤتى الملك من تشاء منشور شاهى روى زمين بر رسم ايام همايون آن سلاطين كه بر آسمان مقدرت خورشيد آيين و در اقليم مملكت و سلطنت جمشيد تمكين بودند بنوشت\r\n\r\n\r\n","description":"","footnote":"\r\n( 1 ) - همچنين است در هر دو نسخه .\r\n( 2 ) در نسخهء لندن : با رفيق عمش\r\n","page_name":" 16 ","page_number":30},
  {"content":"\r\n\r\nباقعهء آن طايفه و قرم آن خيل ملك عماد الدوله قرا ارسلان بيك قاورد بن جغر بيك داود بن ميكائيل بن سلجوق انتزاع ممالك كرمان را از دست متغلبان متعين و موسوم گشت و در شعبان سنهء اثنتين و اربعين و أربعمائة سرهء كرمان را مضارب خيام عظمت و ابهت فرمود و چتر هماىآساى مظلهء مفارق كرمانيان ساخت و مشارع و مشارب ملك را از كدورات تصرفات ضعيفانهء ديالمه و قاذورات تحكمات ناموجه منزه گردانيد ،\r\n سما و حمى بنى سام و حام * فليس كمثله سام و حام \r\nو چون اين تاريخ حاوى و مشتمل خواهد بود بر اخبار و ايام سلاطين قراختاى تا اكنون و نيز روزگار مملكت سلجوقيان و ديگر متملكان كرمان را تواريخ مبسوط ساخته‌اند و كارنامهء هر يك از ايشان كما ينبغى پرداخته و لا سيما خواجه افضل الدين كاتب رحمه اللّه مستوفى در قلم آورده و غرض من ازين تصنيف تقرير اخبار سلاطين قراختاى و شرح احواليست كه مشاهد و معاين من بوده است از آن وقت باز كه بصر بصيرت در عالم گشوده الى يومنا هذا پس دامن اسهاب و اطناب را درين باب فراهم آوردن و از ذكر هر پادشاهى بر مجرد اثبات مدت ملكش اقتصار نمودن و عنان قلم را فرا صوب شرح و بسط احوال روزگار سلاطين قراختاى و ما يتبعها من وزراء هم و اكابر هم معطوف گردانيدن متعين و متحتم دانستم .\r\nملك قاورد بن جغر بيك داود بن ميكائيل در ملك بر و بحر كرمان و شيراز و عمان و ماهيانى در شبانكاره نافذ امر و نهى شد و بعد از انطواء بساط دولت او پسرش سلطانشاه وارث اعمار و اعمال او گشت و پس از آنكه ده سال از ملك و سلطنت مقرون بامن و استقامت تمتع يافت جهان را وداع كرد و برادرش ملك نيكوكار معدلت شعار عماد الدنيا والد بن ملك تورانشاه تاج و تخت را بزيور فر طلعتش آرايش داد درست تمام عيار سلطنتش سكهء الهام ولايت داشت و محياى زيباى مملكتش بگلغونهء كرامت و تأييد مورد بود و جامع ظاهر شهر كرمان و رباط تورانشاهى و غيرها من بقاع الخير و ابواب البر افراشته و بنا كردهء معمار همت شاهانهء آن پادشاه مبارك ايالت است و بعد از آنكه سيزده سال و نيم در عدل گسترى و رعيت پرورى گذرانيد و ببهشت عدن خراميد سلالهء مطعون و نتيجهء ملعونش ايرانشاه كه از پدر چون خاكستر از آتش آمد حاكم شد و بسبب آنكه با باطنيان و ملاحدهء ملاعين مكاتبت و مصادقت ورزيد و از ربقهء ايمان و اسلام منخلع شد بر قلع او جمهور اعيان متفق النيه و مجتمع الهمه شدند و خواص و عوام بفتوى ائمهء عهد قاضى ابو العلاء بكويه قدس اللّه روحه و امام تاج - القراء كه هر دو از علماء اولياء و اتقياء و اصفياء بودند با باحت خون آن زنديق بر فتك و قتل او انگيخته گشتند و در مدت پنج سال زمان حكومتش تبار و ذريت قارودى اكثر\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nبتيغ قهر و شربت زهر مقتول و مسموم و بعضى به درد سمل و تكحيل [ كذا 
  ] مسمول و مكحول شدند و از تخمه و نژاد سلجوقى شاهى كه سزاوار منصب ملكى باشد ظاهر نماند تا شخصى از محترفه عرضه داشت كه كودكى از ارومهء قاوردى ارسلان شاه نام پسر گردانشاه ابن قاورد در حجر تربيت اسكافى مقيم كوى گبران مترشح منصب خسروى و شهريارى است . چون خدمتش شتافتند و سزاوار و مستعد تقلد جهانبانيش يافتند چهار بالش ملك را بوجود او آرايش دادند و مدت چهل و دو سال معدلت او برداشت و در عهد مباركش قيس و عمان با كرمان مضاف آمد و چون دور شاهى آن ملك فرخنده حكومت سپرى شد خلف صدقش ملك اسلام افضل و علامهء ملوك ايام مغيث الدنيا و الدين محمد كه از راه غزارت عدل و عقل و از روى وقارت علم و فضل در محراب پادشاهى شايستگى امامت سلاطين جهان داشت چهارده سال كاخ و ايوان شهريارى را بنقش و نگار نيكوكارى نگاشته گردانيد و بعد از انقراض دولت او سلالهء شايسته‌اش ملك سعيد محيى الدنيا والدين طغرلشاه قائم مقام پدر نامدار آمد و مدت دوازده سال در آن ديار امداد نصر و فتوح و اتصال دامن غبوق بگريبان صبوح و تجرع كأس دوستگانى و تدرع به لباس كامرانى بسر برد و اوتار جمعيت صغار و كبار اين ديار به ناخن حادثهء وفات آن شهريار گسسته گشت و شوائب خلاف و خصومت باز ديدار آمد و توابع شر و فتنه سر بر آورد و ميان پسران او ملك ارسلان و بهرام شاه و تورانشاه اراقم وحشت در جنبش آمد و مدت ملكشان هر چند مهنا نبود بقرب بيست سال برسيد و غلبه‌گاه اين را مىبود و گاه آن را ، و غزابادهم اللّه كه از ذريت ايشان هنوز نائرهء فتنه در كرمان هر چند گاهى مشتعل مىشود در عهد تورانشاه آخر الأخوان بكرمان آمدند و از ايشان بر بلاد و عباد آن گذشت كه شرح آن در طوامير و اوراق نگنجد . اول سال ظاهر شهر را قاعا صفصفا گردانيدند و در سال دوم رودان را غربال كردند و در سوم سال جيرفت را خشت بر خشت نگذاشتند و از آنجا بسيرجان رفتند و آن شهر را اسوة امثالها خراب و يباب كردند و از سيرجان بخناب و راين توجه نمودند و از آنجا بزرند برون رفتند و تمامت آن نواحى را از حرث و زرع و نسل خالى گردانيدند و از راه باغين باز در شهر آمدند و او در سنهء ثمان و خمسين و خمسمايه بوجهى شنيع و قتلى فظيع سپرى شد .\r\nمحمد شاه بن بهرامشاه روزى چند تختگاه اسلاف را متكأ و موطئ گردانيد و منزعج گشته بعراق رفت مستجيرا بحضرة السلطان ارسلان بن طغرل ، و مباركشاه برادر زادهء خاتون ركنى را هم از دوحهء سلجوقيان سابق الدين على سهل در بم ماهيانى ملواح ساخت و بعد از آن از جانب سيستان بغور رفت و آنجا درگذشت .\r\nباز محمد شاه از عراق بكرمان آمد و داماد سابق الدين على سهل شد و بسبب\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nتصادم محن و ترادف فتن از شق گريخته بسايهء سلطان شهاب الدين غور رفت و در فنون بىنوائى اين جهان را وداع كرد ،\r\n اى در طلب گره‌گشائى مرده * در وصل بزاده در جدائى مرده \r\n اى بر لب بحر و تشنه در خاك شده * وى بر سر گنج و از گدائى مرده \r\nدست حوادث روزگار عقد مملكت آل قاورد را بگسست و صرصر كل شىء هالك الا وجهه گل كامكاريشان بريزانيد و شاخ عظمتشان بلرزانيد ،\r\n ثم انقضت مدة اقبالهم * و دولة الدنيا متاع الغرور \r\nآرى عاقل كسى را توان گفت كه بمنحت و عطيت گردون دون شادمان و خرم و بمحنت و بليت جهان بوقلمون غمگين و دژم نگردد و بدين انفاس معدود كه عن قريب سپرى خواهد شد مغرور نشود و بدولت دهر كه اسب آن چون صولت قهر در رسد گه گير گردد و نتازد ننازد ،\r\n سواء علينا بخل ليلى وجودها * اذا ما تساوى وصلها و صدودها \r\n چه بايد نازش و نالش ز اقبالى و ادبارى * كه تا بر هم زنى ديده نه اين بينى نه آن بينى \r\n سرا لب ارسلان ديدى ز رفعت رفته بر گردون * بمرو آ تا به خاك اندر تن الب ارسلان بينى \r\n اگر عرشى بفرش آئى اگر ماهى بچاه افتى * اگر بحرى تهى گردى اگر باغى خزان بينى \r\nو پس از آن ملك عماد الدين دينار بن محمد از سرخس بهزيمت شده از سطوت سلطانشاه بن خوارزمشاه گريخته بكرمان آمد و براى خورشيد روا و تيغ قضا مضا مقاليد حل و عقد آن ولايت مدت هشت سال در قبضهء اقتدار گرفت و پس از وى پسرانش فرخشاه و عجمشاه ماهيانى بر مدارج مملكت موروث ارتقا نمودند و ملك كرمان از آن وقت باز تا زمان هبوب صرصر مقدرت و تألق برق معدلت خواقين اروغ بزرگ چنگگز خان در تزلزل و اضطراب افتاد و چون قحبهء رعنا يوم فى يد عطار و ليلة عند بيطار چند گاهى صاحب سعيد خواجه جلال الوزرا كه از اعيان اكابر خراسان و عراق و مشاهير صناديد آفاق بود به حكم سلطان تكش خوارزمشاه تصدى وزارت كرمان نمود و آثار خير درين ديار از آن خواجهء نامدار يادگار ماند و يك سالى ملك شبانكاره مبارز الدين بتغلب آن ولايت را فرو گرفت و برادر را نظام الدين محمود درين ملك استخلاف فرمود .\r\nچون اتابك فارس سلغر سلطان سعد بن زنگى اين ولايت را طعمهء جارحهء طمع هر كس و زقهء باز آز هر خس ديد طاير همت بلند را بدين مملكت آشيان گردانيد ، و در سنهء [ تسع و تسين 
  ] و خمسمايه ظاهر كرمان را معسكر همايون ساخت و اهالى ولايت بقدم طاعت استقبال نمودند و بضاعت ضراعت را پيشكش حضرت آن پادشاه كرد .\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nاتابك يك هفته تخت قاوردى را بفر طلعت همايون آرايش داد و برادرزاده و ربيب خود ملك عماد الدين محمد بن زيدان را قائم مقام گذاشته باز شيراز مراجعت فرمود و بعد از آن خواجه رضى الدين نيشابورى و بغاتكين بفرمان حضرت خوارزمشاه جهت ضبط كرمان بر در شهر نزول كردند و ميان نواب اتابك فارس و ايشان مدتى دست محاربت قائم شد و عاقبت خراسانيان خائبا خاسرا برخاستند و از شيراز يك نوبت خواجه عز الدين فضلون و تارة اخرى خواجه فخر الدين احمد بندقه را بتدارك خلل و تعديل ميل امور و احوال كرمان فرستادند ، و لن يصلح العطار ما افسد الدهر .\r\nاين ولايت به كلى مضطرب شد و هر ناحيتى در دست متغلبى بماند ،\r\n و تفرقوا فرقا و كل جزيرة * فيها امير المؤمنين و منبر \r\nتا ملك زوزن قوام الدين مؤيد الملك ابو بكر بن على در حضرت سلطان علاء - الدنيا و الدين محمد بن تكش خوارزمشاه عرضه داشت كه آن ولايت مهمل و مملكت معطل را حاكمى قادر ترتيب نهنده و واليى قاهر كار باز خواهنده و سائسى مدبر بطش كننده و قهرمانى معمر سياست نماينده و غمخوارى مستقل ثابت راى و كاردانى مشتغل عمارت فرماى مىبايد .\r\nقرعهء اختيار بر اتابك نصرة الدين محمد بن ابى بكرانر كه بدين صفات متحلى بود افتاد و مقارن وصول بكرمان بجمع شتات و احياء موات نپرداخته دعوت حق را اجابت كرد و سلطان محمد ايالت بر و بحر كرمان را بملك زوزن مؤيد الملك قوام الدين مقرر فرمود ، مشفوع برونق و تمكين ، موفور و مقرون بعنايت و نوازش نامحصور بعظمتى هر چه تمامتر و ابهتى هر چه وافرتر برسيد ، چون رخ شطرنج در عرصهء اين ملك مجالى تمام يافت و بر مقتضى كمال شهامت و صرامت و شيوهء فرط درايت و كفايتى كه در طينت او مركوز بود بىمنازعى و مخاصمى عروس مملكت كرمان را عفوا صفوا در كنار مراد گرفت . و بر جبر هر كسر و رتق هر فتق اقبال واجب دانست و هر چند طبيعتش بر حيل و مكر و و خديعت و غدر و خشونت و قساوت و ظلم و زعارت مجبول بود و همتش بر تنغيص ادرارات و عوارف و تنقيص انعامات و صنايع موقوف فاما فكرى متين ورائى رزين داشت ، قواعدى را كه در ايام گذشته بواسطهء بىغورى حكام سابق وهن يافته بود و مضطرب گشته تقويم داد و بحسن سياست تدبير ساخت و بحار و سواحل گيج و مكرانات را تا حدود هند در كنف حياطت و حوزهء حراست گرفت و چون در اصفهان بعد ما كه به حكم سلطان محمد منصب اتابكى پسرش ركن الدين ارزلاق سلطان را تصدى نمود درگذشت بازماندهء نامستعدش اختيار الدين نام باغراء و اغواء شجاع الدين ابو القاسم كه اسفهسلار پدرش بود كالباحث عن حتفه بظلفه و الجادع مارن ايفه بكفه ملك را بر خود بشورانيد و بوقت آنكه\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nبه حضرت سلطان محمد رفت هم بتعليم و تلقين آن بىحفاظ بر هر نوع حركات كه موجب تنكر و تغير خاطر سلطان شد ارتكاب نمود و سخط سلطان موجب حبس و نكبت آن بيچاره گشت و در بعضى قلاع موقوف و مقيد ماند و سرير سلطنت كرمان نامزد سلطان غياث الدين نيز « 1 » پادشاه آمد و شجاع الدين ابو القاسم را به راه نيابت بر مقدمه بفرستادند و چون مخايل ادبار و زوال آن ملك و دولت و اقوال و افعال سلطان محمد در حط و ترحال مشاهد و ظاهر بود وصيت مهابت و صولت و آوازهء بطش و سطوت پادشاه جهانگير چنگگز خان و خبر غلبه و استيلاء شوكت و استعلاء لشكر تتار همعنان صرصر رياح در آفاق و اقطار و ديار و امصار منتشر گشت و ولولهء حركت و زلزلهء جنبش مغول روى زمين را مضطرب و متزلزل گردانيد و فروغ آتش انتقام خان گيتى گشاى متصاعد شد و نائرهء قهر جبارانه در تخوم تركستان و حدود ما وراء النهر تا بكنار آب جيحون پر و بال زد شجاع الدين ابو القاسم همين كه بكرمان رسيد بر تصور آنكه بر استبداد خود كار اين مملكت را مطرد تواند داشت فانساه الشيطان ذكر ربه كم خوارزمشاه و خوارزم شاهيان گرفت و فرعون‌وار دعوى اليس لى ملك مصر و هذه الأنهار تجرى من تحتى كرد و ولايات و خزاين و قلاع و ذخاير را در تصرف آورد و اوقات شب و روز را مستغرق فسق و فجور گردانيد و از ارتكاب بر انواع محذورت و محظورات مبالات و اجتناب ننمود تا لا جرم از مكمن و ان لله الطافا خفية سببى كه منتج استيصال آن متمرد و مثمر خلاص مناص خلايق اين ديار از ورطهء تسلط و تجبر آن متهور بود كرامت شد و آن طلوع رايت نصرة الدنيا و الدين ابو الفوارس قتلغ سلطان براق حاجب بود از مشرق خراسان و افول كوكب اقبال آن مخذول به مغرب ادبار چنان كه شمهء از چكونگى آن در ذكر مبادى ايام مملكت آن سلطان ايراد كرده شود و ما الله بظلام للعبيد .\r\n\r\n\r\n","description":"","footnote":"\r\n( 1 ) - چنين است در نسخهء لندن و در نسخهء استانبول « بير » و در حاشيهء صفحهء 201 از جلد دوم تاريخ جهانگشاى جوينى ( چاپ ليدن ) نيز اين كلمه بضبط غالب نسخ قديمه « پير » تصحيح شده ، عبد الرزاق بن الفوطى هم در قسمتى از كتاب مجمع الآداب او كه در دست است صريحا به خط خود آن را « بيز » نوشته و ما نظر باهميت شرحى كه او در اين باب در آن كتاب بدست داده ذيلا عين آن را در اينجا نقل مىكنيم و آن اينست :\r\n« غياث الدين ابو المؤيد بيز شاه بن قطب الدين محمد بن تكش الخوارزمى سلطان كرمان ، كان شجاعا قوى الجنان جميل السيرة خفيف الوطأة حسن الملتقى و كان اصغر من اخيه جلال الدين منكبرنى به خمس سنين و اقطعه والده بلاد كرمان . و قرأت فى تاريخ خوارزمشاه الذي صنفه مؤيد الدين النسائى ان غياث الدين كان اصغر اولاده و لما هرب والده من عسكر جنكيز خان و التجأ الى القلعه بمازندران كان هو و والدته فى كرمان و استدعاه اخوه جلال الدين لما كان باصفهان فجاء اليه و اقام عنده مديدة فلم يستقم له بها امر فرجع الى كرمان فخنقه زوج امه و كان من مماليك ابيه بوترقوس سنة تسع عشرة و ستميه [ كذا 
  ] و عمره نحو عشرين سنة » .\r\n","page_name":" 21 ","page_number":35},
  {"content":"\r\n\r\n\r\nذكر سلطانان قراختاى انار اللّه براهينهم\r\nسلطانان قراختاى خسروانى بودند مؤيد بتوفيق ، مظفر بتأييد ، همه تخت نشينان دين دار و كامكاران نيكوكار و حاميان حومهء اريحيت و راعيان رمهء رعيت و آساد غياض مردى و ازهار رياض مرزى و متتبعان احكام دين قويم و منتهجان صراط مستقيم ، اوجههم للصباحة و ألسنهم للفصاحة و ايديهم للسماحة و اخلاقهم للسجاحة و عقولهم للرجاحة ،\r\n بحور بدور غيوث ليوث * سيوف سهام صقور بزاة \r\nواسطهء عقد ايشان\r\n\r\n1 - سلطان نصرة الدنيا والدين ابو الفوارس قتلغ سلطان براق حاجب\r\nابن كلدور « 1 » ، شهريارى سائس عاقل و خسروى داناى كامل ، مخصوص بفيض الهى ، سزاوار منصب سلطنت و شاهى . او و برادر مهترش حسام الدين « 2 » خمتبور تاينگو از امراى قراختاى بودند و از اركان دولت خان خانان از اولاد گورخان بزرگ و در عهد سلطان علاء الدنيا والدين تكش خوارزمشاه از حضرت خان خانان به راه باسقاقى به تحصيل مال مواضعه بخوارزم آمده و با عمدهء سلطنت سلطان علاء الدنيا والدين محمد خوارزمشاه تصدى آن منصب نمود و چون سلطان محمد با گورخان طريق عناد و عصيان سپرد او را چند روز معدود محبوس داشت پس بنواخت و دربارهء او صنوف تربيت تقديم فرمود ، و بپيش تخت خودش نزديك گردانيد و بپسنديد و بنگريد و بركشيد و منصب خاص حاجبى اولا داد و پس بامارت يولوق و يارغو و اقامت مراسم ديوان مظالم ثانيا اختصاصش داد و اتابكى سلطان غياث الدين بيز شاه را علاوهء آن منصب فرمود .\r\nچون بساط دولت سلطان محمد منطوى و شعلهء سلطنتش منطفى شد و سلطان غياث الدين بيز شاه مملكت عراق را در قبضهء اقتدار آورد براق حاجب را بشحنگى اصفهان و تحصيل اموال آنجا موسوم گردانيده بفرستاد و چون اضطراب امور و خذلان خوارزم -\r\n\r\n\r\n","description":"","footnote":"\r\n( 1 ) - در نسخهء استانبول در اين موضع : كلدوز\r\n( 2 ) - نسخهء استانبول لقب « حسام الدين » را ندارد .\r\n","page_name":" 22 ","page_number":36},
  {"content":"\r\n\r\nشاهيان مىديد و مخايل ادبار از دولت ايشان تفرس مىكرد از سلك اتباع ايشان انقطاع نمودن واجب دانست و از دولتى كه تمت ايامها و ناحت عليها اصداؤها و هامها اجتناب و تباعد گزيدن اولى شناخت و با قوم و حشم و خيل و خدم و چند ملوك از درگاهيان سلاطين خوارزمشاه چون سونج ملك و سنكر ملك و كلر ملك و غيرهم متوجه كرمان شدند بر عزم ديار هند و لحوق بسلطان شمس الدين ايلتوتمش پادشاه دهلى كه از قراختا بود و در آن عهد شجاع الدين ابو القاسم والى كرمان بود و بسبب طمع بسبى عورات و اطفال و پرى چهرگان قراختاى بر قصد ايشان لشكرى تعبيه كرده روانهء جيرفت گشت و بر در خرق و عباسى رودبار مصاف داد ، دست براق حاجب و قراختائيان غالب آمد و ملك شجاع الدين با اتباع و اشياع در قيد اسار گرفتار گشت ، ملك كرمان صيد شست براق حاجب آمد ، مظفرا منصورا متوجه شهر شد .\r\nپسر شجاع الدين ابو القاسم در قلاع و شهر تحصن نمود و براق حاجب محاصره كرد و بعد از شش ماه تمامت ولايات بردسير و قلعهء كوه و باغ سيرگانى بلطايف حيل او را مفتوح و مستخلص گشت و شهر و قلعهء اندرون در تصرف پسر شجاع الدين بماند تا رايات سلطان جلال الدين منكبورنى « 1 » از مشرق هندوستان طلوع كرد و صبح كردار از ميان تاريكى شب بيرون آمد و ظاهر شهر را مراكز اعلام گردانيد .\r\nپسر شجاع الدين ابو القاسم مفاتيح شهر و قلعه و مقاليد مدخرات و خزاين پيش تخت سلطان آورده تسليم كرد و براق حاجب به اول در تعظيم و اجلال مقدم آن پادشاه و آخر در تحقير و اذلال باقصى الغايه برسيد و سلطان جلال الدين قصد او را عزيمت مصمم گردانيد و چون آگاه شد شرايط حزم بجاى مىآورد و تحفظ و تيقظ را كاربند مىبود تا روزى كه سلطان جلال الدين نشاط شكار و تفرج فرمود او را طلب داشت ، بعذرى تعلل نمود چندانكه سلطان جلال الدين بصحرا رفت ، بعد از آن فرمود تا دروازه - هاى شهر را بخشت و گل بر آورند و رسولان فرستاد پيش سلطان و رسالت مشتمل بود بر انكه كرمان تختگاه پادشاهان بزرگ را لايق نيست و علفزارهائى كه مراتع حشم بسيار باشد ندارد و هر آينه اين ولايت را ببندهء و نايبى تفويض بايد كرد و كدام بنده از من اين شغل را مستعدتر تواند بود ، حقوق قدمت خدمت بر دولتخانهء شما ثابت دارم و رنجها برده و نيز در استخلاص اين ولايت اجتهاد نموده‌ام و به زخم شمشير در تصرف گرفته ، اگر نيابت به من بنده دهند مناسب حق گزارى و فراخور سلطنت و جهاندارى تواند بود .\r\n\r\n\r\n","description":"","footnote":"\r\n( 1 ) - در نسخهء استانبول در اين موضع اين اسم به همين شكل مرقوم است .\r\n","page_name":" 23 ","page_number":37},
  {"content":"\r\n\r\nسلطان جلال الدين ملتمس او را از راه ضرورت اجابت فرمود و انتقام و قصد را حاليا متوقف داشت و او را بحكومت كرمان و لقب قتلغ خانى موسوم گردانيد و منشور و خلعت فرستاد و خود متوجه عراق و آذربايجان گشت و فتوح و مآثر او در آن بر و بوم و اطراف شام و روم و مركز گرجستان و قفچاق و كشور روس و ارمن و اقطار عرب ظاهرتر از جرم خورشيد و غريب‌تر از مقامات رستم و جمشيد است .\r\nو قتلغ سلطان در كرمان متمكن گشت ، براق را برق دولت خندان شد ، آينهء دولتش چون خورشيد آسمان آمد كه بر آن هيچ زنگ نباشد و از دار الخلافه برسل و رسائل و مالهاى فراوان التماس و اقتراح لقب سلطانى كرد و باجابت مقرون شد و خلعت فاخره مشفوع بكرامت لقب سلطنت فرستادند و منصب وزارت را بخواجه مكين الدين ضياء الملك الطالبى كه از صدور اعيان و جمهور معتبران حضرت خوارزمشاه بود و بفرمان سلطان علاء الدنيا و الدين محمد ضبط محاولات ملك مؤيد الملك زوزنى را بكرمان نامزد شده آرايش داد ، و قد اعطى القوس باريها و انزل الدار بانيها .\r\nبعد از وى در وزارت كرمان هيچ وزير در استجماع آلات وزارت و استكمال اسباب صدارت عديل او نبود ، و مسند قضاء مظالم بانوار فضايل و فواضل و آثار مآثر و مفاخر مولانا فخر الدين\r\n بو الليث كز مهابت او در عرين دين * شيران شرزه را نبدى تاب آهوئى \r\nابن ابى المفاخر الختنى منور فرمود و منصب ملازمت حضرت و مشاورت در معظمات مهمات مملكت ضميمهء آن منصب گردانيد و بر قاعده و آئين سلاطين سلجوقى و خوارزمى اركان دولت خود را از اصحاب تيغ و قلم ملكى و ملكى موسوم كرد ، خواجه مكين الدين را يضياه الملكى و خواجه بديع الدين را كه مستوفى بود و بفرمان حضرت خوارزمشاه باستيفاى كرمان موسوم شده به عين الملك و خواجه فخر الدين تاج الدوله را بنظام الملكى ملقب گردانيد و غلام خود را بابرى آفاق ملك و برادر خود را جغرى اغور ملك خواند و همچنين اسم عادل ملك و شاه ملك و مؤمن ملك و الغ ملك و كامل ملك بر اقارب و خواص خود اطلاق فرمود .\r\nپس از آنكه جروم و صرود و بر و بحر كرمان را عن آخرها مستخلص گردانيد و پسر شجاع الدين ابو القاسم را بتيغ قهر گذرانيد و با ملوك اطراف چون فارس و شبانكاره و يزد نرد محاربت باخت و بر نواحى ولايتشان مىزد و مىتاخت و رايت نخوت و استيلا بر افراشت هرموز را مستخلص كرد و چون سلطان غياث الدين بيز شاه از برادر خود جلال الدين مستشعر گشته منفصل شد و باستظهار قتلغ سلطان براق حاجب كالمستجير من الرمضاء بالنار بسرحد كرمان رسيد قتلغ سلطان موكب او را به شرط\r\n\r\n","description":"","footnote":"","page_name":" 24 ","page_number":38},
  {"content":"\r\n\r\nاستقبال نمود و بر اجلال و تعظيمش اقبال كرد ، و لا يتصور نصلان فى غمد و لا فحلان فى شول بعد از التقاء نائرهء فتنه اشتعال پذيرفت و يوما فيوما مادهء استيحاش از جانبين ازدياد يافت تا مفضى گشت بقتل و هلاك آن بقيهء خاندان سلطنت و شرح آن حال آن كه چون سلطان غياث الدين بكرمان رسيد قتلغ سلطان را پادشاهى صاحب شوكت با عظمت ديد ، نائرهء حسدش زبانه زدن گرفت و در مستى بر زبان راند كه سلطانى كه به تو داده است ؟ قتلغ سلطان جواب داد كه سلطانى به من آن مالك الملكى داده است كه كلاه سلطنت از فرق سامانيان برداشت و بر سر غلامان آن خاندان سبكتكين و محمود نهاد و دست قهرش كسوت جهاندارى از سلاطين سلجوقى بر كشيد و بنده زادگان آن خاندان كه خوارزم - شاهيان و اسلاف تو بودند بدان خلعت كرامت ارزانى داشت .\r\nسلطان غياث الدين مفحم بماند ، بعد از آن مادرش را خطبه و خواستارى نمود و شاء ام ابى اجابت كرد . و آن زمستان غياث الدين بنرماشير رفت و در اواسط بهار باز شهر آمد و برادر قتلغ سلطان كه او را اغور ملك گفتندى با غياث الدين در قصد و قتل قتلغ سلطان مطابقت كرد ، او از آن مكيدت آگاه شد ، و مبادرت نمود و در شب برادر را حاضر گردانيد و طرمطاى غلام خاص را فرمود تا تيغ سرافكن را جان ستان او گردانيد و چون بامداد شد سلطان غياث الدين را بر قلعه طلبيد و بطناب پارهء آن شاه ارجمند را آسيب هلاك رسانيد و بر طراوت زندگانى و نضارت غصن جوانى و تازگى و نازكى آن برومند نهال چمن سلطنت و فروزنده هلال فلك مملكت نبخشود ، وزير كريم الشرق و امرا و نواب و حجاب و غلمان و كار داران سلطان غياث الدين را تا فراش و قاصد و مطبخى و شاكرد پيشه عن آخرهم شربت قهر چشانيد و بر يك كودك از ذكور ابقا نكرد .\r\nو چون ازين مهم بپرداخت رسل بر بندگى حضرت اوگتاى قاآن فرستاد و اظهار ايلى و طاعت دارى كرد و مال گزارى را التزام نمود و كشتن سلطان غياث الدين را طراز حلة مساعى جميل خود دانست و بر ملوك اطراف و سلاطين اشراف بدين نيكو بندگى سرافرازى جست و از آن حضرت حكم يرليغ و تشريف و پايزه مقرون بسيور غاميشى فراوان و توشاميشى و تفويض ممالك كرمان و تشريف لقب قتلغ سلطانى دربارهء او نافذ و صادر شد و ملك كرمان را مصفى مدت پانزده سال در قبضهء تصرف گرفت و او را چهار دختر بودند : بزرگتر سونج تركان نامزد اردوى پادشاه جغتاى خان گردانيد ، و ياقوت تركان و او را باتابك يزد قطب الدنيا و الدين محمود شاه دادند ، و خان تركان كه خاتون برادر زاده‌اش قطب الدين سلطان شد ، و مريم تركان كه بمحيى الدين امير سام نبيرهء اتابك يزد\r\n\r\n","description":"","footnote":"","page_name":" 25 ","page_number":39},
  {"content":"\r\n\r\nمزوج گشت ، و يك پسر سلطان ركن الدين خواجه جوق او را ببندگى حضرت قاآن فرستاد و برادر زاده‌اش قطب الدين سلطان كه بمحمد خان مذكور بود هميشه ملازمت خدمت نمودى و چون در بيستم ذى الحجه « 1 » سنهء اثنتين و ثلاثين و ستمايه دعوت حق را اجابت كرد او را در مدرسهء كه به ظاهر شهر كرمان در محلهء تركاباد بنا فرموده بود دفن كردند ،\r\n با يار گر آرميده باشى همه عمر * لذات جهان چشيده باشى همه عمر \r\n هم آخر كار رفت بايد وانگه * خوابى باشد كه ديده باشى همه عمر \r\n\r\n2 - السلطان قطب الدنيا و الدين\r\n\r\nابو الفتح محمد بن خميتبور تاينگو برهان امير المؤمنين\r\nدر زمان تراجع كار سلطنت اسلاميان و انطواء بساط جهاندارى شهرياران ايران او سلطانى بود فرخنده رواى فرهمند و جهان بانى صائب راى هوشمند و شهريارى سائس مدبر و خسروى صاحب شوكت معمر و حاكمى عالى همت و جبارى قوى نخوت و عمش براق حاجب قتلغ سلطان به حكم آنكه او را جوانى مستعد مردانه و هنرمندى مقبل فرزانه ميدانست و نيز ربيب و دامادش بود بوقت وفات وليعهد گردانيده وديعت ملك به او سپرد و در ذى الحجه سنهء اثنتين و ثلاثين و ستمائه بىمانعى و منازعى و سادهء سلطنت را بوجود خود منور فرمود و اهل كرمان در كنف حراست او رامش و آرامش يافتند و همگنان از ترك و تاجيك و دور و نزديك چون نى كمر مطاوعت و متابعت او در ميان بستند .\r\nبعد از چهار ماه قتلغ تركان را استنكاح فرمود و سرادق مملكت را بوجود چنان جفتى كه در زير طاق گردون همال و نطير نداشت بياراست و حقيقت آنكه هر سعادت و دولت كه قطب الدين سلطان را در سفر و حضر دست داد نتيجهء يمن نقيبت و ثمرهء اصابت راى و رويت آن خاتون معدلت شعار بود و هر فتح و ظفر كه او را روى نمود بميامن طاعات و بركات عبادات آن ملكهء نيكوكار ميسر گشت و در حال حياتش كه از مقر عز منزعج شده بغربت افتاد مدت شانزده سال آن خاتون بر نوعى رعايت ناموس و حال و جاه و رتبت و آئين خانه و درگاه و نظم امور و معاش او فرمود كه محسود صناديد امراى ما وراء النهر بل مغبوط اعيان بزرگان دهر گشت ، بعد از وفاتش در اقامت مراسم تعزيت و بناى مرقد\r\n\r\n\r\n","description":"","footnote":"\r\n( 1 ) - در نسخهء لندن : ذى القعده\r\n","page_name":" 26 ","page_number":40},
  {"content":"\r\n\r\nو مضجع و حراست ملك و خانه و محافظت اولاد و اطفال و مراقبت جانب عشاير و اقارب و استمالت قلوب اباعد و اجانب آن اجتهاد نمود كه تاريخ مفاخر سلاطين نامدار و روزنامهء مآثر جهانداران رفيع مقدار گشت .\r\nو قطب الدين سلطان وزارت را بر قاعدهء ماضى بخواجه ضياء الملك مكين الدين مقرر داشت و تيمور ملك را كه بر كشيده و بر گزيدهء قتلغ سلطان بود اعزاز و اكرام فرمود و همگنان را بصلات گرانمايه اختصاص داد . و درين سال جماعتى از ملوك و امراء حضرت خوارزم شاه كه از مخلب قهر لشكر معول خسته بودند و بشيراز پيش سلغور سلطان اتابك ابو بكر رفته اورخان « 1 » و سونج خان و تيمور ملك كه داستان مردانگى و فرزانگى و شجاعت و دلاورى او ناسخ آثار رستم دستان بود با لشكرى معظم بجيرفت هجوم كردند ، و او ميان يلان شمشيرزن و مردان شيرافكن پلنگ درنده و نهنگ رباينده مىنمود ، مغافصة بر سر سلطان قطب الدين دوانيدند . سلطان و لشكر در جنگ ثبات نمودند و قدم مصابرت فشردند ، تيمور ملك كرمانى و لشكريان داد مردى بدادند و ايشان را منهزم گردانيدند ، بعضى را در قيد اسار آوردند و بعضى را بتيغ قهر گذرانيدند و بقاياء سيوف متفرق شدند و باز شيراز مراجعت كردند .\r\nقطب الدين سلطان اسيران را مقيد كرده بكرمان آورد و عفو فرمود و خلعت وصلت داده باز شيراز فرستاد . اتابك ابو بكر ازين حال بغايت شرمنده شد و دل شكسته گشت و رسولان باعتذار بكرمان فرستاد ، سلطان روز ورود رسولان فرمود تا جشنى بزرگ ساختند و بر صحرا بر ظاهر شهر بارگاهى بزرگ و ميدانى از كرباس منقش بزدند و نشاط گوى و چوگان فرمود و بآئين و ابهتى تمام بر تخت نشست و او خود صورتى بغايت مهيب داشت و طلعتى نورانى و ديدارى خسروانى و رسولان را پيش تخت بردند ، مراسم تواضع بجاى آورده گفتند كه اتابك پيغام داده است كه ميان ما حق قرب جوار و دنو ديار ثابتست و قواعد دوستى بين الجانبين ممهد ، آن جماعت بىشعور و علم و رخصت و اذن ما بدين حركت اقدام نمودند تا سلطان آن حادثه را بر نقصان عيار دوستى حمل نفرمايد ، جواب داد كه همچنين است فاما اگر اين فتح و ظفر و نصرت كه بتوفيق ايزدى ما را دست داد شما را بر آمدى رايت لاف و تصلف و رعونت شما به آسمان رسيدى ، ازين حركت در - گذشتيم و دوستى را استيناف مىنمائيم ، و ايشان را غريق انعام و ايادى كرده باز گردانيد و يك سال زمان حكومت او برداشت ، دور فلك كجرو نگذاشت كه ملكش نوبت اول پايدار بودى ، مدت سلطنتش مانند برق بود كه چون پيدا شود در گذرد و بر مثال شكوفه بود كه حالى سر بر زند پير گردد .\r\n\r\n\r\n","description":"","footnote":"\r\n( 1 ) در نسخهء لندن : اوزخان\r\n","page_name":" 27 ","page_number":41},
  {"content":"\r\n\r\nو ركن الدين خواجه جوق را پدرش قتلغ سلطان براق حاجب به حضرت اوگتاى قاآن فرستاده بود و مقارن وصولش بدان حضرت و بشرف تكيشميشى مشرف شدن و بسيور غاميشى اختصاص يافتن خبر وفات پدرش برسيد ، حقوق پدر در باب پسر رعايت فرمودن از لوازم پادشاهانه شمردند و فرزند صلبى را بر برادر زاده ترجيح نهادن واجب دانست و امير جينغاى او را مربى شد و در حمايت گرفت و با تشريف يرليغ سلطنت كرمان و پائيزه‌هاى سر شير روانه گردانيدند .\r\nخبر عبور او از لب آمويه و توجه بكرمان موجب انزعاج قطب الدين سلطان شد ، مادر ركن الدين اوكاخاتون و اعيان ولايت خواجه ضياء الملك وزير و تيمور ملك و ديگران راه غدر و بيوفائى سپردند و همگنان شعار هوى و ولاى سلطان ركن الدين اظهار كردند .\r\nقطب الدين فى امان من لباس الظلام با بنه و فرزندان و خواص و خدم و احمال از راه خبيص بسيستان و از آنجا بما وراء النهر روانه گشت .\r\n\r\n3 - سلطان ركن الدنيا و الدين ابو المظفر قتلغ سلطان خواجه جوق\r\nابن نصرة الدنيا و الدين قتلغ سلطان براق حاجب بن كلدور معين امير المؤمنين سلطانى بود نيكوكار پرهيزگار عفيف كم آزار بخشندهء بخشانيده ، تا زنده نازنده ، پسنديده سيرت ، پاك سريرت ، با امانت جوارح ، از حضرت قاآن بمراحم عنايات مخصوص شده مراجعت نمود . چون خبر انزعاج قطب الدين سلطان به دو رسيد از راه طبس مانند برق خاطف بيزد رسيد چه مىخواست تا عهد ملاقات با خواهرش ياقوت تركان كه در حبالهء اتابك قطب الدنيا و الدين محمود شاه ابن اتابك قطب الدنيا و الدين اسفهسلار ابن اتابك عز الدنيا و الدين والد الملوك لنگر بود مجدد گرداند و از آنجا ترتيب اسباب و آلات سلطنت كرد و با كوكبه و طنطنه و جوشن و پوستين و آيين و تمكين كه خواهرش ساخته گردانيده بود بكرمان رسيد و در روز دوشنبه بيست و هشتم ماه شعبان سنهء ثلاث و ثلاثين و ستمايه بر سرير سلطنت كرمان مستوى شد و بر بقاع و صقاع و رباع و قلاع آن مملكت مستولى گشت و با آنكه در جزئيات امور جهاندارى ساده دل و بىغور و آسان گذار بود مدت پانزده سال آمن السرب و صافى الشرب در سلطنت روزگار گذرانيد چنانچه مشرع كامرانيش از قاذورات و شوائب پريشانى و كدورات حوادث زمانى مصفى و منزه ماند و در تربيت و تقويت اتراك باقصى الغايه رسيد و غلامان بسيار خريد و\r\n\r\n","description":"","footnote":"","page_name":" 28 ","page_number":42},
  {"content":"\r\n\r\nايشان را بر كشيد و هر يك را بمنصبى بلند و پايهء ارجمند رسانيد و با طوايف تاجيكان عموما و ارباب قلم خصوصا صافى نبود ، ضياء الملك وزير را بعد از آنكه سالى در منصب وزارت تمكين داد بسبب آنكه اتابك شيراز مظفر الدنيا و الدين سلغور سلطان ابو بكر ابن سعد بن زنگى پيغام فرستاد كه ضياء الملك و تيمور ملك هرگز با تو يكدل و صافى اعتقاد نباشند بگرفت ، او را و تيمور ملك را كه ناب اشد مملكت و قرم مقدم دولت بود بتيغ بران بفرمود تا مجزا كردند و عبرة للناظرين جثهء ايشان را بر سپرهاى گاو خوابانيده چند روز بر دروازه‌هاى كرمان انداختند و و خان‌ومان ايشان و اتباع و اشياع بباد غارت و تاراج بر دادند و خواجه ظافر الدين ظهير الملك را بجاى او نشاند و بعد از دو سال رقم عزل بر صفحهء شغل او كشيد و وزارت بشرف الملك معين الدين زوزنى داد و چون عدم استقلال و استعداد او تحمل اعباء آن شغل را و عجز و ضعف راى و بىتدبيرى او بدانست آن منصب از وى فرو گشود و بخواجه نظام الملك فخر الدين احمد بن تاج الدوله تفويض كرد و همان سال او را نيز معزول فرمود و رضى الملك تاج الدين عثمان رسول دار را وزير گردانيد و آن اكابر را بعد از عزل ببلاى مصادره و عناى مطالبه مؤاخذ و مخاطب مىداشت ، باز خواجه ظافر الدين ظهير الملك را وزارت داد و خواجه فخر الملك شمس الدين محمد شاه كه بحقيقت حاتم ملك كرمان و كريم و نيكو سيرت زمان بود و در صدد عظايم مناصب و جلايل اعمال همواره در موقف خطاب و عتاب و مذلت و اهانت مىداشت و مولانا فخر الدين ختنى را مالك زمام همگى اشغال دين و دولت و قائد عنان جملگى مصالح ملك و ملت گردانيد چنانچه مرجع تمامت امور گشت و ملجا اكابر صدور و كارساز طبقات جمهور شد و سلطان ركن الدين تمامت ولايت جروم و صرود را مطالعه فرمود و بخويشتن هر سال با لشكرها به اطراف سردسير و گرمسير و حدود هرموز و مكرانات مىرفت و اموالى كه حاصل مىگردانيد بر علما و ائمه و مشايخ موزع مى - داشت و در ضبط امور كدخدائى و ترتيب اسباب جهاندارى و نظم مصالح معاش مسامح و مساهل بودى و از جمع و خرج و كميت دخل و كيفيت صرف غافل و همت و نهمتش بر سوارى و شكار و عشرت مصروف و موقوف و اوقات شبانروز بطاعت و عبادت مستغرق و با زهاد و شيوخ و صلحا نفسى داشتى ، سادات و علما و مشايخ كرمان را ادرارات گرامند كرد و املاك و اسباب فراوان تمليك گردانيد و بر رباطات و خانقاهات و ابواب البر اوقاف نيكو فرمود و ملوك و ملكات و خواتين اقارب خود را موضع مرتفع اقطاع داد و معايش بسيار ارزانى داشت و دستهاى ايشان در حل و عقد امور بر گشاد و خزانهء او اكثر اوقات از نقد و جنس خالى بودى و اموال و وجوهات كه از ولايت بر سيدى و\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nمقرريات و مال مواضعات از گيج و مكران آوردندى بيك دفعه همه در بارگاه ببخشيدى چنانچه دست خود را دائما از مس صفراء و بيضاء مدى العمر صيانت كرد و فحوى كلمهء معجز نماى بلاغت آراى امير المؤمنين و امام المتقين و يعسوب المسلمين و قائد الغر المحجّلين و المنزل قى حق ابن عمه و ما ارسلناك الا رحمة للعالمين على بن ابى طالب را كه يا صفراء و يا بيضاء غرا غيرى كاربند گشت و بدين سبب با وجود آنكه مالى لايق بخزانهء بزرگ و ديوان اعلى پادشاهان روى زمين در آن وقت از كرمان حمل نمىشد و مدت سلطنت متمادى گشت و دست پريشانى از اذيال دولتش به كلى منقطع ماند مجموع دخل و مال كرمان بخرج او وفا نمىكرد و قضيم اسبان و علف مراكب خاص او و وزرا و كتاب ديوان روز بروز بر محترفه و اهل اسواق و مردم شهر قسمت مىكردند و مىگرفت .\r\nو در سنهء احدى و اربعين و ستمائه رسولان معتبر را بشيراز فرستاد و جهان خاتون دختر اتابك سعد را خطبه كرد و در كرمان هم در شب زفاف در نظرهء اول سلطان را از او تنفرى حاصل آمد و بدان حرم ترددى نكرد و آن خاتون نوميد و رنجيده مراجعت نمود .\r\nسلغور سلطان اتابك ابو بكر بدين سبب مستوحش گشت و بوقت انزعاج ركن الدين سلطان و توجه بجانب شيراز در مروت بر روى او ببستند و مرور و رفتن بدان سمت ممكن نشد . و سلطان ركن الدين با وجود استجماع بيشترى از خصال خسروانه مردى متوهم بد گمان موسوس بود چنانچه بسيار كس را بعضى بتهمت ميل با جانب قطب الدين سلطان و بعضى به ظن ترددشان بسرايهاى حرمش هلاك كرد و در اراقت خون بىمبالات دلير بود .\r\nاو را پسرى بود سليمانشاه نام و سه دختر يكى در عقد اتابك يزد ركن الدنيا و الدين علاء الدوله و ديگرى در حبالهء اتابك لور عماد الدنيا و الدين پهلوان « 1 » جد پدر اتابك معظم يادگار خسروان نامدار ، بقيهء شهرياران و الا مقدار ، نصرة الملة و الدين احمد كه بحقيقت باقعهء شاهان قوم عجم و قوم ملوك طوايف امم امروز اوست ، يكدانهء عقد مملكتدارى و يگانهء عقد شهريارى و بحسن خصال و شيم و معالى همم قبلهء حكام انام و زبدهء نتايج ليالى و ايام .\r\nدر شهور سنهء عشر « 2 » و سبعمائه چون در خدمت موكب ملك اسلام شهريار ايران ناصر الدين زيد جلاله و حكام كرمان از بغداد انصراف نموده به راه سفارت ببارگاه جلالت پناهش رسيدم ، رأيت من دسته المطروح و زنده المقدوح نعيما و ملكا كبيرا و\r\n\r\n\r\n","description":"","footnote":"\r\n( 1 ) - نسخهء استانبول « پهلوان » را ندارد\r\n( 2 ) - در نسخهء استانبول « عشرين »\r\n","page_name":" 30 ","page_number":44},
  {"content":"\r\n\r\nخيرا و فضلا كثيرا ، و لو لا آنكه يكى از منعمان كرمان غيم كردار حايل فيضان انوار خورشيد فلك مكرمت گشتى شايستى كه از شعاع اصطناع آن مهر سپهر عوارف بحظى اوفر بهره‌مند شدمى و مع ذلك فانى عاذر و شكور ،\r\n حقيقت از فضلا دان كه بعد چندين‌گاه * كنند زنده بتاريخ نام شاهان را \r\n از آن عطا كه ز خاقان بيافت خاقانى * به زير خاك ستايد هنوز خاقان را \r\n وزان كرم كه ز سلطان نديد فردوسى * هنوز هجو كند تا بحشر سلطان را \r\nو خردترين بيبى شاه اكاجى را بعد از وفات پدرش خاتون عادله قتلغ تركان نامزد اردوى هولاگو ايلخان گردانيد ، بعد از آن قوماى شاهزادهء جهان منگو تمور شد و تا سال سنهء خمس عشره و سبعمائه در قيد حيات بود ، متوطن و مقيم شهر تبريز و خاتونى متعبدهء متفضله ، عمرى تمام يافت و از شر و شور بر كران روزگار گذرانيد رحمة اللّه عليها ، و ملوك و امراء درگاه ركن الدين سلطان عادل ملك و الغ ملك و مومن ملك و شاه ملك و ايلمنكو ملك و سيف الدين سنقركا و سيف الدين شادى بودند .\r\n\r\nذكر احوال قطب الدين سلطان\r\nو قطب الدين سلطان را در غربت فرط عقل و شهامت و كمال شجاعت و صرامت و غزارت استعداد و مردانگى و وقارت استيهال و فرزانگى وسيلت قربت شد به خدمت صاحب فخر الدين محمود يلواج و بتربيت او شرف تكيشميشى حضرت اوگتاى قاآن يافت فاما چون ميل امير جينغاى كه در آن عهد روى رزمهء امرا بود بتقويت جانب ركن الدين سلطان هر چند تمامتر آمد نگذاشت كه قطب الدين سلطان را در كرمان مدخل باشد و چند سال در سايهء شفقت و كنف رعايت صاحب فخر الدين محمود يلواج بماند و چون چهار بالش خانى بگيوك خان آراسته شد و امير جينغاى برقرار مدبر و كارساز ممالك گشت قطب الدين سلطان را انتعاش دست نداد و مدت پانزده سال منتظر تبلج تباشير صباح فرخى و متنسم نسيم فيض سعادتى در ما وراء النهر مىبود تا مقاليد معمورهء عالم در كف اقتدار پادشاه عادل جهاندار مونك كاقاآن آمد و جينغاى و ديگر امراء دولت اوگتاى قاآن پايمال قضا و قدر و دست فرساى خوف و خطر گشتند و قصد و عنايت بلاد و عباد براى و رويت صاحب محمود يلواج منوط گشت دست همت از آستين اجتهاد بتربيت قطب الدين سلطان برآورد و چهرهء مردانگى و فرزانگى و شايستگى او تقلد سلطنت كرمان را بر حضرت مونك كاقاآن در نيكوترين هيأتى جلوه داد ، تير مقصودش بغرض رسيد ، حكم يرليغ در باب تقرير سلطنت كرمان بر قطب الدين سلطان نفاذ يافت و بفنون عواطف و عنايات\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nاحتظاء و اختصاص پذيرفته عازم كرمان گشت و ركن الدين سلطان چون آوازهء وصول او شنيد از عواطف و عنايات پادشاهان مغول يأسى تمامش روى نمود ، با احمال و اثقال و خواص رجال عزيمت توجه بصوب بغداد و التجا بدار الخلافه مصمم گردانيد و از بغداد بنا بر احتراز از تزايد مواد رنجش و تضاعف امداد بىعنايتى پادشاهان مغول بسايهء خودش راه ندادند ، يك چندى هائم و متحير در اقطار و امصار تكاپوئى كرد و عاقبة الأمر متوجه بندگى مونك كاقاآن گشت و شرح چگونگى خاتمت حال فيما بعد نوشته آيد ان شاء اللّه .\r\n\r\nباز رسيدن سلطان قطب الدنيا و الدين ابو الفتح محمد بن خميتبور تاينگو\r\nچرخ گردان پس از آنكه مدت شانزده سال او را سرگردان داشت سرير دولت او بياراست ، آفتاب دولتش از برج شرف سر بر زد و مدت نكبت چون ناخن بسر آمد و برق سعادتش خندان گشت و مصاحب امير قويد و غاى قورجى كه از ايناقان دولت پادشاه روى زمين بود از جيحون عبره كرد .\r\nپدر مؤلف تاريخ عمدة الملك خواجه منتجب الدين يزدى كه از مصارعات و منازعات اتابكان يزد ركن الدنيا و الدين علاء الدوله و مظفر الدنيا و الدين محمد پسران اتابك قطب الدين محمود شاه از يزد ميانه كرده بود و بما وراء النهر رفته آنجا بخدمتش پيوست و خلاصهء حضرتش كرد و ترتيب امور و مهمات كرمان با او در مطارحه افكند و در بست و گشاد و ستد و داد و گرفت و نهاد مصالح ولايت از وى راى طلبيد و چون تقريرات و تدبيرات را بر منهج صواب ديد بپسنديد و بر كفايتش اعتماد نمود و در دانائيش حسن اعتقاد فرمود و در اوايل خريف منتصف شوال سنهء خمسين و ستمائه بكرمان رسيد و سلطانى مستقل گشت ، همت خسروانه‌اش عقود سلطنت را منظوم فرمود و رسوم اختلال را مهدوم داشت و شوكت و مهابتش در مسالك ممالك بر و بحر كرمان ديده‌بانى هوشيار آمد و ابهت و سياستش بر بام دولت و سلطنت پاسبانى بيدار .\r\nو در مفتتح سلطنت بضبط محاولات و متملكات ركن الدين سلطان اشارت راند و اموال و افراز بقاياى وجوهات و زواياى حسابات برانگيخت و متصديان اشغال و متصرفان اعمال را در عقابين مصادره كشيد و بسر پنجهء مطالبت اوصال بسيار ايشان از هم فرو گسست و خزائن را بنقود مختوم و عقود منظوم مشحون كرد و مولانا فخر الدين ختنى را در قيد اسار و حبس اضطرار گرفتار گردانيد و در مقام خطاب و عتاب و موقف مباحثه و\r\n\r\n","description":"","footnote":"","page_name":" 32 ","page_number":46},
  {"content":"\r\n\r\nمناظره بداشت و عثرات و زلات او را بر روى او فرا شمردن گرفت .\r\nبيچاره فخر الدين را در آن حالت مجال سخن نبود ، مفحم و ملزم بماند و در انواع تعذيب و مطالبات عنيف سپرى شد و متروكات و مخلفات او را جهت خاصه برداشته آمد ،\r\n قد يجمع المال غير آكله * و يأكل المال غير من جمعه \r\nو سلطان كدخدائى و وزارت خاص را بر خواجه فخر الملك شمس الدين محمد شاه بن حاجى الزوزنى تقليد فرمود .\r\nرياض روزگارش از قطرات عنايت سلطانى تازه و ريان شد و قامت احوالش كه در سوالف ايام از بىعنايتى و سخط سلطان ركن الدين خميده و منحنى گشته بود در چمن كامرانى خرامان و نازان آمد و الحق روزگار اهل آن ديار بمروت و كرم آن خواجهء نامدار چون موسم بهار آمد و هر چند خواجه ظهير الملك ظافر الدين محمد را كه از قدماء اعيان كرمان بود و فاضل و حافظ قرآن و ورع و نقى الجيب و از زمان ملوك قديم باز متكفل جلايل اعمال و عظايم اشغال گشته و يك چندى در وسادهء وزارت تمكين يافته از راه كبر سن و قدمت منصب و فرط تبحر در علم استيفا و كفايت رتبت تفوق و تقدم نمود فاما درين عهد با وجود خواجه شمس الدين محمد شاه رنگ و بوى تمكن از وى دور نمود و در امور ديوان استبداد و استقلال نداشت ، جز در احياى مصالح خلايق دم نزد و از شر و شور خود را بر كرانه داشت .\r\nو سلطان مقام باز چاروك كه چهار فرسنگى شهر است برده بود و با اكابر و اصاغر آنجا مقيم شده و قوندوغاى قورجى معظم و ممكن بر مسند امارت سلطان نشسته و سلطان بزانوى ادب بخدمتش در آمده ، ناگاه آوازه در افتاد كه سلطان جلال الدين خوارزمشاه در ناحيت جوين و ماهان كه بر شش فرسنگى شهر است خروج كرده است و شرح اين حال آنكه شخصى پديد آمد در كوهپايه‌هاى كرمان شيخ دادار نام و مگر سالها در خدمت سلطان جلال الدين بسر برده بود و اخلاق و عادات و حركات و سكنات او نيك در يافته و به صورت و منظره و هيأت و قد و قامت نيز مشابه او ، گفت من جلال الدين سلطانم و مردم بسيار از آن ولايات پوشيده در طاعت او آمده و از ملوك كرمان برهان ملك و توتار ملك و دفتر پهلوان و بعضى از اكابر و معارف مخفى با او بيعت كرده و مالها پيش او فرستاده و آلات زرينه و نقرينه و كمرهاى مرصع ساخته و بارگاه و تخت ترتيب داده و ميعاد خروج معين كرده ، ناگاه\r\n\r\n","description":"","footnote":"","page_name":" 33 ","page_number":47},
  {"content":"\r\n\r\nشبى يكى از نزديكان خود را بمشيز دوانيد بنزديك گله‌بانان سلطان تا اسبان را بجوين راندند .\r\nچون آنجا رسيد با تيمور ملك كه باشلان گله‌بانان بود گفت فرمان خداوند عالم است به زانو درآى تا بشنوانمت . تيمور گفت خداوند عالم كيست ؟ گفت جلال الدين سلطان ، تيمور با خود انديشيد كه اين نايرهء فتنهء عظيم خواهد بود كه اشتعال پذيرفته است و ازين حالت گرد بلائى هايل شود كه : « باران دو صد ساله فرو ننشاند » .\r\nبنا بر رعايت صلاح وقت آن شخص را بترحيب و تبجيل پيش آمد و گفت كه در وقت غروب راندن گله تعذرى داشته باشد ، امشب استراحت و آسايش كن تا على الصباح باتفاق فرمان را بمسارعت تلقى نمائيم .\r\nآن نادان بر فراش غفلت بغنود و تيمور على الفور سه اسبه بچاروك راند و سلطان را ازين حادثهء بزرگ آگاه گردانيد . سلطان فى الحال با حاضران حضرت از ملوك و خواص متوجه جوين شد و چون بمجتمع و مقام ايشان رسيد و استكشاف حال فرمود شيخ دادار وقت اصفرار راه فرار گرفته بود و بر ياد پاى سياه كه مطيهء خاص او بود سوار شده به راه زمروت بيرون رفته چندانكه پى زدند و بطلب او از يمين و يسار پنجاه فرسنگ لشكر روانه شد سايه‌وار در نيافتند و گردش نشكافتند .\r\nسلطان مقدمان آن جماعت را كه اثارت اين فتنه كرده بودند در قبض و قيد آورده در چادوك بياسا رسانيد و اعضاء و جوارحشان در اقطار و اكناف غور و نجد بگردانيد و آتش آن فتنه بزلال حسن تدبير بنشاند و در منتصف شعبان سنهء احدى و خمسين و ستمائه قلع و استيصال ركن الدين سلطان را متشمر شده بانواع زواهر جواهر و اصناف طرايف حلى و اجناس لطايف اوانى و فنون نفايس اثواب و خيار مراكب و دواب و عتاق و خيول روانهء حضرت مونككا قاآن گشت و اعيان ديوان خواجه ظافر الدين ظهير الملك و خواجه شمس الدين فخر الملك و پدرم خواجه منتجب الدين عمدة الملك را همراه ركاب گرداند و از طبقهء ملوك و امرا و اتراك سنگر ملك و قتلغ ملك و ناصر الدين ملك و اسيغ شال كه نصرة ملكى يافت مصاحب شدند و داماد و ابن عم زادهء خود عضد الدين امير حاجى را در ولايت استنابت فرمود و خواجگان فخر الدين احمد بن تاج الدوله كه خواجهء كاردان و مستوفى اصيل نسب منعم محول [ كذا 
  ] بود و بضع سين وزارت را تصدى نموده و خواجه فخر الدين يحيى و خواجه تاج الدين ابو بكر شاه را در ديوان كرمان بگذاشت و چون به حضرت مونككا قاآن رسيد علايق و نفايس را تكيشميشى كرد و باموال\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nبسيار و خدمتتهاى بيشمار « 1 » استعطاف اعيان حضرت واجب دانست و محاضر و مكتوبات موكد بشهادت عدول و ثقات موشح بخطوط قضاة مشتمل بر تقبيح حال ركن الدين سلطان و التجاش بجانب مخالفان عرض گردانيد و در يارغوى بزرگ روزها تا مشميشى رفت ، بعاقبت ركن الدين سلطان را به دو سپردند و بدست خود او را بتيغ انتقام بكشت ،\r\n نفلق هاما من رجال اعزة * علينا و هم كانوا اعق و اظلما \r\nو سلطان قطب الدين مشارع ملك كرمان را مصفى از شايبهء منازعت و منزه از كدورات مخاصمت حاكم شد و بعد از دو سال كامران و كامياب و كامكار كعود الحلى الى العاطل باز كرمان مراجعت نمود و بتدارك خلل كه در غيبت او بواسطهء بىتدبيرى و بىغورى و رأى پاشيدهء امير عضد الدين حاجى ظاهر گشته بود قيام نمود و او را و تمامت نواب را در موقف تأديبات عنيف و تعذيبات بليغ بداشت .\r\nو چون از تنسيق امور مملكت بر نهج استقامت فراغى روى نمود خبر رسيد كه رايات همايون پادشاه عالم هلاگو ايلخان بر عزيمت فتح دار الالحاد قهستان و الاموت اولا و استخلاص مدينة السلام بغداد ثانيا از جيحون عبره فرموده است .\r\nسلطان در ماه جمادى الاولى سنهء اربع و خمسين و ستمائه با لشكرى نامدار متوجه آن ديار گشت و وصول او بقهستان مقارن فتح قلاع و رباع آن مخاذيل آمد و كيتبوقا نويان و امرا مقدم او را بفال گرفته عزيز داشتند و مشمول اسرا ميشى و تربيت گردانيد و در طوس بشرف خاك بوس حضرت اعلى مستسعد گشت و فنون عنايات و عواطف پادشاهانه بروزگار او فايض شد و سوغونجاق نوئين بزرگ و اركاى نوئين و صاحب سيف الدين او را مربى گشتند و بعد از ملازمت چند روزه اجازت مراجعت و رخصت انصرافش باز كرمان حاصل آمد مشروط بر آنكه عن قريب با لشكر بهم معاودت نمايد و در مصاحبت عساكر منصور متوجه بغداد شود .\r\nو در شعبان آن سال باز كرمان رسيد و بتهيهء اسباب سفر و ساختگى ترتيب سلاح و لشكر مشغول شد و درين غيبت پادشاه خاتون از قتلغ تركان و سيورغتمش سلطان از خاتون ديگر مولود شدند . و قطب الدين سلطان را از فرزندان دو پسر حجاج سلطان و سيور غتمش سلطان بودند و چهار دختر :\r\n1 - بزرگتر بىبى تركان كه از قتلغ تركان بود و او زا بعضد الدين امير حاجى داد و از وى پسران ماندند ، نصرة الدين يولكشاه ، شاهى بود هنر پروردهء ظريف بذله‌گوى نيكوخوى تازه روى خوش محاوره موجه مناظره كريم نهاد بزرگ منش بلند همت\r\n\r\n\r\n","description":"","footnote":"\r\n( 1 ) - در نسخهء استانبول : و بهمنا ( يا ) نهمار\r\n","page_name":" 35 ","page_number":49},
  {"content":"\r\n\r\nفاما آلودگى اعتقاد و ظلم و بيداد و سفاهت بر او غالب و وقاحتش بياض انسان العين انسانيت آمده ، و غياث الدين سيوكشاه او مردى عبوس روى منقبض خوى توسن طبع وحشى نهاد ضابط متصرف خويشتن دار مؤدب با حيا بود ،\r\n2 - پادشاه خاتون نامزد اردوى اباقا خان شد ،\r\n3 - قتلغ تركان خواهر اعيانى سيورغتمش سلطان كه بشاهزاده بايد و دادند .\r\n4 - يولقتلغ خاتون كه در حبالهء معز الدين ملكشاه بن امير سام آمد .\r\nو سلطان قطب الدين بغايت مهيب و غضوب و صاحب سطوت بود و اعيان و ملوك و وزرا را در بارگاه بر ملاجفا گفتى و بمقراض دشنامهاى فاحش كسوت عرض ايشان را همواره دريدى و تأديب و مالش او به چوب صدگان و دويست‌گان بودى چنان كه قريب صد كس بضربات سياط عذاب او هلاك شدند و عظيم ضابط و متصرف و عمارت دوست آمد و از حال دخل و خرج و دفاتر ديوانى بر خبر و واقف ؛ بر جمع مال و ملك و ضياع و عقار حريص و مولع فاما از اراقت خونهاى به حق و ناحق در نهايت احتراز و اجتناب بودى و بر سفك دماء بىرجوع بفتاواى ائمهء دين اقدام ننمودى و صلات و عطيات بر اهل علم و فضل دار و روان داشتى و آش و طعام و خوان و نان بارگاهش مناسب علو همت شاهانه بودى چنان كه پس از او در كرمان بر آن جمله ديده نيامد .\r\nمنصب قضا و خطابت بر مرتضى اعظم سعيد شهيد صدر الملة و الدين ابو هاشم سليمان الحسينى كه بوفور ميامن و سعادات مخدوم اشراف و سادات روزگار بود ، در تاب گيسوى تابدارش مشك بزرگوارى نهفته و از عقد عمامهء با مقدارش عهد سردارى بها و رونق يافته و از ملوك و امراء تازيك تاج الدين ملك يعقوب را بمزيد قرب امتياز داد و بفرط اعتماد بر وى از ملوك عصر اختصاص ارزانى داشت و باقطاع گرامند او و فرزندان را مستظهر گردانيد و دشمن زيار را نيز بركشيد و بواسطهء تقديم مراسم هوا دارى و وفا ورزى كه نمود به سمت وفا ملكى موسوم فرمود و منشى بارگاهش علامهء صدور و افضل جمهور اكابر كرمان شرف الدين مقبل گشت و در صنعت انشاء و نظم دلكش رايق و نثر جزل بليغ متبحر آمد . اين غزل از كارگاه طبع گهر افشان او بيرون آمده است :\r\n جهان نيرنگ گيسويت ندارد * فريب چشم جادويت ندارد \r\n درست مهر اگر چه با عيارست * و ليكن سكهء رويت ندارد \r\n اگر چه مشك اذفر خوش نسيمست * دم جانبخش چون موبت ندارد \r\n مقامى سخت دلخواهست فردوس * و ليكن رونق كويت ندارد \r\n\r\n","description":"","footnote":"","page_name":" 36 ","page_number":50},
  {"content":"\r\n\r\n قمر از روى تابانت مثاليست * ولى طغراى ابرويت ندارد \r\n شب ديجور اگر چه زنگىآساست * شكوه زلف هندويت ندارد \r\nاين قطعه استحقاق آن دارد كه بسواد ديده بر پيشانى روزگار نويسند ، و قطعهء ديگر از حال روزگار و اعيان و اكابر شكوه و استزادت كرده گويد :\r\n منم آن مفلسى كه همت من * برتر است از رواق اخضر چرخ \r\n زانكه در چشم من حقير بود * درج ميناى پر ز گوهر چرخ \r\n مسرع فكرتم بپاى خرد * زير پى كرد هفت منظر چرخ \r\n در جهان رضا وطن كردم * فارغ از سعد و نحس اختر چرخ \r\n ليكن از كژ روى دورانش * خاكسارم كه خاك بر سر چرخ \r\nو ديوان اشراف بخواجه قوام الملك فخر الدين يحيى و منصب نظر بخواجه مجد - الملك تاج الدين ابو بكر شاه مفوض شد و نوبت دوم كه از بندگى حضرت مراجعت نمود امراء بزرگ جارغوتاى و آرغوتاى و سواتو و ناراداى و قرابوقا به راه باسقاقى مصاحب و همراهش بكرمان آمدند ، به مجرد اسم شحنگى قانع و از تمكين و تمكن و استقلال و استعلا و استيلا دور ، و سليمانشاه پسر ركن الدين سلطان و مادرش اوكاخاتون و خواتين و اخوات و بناتش ملازم خدمت و معتكف حرم او شدند .\r\nو در رجب سنهء خمس و خمسين و ستمائه صاحب فراش گشت و بامراض و علل متضاد مبتلى شد چنانچه دست تدبير و حذاقت اطباء كامل از معالجهء آن قاصر آمد و استرداد صحت ممكن نگشت و مدت مرض متمادى شد و فصاد قضا نيش زهرآلود را كار فرمود و در منتصف رمضان سنهء خمس و خمسين و ستمائه ماه كامرانيش در عقدهء ذنب زوال منخسف شد و خورشيد زندگانيش را تكوير كلى افتاد و روزگار غدار عادت خويش در تنغيص لذات اهل كرمان ظاهر گردانيد و گردون دون سيرت و سريرت خويش باز نمود ، خلود در جهان ناممكن است ،  وَ ما جَعَلْنا لِبَشَرٍ مِنْ قَبْلِكَ الْخُلْدَ  ، جهان خود درمانده‌تر از ماست ، باران گريهء اوست و برق سوختگى دل و رعد نالهء او ،\r\n از سنگ گريه بين و مگو كان تر شحست * وز كوه ناله بين و مپندار كان صداست \r\n\r\n4 - عصمة الدنيا و الدين قتلغ تركان\r\nملكهء بود مبارك سايه ، بلند پايه ، عصمت شعار ، عفت دثار ، عادل سيرت ، پاك سريرت ، ستوده خصال ، گزيده خلال ، عالى همت ، و الا نهمت . دولت او دولتى بود قويم و روزگارش روزگارى بود مستقيم ، واسطهء عقد و بهار ايام پادشاهى پادشاهان قراختاى بود ،\r\n\r\n","description":"","footnote":"","page_name":" 37 ","page_number":51},
  {"content":"\r\n\r\nمهابت معجز سعادت فزايش شاهان تاجدار را دهشت مىداد و فر شكوه چتر هماى آسايش شهرياران جبار را خجلت مىافزود ، در ايوان سلطنت و مملكت قيدافهء اسلام و بلقيس ايام گشت و در خدر عصمت و طهارت رابعه كردار و زبيده‌وار آمد ، مناقب پادشاهانهء او شمسهء نگارستان معدلت و مكارم ملوكانه‌اش فهرست ديباجهء دفتر مكرمت شد .\r\nبعد از وفات سلطان اعيان كرمان ، غريب و شهرى ، از امراء مغول كه به راه باسقاقى آمده بودند جارغوتاى و آرغوتاى و سواتو و غيرهم و از ملوك كرمان بكيت ملك و نصرت ملك و فولاد ملك و ناصر الدين ملك و قتلغ ملك و از ارباب قلم خواجه ظافر الدين و خواجه شمس الدين و پدرم خواجه منتجب الدين بر حكومت تركان متفق و موافق شدند و اوامر و احكامش را متابع و يك چندى بىاستطلاع رأى اعيان حضرت اردو بر وسادهء سلطنتش نشاندند ، برق نيكوكارى و عاطفت آن خاتون شمع ظلمت شب محنت و مصيبت آمد ، مصابيح عدل او در كرمان افروخته گشت و روزگارش تاريخ سعادت اهل اين ديار شد .\r\nچون خبر وفات قطب الدين سلطان ببندگى حضرت عرضه داشتند حكم يرليغ نفاذ يافت كه چون او در كوچ دادن درگذشت آن ملك بفرزندان او داديم و به حكم آنكه طفلند بنيابت ايشان خاتونش ولايت و رعيت را و دامادش امير حاجى لشكر را بدارند و رعيت و لشكر هر دو را بنيابت فرزندان قطب الدين سلطان حاكم خود دانند .\r\nوصول اين خبر موجب اضطراب امور شد چه امير عضد الدين حاجى ظالم طبيعت و سخيف رويت و طروب و عشرت دوست بود ، معتبران و منظوران درگاه كرمان باتفاق در خدمت تركان خاتون ببندگى حضرت هولاگو خان توجه نمودند و هم در روز تكيشميشى امداد عنايات و سيور غاميشيهاى پادشاهى و افواج مبرات و نوازشهاى نامتناهى بديدند و نسايم مراحم موفور و روايح منايح نامحصور بمشام جان همگنان پيوست ، و خان روى زمين از راه فراست پادشاهانه بر صفاء طويت و صدق عقيدت و كمال عصمت و عفتى كه عنصر نورناك تركانى و محتد پاك خدايگانى بر آن مجبول و مفطور بود اطلاع يافت حكم يرليغ نفاذ پذيرفت تا كليات و جزويات اشغال و اعمال لشكرى و رعيت در قبضهء ارادت و اختيار آن خاتون نيكوكار و ملكهء بزرگ مقدار بازگذاشتند و طول و عرض و بر و بحر كرمان را اقطاع شحنهء معدلت تركان اعظم و فريسهء شير دولت سلطان معظم ، شهنشاه انوشروان عدل افريدون منش شاه حاكم حاتم داد و دهش خسرو جوانبخت آرايش تاج و ديهيم و تخت\r\n\r\n","description":"","footnote":"","page_name":" 38 ","page_number":52},
  {"content":"\r\n\r\n\r\n5 - مظفر الدنيا و الدين ابو الحارث شاه سلطان حجاج\r\nگردانيدند ، و او سلطانى بود همايون صورت ، خجسته سيما ، پاكيزه لقا ، و خسروى خورشيد طلعت ، پيل پيكر ، تمام بالا ، و شهريارى فرخنده ديدار چابك منظر مقبول روا ، و مرزبانى داهى عقل دانا ، و شاهنشاهى عادل فصيح زيبا ، شاهى دريا دل با همت و سخا ،\r\n له همم لا منتهى للكبارها * و همته الصغرى اجل من الدهر \r\n له راحة لو ان معشار جودها * على البر صار البر أندى من البحر \r\n درشت باطشه و نرم گوى و سخت كمان * گران عطا و سبك حمله و لطيف آثار \r\n پلنگ خاصيت و پيل زور و شيرافكن * هماى سايه و طوبى حديث و باز شكار « 1 » \r\nو مفارق منابر اين ديار بافسر ذكر همايونشان مكلل و صفحات دنانير بزيور القاب ميمونشان مزين و منور شد ، هيبت پنج نوبتشان درين بر و بوم هفت اطباق زمين را دز جنبش آورد و نه خم گردون نيلگون را مزيد گردش داد .\r\nچون راى عدل‌پرور قتلغ تركان درين رباع بملك آرائى برخاست سايه از پيروى آفتاب فرو نشست و چون نسيم از خلق كرم گستر حجاج سلطان در بقاع نفحهء مشك تاتارى دميد صبا در رستهء چمن از عطارى دامن باز كشيد ، زمين گران سنگ از ثبات حزم تركان قرار آموخت و آسمان سبك عنان از تاب عزم سلطانى دوار شد ، بيمن دادگسترى بلقيس روزگار كبوتر ضعيف به نيت با شاهين قوى صولت بازى كرد و كلاه گوشهء قدر سلطان كامكار بر قباى هفت دامن افلاك طنازى نمود .\r\nو هم در اول وهلت كه مفتتح دولت و مطلع صبح مملكت از آنجا كه كمال احسان گسترى تركان و شفقتى كه راى عطوفش را در تمهيد قواعد خيرات و تأكيد معاقد قربات بود بنشر صحايف مبرات و صنايع و رفع معالم حسنات و عوارف قيام فرمود و معمار همت بلند پروازش مرقد سلطان ماضى قطب الدين را در سرهء كرمان\r\n بنا نهاد يكى بارگاه شرع چنان * كه رشك آيد از وى بهشت مأوى را \r\nو از امهات قرى و معظمات دساكر حومه و غيرها اشقاص و ضياع و اسباب مرتفع از خالص ذات اليد خود خريد و بر آن مدرسه و ساير بقاع خير از رباطات و مساجد و دار - الشفا و قناطير و خانقاهات و ساير ابواب البر كه در شهر و نواحى مملكت انشاء و احداث فرموده وقف كرد چنانچه با وجود انقلاب دهور و اضطراب سنين و شهور و تقلب احوال\r\n\r\n\r\n","description":"","footnote":"\r\n( 1 ) - نسخهء استانبول اين دو بيت را ندارد .\r\n","page_name":" 39 ","page_number":53},
  {"content":"\r\n\r\nو تبدل امور و امتداد ايادى مستأكله و طامعهء دست تنغيص و تنقيص و نكايت تغيير و تبديل تمام بدان رسيده است و امروز بعد از سى و پنج سال هنوز ريع آن خيرات بعضى بمصارف استحباب و مصاب استحقاق مىرسد و امداد آن مبرات بروان آن خاتون متفضلهء محسنه متصل است ، جعلها الله من الباقيات فى صالحات اعمالها و افاض على روحها فى كل الساعة من سجال الرحمة و شآبيب المغفرة زلالها و سلسالها ، و بامداد الهام ايزدى و ارشاد و تلقين بخت بمصالح ملك دارى و لوازم رعيت‌پرورى قيام فرمود و باعلاء معالم عدل و نصفت و تشييد مبانى كرم و احسان و نفى عوادى ظلم و عدوان به حضرت ملك الملك بسزا عز و علا تقرب نمود و حقوق خالق و خلايق باندازهء توان و قدرت و قدر امكان بشريت بگزارد و بمزيت حق شناسى و عنايت سپاس دارى بر مقتضاى نص  لَئِنْ شَكَرْتُمْ لَأَزِيدَنَّكُمْ  عنان نعمت آفريدگار جل جلاله را مدت بيست و هفت سال بر صوب احوال و سمت ايام خود مزيد توجه داد و ولايت كرمان را كه بواسطهء تغلبات و تقلبات سالفه سمت خرابى گرفته بود رونق عمارت بخشيد و نام نيكوى خويش بواسطهء چنين انديشه‌هاى خوب مؤبد و مخلد فرمود و نقوش ذكر جميل كه عاقلان آن را عمر ثانى خوانند و كاملان آن را حيات جاودانى دانند بوسيلت چنين آثار پسنديده بر اوراق روزگار و صحايف ليل و نهار منقوش و مرقوم گذاشت ، لله درهامن ملكة عقمت بمثلها النساء و لم يمر على نظيرها الصباح و المساء .\r\nو بعد از بلقيس كه بر ملكات و حاكمات باستان بواسطهء عنايت عالم علوى رتبت تقدم و تفوق داشت از تخمهء نژاد اكاسرهء عجم خمانى و پوران دخت و آزرميدخت را يك چندى برديهيم و گاه پادشاهى نشاندند فاما مدت كامكاريشان چون دراعهء صبح كوتاه بالا آمد و در ممالك جهان بعد از مبعث محمدى عليه نوافح الصلوات و روايح التحيات از نژاد حكام و سلاطين بهر وقت ملكهء بامور ملك كافله مىشده است چون سيده مادر مجد الدولهء ديلمى در عراق و مخلفهء ملك منصور بن نوح سامانى و والدهء سلطان بر كيارق سلجوقى . فاما ذيل عصمتشان از لوث هر تهمتى منزه نمانده است ، بحقيقت اگر قتلغ تركان را تلو بلقيس و ثانيهء قيدافه خوانند مبالغتى نباشد و اگر بيمين مغلظ گويند كه از جملهء ملكات عفايف و عقايل حاكمات من حيث مد الصباح جناحيه الى أن ضمهما للوقوع فى افق المغرب هيچ خاتون چون او باستجماع آلات كمال و استيعاب محامد خصال نبود حنثى لازم نشود ،\r\n اذا ما الناس عند الناس قوم * يرجى منهم كرم الفعال \r\n فلا التأنيث لاسم الشمس عيب * و لا التذكير فخر للهلال \r\n\r\n","description":"","footnote":"","page_name":" 40 ","page_number":54},
  {"content":"\r\n\r\nو اكثر تجار متمولان شرق و غرب و غرباء امصار بر و بحر توطن و اقامت كرمان را جهت صفاء هوا و عذوبت آب وسعت منزل و خصب عيش و شمول عدل و كمال امن اختيار كردند و اكابر عرب و عجم چون ملك اسلام شيخ جمال الحق و الدين ابراهيم كه قهرمان اقاليم مملكت دارى و سائس بيضهء دادگسترى و نيكوكارى و حسامى حوزهء مكرمت پرورى و معدلت آثارى بود و بعون و عنايت روشنان گنبد بالا درين دور و عهد مرتبت تقدم و درجهء تفوق بر صناديد روزگار و ملوك كامكار حاصل داشت و خواجگان اعراب جمال الدين عبد اللطيف و موفق الدين و فخر الدين و قاسم بن التركى و قاسم بن السامرى ، هر چند او از اراذل مزدوران و اسقاط و ادوان بازرگانان بود ، و از بلاد عجم مولانا تاج الحق و الدين الخوافى كه به اول نايب و امين خواجهء سعيد وزير شهيد خاتم الوزراء و الشهداء شمس الدين محمد صاحبديوان آمد و از خاندان اصالت و صدارت بود بخراسان و خواجه سديد الدين و خواجه جمال الدين عمر الأبهرى كه هر دو برادران اعيان اورتاقان معتبر و اكابر خواجگان نامور و برداشته و شناختهء حضرت خواقين و خواتين بزرگ گشتند روى بكرمان نهادند و تركان خاتون به حال همه مىرسيد و از كار روزگارشان مىپرسيد و مىنواخت و نيكو مىداشت ، و ملك دادگر نامور نصير الدين سيستانى كه پيشواى ملوك جهان بود و مدت شصت و پنج سال مالك زمام امر و نهى ملك نيمروز ، و ملك و مرتضى معظم ناصر الدين كه والى ثغرگيج و مكران بود يك سال ملازمت بارگاه تركانى كرد مصاحب مهد عاليش ببندگى اردو رفتند و بتربيت او ملكان نامدار و شهرياران كامكار گشتند و عظماء علما و اصفياء اوليا و اثمهء دانشور و افاضل هنر گستر بآوازهء صيت معدلت و افاضت انواع مبرت و اشاعت توالى مكرمت تركانى از اقاصى ديار ما وراء النهر و تخوم فارس و عراق بل از تمامت كور آفاق احرام كعبهء بارگاه عصمت پناه و جناب سعادت مآب آن پادشاه بستند .\r\nمولانا شيخ الشيوخ محيى مراسم سنت و جماعت ماحى صورهوى و بدعت استاد و پيشواى اهل حديث و تفسير و مقتدى و سر دفتر اصحاب وعظ و تذكير قطب الاولياء فى زمانه ، الفائق على صناديد الدهر بعظمة شأنه و علو مكانه\r\n شهاب چرخ شريعت كه گشت خاكستر * ز تاب نور ضميرش نفوس شيطانى \r\nشهاب الدين فضل اللّه التورانبشتى را قدس اللّه نفسه و روح رمسه خود استطلاب فرمود و بحضور مباركش تبرك و تيمن نمود و مراسم حسن ارادت و فرايض اظهار صفاء عقيدت و نوافل تقديم لوازم مبرات و خدمت مقدم متبرك آن صاحب بريد ملك ولايت و شه بيت قصيدهء ارباب كرامت را تقديم كرد . تا اين تاريخ بمعاطر كلام وحى كردار\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nو مقاطر اقلام معجزه آثار آن خلاصهء ادوار اعلى اللّه درجته مشرف شود متمينا اين قطعه كه در مدح سلطان مصر انشاء فرموده است نوشته مىآيد :\r\n يا ايها الملك الذي هماته * ضربت قباب العز فوق الفرقد \r\n حوشيت ان تلقى معالم ديننا * ايام ملكك فى الحضيض الاوهد \r\n او لست من قوم تأثل فى العلى * أعراق دوحتهم لطيب المحتد \r\n نصبوا لقمع الكفر اعلام الهدى * بسنان خطار وحد مهند \r\n فأتيت تهدم بعدهم ما اسسوا * اقررت لا قرت عيون الحسد \r\n بوأت اعداء الرسول مقاعدا * رفعت بناها للعباد السجد \r\n وا حسرتا ان الشريعة بدلت * بتجلجل الناقوس جو المعبد \r\n كم معهد للأنبياء ملوث * بالخمر و الخنزير يا للمهعد \r\n لهفى على البيت المقدس انه * يأوى اليه كل علج ملحد \r\n اعزز على الاسلام ان تلقاهم * يتبخترون اعزة فى المسجد \r\n ان كنت لا تخشى شماتة حاسد * و عناد جبار و سطوة معتد \r\n فاحذر بكاء المسلمين و حزنهم * و توق دعوة ناسك متعبد \r\n و اذكر وقوفك نادما مستعتبا * يوم القدوم على النبي محمد \r\n ان الصليب تعاضدت انصاره * يا امة الاسلام هل من معضد \r\nو مولانا امام اعظم افضل عهده و اكمل عصره تاج الملة و الدين السديدى الزوزنى را بتدريس مدرسهء قطبيه و توليت قضاء مظالم موسوم فرمود ، تبحر او در علوم مشروع و منقول و فروع و اصول از شرح و وصف مستغنى است ، ابن بجدهء فن فقه و ادب بود و از جهابذهء لغات عرب .\r\nبعد از وفاتش مولانا شهاب الدين كه سواد العين آن يگانه بود قائم مقام پدر بزرگوارش آمد و تركان او را بمزيد تربيت و اكرام و نوازش و [ كذا ؟ 
  ] اعظام از ائمهء ايام و علماء اسلام شرف امتياز ارزانى داشت و در او ادنى بحار كارگير و دار ملك و ملت شروع داد و چون از وى سخنى مستقبح كه متضمن نسبت سرادق طهارت بود بتهمتى كه مستلزم اجراء حد و تعزير بر گوينده نمود نقل كردند و بنزهت اذيال العصمة التركانية من امثالها مطهرهء كه در عفت بر خواتين جهان سرافرازى نموده باشد و به طهارت و تصون بر تمامت ملكات تفوق جسته و در عصمت و عفت بمثابتى كه :\r\n در حريم سترش و بستان سراى عصمتش * جز به شرط راستى يك سرو بن بالا نكرد \r\n سر فرا گوش كنيزانش نيارست آوريد * لؤلؤى كافوروش تا نام خود لالا نكرد \r\n\r\n","description":"","footnote":"","page_name":" 42 ","page_number":56},
  {"content":"\r\n\r\nچگونه گرد وصمت تهمتى بر چهرهء تعفف او توان نشاند ؟ و بجست و جوى آن قضيه اعيان دولت قيام نمودند و بر وى ثابت شد و بسياست و قتلش انذار واجب دانستند و چند روز در مطمورهء چاه قلعه مقيد و ساليانى در حبس و توكيل بماند و بعد از آن دربارهء او رأى عفو بخش زلت بخشاى استيناف تربيت فرمود و مسند تدريس صفهء كتبخانهء مدرسهء قطبيه به دو ارزانى داشت . و پس از انقراض عهد تركان فتوى داد ببطلان اوقاف آن ملكهء متفضله ، و تجويز تخريب مسجد جامع درب نو كه آن خاتون بنا فرموده بود كرد و بدان سبب چون ممالك كرمان مراكز رايات سدره مثال و مضارب سرادقات عرش ظلال پادشاه خاتون آمد بانتقام آن اسائت از مسند تدريس و امامتش انزعاج فرمود و برادرش مولانا برهان الدين برهانشاه مجمع انواع فضايل و منبع زلال سلسال حسن شمايل و كان لطف معاشرت و ظرف محاورت ، در عربيت وفقه عديم - النظير و اغصان شعر عذبش بقطرات سلاست ريان و نضير و در وعظ و تذكير مشار اليه هر مشير در عهد سلطنت مظفر الدنيا و الدين محمد شاه سلطان روزى بر حسب اقتراحى كه بر وى كردند خورشيدوار از مطلع منبر طالع شد .\r\nاگر استحلائى كه مذاق مشام حاضران را از عبارات سلس جزل آن يگانه حاصل آمد باز رانم بتطويل انجامد و مع تلك الفضائل بر خلاف و تيرهء اقارب و عشيره خون و مال و عرض مسلمانان از قصد دست و زبان او در امن و سلامت است و روزگارى ممتد در كم آزارى گذرانيده و عهدى دراز قد از لذات و راحات جسمانى برخوردارى يافته بسر برد و حقيقت آنكه طراز خاندان سديدى و سنام و دو دابهء [ كذا ؟ 
  ] دودمان امامى زوزنى اوست .\r\nو مولانا افضل العلماء و الحكماء عز الحق و الدين الكيشى را از شيراز استحضار و استطلاب فرمود و بر تربيت و اعزازش اقبال نمود و مدت بيست و پنج سال در كرمان طبيب مبارك نفس و قدم و پيشوا و استاد ائمهء امم بود ، رواق معالى را بدعايم فضايل افراشته و ملابس علوم را بطراز تحقيق نگاشته و چون ما وراء النهر سمت خرابى پذيرفت و از وطأت عساكر جرار و هجوم جيوش تاتار اهل آنجا لگد كوب محنت گوناگون شده ببلاء جلاء مبتلى گشتند شيخ زادهء جهان برهان الحق و الدين الباخرزى كه واسطهء عقد اخلاف شيخ شيوخ عهده و زمانه آية اللّه فى عظمة شأنه و علو مكانه سيف الحق و الدين المجلس العالى سعيد بن مطهر بن ابى المعالى قدس اللّه روحهما از وطن مألوف نهضت كرده بكرمان آمد و غريق انواع اصطناع و ايادى و مشمول اصناف الطاف باكر و غادى\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nتركان گشت و موالى عظام تاج الحق و الدين تاج الشريعة و برهان الحق و الدين برهان الشريعة كه علو خاندان و سمو دودمان ايشان اظهر من ضوء النهار بود و ايشان را شاهان بخارا گفتندى بر اميد مبرات آن خاتون عالى همت متوجه اين ملك شدند و كسائر امثالها از عطايا و عوارف تركان بقسط او فروحظ اكمل احتظا يافتند و بتدريس مدرسهء قطبيهء موسوم گشت .\r\nو خاتم الاولياء سر اللّه فى قباب الملكوت و صفوته فى جناب الجبروت شيخ صلاح الحق و الدين الحسن البلغارى كه صاحب بريد ملك ولايت و والى بيضهء جلالت بود در عهد مبارك آن پادشاه كرمان را مناخ ركب سعادت و محط رحل كرامت ساخت و امداد همم عاليه بروزگار كبار و صغار اين ديار عموما و به حال دولت و سلطنت تركان نيكوكار و سلطان نامدار خصوصا متواصل فرمود و آن پادشاهان دين‌پرور و كامكاران مبرت گستر بميامن انفاس مغتنم آن غرهء گزيدگان ازل تبرك و تيمن نمودند و مريدان سجاده گاه كرامت پناه و معتكفان آستان سعادت آشيان مزاح العلة مكفى المؤنة در سايهء رعايت و كنف انعام و مبرات ايشان سالها روزگار گذرانيدند .\r\nمولانا اكمل العلماء الراشدين استاد الفقهاء المرشدين ظهير الملة و الدين كه قدوهء اساتذهء ائمهء مذهب نعمانى و اسوهء جهابذهء علوم دين اسلامى بود و همچنين امام علام مولانا حافظ الدين النسفى الى غيرهم من الافاضل و طلبة العلم يآوازهء احسان وصيت بذل و امتنان تركان روى بكرمان نهادند و مطلول سحائب مواهب بىكران گشتند و بمناصب بلند و مراتب ارجمند رسيدند .\r\nو عمم مولانا قدوة الشافعيين شهاب الملة و الدين ابو الحسن على اليزدى كه بحقيقت در متانت علوم و تبحر در فنون معقول و منقول و فروع و اصول مشار اليه\r\n يشار اليه بدعاءة * و يثنى على فضله الخنصر \r\nبود بىآنكه در كرمان تصور غرض مالى كرده بود يا خيال منفعت جاهى بسته بود بعد از سياحت اقطار ديار و جولان اباعد و اقاصى امصار توطن درين ملك اختيار كرده و تا روز وفات از هر منصبى دلفريب مجتنب بود و بعز عزلت مصون و بپرورش درخت دانش مشعوف و روزگارى بتمهيد قواعد دينيات و تشييد مبانى يقينيات مصروف و بسبب آنكه عم و استاد و مخدوم و مربى من بود در اطراء او زيادت ازين مبالغتى نميكنم و مولانا فقيه علامه بهاء الملة و الدين الحويزى كه ابن بجدهء فقه مذهب شافعى بود هم بدين ولايت توجه نمود و از اقسام عوارف و سهام صنايع پادشاهان بهره‌مندى تمام يافت و اگر بذكر كبراء علما و عظماء فضلا و هنروران نامور و دانشوران فضيلت گستر كه بدان وقت در كرمان مجتمع بودند از غريب و شهرى مشغول شوم بتطويل انجامد و از غرض باز مانم و از سياقت كتابت دور افتم .\r\n\r\n","description":"","footnote":"","page_name":" 44 ","page_number":58},
  {"content":"\r\n\r\nاز ائمهء كرمان كه در آن زمان بانواع علوم در مضمار مجارات و مبارات گوى سبقت از همگنان ببرد و در حلبهء اقسام فضل سابق و محلى آمد مولانا برهان الدين بن الخليل كرمانى بود . هر آفريدهء كه در خطهء كرمان امروز در دايرهء دانشمندى است باستادى آن يگانه معترف است و از تيار بحار زخار علم نهمارش مغترف و از انوار مشكات فضايل بيشمارش مقتبس و مصنفات و مؤلفاتش در فنون علم و ادب بر كمال تبحرش دليلى واضح .\r\nو مولانا قدوة العلماء المتبحرين رفيع الملة و الدين الأبهرى پيشاهنگ قوافل آستان علوم و آداب و ينبوع حكم و فضايل و متبوع ائمه و افاضل را حجاج سلطان بمزيد اكرام شرف امتياز و رقم اختصاص ارزانى داشت ، صيت دانشورى و تبحر آن يگانه كه چون نسايم صبا و شمال بمشام جهانيان رسيده است و اشعار عذب و نظم و نثر دلاويزش كه باستماع آن مرده زنده شود در آفاق گيتى و در زفان هنروران گشته از اغراق در مدح و ثنا و ستايش و اطرا مستغنى است فاما گوش و گردن اين خريدهء حجر جزالت و عقيلهء خدر فصاحت را از زيور جوهر كان طبع او عاطل نمىگذارد ، اين رباعى از اشجار خاطر وقاد او اقتطاف كرده آمده است :\r\n با روى تو ار مه ندهد نور رواست * با بوى تو گر لاف زند مشك خطاست \r\n گلبرگ و رخ تو اين ورق بازفگن * شمشاد و قد تو اين سخن نايد راست « 1 » \r\nاين همه نحارير علما و صناديد فضلا و ائمهء مشكل‌گشاى و افاضل محفل‌آراى و سائسان اقاليم امامت و واليان خطهء كرامت بودند و كانت نواجذ الدنيا ضاحكة بهم و اكنون پنداريا خود نبودند ،\r\n ثم اضحوا كأنهم ورق جف * فألوت به الصبا و الدبور \r\nبا سياقت تاريخ آيم .\r\nقتلغ تركان و حجاج سلطان ساليانى در صفاء مشارع موافقت و يگانگى و طراوت رياض مصافات مادر فرزندى بنشر معدلت و بث نصفت و رعايت سپاه و رعيت و ترتيب آيين درگاه سلطنت و اعلاء معالم رونق مملكت مشغول بودند و هر چند اسم وزارت بعد از خواجهء كريم نهاد فخر الملك شمس الدين محمد شاه كه بر عرصهء بزرگى شاه و بر فلك بزرگوارى ماه بود بر خواجه قوام الملك فخر الدين يحيى معين شد و هو وزير ابن\r\n\r\n\r\n","description":"","footnote":"\r\n( 1 ) - اين رباعى فقط در نسخهء لندن مسطور است و در نسخهء استانبول بجاى آن رباعى ذيل آمده :\r\n دل جور تو از بهر جمال تو كشد * هجر تو باميد وصال تو كشد \r\n شبها بسر سوزن و انديشهء فكر * بر كارگه خواب خيال تو كشد \r\n","page_name":" 45 ","page_number":59},
  {"content":"\r\n\r\nالوزير و در حيازت اسباب تصدر و استجماع ارثى و استيهال كسبى مترشح فاما پدرم عمدة الملك منتجب الدين يزدى رتبت تفوق و درجهء تقدم داشت و در هر دو حضرت تركانى و سلطانى مدت بيست سال مشير مصلحت جوى و مخلص نصيحت‌گوى و مدبر دولت‌آراى و ناصح مشكل‌گشاى بود و نيابت ديوان خاص تركان و اشراف مملكت كرمان بخواجه مجد الملك تاج الدين ابو بكر شاه مفوض فرمود و او خواجهء پاك عقيدت صافى سيرت بىغائلهء نيكو خط بود الخط فقط .\r\nو اگر چه عمم نصير الملك ظهير الدين محمود را زيادت از حكومت و تصرف ولايات سرحد و مضافات شغلى ديگر نفرمودند فاما از راه فرط فضل و كمال كرم و خط خوش و عبارت دلكش بر صاحب ديوان استيفا خواجه يمين الملك ظهير الدين بن فخر الدين نظام - الملك احمد بن تاج الدوله كه سباق غايات صنعت سياقت و جواب شغل استيفا و كتابت و خواجهء معامله شناس خبير و بزرگى صاحب راى راست تدبير و صاحب منصبى داناى كافى عالى خاندان و كاملى موجه گوى و داهيى كاردان بود در آن وقت مقدم داشتند و قلم انشاء در سر انگشت فصاحت خواجه عين الملك ناصر الدين محمد بن طغرل كه مشهور بود برئيس دبير نهادند ، و اگر چه در احراز مايهء براعت و نصاب آن صناعت دون القلتين مىنمود ، سخنى سلس عذب نوشتى چنانچه زردهء كلكش را در ميدان سخنورى عثار و كبوه كم افتادى و در شغل تيغ و سنان و كار خيل و حشم تا نكيت ملك در حيات بود ديگرى با او مبارات و مجارات نياراستى كرد .\r\nبعد از وفاتش قتلغ ملك و نصرت ملك و پولاد ملك در خدمت تركان و ساتيلمش و قورچ ملك و پسران در حضرت سلطان متقلد امارت و ملكى و سپهدارى و حجابت و نيابت گشتند و ناصر الدين ملك در هر دو درگاه تدبيرگر محتاط و صاحب مشورت راى زن شد و از شر و شور و توسط در ورطات تهور محترز و متجنب بودى .\r\nو در شهور سنهء ثمان و ستين و ستمايه كه براق اغول و لشكر جغتاى از جيحون بر عزم استخلاص بلاد ايران و مقاومت با بندگى اباقا خان عبره كرد و باستنجاد عساكر و استحضار سلاطين و حكام احكام پران گشت سلطان حجاج كه مايهء شاهى و مادهء نصرت الهى بود با لشكر جرار و سپاهى نامدار همهء ناموران جنگجوى قراختاى و دلاوران سپه شكن كرمان كه در مهد زين باليده بودند و از رضاع مصارع پرورش ديده ،\r\n من كل اروع يرتاع المنون له * اذا تجرد لانكس و لا جحد \r\n يكاد حين يلاقى القرن من حنق * قبل السنان على حوبائه يرد \r\nو سلطان بهرام نخوت و شهنشاه كيوان هيبت خود به تنهائى تنها هزار گروه و بخويشتن دارى و فر و شكوه لشكرى انبوه ،\r\n\r\n","description":"","footnote":"","page_name":" 46 ","page_number":60},
  {"content":"\r\n\r\n جهانى در قبائى چست بسته * هزبرى در ميان زين نشسته \r\nروانهء صوب خراسان و متوجه مخيم اردوى معظم شد و با ارغون آقا كه قاين او بود بدخترش ايلكويه بيكى در صف محاربه بايستاد و با ياغيان اسب مبارزت تاخت و با باغيان نرد نبرد باخت و در صف قتال رخش سلطانى و شبديز خدايگانى را كبوتى شد و سلطان مجروح گشته از مركب جدا ماند و در ميان صريعان تير بران و جريحان تير و سنان افتاده توده سال كه لقب بيكا ملكى يافته بود چون ذبيحهء اسماعيل فداى آن سلطان گشت و بلطف ايزدى از مصرع كشتگان و خستگان بر مركب سلامت و خلاص سوار گشته بشرف خاكبوس جهان پادشاه اباقا خان مشرف آمد و در ازاء آن نوع نيكو بندگى و كجا ميشى انواع عنايت و سيور غاميشى در حق او شمول يافت كه هيچ سلطان و مملكت‌دار و طرف نشين از حضرت پادشاهان مغول بعشر آن مشرف نگشته است و مظفر و منصور و كامران و مسرور باز مقر عز خراميد و تركان خاتون كرة ثانية كه باردو رفت عرضه داشت كه سيرجان از توابع و لواحق كرمان است و مضامين كتب و تواريخ بدان ناطق ، اگر حكم يرليغ نافذ شود كه آن خطه را باز تصرف حكام كرمان نمايند مناسب معدلت باشد . بتحقيق و تفحص اين حال امراء بزرگ و مولانا نور الدين مطرزى را كه سابق حلبهء معالى و فايق بر فرقهء اعالى و غرهء ائمهء موالى بود نامزد فرمودند و بدلايل واضح و براهين لايح ثابت و محقق شد كه سيرجان از مضافات كرمانست و مفرد بتركان خاتون ارزانى فرمودند و نصرت ملك را به راه باسقاقى و سپهدارى و عمم خواجه ظهير الدين نصير الملك را به راه حكومت و بيتكچى آنجا فرستادند و بعد از مراجعت از جنگ براق و خراسان كار و بار سلطنت حجاج سلطان مزيد نور و بهاء و مزيت قوت و استعلاء پذيرفت و به حكم كمال شوكتى كه او را حاصل آمد دم استبداد و استقلال زدن گرفت و بر راى تركان خاتون اعتراض نمودن آغازيد و روزى كه فرزندان را تطهير فرمود از غايت عظمت و آئين و ابهت و تزيين و تحسين بزم و مجلس و آرايش بارگاه و درگاه در ميان مواسم ايام سور و رامش كه در كرمان افتاد روزى اغر محجل بود اباقا خان سلسلهء رغبت را در خطبهء كريمه‌اى از كرايم فرزندان تركان تحريك فرمود و امير قراخاى را فرمان شد تا بكرمان آمد و در صدف سلطنت و گوهر كان مملكت خلاصهء دودمان قراختاى زبيدهء عصر شاهى و زبدهء عنصر پادشاهى پادشاه خاتون را كه بضعهء تركان و نتيجهء سلطان و ملكهء خواتين آفاق و در كمال حسن خصال طاق جفت بندگى حضرت گردانيد و تركان و سلطان بر تهيهء اسباب جهاز و تجهيز آلات ساختگى سرادق عظمتش اقبال نمودند و علايق و نفايس نقود و جواهر و اثواب و دواب و خيار اماء و عبيد لايق چنان حضرت و فراخور آن حالت مرتب\r\n\r\n","description":"","footnote":"","page_name":" 47 ","page_number":61},
  {"content":"\r\n\r\nگردانيدند و چون مراير اين وصلت مبرم شد مبانى عظمت تركانى محكم آمد و رياض حالش مزيد طراوت و نضارت پذيرفت و لواى دولتش بطراز مزيد رونق و جلالت مطرز آمد و جاه و پايهء سلاطين كرمان و حكام اين دودمان يكى هزار گشت حجاج سلطان از راه بطر جوانى و سكر كامرانى بر همان شيوهء تسلط و تجبر اصرار نمود و تركان خاتون اغضاء و اغماض مادرانه مىكرد و اشفاق و اعطاف مشفقانه بجاى مىآورد فاما مفسدان طرفين جمعى نوخاسته ضماير ايشان را متغير مىداشتند و ميان ايشان ارقم وحشت در جنبش آمد و ملوك معتبر و وزراى نامور كه تسكين نايرهء وحشت را ميان در بستندى مندرج و متوفى گشته بودند عاقبة الأمر آن نفاق و خلاف بفساد كلى سرايت كرد و شرح اين حال آنكه در باغ مشيز حجاج سلطان را روزى در بارگاه تركان خاتون شراب تمام دريافت آزرم و حيا يكسو نهاده و از جادهء رعايت شرط ادب منحرف شده بر تركان خاتون اقتراح رقص كرد و آن خاتون رضاجوئى او را از راه اضطرار و اكراه از چهار بالش عصمت برخاسته آستينى چند بر افشاند در آن حالت رندان لشكر آواز بر آوردند كه :\r\n پيرند چرخ و اختر و بخت تو نوجوان * آن به كه پير نوبت خود با جوان دهد \r\nتركان خاتون اين نوع اهانت و تا اين غايت هتك ستر حرمت و حشمت را تحمل نيارست نمود و نيز مفسدان القا كردند كه خواص سلطانى بر عزم قصد تركان و شاه جلال الدنيا و الدين سيور غتمش متفق شده‌اند بدين سبب در ظلمت شب و الليل اخفى للويل روانهء قلعهء سيرجان شدند و از آنجا بسلطان نوشتند كه متوجه بندگى اردو مىشويم و در سرحد انتظار وصول سلطان را ده روز متوقف خواهيم بودن .\r\nچون فرستاد كه به همان ميعاد بشما مىپيوندم و تخلف نمود ايشان بعد از يأس آن مرافقت و موافقت حركت فرمودند و حجاج سلطان بىشريك و منازع در كرمان تمكن يافت .\r\nو چون زمستان در آمد لشكر قراوناس باشلاب ايشان مباركشاه نامى هجوم كردند و از كرمان امير طايسى را كه اين زمان سى سال شد كه بتيمور ملكى ملقب شده است و حقيقت آنكه مردى خويشتن‌دار و عاقبت بين ژرف‌نگر و دورانديش عاقل محترز نيكو زندگانى كدخداى سر ضابط است و در پناه حزم و احتياط و در قناعت روزگارى خوش با وجود تبدل احوال و استيصال شاهان گردنكش و ملوك فرعون وش گذرانيده بمحاربهء ايشان فرستادند و در حدود شق بم بر ايشان زد و داد مردى و مردانگى بداد و مظفر و غالب آمد ، سر مباركشاه و چند معروف ياغى با خود بدرگاه آورد و\r\n\r\n","description":"","footnote":"","page_name":" 48 ","page_number":62},
  {"content":"\r\n\r\nاين كوشش طراز مساعى او آمد و تاج الدين ساتيلمش و پسران را محلى عظيم و قربى تمام بود و مقاليد تمامت مناصب در قبضهء استيلاى ايشان بلكه سلطان خود اسير تصرفات ايشان آمد .\r\nو خبر رسيد كه تركان خاتون چون ببندگى حضرت رسيد زيادت از معتاد و معهود در حق او سيور غاميشى و عاطفت شامل گشت ازين سبب استشعارى عظيم بسلطان راه يافت و از نزديكان خود در اين قضيه راى طلبيد . سخافت عقل و ركاكت تدبيرشان آن اقتضا كرد كه رسولى مىبايد فرستاد پيش عبد اللّه اغول نبيرهء جغتاى خان و با او مواضعتى كرد كه اگر ما را بزيادت لشكر احتياج افتد فوجى از قراوناس بمدد ما فرستد و بدين مقرر رسولى را با دودانه در شاهوار بفرستادند و سلطان خود شب و روز را بعيش و طرب مستغرق داشت و بنغمات خسروانى از نقمات خسروانه غافل و باوتار ملاهى از اوطار پادشاهى متشاغل گشت و در اواخر زمستان شبى كه نشاط شراب فرموده بود عربده با ساتيلمش و پسران آغازيدن گرفت و هر يك را بصدگان و دويست‌گان سياط عذاب عقوبت فرمود و نينديشيد كه ايشان صاحب سرى بدان هولناكى شده‌اند كه افشاى آن موجب استيصال كلى باشد و ايلام و ايذاشان از جادهء صلاح و صواب دور تواند بود تا بوقت آنكه خبر مراجعت تركان خاتون بكرمان رسيد . ساتيلمش و پسران در شب گريخته باستقبال رفتند و سلطان را بسبب وقوف ايشان بر آن سر مراسلت با عبد اللّه اغول و تيقن بر افشاء آن راز مضطرب و قلق گشته فى الحال از مقر عز انزعاج حاصل آمد و بىهيچ درنگى\r\n بسان چشمهء خورشيد تابان * كه سوى باختر گردد شتابان \r\n نهيبى خورد و راه هند برداشت * همه رزم جهان را بزم پنداشت \r\nو بعد از توطن و اقامت شش ماهه در سيستان بواسطهء استماع آوازهء هجوم اباقا خان ببادغيس از آنجا متوجه دهلى شد و مدت ده سال موقوف‌وار در كوشكى بماند و هر هفته يك نوبت بسراى سلطنت آمدى و شرف مثول دريافته باز مجلس رفتى و چون سلطان جلال الدين ابو المظفر خلج كه در بارگاه سلطان دهلى ميان او و حجاج سلطان قاعدهء ودادى تمهيد پذيرفته بود سلطان گشت او را بنواخت و با لشكر و پيلان و مراكب و كتائب و طبل و كوس و اعلام و چتر و رسم و آيين سلطنت و اسباب تمكن و عظمت بكرمان متوجه گردانيد و با دلى سراسر اميد بتدريج تا ببكر رسيد مرضى صعب بر مزاجش طارى شد و در شب پنجشنبه هفتم ذو الحجه سنهء تسعين و ستمايه ،\r\n همانجا پر طاوسى بينداخت * جهان زان فر كاوسى بپرداخت \r\n\r\n","description":"","footnote":"","page_name":" 49 ","page_number":63},
  {"content":"\r\n\r\nنخل املش خار خيبت آورد و نحل طمع بجاى ارى منحت شرى محنت داد و خبر وفاتش اهل كرمان را نمك حسرت بر جراحت غم پاشيده گشت و كيست كه از دستبرد چرخ امان ديد و از كاس امنيت بمراد دل شربت رفاهيت چشيد .\r\n گمان برى كه وفا داردت سپهر مگر * تو اين گمان مبر اندر وقاحتش بنگر \r\nو از وى فرزندان ماندند چهار پسر و هم اللبوث الخوادر و السيوف البواتر و الصقور الكواسر و النحار الزواخر و النجوم الزواهر :\r\n1 - قطب الدين طغى شاه و در جوانى و زمان شاهى درگذشت ،\r\n2 - مظفر الدنيا و الدين محمد شاه كه سلطان صاحب صولت و شهنشاه وافر شوكت و شهريار قوى سطوت شد ،\r\n3 - ركن « 1 » الدين محمود شاه كه غضنفر بيشهء مردانگى و مريخ فلك فرزانگى و برومند نهال چمن جهان‌آرائى و درخشنده هلال فلك چستى و چابكى و زيبائى بود و بواسطهء تهور و بىغورى در عنفوان شباب با هزاران درد و دريغ جهان را وداع كرد ،\r\n4 - علاء الدين حسن شاه شاهى نيكو سيرت پاك عقيدت لطيف طبع با حيا و حميت در نيكوكارى و كم آزارى ، سالش ببيست و هفت كشيد و نكايت ادمان شراب در وى رسيد و بجوانى گذشته شد رحمه اللّه و دختر آن ملكهء اسلام كه نامزد شاهزاده بولارغو آمد .\r\nو از وى دختران ماندند شيرين در عقد امير على قزاغلى و يكى در حبالهء امير زاده قزان بن قتلغ شاه و ديگرى نورا قتلغ كه خاتون امير معظم يولقتلغ بود ، و ملكه جلال كه خاتون امير زاده سابكتمر بن سوغونجاق نوئين بود و سلطان نسب كه بطغرلچهء بهادر مزدوج شد ، و بىبى شاه خاتون كه خاتون امير بزرگ طارمادارست و واسطهء عقد بنات و عاقلهء عقايل ملكات آمد ، و خان سلطان كه زن خويشاوند خود پسر نصرة الدين يولكشاه گشت ، و سلطان ملك كه بخاتون امير منكوطاى قوشجى موسوم شد .\r\nو چون هودج كبرياء و مهد عز و علاء تركانى بدار الملك خراميد بر عادت معهود و سنت محمود خود بنشر معدلت و فيض عاطفت و نظم امور و رعايت جمهور بر مقتضى عدل و عقل قيام نمود و بر آبادانى ولايت و استمالت رعيت اقبال تمام فرمود ، رباع اين ملك را آيين استقامت بست و در اصطناع بر خاص و عام گشاد .\r\nو درين سال چون رايات فرخنده آيات اباقا خان بخراسان خراميد شاه جلال - الدين سيورغتمش باجازت وصوا بديد تركان خاتون احرام بندگى اردو بست و بسيور غاميشى تمام بهره‌مند شد و تصرف و حكومت اينجوى برادرش حجاج سلطان و امير شكارى كرمان و امارت بعضى لشكرها به دو تفويض افتاد و بتشريف چتر مشرف گشته\r\n\r\n\r\n","description":"","footnote":"\r\n( 1 ) - در نسخهء لندن : زين\r\n","page_name":" 50 ","page_number":64},
  {"content":"\r\n\r\nبكرمان رسيد و حلقهء در سلطنت را بانگشت طلب فرا جنبانيدن گرفت و با آنكه حكمى در باب سلطانى نداشت بىاستطلاع راى تركان خاتون فرمود تا در خطبه نام او را رديف نام تركان كردند و از اعيان كرمان مثل معز الدين ملكشاه كه همواره سالك مسالك فساد بيداد بودى و خداوند زاده ملك كه دائما شيوهء او بدخوئى و فتنه‌جوئى و شرانگيزى بود و شال ملك و تغماس « 1 » ملك و قورچ ملك و توكان ملك از خدمت تركان منفصل شده ملازم و متابع او گشتند و در ديوان كرمان نايب و بيتكجى گماشت و قاعدهء سلطنتى از نو بنهاد و تركان خاتون يك چندى حلم و تحمل را كار فرمود و چون تسلط او از حد گذشت امير تولاك « 2 » پسر پولاد ملك را سه اسبه ببندگى ايفاد كرد و رسالت شكوه‌آميز از جلال الدنيا و الدين سيورغتمش بپادشاه خاتون ابلاغ گردانيد و حكم يرليغ نفاذ يافت كه جلال الدنيا و الدين در كرمان مداخلت ننمايد و در اينجوى حجاجى و امير شكارى نيز شروع نكند و آن طايفه را كه از تركان برگشته پيش او رفته‌اند همه را بياسا رساند .\r\nتركان ايشان را در قبض آورد و بعد از آن از راه مرحمتى كه در جبلت او مفطور بود عفو ارزانى داشت و شاه جلال الدنيا و الدين سيورغتمش متوجه بندگى گشت و آن جماعت گريخته بر عقب او روانه شدند و چون بشرف تكيشميشى مستعد شد منزلت اختصاص و قربت تمام يافت و در عداد ايناقان خاص و كشيك كشان معتبر منتظم شد فاما در كار كرمان شروعى نتوانست كرد .\r\nو هم درين سال سيف الدين ملك و تاج الدين ملك يعقوب و جماعتى گريخته بهرموز رفتند و آن ولايت را بتغلب فرو گرفتند و ملك آنجا سيف الدين نصرت منزعج گشته متوارى شد . تركان خاتون پولاد ملك و پسرش امير طايسى را بفرستاد تا سيف الدين و اتباع را در قبض آورده بدرگاه آوردند و ملك نصرت در هرموز متمكن شد و مادر خود را بىبى با نظر با زواهر جواهر و طرايف اوانى و تحف و امتعه بدرگاه تركان فرستاد و به نظر عنايت ملحوظ گشته و مقاصد و مراداتش بانجاز مقرون افتاده مراجعت نمود و تركان خاتون وزارت را بر خواجه نظام الدين بهاء الملك ابو الكفاة كه ابن بجدهء استيفا و كفايت و خواجهء صاحب وقوف با حنكت و درايت بود مقرر داشت و قضاى مملكت كرمان برقرار ماضى بر مولانا امام الدين پسر مولانا محيى الدين كه ابا عن جد آن منصب ميراث داشت و خياط قضا و قدر آن كسوت را بر بالاى شايستگى ايشان دوخته تفويض فرمود .\r\nمولانا سعيد امام الدين در عهد حجاج سلطان و تركان خاتون و جلال الدين سلطان و پادشاه خاتون و محمد شاه سلطان با وجود خصوم معتبر و قاصدان ممكن و حاسدان دشمن شكن اين منصب را بر وجهى تصدى نمود كه كس را مجال طعن و اعتراض بر اقوال و افعال و احكام و حكم و قلم او ممكن نگشت .\r\n\r\n\r\n","description":"","footnote":"\r\n( 1 ) - در نسخهء لندن : يغرش\r\n( 2 ) - در همان نسخه : نوكال\r\n","page_name":" 51 ","page_number":65},
  {"content":"\r\n\r\nبعد از تبحر در علم و آداب قضا روائى روشن ورائى تمام و حدسى بكمال و قوت نفسى وافر داشت و ذيل نباهتش از لوث طمع و ارتشاء منزه بود و قاضى اصحاب امام مطلق شافعى مطلبى رضى اللّه عنه مولانا شرف الدين الصديقى با او شريك شده و او بزرگى فاضل و ورع متدين و متصون و در فن ادب و عربيت مشار اليه عصر مولانا جلال « 1 » الدين سمعانى كه اديب سلاطين و امام بارگاه سلطنت و متقلد منصب خطابت و امامت بود به قضاى يولوق نيز موسوم آمد ، سلامت قلب و طهارت نفس داشت و از فضول بغايت محترز و مجتنب .\r\nو در اواخر سنهء ثمانين و ستمايه خبر رسيد كه تخت و چهار بالش خانى از زيور طلعت پادشاه عادل اباقا خان خالى و عاطل ماند و احمد سلطان بر تخت سلطنت مستوى شد ، تركان خاتون يك روز شرط تعزيت على الرسم فى امثالها تقديم نمود و ظاهر شهر را هفتهء مخيم ساخت و خواص و عوام را بطلبيد و تعداد حقوق ايادى و صنايع خود كه گوش و گردن صغار و كبار اين ديار بدان گران بار بود فرمود و از همگنان استحلال نمود و عذرها خواست و جمهور معتبران را وداع كرد و روانهء اردو شد ،\r\n هر آنچه مايهء شادى و كامرانى بود * چو او برفت بيك بار ازين ديار برفت \r\nجلال الدين سيورغتمش را با احمد در زمان اباقا خان مصافاتى دلى و موالاتى حقيقى دست داده بود ، چون پادشاه گشت آن حقوق را رعايت فرمود و نيز امير سوغونجاق نويين كه قاين او بود و قوتى خاتون مادر احمد مربى و معينى شدند و حكم يرليغ بتفويض سلطنت جملگى ممالك كرمان على الانفراد مشتمل بر عزل تركان نافذ گشت و كامران و كامياب و كامكار از اردو مراجعت نموده در سياه كوه بتركان خاتون رسيد ، پادشاه خاتون نيز آنجا بود ، حكم يرليغ بر تركان خواندند ، در اثناء استماع حكم عارضهء نفسانى و استعلاء نايرهء خشم و غضب و غم چندان در وى اثر كرد كه بىهوش گشت .\r\nو سلطان جلال الدين اعيان كرمان را بر مراجعت بكرمان و انفصال از تركان تكليف فرمود ، همگنان شاء ام ابى مطيع شدند و در خدمت ركاب او متوجه كرمان گشتند .\r\n\r\n6 - سلطان جلال الدنيا و الدين ابو المظفر سيورغتمش سلطان بن قطب الدين سلطان\r\nپادشاهى بود عاقل مردانه و شهنشاهى كامل فرزانه و خسروى در استجماع تمام خصال شاهى و پادشاهى يگانه ، ذات و جوهرى داشت نيكو خصال و حلم و وقارى در اعلى مدارج كمال\r\n\r\n\r\n","description":"","footnote":"\r\n( 1 ) - در نسخهء لندن : جمال\r\n","page_name":" 52 ","page_number":66},
  {"content":"\r\n\r\n در صد هزار قرن سپهر پياده‌رو * نارد چو تو سوار بميدان روزگار \r\nبر رخسار مباركش مخايل فريزدانى نيك روشن و مبين و دعاوى فضيلت و مزيت سبق او بر سلاطين قراختاى ببراهين قاطع و حجج ساطع مبرهن و در تقديم مراتب شهريارى و اقامت شرايط جهاندارى بمثابتى كه مطمح نظر هيچ دوربين نشايد شد و وهم هيچ تيز خاطر بپايهء آن نتواند رسيد و در فرط علو همت در گسترانيدن بساط نيكو كارى و شناختن مقادير امور جهاندارى و وقوف بر غوامض سراير سلطنت از سلاطين روزگار خود ممتاز و مستثنى .\r\nدر ربيع الأول سنهء احدى و ثمانين بكرمان رسيد و امور سلطنت را در مسلك استقامت اطراد داد و اعيان نواب تركان خاتون و اكابر متمولان را برفق و لطف در معرض اقامت رسم پيشكشى و تقديم شرايط نثار و خدمت آورد . تمامت طوعا و كرها اموال وافر فداى جاه و عرض گردانيدند و معز الدين ملكشاه كمان انتقام را برزه كرد و آثار سوء خلقى كه طينت او همواره بدان مجبول بود ظاهر گردانيد و بر ايذاء خلق مصر ايستاد و هر چند قورچ ملك كه اعقل ملوك زمان و اكمل امراء كرمان بود اطفاء نائرهء فساد را ميان در بست و جانب صلاح را همواره معمور مىداشت فاما شاه معز الدين ملكشاه از اضرار خلايق اين ديار هيچ باقى نميگذاشت .\r\nو سلطان وزارت بخواجه نظام الدين دبير داد كه از قديم الزمان كدخداى اعمال و اموال او بود و خواجهء دانستهء خبير و عواقب امور را بصير و مدت وزارتش بيست و پنج روز برداشت ، و استيفاء بصفى الملك خواجه ركن الدين اميران داد كه سالها كفايت و نيابت ديوان كرمان كرده بود و وزارت خاص بخواجه يمين الملك قوام الدين بن ضياء - الدين كه از عنفوان شباب باز به خدمت و ملازمت سفرا و حضرا قيام نموده تفويض كرد و قورچ ملك قائد عنان تمامت اشغال ملك و دولت و مرتب و مدبر امور سلطنت گشت و حقيقت آنكه ملكى بيدار هوشيار و سپهدارى نامدار كارگذار و مر دولت و مملكت را مدبرى رفيع مقدار بود .\r\nو در مطلع طليعهء دولت سلطان جلال الدين جمعى از حجاج سلطانيان و فوجى از تركانيان امير على ساتيلمش و امير محمد قتلغ تاش و امير محمد ايدگوز و امير محمد علمدار در قصد سلطان متفق و مطابق گشتند و قرار دادند كه روزى معين در بارگاه بشمشير سلطان را تباه كنند و سيوكشاه را بسلطانى بردارند .\r\nچون با سيوكشاه اين راز بگشادند على الفور به خدمت سلطان آمد و ازين قضيه آگاهى داد خواص درگاه بقبض آن جماعت مأمور گشتند و پرسيده تفحص نمودند بگناه\r\n\r\n","description":"","footnote":"","page_name":" 53 ","page_number":67},
  {"content":"\r\n\r\nاعتراف آوردند و بديگر روز سلطان با علما و اعيان و اذناب و نواصى بصحراى سر - ريگ رفت و مجرمان را احضار كردند و به فتواى بعضى از ائمهء عصر و حكم ياساق تمامت را بتيغ قهر گذرانيدند و تركان خاتون چون به حضرت احمد رسيد او را تكيشميشى كرد و صاحب سعيد شهيد شمس الدين صاحب ديوان بتربيت و تقويت او برخاست و بىبى تركان دخترش و نصرة الدين يولكشاه ملازم بودند و خواجه ظهير الدين يمين الملك مستوفى و تاج الدين ساتيلمش از ملاقات جلال الدين سلطان كناره كرده و گريخته به خدمت تركان پيوستند و مولانا عماد الدين ظافر كه از اعيان وزراء كرمان و يگانهء علماء زمان بود ملازمت خدمت تركان اختيار كردند و بحسن تدبير خواجه صاحب ديوان را بر آن داشتند تا بر نيكوترين صورتى حال تركان بعرض رسانيد ، حكم يرليغ نافذ شد كه حكومت ميان تركان و سلطان مناصفة باشد .\r\nقوتى خاتون و سوغونجاق نويين بدفع اتمام آن حكم برخاستند و با احمد تقرير كردند كه مبادا بدين سبب سيورغتمش از حضرت تو نفور شده بخراسان به خدمت ارغون اغول پيوندد و صلاح آن تواند بود كه اين زمستان تركان درين ولايت قشلاميشى كند و كار ملك يك رويه شده مادهء مخالفت منقطع گردد و سيورغتمش نيز آنجا آيد و بحضور هر دو كار ملك كرمان را قرارى داده آيد .\r\nبدين سبب تركان خاتون آن زمستان در بردع مقام ساخت مشمول ايادى و انعامات و الطاف خواجه شمس الدين صاحب ديوان و تابستان بجانب تبريز رفت و در چرندا [ ب 
  ] اقامت فرمود و از تجرع كاسات غصص خفقان و تب محرق بر وى مستولى گشته دست اجل دامن جانش گرفت و روح القدس همنشين و مونس او شد ، كروبيان ملائكه باستقبال روح او شتافتند و در بهشت برين كله و تتق روان پاكش را بياراستند رحمة الله عليها كل صباح يخفق رايات انواره و مساء يتلاطم امواج قاره\r\n تهمتن روانش پر از نور باد * ز جانش هميشه ستم دور باد \r\nو بىبى تركان در اردو بود ، چون خبر وفات مادرش به دو رسيد مقاصد و ملتمسات خود با اعيان حضرت عرضه داشت و احكام مشتمل بر اشراف كرمان و تفويض ديگر اشغال حاصل گردانيد و پادشاه خاتون سيرجان و تصرف املاك خاصهء خود به دو مقرر فرمود و متوجه كرمان شد و صدف در عصمت و گنجينهء جوهر طهارت اعنى تابوت تركان خاتون را بكرمان آورد و سلطان جلال الدين و جماهير معتبران كرمان استقبال بواجب كردند و رسم عزا بسزا بجاى آوردند و در گنبد مدرسهء كه در سرهء شهر ساخته بود دفن گردانيدند ، فضلا و علما را عمامهء تربيت او از سر بيفتاد و رعايا را خلعت او از بر بركشيده آمد ،\r\n\r\n","description":"","footnote":"","page_name":" 54 ","page_number":68},
  {"content":"\r\n\r\nذليل و معتبر از انعام او محروم ماندند و قانع و معتر بىاكرام او مهموم گشتند . نعم روزگار غدار را خود چنين عادتست ، يغمائيان مرگ كلاه جبروت از سر ملوك ساسان و شاهان سامان در ربودند و تركتازان اجل چتر عظمت بلقيس سبا و قيدافهء روم و پوران دخت عجم را بدست قهر پاره پاره كردند ، بسا شاه كه شكم خاك را خوابگاه ساخته اند و بسا طالوت كه پهلو بر تختهء تابوت نهاده ،\r\n و لو يبقى بقاء الدهر شخص * لكان الأبطحى الهاشميا \r\nو بىبى تركان احكام را بشنوانيد و برسانيد ، سلطان جلال الدين در انقياد آن تعلل ورزيد و بهر نوع اعتذار كه سبب عدم اعتبار آن مناصب و اشغال باشد تمسك نمود و بىبى تركان و نصرة الدين يولكشاه و غياث الدين سيوكشاه عازم سيرجان شدند و نصرة - الدين يولكشاه را وسايل حقوق هوادارى بر حضرت دولت پادشاه زادهء جهان ارغون ثابت بود و مرائر عبوديت مبرم ، در اين عهد آن را بلوا حق نيكو بندگيها مشفوع گردانيد و آن قاعده را محكم‌تر كرد .\r\nو سلطان جلال الدين بهار سنهء ثلاث و ثمانين و ستمائه بر توجه بجانب اردوى احمد عزم جزم گردانيد و تا سر حد كرمان برفت و بسبب آنكه احمد بر عزيمت محاربهء پادشاه زاده ارغون بر نشسته بود و شعلهء مخالفت ميان پادشاهان اشتعال پذيرفته متوقف و متردد مىبود تا آوازه رسيد كه احمد مظفر و غالب گشت ، اظهار شعار هوادارى احمد را اين مژده منتشر گردانيدند و در شهر ندا كردند كه غلبه و استيلا طرف احمد راست و شيرين آغا را كه از قبل پادشاه زاده ارغون بكرمان آمده بود تمكين ندادند تا رنجيده برفت و درين وقت سيف الدين ملك پسر تاج الدين يعقوب و سيف الدين نهى و امير محمد قتلغ بك و گندوغدى نامى معاهد و مخالف و متفق و موافق شدند بر آنكه سلطان جلال الدين را در جامع شهر يا در بارگاه بر تخت سلطنت هلاك گردانند و نصرة الدين يولكشاه را قائم مقام او دارند .\r\nيولكشاه سلطان را ازين حالت و انديشه اعلام داد ، تمامت را در قيد و قبض آوردند و پرسيده اظهار سياست را دستها از شانه بيرون كردند و اعضاشان در اطراف كرمان طيران نمود .\r\nو چون سرير سلطنت ربع مسكون بفر طلعت همايون پادشاه عادل ارغون مزين شد ايلچى بايد و نام را بابلاغ اين مژدهء بزرگ و استقرار ملك و مهم تحصيل مال كرمان بفرستادند ، از وصول او انخزال عظيم بسلطان جلال الدين راه يافت و حال نصرة الدين يولكشاه انتعاش تمام پذيرفت و اميدوار و مستظهر بر عزيمت بندگى حضرت ارغون خان بسيرجان\r\n\r\n","description":"","footnote":"","page_name":" 55 ","page_number":69},
  {"content":"\r\n\r\nرفت و از آنجا با مادرش بىبى تركان و برادرش غياث الدين سيوكشاه متوجه بندگى حضرت ارغون خان شد و ايلچيان متواتر و متوالى اولى اجنحة مثنى و ثلاث و رباع باستدعا و استحضار جلال الدين سيورغتمش سلطان برسيد و او بر جناح استعجال روانه شد .\r\nچون باردو رسيد كار و حال خود را از جادهء استقامت مايل و منحرف مشاهده كرد ، خصوم معتبر از خانه و بطانه و خويش و بيگانه چون پادشاه خاتون و بىبى تركان و يولكشاه و سيوكشاه و خواجه ظهير الدين مستوفى و تاج الدين ساتيلمش و ديگران دندان انتقام تيز كرده و قصد و استيصال او را جان بر ميان بسته و تلقين و تعليم مولانا عماد الدين ظافر اضافه و علاوهء آن بليت شد و سلطان جلال الدين را با اتباع بعد از آنكه عزتكيشميشى يافته بود بيارغوى بزرگ در آوردند و در پرسيدن و تفحص نمودن مبالغت فرمودند و با آنكه بوقاچينگسانگ كه امير الوس و كارساز جهانيان و مدبر اقاليم ايران بود با او اعتنائى تمام داشت نوابش را بضربات عنيف و سياط عذاب سخن پرسيدند و بأجمعهم در معرض خطر آمدند بىعنايتى و سخط بندگى پادشاه خود بود و بوقاچينگسانگ بلطايف حيل و حسن تدبير آن طامهء كبرى را از سلطان جلال الدين دفع كرد و ملك كرمان ميان پادشاه خاتون و جلال الدين مناصفة مقرر گردانيد و چون پادشاه خاتون بتلقين و تقرير بىبى تركان و اعوان و مولانا عماد الدين ظافر او توكى مشتمل بر شكوه از بوقاچينگسانگ بنوشت و بر دست بوسوقا « 1 » گورگان ببندگى حضرت ارغون خان عرضه داشت بوقا چينگسانگ متغير شد و بر مبالغت اصرار نمود تا به زودى پادشاه خاتون را بشه زادهء جهان گيخاتو داده بروم روانه كردند و جلال الدين سيورغتمش سلطان را بشرف ازدواج كريمهء از كرائم سرادقات سلغور سلطانى و درهء از درر صدف اروغ بزرگ چنگگز خانى مهد اعلى شهزادهء عادلهء عاقلهء متفضله خلاصهء ملكات ايران و توران ، خدايگان بنات خواقين و سلاطين جهان كردوجين مشرف گردانيدند .\r\nاين شهزاده در اصالت نژاد و بزرگى تبار و علو نسب چون زبيده آمد زن هارون الرشيد كه در حق او گفتند : لو نشرت زبيدة ضفائرها لما تعلقت الا بالخلفاء زيرا كه منصور جدش خليفه بود ، مهدى عمش خليفه ، رشيد شوهرش خليفه ، پسرش امين خليفه ، پسر شوهرش مأمون خليفه . اين پادشاه زاده را پدر شهزادهء جهان منگو تيمور اغول است پسر هولاگو خان پسر تولى خان پسر چنگگز خان ، پدر بر پدر پادشا تا بآدم ، و مادرش ابش خاتون دختر اتابك سعد بن اتابك زنگى پادشاهان ممالك فارس و مادر مادرش بىبى تركان دختر ياقوت تركان دختر قتلغ سلطان براق حاجب و پدرش اتابك قطب الدنيا و الدين محمود شاه پسر اتابك قطب الدنيا و الدين اسفهسلار\r\n\r\n\r\n","description":"","footnote":"\r\n( 1 ) - در نسخهء لندن : بوسوبرتان\r\n","page_name":" 56 ","page_number":70},
  {"content":"\r\n\r\nپسر اتابك عز الدنيا و الدين ابو الملوك لنگر پادشاهان خطهء يزد ، مادر اتابك قطب الدنيا والدين اسفهسلار قوتلغاج خاتون خواهر زادهء سلطان سنجر بن ملكشاه سلجوقى ، پدر قوتلناج خاتون علاء الدوله سلطان الناحية عضد الدين اينانج خاصبك ابو كالنجار گرشاسف بن على بن فرامرز بن علاء الدوله ابى جعفر كاكويه از نسل كيان و تخمهء خسروان و نژاد شاهان عجم است و نسبتش منتهى مىشود تا بجمشيد ،\r\n نسب كأن عليه من شمس الضحى * نورا و من فلق الصباح عمودا \r\nو اگر در شاه راه علو نسب شاهى و عنصر جلالت پادشاهى او بسير و هم تا به منزل باز پسين صلب آدم تدرج كنى پاى انديشه جز بر تخت خانى و چهار بالش جهانبانى نرود ، و بىبى تركان و فرزندان و خواجه ظهير الدين مستوفى نسخهء جامع حساب مال كرمان بديوان بزرگ دادند به مبلغ ششصد هزار دينار زر رايج . بوقا چينگسانگ را از راه اهتمام و تعلق خاطرى كه به حال و جانب سلطان جلال الدين سيورغتمش بود فرمود كه تو جمع مال را متعهد و متكفل شو تا من وزير ملك مخلص الملك جلال الدين سمنانى و اصحاب ديوان را فرمايم مبالغهء مال در تصرف و خرج مجرى دارند بر وجهى كه موجب تخفيف و ترفيه حال تو و اهالى كرمان باشد و با خراجات مقررى مبلغ سيصد و نود هزار دينار بر اين موجب محسوب داشتند :\r\nقراريه باسم سلطنت و آش بارگاه 100000 دينار\r\nمواجب لشكر 120000 »\r\nطلايه و قراولى 10000 »\r\nعمارت قلاع و سور و حفر قنوات ديوانى 10000 »\r\nادرارات 30000 »\r\nسوسون 90000 »\r\nيام 10000 »\r\nحوائج و قهوه 10000 »\r\nمرسوم عمال و عملهء ديوان 10000 »\r\nو دويست و ده هزار دينار اطلاقى مقرر شد و كرمان را بدين مقاطعه بر سلطان جلال الدين مقرر فرمودند و بسيور غاميشى و عواطف پادشاهانه مخصوص گردانيده اجازت مراجعت و رخصت انصراف دادند كه درين غيبت سلطان داماد خود معز الدين ملكشاه را در شهر استنابت فرموده بود ، و او شاهى ظالم متقلب متسلط بود ، در هيچ حال از خدا ياد نياوردى و نماز نكردى و از دعاء بد مظلومان نينديشيدى و از تبعهء دين و دنيى نپرهيزيدى .\r\nدر آن سال از تسعير حنطه و شعير آتش سعير در دل صغير و كبير برافروخت و اموال و املاك بسيار از ظلم و بيداد بيندوخت و خلق آن ولايت را ببلاء غلاء و معاناة عناء جلاء\r\n\r\n","description":"","footnote":"","page_name":" 57 ","page_number":71},
  {"content":"\r\n\r\nمبتلى گردانيد فاما نوائر آشوب و فتنه بعضى از تراكمه كه در آن وقت قحط سر خروج و تاراج و تخريب شهر و غارت خانهء متمولان داشتند بزلال حسن تدبير و مهابت شاهانه و سياست خسروانه فرو نشاند و اگر نه صولت پر دلانه و سطوت شيرانهء آن شهريار فرزانه بودى دمار از روزگار اهل آن ديار بر آمدى و حقيقت آنكه رايى رزين و فكرى متين و حميتى وافر و آيتى متكاثر و حمايتى مخدومانه و تعصبى مردانه داشت و در ضبط امور كدخدائى و حيازت اسباب ملك آرائى بىهمال بود و آلات و ادوات ولايت داريش در اعلى مدارج كمال :\r\n هجوت بلالا ثم انى مدحته * و لا زالت الأملاك تهجى و تمدح \r\nنعم چون سلطان جلال الدين سيورغتمش باميد اعلى خداوند زاده كردوجين بدار الملك خراميد بضبط امور و جبر كسور و ترفيه جمهور و حراست ثغور بر شيوهء بصيرت و صرامت قيام فرمود ، و استقلت امور الدولة بعد كبوتها باجتهاده و مساعيه . و مدرسهء عالى دلگشاى و خانقاهى رفيع بناء مينو نماى و بيمارستانى شفا بخش روح‌افزاى بر ظاهر درب نو انشاء و احداث فرمود ، و مواضع مرتفع از خالصات املاك موروث و مكتسب بر آن وقف گردانيد و شيخ شيوخ عهده و وحيد وقته و عصره برهان الحق و الدين الباخرزى قدس اللّه روحه و زاد فى جنات النعيم فتوحه را باسم شيخى در آن رباط تمكين داد و تدريس مدرسه بمولانا امام علامه برهان الشريعهء بخارى طيب - اللّه ثراه كه شمهء از ذكر فضائلش تقديم يافته است تفويض فرمود . در اواسط زمستان عزيمت توجه بجانب گرمسير مصمم كرد و لشكر به طرف مكرانات فرستاد و فوجى از چريك مغول كه در آن سال از حكم يرليغ بكرمان آمده بودند باشلاب ايشان اوغان و تا اكنون جروم و صرود كرمان از فساد ايشان مضطرب مانده است مصحوب لشكر عجم گردانيد و گردن تمرد ملوك مكران را بمقرعهء صلابت و بأس شهنشاهانه نرم گردانيد تا تاج الدين ملك دينار كه سرور ملوك وراعى ذمه و حامى همهء آن قوم بود بدرگاه آمد و ملازم ديوان سراى سلطنت شد و مال مواضعه باضعاف ادا نمود و نصرة الدين يولكشاه را بحكومت اينجوى حجاجى باتوشين تمور پسر توكل بخشى فرستادند و مرسومش ده هزار دينار مقرر فرمودند و از حكم يرليغ خواجه فخر الدين ابن خواجه شرف الدين حسين « 1 » كه در صنعت سياقت و استيفا بىنظير وقت بود و در زراعت و دهقنت دستى تمام داشت و درياى كرم و علو همتش بىپايان ويكران سخا ورزيش از مضمار اعتدال گذشته بسرحد اسراف و تبذير رسيده باد دستى پيشهء او بود ، جهان در چشم او قيمت كاه پرهء\r\n\r\n\r\n","description":"","footnote":"\r\n( 1 ) - در نسخهء لندن : حسن\r\n","page_name":" 58 ","page_number":72},
  {"content":"\r\n\r\nنداشت ، آرى متصرف و كاردار تا زنده باشد كار او افتان و خيزان بود ، جز بمرگ چون شمع جمله سوخته نشود و در قسم سخن‌ورى و عبارت‌آرائى چون خر در خلاب ماندى و يك دو بيتكچى ديگر ملازم او شدند و نصرة الدين يولكشاه با سلطان جلال الدين شيوهء مقابله و برابرى ورزيد ، و لاف همسرى و همبرى زد و بىبى تركان در اردوى منتهز فرصت و طالب مجال مداخلتى در امور كرمان منتظر طلوع صبح اقبال مىبود تا ميان امير والوس بوقا و طغا جارديگ مخالفت به جوش آمد و طوغان و فولاداى و سلطان ايداجى و قونجوقبال و جوشى و اردوى قيا طرف طغا جار گرفتند و چون جلال الدين سيورغتمش سلطان مربى و صنيع بوقا بود بر ضديت و رغم او مربى و مقوى بىبى تركان شدند و او باستظهار و تربيت و تقويت ايشان عرضه داشت كه اگر حكم در باب استخراج سيورغتمش نفاذ پذيرد صد تومان بر وى ثابت گردانم كه بزيادت و تابقور از ولايت و رعيت گرفته است و بر مرآت خاطر اشرف پادشاه ارغون خان از جلال الدين سيورغتمش هنوز زنگ تغير و تنكرى مانده بود ، آن سخن را بسمع رضا اصغا فرموده حكم يرليغ نافذ گردانيد مشتمل بر آنك سيورغتمش را استخراج كنند و محاسبهء سه ساله باز طلبند و اشراف كرمان و بعضى از ولايات چون حومه و رودان و زرند و بافق و انار سرحد و شهر بابك ، و تمغاهاى شهر و فوجى از ملوك و بيتكچيان و لشكر به دو توشاميشى و تفويض فرمودند و تصرف و حكومت يام و سوسون نيز علاوهء آن گردانيدند و قراجه كوراكان و شيركى و فخر الدين خواجه محمد را به راه ايلچى و بيتكچى مصحوب او بفرستادند و پايزهء سرشير و سنقور و چتر سيور غامشى كردند و بآئين و اسباب عظمت و تمكين و طبل و علم به شهر رسيد و معين در حكم نوشته بودند كه وزرا و بيتكچيان سلطان را بگيرند و ملزم دارند تا احوال براستى تقرير كنند و از عهدهء محاسبات و تصرفات تفصى نمايند و سيورغتمش تعلل نكند بدانكه باردو و ديوان بزرگ روم و آنجا جواب گويم و ايلچيان هر چه ثابت شود بعنف هم در كرمان از وى مستخلص گردانند و هيچ عذر مسموع ندارند .\r\nچون احكام بدين نمط شنوا نيدند و رسانيدند و هنى هر چه تمامتر به حال سلطنت جلال الدين متطرف شد و قراچه كوراكان در بارگاه بر تخت سلطنت نشست و ملوك كرمان بيشتر و بعضى از اعيان صدور و كتاب بجانب بىبى تركان تولى نمودن گرفتند و اگر نه فر وجود مبارك و مهابت بلقيس‌آسا و شكوه چتر آسمان‌ساى خداوند زاده كرد و جين بودى نه از ملك سيورغتمش سلطان رمقى ماندى و نه از كار و حالش شفقى . در اين حالت مولانا تاج الحق والدين قاضى خاف از حكم يرليغ پادشاه زادهء روى زمين غازان جهت تحصيل مال و اتمام مهمات و مصالح بكرمان آمده بود و با فخر الدين خواجه محمد جوينى\r\n\r\n","description":"","footnote":"","page_name":" 59 ","page_number":73},
  {"content":"\r\n\r\nو برادرش على ابراهيم در خدمت صاحب ديوان ماضى خواجه شمس الدين محمد الجوينى برد اللّه مضجعه سابقهء معرفت و مودت حاصل داشت . سيورغتمش سلطان درين حادثه از وى استشارت نمود و كليد گشايش اين مغلق را از وى طلبيد و تدارك و تدبير اين نازلهء مشكل با او در مطارحه افكند ، از آنجا كه كمال كاردانى و حنكت و در بت او بود تقرير كرد كه مال را فداى عرض و ملك و جاه بايد كرد . لا بارك الله بعد العرض فى المال هر عاقل كه زر را ثمن بزرگى و نيكو نامى گرداند مغبون نباشد ،\r\n ليس بالمغبون عقلا * من شرى عزا بمال \r\n و الفتى من جعل الاموا - * ل اثمان المعالى \r\n انما يدّخر المال - * لحاجات الرجال \r\nو صد هزار دينار نقد بقراجه و نوكران خواجه محمد دادند و ملتمس آنكه اگر سلطان جلال الدين سيورغتمش و نواب ببندگى روند مانع نيايند ، ايلچيان بانجار مقرون داشتند و سلطان با جمهور اعيان متوجه بندگى حضرت گشت و در زنجان بشرف تكيشمشى مشرف شد و امير طوغان را كه در آن زمان قطب مدار عليه و ركن مشار اليه بود استعطاف نمود و خاطر و جانبش را باتحاف اموال و تنسوقات و تكلفات بدست آورد و معنى اذا توسلت الى حاجة فالرشاء فهى رشاء النجاح را كار بند گشت و بوقا - چينگسانگ هر چند كار و بارش روى در انحطاط داشت خود مربى حقيقى و معتنى معنوى بود و بتلقين و تعليم طوغان جانب امير طغاجار را نيز معمور گردانيد . و امير قونجو قبال بتبعيت طوغان عنايت مبذول داشت و بدين موجبات غبار تكدر از مشرب عنايت پادشاه ارغون خان زوال پذيرفت و مخلص الملك وزير ملك جلال الدين سمنانى و خواجه صدر الدين احمد خالدى زنجانى كه شايد گفت كه در ربع مسكون سخىتر و كريمتر از وى ديگرى نبود انعام و انفاق او گوئيا از گردش فلك بود كه هرگز كم نشود و در حق او گفته‌اند بيت :\r\n به سينه صدر نتوان شد در آفاق * كه صدر نامور بر هفت كشور \r\n كسى باشد كه باشد پيش جودش * چو خاك راه يكسان زر و گوهر \r\n اگر صدرى نميدانيد كردن * بياموزيد از صدر تغأجر \r\n سپهر مكرمت احمد كه بر بود * كلاه سرورى از چرخ اخضر \r\nاگر كسى چشم انسانيت را سواد تواند بود او انسان آن سواد آمد و اگر كسى را شايستى گفت كه ضمان روزى خلق كرده است آن كس او بودى ، چه در زمان نيابت امير تغاجار و حكومت و تصرف اينجوهاى ممالك و چه در عهد وزارت جهان از مداخل و و مرافق جز ما لابدى كه بخرج كردى باز نگرفتى باقى همه وقف بود بر زاير و علوى و\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nشاعر و علما و افاضل و صلحا و مشايخ و شريف و وضيع از ادرار و عوارف و مبرات و صنايع آن خواجهء نيكو اعتقاد به مقصود رسيدندى . اين مرد و خواجه در قصد و ايذاء جلال الدين سيورغتمش سلطان متفق و متحد شدند و او باهداء هداياء گرامند و بذل اموال وافر استرضاء خاطر ايشان بجاى آورد و بعد از آن بتقرير و ارشاد امير طوغان ده تومان پيشكش كرده اوتوكى عرضه داشت بر آنكه من بنده مال كشم « 1 » و متوجه قرارى بادا رسانيده‌ام ، اگر بتوفير و زيادت از ولايت چيزى بيرون آمده است آن را برقرارى و قاعدهء كه پدران من در دولت پدران پادشاه مىخورده‌اند با خراجات خود و عمارت ابواب البر و اجراء اساحت املاك باير صرف نموده‌ام و آن اسباب و ضياع و دور و قصور و مدارس و خانقاه بحذافيرها از آن پادشاه است . اين نوع عرضه داشت ضراعت‌آميز موجب تحريك سلسلهء عنايت و مرحمت و عاطفت و رأفت پادشاهانه گشت و حكم يرليغ نفاذ پذيرفت كه صد تومان مال كه سيورغتمش سلطان را رفع مىداده‌اند او بدان معترف شد و بخزانهء عامرهء ما رسيد ديگر كس اين سخن را نپرسد و اين قضيه را استيناف نكند و بما عرضه ندارند و بر و بحر كرمان و توابع از دلاى و اينجوها به دو تفويض رفت و حل و عقد كليات و جزويات اين ولايت در قبضهء تصرف او آمد و سيرجان در عوض قاليس در تصرف پادشاه خاتون بود و سيورغتمش سلطان بواسطهء عنادى كه داشت با طوغان تقرير كرد كه اگر در عوض مال سيرجان كه پنجاه هزار دينار است در ممالك روم ولايتى بپادشاه خاتون دهند كه متوجه اين مبلغ مذكور باشد من هشتاد هزار دينار هر سال بخزانه رسانم . چنانچه هزار اختا لشكر پادشاه را توفير باشد و طوغان اين قضيه عرضه داشت و حكم يرليغ حاصل گردانيد كه سيرجان نيز علاوه و ضميمهء متصرفات سلطان جلال الدين سيورغتمش باشد و مناجح و مصالح ساخته و مقاصد و مناشد بايجاب و اسعاف مقرون شد ، بر وفق دلخواه و حسب مراد مراجعت نمود و در مفتتح نزول و وصول بكرمان شاه معز الدين ملكشاه و خواجه فخر الدين نظام الملك محمود وزير را كه باز اشهب نشيمن وزارت و غضنفر ژيان بيشهء صدارت بود باستخلاص قلاع و رباع سيرجان نامزد فرمود و چون كوتوال قلعه بتمرد پيش آمد سلطان بخويشتن با لشكر جرار آنجا رفت و چهرهء استخلاص آن از حجاب تمنع قطعا روى ننمود و مستحفظان شهر و قلاع عرض سلط نى را عرض سخنان نافرجام و شتمات فاحش گردانيدند و بىمقصود مراجعت به شهر اتفاق افتاد و مقارن وصول بكرمان از لشكرهاى قراوناس اغى چهار هزار سوار سرور ايشان ساتيلمش نام اميرى مغافصة بدر شهر رسيدند و شرح آن حال آنكه بربم مرور كردند\r\n\r\n\r\n","description":"","footnote":"\r\n( 1 ) - در نسخة استانبول : معين\r\n","page_name":" 61 ","page_number":75},
  {"content":"\r\n\r\nو ديده‌بانان را كه بر راه بودند كشتند و در ماهان كه پنج فرسنگى شهرست نهب و غارت كردند و وقت اداء نماز جمعه هجوم نمودند و فى الحال باز حومه مراجعت كرد و خلق كرمان به شهر تحصن جستند و سه ديگر روز عساكر ياغى بعمرانات شهر تعبيه كرده و ساخته بدروازه‌ها رسيدند و محاربه از طرفين قائم شد و چون متانت قلعه و عمق خندق و و حصانت بارو و قوت بازوى مردم شهر مشاهده كردند از استخلاص نوميد گشته اطراف را تاراج كردند و بازگشتند و درين زمستان بوقاچينگسانگ را بياسارسانيدند و در اوايل تابستان امير نوروز در خراسان ياغى شد و امير طوغان با لشكر بخراسان رفت و بىبى تركان با امير طغاجار و ديگر امرا عرضه داشت كه سيورغتمش با بوقاهم كنكاج و متفق بوده است و انديشهء استيصال و قصد او كردند .\r\nدر اثناى آن حال بىبى تركان در تبريز بر مفاجا و علت سكته درگذشت و مشارع ملكهء جلالى بوفات او از قاذورات پريشانى مصفى گشت .\r\n بذا قضت الأيام ما بين اهلها * مصائب قوم عند قوم فوائد \r\nو نصرة الدين يولكشاه و غياث الدين سيوكشاه با سلطان سيورغتمش از در اخلاص و صلح در آمدند و باعتذار و استغفار قواعد مصافاة را ممهد گردانيد و قلعهء سيرجان را بعد از آنكه دو سال محاصره كردند مفتوح شد و در اين وقت ارغون خان بتربيت امير اردوقيا سعد الدوله را وزيرى ممكن معتبر گردانيد و او چون از اسلام بيگانه بود و بقتل بزرگان دين و دولت مبالات ننمود و بر اكابر ملك و ملت ابقا نكرد انتقام او اهل اسلام را شمشيرى بود زهرآلود ، در آن عهد صولت و قصد او چون نهيب قضا آمد كه آن را دافعى و مانعى نباشد و شرذمهء از صناديد مسلمانان به قصد او فرو شدند .\r\nو درين سال پادشاه خاتون از روم تجديد عهد ملاقات را با ارغون خان اولا و انتزاع سيرجان را از دست تصرف سيورغتمش سلطان ثانيا بتبريز رسيد و ارغون خان مورد و مقدم او را باجلال و اعظم و اعزاز و اكرام تمام تلقى فرمود و در قصد سيورغتمش سلطان با سعد الدولهء وزير مشاورت كرد و باستدعاء او ايلچيان روانه شدند و او در توجه ببندگى تعلل و تقاعد مىنمود و حكم يرليغ نافذ شد كه سيورغتمش سلطان سيرجان و قلعه را بامير قهنام از ملوك همدان سپارد و به تصرف او باز گذارد و پادشاه خاتون برادر زادهء خود را قطب الدين طغى شاه پسر حجاج سلطان با احكام مشتمل بر اهتمام و تصرف املاك خاص خود بكرمان روانه گردانيد و عنان مراجعت باز ممالك روم معطوف فرمود و در ربيع الأول سنهء تسعين و ستمائه ارغون خان سرير جهاندارى را از فروغ طلعت خورشيدآسا و فر صورت ماه سيما عاطل گذاشت و لشكرهاى ياغى عدد الرمل\r\n\r\n","description":"","footnote":"","page_name":" 62 ","page_number":76},
  {"content":"\r\n\r\nو النمل با شهزادگان جغتائى و قايدونى از آب آمويه عبور كردند و با نوروز بهم در خراسان استيلا يافتند و اتابك لور عصيان ظاهر گردانيد و در يزد بهاء الدين تفتى خروج كرد و آتش فتنه در خراسان و عراق تصاعد پذيرفت و گيخاتوخان از روم برسيد و بعد از آنكه ماهيانى بر سرير جهانبانى و مسند خانى نشست سكيتور نويين را در ممالك ايران استخلاف فرمود باز روم مراجعت نمود و بدين موجبات سلطان جلال الدين سيورغتمش را در كرمان استبداد و استقلالى تمام دست داد و بر حسب ارادت و مشيت خود مال خرج كرد و زمستان سنهء احدى و تسعين بگرمسير و رودبار رفت و در مدت مقام او در آن حدود مسعود پسر ملك ركن الدين محمود قلهاتى بر قتل برادر خود ملك سيف الدين نصرت كه حاكم هرموز بود اقدام نمود و سلطان باستماع اين خبر چون برق خاطف رسيده مهتم بهرموز رفت ، مسعود را بر وجه تخويف و تهديد طلب داشت ، مسعود از راه رعب و استشعار اموال فراوان را فداى خود ساخت و مبلغ صد و شصت هزار دينار اسدى « 1 » كه درين وقت پانصد هزار دينار رايج بود مشفوع بزواهر جواهر و لآلى خوشاب و خيار دواب و علايق نفايس ببارگاه سلطنت فرستاد .\r\nسلطان صفحهء جريمهء كبيرهء او را برقم صفحح و عفو مرقوم گردانيده محل حكم موروث را به دو ارزانى داشت و باز دار الملك مراجعت نمود و روى به تعمير ولايت و ترفيه رعيت و استمالت قلوب و تألف اهواء و نظم امور مملكت و ترتيب آيين سلطنت و وضع قانون معدلت و تقرير اموال ولايت بر وجهى كه متضمن رفاهيت جمهور و عوام و خواص باشد آورد و متوجهات هر ناحيت را معين گردانيد و مقرر فرمود كه در سال بسه قسط مؤدى گردانند چنانچه طوايف خلايق از تكاليف بىوجه و زوايد و قسمات مجحف مصون ماندند و خزاين سلطان بنقد و جنس وافر مملو شد و بر عمارت دور و قصور و بارگاه و سراچه‌ها اقبال تمام فرمود چنانچه آثار آن باقى است .\r\nعلى الجمله در آخر عهد غائلهء جور و ظلم برداشت و پيكر ملك كرمان را به آب زر انصاف و راستى بنگاشت ،\r\n قد طابت الأيام و الدنيا بما * فيها و طاب بذكره الأخبار \r\n عمر البرية و البسيطة عدله * فالخلق شخص و البسيطة دار \r\nوزيرش چند سال فخر الملك نظام الدين خواجه محمود بود خواجهء بزرگ زادهء محتشم معظم ظريف لطيف پاك نهاد عالى نژاد صافى اعتقاد وزير بن الوزير ،\r\n خدمت آموخته ز خانهء خويش * بر فلك ديده آستانهء خويش \r\nصورتى فرخنده سيما و طلعتى بافر و بها و محاورهء دلگشاى و مشاهدهء بارگاه\r\n\r\n\r\n","description":"","footnote":"\r\n( 1 ) - در نسخهء لندن : زر استدى\r\n","page_name":" 63 ","page_number":77},
  {"content":"\r\n\r\nآراى داشت و چشم و دل كرمانيان ببزرگى و تقدم او قوى و ساحت جاه و جلالش از معرت و منقصت دناعت و خست برى و تفوق او را اعيان ملك دوست و دشمن گردن نهاد ،\r\n يقر له بالفضل من لا يوده * و يقضى له بالسعل من لا ينجم \r\nو بعد از آنكه به روى متغير شد ماهيانى موقوف و محبوس داشت خواجه يمين الملك قوام الدين مسعود بن ضياء الدين را كه از قديم الزمان باز كدخداى اعمال و اموال خاص او بودند و چند گاهى مشرف ديوان دلاى و اينجوى كرمان و از بطانه و خواص يگانه بر كشيد و محل اعتبار تمام داد ، و او خود خواجهء خوب لقا و صورت و صاحب منصبى فرخنده پيكر و هيأت و وزيرى مقبول ديدار و طلعت و دستورى پاك مذهب و عقيدت و مهترى ضابط متصرف و كارسازى داناء مرتب بود و هر چند در هر دو قسم بيتكچى و صدارت از انشا و استيفا پياده و بىمايه آمد فاما در حل و عقد امور و ضبط اموال و اثارت وجوه مثل و نظير نداشت در خدمت بساط سلطنت مكانتى يافت كه مگر بر سايهء خود سبقت نتوانست برد ، باقى تمامت اركان دولت را ترك و تاريك باز پس انداخت و اگر با اين استجماع اسباب مالش شرف عصاميه باعظاميه جمع بودى و حسب و نسب و وفا و جفاطى داشتى و در احوال صحو و سكر اظهار آثار لؤم و دناعت نكردى او را عديم النظر شايستى گفت و لكن الكمال للّه وحده و منصب ناظرى ديوان بخواجه قوام - الملك شهاب الدين پسر فخر الدين يحيى وزير سبط خواجه ظافر الدين وزير داد و او بزرگى فاضل خويشتن دار نيكوكار و خواجهء كامل پسنديده آثار كم آزار بود نه بتهمتى عرض او مبتذل نه بنهمتى دامن او آلوده ، اسباب تعيش و عشرت او دائما مهيا و مهنا بودى و محترم و موقر يك چندى روزگار خوش گذرانيد ، نه بزندگى كسى را از وى رنجى نه بمرگ او كس را شماتت ، و نيكو نام در منصب وفات يافت ،\r\n فتى عاش محمود المساعى ممدحا * و مات نقى الحبيب جم المحامد \r\nو خواجهء بود درين عهود بانواع مكارم اخلاق و بزرگى متحلى فاما سعادت طالعش مساعدت نمىنمود و بخت و اقبال معاضدت نمىكرد ناصر الدين ضياء الملك على الطالبى از بنى عقيل و پسرانش همه ابا عن جد مناصب ارجمند را مترشح ،\r\n بيض الوجوه كريمة احسابهم * شم الأنوف من الطراز الأول \r\nو او خود بذاته بزرگى بآئين و تمكين بود ، دبير نيكو خط و معامله شناس ، مقادير اعمال دان ، مستجمع خصال ستوده و بفنون هنر آراسته ، معدن لطف و كرم و كان گوهر شرف ، باخلاق حميده موصوف و روزگارش بر افشاء محامد و مآثر مقصور ، دبير و منشى ديوان جلال يكى خواجه شرف الملك تاج الدين المنشى پسر خواجه جمال الدين\r\n\r\n","description":"","footnote":"","page_name":" 64 ","page_number":78},
  {"content":"\r\n\r\nيحيى دستور خطهء يزد كه در عهد تركان خاتون بكرمان آمد و ديوان انشاء به دو حوالت رفت ، بزرگى خويشتن‌دار با وقار متملق متواضع ، در صنعت كتابت حذاقتى تمام داشت و خط او در شيوهء انشا در غايت استحسان بود ، نكاشتهء كلك و بنانش در امثله و مناشير و آلتمغاها نيكوتر از عهد جوانى و روزگار كامرانى آمد ، ديگرى خواجه عز الدين مسعود پسر خواجه ضياء الدين رئيس دبير كه ذكر او تقديم يافت ، جوانى فاضل بوده و در تحصيل علوم و ادب رنج بسيار برده ليكن بمراقى غايات هيچ فن از فنون علم نرسيده و متانتى در انواع سخن نداشت فاما نصاب هنرش چندان بود كه سخنى بىحشو نوشتى و سواد كتب آداب و تصانيف لغات عرب را ظاهرا بىتصحيف و ظن و غلط خواندن و نوشتن يارستى و بآداب خدمت درگاه سلاطين و آراستگى ظاهر و آزرم و كرم خلق موصوف و معروف بود رحمه اللّه .\r\nسلطان جلال الدين را ارباب عمائم مثافن و منافث مولانا تاج الشريعه بود كه شرح نبذى از بزرگى خاندان او داده آمد و مولانا تاج الدين پسر شيخ شيوخ العالم شهاب الحق و الدين تورانبشتى بعد از شرف منادمت طبيب فرخ دم و قدم پيشگاه سلطنت شد ، تقرير كمال فضايل نفسانى و وفور كمالات انسانى آن بزرگ بنيان بيان كردن سمت تعذرى داشته باشد ، حدث عن البحر و لاحرج ، برادرش مولانا علامة المشايخ الفرد الشامخ ،\r\n فلك اختر معنى صدف در يقين * گوهر واسطهء عقد هنر مجد الدين \r\nمتع اللّه اهل الاسلام به طول بقائه بعد از آنكه بر ذروهء صدارت و امارت مرتقى است و بر وسادهء بزرگى و بزرگوارى متكى و بر سجادهء ولايت و كرامت متمكن ، ابن بجدهء فصاحت و بلاغت و مقتداى ارباب صناعت و براعت است ، رقاع منثور و قطاع منظوم آن يگانه را چون بخوانند لعبتان طراز بينند كه از مضامين سطور آن جلوه كند فحول فصحاء كتاب و قروم ارباب آداب را واجبست كه در خدمت سجاده‌گاه مقدسهء او چون سايه برخسار بروند ،\r\n مركب زهد وراخيل ملك پيش ركاب * خاتم فضل ورا ملك سخن زير نگين \r\n آسمانست علو سخنش را مسكن * و آفتابست زكات هنرش را مسكين \r\nاين چند بيت از نتايج خاطر درافشان اوست ، من قطعة له سلمها الى بعض افاضل اهل العصر :\r\n سواد كلك تو طيره نماى عنبر گشت * نقوش خط تو غيرت فزاى مانى شد \r\n لقاطهء سخنت نقد نثر عتبى گشت * سقاطهء قلمت عقد نظم اعشى شد \r\n\r\n","description":"","footnote":"","page_name":" 65 ","page_number":79},
  {"content":"\r\n\r\n مثال خامهء در پاش گلشن فضلت * مثال روضهء قدس و درخت طوبى شد \r\nو من انعاماته فى حق مؤلف التاريخ\r\n خلاصهء حركات سپهر ناصر دين * كه ملك را به مكان تو احترام بود \r\n تو آن بزرگ سخن گسترى كه گاه سخن * شكر ز غصهء لفظ تو تلخ كام بود \r\n چو بحر طبع لطيف تو موج گوهر زد * حديث قلزم و امثال او حرام بود \r\n مرا بدست صبا گه گهى سلام فرست * كه يادگار دل خستگان سلام بود \r\nو بنده نوازيهاى آن خلاصهء ادوار خلد اللّه عمره نظما و نثرا باطراء و مدحت من بسيار موجود است اما شرف و تفاخر را بايراد اين قطعه قانع شدم .\r\nفى الجمله اين بقيهء سلف صالحين همواره معتقد فيه سلاطين با تمكين بوده است و مالكان ازمهء ملك سليمان و قائدان اعنهء حكم دار الأمان كرمان تغمدهم اللّه بالرحمة و الغفران زواهر جواهر نصايح و مواعظ او را در عنفوان شباب و ريعان عمر زيور سوار معصم مملكت و آرايش گوشوار عروس سلطنت دانسته‌اند و اكنون كه معمر شد مدّ الله فى عمره مداو جعل بينه و بين النوائب سدا جهت عرض حال خرابى اين ولايت و عجز و انكسار ضعفاء رعيت متحمل مشاق اسفار شاق شده كرة بعد اخرى متوجه حضرت اعلى گشت و يك نوبت سلطان اسلام سعيد ، خان مرحوم مغفور مبرور ، پادشاه و شهنشاه ربع مسكون ، خلاصه و زبدهء گردش گردون اولجايتو سلطان بميامن ديدار و مواعظ گفتارش تبرك و تيمن فرمود و بر تعظيم و اعزازش اقبال نمود .\r\nفرزند شايسته‌اش مولانا شهاب الدين فضل اللّه خلف صدق دودمان شيخ الاسلامى و در صدف خاندان امامى آمد و در زهد و تقوى يگانهء روزگار و در علم و فتوى خصوصا فن حديث و تفسير و شيوهء وعظ و تذكير قدوهء ائمهء نامدار ،\r\n فتى جمع العلياء علما و همة * و لطفا و فضلا لا يفيق فواقا \r\n كما جمع التفاح حسنا و نضرة * و رائحة محبوبة و مذاقا \r\n ورا گر بر عرش كرسى نهند * سزاوار باشد اگر سى نهند \r\nو اعقل الحكماء و الاطباء مولانا شمس الدين محمد شاه جعفر را در معالجت پادشاهان دستى مبارك و دمى فرخنده و قدمى ميمون بود و عقل و دهاء و فطنت و ذكاوتى بكمال داشت و در خدمت سرادقات عصمت تركانى و پيشگاه سلطنت جلال الدين سلطان رتبتى و مكانتى هر چه تمامتر داشت .\r\nخواجه قوام الدين يمين الملك وزير را دو نايب مدبر و مرشد بودند يكى دامادش خواجه تاج الدين اميران پسر على ابو المعالى كافى كاردان و داهى معامله شناس و بيشترى از هنر صدارت را جامع ، در كفايت در زير هر سر موئى زبانى داشت و بغايت ظريف و لطيف و\r\n\r\n","description":"","footnote":"","page_name":" 66 ","page_number":80},
  {"content":"\r\n\r\nنيكو معاشرت بود لطف هوا و ثبات زمين دروى موجود آمد فاما خستى و غدرى در جبلت مركوز داشت كه از آن باز نتوان گفت و ديگر ضياء الدين عمر بن عميد بلال\r\n مخنث الشكل و ليست له * خفة ازواج المخانيث \r\nهمواره بمقراض زبان كسوت عرض صغار و كبار را دريدى و در محفل انس باستهزا و نيز القاب و استخفاف بركه و مه تفوق جستى و بذم خواجه قوام الدين خود همواره مستغرق كلمات عاميانه و حكايات بازاريانه بودى چون محفل از متصدران عصر و متعذران دهر بدد الله شملهم و فرق الله جمعهم بر خلاف مجمع فخر الملكى كه آنجا چه در مجلس انس و چه در محفل جد هر چه گفتندى و شنودندى سراسر لطايف حكايات و بدايع كلمات و طرف اخبار و نتف تواريخ و بحث اشعار و ايراد نوادر اسمار بودى و كيف لا ، ندمايش بعضى مترشحان منصب صدارت لابل مستعدان تصدى مايهء وزارت و اكثر متعممان فضل گستر و دانشمندان هنرور بودند چون خواجه اختيار الملك ظهير الدين العقيلى الطالبى كه مدت هفتاد سال در حل مشكلات مهمات ديوان و ملك مرجوع اليه و در دهاء و اصابت تدبير و حسن تقرير متفق عليه گشت و چون مرتضى سعيد امير شهاب الدين صادق كه در مضمار معالى از اكابر روزگار سابق و بفنون مخائل بر اماجد دهر فائق آمد ، از معرت پاك و بمبرت راغب ، از مضرت دور و بمبرت نزديك ، وفا از اخوان الصفا آموخته ، شمع كرم سجايا افروخته از به نشينى هم نشينى او مزاج روح داشت ، حلاوت منادمتش بازار عسل مصفى شكسته ، خرمى رحيق صحبتش مصاف اندوه و وحشت بر هم زده الى غيرهم من اعيان الكبراء و اخلاف العلماء و الوزراء هر چند محاوره و مشاهدهء برادرش خواجه قوام الدين ابو الفتح منغص لذات و راحات بود ، محاورهء انده افزا و مشاهدهء دبران‌آسا سفاهت و وقاحتش از حد متجاوز مىنمود وحدت طبع و خفت دماغى داشت كه بدبيب النمل از جاى بشدى همچون ديو ستنبه در سراى جنت نماى فخر الملكى و بارگاه آسمان پناه پادشاهى آمد شدى كردى ، سگى عقور بود كه همواره دامن اعراض اعيان بدندان بى ادبى گرفتى و بشتم و قذف مردم را رنجه داشتى ، فى الجمله آنجا كه حق تعالى معانى آفريد در وى هيچ ننهادند ، و در كفايت و درايت بمثابتى كه از نوشتن و خواندن رقعهء ماندى و از زراعت مزرعهء مختصر بمدد اعوان و انصار در زمان بسيار و تحرير دو ورق دفتر بر شيوهء سياقت عاجز بودى و بجاه برادر خواستى كه بىاستحقاق قدم بر فرق فرقدين نهد ، و العبد يفتخر بزب مولاه ، فاما آن بىخردى و سفاهت را لطف سجيت و فرط اريحيت فخر الملكى ماحى ميشد آن خواجهء مبارك ديدار دائما از صحبت او دورى گزيدى و آن كس را دوست داشتى كه او را نكوهيدى ، با اين معايب و مخازى و مثالب و قبايح\r\n\r\n","description":"","footnote":"","page_name":" 67 ","page_number":81},
  {"content":"\r\n\r\nمردى نيكو عقيدت نمازگزار متعبد متبرع خداى ترس كريم نهاد بودى و سفرهء طعامش همواره گسترده و مائدهء انعامش نهاده ديدندى . از اكابر كرمان بعد از خواجه قوام الدين وزير خواجهء كثير رماد القدر او آمد فحسب .\r\nنخوت بزرگان روزگار بود كه بانهايت جهل و فرط ناكسى و كمال بخل و غايت خست و بىآزرمى بمنصبى دو روزه كه دارند مغرور شده‌اند و چندان خسروانيت و جبروت در ريش و بروت انداخته كه گوئيا در جنات و عرصات جهان نمىگنجد ، از اقامت واجب فرض الصلاة عماد الدين معرض و از ارتكاب بر مناهى و ملاهى بىمبالات و از نظافت و وضو و غسل جنابت فارغ روزگار مىگذرانيد ، سود الوجوه كانما كانوا جميعا فى اتون [ كذا ؟ 
  ] آن ابلهان سفلهء چندند كه اگرشان بر آسمان برند با ثور و حمل كه مجازىاند خران حقيقى باشند ، اصحاب هنر پيش ايشان دست خوش‌اند كه اين دونان همه را پايمال مى - پندارند ، مقاسات مصاحبت و معانات تواضع با ايشان از مرگ بترست ، دانشوران را چون از درخت اميد بارى نيست كاشكى از تكبر ناكسان بارى بارى گران بر دل نبودى ،\r\n قدر دور خران ندانستم * تا فتادم بدور كون خران \r\nو ملوك درگاه و امراء سپاه سلطان جلال الدين سيورغتمش : نصرة ملك محمد بن ناصر الدين ملك و على ملك و تاج الدين ملك سليمان بن تاز كار ملك و طغرل ملك و هندو ملك و داود ملك بودند .\r\nنصرة ملك مردى مردانهء فرزانهء متهور چابك سوار نيزه‌گذار خبير دانا فصيح گويا و به خواهر اخيافى سلطان متزوج و مادر فرزندان سلطان بايلاق خاتون بود از خاندان سوغانجاق نوئين .\r\nخاتون عاقلهء كاملهء داناء زيبا پارسا با دهاء و ذكاء عفتى وافر و ابهتى متكاثر و تربيتى بر جادهء تدبير ، آئينى و رسمى بارگاه آراى داشت و در تعصب و حمايت بمثابهء بود كه اگر آتش در سايهء حمايت گرفتى باد صرصر علم شعلهء او را نگونسار نيارستى كرد و اگر از شعشعهء جبين خود آفتاب را نور بخشيدى ماه در مقارته او را آفت كسوف نتوانستى رسانيدن و در عصمت و طهارت بمثابتى كه\r\n گر بديدى رابعه زهدش نيازيدى بزهد * ور زبيده زنده بودى بندگى كردى ورا \r\nو خواهر اعيانى سلطان اردو قتلغ خاتون شهزاده بايدو بود و چون وفات يافت حكم يرليغ گيخاتو خان نافذ گشت كه دختر سلطان جلال الدين عصمة الدنيا و الدين\r\n\r\n","description":"","footnote":"","page_name":" 68 ","page_number":82},
  {"content":"\r\n\r\nشاه عالم را قائم مقام او سازند و بدين مهم ايلچيان طغاى پسر سونتاى بهادر و توكان نام بكرمان رسيدند و خواستارى و طوى كردند و چون گيخاتو از روم مراجعت نمود پادشاه خاتون مصاحب بود ، كرمان را در قبضهء اقتدار خود در آورد و احكام ستده متوجه دار الملك موروث گشت . وصول اين خبر موجب استشعار و خوف و رعب سلطان جلال الدين آمد و دانست كه مرارت انتقام و معرت مكافات بر چه وجه خواهد بود . از وزير و بزرگان دولت استشارت نمود ، خواجه قوام الدين و بيشترى از اعيان ترك شيوهء غدر ورزيده و سالك مسالك بىحفاظى گشتند و طغاى شاه و سيوكشاه و خداوند زاده ملك مغافضة فى امان من لباس الظلام به راه يزد بيرون رفتند و ناصحان منافق و مشيران ناموافق و مخلصان مماذق سلطان را بر راى و انديشه كه فرموده بود گذاشتند و كس باوغان فرستادند و پيغام مشتمل بر اعلام تصميم عزيمت او بر توجه به طرفى ديگر دادند تا اوغان و چريك مغول تمامت شوارع و ممرات و طرق را بر آن پادشاه بگرفتند و سلطان هائم متحير ماند و سيرامون از امراء اردوى پادشاه خاتون بر مقدمه بكرمان رسيد و بانواع تزوير و تقرير جلال الدين سلطان را تسكين داد و گفت پادشاه خاتون از راه يزد به زيارت و مطالعهء سيرجان كه در تصرف اوست مىآيد و اعيان كرمان باسرهم روى و دل از سلطان بگردانيدند تا از راه اضطرار با خداوند زاده كرد وجين و شاه جهان و شاه عالم و بايلاق خاتون و اتباع و اشياع و احمال و اثقال و صنوف اموال بر صوب شيراز حركت فرمود و مبالغ نقد از زر و نقره بودايع بسپرد و بعضى دفينه نهاد و بيشتر بمعرفت قوام الدين وزير . و چون از سرحد كرمان نهضت كرده به راه فارس رسيد رايات و اعلام و هودج كبريا و محفهء علياء پادشاه خاتون با مواكب و جنائب و عساكر و كنائب و جوش و كوش و طبول و نقارات و طنطنه و دمدمه از مشرق عراق طلوع كرد ، امراء فارس باشلاب ايشان سكرك و ملوك يزد ملازم خدمت ركاب سلطان جلال الدين با خداوند زاده كرد و جين و فرزندان و بايلاق خاتون پيشكش‌هاى فاخر كردند و ايشان را تكيشميشى دادند . سلطان مراسم خدمت تقديم كرد و رداء ضراعت بر دوش افكنده و حلقهء جبروت از گوش بر كنده در مقام عجز و موقف شفاعت استاد و موروث و مكتب سلطانى بحذافيرها رقم تصرف پادشاه خاتون پذيرفت و بنه و اثقال و احمال را بر متها در حوزهء تغلب گرفتند و سلطان جلال الدين را چون سلطان يك سوارهء چرخ گردانيدند .\r\n\r\n","description":"","footnote":"","page_name":" 69 ","page_number":83},
  {"content":"\r\n\r\n\r\n7 - صفوة الدنيا و الدين پادشاه خاتون\r\nخاتونى بود عادله عاقله فاضلهء كريمه متفضله محسنه بلند نهمت و الا همت خوب صورت با طهارت و عفت ، عقيلهء كه هنگام ميلادش قابلهء اشفاق ابوين نداء و انى اعيذها بك در داده بود و كافلهء لطف ايزدش در خدر فتقبلها ربها بقبول حسن و انبتها نباتا حسنا مأوى بخشيده ، در مهد طفوليت از پستان دايهء لطف و ضمان شير عدل و احسان مزيده و در سن صبى از صباء عنايات يزدانى نفحات آداب پادشاهى و خاتونى استنشاق كرده و در حجر عصمت مادرى چون تركان خاتون باليده و انواع فضايل و كمالات نفسانى را كه مردان نامدار و شهرياران دولتيار را تحلى بدان دست ندهد احراز نموده و مصاحف و كتب كه به خط مباركش در كرمان و ديگر ولايات موجود است بر فرط فضل و هنرورى و وفور كمال و دانشورى او دليلى واضح است به هيچ قران و قرن گردش نه فلك و سير هفت اختر و امتزاج چهار عنصر چنو خاتونى بى همال پادشاهى خوب خصال ننمود و بر سپهر مملكت كرمان لابل بر سرير خاتونى ايران در ساليان بسيار و عامان بيشمار فرخنده‌تر از وى ستارهء طلوع نكرد و در باغ ملك دارى و بر چمن تخت نشينى خرم‌تر از وى شكوفهء و تازه‌تر از وى گل چهرهء جهان‌آراى از نقاب غنچه نگشود ،\r\n اگر صد بار ديگر داستان را * ز سر گيرند دوران جهان را \r\n همايون پيكرى فرخنده فالى * خجسته طالعى زيبا خصالى \r\n بزيب و فر او بر تخت شاهى * نخواهد ديد چشم پادشاهى \r\nبا كورهء اين رباعى از بوستان طبع گوهر فشان او بيرون آمده است :\r\n هر چند كه فرزند الغ سلطانم * يا ميوهء بستان دل تركانم \r\n مىخندم از اقبال و سعادت ليكن * مىگريم ازين غربت بىپايانم \r\n و لها برد الله مضجعها \r\n آن روز كه در ازل نشانش كردند * آسايش جان بيدلانش كردند \r\n دعوى لب چون شكرت كرد نبات * در مصر سه سيخ در دهانش كردند \r\n و لها نور الله قبرها \r\n سيبى كه ز دست تو نهانى رسدم * زو بوى حيات جاودانى رسدم \r\n چون نار دلم بخندد از شادى آن * كز دست و كف تو دوستگانى رسدم \r\n و لها انار الله برهانها \r\n من آن زنم كه همه كار من نكو كاريست * به زير مقنعهء من بسى كله داريست \r\n درون پردهء عصمت كه تكيه‌گاه منست * مسافران صبا را گذر بدشواريست \r\n\r\n","description":"","footnote":"","page_name":" 70 ","page_number":84},
  {"content":"\r\n\r\n نه هر زنى به دو گز مقنه است كدبانو * نه هر سرى بكلاهى سزاى سرداريست \r\n بهر كه مقنعهء بخشم از سرم گويد * چه جاى مقنعه تاج هزار ديناريست \r\n من آن شهم ز نژاد شهان الغ سلطان * ز ما برند اگر در جهان جهان‌داريست \r\nمدت پانزده سال سرادق اردوى يسونجين خاتون مادر اباقا خان بوجود او آرايش يافت و بعد از آن خاتون گيخاتو خان گشت و بسبب آنكه كرمان را مسقط راس و مصعد انفاس ميدانست و نيز مىخواست تا بمكافات و انتقام سيورغتمش سلطان قيام نمايد راه كرمان را شاهراه جهان ساخت ، اقبال هم عنانش بود و سعادت راه‌نماى ، فلك گشادنامهء ملك بر و بحر كرمان بدست بزرگان او داد ، قدر او قدر را در پاى افكند و قضا را دست از تصرف بر بست ، غاشيه‌دار او زهره بود و پيشرو ماه و مشترى ، داغ و لا بر جبين شهور و سنين نهاد ، حلقهء عبوديت در گوش آسمان كرد ، سراپردهء عظمت و عزت بر چرخ اعلى كشيد ، علم دولت بر بام گنبد بالا زد ، اين ملك را در منتصف ذى القعدهء سنهء احدى و تسعين عظمت فلك الافلاك داد و تاج عزت بر سر آن شهر نهاد ، سلطان زادگان شير شكار و شاهان مهر ديدار بقدم طاعت پيش تخت و الا و بساط جبروت و كبريا ايستادند ،\r\n بزرگان و جهانداران دوده * همه در ظل اقبالش غنوده \r\n يكايك همچو ماه از عكس خورشيد * فروزان در صباح روز اميد \r\n ميان‌هاى كيانى بسته نىسان * شمن كردار پيش تخت سلطان \r\nو سيورغتمش سلطان را در قلعهء شهر محبوس داشت و موكلان به روى گماشت و از اذلال و جفا هيچ باقى نگذاشت و حقوق برادرى و خواهرى وصلت رحم نابوده انگاشت ، خداوند زاده كرد و جين از روى كمال شفقت و فرط حفاوت و وفور رأفت و غزارت غيرت و حميتى كه در طينت مبارك مركوز داشت در خلاص او انديشه فرمود و در اطلاق و نجاتش كوشيد و طنابى ميان مشك آب تعبيه فرمود كردن و بر دست فراشى كه آب كشى قلعه كردى پيش او فرستاد و دريچهء از قلهء قلعه گشاده سلطان بوقتى كه اين گنده پير جهان چادر قيرى در سر كشيد و عروس شام زيور از بر روى صحن و طاقچه‌هاى آسمان فروچيد ،\r\n نه آواى مرغ و نه هراى دد * زمانه زبان بسته از نيك و بد \r\nاز دريچه بدان طناب بفصيل قلعه فرود آمد و بر وجهى از آن محبس خلاص يافت كه اگر بر معجزه‌ها نگارى طراز مكرى شود و اگر بر محض فضل ايزدى نهى حيرت حاصل آورد و اگر بر مجرد دلاورى حمل كنى فخر دلاوران عالم گردد و امراى اردوى شهزاده\r\n\r\n","description":"","footnote":"","page_name":" 71 ","page_number":85},
  {"content":"\r\n\r\nكردوجين بر ميعادى كه نهاده بودند با اسبان خياره در زير قلعه مستعد نزول و خروج سلطان بودند . فى الحال با ايشان بهم بر آن باد پايان سوار شده برق كردار روانه گشتند و در صحرا رفتن را بهر طرف با يكديگر در مشاورت انداختند . بعضى گفتند بجانب سيستان توجه نمودن و از آنجا خود پيش امير نوروز انداختن اصوب است ، سلطان فرمود كه اگر آن راى و راه پيش گيرم بيكبارگى رقم ياغىگرى بر ما كشند و املاك و اسباب و اولاد و عيال در معرض تلف و خطر آيد ، طايفهء گفتند كه پيش شهزاده جهان غازان اغول رويم و اين انديشهء بود بر منهج صواب و صلاح و نجاح و فلاح مطرد شده ، فاما قضاء آمده او را بدان داشت كه روانهء اردوى گيخاتو خان شد و چون آنجا رسيد امير آقبوقا مربى او گشت و شرف تكيشميشى يافت و پادشاه خاتون ازين حالت بغايت قلق و مضطرب شد و اموال و تنكسوقات و هدايا و تكلفات وافر در صحبت ايلچيان مبارك و يغرش ملك و نوركاى استرضا و استعطاف جانب امير آقبوقا و استمالت و ارتضا بوراقجين اكاجى و ايلجيداى و تماجى ايناق و خواجه صدر الدين صاحب ديوان را بفرستاد و اقتراح ( 2 ) نمود تاسيورغتمش سلطان را باز پيش او فرستاد و پيغام‌ها ببندگى گيخاتو ارسال نمود ناطق بدان كه سيورغتمش دو سال بر خلاف حكم يرليغ تو استمرار نموده است و اوامر و احكام ترا بعصيان و بىالتفاتى تلقى كرده و چهرهء خواهر برادرى مرا بخدشهء آزارهاى گوناگون و بىمهريهاى متنوع خراشيده ، استيمان او را قبول فرمودن و رعايت و حمايت او كردن چگونه باشد ؟ مقدمات اين معانى را نتيجه آن آمد كه آن سلطان را در مصاحبت خوارزمى ترخان و دليداى بهادر پيش پادشاه خاتون فرستادند و بر صورت اذلال و خلاقت يك سواره بشهرش در آوردند ، اهل كرمان را از آن نمودارى بود از روز مصاف دشت كربلا و تاريخ روزنامه‌هاى هر گونه فتنه و بلا ، و ماهيانى در خانهء يولكشاه محبوس و موقوف ماند و ملوك بىشرم و آزرم و مغولان شداد غلاظ موكل و ملازم او شدند تا شهزاده بايد و اطلاق او را از گيخاتو خاتون التماس نمود و حكم يرليغ در باب خلاص او و ارسال دخترش شاه عالم بر دست جرغوداى و قوبلا از امراء خود بفرستاد .\r\nپادشاه خاتون در انفاذ و خلاص سيورغتمش سلطان تعلل نمود و در ارسال و فرستادن دختر با مادر و برادر استعجال فرمود و در شوال سنهء اثنتين و تسعين و ستمائه با ترتيبى نه فراخور سراپردهء بنات سلطان نامدار و ساز ساختگيى نه ملايم حال خواتين خواتين كامكار روانهء صوب بغداد شدند و بعد از مدتى سلسلهء شفقت خواهرانه و مهر صلت رحم پادشاه خاتون را در حركت آمد و سلطان را از محبس اولا خليع العذار گردانيد و پس بمعاهده و مصالحه و لطف ديدار و حسن گفتار ثانيا بياراميد و در بارگاه بر كران تخت او را بر صندلى تعظيم اجلاس فرمود و خداوند زاده كرد و جين و سيورغتمش سلطان پادشاه خاتون\r\n\r\n","description":"","footnote":"","page_name":" 72 ","page_number":86},
  {"content":"\r\n\r\nعنايتش مؤثر مىآمد و اعيان و معتبران آغازيدند به دو تقرب نمودن و در شب بخفيه بخدمتش رفتند و او نيز مردم را به خود راه داد تا اكابر بسيار در عهد و پيمان او آمدند و جماعتى كه در اول وهلت قصد او را متشمر شده بودند و استيصال را جان بر ميان بسته و از استرضاء خاطر و استعطاف جانب او نوميد گشته از شكل اين حال بغايت مستشعر و خائف گشتند و بانواع مكر و صنعت و لطايف حيل بهتانى چند كه « قضا بر نگيرد قدر بر نتابد » بر وى افترا كردند و فرا نمودند كه او سر خروجى و انديشهء استعلا و استيلائى دارد و دليلى واضح بر آن آنكه مردم بسيار در عهد او آمده‌اند و امراء پادشاه خاتون با تيمور برادر طولاداى يارغوجى و تيمور و ديگران را باموال و رشوت بفريفتند تا همگنان در اهلاك آن سلطان ارجمند ساعى شدند و كرة بعد اخرى او را در قبض و قيد آوردند و اين معنى را نيز علاوهء آن مفتريات ساختند كه رقبهء تمتع ايراموكى را ايسن نامى از جوارى پادشاه خاتون در ربقهء تسخير خود آورده است و زهر به دو داده تا بوقت فرصت شراب و طعام خاص را مسموم گردانيده بپادشاه خاتون دهد و عثرات و جرايم او را يگان يگان بر وى شمردند و اوعن آخرها بانكار پيش آمد و در شب بيست و هفتم ماه رمضان سنهء ثلاث و تسعين و ستمائه بوقت افطار بخبه و خنقش آسيب هلاك رسانيدند و آن سرو سهى چمن سلطنت را از بن بر كند و فرا نمودند كه از غصه كارد بر خود زد و خداوند زاده كرد و جين در خانهء از خانه‌هاى داخل شهر موقوف بود ، آگاه شد و بماتمگاه آمد و مراسم قلق و اضطراب و سوگوارى بر وجهى اقامت فرمود كه مناسب اشفاق و مرحمت و مهربانى باشد و پادشاه خاتون على الرسم فى امثالها عزائى به ظاهر اقامت فرمود و آن سلطان مظلوم و مرحوم را در مدرسهء كه ساخته بود به خاك سپردند و بدين واقعهء هايل دل اهل كرمان بريان و چشم اعيان زمان گريان گشت و از سوز اين حادثه همگنان از ديدگان لعل جگرگون بر زر رخسار مىفشاندند و از حسرت اين مصيبت مهمان درد و تيمار را در حجرهء دل بيمار مىنشاند و ان فى ذلك لعبرة لأولى الأبصار ، حق تعالى روح مطهر آن شهيد را بانوار رضوان و اشعهء غفران منور داراد ، و يرحم الله عبدا قال آمينا .\r\nو پادشاه خاتون طبقات مردم كرمان را غريق انعام و ايادى گردانيد و بتخصيص ارباب عمائم را بصلات گران و اصطناعات گرامند مخصوص فرمود و بفنون احسان نوع انسان را بنده كردن در ذات مباركش خود كرمى جبلى و سخائى غريزى بود . از حال و خصال او همواره خورشيد مروت و عطيت ساطع و لامع ، اجرام عالم علوى نزد همت او پست ، اعراض دنياوى پيش چشم او محلى و وزنى نداشت فاما قطع صلت رحم و علانية و جهارا بر قتل برادرى چنان جوانبخت اقدام نمودن خدشهء زشت آمد بر چهرهء محياى\r\n\r\n","description":"","footnote":"","page_name":" 73 ","page_number":87},
  {"content":"\r\n\r\nزيباى جلال و كمال او ، اگر او را از راه بصيرت نظرى ژرف بودى و از احوال گذشتگان اعتبار گرفتى و بسبب استيلاء قوت غضبى و رعايت طبيعت بر حركتى بدان هولناكى ارتكاب نكردى و از غيرت روان مادر و پدر بر حذر بودى و بر برادر و ديگران ابقاء پادشاهانه فرمودى روز دولتش تيره نگشتى و مردم را از وى نفرت حاصل نيامدى و حال روزگارش چون زلف دلبران و طرهء خوبان پريشان و شكسته نشدى و لكن\r\n قد ينزع الله من قوم عقولهم * حتى يتم الذي يقضى على الراس \r\nنعم پادشاه خاتون نصرت ملك و على ملك را از اعضاء دولت و انياب حضرت سلطان جلال الدين كه محبوس و مأسور بودند اطلاق فرموده باعراز و نوازش اختصاص داد و نصرة الدين يولكشاه را كه خواهرزاده‌اش بود چند گاهى مدبر ملك و پيشكار درگاه و كارساز ديوان و بارگاه ساخت و خواجه يمين الملك ظهير الدين كه ناب اشد دولت و قرم مقدم اعيان ديوان بود مستوفى و صاحب رأى و مشير گشت و خواجهء فرخنده ديدار و دستور ستوده آثار و مدبر همايون راى و تدبير و صاحب مبارك رويت و نقرير ، كارساز عديم المثل و النظير ، الوزير ابن الوزير فخر الملك نظام الدين محمود الأسم و الرسم وزير على الأطلاق شد و اشراف ديوان بظهير الملك فخر الدين خواجه كه ذكر او تقديم يافت مفوض آمد و ديوان نظر بر ضياء الملك خواجه نصير الدين يوسف پسر خواجه ظافر الدين وزير حواله افتاد و هر چند از نصاب هر دو قسم وزارت و صدارت كه انشاء و استيفاست با نصاب و پر مايه بود فاما لختى ثقيل و گرانسايه مىنمود و اگر چه عامل دوربين صاحب تجربت جهان ديده حلو و مر روزگار چشيده گرم و سرد ايام كشيده غورنگر ژرف انديش بود لكن از مساعدت جد و معاضدت بخت كما ينبغى بهره نيافت و صلاح و فساد بلاد و عباد اين طرف و قصد و عنايت اذناب و نواصى و ادانى و افاصى براى و رضا و سخط مهملك نام كه نديمهء بطانه و مشيرهء يگانه بود منوط شد و فخر الملك نظام الدين محمود وزير روزى به خدمت پادشاه خاتون عرضه داشت كه چگونه شايد كه رخسار جمال ديوان و بارگاه تو از مشاطگى قلم معنى نگار و بنان گهربار پسر عمدة الملك منتجب الدين كه امروز در بستانسراى فصاحت سخن‌سرائى بىحشوست ، نهالى بثمار هنر بارور كه از مشرب عذب فضايل و صدارت بر چمن مفاخر بلاغتش نما و نشوست ، عاطل ماند . عرضه داشت آن خواجهء بىهمال در آن حضرت جمال مؤثر آمد و مرا در عنفوان شباب و ريعان عمر بطلبيد و بديد و از نصاب هنرم بپرسيد و برگزيد و بپسنديد و ديوان رسائل و انشاء ببنده حواله فرمود و آن خواجهء بزرگ كه بر موايد كرم ربانى با اوليا و صديقان شريك باد و از سراى عقاب و ثواب دور و نزديك در تقويت و تربيتم بكوشيد . فاما چون اين تفويض در ذنابهء دولت بود و شب بسحر رسيده حاصلى و طايلى گرامند و فايده و عايدهء تمام نديدم و بعد از\r\n\r\n","description":"","footnote":"","page_name":" 74 ","page_number":88},
  {"content":"\r\n\r\nانطواى بساط فرمان دهى و انقراض عهد مملكت آن خاتون از ساغر فلك غدار اى بسا شربتهاى ناكامى كه چشيدم و از آسيب جفاء روزگار ستيزه‌كار اى بسا محنتها و و نامرادى كه كشيدم .\r\nو هم در اين سال مولانا تاج الحق قاضى خواف را كه بقيهء اكابر عالم و كارساز خواقين و سلاطين امم بود على خازن و خواجه نصير الدين يوسف را ببندگى گيخاتو و ديوان بزرگ فرستاد و حكومت يزد و شبانكاره التماس فرمود ، صفحهء آن مقترح و مراد رقم ايجاب و اسعاف ( 1 ) پذيرفت و در آن باب احكام فرستادند و سيرامون از امراء بارگاه و معز الدين على ملك و نصير الدين سعيد را كه پديد آوردهء دولت و بر كشيدهء عنايت و معتمد عليه حضرت بود بحكومت و امارت شبانكاره نامزد فرمود و نصرت ملك را بايالت يزد موسوم گردانيد و حضرت پادشاه خاتون خود اكثر اوقات بصناديد اعيان ايران و اكابر جهان مشحون بودى چون اميرزادهء بزرگ ايرنجين پسر سيسى نويان و پسران سوغونجاق نوئين و ملك اسلام جمال الحق و الدين ابراهيم كه بعلو مرتبت و سمو منزلت و نباهت قدر و جلالت امر قدم بر فرق فرقدين نهادى ، و خواجهء بزرگ فاضل باذل پر دل نظام الدين وجيه الاسلام يحيى كه شهسوار ميادين هنرورى و شهريار ممالك جودگسترى بود و باسقاق اتابك يزد و ملوك شبانكاره و حكام طبس . و پادشاه خاتون در زمان سلطنت ايلچيان فرستاد بجانب هرموز تا ملك ركن الدين مسعود نا مسعود را از محل حكم از عاج كرده و از بحار اخراج گردانيده بدرگاه آوردند و ملك عادل عاقل نيكوكار پرهيز - كار بهاء الدين اياز را كه بر نشيمن ملك سواحل درين صد سال بازى چنان اشهب ننشست قائم مقام او فرمود .\r\nو نوروز سنهء اربع و تسعين و ستماته خبر رسيد كه بايد و اغول در بغداد خروج كرد و گردن تجبر و تمرد افراشت و بعضى از امرا را در اردو بتهمت هوا دارى او گرفته بتبريز آوردند . پادشاه خاتون بغايت مستشعر و خايف گشت باتت بلية انقد و رأت الشر كأن قد ، و در اثناى اين حالت نصرت ملك از يزد به شهر آمد و ايلچى كه شهزاده بايدو بكرمان روانه فرمود و يرليغى مشتمل بر آنكه مىبايد كه با مال و تنكسوقات پادشاه خاتون بقوريلتاى ( 2 ) حاضر شود بر دست او فرستاده بود بشبانكاره رسيد . على ملك تقرير با او كرد كه اگر لشكر بكرمان كشيم و پادشاه خاتون و همه را فرو گيريم نيكو بندگيى باشد عظيم بموقع و متضمن فوائد بسيار و بر اين انديشه سيرامون و متعلقان پادشاه خاتون را در قبض آورده متوجه كرمان شدند . چون نصرت ملك ازين خبر آگاهى يافت در فراز و نشيب تدبير پويان گشت و اتباع سيورغتمش سلطان را با خود متفق و متحد گردانيد و شهزاده كردوجين را اعلام داد تا مخفى از دروازه بيرون آمد و نصرت ملك و\r\n\r\n","description":"","footnote":"","page_name":" 75 ","page_number":89},
  {"content":"\r\n\r\nسلطانيان باتفاق در خدمت موكبش بمشيز رفتند و آنجا جغان ايلچى و على ملك برسيدند و اوغان با هزاره بديشان پيوست و لشكريان تراكمهء شهرى و صحرائى نيز ملحق شدند و عجيبتر آنكه پيش از انتشار اين آوازه و وصول ايشان بده روز از جانب بغداد مخبران صادق القول اخبار كرده بودند كه چون شهزاده بايد و پادشاه شد و متعلقان و ايراختاى پادشاه خاتون را در حدود بغداد و همدان تاراج كردند مصلحت آن باشد كه از كرمان نهضت كرده به طرف خراسان رود ، و همين معنى امير محمد ايداجى كه در راه از قيد خليع العذار شده بود و باصفهان مراجعت نموده و خمارى چراغى را كه قائم مقام شده در بازار گردن زده باتفاق خاتونش قوتى بيكى بر دست و زبان اكدش ايراموك و نواب نوشته و پيغام داده و از توقف در كرمان تحذير نمود بدان ملتفت نشدند و كان تأثير تلك الأخبار فيها و تأثير الرخا فى الصخرة الصماء [ كذا 
  ] پادشاه خاتون در اين داهيهء دهياء و طامهء كبرى و حادثهء عظمى با اعيان دولت قرعهء مشاورت انداختن گرفت ، مولانا تاج الحق و الدين قاضى خواف راى زد كه راه خراسان گرفته متوجه بندگى پادشاه زادهء جهان غازان اغول شويم .\r\nجماعت كوتاه نظران بىتدبير و ماه ملك خاتون مانع امضاء اين پيشنهاد آمدند و تحصن بقلعه و شهر اختيار كردند و بعد از آن مقرر گردانيدند كه مولانا صدر الحق و الدين پسر مولانا تاج الدين را ببندگى پادشاه زاده غازان فرستيم و آن انديشه نيز از قوت بفعل نرسيد و به احكام نجوم و سعد و نحس طالع شوم و تعبير و تأويل خوابها و رمل و عزايم روز مىگذرانيدند و قد عمت عليها غياهب القضاء مذاهب الفضاء تا خبر رسيد كه آن لشكر بسيار در خدمت مهد اعلى خداوند زاده كرد و جين بحومهء شهر نزول كردند و پادشاه خاتون و اتباع بر قلعه رفتند و چند روز معدود محاصره و محاربه رفت و اكثر امرا و معتبران درگاه پادشاه خاتون با تيمور و مبارك و يولكشاه و امير شادى كه باسقاق كرمان بود و ملوك ديگر منفصل شده به خدمت پادشاه زاده كردوجين رفتند و پادشاه خاتون مفاتيح دروازه‌هاى شهر پيش شهزاده فرستاد و گفت :\r\n تا چند ببيم جان مدارا كردن * تسليم شدم نهم قضا را گردن \r\nو لشكر به شهر توجه نموده بقلعه و كوشك بر آمدند و وزرا و امراء پادشاه خاتون را گرفته ببندهاى گران مقيد گردانيدند و روز ديگر موكب شهزاده كردوجين بآئين و ابهت و عظمتى كه بالاى آن متصور اوهام و افهام نباشد و طبل و كوس و رايات و اعلام به شهر خراميد و در بارگاه جلال بر تخت مملكت نشست ، و اتباع پادشاه خاتون را مقرنين فى الأصفاد بمجالس بردند و پادشاه خاتون را باهانت و اذلال از كوشك فرو آوردند و در خانهء جلالى موقوف و محبوس داشتند و خزاين و اموالش عن آخرها كرماد اشتدت يه الريح فى يوم عاصف غارت و تاراج شد و امرا و اعيانش در قيد اسار گرفتار آمدند\r\n\r\n","description":"","footnote":"","page_name":" 76 ","page_number":90},
  {"content":"\r\n\r\nو توخته و اندوختهء ايشان را بباد نهب و سلب بر دادند و ايلچيان دوانيدند به حضرت پادشاه بايد و معلم به صورت حال و كيفيت ما جرى ، و مهد اعلى خداوند زاده كردوجين بر جانب كوشك زر حركت فرمود و پادشاه خاتون را با موكلان بهم مصحوب گردانيد و بوقت مقام در آن يايلاغ و مبروح بپيغام و سخن شاه عالم و فرمان بايدو عبد اللّه طغاى جلو و چند عفريت بخرگاه و مخيم پادشاه خاتون در آمده گفتند :\r\n اگر بار خارست خود كشتهء * و گر پرنيانست خود رشتهء \r\nو بخنق و خبه چنانك برادرش سيورغتمش سلطان رفت كيلا بكيل و صاعا بصاع شربت فناش چشانيدند ، و كما تدين تدان :\r\n چو بد كردى مباش ايمن ز آفات * كه واجب شد طبيعت را مكافات \r\n الخير مصنوع لصاحبه * فمتى فعلت الخير اعقبكا \r\n و الشر مفعول لفاعله * فمتى فعلت الشر اعطبكا \r\nو ظاهر ديهى مسكين نام مدفن آن خاتون آمد و بعد از آنكه سلطان مظفر الدين محمد شاه بسلطنت كرمان موسوم شده برسيد فرمود تا مرقد او را بآئين و رسم پادشاهانه به شهر آوردند و اقامت رسم عزا كرده در مدرسهء مادرش تركان خاتون دفن گردانيدند .\r\nاز آن روز باز كه اين سقف اخضر بر كشيده‌اند و اين بساط اغبر گسترده نعش را در جنب بنات نهاده‌اند و از كمان چرخ بر جان اهل عالم تير ممات گشاده ، درين سراى غرور اطول اعمار يافته گير عاقبت در تنگناى لحد پهلو بر زمين نهاد نيست ؟ خوشگوار تر شربتى از قدح حيات آشاميده پندار سرانجام جام حمام چشيد نيست\r\n حكم المنية فى البرية جار * ما هذه الدنيا بدار قرار \r\nجائى كه اساس دولت آل ساسان آسان آسان منهدم گردد و بنياد مملكت پيشداديان از تندباد تقلب ادوار متزلزل شود ديگر دولت‌ها چگونه بقا يابد و ساير مملكتها چرا فنا نپذيرد ،\r\n گر بفلك بر شود از زر و زور * گور بود بهرهء بهرام گور \r\nايزد تعالى روح آن خاتون هنرمند ارجمند و پادشاه دريا دل و حاكمهء عالى همت افاضل نواز و ملكهء بلند نخوت سرافراز را بانوار مغفرت و آثار مرحمت آراسته داراد و گلشن مينو و بهشت برين مأوى آن پادشاه را ساخته و پرداخته ، آمين يا رب العالمين .\r\nو بعد از نهضت شهزاده كردوجين نصرت ملك در كرمان حاكم نافذ امر و نهى شد با سراغاى باورجى كه از حكم يرليغ بايدو به راه باسقاقى بكرمان آمده بود و خواجهء ديوان يمين الملك قوام الدين وزير گشت و خواجه بهاء الملك نصر بن الحسن الطالبى كه در عهد سيورغتمش سلطان و پادشاه خاتون بمشاركت خواجه قوام الدين مسعود پسر تاج الدين\r\n\r\n","description":"","footnote":"","page_name":" 77 ","page_number":91},
  {"content":"\r\n\r\nاميران زرينكمر كه متصرف سيرجان بود بعد از آن باتفاق و نوكارى خواجه قوام الدين وزير به تحصيل مال هرموز رفته پيش نصرت ملك رقم اعتبار تمام يافت چنانچه در امور ديوان و ولايت مىكرد و موعود شده بود بمنصب وزارت كرمان و درين روزها از بندگى پادشاه زادهء جهان غازان ايلچيان ابراهيم سكورجى و يوسف بوكا و آينه غازى نايب امير نوروز به تحصيل مال چريك خراسان بكرمان رسيدند ، و حكم يرليغ بايدو بتقرير سلطنت كرمان بر قطب الدنيا و الدين شاه جهان صدور يافت و چون با مادرش معز الدنيا و الدين بايلاق خاتون از اردو منفصل شده بهمدان رسيدند رايات همايون پادشاه جهانگير جهاندار صاحب قران شهنشاه سلاطين اسلام غازان مظفر و منصور باردو خراميده بود و بايدو منهزم و گريخته و تاج و تخت به مستحق رسيده و در هفت اقليم جهان پنج نوبت جهاندارى غازانى زدند و چتر هماى آسايش سايه بر بسيط روى زمين افكند و آفتاب سلطنتش سر از كوه كشور گيرى بر زد و امرا و لشكرها در ربقهء طاعت آمدند و سيرامون از امراء پادشاه خاتون و كوچوك سكورجى بضبط كرمان و قبض بايدوئيان از حكم يرليغ غازان خان بهمدان رسيدند ، حمايت توداى خاتون مانع آمد از آنكه تعرضى بديشان رسانيدندى فاما اموال و احمال ايشان در معرض غارت و تاراج آمد و چون خبر جلوس همايون غازان خانى بر سرير جهانبانى بكرمان رسيد نصرت ملك و سراغاى و نواب بايدو ابراهيم سكورجى و يوسف بوكا و آينه غازى را گرفته در قلعه مقيد و محبوس گردانيدند و باموال و خزاين و اعلاق و نفايس سلاطين و اندوخته و توختهء خود و اتباع و فرزندان متوجه سيستان شدند . موالى عظام تاج الحق و الدين و پسرش صدر الحق و الدين كه سمت اختصاص به حضرت غازان و رقم عبوديت درگاه پادشاه اسلام سالهاى ممتد بود كه داشتند و سوابق نيكو بندگيها بر دولت روز افزون آن پادشاه عادل مغفور حاصل فى الحال بدرگاه پادشاه خاتون آمدند و با اعيان و حواشى پادشاه خاتونى متفق و منضم گشته شعار غازانى اظهار كردند و نفير مژدهء شادى و غريو طبل و كوس بكرهء اثير رسيد و همگنان يكديگر را بسلطنت و جهانبانى و خانيت و پادشاهى پادشاه اسلام غازان خان مبارك باد گفتند و ايلچيان موقوف و مقيد را از محبس اطلاق گردانيده در كرمان تمكين دادند و ايشان با سواران خياره سه چهار منزل بر عقب گريختگان برفتند و چون شأو ايشان در نيافتند و گردشان نشكافتند مراجعت نموده در راه كراى منگو نام را كه صندوقچهء جواهر پادشاه خاتون داشت گرفتند و آن اعلاق و نفايس كه خواتين نامدار جبار و سلاطين كامكار در سالهاى بيشمار از اقاصى امصار و اقطار ديار بسعى و جهد بسيار بچنگ آورده بودند در دست تغلب ايشان بماند و كرة بعد اخرى در باب تفحص و تفتيش آن حكم يرليغ نفاذ پذيرفت و امراء حضرت و\r\n\r\n","description":"","footnote":"","page_name":" 78 ","page_number":92},
  {"content":"\r\n\r\nوزراء دولت بخويشتن آن قضيه را پرسيدند ، كيفيت آن بوقوع نپيوست ، در روز عيد اضحى سنهء اربع و تسعين و ستمايه فروع منابر كرمانرا بزيور فر نام مبارك غازانى آرايش دادند و مولانا تاج الحق و الدين و مولانا صدر الحق و الدين شرط نياز و تعظيم على الرسم فى امثالها تقديم فرمودند و سيوكشاه بانفاق سيرامون و كوچوك بضبط ولايت كماهى لا كما ينبغى قيام نمودند و بايدوئيان را بفنون عذاب تعرض مىرسانيدند و قوام الدين وزير و نيكباى اينان ملك را بعقوبات تعذيب مىكردند و نيكباى را بزارى زار بكشتند و قوام - الدين تا بوقت وصول مظفر الدنيا و الدين محمد شاه سلطان در توكيل و قيد گرفتار ماند .\r\n\r\n8 - ذكر مظفر الدنيا و الدين ابو الحارث محمد شاه\r\nسلطانى بود ابى نفس قوى بطش مهيب صورت خوب طلعت بزرگ منش و با داد و دهش و كامران و چون قضا كامكار و چون قدر فرخنده و چون دولت غالب و چون نصرت\r\n قاهر دهر انتقام قادر گردون توان * عادل مهر اصطناع عاقل كيوان وقار \r\nمرارت عنفش با حلاوت لطف ضم ، مهابت بهرام آسايش با طلعت خورشيد سيما فراهم\r\n كرم بوئى از گلشن اصطناعش * اجل گردى از صرصر انتقامش \r\n سحاب دژم رشحى از موج قهرش * صباح دوم برقى از ابتسامش \r\n و مهابة ممزوجة بطلاقة * دانت لها الاخيار و الاشرار \r\nدست عدل او زنگار پريشانى از چهرهء روزگارش بسترد و مهابت شمشير آبدارش بيخ فتنه از صحن كرمان قلع كرد و قضا زهر قهر در حد تيغ او نهاد ، قدر مخلب مرگ در سر سنان و نوك پيكان او نشاند ، بر سلاطين دودمان قراختاى بهمهء ادوات بزرگى بر گذشت و گردن‌كشان عصر را بكمند قهر فرو شكست . شكوه كلاه سلطانيش فرايص سروران روزگار بلرزانيد و كوس هيبت اردوانيش خروش بيم به گوش جباران عهد و گردنكشان عصر رسانيد ، بوقت استيلاء و غلبهء پادشاه غازان و وصول اعلام جهانگير باردو در خيل خانهء امير قونجو قبال موقوف گونه بود و يك سواره مستقبل رايات فرخنده آيات گشت ، امير عادل نورين و امير پولاد بوسيلت تربيت ملك اسلام ناصر الحق و الدين صورت حال استعداد و استحقاق او سلطنت كرمانرا ببندگى پادشاه عرضه داشتند ، حكم يرليغ بتفويض و توشاميشى ملك كرمان به دو نفاذ پذيرفت و چتر و آل و سنقور و پايزه و شمشير و سيورغاميشى فرمودند و با ساز و جلال و ابهت در ملابس عظمت و تمكين و معارض آئين و ترتيب بملك موروث خراميد و اهالى ولايت عموما و اتباع و اشياع و بندگان و چاكران پدر و عمه‌اش خصوصا بقدوم او انتعاش پذيرفتند و حيات تازه يافتند و خواجگان يمين الملك ظهير الدين و فخر الملك نظام الدين وزارت را استيناف نمودند و همگنان\r\n\r\n","description":"","footnote":"","page_name":" 79 ","page_number":93},
  {"content":"\r\n\r\nبصدق نيت و خلوس طويت طاعت و تباعتش را متشمر شدند و هوادارى خاندان حجاج سلطان همواره جمهور كرمانيانرا خود رگى با جان داشت الاغياث الدين سيوكشاه كه باستظهار وسيلت دامادى امير نوروز به حكم دوندى شاه خاتون دختر حجاج سلطان و ايلكون بيگى در حبالهء او بود گريخته ببندگى حضرت رفت و شاه علاء الدين حسن شاه بن حجاج سلطان كه هم از ايلكون بيگى بود پيش از وصول برادرش محمد شاه سلطان ببندگى توجه نموده بود و شرف تكيشميشى يافته و بذريعت خويشاوندى امير نوروز از حكم يرليغ منصب اشراف و امير شكارى و نيابت امير نوروز در كرمان به دو توشاميشى رفته و بتعليم و تلقين و اغراء و اغواء نصرة الدين يولكشاه قاعدهء سلطنتى تمهيد كرد چنانچه حواشى و خدم خاصه او را سلطان علاء الدين مىخواندند و خواجگان قوام الدين وزير و نصير الدين بهاء الملك و طغرل ملك از حكم يرليغ ملازم او گشتند و نوميد از عاطفت سلطان محمد شاه بوى پناهيدند و تيمور بوقا اولدوجى و طغاى نوكار امير نوروز مصاحب او بودند ، و ملك اسلام شهريار اعظم ناصر الدين ملك كه تمشيت امور سلطنت محمد شاه سلطان را از راه حكم يرليغ آمده بود در تقويت جانب سلطان مساعى جميل بتقديم رسانيد و بسبب اضطراب امور و اختلاف جمهور و خلو خزانه و ازدحام ايلچيان و تشدد محصلان و اسراف سلطان مساعى جميل بتقديم رسانيد و قائم ماندن دست منازعت و مخالفت ميان برادران رعاياء كرمان را در آن سال ضررى و فسادى قوى رسيد و اين حال اول وهنى بود كه به حال كرمانيان تطرف نمود و من ذلك و هى العقد و انبثق السكر و اتسع الخرق .\r\nو غياث الدين سيوكشاه چون شرف تكيشميشى يافت اموال و افزار نقد و جنس و جواهر امير نوروز و ديگر امرا و وزير وقت مخلص الملك ملك شرف الدين سمنانى را كه از زيور تمامت معالى و معانى عاطل بود تكلف و اتحاف و اهدا كرد و بر مال كرمان مبالغى بيفزود و بر آن مستزاد تصرف كرمانرا متعهد و متقبل شد و حكم يرليغ مشتمل بر تقليد سلطنت بر و بحر كرمان به دو نفاذ پذيرفت . وصول اين خبر مقتضى نهضت سلطان محمد شاه آمد بصوب بندگى حضرت با اكثر اعيان كرمان ، و ملك اسلام شهريار ايران ناصر الحق والدين خود پيشتر بتعجيل تمام رفته ببندگى پادشاه رسيده بود و عرضه داشته كه در تمامت بلاد عراق و پارس و كرمان آوازه و خبر آن است كه مفاتيح حل و عقد امور در قبضهء ارادت و اختيار نوروزست و زمام همگى امر و نهى در دست قدرت او ، در ممالك برادران را نشانده است و دامادان فرستاده و نواب گماشته و نوكران برگزيده و اين معنى موجب وهنى تمام است و در مصالح ممالك اين نوع تقرير و سخنان دلپذير بر نوعى تأثير كرد كه نايرهء غضب و غيرت پادشاه بغايت مشتعل گشت و فى الحال حكم يرليغ نافذ شد كه سيوكشاه مراجعت نمايد . و نواب محمد شاه سلطان بقرار در\r\n\r\n","description":"","footnote":"","page_name":" 80 ","page_number":94},
  {"content":"\r\n\r\nكرمان متمكن باشند . مقارن وصول سلطان محمد شاه ببندگى حضرت حكم صدور يافت تا سخن او و سيوكشاه در يارغوى بزرگ بپرسند و امير نوروز غايب در خراسان و امير قتلغشاه نوئين و امير ساتيلمش و پولاد چينگسانگ و نوركاى يارغوجى و سلطان يساول قضيهء ايشان را بپرسيدند و قتلغشاه نوئين اعتنا و اهتمام تمام فرمود و در باب سلطان محمد شاه چنانچه سخن قصدآميز امير حاجى برادر امير نوروز ناصر الدين ساتيلمش مؤثر نيامد و سلطنت محمد شاه سلطان باز طى افتاد و مستحكم‌تر شد فاما ملك شرف الدين وزير آن فرتوت پير و آن علج بىتدبير رضاجوئى نوروزيانرا مبالغى مال كرمان بر سلطان حواله كرد ، همانجا محصلان عنيف آن وجوه را كه بجوانب نازك و امراء بزرگ تعلق داشت مطالبت نمودند و بدين واسطه ذمهء سلطان و نواب بقروض فادح كه مبلغ آن از سيصد هزار دينار درگذشت گران بار گشت و آن بليت موجب استيصال كرمانيان آمد و همان وقت شاه علاء الدين حسن شاه نير از كرمان برسيد و ببرادر ملحق گشت و سيوكشاه منكوب و منخزل شده بخراسان رفت و امير نوروز اينى خود حاجى طرغون را بىحكم يرليغ جهت تحصيل مال چريك خراسان بكرمان فرستاد و حكم مطلق گشت و سلطان محمد شاه را با تيمور بوقايولدوجى بر جناح استعجال باز كرمان فرستادند و با حاجى شيوهء مقاومت ورزيد و دست او بالا آمد و حاجى بضرورت از كرمان منزعج بايست شد .\r\nو هم درين سال سنهء خمس و تسعين و ستمايه سردار افاضل و اكارم و اعالى جهان و بندار فضايل و مكارم و معالى فراوان مولانا شهيد قاضى فخر الدين هرات كه ناظم عقود محامد و محاسن و جامع تفاريق فضايل و فواضل و مالك رقاب مفاخر و مآثر بود به راه وزارت با احكام يرليغ و پايزه بكرمان آمد و بر پهلوى تخت سلطانى بر صندلى صدارت نشست و كار ولايت و ديوان در دست گرفت و هو الشهاب الثاقب و النقاب الذي هذبه المناقب . ،\r\n هم عقد با عمامهء او تاج خسروى * هم عهد به او ساوهء او تخت سلطنت \r\nو سيوكشاه بابلدوق برادر امير نوروز بكوبنان آمدند و بولدوق متغلب‌وار به شهر هجوم كرد و ميان او و محمد شاه سلطان منازعت و مكاوحتى افتاد كه بمحاربه و مقابله سرايت كرد و مفلوك باز كوبنان مراجعت نمود و سلطان با لشكرى ساخته بر عزم از عاج ايشان تا زرند رسيد و به مجرد آوازهء عزيمت او بولدوق و سيوكشاه پس از آن كه اموال كوبنانيان غصب كردند معاودت بخراسان نمودند .\r\nو در اثناء اين حال خبر رسيد كه لشكرى و حاجى وساتيلمش و نوروزيانرا در اردو\r\n\r\n","description":"","footnote":"","page_name":" 81 ","page_number":95},
  {"content":"\r\n\r\nبياسا رسانيدند و امير ترتاى و هر دوداق با لشكرى منصور بگرفتن نوروز بر نشستند و سلطان آينه غازى و داود و ساير نوروزيانرا در قبض آورد و نصرت ملك و على ملك و برادران كه از سيستان به خدمت امير نوروز رفته بودند و به دو مختص و متعلق گشته و در غيبت سلطانى با دو هزار سوار منغانى و سكزى بدر شهر كرمان آمده و چون از ضبط و استخلاص شهر نوميد شده در شهر و قلعهء بم تمكن و تحصن نمودند و به ظاهر طاعت گونهء مىداشتند ، در اين وقت اعلان عصيان و اظهار تمرد كرد ، نواب ديوان سراى سلطنت را فرو گرفتند و على ملك باستمداد و استنجاد بجانب سيستان رفت . سلطان محمد شاه بوصول اين خبر بىقرار و قلق گشت و آئين جبروت اولهبات غضب بر آورده حشر منادى كرد و فى الحال كالشهاب فى اثر العفاريت\r\n خون و گوهر در بلارك زهر و باد اندر خدنگ * كوه و صرصر در جنيبت ابر و دريا در بنان \r\nبا عساكر حاضر و نوكران ملازم بدان جانب شتافت و در راه اوغان با چريك مغول و لشكريان تراكمه بخدمتش منضم شدند و هم در روز اول كه ببم رسيدند شهر بيرون را بقهر و جنگ بستدند و در سرابستان مظفرى توطن كرده و از سيرجان و اطراف و گيج و مكران استنفار فرمود و حشر طلبيد تا پنج هزار سوار و پياده در خدمتش مجتمع شدند و شهر و قلعه را محاصره كرد و لشكر را فرمود تا پيرامن حصار را صفا صفا كأنهم بنيان مرصوص چتر بستند و مدت دو ماه هر روز از غرهء ميمون بام تا طرهء مفتول شام بمحاربه و مقاتلهء بيرون و اندرون قيام مىنمودند و نصرت ملك و اعوان اخوان در روى خداوندگار خود تير و تيغ انداختند و كشيدند و بواسطهء عدم ذخيره و قوت كار ايشان باضطرار انجاميد ، ائمه و صلحا را باستيمان بيرون فرستادند و بضاعت ضراعت و شفاعت را سرمايهء نجات و خلاص ساخته در مقام استغفار و اعتذار ايستادند ،\r\n مستغفرين ذنوبهم بضراعة * و معفرين وجوههم بتراب \r\nو عن آخر هم در خدمت رايت سلطنت بكرمان آمدند و سلطان محمد شاه از راه فراست شاهانه بر سگالش و مكيدتى كه انديشيده بودند اطلاع يافت و بعد از گرفتن و پرسيدن و چند روز معدود محبوس داشتن نصرت ملك و برادرش را از تيغ انتقام گذرانيد .\r\nو درين سال حكومت سيرجان و توابع از حكم يرليغ بر مولانا تاج الحق و الدين مقرر فرمودند و پسرش مولانا صدر الحق و الدين بهمتى بلند و حشمتى شگرف و وجهى طلق و صدرى وسيع و دلى قوى ايالت آن خطه را تصدى نمود و حقيقت آنكه در معرفت ابواب كفايت و كاردانى و تبيين مراتب اشغال اين جهانى و تعيين مقادير اعمال ديوانى و\r\n\r\n","description":"","footnote":"","page_name":" 82 ","page_number":96},
  {"content":"\r\n\r\nاكتساب اسباب مملكت دارى و استجماع آلات و ادوات بزرگى و بزرگوارى عديم المثل و النظير آمد ، و درايتش بمواقع حل و عقد بصير و كرمش بمواضع اخذ و عطا خبير ، و در آن طرف قاعدهء حكومتى برونق و ناموس ممهد گردانيد و سپاهى آراسته ساخته داشت و دار الضرب و دار النقد ترتيب داد و مدرسهء رفيع بنا و خانقاهى عالى همتا نه انشاء و احداث كرد و كار و بارش از آن وقت باز رقم نور و بها و قوت و استعلا گرفت و هلم جرا تا متكفل وزارت ممالك اولا و متقلد ملكى و حكومت و نيابت و ايالت مجموع جروم و صرود بر و بحر كرمان ثانيا گشت ، قباى ملك دارى بر قد و قامت شايستگى او چست آمد و محضر تقدم و تفوق بر حكام روزگار در حق او درست ، هو كان صدرا انشرح صدر الباذل و ما ضاق صدرا عدا للكل بالفضايل وفاق صدرا سكن الصدور ولاؤه و عم الجمهور آلاؤه ، ليكن مشرع كمال و مشرب خصالش بقاذورات غدر و بىحفاظى متكدر نمودى و حقوق مخلصان را راعى نبودى و از آن گاه باز كه آن قهرمان در مسند جلالت و حكومت با هزاران حسرت و دريغ « سر در كفن وفات پيچيد و برفت » امور احوال كرمان و كرمانيان از جادهء استقامت مايل و منحرف شد ، بوفات او خاشاك پريشانى در چشم روزگار صغار و كبار اين ديار افتاد و زبان اعيان زمان در مرثيهء او بدين بيت گويا آمد :\r\n كجاست آصف تا نوحه‌گر شود بر ملك * كه بر و بحرش بىكدخداى ماند و خديو \r\n فما كان قيس هلكه هلك واحد * و لكنه بنيان قوم تهدما \r\nو صحبت من با خدمتش صحبتى قديم بسيار وسايل و ذرايع سوابق و توابع بود و از بيست و پنج سال كه الحال حويله و الشرط دخيله بود حقوق اخلاص ثابت گردانيده بودم و بوقت آنكه بخدمتش تولاء كلى نمودم و لا تتمنوا الدول فتحرموها بر شيوهء حق گزاران وفادار و طريقهء مخدومان نيكوكار استمرار نكرد ، مراسم بزرگى نه برين وجه بود كه او فرمود از اوباش و اراذل اين معنى پسندنده نباشد فكيف از بزرگان و مع ذلك فأنى عاذر و شكور .\r\nو نصرة الدين يولكشاه بسوء افعال و قبح اعمال خود گرفتار گشته به حكم محمد شاه سلطان در قلعهء سيرجان محبوس ماند و تيمور بوقا با مولانا فخر الدين همراه متفق و بر قصد سلطان محمد شاه مطابق گشتند و چون تيمور بوقا باردو رسيد هر نوع غمزو سعايت در باب سلطان كرد و صدر الدين صاحب ديوان را بر شوت و تكلف مربى ساخت و حكم يرليغ در باب استخراج دو سالهء كرمان بمشاركت مولانا فخر الدين و امارت لشكر مغول و خوض در امور ديوان بنام خود حاصل گردانيد و يولكشاه و امير شادى و اقارب و برادران نصرت ملك و قوام الدين وزير ملازمت او نمودند وهنى عظيم به حال سلطنت راه يافت\r\n\r\n","description":"","footnote":"","page_name":" 83 ","page_number":97},
  {"content":"\r\n\r\nو بر براآت ديوان و امثله و مكتوبات سلطانى نشان و قراتمغا كردند و زدند و زمستان اين سال چون لشكر قراوناس براوغانيان زده بودند و غارت و نهب كرده باتفاق برودبار حركت كردند و چون موسم بهار درآمد و آهوان بيجاده لب و مينا سم شدند باز دار الملك آمدند و سلطانرا بى هيچ موجبى قوتى و شوكتى دست داد و استيلا و استعلائى بانفعال حاصل آمد و باتفاق عزيمت توجه بندگى حضرت مصمم گردانيدند و يولكشاه بعد از آن كه شعلهء وحشت و مكاوحت را استعلا داد و تير بر دست سلطان انداخت گريخته باردو رفت و معاقب او تيمور بوقا و امير شادى و اعوان و اعضاد بأسرهم روان شدند و سلطان به تهيه و ساختگى اسباب سفر قيام فرمود ، بيست و هفتم رمضان سنهء ثمان و تسعين و ستمايه به راه ابرقوه باصقهان متوجه بندگى شد و برادرش علاء الدين حسن شاه و خواجه ظهير الدين را در كرمان استنابت فرمود و مولانا فخر الدين قاضى هرات مصاحب و اكابر كرمان مرافق در هشترود بشرف تكيشميشى مشرف شد و بارگاه و سراپرده و مجلس خانهء مرصع و تحف لايق و تنكسوقات فراخور پيشكش كرد و امير سعد نورين بر عادت مألوف تربيت و عنايت شامل حال او گردانيد ، فاما در آن هفته بجانب اران حركت فرمود و رايات همايون پادشاه بصوب بغداد خراميد و مولانا فخر الدين بلطايف حيل و انواع كيد و تمويه قصد سلطانرا متنسم گشت ، و كان يختلط ولاء بجفاء و يسر حسوا فى ارتقاء تا نايب ديوان سراى سلطنت را بر رفع و ايغاقى داشت و در جوتى واسط چند روز اين قضيه را بحث و تفتيش فرمودند و نحوست طالعى كه آن مقارنهء زحل و مريخ بود در هژدهم درجهء سرطان طالع سلطان محمد شاه اضافت و ضميمهء آن پريشانى گشت و قلت ذات اليد و كثرت قروض نيز علاوهء آن نكبات آمد ، فى الجمله كار و بار سلطان روى در انحطاط نهاد و وزرا و اعوانش نقصان زيف بعيار اخلاص و حفاظ راه دادن مصلحت وقت دانستند و قطب الدين شاه جهان را عشوهء تفويض سلطانى كرمان دادند و نصرة الدين يولكشاه در خدمت قتلغ شاه نوئين كه بواسطهء مرضى صعب از بندگى رايات عاليه چند روز متخلف مانده بود برسيد و باتفاق كيد واحده نقض مراير امور و احوال سلطنت محمد شاه سلطان بكوشيدند و اگر نه آن بودى كه منهل عنايت پادشاه اسلام غازان خان با او در غايت صفا بود ، همان وقت در معرض خوف و خطر آمدى و برين موجبات مولانا فخر الدين هرات مصالح و مهمات و مطالب و مرادات خود را من غير منازع و لا مدافع باتمام و اسعاف مقرون گردانيد .\r\nو هم درين سال پادشاه اسلام عنان تدابير امور و مقاليد احوال در كف شهامت واضح برهان خواجه رشيد الدين و زمام منصب وزارت در قبضهء صرامت لايح بيان خواجه سعد الحق و الدين فرمود نهادن ، و ايشان را صفا و دوستى با يكديگر در آن زمان با\r\n\r\n","description":"","footnote":"","page_name":" 84 ","page_number":98},
  {"content":"\r\n\r\nعروق و اعصاب ممتزج بود و در كليات و جزويات مهمات دين و دولت هر دو متفق الكلمه شدند ، دو نقطه بودند در يك خط ، دو چشم روزگار بودند كه آن را سومى نباشد ، دو فرقد آمدند كه بينهما مزيتى تصور نتوان كرد ، در اختلاط و اجتماع چون جسم و روح بودند كه از مخلوقات ثالثى نداشتند و مدت آن موافقت و مؤانست كما بيش سيزده سال بر وجهى ميان ايشان گذشت كه بالاى آن نتوان بود ، چون دو برادر خلف در موالات و مصافاة يكديگر همدم بودند ، خردهء اغيار قطعا در ميان ايشان نگنجيدى و هر دو وزير خود را تلميذ و مريد و دوست مستفيد مولانا فخر الدين مىدانستند و در تقويت جانب و تمكين او باقصى الغاية رسيدند و وزارت كرمان وزارتى بالاى سلطنت بر وى مقرر شد و دست قدرتش حمايل گردن مطلوب آمد و بانواع نوازش و سيورغاميشى بهره‌مند گشته عنان عزيمت بر صوب كرمان معطوف گردانيد و شاه ركن الدين محمود شاه كه موعود بود بدامادى او و شاه نصرة الدين يولكشاه و خواجه نصير الدين بهاء الملك و ناصر الدين ضياء الملك على بن ابى بكر الطالبى مصاحب و هم عنان بكرمان آمدند و احكام و يرليغها بكرمان رسانيدند و شنوانيدند و فرط بخل و نهايت سوء خلق و كمال جبروت و نخوت و تكبر و تجبر بر شاهان و وزراء كرمان كه او و پسران و داماد مىفرمودند مفضى شد بدانكه استيصال او را انديشه كردند و استهلاك آن يگانه و من تابعه را سبب نظم امور و احوال خود دانستند ، و بد آمد آنچه نيكو پنداشتند و شبى با اوباش ورنود شهر و مقدمان و قنقلى و تركمانان بخانهء نيكتاى پسر التاجو نويان كه به راه باسقاقى در كرمان بود اولا هجوم كردند و او را در قبض آورده پس بوثاق مولانا فخر الدين ثانيا تطرق نمودند ، و او از راه بام گريخته در خانهء يكى از متعممان متوارى شد ، خان و مانش را بغارت و نهب و سلب تعرض رسانيدند و پسران و اتباعش را مأسور بدرگاه آورد و بعد از چند ساعت مولانا فخر الدين را در شعار عار و شنار حاضر كردند و بقيود و اغلال مقيد گردانيده در مطمورهء قلاع موقوف داشت ، و پس از پنج روز تمامت را با قبح صورت و اشنع وجه بتيغ قهر مجزا گردانيدند و هر چند اين حادثهء كبرى كه مولانا سعيد قاضى فخر الدين هرات را افتاده نتيجهء مقدمات غدرى بود كه با سلطان محمد شاه كرد و آن ضايعهء عظمى كه بخاندان و جاه و جلال او متطرق شد بهرهء نهال مكر و كيدى بود كه بر جويبار نقض عهد و بيوفائى نشاند فاما بر مقتضى حديث لحوم العلماء مسمومة آن جماعت كه به روى آن خلاقت و نكال و خزى و اذلال روا داشتند كيفر آن عن قريب بر شنيع‌ترين وجهى كشيدند و لعذاب الاخرة اشد و ابقى ، چه او بزرگى يگانه و فاضلى علامه و در انواع فضايل نفسانى و كمالات انسانى نادرهء زمان بود ، سالهاى ممتد در بندگى\r\n\r\n","description":"","footnote":"","page_name":" 85 ","page_number":99},
  {"content":"\r\n\r\nحضرت پادشاهان و خانان در عداد مشاهير معتبر منتظم و در سلك اعيان نامور منخرط شده و روزگار دراز امرا و نافذ فرمانان و وزراء جهانرا مستشار مؤثمن و نديم و سردار مملكت گشته ، عقلى وافر و فضلى متكاثر و محاوره و مذاكرهء دلگشاى و مشافهه و مناقشهء روح‌افزاى داشت ، الفاظه منابع العلوم و اقواله مراتع العقول و مكاتباته حدائق الجد و الهزل و مراسلاته جوامع الكلم الفصل ، انتسابش بدودمان وزارت مبين و ظاهر و انتهايش بخاندان صدارت معين و زاهر و هو الكريم نسبا العظيم حسبا العريق مجدا و حرية الوثيق رأيا و روية ، همواره از تورط در ورطات تهور محترز بودى و خويشتن را از اقتحام در اخطار و اعمال كه تبعهء را متضمن باشد بر كنار داشتى فاما باقضاء آمده چگونه مغالبت توانستى و لا مرد لقضاء الله عز و جل ، آرى هيبت تغلب روزگار بر وجهى است كه مبارزان زمان از دفع سطوات آن عاجزند و هيأت تقلب ليل و نهار بر صفتى كه مبرزان دوران از منع مقدمات آن قاصر ، جهان ناپايدار هر ساعت چندين هزار عاقل نامدار را بپاى ديوار بوار مىآورد و دنياء غدار هر لحظه غبار ضجرت و نكبت بر عذار حال هر صاحب كمال مىنشاند ، هى الدنيا كحية تنفث السم و ان كانت المجسة لانت شاهان و ملوك و تراكمهء كرمان و بعضى از صدور و اكابر آتش فتنه را بالا دادند و مقناطيس واربلا را به خود كشيده و نينديشيدند كه سطوت بأس و صولت قهر و سورت بطش پادشاه غازان دمار از نهاد آن خاكساران بر آورد و بر اقتحام در محمهء بوار اصرار نمودند و شهر و قلعه را حصار گرفتند و اوباش و رعاع تركمانان و مفسدان فتنه انگيز و فتانان فساد جوى را مجتمع گردانيدند و ترتيب و ساختگى مجانيق و عرادات و قلعه دارى و دربندان را متشمر شد و تيمور بوقا با معدودى چند از لشكر هزارهء اوغانى و طايفهء از بزرگان كرمان و نصرة الدين بر ظاهر شهر خيمهء اقامت زدند و باعلام اين حال اخبار به اطراف فرستادند ، امرا صاداق و خر منجى با لشكرهاى شيراز و عراق برسيدند و از سيرجان و شبانكاره نيز مدد آمدند و هر روز من الصباح الى الرواح دست محاربه قايم بود و معارضه و مقابله دايم ، و از نواحى بلاد فارس و لور و يزد لشكرها عدد الرمل و النمل بر سمت كرمان روان شدند و ايلچيان بر جناح استعجال معلم بخبر اين واقعه ببندگى حضرت دوانيدند و در ديار بكر بوقت آنكه رايات همايون از افق شام قرين فتح و ظفر و اليف نصرت و فيروزى طالع شده بود برسيد و صورت قضيه بعرض رسانيد ، حكم يرليغ باحضار سلطان محمد شاه كه در بندگى ركاب اعلى بود در آن موقوف مشهود بخدمات محمود قيام نموده و بر مقدمه و منغلاى عساكر منصور رفته و آثار دلاورى و مردانگى و نيكو بندگى و فرزانگى باظهار رسانيده نفاذ يافت تا\r\n\r\n","description":"","footnote":"","page_name":" 86 ","page_number":100},
  {"content":"\r\n\r\nبتدارك آن حال از وى استكشاف كند ، بر موجب حكم حاضر آمده درين باب هر نوع مشاورت كردند ، حاليا مقتضى مصلحت آن بود كه حكم يرليغ مشتمل بر تفويض سلطنت كرمان بمحمد شاه سلطان صدور پذيرفت و بشاهان و ملوك عاصى احكام مشعر بر وعد و وعيد و تأميل و تخويف و استمالت و تربيت فرستاده آمد و امير جورغداى را بامارت كرمان و نوكارى امير صاداق نامزد گردانيده و خواجه صدر الدين ابهرى را كه از اعيان ايران بكمال فضايل و معالى ممتاز و بفرط استعداد و دهاء و ذكاء بر اكابر جهان سرافراز بود به راه وزارت معين كرده روانه فرمودند ، خواجه بزرگ و الا رتبت وافر منقبت بر اعزاز و احترام اهل فضل بغايت متوفر بود و اين شغل را در آن مدت بر جادهء رونق و سنن استقامت و مركز نظام راند ، در عبارات و كلمات نوشته و گفتهء او مغولى و عربى و پارسى كه عقل و چشم خيره ماندندى ، ديوان كرمان بعد از بليت بلغاق و وقوع حادثهء نكبتى چنان به مكان آن خواجهء هنرور فضل پرور با تمكين نيكو آئين چون خلد برين آراسته خواست شد ، اين رباعى از مقاطر سخنان معجزه آثار آن خواجهء رفيع مقدار است :\r\n گر لعل تو بوسى بروانى بدهد * اين عاشق دلداده روانى بدهد \r\n ور زانك بسيم و زر در آرى سر را * هر چند كه مفلس است جانى بدهد \r\nنعم قريب يك سال آن محاربه و محاصره برداشت و كافهء اهالى كرمان پايمال قضا و قدر و دست‌فرساى خوف و خطر گشتند ، در داخل شهر عاصيان و ياغيان دست بتاراج و نهب اموال و قصد جانها و غارت خان‌ومانها و تعذيب ارباب بيوتات و تخريب اسواق و محلات بر آوردند و لشكر كه بر خارج شهر بودند دور و قصور را قاعا صفصفا گردانيدند چنانچه نكبت ملازم دلها و بليت مزاحم جانهاى خواص و عوام خارج و داخل شهر گشت ، متنزهات و بساتين بيرون خاوية على عروشها شد ، نه از درختان آن شاخى بالا ماند و نه از بنيان اين كاخى آبادان ، اماكنى كه منبت و مغرس درختان ربان و مسبت و معرس مرغان خوش الحان بود مسكن ظباء و ارانب و منزل ضباع و ثعالب شد و مزارع و مواضع آن چون دل عاشقان خراب و چون روى كار هنرمندان بىآب ماند\r\n مقام غوانى گرفته نوايح * بساط عنادل تنيده عناكب \r\n سمن‌زار گشته ديار سلاحف * چمن‌زار گشته و جار ثعالب \r\nسرايهاى خوش و بناهاى دلكش و بقاع طرب فزاى و رباع دلرباى اندرونى كه از چشم نيم خواب و رخ به آب خورشيد طلعتان ماه پيكر نرگس‌زار و گلستان نمودى چنان شد كه درك اسفل فردوس اعلى آن آمد و خارستان نگارستان او گشت ،\r\n\r\n","description":"","footnote":"","page_name":" 87 ","page_number":101},
  {"content":"\r\n\r\n آنجا كه بود آن دلستان با دوستان در بوستان * شد گرگ و روبه را مكان شد كوف و كرگس را وطن \r\n ابرست بر جاى قمر سنگ است بر جاى گهر * زهرست بر جاى شكر خارست بر جاى سمن \r\nبليت قحطى هايل و غلائى عظيم بر اهل شهر طارى و متطرق شد و خواربار چنان عزيز كه حساب جو و حبه از ترازو برخاست ، نان چنان شيرين آمد كه جان غمگين هر مسكين در طلب آن بلب مىرسيد و دست بدان نمىرسيد و فروماندگان شهر و درماندگان قهر در معانات آن عنا و مقاسات آن بلا روزگار مىگذرانيدند تا به حدى كه سد رمق باديم و چرم و سختيان جوشانيده مىكردند و سگ و گربه را قوت مىساختند ، هر پسته دهنى را از سورت گرسنگى جان شيرين بلب رسيد و هر فندق بنانى از بىنوائى بنانى درماند ، جوانان خوبروى از فرط جوع بر چوب تابوت پهلو نهادند و وشاقان خوش لقا و خورشيد پيكران ماه سيما از تيغ و سنان متمردان و تعذيب و شكنجهء متغلبان بدرجهء شهدا رسيدند ، يوم يفر المؤمن من اخيه و امه و ابيه و صاحبته و بنيه ، صورت روزگار اهل ديار آمد و يوم تذهل كل مرضعة عما ارضعت و تضع كل ذات حمل حملها و ترى الناس سكارى و ما هم بسكارى و لكن عذاب الله شديد صفت حال بيچارگان كرمان گشت و ضرب الله مثلا قرية كانت آمنة مطمئنة يأتيها رزقها من كل مكان فكفرت بأنعم الله فأذاقها الله لباس الجوع و الخوف بما كانوا يصنعون .\r\nو چون ركن الدين محمود شاه و اتباع بر انديشهء فرار غياث الدين سيوكشاه و رفتن بجانب سيستان وقوف يافتند او را مقيد و مسلسل بيرون فرستادند و امرا صاداق و جورغداى و خرمنجى فى الحال با بدرقه بهم روانهء بندگى حضرت گردانيدند و در تبريز يرغو داشته و پرسيده و او بگناه خود معترف شده بياسا رسيد و شاه علاء الدين حسن شاه رحمة اللّه و بيشترى از ملوك و اكابر در خفيه به خدمت امرا پيوستند و چون در شهر و قلعه امداد ذخيره و قوت به كلى منقطع شد ركن الدين محمود شاه امان و زينهار طلبيده بيرون آمد و امير صاداق آن صاحب شهامت عادل نيكو سيرت عاقل بر وجه بصيرت و نصفت جناح اشبال و رعايت بر ضعفا و بيچارگان محاصر گسترانيد و به حكم آنكه يرليغ رسيده بود كه بعد از استخلاص شهر و قلعه نظام الدين فخر الملك و نصير الدين بهاء الملك و شرذمهء از ملوك و تركمانان را بياسا رسانند آن بزرگ عاليقدر را كه واسطة العقد اكابر زمان و خاتم وزراء كرمان بود بتيغ قهر شهيد گردانيدند و بحقيقت ماهى بود كه از ميان\r\n\r\n","description":"","footnote":"","page_name":" 88 ","page_number":102},
  {"content":"\r\n\r\nستارگان اهل قلم كرمان در ربودند و وزارت اين ملك بر آن خواجهء فرخنده ديدار خجسته آثار ختم شد ، روزى چند اسم وزارت گونهء بر خواجه نصير الدين بهاء الملك اطلاق كردند و او خواجهء بود نسيب اصل معمر محول و هر چند در قسمتى استيفا و انشاء پياده آمد و عجز او از نوشتن و خواندن دو سطر پارسى بىتصحيف و غلط ظاهر شدى فاما در بست و گشاد و ستد و داد و گرفت و نهاد امور ديوانى بدرجهء عليا بود و بچرب زبانى مار از سوراخ بدر آوردى و بيشترى از مخاديم را كه استخدام او كردند بانواع زرق و سالوس مسخرهء خود گردانيدى و در استمالت قلوب رميده و استعطاف خاطرهاى رنجيده دستى تمام داشت ليكن ميان در و شبه تفاوت بسيار بود و از ثرى تا ثريا فرق بعيد ، فخر الملك نظام الدين در ديوان و بارگاه حضرت سلاطين بنغمات الطاف جان - افزاى و محاوره و مكالمهء غم زداى دائما مخالفانرا مؤالف و معاندان را متابع و مطاوع گردانيدى و دشمنان و حساد را با وجود او هوس تقدم نبودى و همگنان تفوق او را از بن دندان گردن نهادندى\r\n اقرار دشمنان بعلو مراتبش * چون ساحران مصر باعجاز موسوى \r\nو پادشاه غازان سلطان مظفر الدين محمد شاه را ثانية بعد اولى مشمول انواع اصطناع و عنايت پادشاهانه و مظلول سحائب مواهب سيور غاميشى و عاطفت شاهنشاهانه فرمود و بخلعت خاص اعلى تشريف آل و سنقور و كرامت شمشير و سكور نوازش و پايزه‌ها و چماق مشرف گردانيده بكرمان فرستاد و ركن الدين محمود شاه را در صحبت نائبان ببندگى بردند و در حدود همدان ممات را بر حيات اختيار كرد و گويند زهر در شربت تركيب ساخته تجرع نمود ، فى الجمله بهر نوع كه بود بىآنكه متعرض تحمل خلاقت و عقوبتى گشتى سپرى شد .\r\nمظفر الدين محمد شاه چون بكرمان رسيد ولايتى يافت خراب مغصوب و رعيتى ديد مستأصل منكوب ، خزانهء مشاهده كرد تهى منهوب و عساكر متشرد و اعيان متبدد و بدلناهم بجنتيهم جنتين ، به قدر وسع و طاقت در جبر هر كسر و رتق هر فتق و تدارك هر خلل و تعديل هر ميل مىكوشيد و باندازهء قوت و مكنت بجمع شتاتى و احياء مواتى قيام مىنمود ، و مقارن وصولش بكرمان اياجى گوركان با بيست هزار سوار قراوناس بولايت كرمان هجوم نمود و خاوون و مغون و گرمسيرات را بحذافيرها عاليها سافلها كردند . آن سلطان كه غضنفر بيشهء پردلى بود و آن شير كه در عرين نيزه و شمشير باليده با لشكرى كه داشت و قليل ما ، هم بجنك و قمع ايشان شتافت و امير جرغوداى و نيكباى و محمد سكورجى بضرورت موافقت و مرافقت نمودند و پيش از التقاء فريقين فوجى از لشكر ياغى بر هزارهء مغول زده بودند و اكثر امراء صده‌ها و نامداران لشكر را بقتل\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nآورده و شرذمهء ببافت سيرجان كه مقام و بورت چريك بود تطرف نموده و حصار آنجا گشوده و اولاد و عيال و احمال و اثقال ايشان را اسير برده و غارت كرده و بجانب شيراز و گرمسيرات آن حدود رفته . آن سلطان صاحب صولت و خسرو باصلابت و سطوت تغمده اللّه بغفرانه در قشلاغ جيرفت و رودبار با امير جرغوداى و لشكرى كه مجتمع شدند يك دو ماهى اقامت كرد و شب و روز شرايط حزم و احتياط مراسم تحفظ و تيقظ بجاى مىآورد و قراول و طليعه مرتب مينشاند و بعد از آنكه لشكر ياغى از كنار دريا مراجعت نمودند به شهر باز آمد و بر ضبط امور و نظم منثور و جبر كسور بدانچه موسوع و مقدور بود اقبال فرمود و خواجه بهاء الملك نصير الدين حسن را متصدى منصب وزارت و نيابت گردانيد و حقيقت آنكه آثار كفايت و شهامت و اجتهاد و صرامت مناسب حال و روزگار و فراخور مايه و پايه و استظهار خود باظهار رسانيد و شغل استيفاء لفقد الرجال و خلو الميدان و كورى مردمى و انسانيت و رغم بزرگى و اهليت را بر تاج الدين ابو بكر شاه سعد الدين بىتبارى متذكر وارى مطعونى مأبونى مقرر داشته آمد و به اول با من كه مربى و مصطنع او بودم طريق غدر سپرد و چنانچه دأب و عادت سفلگان دون و طريقهء و شيم ناكسان ملعون باشد آغازيد ، دامن تسحب و تدلل در پاى كشيدن و تكبر و جبروت و باد بروت بر بزرگان عصر تفوق جستن فى الجمله آن غوره مويز و آن بيدق فرزين و آن مور مار گشته و اين تفويض و تقليد نه مناسب علو همت پادشاهانه و نه فراخور كمال انيت و انفت خسروانهء سلطان افتاد و دور و نزديك چون او را مىديدند مىگفتند :\r\n نه ارث و نه اكتساب نه زيب و نه فر * اى گردش روزگار خاكت بر سر \r\nو ترك و تازيك بر زبان مىراندند متى فرزنت يا بيذق و بم تصدرت يا أحمق با اين همه بىشرمى و بىآزرمى و خسى و ناكسى هم لختى بسوى مروت گرائيدى و احيانا برمية من غير رام صنيعى از وى صادر شدى و با كمال فسق و فجور و ارتكاب بر فنون محظور و محذور از خداى تعالى بر خبر بودى و بر اقامت وظايف فرايض و نوافل مواظب و مثابر و از روى هنر ابن بجدهء فن استيفا و سياقت و مايه‌دار شيوهء تحرير و كتابت بود ، در معامله شناسى و در صنعت دفتر مشار اليه عصر خود ، نه چون بزرگان بود كه درين چند سال جز خزى و نكال و قبح افعال و سوء اعمال و شومى خصال از ايشان مشاهده نيفتاد ، نه از خالق مىترسند و نه از مخلوق شرم مىدارند نه در ميدان سفلگى زاجرى شرعى عنانكش ايشان مىشود و نه در مقام لئيمى مانع عقلى وازع تسلط و تجبر ايشان مىگردد ، چون قلم دو زبان و چون كاغذ دو رويند و در شرانگيزى و رنك‌آميزى و رشوه‌اندوزى نظير و مثلشان نيست ، بىموجبى با همهء خلق در جنك و خشم‌اند و با دوست و دشمن چون شتر گردن كژ دارند ، از رخسارهء ايشان روز و شب سركه مىچكد و\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nمتميزان معتبر را بضرورت چون پشه در آن مىبايد افتاد ، چنان عبوس و ترش روى و متكبر و بدخوى و سفيه و تلخ گويند كه پنداريا روزى جملهء بندگان ايزد تعالى بريشان حواله كرده است ، دائما كار و بار و رواج بازار خود بنفاق و شقراق راست مىدارند و بوقت مقابله‌گوئى و تقرير قضاياى ديوان چون برق و رعد بانگى نامفهوم مىكنند و چون مست در همه جاى دست مىزنند .\r\nباز سر تاريخ آييم ، و منصب قضا به امام علامه مولانا مجد الدين گيلى از ارباب عمايم كرمان مناظرى تيز ذهن و بحاثى موجه‌گوى و فاضلى متين علم و لطيف طبعى وافر عقل و خوش محاورهء كريم خلق نوخاست [ كذا ؟ 
  ] تقليد كرد و در اثناى اين حال امير جرغوداى و نيكباى و خواجه صدر الدين و تيمور وقا بر قصد سلطان اتفاق كردند و چون باردو رفتند در تكدير مشرب عنايت امرا و وزرا يك زبان شدند . چون مدبران خواجه رشيد الحق و الدين و خواجه سعد الحق و الدين را ميدان عنايت تربيت و تقويت بصوب حال سلطان محمد شاه هر چند وافرتر بود سخنان غرض‌آميز ايشان محل قبول و شرف اصغا نيافت و اگر آنستى كه پرتو سخط پادشاه به حال و جان ايشان متطرق شدى در اطراء و مدحت ايشان اغراق بسزا رفتى چه بعد از خاتم وزراى مملكت و حاتم ملك مكرمت خواجه شمس الدين صاحب ديوان محمد جوينى كه او و برادرش علامهء وزراى روى زمين علاء الدين عطا ملك فرقدان سپهر وزارت و شعريان برج جلالت و سعدان اوج بزرگوارى و نيران افق نامدارى بودند فر دولت و مكنت خواجه شمس الدين صاحب ديوان خود از شكوه‌مندى احمد ميمندى فزونتر آمد ، صرير كلك اقاليم آرايش از غريو كوس حشمت نظام الملك طوسى مهيب‌تر نمود . اما الوزارة فقد القت اليه الارسان و اما الصدارة فقد فرشت له زخرفها الخضر و عبقريها الحسان ،\r\n بر بود بچوگان كفايت دل و دستش * گوى شرف از عرصهء ميدان وزارت \r\n بسترد بدستارچهء لطف ضميرش * گرد حدثان از رخ رخشان وزارت \r\nو هو الوزير الذي اخدم الماضيين القضاء و القدر و اخمل بلألاء غرتة الميمونة المشرقين الشمس و القمر و نسخ بجوده جود الأكرمين البحر و المطر و فاز فى تحصيل اغراضه بمساعدة الأطيبين النصر و الظفر و رمى اعداء دولته بمعاناة المزعجين الخوف و الخطر ، باستماع اسباب ملك‌آرائى و تمهيد مبانى معدلت فزائى چون اين دو خواجه تا بعهد ايشان مدبرى نبود ، هر نهالى كه در باغ دين و دولت نشاندند ثمرهء صيت بلند و ذكر خير بار آورد و هر قاعدهء كه در ملك و ملت نهادند ممهد اساس نيكو نامى و رافع سقف كامرانى شد ، مخدوم اعظم خواجهء دين‌دار دستور معدلت شعار ، برگزيده و برداشتهء لطف كردگار ، محيى مراسم سنت و جماعت ، ماحى صورهوى\r\n\r\n","description":"","footnote":"","page_name":" 91 ","page_number":105},
  {"content":"\r\n\r\nو بدعت ، طراوت فزاى رياض مسلمانى ، رونق بخش رباع جهانبانى تاج الحق و الدين على الأسم و الرسم ، شاه رقعهء شريعت پرورى ، ماه فلك معدلت گسترى ، وارث اعمال و اعمار همگنان باد ، مشرب دين نبوى به حمد اللّه بسعى جميلش از كدورات ابتداع و آلايش انتحال صفا پذيرفته است و دوحهء ملت محمدى بدستيارى معمار اجتهادش نشو و نما گرفته ، وزراء سابق صبح آفتاب اين خواجه بودند و نام جويان لاحق شفق خورشيد بقاء او خواهند بود . خواجه سعد الحق و الدين خود سرو سهى چمن وزارت ايران زمين و خواجهء آصفى رتبت بزرجمهر تمكين ، و وزير صاحب فضيلت برمكى آئين بود ، و او را نواب معتبر و اصحاب نامور پيشكار و دستيار و نايب و كارگذار و نوكار غمخوار بودند ، همه از كرم و مروت آفريده و بشير هنر و بزرگى پروريده صدور المجالس بدور الحنادس ،\r\n هر يك اندر شرف و مهترى انگشت نماى * همه فضل و كرم و مردمى از سر تا پاى \r\n همت هر يك عالىتر از افلاك بلند * طلعت هر يك فرخنده‌تر از فر هماى \r\nعن آخرهم اسباب مهترى و سرورى را مهيا و سيماى فتوت و مروت بر محياء فرخندهء سيماء ايشان پيدا و هويدا\r\n هينون لينون ان سادوا ذوو كرم * سواس مكرمة ابناء ايسار \r\n لا ينطقون عن الفحشاء ان نطقوا * و لا يمارون ان ماروا باكثار \r\nو در ديوان خواجه در ميان آن اكابر جهان چون ماه گرد او ستارگان ،\r\n قمر ثواقب حوله اقمار * فخفقن مطلع سعده بسعود \r\n رفعتهم الأيام و اتفقت بهم * فسعوا بأكرم انفس و جدود \r\nامير ناصر الدين يحيى بن جلال الدين طره الختنى كه درگاه و ديوان از طلعت فرخندهء او تابان و دستور و اعيان بنوكارى و مصاحبت او نازان ، نه گوش بمخبر و منظر او شنيده آمده است و نه چشم هيچ آفريده پيكرى و صورتى فرهمندتر از وى ديده كه\r\n و ما بين المعالى و العوالى * و بين ذوى المهندة الذكور \r\n مقامات شرفن فما بيانى * امات على جواد او سرير \r\nخواجهء نيكو عز الدين قوهكى را همتى است عالى و شيوه و پيشهء اكتساب مكارم و معالى در اقاليم عالم بنيكو روشى و بزرگ منشى مشهور و از همهء معايب و رذايل دور و مهجور ، همواره مفاخر و مآثر را غنيمت گيرد و در باب قروم احسان كند و بر خود منت پذيرد ،\r\n كريم حاز ابكار المعالى * و فاز من المكارم بالكتاب \r\nمرحوم خواجه زين الدين ماسترى منبع مكارم اخلاق و در مروت گسترى و نيكو كارى يگانه و مشهور آفاق بلكه در جهان از اكارم و اعالى بخصال حميده مشار اليه على الأطلاق بود ، فاما غرهء آن عصر خواجه شهاب الدين مبارك شاه سنامهء معاشر بزرگان\r\n\r\n","description":"","footnote":"","page_name":" 92 ","page_number":106},
  {"content":"\r\n\r\nرفيع مقدار و ذؤابهء طوايف نامداران اريحيت شعار وضوء جبين صناديد جلالت آئين و مرتب و كارساز امور دولت و دين ، گوئيا آن خواجهء با طلاقت و لياقت آفتاب بود كه آن را بهر آنچه تشبيه كنند به نقص او باز گردد ، درياى امانست كه بهر وجه كه از آن حديث گويند بجاى خويش باشد ، در احراز اقسام بزرگوارى چون دنيا آمد كه هر چه را از معانى نام برند در آن يابند ، چون فلك بود كه بجملهء جهان ببزرگى محيط گشت ، چند گاهى تربيتش دربارهء من بواسطهء القاء قاذورات كيد متعممان ناقص و مفسدان صاحب غرض متكدر بود ، در ذنابهء دولت روزى در مجلس بزمش شرف قبول يافتم و اين دو بيت بر مغنيان انشا كردم :\r\n گلزار اميد را سحابى چو تو نيست * در چشمهء ملك و دين زهابى چو تو نيست \r\n بر چرخ زمين اگر بنازد رسدش * زان روى كه چرخ را شهابى چو تو نيست \r\nبر من نظر اقبال مقبلانه و به حال و روزگارم التفاتى مشفقانه فرمود و بر مسند صدارت بر پهلوى خويش اجلاس نمود ، مقاطر اقلام سحر آثارش معدن در ثمين بود ، در نيابت وزير وقت و تصدى انشاء ممالك قطب ثابت آمد ، ترنويسى كه سرعت قلم گهرپاش او در كتابت چون سير فلك بود ، هر كس كه تصفح خط و نگاشتهء بنان آن خواجه كردى او را در فردوس برين جولان بودى ، با آنكه در فن عربيت متانتى بكمال نداشت جناب و پيشگاه او مآب و پناهگاه اهل فضل آمد ، انعام و احسانش علما و فضلا را محيط احوال و مجيب آمال شد و هنروران نامور را سراى و خانهء او محط رحال گشت . چون صاحب دولت را نكبت و سخط پادشاه رسيد درجهء شهادت يافت و عقود جواهر مفاخر او كه مقناطيس دلرباى بود در ادراج الرياح متناثر گشت مولانا امام علامه و در فنون علوم يگانهء زمانه ركن الدين بكرانى الرفيعى كه خلاصهء صناديد فضلاء روى زمين كه يادگار اساطين شرع و دين است در مرثيهء او انشاء فرمود :\r\n تا كرد جفاى فلك سفله پرست * ايوان سعادت مباركشه پست \r\n گردون سر سرورى و صدرى ببريد * گيتى در مردمى و مردى در بست \r\nسلطان محمد شاه چون كدورت منهل دولت خود از قاذورات افساد نصرة الدين يولكشاه و قوام الدين وزير ميدانست و قوام الدين وزير سوابق آزارهاى گوناگون از قصد و سعايت ايشان در دل داشت بر موجب :\r\n اذا امكنت فرصة فى العدو * فلا تبد شغلك إلا بها \r\nدرين حالت ايشان را با اعقاب و اولاد و اتباع و اشياع بتيغ قهر گذرانيد و باتفاق خواجه صدر الدين ابهرى صورت اختلال امور و احوال كرمان و كرمانيان بسبب وقوع فتنهء كبرى بنفاق و خرابى بقاع و صقاع و اطراف و اكناف ملك عرضه داشت و تدارك\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nخلل و جبر كسر ضعفاء از مراحم و عواطف پادشاه اسلام و اركان دولت طلبيد ، آن ملتمس را بشرف ايجاب مقرون داشتند و صد و چهل هزار دينار از مال مقرر كرمان در محل نظر و تخفيف آوردند و برين موجب احكام يرليغ و مؤامره دادند ، رياض مردهء حال و روزگار كرمانيان را اندك نضارت و طراوتى بازديد مىآمد و امور و رسوم سلطنت كه سمت اندراس گرفته بود و از سنن استقامت جنبيده به قدر انتظامى مىيافت و درين مدت دو سال كه آن شهريار نامدار باز كرمان آمد آثار عمارات بسيار درين ديار باظهار رسانيد و اگر زمان حكومتش امتداد پذيرفتى شايستى كه مردم اين ملك را انتعاشى و حال مضطرب ايشان را ارتياشى حاصل آمدى فاما سپهر بد مهر رقعهء كامرانيش زود بر افشاند و پيش از آنكه بمراد در عرصهء نافذ فرمانى جولانى كند بساط زندگانيش در نوشته آمد ، شاهين اجل طاير روح آن شهنشاه را از قفص اين چهار ديوار متضاد در ربود و كار كرمانيان كه چون الف راست خواست شد چون دال كژ گشت .\r\nو سلطان مظفر الدين محمد شاه بيشترى از صفاء سلطنت و مملكت‌دارى مستجمع بود و در حيازت خصال شاهانه و احراز جلال ملوكانه از كرم و علو همت و فرط شجاعت و حزم و دور بينى و خرده دانى و نيكو روشى و بزرگ منشى و صفاء عقيدت و نقاى طويت و عفت ازار و غض بصر از محارم بر خلاف جد و عم و پدر در مضمار رهان از سلاطين خاندان سابق و مجلى آمد ، فاما دو عيب در كمال او قدح آورد يكى ادمان بر شراب و در آن باب چنان مولع بود كه مستى او بمستى متصل گشتى ، ملازمان بزم جنت‌آسا او را هر صبحگاهى بجاى حى على الصلاة حى على السكر بايستى گفت و اين معنى مثمر طريان علل متضاد بر مزاج و تطرق ضعف قواى آن سلطان آمد و ديگر قهر و عنفى بافراط در طبيعت مركوز داشت چنان كه بقتل هيچ آفريده مبالات نمىكرد و ما عرف معنى - الانتقام الا به حد الحسام ، جبارى بود كه اعوان درگاهش چون در خواب خيال او ديدندى از بيم مدهوش شدندى و اگر دست بدستهء چماق و قبضهء شمشير بردى تمامت بيهوش گشتندى ، لاجرم خونهاى ناحق چون طوق بگردنش در آمد و در مقتبل جوانى و نضارت غصن زندگانى در گذشت ، اگر بر زلات و عترات خصمان اغضا كردى و در بعضى احوال و قضايا عفو و حلم را كار فرمودى شايستى كه مشرب دولت و حياتش بدان زودى متكدر نشدى ، خداى عز و جل با آنكه خلق از كتم عدم بصحراى وجود آورده است و در خزانهء روزى بر بندگان گشاده رحمت او بر سخط اضعافا مضاعفة و امداد لطف او از گناه كاران منقطع نيست و لو يؤاخذ الله الناس بما كسبوا ما ترك على ظهرها من دابة ، اگر ايزد تعالى هر گناهى كه از ايشان صدور يابد عقوبت و عذاب فرمايد بهشت چون كف دستى تهى ماند ،\r\n\r\n","description":"","footnote":"","page_name":" 94 ","page_number":108},
  {"content":"\r\n\r\n و لو اخذ الله العباد بذنبهم * اعدلهم فى كل يوم جهنما \r\nفى الجمله آن سلطان صاحب قران از انهماك در شرب و امتطا بر صهوات شهوات بامراض متضاد سوء المزاج مبتلى شد و در سن بيست و نه سالگى در شق بم با هزاران حسرت ازين جهان فانى بسراى باقى انتقال كرد و مرقد او را بدار الملك آوردند و بر فرط سوگوارى عزائى زيادت از آئين معهود و رسم مألوف كه پادشاهان ماضى را اقامت كردند اذناب و نواحى و ادانى و اقاصى بجاى آورده و در گنبد مدرسهء تركان خاتون دفن كردند .\r\n فسقى العوادى كل يوم قبره * ان جاز أن يسقى السحاب سحابا \r\nآتش آن مصيبت دود از دودمان شاهان قراختا بر آورد و تند باد اين فجيعت ديار در ديار كرمان نگذاشت و برادرش شاهنشاه ملك طينت حسن شاه حسن سيرت رحمه اللّه بعد از او ببيست روز « 1 » به مرض يرقان و سوء القنيه درگذشت و شاهى و سلطنت تخمهء تاينگوئى بيكبارگى بوفات ايشان روى در انحطاط نهاد ،\r\n دارت عليهم كؤس الدهر فانقلبوا * الى القبور فلا عين و لا اثر \r\nهيچ آفريده را درين سراى دو در انديشهء قرار برقرار نخواهد ماند و درين خاكدان كم نفع پر ضرر القاء عصاء بقاء ميسر نخواهد گشت ، آيندگان را رفتن بر پى رفتگان لازم است و باشند گانرا چون روندگان رحلت متحتم ،  قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ  ، درين خارستان بىرقيب كدام درختى نشانده شد كه نه از تندباد احداث بر كنده گشت و در بن شارستان بىقدر كدام بنا بلندى گرفت كه از آفت پستى امان يافت ،\r\n هى الدنيا تفول بملا فيها * حذار حذار من بطشى و فتكى \r\n فلا يغرركم حسن ابتسامى * فقولى مضحك و الفعل مبكى \r\nكتائب آجال بسنان مرك سلاطين كرمانرا بصولت قهر مىانداختند و شاهان فراختاى را كه گردن جبارى مىافراشتند و دم كامكارى مىزدند ، زدند\r\n اين الأكاسرة الجبابرة الاولى * كنزوا الكنوز فما بقين و ما بقوا \r\n\r\n9 - قطب الدنيا و الدين شاه جهان\r\nو چون اين خبر ببندگى حضرت غازان خان رسيد قطب الدنيا و الدين شاه جهان را كه آنجا ملازم بود و ابا عن جد سلطان زادهء كرمان يرليغ بتقرير سلطنت كرمان بر وى نفاذ پذيرفت و هر چند خوب صورت و فرزانه و چابكسوار و مردانه و در پرهنرى\r\n\r\n\r\n","description":"","footnote":"\r\n( 1 ) - نسخهء لندن : هشت . . . در وصاف ( ص 434 ) : يك ماه\r\n","page_name":" 95 ","page_number":109},
  {"content":"\r\n\r\nو و الا گهرى يگانه بود خصايصى كه در ذات شاهانهء او جمع آمد از تير اندازى و نيزه گذارى و استحسان خط و عبارت و لطف و محاوره و اشارت وحدت ذهن و ذكاء قريحت ديگر اسلاف او بدان محظوظ نبودند فاما چون از پدر يتيم ماند و بتأديب و ارشاد مشفقان كما ينبغى تهذيبى نديد و تجربت روزگار نيافت و در ريعان شباب و عنفوان زندگانى متكفل امر سلطان شد بتقويم امور ملك بر وجه حزم و تفكر قيام نتوانست نمود و نوبت دولتش خود چندان بر نداشت و اركان و اعوان دولتش بعضى از نصح و اخلاص او دور بودند و طايفهء از حليهء ژرف بينى و بعد فكر و غور و غايات كارها دانستن عاطل ، در مصالح و مهمات تدبيرى چند انديشيدند و راى زدند كه صلاح و صواب هزار فرسنگ از آن دور بود ، بوقت آنكه خبر طامهء كبرى اعنى وفات پادشاه مغفور عادل غازان خان برسيد اعلان و اظهار بشاشت كردند و مولانا مجد الدين گيلى را كه علامهء كرمان بل واسطهء عقد قضاة زمان بود و در اكثر اقسام علوم لا سيما فن جدل و خلاف بىهمال و از حكم يرليغ به قضا و مصالح دنيائى و ديوانيات آمده بگرفتند و بزارى زار شهيد گردند و ايلچيان و متعلقان امرا و وزراء حضرت را در قبض آوردند و لشكر بر مولانا صدر - الحق و الدين تا سيرجانرا از دست او انتزاع كند كشيدند و چون اقاليم ايران زمين مساحب اذيال نسابم رياح معدلت و مطالع تباشير انوار صباح نصفت سلطان اسلام پادشاه و شهنشاه هفت اقليم ، داراى ربع مسكون ، خلاصهء ادوار گردون ، صاحب الخاتم فى ملك العالم غياث الدنيا و الدين اولجايتو سلطان گشت و صداء نوبت همايونش غلغله در طارم نيلگون افلاك و هفت گوشهء مثلثهء خاك افكند راى ممالك آراى معدلت فزاى ظلمت - زادى خدايگانى آن اقتضا فرمود كه زمام حل و عقد و مفاتيح قبض و بسط امور اين ولايت در قبضهء شايستگى بندهء معتمد عليه نهد . بعد از اجالت قداح استشارت و تقديم شرايط استخارت قرعهء اختيار بر ملك اسلام غرهء ملوك و حكام ممالك ايران ناصر الحق و الدين محمد بن برهان زيد جلاله كه حقوق عبوديات و سوابق بندگيهاى قديم و حديث ثابت داشت و مرموق عين عنايت پادشاهان و جهانداران شده و در عهد مبارك غازانى در صدد عظايم اشغال و جلايل اعمال آمده و اقوال و افعالش دايما پسنديده افتاده و بكم آزارى و نيكوكارى و رويت رزين و فكر متين و رواى ملك آراى و راى مشكل گشاى و وقار وافر و حلم متكاثر مذكور و عدالت موفور و نصفت نامحصور مشهور و موصوف بود انداختند و مولاناء اعظم صاحب معظم صدر الحق و الدين را به راه وزارت و حكومت ديوان كرمان معين گردانيدند و حكومت و امارت خطهء سيرجان خود حاصل داشت .\r\nو ايشان امور كرمانرا در سلك استقامت اطراد دادند ، ملك اسلام ناصر الحق و الدين بر وجه نصرت بىزحمت تيغ و سنان اطراف را مضبوط فرمود و در تصرف گرفت و\r\n\r\n","description":"","footnote":"","page_name":" 96 ","page_number":110},
  {"content":"\r\n\r\nبعد از دو سال فتح ريقان و استخلاص قلعهء آنجا كه نشيمن آن بقية السلف شهاب الدين ريقانى بود خدمتش را ميسر شد و با قاصى مكرانات و حدود گيج با لشكرها درآمد و ملوك آنجا انقياد نموده بطاعت استقبال كردند و مولانا صدر الحق و الدين دست استعداد از آستين كفايت بيرون آورد و بر وفق عدالت و مقتضى نصفت تدبير امور و تنسيق احوال جمهور فرمود و بر وجه بصيرت و اصابت راى و رويت متصدى امور ديوان و ولايت و سپاه و رعيت شد و بيمن مساعدت و معاضدت و بركت موافقت و مصادقتى كه بينهما ممهد بود مشارع و مشارب اين ملك را از كدورات پريشانى منزه و مصفى مىداشت تا جمعى مردم بواسطهء انحطاط از درجهء اعتبار و سقوط از پايه و مرتبهء كه داشتند طايفهء اراذل بى سر و پاى را چون يحيى عمار و سعيدك جوجردى و ابراهيم را بر رفع و ايغاقى تحريض نمودند و بدان واسطه زيان و ضرر بسيار بأذيال حال و جاه و جلال حكام راه يافت و هلم جرا تا اكنون در عقايل آن مرض مزمن اعنى افساد ايغاقان مانده‌اند و كرمان بدين موجب سمت مزيد خرابى و رقم نقصان عمارت گرفت و عجيبتر آنكه برقرار سخنان آن مفسدان را مجال مىنهند و در تدارك و تلافى سعيى نرفت ،\r\n قصه‌ها مىنوشت خاقانى * قلم اينجا رسيد و سر بشكست \r\nبر وفق تقدم فرمان مطاع مخدومى خسروى عادلى زيد نفاذا در مدت يك ماه اين تاريخ باثبات و تحرير پيوست و هر فاضل منصف و فصيح متفنن و بليغ محقق كه درين مخدرهء تتق جزالت به عين الرضا نگرد و به نظر انصاف مطالعه كند و در سياقات مطرب و ايرادات معرب و عبارات مهذب و استعارات مستعذب و تلويحات لطيف و تصريحات ظريف و الفاظ انيق و كلمات رشيق آن تأملى بسزا فرمايد\r\n داند كه درين صناعت امروز * كس نيست چو من زمانه‌افروز \r\n در ملك سخن مرا رسد فخر * سلطان سخن منم و لا فحر \r\nاگر از جناب جلالت خدايگانى صاحب قرانى لازال محط رحال الجلال و مهبط هلال الأقبال ملحوظ افتد ذلك ما كنا نبغ ، هيچ باقيش در زمانه نماند\r\n و كن فى الحلم يا خير البرايا * سليمانا و كن فى العمر نوحا \r\n\r\nتتمة التاريخ « 1 »\r\nچون در شهور سنهء خمس عشرة و سبعمايه در طرد و ترحال و پريشانى احوال به حكم اشارت واجب الامتثال مخدومى كه جامع فضيلت سيف و قلم و افضل امراء ترك و عجم\r\n\r\n\r\n","description":"","footnote":"\r\n( 1 ) - اين تتمه در نسخهء لندن نيست فقط نسخهء استانبول آن را دارد و آن متضمن اغلاط فراوان و در بعضى مواضع به كلى لا يقرء است و به همين جهت تصحيح پاره‌اى از كلمات آن ميسر نشد .\r\n","page_name":" 97 ","page_number":111},
  {"content":"\r\n\r\nبود بيض اللّه غرته و نور حفرته اين تاريخ را باتمام رساندم و بعد از آن بمدتى اندك آن امير فاضل نواز با اكثرى از معاصران و امراء صاحب شوكت جبار و وزراء عالى مرتبت نامدار از جور دنيى غدار و دور فلك غاش غرار متوفى و مندرج شدند و نكبات متنوع و محنتهاى جانگزاى به حال اشراف كرمان راه يافت و طايفهء اراذل در غدير تنقم و تغوير [ كذا 
  ] خاشاك از بر سر آمدند خواستم كه همچنانكه مطلع حكايات و شب اين تاريخ بانوار زيب و زينت شرح مناقب و مفاخر ذات و محامد و مآثر صفات بزرگان و تاجداران آن [ روشن 
  ] است مقطع اين سيف را بنشر معايب و مثالب و ذكر مساوى و مخازى و تعداد فضايح و قبايح اشرار اين ديار مذيل كنم تا خوانندگانرا اعتبار باشد و اثبات آن لطايف على مر الدهور و الاعصار ازين ضعيف يادگار ماند و در خلال قصص خدمهء آن شر ذمهء اقتام و فرقهء لئام يمكن كه بحسن سيرت و طهارت فضيلت و نقاء سريرت و يمن كردار و لطف گفتار مخاديم پسنديده آثار و عظماء رفيع مقدار مندرج گردد و روش و طريقهء خداوندان صاحب شوكت و مخدومان و الا رتبت كه ماحى رسوم جور و رافع مدعدت مواد فساد و اذيت آن اشرار شده‌اند ايراد كرده آيد و بالله التوفيق .\r\nهر چند از اهل كرمان عمرو وزيد باستعمال فنون مكر و كيد در تزلزل بنيان حكومت راسخ اركان حكام مىكوشيدند فاما در ايام الجايتو سلطان به حكم كمال حسن اعتقاد از فرط اعتقادى كه آن پادشاه را در فرط شايستگى و صولت و وفور اخلاص و شهامت ملك اسلام ناصر الدين بود سعى ايشان نامنتج وصف تدبيرشان مرتج نمىآمد و تير قصدشان بغرض نميرسيد ، سنگ راه بدندان مىگرفتند و آهنى سرد مىكوفتند و با درفش طپنچه مىزدند و خاك بر روى آسمان مىافشاندند و تير بجرم خورشيد مىانداختند و كرة بعد اخرى و ثانية بعد اولى در رفع و ايغاق بجان كوشيدند بعاقبت خائبين خاسرين مراجعت نمودند و حيل بينهم و بين ما يشتهون صورت حال آن مخاذيل ميشد تا اهل كرمان را طامهء كبرى آن آمد كه پسر محسن يهودى حلبى كه بجوهرى مذكور و مشهورست خرابى عالم و استيصال اعيان امم را از تأثير افتراق و دوران جمع نامهربان قدم در شاه راه اعتبار نهاد و هو لئيم ذاتى ، ذميم صفاتى ، بد كردارى ، سست شلوارى ،\r\n طالما حرا على العثنون سميا ( ؟ ) * و ملفقا للعصاء فى الجراب ( ؟ ) \r\nتا بطلب منصب برخاسته پس فروخته تا آبى به روى كار باز آرد ، آب از ديده رفته مذلت چهار پائى بسيار كشيده ، از مرتبهء خرى فراز آمده ، سخت و درشت فراوان چشيده تا بمنصب رسيده ،\r\n مخنثا و رمى الله الزمان به * بغادر للقيامى و هو منهاض ( ؟ ) \r\n ملحد و زنديق و سگ و باطنى * كافر و ملعون و سگ و متهم \r\n\r\n","description":"","footnote":"","page_name":" 98 ","page_number":112},
  {"content":"\r\n\r\nآن نجس و شوم و لئيم از لؤم آن خيبرى بىدين سزاى لعنت و نفرين\r\n لئيم لايهش الى المعالى * و لا يرعى لسابقه ذماما \r\nفذلك معايب و فهرست مثالب ، حقودى حسودى عنودى جمادى سگى بدرگى مخنثى بىنفسى مأبونى ملعونى خرى غرى لببى ذنبى و به ترتيب و تدبر ملك كه متضمن هزاران غرض بوده منصب ايناقى و اختصاص و مرتبت قربت و مكانت يافت و بر مقدم ايناق و فواقان ملك عادل حاكم على الاطلاق گشت و نفس ناطقهء او شد و شيئا فشيئا استيلا و استعلاء او زيادت گشت و يوما فيوما تسلط و تمكنش تبسط مىپذيرفت تا امراء دولت و وزراء حضرت در معضلات امور ملك با وى مشورت آغازيدن بكردند و قصد و جنايت او در دماء و اموال اهل اسلام مؤثر گرديد و رقم دامادى مخدوم خود يافت و بكبر و غرور و نخوت پاى بر گردن اصحاب ديوان و اكابر جهان نهاد و شرم و آزرم برداشت و در عشر و سبعمائه تحصيل اموال كرمان بخدمتى در دماغ او نهادند و يك سال به مجرد محصلى اكتفا نمود و بعد از آن در حكومت و تصرف كرمان طامع و راغب شد ، مستنايى را همچو خود در استجماع خصال ذميمه و افعال ناپسنديده بكرمان فرستاد و در خبيثى و ناكسى و مأبونى نايب همچون منوب بود فاما اين در حدت و تهور و طيش و تهتك سرى داشت كه او نداشت و هو ابن خاله و غزنين و كرمان از آن روز باز مصب هبوط عذاب هاى گوناگون و مهب صرصر بلاياى متنوع شد و سوء المزاج پريشانى درين ولايت بوجهى عارض گشت كه از داروخانهء تدبير هيچ مدبر صاحب اقتدار شفاء آن متصور و ممكن نبود و حكام و خواص و عوام بدان درد بيدرمان گرفتار آمدند و در آن بيابان بىپايان‌هايم و متحير بماندند چه اگر بر غير اختيار قوتى و فعلى كه نه ملايم طبع نواب آن سفله افتادى صادر شدى هزاران افترا كه باستيصال كلى سرايت كردى بر وضيع و شريف كردندى و بتهمتها كه مفضى شدى بمضرتهاى جانى و مالى حاكمان و محكومان را متهم گردانيدى و چون خاطر پليد آن شيطان مريد تنكرى گرفتى و بزرگان و اعيان كه او را هم در صف النعال مذلت ديده بودند چندانچه بزلال تواضع و تذلل خواستندى كه آن غبار را از صفحهء ضمير آن ملعون زايل كنند صورت نبستى و بوقاحت و سفاهت پيش آمدى و قدما قيل : من لانت اسافله صلب اعاليه . آبى كه ز چشم رفت كى آيد باز ، و با من كه حقوق مصاحبت و ممالحت قديم ميان ما ثابت بود و تصورم آنكه چون از سقاط زمان دون و نفايهء ايام وارون سفلهء بىدين و سزاى لعنت و نفرين صاحب جاه با تمكين و ايناق امين مكين شده است صحبت و دوستى مرا فراموش نكند و حق صحبت و مخالطت قديم با من يكسو ننهد شيوهء غدر ورزيد و ازهاق و دفع مرا متشمر شد و در شهور سنهء خمس عشره و سبعمائه بمقام محمود آباد گاويارى از آن در قبض قهر\r\n\r\n","description":"","footnote":"","page_name":" 99 ","page_number":113},
  {"content":"\r\n\r\nآورد و جهودان سگ صفت را بر من موكل گردانيد و سياط عظيم بر من مسلط گردانيدن روا داشت و دو هزار دينار جرمانهء گناه ناكرده و غرامت سخن ناگفته از من بستد ، و يكى در دو استقراض كرده و بدان سك و اتباع دادم و مخدوم ملك اسلام خلد جلاله و دام ظله مطلع شد و در شبى از محبس مرا پيش آن مجرم بردند و چون مرا بديد و سخنان ضراعت آميزم بشنيد غاليه‌دان بجنبانيد و ژاژى چند بهم درخاييد چون مخنث كه علك خايد يا ماده خركس نرخر گايد ، و مشتى دروغ در من نمود و از شيشهء تهى ساعتى سرم اندود\r\n مواعيد ما يعنى قتيلا و انما * اكاذيب ما يعنى بها السالط البدل ( ؟ ) \r\nهر چه گفت محال بود و وعدهء كه داد سر بسر زرق و احتيال ، كسراب بقيعة يحسبه الظمآن ماء حتى اذا جاءه لم يجده شيئا . و سال ديگر بدان وقت در ورطهء نكبت افتاد و روزگار خرمن حشمت آن ناكس بباد مذلت برداد و اوراق جاه و جلالش رقم اهانت يافت و در خلاقت و مذلت در دوزخ شتافت و من در عزاگاهش و ماتمش حاضر بودم بوقت آنكه نعش نحسش را كه چهار روز در صميم كرمان بر در خانه نهاده بودند و از رايحهء كريهه و منتن آن همسايگان از آن خانه‌ها منزعج شده و برداشته بمقابر جهودان تبريز مىبردند شماتت‌كنان نظاره مىكردم و مىگفتم :\r\n لعن الله اعظما حملوها * نحو دار البلى على خشبات \r\n اعظما تبغض النبي و اهل ال - * بيت و الطيبين و الطيبات \r\nظلم كردن آسان كاريست ليكن عاقبتش سخت دشوار است ، آن بدبخت آنچه از من بظلم بستد برو نماند و مثالب آن بر ميان جاويد بماند ، اگر آن ذمى بجاى من بد كرد بد ديد و تا قيامت بواسطهء مطالعهء اين تاريخ مخازى و مساوى او خواهند گفت و شنيد ،\r\n تو گم شدى و نيست و فعلم نشود گم * تو كم شدى و كاست و فضلم نشود كم \r\nو زمان امتداد اين بليت چهار سال برداشت و بعد از انطواى بساط جهانبانى اولجايتو ، سلطان مخدوم ملك اسلام ناصر الدين رعايت جانب مصلحت خاصه و ولايت و رعيت را به حضرت پادشاه اسلام و خدمت امراء عالم و وزراء شتافت و سوابق عنايت مخدوم نوين كامكار خسرو جهاندار عادل دولت يار چوپان نويين ، آن ملك ملك سيرت را در ظل حمايت و تربيت مأوى داد و در عداد نواب و اعيان آن حضرت انتظام يافت و از حكم يرليغ پيش از وصول او باردو ديگرى را بامارت كرمان موسوم فرموده بودند و بعد از نهضت ملكى به چهار ماه فرزند شايسته‌اش ملك جوانبخت شهريار فرخنده طلعت پاك\r\n\r\n","description":"","footnote":"","page_name":" 100 ","page_number":114},
  {"content":"\r\n\r\nعقيدت مرزبان با حيا و حميت قطب الدين نيك روز و اذناب و نواصى و اتباع و حواشى را از مقر عز ولايت كرمان از عاج حاصل آمد و بوصول حاكم مجدد بكرمان عقيدت نهضت ايشان اتفاق افتاد .\r\nذكر رسوم ذميمه و بدع شنيعه كه در آن عهد باحداث رسيد بيان و بنان از اكناه آن عاجز آيد ، هر قاعدهء ظلم و بيداد و رسم و احداث كه نهاده‌اند بر مضمون : من سن سنة سيئة فله وزرها و وزر من عمل بها الى يوم القيمة همچنان متبوع و معهود خواهد ماند .\r\nو ملك قطب الدين چون بشرف تكيشميشى استسعاد يافت راى عالى آراى پادشاه اسلام و تدبير مخاديم مفضى آن آمد كه كسوت منصب امارت و حكومت كرمان را بر قد شايستگى او دوزند و حكم يرليغ بتقليد و تفويض منصب پدر نامدارش به دو نفاذ پذيرفت و مدت شش ماه كرمانيان تمتع اين رفاهيت و رفاقت استنشاق نمودند تا آن جماعت ببذل اموال و فنون سعى و تكاپوى باز متقلد امارت گشتند و اين مقدمهء دولت و فاتحهء سعادت اين شهريار كامكار آمد عسى ان تكرهوا شيئا و هو خير لكم چه نقطه‌آسا مقيم دائرهء ملازمت بندگى مخدوم اعظم خسرو امراء جهان شد و چون ملك اسلام ناصر الحق و الدين از حكم يرليغ بتصدى معظمات امور و مهمات ممالك اسلام و تكفل مناصب بلند و تقلد مراتب و اشغال گرامند آن ديار موسوم شد متوجه آن صوب گشت اين جوان دولت و سعادت كردار مصاحبت بندگى ركاب همايون اختيار كرد و پرگاروار پاى از جادهء اعتكاف آستان درگاه آسمان پناه بيرون ننهاد تا بوقت آنكه خصوم و اعادى محاربت و مقاومت مخدوم خسرو جهان را سگاليده و مقاتلت و مقارعت را انديشهء لشكرها تعبيه كردن بقتال و جدال پيش آمدند و مقارن اشتعال نوائر حرب و هبوب روايح طعن و ضرب پدر نامدارش ملك اسلام ببندگى خسرو عادل پيوست و در آن موقف مشهور پدر نامدار و پسر كامكار در متابعت و ملازمت رايات خسروى بخدمات محمود قيام مىنمودند و چون از هر دو جانب بتيغ نيلوفرى زمين مصاف را لاله‌زار كردند ويلان كارزار را كشتهءزار لطف يزدانى جوشن حمايت در تن مبارك نويين كامكار پوشيد و عون ربانى خود عنايت بر خسرو جهاندار نهاد و از آن معركه سالما بيرون آمد ، پدر و پسر برقرار ملازمت خدمت ركاب بوده بدار الملك سلطنت تبريز اولا و پس بدار الملك سلطانيه ثانيا رسيدند و بدريافت شرف بندگى پادشاه اسلام مشرف شدند و چون آن مخاذيل با عساكر جرار در زنجان مصاف دادند در بندگى رايات پادشاه اسلام و موكب عالى خسرو جهان آثار كجاميشى و نيكو بندگى باظهار رسانيدند و پس از آنكه از مهب\r\n\r\n","description":"","footnote":"","page_name":" 101 ","page_number":115},
  {"content":"\r\n\r\nتأييد آسمانى و نصرت ربانى نسيم فتح و ظفر بر عذبات رايات فرخنده آيات پادشاه جهان و نويين صاحب قران وزيد و اعادى و عصاة طعمهء جارحهء تيغ بران و زقهء بازان تير و سنان شدند و مآثر آن فتح نامدار بر صحايف ليل و نهار نگاشته آمد طارت حتى الخافقين اخبارها و انارت فى المشرقين انوارها و ضربت على الفرقدين سرادقات صيت آثارها و التهب مذحان النسرين بارقات شهرتها ، ملك عادل نامدار و ملك زادهء پردل كامكار از اقسام عنايات و سيور غاميشىهاى پادشاهانه و انواع اصطناع و اسراميشيهاى خسروانه بحظ اوفر و قسط اجزل محظوظ گشتند ، پدر ستوده آثار نايب ممكن و معتمد عليه مؤتمن پيشگاه خسرو جهان آمد و پسر پسنديده كردار بامارت لشكرهاى كرمان نامزد گشت ، وين اثرها هنوز در سحرست ،  وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ  ،\r\n عروس مملكت آن در كنار گيرد تنگ * كه بوسه بر لب شمشير آبدار دهد \r\n ز صد دلير يكى باشد آنكه توفيقش * حسام قاطع و بازوى كامكار دهد \r\nو چون محفوف الطاف و ايادى و انعام و اكرام باكر و غادى خاندان ملكى از مدت هفده سال باز ذمت اين بنده مطوق است و گوش و گردن حال و روزگارش بانواع اصطناع ملوكانهء ايشان گران بارشمهء از شرح مناقب ذات و مآثر صفات اين ملك جوانبخت دادن مناسب حق نوازى دانستم بوقت آنكه كرمان محط رحال جلال و مخيم خيام عز و اقبال ملك اعظم شد هر چند اين شهريار در حداثت بلوغ و صباح شباب بود و از نهايت طفوليت به حد استقلال رسيده و دست تكليف لب او را از شيرصبى نشسته هنوز شاخسار زندگانى و شكوفهء كمال معانى بر نداده بود و سر و چمن قدرش در هواء حسن خصال تمام بالا نكشيده فاما بديدهء يقين از زوايا سجايا و مخايل راه فراست بىهيچ ريبت مىتوانست شناخت كه هر چند بيشتر بمراتب شايسته و مناقب بلند خواهد رسيد .\r\n هم ز خردى بىنظيرى در بزرگى زانكه بود * در ازل لطف الهى را بسعى تو نظر \r\nبل از اعالى درجات كمالات و اقاصى مراتب مقامات ملوك صاحب دولت در خواهد گذشت و در فنون و صنوف معالى مشار اليه شد\r\n ان السرى اذا سرى فبنفسه * و ابن السرى اذا سرى اسراهما \r\nو روز بروز بتأديب و تهذيب پدر و ارشاد و تلقين جد و بخت جلال ملوكانه و خصال\r\n\r\n","description":"","footnote":"","page_name":" 102 ","page_number":116},
  {"content":"\r\n\r\nخسروانه مترشح گشت و سنة بعد سنة بر مراقى و مدارج و مراتب و معارج مكارم اخلاق بتناسب طيب اعراق ترقى نمود و شهباز همت والاش در هواء مجد و علاء و قضا و قدر و سنا بجناح و حق على الصقر پرواز كرد تا مناشير منصب شهريارى را مستعد و ملابس مراتب امارت و سرورى را مسمى گشت ، الحمد للّه قصيدهء مملكت دارى را باستجماع كمالات نفسانيه بيتى آمد معنىدار و خزانهء مفاخر و بختيارى را باسباب فضايل انسانى درى گشت شاهوار و در اول اضاءت شعلهء نشاط و مبدأ نماء شعبهء نبات كه مزلهء اقدام كلام شبان و جوانان باشد بمدد همت انواع بزرگى و بزرگوارى در تحت تصرف و سمت خويش آورد و باشارهء عقل بمناهج اكتساب فنون هنر و آداب رفت ، در حداثت سن سير مكارم را ناشر گشت و در عنفوان شباب سيرهء اولى الالباب را مباشر آمد ، علمى موقور و وقارى نامحصور حس اعتقادى در اعلى مدارج كمال و صورتى مناسب حسن خصال\r\n احمد كه جهان منقلب قدرت اوست * دادست ورا دو هنر و آن دو نكوست \r\n هم سيرت آنكه دوست دارد كس را * هم صورت آنكه كس ورا دارد دوست \r\nو خاطرى وقاد و قريحتى نقاد و ذهنى منقاد بر جزويات و كليات امور و اشغال ، راى مملكت آرايش مطلع و بر نقير و قطمير اشغال و اعمال و مداخل و منال فكر پاى بر جايش واقف ، در ميدان محاربت چون بيژن صف شكن و در مضمار مخاصمت چون رستم مرد افكن آمده يمن هناك من النفس الامارة بالخير و العقيدة المصروفة على الاحسان و البر و الشجاعة التى ازرت فى زمانه سهراب فى ايامه و الخلق الذي لو مزج بالبحر امحى لمدودته و ملوحته ما لم يسمع بمثله خبرا لاحد من الملوك الجبابرة و عظماء الاكاسرة بأى سمع\r\n ثناى مدح رهى بر جناب تو نرسد * مگر به قوت پر دعا كند طيران \r\n هزار سال و نباشد هزار سال بسى * به حكم كام دل و كار مملكت ميران \r\nچون كرمان مدت دو سال مهبط انواع فتنه و بلا و مناخ ركب فنون فساد و عنا آمد و روزگار حكومت مولاناء مرحوم صدر الحق و الدين كه قهرمان ولايت وراعى رعيت و حاكمى با شوكت و كفايت و والى و افسر استعداد و درايت بود مندرج گشت و من انقرض فادح و سمابيت ابتلا عفرجه تمامتر روى نمود دلم كه چون گلوگاه ناى و سينهء چنك تنك و روزگارم كه چون زلف بتان گنك و رخسار سياهان زنگ شبرنگ گشت او تار موسيقار جمعيتم به ناخن روزگار ستيزه‌كار گسسته شد و ابواب مداخل و مرافق وصول مال به كلى بر روى روزگارم بسته آمد احرام كعبهء آمال و امانى و قبلهء مرادات و سعادات دو جهانى اعنى جناب جلالت مآب اين شهريار كامياب بستم و قبول و صباى وحى و نسيم نعيم از مهب رضاء خدايگان بر اغصان پژمرده و بستان بىطراوت روزگارم وزيد و صبح بختم از مطلع اميد دميد ، -\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nروز بازار حالم كه چون طرهء سياه دلبران شكسته بود بخريدارى لطف اين شاه فلك رفعت چون غمزهء دلبران مزيد ، نهال جمعيتم كه در خشك سال نامرادى ذبول يافته بود بزلال افضال و نوال اين شهريار بىهمال شاداب و شجر اميدم ثمرهء مقصود بار آورد ،\r\n ز لطف آن كرده او با جان غمناكم كه در شبها * كند با كشتهاى تشنه بارانهاى آزارى \r\nانديشه و پيش نهادم آنست كه مجلدى ديگر تلواين تصنيف سازم و از نهايت دولت و سلطنت قراختاى كه آن بدايت و رايت حكومت ملك ملوك الاسلام ناصر الدنيا و الدين الى يومنا هذاست قصص احوال و داستان آثار حاكمان و محكومان كرمان مشروح در قلم آورم و ديباجهء آن دفتر بزيور لقب و نام يك دانه عقد مهترى يگانهء مهد سرورى لمعهء رخسار و الا گهرى حاصل مجموع صورت گسترى جامع تفاضل پر هنرى باقى حساب مكرمت‌پرورى ملك اعظم و دستور معظم ، سرور و سر دفتر حكام عجم ، يادگار عصبهء وزراء رفيع مقدار خلاصه و زبدهء عشيرهء اعيان نامدار ، محيى رسم العطف و الكرم ، مالك اعنة السيف و القلم ، والى محاسن الشيم و معالى الهمم\r\n صاحب كافى يسار نوال * خواجهء مهر راى گردون فر \r\n حاكم عصر سعد دولت و دين * اختيار خداى و فخر بشر \r\nكه طالعش نقيض سعود عالم علوى خوانمش مسعودست و خوان لطفش ظل ممدود و درخت بختش سدر منضود موشح گردانم ، باشد كه بيمن خاطر عاطرش ربع مدروس عالم رونق طراوت گيرد و بخت منحوس روزگارم رقم سعادت پذيرد پدر نامور و اعمام كرامم را دولت معاضد وجد مساعد بود تا بر نطع مكنت و عرصهء دولت مجال تمام يافتند ، يكى را بسخنان مهذب در اقليم عراق دبير بىنظير على الاطلاق دانستند و ديگرى را بخصال منتخب در كشور كرمان مدبر عالى مكان و مرتب قهرمان شمردند و ثالث الاخوان را كه نصير ملك و ظهير الدين بود صاحب بريد سرحد كرم و احسان تصور كردند و آخر الاخوه خود بر ملك زهد و تقوى و سپهر علم و فتوى آثار فضلش چون شهاب ثاقب ساطع و انواع مفاخر و مآثرش چون اشعهء مهر لامح و لامع آمد ،\r\n و انى لمن قوم اذا انتم اللئا - * لى تلقوا صرفها بالتيمم [ كذا ؟ 
  ] \r\n فذا فى الورى فى كل يوم تومهم * صدورهم فى كل يوم يصدر [ ؟ 
  ] \r\nفاما در سن هفت سالگى بداغ يتيمى موسوم گشتم و هر چند از افنان دانش و اغصان علوم اقتطاف ثمرهء فضيلت كما ينبغى نتوانستم كرد ليكن همين ارشاد عم جزاء اللّه عنى خير الجزاء از اقران و اكفاء خويش را باندك هنرى آرايش دادم و چنانچه عادت چرخ جاهل نواز پرستيز و شيوهء گردون افاضل آزار شر انگيزست حرفت ادب و نحوست طالع علمى در روزگارم رسيد و با آنكه سالها در بارگاه سلاطين گردن كش و خواتين\r\n\r\n","description":"","footnote":"","page_name":" 104 ","page_number":118},
  {"content":"\r\n\r\nبلقيس وش و ملكات و حاكمات با داد و دهش با انشاء ممالك انشاء هم قلم و هم زبان و بارها عقد دستار جمعيتم چون زلف بتان ماه پيكر مشوش شدست و عهد ناپايدار رفاهيتم چون مذاق فراق دوستان مهرپرور ناخوش آمده و با ضعف و عدم قوت بكرات در اسفار شاق متحمل فنون مشاق كه راسخات جبال از حمل آن ابا نمايد گشت چه اگر احيانا روزگار ستيزه‌كار بسعادت گونهء موانات مىنمودست از مقتضاء تقدير ربانى و وضع آسمانى اين منحت بمحنت و اين عطيت ببليت و آن صباء قبول بنكبات متبدل مىشده شكوفهء مراد از اكمام وعده هنوز نشكفته و انوار صباح اوميدى ندميده ديگر باره از وحشت ظلمت روزگارم آشفته مىشد و خيفاء زمانه نمد زين هنوز خشك ناكرده ابلق روز و شب باز حرونى و توسنى آغاز مىنهاد ، فى الجمله\r\n تمتعى كه من از فضل در جهان بردم * همان جفاى پدر بود و سيلى استاد \r\nهلال بخت افاضل خود چون هلال شب شده است كه از آن نوميد نبوند ، نجم طالع هنرمندان را آفت اذا هوى از پس است ، اگر چه بفضل زينت آرايش جهانند از ذخاير جهان دائما بىنصيب باشند\r\n يا فاضلا ترجو السعادة و العلى * هيهات تضرب فى حديد بارد \r\n من اين ترجوا الفاضلين سعادة * و المشترى ابدا عدو عطارد \r\nفاما . . . دامن همهء عيبها بپوشد من با وى اگر چه همواره چون كوكب منير در معرض خطر و زخم حوادثم و از درياى تنعمات دنياوى جز قدرى آب بر كف نگرفته‌ام كه بدان دهان قناعت را تر مىدارم نخواهم كرد كه دنيا بحذافيرها مرا باشد و من جاهل باشم ، آرى چون رباع كرمان مناخ ركب افضال و احسان آن خواجهء عالى مكان آمد و من بنده را داشت و از احمال انعام و اكرام و اعظام و اجلال و احترام كه سجيت كريم آن خلاصهء انام بدان مجبولست و تبجيل و اعزاز و تأهيل و اهتزاز كه طبع لطيف آن زبدهء نتايج ليالى و ايام بر آن مفطورست بهره‌مند و محظوظ و از مجارى دلدارى مجذوبانه لذات آب زندگانى بكام جان رسيد و از ذوق افاضل نوازى عالى همتانه طراوت اوايل زندگانى چون شراب ارغوانى در وجودم سريان كرد مىخواهم كه بر مقتضاء :\r\n لا خيل عندك تهديها و لا مال * فليسعد النطق ان لم تسعد الحال \r\nمشام جهان را بروايح نشر مدايحش معطر و مبخر گردانم و مسامع عالميان را بزيور ذكر صيت مكارم محامدش مشرف و مشنف دارم و لباس مطالع و مقاطع رسايل و تصنعات را عموما و تتمهء تاريخ كرمان را خصوصا بطراز لقب و نام مباركش مطرز و معلم دارم و\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nاساس دولتخواهى و ثنا گسترى را بدان واسطه مشيد و محكم كنم و چون تا اكنون كه سنم از پنجاه گذشت خلفى نداشته‌ام كه احياء نام سلف كند سخنان فصاحت‌آميز و عبارات ذوق‌انگيز را يادگارى گذارم ،\r\n فان يك فضل المرء يذكر بعده * فلم يبق لى فى الدهر ما ابن سوى الفضل \r\nاقطار ديار و امصار بانوار حسن كردار اين حاكم معدلت شعار و داور ستوده آثار اعوام نهمار منور و روشن باد و آفاق رباع و بقاع بقطار فيض مدار اين قهرمان و الا مقدار گلشن ، اهالى كرمان از استقلال بظلال اشفاق و اسبابش بهره‌مند و متمتع و اذيال جاه و جلالش از سبب تب زوال محمى و ممتنع ،\r\n و لازلت محروسا محاطا بدولة * و دام لك العز المؤبد و العمر \r\n مخلص دولت ترا ملك جهان بكام باد * رايض قدرت ترا توسن چرخ رام باد \r\n- انجام -\r\n\r\n","description":"","footnote":"","page_name":" 106 ","page_number":120},
  {"content":"\r\n\r\n\r\n1 - فهرست اعلام تاريخى\r\nآدم 56 ، 57\r\nآرغوتاى 37 ، 38\r\nآزرميدخت 40\r\nآصف وزير 83 ، 92\r\nآفاق ملك ( بارى ) 24\r\nآينه غازى 78 ، 82\r\nاباقا خان 46 - 49 ، 52 ، 71\r\nابراهيم 97\r\nابراهيم سكورچى 78\r\nابراهيم طيبى ( جمال الدين ملك اسلام ) 41 ، 75\r\nابش خاتون 56\r\nاحمد بندقه ( خواجه فخر الدين ) 20\r\nاحمد بن پهلوان ( نصرة الدين ) 30\r\nاحمد بن تاج الدوله ( فخر الدين ) 29 ، 34\r\nاحمد تگودار ( سلطان ) 52 ، 54 ، 55\r\nاحمد خالدى زنجانى ( صدر الدين ) 40 ، 82\r\n79 ، 83 ، 91\r\nاحمد ميمندى 91\r\nاختيار الدين 20\r\nاختيار الملك - ظهير الدين عقيلى\r\nاردشير بابكان 13\r\nاردوقيا 59 ، 62\r\nارزلاق ( ركن الدين ) 20\r\nارسلان ( ملك ) 18\r\nارسلان شاه از سلاجقهء كرمان 18\r\nارسلان شاه از سلاجقهء عراق 18\r\nارغون آقا 47\r\nارغون خان 54 - 56 ، 59 - 62\r\nاسفهسلار ( اتابك قطب الدين ) 56 ، 57\r\nافريدون 8\r\nافضل الدين منشى 17 اغور ملك جغرى 24\r\nالب ارسلان 19\r\nالغ سلطان - براق حاجب\r\nالغ ملك 31\r\nامام الدين بن محيى الدين 51\r\nاميه ( بنى ) 3 ، 14\r\nانوشروان 8 ، 13\r\nاورخان 27\r\nاوغان 58 ، 69 ، 76\r\nاوغانيان 84 ، 86\r\nاوكاخاتون زن ركن الدين سلطان 37\r\nاوكاى نويين 35\r\nاوگتاى 31\r\nاولجايتو سلطان 96 ، 98 ، 100\r\nاياز ( بهاء الدين ) 75\r\nايرانشاه از سلاجقهء كرمان 17\r\nايراموكى 73\r\nايراموك 76\r\nايرنجين پسر سيسى نويان 75\r\nايسن ازجوارى پادشاه خاتون 73\r\nايسن قتلغ نويان 8 - 9\r\nايلچيان طغاى 69\r\nايلچيداى 72\r\nايلمنگو ملك 31\r\nباتوشين تيمور 58\r\nباتيمور برادر طولاداى يارغوجى 73 ، 76\r\nبارى - آفاق ملك\r\nباطنيان 17\r\nبايدوايلچى 55\r\nبايدوخان 75 ، 77 ، 78\r\nبايلاق خاتون ( معز الدين ) 68 ، 69 ، 78\r\n\r\n","description":"","footnote":"","page_name":" 107 ","page_number":121},
  {"content":"\r\n\r\nبديع الدين عين الملك مستوفى 24\r\nبراق اوغول 46 ، 47\r\nبراق حاجب ( نصرة الدين قتلغ خان الغ سلطان )\r\n5 - 22 - 26 ، 56\r\nبرهان الدين برهانشاه 43\r\nبرهان الدين برهان الشريعهء بخارى 44 ، 58\r\nبرهان الدين بن خليل كرمانى 45\r\nبرهان الدين بن سلف الدين با خرزى 43 ، 58\r\nبرهان ملك 33\r\nبزرجمهر 92\r\nبغاتكين 20\r\nابو بكر خليفه 1\r\nابو بكر بن سعد بن زنگى 26 و 29 و 30\r\nابو بكر بن على ملك زوزن ( قوام الدين\r\nمؤيد الملك ) 20 - 24\r\nبكيت ملك 38\r\nبلقيس ملكهء سبا 40 ، 55 ، 59\r\nبورانجين اكاجى 72\r\nبوسوقا گوركان 56\r\nبوقا چينگسانگ 60 و 62\r\nبوقا يولدوجى 81\r\nبهاء الدين حويزى 44\r\nبهاء الدين ملك هرموز - اياز 75\r\nبهاء الملك نظام الدين ابو الكفاة 51\r\nبهاء الملك - حسن و نصر بن حسن طالبى\r\nبهرامشاه بن طغرلشاه 18\r\nبىبى تركان دختر ياقوت تركان 56\r\nبىبى تركان دختر قتلغ تركان 54 - 56\r\n59 ، 62\r\nبىبى تركان دختر قطب الدين محمد 35\r\nبىبى شاه اكاجى 31\r\nبىبى شاه خاتون 50\r\nبيكا ملك - توده سال\r\nپادشاه خاتون ( صفوة الدين ) 6 ، 35 ، 36 ،\r\n47 ، 51 ، 52 ، 56 ، 61 ، 69 - 78 پسر محسن حلبى جوهرى 98 - 99\r\nپوران دخت 40 ، 55\r\nپولاد ( امير ) 79\r\nپولاد چينگسانگ 81\r\nپولاد ملك 46 ، 51\r\nپولارغو 51\r\nپهلوان ( عماد الدين ) 30\r\nپيشداديان 77\r\nتاج القراء 17\r\nتاج الدوله نظام الملك ( فخر الدين ) 24\r\nتاج الدين اميران پسر ابو المعالى 66\r\nتاج الدين ابو بكر شاه ( مجد الملك ) 34 ، 37 ، 46\r\nتاج الدين تاج الشريعه 44\r\nتاج الدين تورانپشتى 65\r\nتاج الدين خوافى 41\r\nتاج الدين ساتيلمش 56\r\nتاج الدين سديدى زوزنى 42\r\nتاج الدين قاضى خواف 59 ، 75 ، 76 ،\r\n79 ، 82 ، 92\r\nتاج الدين ملك دينار 58\r\nتاج الدين ملك سليمان 68\r\nتاج الدين ملك يعقوب 51 ( رجوع كنيد\r\nايضا بعثمان )\r\nتازيك 36 ، 90\r\nترتاى ( امير ) 82\r\nترك يا اتراك 10 ، 16 ، 34 ، 90\r\nتركان خاتون - قتلغ خاتون\r\nتركمان باتراكه 76 ، 82 ، 85 ، 86\r\nتغماس 51\r\nتكش ( سلطان علاء الدين خوارزمشاه ) 4 ،\r\n19 ، 22\r\nتماجى ايناق 72\r\nتوتار ملك 33\r\nتوداى خاتون 78\r\nتوده سال سكا ملك 47\r\n\r\n","description":"","footnote":"","page_name":" 108 ","page_number":122},
  {"content":"\r\n\r\nتورانشاه بن جغر بيك ( عماد الدين ) 17\r\nتورانشاه بن طغرلشاه 18\r\nتوكان 69\r\nتوكان ملك 51\r\nتوكل بخشى 58\r\nتولاك پسر پولاد ملك 51\r\nتولى خان 56\r\nتيمور از امراى پادشاه خاتون 73\r\nتيمور بوقا 80 ، 83 ، 84\r\nتيمور ملك 29 ، 34 - ( رجوع كنيد ايضا به طايسى )\r\nجارغوتاى 37 ، 38\r\nجاماسب حكيم 13\r\nجغان ايلچى 76\r\nجغتاى 46 ، 49\r\nجرغوداى يا جورغوداى 72 ، 87 ، 88 ، 99 ، 91\r\nجلال الوزراء 19\r\nجلال الدين سمنانى ( مخلص الملك ) 57 ،\r\n60 - 61\r\nجلال الدين منكبرنى 21 ، 23 ، 24\r\nجمال الدين - عبد اللطيف و عمر الابهرى\r\nجمشيد پيشدادى 16 ، 24 ، 57\r\nجوشى 59\r\nجهان خاتون 30\r\nجينغاى 28\r\nچنگگر خان 5 ، 19 ، 56\r\nچوپان ( امير ) 100\r\nحام 17\r\nحاتم 91\r\nحاجى ( امير ) برادر نوروز 81\r\nحاجى طرغون برادر ديگر نوروز 81\r\nحافظ الدين نسفى 44\r\nحجاج سلطان ( مظفر الدين ) 35 ، 39 - 52\r\n62 ، 80\r\nحسام الدين غميتبور تاينگو 22\r\nحسن بلغارى ( شيخ صلاح الدين ) 44 حسن ( نصير الدين بهاء الملك ) 80 ، 85 ،\r\n88 ، 90\r\nحسنشاه ( علاء الدين بن حجاج سلطان ) 80 ، 81\r\nخاقانى شاعر 31 ، 97\r\nخان سلطان 50\r\nخداوند زاده ملك 51\r\nخرمنجى 88\r\nخلج 16\r\nخمارى چراغى 76\r\nخمانى 40\r\nخميتبور - حسام الدين\r\nخواجه جوق ( ركن الدين ) 28 - 37\r\nخوارزمشاهيان 4 ، 5 ، 22 ، 23\r\nدادار ( شيخ - ) 33 ، 34\r\nداود 82\r\nداود ملك 68\r\nدشمنزيار وفا ملك 36\r\nدفتر پهلوان 33\r\nديلميان 16\r\nدوندى شاه خاتون 80\r\nملك دينار بن محمد ( عماد الدين ) 19\r\nرحيم ( ملك - سلطان الدوله ) 16\r\nرستم زال 9 ، 24\r\nرشيد الدين - فضل اللّه\r\nرضى الدين نيشابورى ( خواجه ) 20\r\nرضى الملك - عثمان\r\nرفيع الدين ابهرى بكرانى شاعر 45\r\nركن الدين بكرانى رفيعى 93\r\nركن الدين دبيران - صفى الملك\r\nركن الدين مسعود ملك هرموز 75\r\nركن الدين - محمود شاه\r\nركنى ( خاتون ) 18\r\nروم 55\r\nرئيس دبير - عين الملك محمد بن طغرل\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nزبيده مادر امين خليفه 47 ، 56 ، 68\r\nزين الدين ماسترى 92\r\nسابق الدين علىّ 18\r\nسابكتمر بن سوغونجاق 50\r\nساتيلمش ( تاج الدين ) 46 ، 54\r\nساتيلمش ( ناصر الدين ) 81\r\nساسانيان 55 ، 77\r\nسال ملك 51\r\nسام 17\r\nسامانيان 15 ، 55\r\nسديد الدين ابهرى ( خواجه ) 41\r\nسراغاى 78\r\nسعد بن زنگى 19\r\nسعد بن ابى بكر بن سعد 30 ، 56\r\nسعد الدوله يهود 82\r\nسعد الدين وزير 104 ( رجوع كنيد ايضا به\r\nمحمد ساوجى )\r\nسعيد بن مطهر با خزرى ( سيف الدين ) 43\r\nسعيد ( نصير الدين ) 75\r\nابو سعيد ( شهاب الدين ) مؤلف تاريخ شامى 6\r\nسعيدك جوجردى 97\r\nسكرك 69\r\nسلجوق ( آل - ) يا سلجوقيان 4 ، 17\r\nسلطان ايداجى 59\r\nسلطانشاه بن خوارزمشاه 19\r\nسلطان ملك 50\r\nسلطان نسب خاتون 50\r\nسلطان يساول 81\r\nسكيتور نوئين 63\r\nسلغر سلطان لقب عمومى اتابكان فارس\r\nسليمان نبى 66 ، 97\r\nسليمانشاه پسر ركن الدين سلطان 30 ، 37\r\nسنجر بن ملكشاه ( سلطان ) 57\r\nسنكر ملك 24 ، 34\r\nسوغونجاق 35 ، 54 ، 48 ، 75\r\nسونج ملك 23 ، 27 سواتو 37 ، 38\r\nسيده خاتون 40\r\nسيرامون 69 ، 75 ، 78 ، 79\r\nسيف الدين باخرزى - سعيد بن مطهر\r\nسيف الدين بيتكچى 35\r\nسيف الدين سنقركا 31\r\nسيف الدين شادى 31\r\nسيف الدين ملك 51 ، 55\r\nسيف الدين نصرت پادشاه هرموز 51\r\nسيف الدين نهى 55\r\nسيمورغتمش ( جلال الدين ) 35 ، 48 ، 50 - 73\r\n75 ، 77\r\nسيوكشاه ( غياث الدين ) 36 ، 53 ، 55 ، 56\r\n62 ، 69 ، 80 ، 81 ، 88\r\nشادى ( امير ) 76 ، 83\r\nشاه جهان ( قطب الدين ) 69 ، 84 ، 95 - 97\r\nشاهان بخارا ( فرزندان سيف الدين باخرزى ) 44\r\nشاه عالم ( جلال الدين ) 68 ، 99 ، 72\r\nشاه ملك 24 ، 31\r\nشجاع الدين - ابو القاسم\r\nشرف الدين صديقى 52\r\nشرف الدين سمنانى ( مخلص الملك ) 80\r\nشرف الدين مقبل منشى 36\r\nشرف الدين وزير ( ملك ) 81\r\nشرف الملك - معين الدين زوزنى\r\nشرف الملك تاج الدين منشى 64 - 65\r\nشمس الدين ايلتوتمش 23\r\nشمس الدين محمد شاه جعفر 66\r\nشمس الدين - محمد بن حاجى و محمد بن محمد\r\nشمس الدين ( خواجه ) 38\r\nشهاب الدين بن تاج الدين سديدى 42\r\nشهاب الدين ريقانى 67\r\nشهاب الدين غورى ( سلطان ) 19\r\nشهاب الدين مباركشاه 92\r\nشهاب الدين بن فخر الدين يحيى ( قوام الملك ) 64\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nشهاب الدين - فضل اللّه و على يزدى\r\nشيرين آغا 55\r\nشيرين خاتون 50\r\nصاداق ( امير ) 87 ، 88\r\nصادق ( شهاب الدين ) 67\r\nصدر الدين ابهرى 87 ، 93 ، 96 ، 97 ،\r\nصدر الدين بن تاج الدين قاضى خواف 76 ، 79 ،\r\n82 ، 103\r\nصدر تغاجر - احمد خالدى\r\nصدر الدين سليمان حسينى ( ابو هاشم ) 36\r\nصفاريان 4\r\nصفى الملك ( ركن الدين دبيران ) 53\r\nضياء الدين رئيس دبير 65\r\nضياء الملك ( ناصر الدين ) على بن ابى بكر\r\nطالبى 85\r\nضياء الملك طالبى ( مكين الدين ) 24 ، 29\r\nطارمادار 50\r\nطاهر ذو اليمينين 3\r\nطاهريه 4\r\nطايسى ( تيمور ملك ) 48\r\nطايسى پسر پولاد ملك 51\r\nطغاجار ( امير ) 62\r\nطفاى شاه 69\r\nطغاى نوكار امير نوروز 80\r\nطغرلچهء بهادر 50\r\nطغرل شاه سلجوقى ( محيى الدين ) 18\r\nطغرل ملك 68 ، 80\r\nطغى شاه ( قطب الدين ) 50 ، 62\r\nطوغان 59 ، 60 ، 61\r\nطولاداى 73\r\nظافر ( عماد الدين ) 54 ، 56\r\nظافر الدين محمد ( ظهير الملك ) 29 ، 33 ، 34 ،\r\n38 ، 64\r\nظهير الدين عقيلى ( اختيار الملك ) 67 ظهير الدين فقيه 44\r\nظهير الدين بن فخر الدين نظام الملك\r\nاحمد بن تاج الدوله مستوفى ( يمين\r\nالملك ) 46 ، 54 ، 57 ، 74 ، 79 ، 84\r\nظهير الدين محمود ( نصير الملك ) 46\r\nعادل ملك 24 ، 31\r\nعبد الرحمن بن فضل اللّه تورانپشتى\r\n( مجد الدين ) 65\r\nعبد الرحمن بن الاشعث 15\r\nعبد اللطيف ( جمال الدين ) 41\r\nعبد اللّه اغول 49\r\nعبد اللّه طغاى 77\r\nعبد الملك مروان 15\r\nعبد مناف 3\r\nعبيد اللّه بن زيد ( عبد اللّه بن بديل ) خزاعى 14\r\nعبيد اللّه بن عبد اللّه ( عبد اللّه بن عبد اللّه ) 14\r\nعتبى ( ابو نصر ) 12\r\nعثمان ( تاج الدين رضى الملك ) 29\r\nعثمان بن عفان 2 ، 14\r\nعجم 2 ، 10 ، 40 ، 41 ، 55 ، 57 ، 58\r\nعجمشاه پسر ملك دينار 19\r\nعرب 1 ، 10 ، 41\r\nعز الدين قوهكى ( قوهذى ) 92\r\nعز الدين كيشى 43\r\nابو العسكر 16\r\nعضد الدين امير حاجى 34 ، 35 ، 38\r\nعضد الدوله ديلمى 16\r\nعضديان 16\r\nعطا ملك جوينى 91\r\nعلاء الدوله اتابك يزد 30 ، 32\r\nعلاء الدوله گرشاسف بن على 57\r\nابو العلاء بكويه 17\r\nعلى ابراهيم 60\r\nعلى بن ابى طالب امير المؤمنين 2 ، 3 ، 30\r\nعلى خازن 75\r\n\r\n","description":"","footnote":"","page_name":" 111 ","page_number":125},
  {"content":"\r\n\r\nعلى بن ساتيلمش ( امير ) 53\r\nعلى قزاعلى ( امير ) 50\r\nعلى ملك ( معز الدين ) 68 ، 74 - 76 ، 82\r\nعلى يزدى ( شهاب الدين ابو الحسن ) 44\r\nعماد الدوله - قاورد\r\nعماد الدين - پهلوان ، تورانشاه ، ملك دينار ،\r\nظافر ، محمد بن زيدان\r\nعمدة الملك ( منتجب الدين ) 32 ، 34 ، 38 ، 46\r\nعمر ( جمال الدين ابهرى ) 41\r\nعمر بن الخطاب 2 ، 13\r\nعمر بن عبد العزيز 14\r\nعمرو ليث 4\r\nعيسى بن عدنان 16\r\nعيسى بن ماهان 3\r\nعين الملك - بديع الدين و محمد بن طغرل\r\nغازانخان 76 ، 78 ، 79 ، 84 ، 86 ، 95 ، 96\r\nغضبان بن قبعثرى 15\r\nغياث الدين بن محمد خوارزمشاه 21 ، 22\r\nفخر الدين بن شرف الدين حسين 85\r\nفخر الدين عرب 41\r\nفخر الدين بن ابى المفاخر ختنى ( ابو الليث ) 24\r\n29 ، 32 ، 33\r\nفخر الدين قاضى هرات 81 ، 84 ، 85\r\nفخر الدين ( رجوع كنيد باحمد بندقه و احمد بن\r\nتاج الدوله و محمد بن ابراهيم و محمود\r\nيلواج و يحيى )\r\nفخر الملك - محمد ، محمد بن حاجى محمود\r\nفرخشاه پسر ملك دينار 19\r\nفردوسى 31\r\nفضل اللّه تورانپشتى ( شهاب الدين ) 41 ، 65\r\nفضل اللّه تورانپشتى نوادهء اولى 66\r\nفضل اللّه وزير ( رشيد الدين ) 84 ، 85 ، 91\r\nفضلون ( عز الدين ) 20\r\nفولاداى 59\r\nفولاد ملك 38 فهنام ( امير ) 62\r\nقاسم بن التركى 41\r\nقاسم بن السامرى 41\r\nابو القاسم ( شجاع الدين ) 20 ، 23 ، 24\r\nقاورد بن جغر بيك ( عماد الدوله\r\nقرا ارسلان ) 17\r\nقاورد ( آل - ) 19\r\nقباديان 13\r\nقتلغ تركان ( عصمة الدين تركان خاتون ) 31 ،\r\n36 - 39 ، 41 ، 46 ، 49 ، 51 ، 53 ، 54 ، 70\r\nقتلغ تركان خواهر سيورغتمش 36\r\nقتلغ ملك 34 ، 38 ، 46\r\nقرا ارسلان - قاورد\r\nقراجه گوراكان 59\r\nقراخاى 47\r\nقراختائيان 14 ، 22 ، 23 ، 46 ، 47 ، 79\r\nقراوناس 48 ، 49\r\nقزاق ( امير ) 47\r\nقزان بن قتلغشاه 50\r\nقطب الدين - محمد شاه و محمود شاه\r\nقوام الدين ( ابو الفتح ) 67 - 69\r\nقوالدين - ابو بكر بن على و مسعود يحيى\r\nقوام الملك - شهاب الدين بن فخر الدين\r\nقفص 13\r\nقوبلا 72\r\nقوتلغاج خاتون 57\r\nقوتى بيگى 76\r\nقوتى خاتون 52 ، 54\r\nقورچ ملك 51 ، 53 ، 46\r\nقونجوقبال 59 ، 60 ، 79\r\nقوندورغاى قورچى 33\r\nقويدوغاى 32\r\nقيدافه 55\r\nكامل ملك 24\r\nكراى منگو 78\r\n\r\n","description":"","footnote":"","page_name":" 112 ","page_number":126},
  {"content":"\r\n\r\nكردوجين 58 ، 59 ، 69 - 75 ، 77\r\nكلرملك 23\r\nكوچوك سكورچى 78 ، 79\r\nكيان 57\r\nكيتوبوقا 35\r\nگندرغدى 55\r\nگورخان بزرگ 22\r\nگيخاتو خان 63 ، 68 ، 69 ، 72\r\nگيوك خان 31\r\nلشكرى 81\r\nلنگر ( عز الدين ) اتابك يزد 57\r\nماه ملك خاتون 76\r\nمأمون خليفه 3 ، 56\r\nمباركشاه 18\r\nمباركشاه ( شهاب الدين ) 92\r\nمبارز الدين امير شبانكاره 19\r\nمجد الدين تورانپشتى 65\r\nمجد الدين گيلى 91 ، 96\r\nمجد الملك - تاج الدين ابو بكر\r\nمحمد بن ابراهيم جوينى ( فخر الدين ) 59 ، 83\r\nمحمد بن ارسلان شاه مبارك 76 ( مغيث الدين ) 18\r\nمحمد بن الياس ( ابو على ) 15\r\nمحمد بن انر ( نصرة الدين ) 20\r\nمحمد ايداجى 76\r\nمحمد ايدگوز 53\r\nمحمد بن برهان ( ناصر الدين ملك اسلام )\r\n30 ، 79 ، 80 ، 97 ، 100 ، 104\r\nمحمد بن خميتبور ( قطب الدين ) 26 - 38\r\nمحمد خوارزمشاه ( علاء الدين ) 5 ، 20 ، 32 -\r\n38 ، 39\r\nمحمد بن زيدان ( عماد الدين ) 20 ، 22 ، 24\r\nمحمد ساوجى ( سعد الدين ) 84 ، 85 ، 91 ، 92\r\nمحمد سكورجى 89\r\nمحمد شاه بن بهرامشاه 88 محمد شاه بن امير حاجى ( فخر الملك شمس -\r\nالدين ) 29 ، 33 ، 34\r\nمحمد شاه ( مظفر الدين ) 43 ، 50 ، 51 ، 79 - 95\r\nمحمد ( شمس الدين فخر الملك ) 45\r\nمحمد بن طغرل رئيس دبير ( يمين الملك ) 46\r\nمحمد بن عبد اللّه رسول اللّه 1\r\nمحمد علمدار 53\r\nمحمد قتلغ بك 55\r\nمحمد قتلغ تاش 53\r\nمحمد بن محمد جوينى ( شمس الدين ) 41 ،\r\n54 ، 60 ، 91\r\nمحمود بن سبكتكين ( سلطان ) 4 ، 16\r\nمحمود شاه ( ركن الدين ) 50 ، 88 ، 89\r\nمحمود شاه ( قطب الدين ) اتابك يزد 32 ، 56\r\nمحمود ( فخر الملك نظام الدين ) 74 ، 79\r\nمحمود يلواج فخر الدين ) 31\r\nمحيى الدين ( مولانا ) 51\r\nمخلص الملك - جلال الدين و شرف الدين\r\nمروانيان 3\r\nمسعود غزنوى ( سلطان ) 4\r\nمسعود بن ضياء الدين ( يمين الملك قوام الدين )\r\n53 ، 64 ، 66 ، 67 ، 77 ، 80\r\nابو مسلم خراسانى 3\r\nمضر ( بنى ) 3\r\nمظفر الدين - محمد شاه\r\nمعاوية بن ابى سفيان 3\r\nمكين الدين - ضياء الملك\r\nمعز الدين - بايلاق و على ملك و ملكشاه\r\nمعين الدين زوزنى ( شرف الملك ) 29\r\nمغول 10 ، 32 ، 58 ، 72 ، 82 ، 83\r\nمغيث الدين - محمد بن ارسلان\r\nملك اسلام - ابراهيم بن محمد و محمد بن\r\nبرهان\r\nملكشاه بن امير سام ( معز الدين ) 36\r\nملكشاه سلجوقى 4\r\n\r\n","description":"","footnote":"","page_name":" 113 ","page_number":127},
  {"content":"\r\n\r\nملكشاه ( معز الدين ) از اعيان كرمان 51 ،\r\n53 ، 57\r\nملكهء اسلام 50\r\nملكهء جلال 50\r\nملوك خاتون 69 ( ؟ )\r\nمنتجب الدين - عمدة الملك\r\nمنصور خليفه 56\r\nمنصور بن نوح 56\r\nمنگوتمور 31\r\nمنگوطاى قوشچى 50\r\nموسى كليم اللّه 2\r\nموفق الدين 41\r\nمؤمن ملك 24 ، 31\r\nمؤيد الدين نسائى 21\r\nمؤبد الملك - ابو بكر بن على\r\nمونگ كاقاآن 31 ، 32 ، 34\r\nمهدى خليفه 56\r\nناصر خليفه 4\r\nناصر الدين ملك 34 ، 38 ، 46\r\nناصر الدين والى ثغركيج و مكران 41\r\nناصر الدين منشى مؤلف كتاب 66\r\nناصر الدين ( رجوع كنيد بمحمد بن برهان\r\nو يحيى بن طره )\r\nنزار 3\r\nنصر بن حسن طالبى ( بهاء الملك ) 77\r\nنصرة الدين - احمد و محمد بن انرويولكشاه\r\nنصرت ملك 38 ، 46\r\nنصرت ملك ( محمد بن ناصر الدين ملك ) 68 ،\r\n74 ، 77 ، 78 ، 82 ، 84\r\nنصير الدين سيستانى ( ملك ) 41\r\nنصير الدين - سعيد ريوسف\r\nنصير الملك - ظهير الدين محمود\r\nنظام الدين دبير 53\r\nنظام الدين فخر الملك 88 ، 89 ( رجوع كنيد\r\nايضا باحمد بن تاج الدوله و بهاء الملك\r\nو محمود و يحيى ) نظام الملك - تاج الدوله\r\nنوح نبى 97\r\nنورا قتلغ خاتون 50\r\nنور الدين مطرزى 47\r\nنوركاى يارغوچى 81\r\nنورين 79\r\nنوروز ( امير ) 62 ، 63 ، 72 ، 79 ، 80 ، 81\r\nنيكباى اينان ملك 79\r\nنيكتاى 85 ، 89 ، 91\r\nنيكروز ( قطب الدين ) 101 - 103\r\nوفا ملك دشمنزيار 36\r\nوجيه الاسلام - يحيى\r\nوليد بن مغيره 14\r\nهارون برادر موسى 2\r\nهردوداق 82\r\nهلاكو ايلخان 31 ، 35 ، 38 ، 56\r\nهندو 16\r\nهندو ملك 68\r\nيارقتوغميش 16\r\nيحيى بن طره ختنى ( ناصر الدين ) 92\r\nيحيى عمار 97\r\nيحيى قوام الملك ( فخر الدين ) 34 ، 37 ، 45\r\nيحيى وجيه الاسلام ( نظام الدين ) 75\r\nيزيد بن معاويه 3\r\nيعقوب ملك تاج الدين 36\r\nيعقوب ليث 4\r\nيمين الملك - ظهير الدين بن فخر الدين\r\nو مسعود بن ضياء الدين\r\nيوسف بوكا 78\r\nيوسف بن ظافر الدين ( نصير الدين ) 74 ، 75\r\nيولقتلغ ( امير ) 50\r\nيولفتلغ خاتون 36\r\nيولكشاه ( نصرة الدين ) 35 ، 50 - 59 ، 62 ، 72 ،\r\n74 ، 76 ، 80 ، 83 - 86 ، 93\r\n\r\n","description":"","footnote":"","page_name":" 114 ","page_number":128},
  {"content":"\r\n\r\n\r\n2 - فهرست اعلام جغرافيائى\r\nآذربايجان 24\r\nآسويه 14\r\nالاموت 35\r\nآمويه 63\r\nابرقو 84\r\nاران 84\r\nارمن 24\r\nاسف 12\r\nاصطخر فارس 12\r\nاصفهان 20 ، 22 ، 84\r\nايران 4 ، 46 ، 56 ، 70 ، 75 ، 87\r\nباداردشير 13\r\nبادغيس 49\r\nباغين 18\r\nبافق 59\r\nبخارا 15\r\nبردسير 12 ، 13 ، 16 ، 23\r\nبردع 54\r\nبشكارد 13\r\nبعلياباد 15\r\nبغداد ( دار الخلافه ) 4 ، 16 ، 30 ، 32 ، 35 ، 72 ، 75\r\nبكر 49\r\nبم 13 ، 18 ، 48 ، 61 ، 82 ، 95\r\nتبريز 31 ، 54 ، 62 ، 100 ، 101\r\nتركاباد 26\r\nتركستان 21\r\nتوران 4 ، 56\r\nتورانشاهى ( رباط ) 17\r\nجيحون 21 ، 32 ، 35 ، 46 ( رجوع كنيد\r\nايضا بآمويه )\r\nجيرفت 14 ، 18 ، 23 جوتى واسط 84\r\nجوين 33 ، 34\r\nچاروك 33 ، 34\r\nچرنداب 54\r\nخانهء جلالى 76\r\nخاون 89\r\nخراسان 15 ، 16 ، 19 ، 21 ، 41 ، 47 ، 50 ، 54 ،\r\n62 ، 63 ، 76 ، 80\r\nخرق 23\r\nابو خريمى ( قنات ) 14\r\nخناب 18\r\nخوارزم 16 ، 22\r\nدرب نو 58\r\nدرب نو ( جامع ) 43\r\nدهلى 23\r\nديار بكر 86\r\nراين 14 ، 18\r\nرودان 18 ، 59\r\nرودبار 63 ، 84 ، 90\r\nروم 61 - 63 ، 69\r\nريقان 13 ، 97\r\nزاولستان 4 ، 16\r\nزرند 18 ، 58 ، 81\r\nزنجان 60 ، 101\r\nزوزن 20\r\nسرخس 19\r\nسرربگ ( صحراى ) 54\r\nسفيانى ( قنات ) 14\r\nسليمانى ( قنات ) 14\r\nسند 4\r\nسياه كوه 52\r\n\r\n","description":"","footnote":"","page_name":" 115 ","page_number":129},
  {"content":"\r\n\r\nسيرجان 15 ، 18 ، 47 ، 54 ، 55 ، 61 ، 62 ، 69 ،\r\n78 ، 82 ، 86 ، 90 ، 96\r\nسيرگانى ( باغ ) 15 ، 23\r\nسيستان 4 ، 13 ، 16 ، 18 ، 49 ، 72 ، 78 ، 82 ، 88\r\nشام 86\r\nشاهيجان 12\r\nشبانكاره 17 ، 19 ، 24 ، 75 ، 86\r\nشهربابك 12 ، 15 ، 59\r\nشيراز 17 ، 20 ، 29 ، 30 ، 69 ، 84 ، 90\r\nصفرى ( قنات ) 14\r\nطبس 14 ، 16 ، 75\r\nطراز 65\r\nطوس 35\r\nعباسى 23\r\nعراق يا عراق عجم 3 ، 4 ، 16 ، 18 ، 22 ، 40 ،\r\n14 ، 80 ، 86\r\nعرب ( بلاد ) 24\r\nعمان 17 ، 18\r\nغزنين 4 ، 16\r\nغور 16 ، 18\r\nفارس يا پارس 14 ، 20 ، 24 ، 41 ، 56 ، 69 ، 80 ، 84\r\nقاليس ( ؟ ) 61\r\nقرنين 4\r\nقفچاق 24\r\nقطبيه ( مدرسهء - ) 42 ، 44\r\nقلزم 66\r\nقلعه كوه 15 ، 23\r\nقهستان 4 ، 14 ، 16 ، 35\r\nقيس 18\r\nكجاران بم 12\r\nكربلا 72\r\nكرمان در اغلب صفحات\r\nكوبنان 81 كوشك زر 77\r\nگازرگاه 12\r\nكيج 20 ، 41 ، 97\r\nگبران ( كوى ) 18\r\nگرجستان 24\r\nگرگان 16\r\nلور 86\r\nماهان 33 ، 62\r\nما وراء النهر 21 ، 31 ، 41 ، 43\r\nمحمود آباد گاوبارى 99\r\nمدرسهء تركان خاتون 77 ، 95\r\nمرو 19\r\nمشيز 34 ، 48 ، 76\r\nمشكين 77\r\nمصر 21 ، 42 ، 89\r\nمظفرى ( سرابستان ) 82\r\nمغون 89\r\nمكران يا مكرانات 16 ، 20 ، 29 ، 30 ، 41 ، 58\r\nنخجيران 13\r\nنرماشير 16\r\nوليدى ( قنات ) 14\r\nهرموز 24 ، 29 ، 51 ، 63 ، 25 ، 78\r\nهشترود 84\r\nهمدان 62 ، 76 ، 87\r\nهند 4 ، 16 ، 20 ، 32 ، 49\r\nيزد 24 ، 32 ، 65 ، 75 ، 86\r\n\r\n3 - اسماء كتب\r\nتاريخ خوارزمشاه 21 ( در حاشيه )\r\nتاريخ شاهى 6 - 7\r\nتاريخ يمينى 12\r\nسمط العلى للحضرة العلياء 10\r\nشاهنامه 12\r\nقرآن كريم 33\r\nمجمع الآداب 21 ( در حاشيه )\r\n\r\n","description":"","footnote":"","page_name":" 116 ","page_number":130},
  {"content":"\r\n\r\n\r\nبعضى حواشى و ملاحظات\r\nص 9 س 11 ، تغرّب عن الأوطان فى طلب العلى ، اين مصراع را كه جزء مطلع قطعه‌اى چهار بيتى است عدّه‌اى ندانسته بامير المؤمنين على بن ابى طالب منسوب داشته‌اند . ثعالبى تمام قطعه را از ابن وكيع تنيسى از شعراى شام و الجزيره مىداند و مصراع اوّل را به اين شكل ضبط مىكند : تغرّب على اسم اللّه و التمس الغنا ( رجوع كنيد بتتمة اليتيمه چاپ نگارنده ج 1 ص 29 ) .\r\nص 13 سطر 1 ، بردسير از نواحى جنوب غربى كرمان مركز آن مشيز بين كرمان و سعادت آباد سيرجان .\r\nص 13 س 7 ، نرماشير از بلوكات جنوب شرقى كرمان ما بين بم و بلوچستان در كنار كوير ، ريقان يا ريگان جزء اين بلوك است .\r\nص 13 س 8 ، شقّ بم ، شقّ بكسر شين و قاف مشدّده بمعنى جانب و ناحيه‌ايست از كوهستان . صاحب عقد العلى ( ص 66 از چاپ آقاى عامرى ) مىگويد كه :\r\n« كرمان را دو شقّ نهاده‌اند : شقّ شرقى بم است و شقّ غربى سيرجان » پس معلوم مىشود كه در اين كتاب هر جا از شقّ بم گفتگو بميان مىآيد غرض قسمت كوهستانى شرق كرمان است .\r\nص 13 س 24 ، بشكارد ، ظاهرا غرض از اين ناحيه همين بشاگرد حاليه است كه بلوك وسيعى است ما بين لارستان و جاسك و بلوچستان و مركز آن منوجان است مسلمين سابقا اين ناحيه را مركز طايفهء نيمه وحشى قفص ( كوچ ) مىدانستند .\r\nص 13 س 22 و ص 13 س 1 ، عبيد اللّه بن عبد اللّه بن غسان ، هر دو نسخه در اين مورد تحريف شده و صحيح عبد اللّه بن عبد اللّه بن عتبان است كه در سال 23 هجرى بهمراهى سهيل بن عدى بفتح كرمان آمد و ايشان بيشتر بلاد گرمسيرى آن\r\n\r\n","description":"","footnote":"","page_name":" 117 ","page_number":131},
  {"content":"\r\n\r\nناحيه را گشودند ( رجوع كنيد بتواريخ طبرى و ابن الأثير در وقايع سال 23 . )\r\nص 14 س 4 : عبيد اللّه بن زيد ، صحيح عبد اللّه بن بديل است نوادهء ورقاء خزاعى كه در خلافت عمر بن الخطاب قسمتى از كرمان را فتح نموده سپس از آن راه بحدود طبس شتافته است .\r\nص 14 س 13 ، محل حقيقى آسويه بدست نيامد ، راين قصبه‌ايست در جنوب ماهان در دامنهء شمالى كوه هزار .\r\nص 15 س 11 ، مؤلف عقد العلى ( ص 68 ) گويد : « بستان سيرجانى ميان دو قلعه است در بردسير و در نزهة القلوب چنين آمده : « امير على الياس در او ( يعنى در بردسير ) باغ سيرجانى ساخت كه اكنون عمارتست و قلعه كوه همو ساخت » .\r\nص 15 س 11 ، از بعلياباد تا شهر ( ظاهرا غرض بردسير پاى تخت قديم كرمان است ) نيم فرسنگ بوده ( عقد العلى ص 63 ) .\r\nص 17 س 28 ، ابو العلاء بكويه و تاج القراء ، از احوال ابو العلاء بكويه اطلاعى بدست نيامد ، محمد بن ابراهيم در تاريخ سلاجقهء كرمان مىگويد كه جمال الدين ابو المعالى كه مقتداى روزگار بود خون ايرانشاه را مباح كرد ( رجوع شود ايضا بحاشيهء صفحهء 21 از متن بدايع الأزمان منقول از جامع التواريخ حسنى چاپ آقاى دكتر مهدى بيانى ) .\r\nاما تاج القراء شبهه‌اى نيست كه غرض از او همان برهان الدّين تاج القراء محمود بن حمزة بن نصر كرمانى است كه مختصرى از شرح حال او در معجم الادباء ياقوت ( ج 7 ص 146 از چاپ فرنگ ) و در بغية الوعاة سيوطى ص 387 ج 2 ص 291 و طبقات القراء جزرى آمده و او مؤلف كتب چندى است در تفسير و نحو مثل لباب التفاسير و برهان فى توجيه متشابه القرآن و دو كتاب ايجاز و نظامى در نحو .\r\nياقوت گويد كه او در دقت فهم و حسن استنباط از عجايب بود و هميشه در\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nكرمان اقامت داشت و هيچگاه سفرى نكرد وفاتش بعد از سال 500 هجرى اتفاق افتاده .\r\nص 18 س 24 ، خناب بفتح خاء و تشديد نون قريه‌اى بوده است بين سيرجان و بم .\r\nص 18 س 25 ، باغين موضعى است در جنوب غربى شهر كرمان بر سر راه اين شهر بسيرجان .\r\nص 20 س 26 ، كيج ، ظاهرا اين كلمه در جميع مواضع اين كتاب بايد با كاف عربى ضبط شود و آن نام ناحيه‌اى بوده است از مكران قديم و هنوز نيز در قسمت غربى بلوچستان پاكستان در مجاورت سرحد ايران ناحيه‌اى به همين نام باقيست و آن را در قديم كيژ نيز مىگفته‌اند .\r\nص 23 س 8 ، رودبار از بلوكات جنوبى كرمان است ما بين جيرفت و بشاگرد و لار و نام دو قلعهء خرق و عباسى از قلاع اين بلوك در قسمت تاريخ كرمان زبدة التواريخ ابو القاسم كاشى نيز به همين شكل در ذكر اين واقعه آمده ( رجوع كنيد ايضا بتاريخ جهانگشاى جوينى طبع مرحوم علامهء قزوينى ج 2 ص 212 ) .\r\nص 25 س 26 ، كرمان را مصفى مدّت پانزده سال در قبضهء تصرّف گرفت ، . . . وفات براق حاجب چنان كه در متن آمده بتاريخ بيستم ذى الحجه يا ذى القعده از سال 632 اتفاق افتاده و ابتداى استيلاى او بر كرمان نيز سال 619 است ( تاريخ سلاجقهء كرمان ص 201 ) پس اگر سال 619 و 632 هر دو را به حساب بياوريم باز از ابتداى استيلاى براق بر كرمان تا وفات او چهارده سال مىشود نه پانزده سال بنا بر اين بايد گفت كه مؤلف را در اين مورد مسامحهء مختصرى دست داده بهر حال كسانى كه دورهء استيلاى براق را يازده سال و ابتداى استيلاى او را سال 621 دانسته‌اند دچار سهو كلى شده‌اند .\r\nص 26 س 1 ، ركن الدين خواجه جوق ، در تواريخ ديگر مثل جهانگشاى جوينى و\r\n\r\n","description":"","footnote":"","page_name":" 119 ","page_number":133},
  {"content":"\r\n\r\nگزيده و لب التواريخ و زبدة التواريخ ابو القاسم كاشى نام پسر براق را ركن الدين مبارك خواجه نوشته‌اند . اوگتاى قاآن او را بلقب پدرش قلغ سلطان ملقب ساخت و به همين جهت رشيد الدين در جامع التواريخ او را فقط ركن الدين قتلغ سلطان ناميده است .\r\nص 27 س 27 ، يك سال زمان حكومت او برداشت ، در حقيقت هشت ماه از اواخر ذى الحجه 632 تا 28 شعبان 633 نه يك سال و اين چنان كه مخفى نيست نوبت اوّل است از سلطنت قطب الدّين محمد برادر براق حاجب و عمّ ركن الدين خواجه .\r\nص 29 س 5 ، قتل ضياء الملك و تيمور ملك بتصريح مؤلف مجمل فصيح خوافى در سال 634 اتفاق افتاده .\r\nص 29 س 10 ، تاريخ وزارت شرف الملك معين الدين زوزنى باز بتصريح مجمل التواريخ سال 637 و برگشتن ظافر الدّين ظهير الملك بوزارت در سال 638 بوده .\r\nص 33 و 24 س 18 و 10 و 17 ، چاروك كه در متن بغلط چادوك چاپ شده نام آبادى كوچكى است در بلوك رفسنجان نزديك باغين در هفت فرسنگى مغرب شهر كرمان و چهار فرسنگى بردسير و هم امروز رودخانه‌اى به همين نام از باغين مىگذرد .\r\nص 41 س 3 ، براى شرح احوال ملك اسلام جمال الدين ابراهيم بن محمد السواملى الطيبى ( 630 - 706 ) رجوع كنيد بحواشى شدّ الإزار و مآخذى كه در آنجا نشان داده شده ( ص 543 - 548 ) .\r\nص 41 س 7 ، خواجگان اعراب جمال الدين عبد اللطيف و موفق الدين و فخر الدين و قاسم بن التركى و قاسم بن السامرى معلوم نشد چه كسانى بوده‌اند همچنين از احوال تاج الدين خوافى و خواجه سديد الدين و خواجه جمال الدين ابهرى كه در دو سه سطر بعد نام ايشان بميان مىآيد اطلاعاتى بدست نيامد جز آنچه بعدها خود مؤلف راجع ببعضى از ايشان در همين كتاب مىنويسد .\r\n\r\n","description":"","footnote":"","page_name":" 120 ","page_number":134},
  {"content":"\r\n\r\nص 41 س 26 ، شهاب الدين فضل اللّه بن حسين تورانپشتى يزدى كه او را بگفتهء صاحب مجمل فصيح خوافى قتلغ تركان در سال 656 از شيراز براى تدريس در مدرسهء تركانى كه خود بناى آن را در همان سال باتمام رسانده بود خواست از اجلهء فضلاى آن عصر بوده و او پنج سال بعد در كرمان وفات يافته . وى پدر سه پسر است بنام مجد الدين عبد الرحمن ( ص 65 از متن ) و تاج الدين عبد اللّه ( ايضا ) و صدر الدين عبد العزيز و يكى از نوادگان او شهاب الدين فضل اللّه ثانى سمى جدش پسر مجد الدين عبد الرحمن است كه مؤلف ذكر او را نيز در صفحهء 66 مىآورد .\r\nشهاب الدّين فضل اللّه تورانپشتى جدّ اين خاندان از طرف دختر جدّ عماد الاسلام عبد الرحيم بن عبد العزيز بن محمود سديدى زوزنى است و ما عنقريب باحوال خاندان سديدى زوزنى اشاره خواهيم كرد . براى شرح حال مفصلتر خاندان تورانپشتى رجوع كنيد بحواشى شدّ الإزار ( ص 190 - 191 ) و مآخذ مذكور در آنجا جدول ذيل اولاد شهاب الدين فضل اللّه تورانپشتى و رابطهء قرابت ايشان را با خاندان قضاة سديدى زوزنى مىرساند .\r\nمحمود بن محمد زوزنى شهاب الدين فضل اللّه تورانپشتى ( متوفى 666 ) ( متوفى 661 ) شهاب الدين عبد العزيز - دختر مجد الدين عبد الرحمن تاج الدين عبد اللّه صدر الدين عبد العزيز ابو المظفر عماد الاسلام عبد الرحيم شهاب الدين فضل اللّه ثانى برهان الدين عبد المؤمن كمال الدين عماد الدين عبد السلام ركن الدين سليمان نظام الدين صدر الدين عبد العزيز تاج الدين عبد اللّه\r\n\r\n","description":"","footnote":"","page_name":" 121 ","page_number":135},
  {"content":"\r\n\r\nص 42 س 2 ، اين قطعه كه در مدح سلطان مصر انشاء فرموده ، از سياق ابيات چنين بر مىآيد كه اين قطعه را شهاب الدين فضل اللّه پيش الملك الكامل محمد ايوبى ( 610 - 635 ) كه در سال 626 در نتيجهء صلحى بيت المقدس را بفردريك دوم امپراطور آلمان واگذاشت فرستاده و او را در اين حركت كه باعث ماندن آن شهر در دست عيسويان در مدت هجده سال گرديد ملامت كرده ، براى تفصيل اين واقعه رجوع شود بمقاله‌اى كه نگارنده تحت عنوان : « چگونه يك نفر ايرانى در جنگهاى صليبى فرمانده جنگ و واسطهء صلح بود » در مجلهء اطلاعات ماهانه شمارهء سوم از سال دوم بتاريخ خرداد 1328 نوشته است .\r\nص 42 س 17 ، تاج الدين سديدى زوزنى ، تاج الدين ابو المفاخر محمد بن ابى القاسم محمود بن ابى عبد اللّه محمد بن على بن حسين بن يوسف طرازى سديدى زوزنى كه بسال 666 وفات يافته ( مجمل فصيح خوافى ) از فقهاى مشهور حنفيه است و او مؤلف كتابى است در فروع بنام ملتقى البحار ( الجواهر المضيئة ج 2 ص 32 و كشف الظنون ) .\r\nاما تاج الدين زوزنى را پسرى بوده است بنام شهاب الدين عبد العزيز ( الجواهر المضيئه ج 1 ص 321 ) كه دختر شهاب الدين فضل اللّه تورانپشتى را در عقد خود داشته و از او پسرى آورده است كه همان عماد الاسلام ابو الفضل عبد الرحيم قاضى كرمان است و اين شخص اخير در سال 729 بتصريح فصيح خوافى وفات كرده است .\r\nص 43 س 20 ، عز الدين كيشى ، وفات او را صاحب مجمل فصيح در سال 692 در كرمان نوشته است .\r\nص 43 س 35 ، براى شرح حال برهان الدين باخرزى و پدرش سيف الدين رجوع كنيد بحواشى كتاب شد الإزار ص 121 - 122 .\r\nص 44 س 1 ، تاج الحق و الدين تاج الشريعه و برهان الحق برهان الشريعه ، غرض\r\n\r\n","description":"","footnote":"","page_name":" 122 ","page_number":136},
  {"content":"\r\n\r\nاز تاج الشريعه ابو عبد اللّه عمر بن صدر الشريعه محمود محبوبى حنفى بخارائى است كه با برادرش برهان الشريعه در سال 673 بكرمان آمدند و بدستور قتلغ تركان بتدريس در مدرسهء قطبيه منصوب گرديدند . تاج الشريعه بنا بر نوشتهء فصيح خوافى در بيست و يكم ربيع الثانى از سال 709 در كرمان وفات يافت . ذكر برهان الشريعه در صفحهء 58 از متن نيز آمده است .\r\nص 44 س 6 ، شيخ صلاح الدين حسن بلغارى از مشاهير متصوفه است ، وى اصلا از مردم نخجوان آذربايجان بوده ولى به علت طول اقامت در شهر بلغار ( قريب بسى سال ) ببلغارى شهرت يافته ، وى بعدها از آن شهر ببخارا گريخت و در 672 بكرمان منتقل شد و در جمادى الاولى از سال 698 اين شهر را ترك گفت و بتبريز رفت و در همان سال در تبريز بسنى قريب بنود و پنج وفات كرد و در آنجا مدفون و قبرش مزار مريدان گرديد .\r\nص 44 س 13 ، مقصود از ظهير الدين حنفى معلوم نشد ، شايد غرض از او ظهير الدين ابو المظفر محمد بن عمر بن محمد نوح‌آبادى بخارائى ( 616 - 668 ) از اجلهء علماى حنفيه باشد كه مدتى نيز در مدرسهء مستنصريهء بغداد تدريس مىكرده ( رجوع كنيد بالجواهر المضيئه ج 2 ص 104 و الفوائد البهيه ص 183 و كشف الظنون در ذيل كتاب كشف الإبهام ) .\r\nاما حافظ الدين نسفى كه ذكر او در دو سطر بعد مىآيد همان ابو البركات حافظ الدين عبد اللّه بن احمد بن محمود نسفى از مشاهير فقهاى حنفيه است كه در ماه ربيع الأوّل از سال 701 در شهر ايذج وفات يافته و او صاحب مؤلفات مشهوره است ( براى شرح حالش رجوع كنيد بالجواهر المضيئه ج 1 ص 270 - 271 و الدرر الكامنه ج 2 ص 247 و الفوائد البهيه ص 101 - 102 ) .\r\nص 44 س 26 ، بهاء الدين حويزى معلوم نشد كيست ؟\r\nص 35 س 6 ، براى مختصرى از احوال و اشعار رفيع الدين ابهرى متوفى در\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nذى القعده سال 672 رجوع كنيد بتاريخ گزيده ص 818 و مجمع الفصحاء ج 1 ص 234 و هفت اقليم در ذيل زنجان ( اقليم چهارم ) .\r\nص 49 س 22 ، از آنجا متوجه دهلى شد و مدّت ده سال موقوف‌وار در كوشكى بماند ، اگر چه در متن مدت ده سال دارد ولى در جامع التواريخ رشيدى ( ص 552 از چاپ بلوشه ) اين مدت را « قريب پانزده سال » مىنويسد و از شرحيكه ذيلا بيايد معلوم خواهد شد كه حق با مؤلف جامع التواريخ است .\r\nتاريخ حركت سلطان حجاج از كرمان بسيستان و از آنجا بهند درست معين نيست . امر مسلم اينست كه او مدتى بعد از سال 668 كه در آن سال اين پادشاه در ركاب اباقا در خراسان با براق جنگيده ( رجوع كنيد بصفحهء 46 - 47 از متن ) از كرمان بعزم سيستان و هندوستان بيرون رفته است .\r\nمؤلف تاريخ سيستان در ذيل تاريخ سالى كه بدرستى تصريح نشده در ضمن وقايع بعد از سنوات 673 - 675 چنين مىنويسند : « آمدن سلطان مظفر الدين حجاج از كرمان و التجا ساختن به خدمت خداوند ملك معظم نصير الحق و الدين و يك سال در سيستان مقام كردن و اعزاز و اكرام در حق او فرمودن و باستبداد رأى عزيمت هندوستان كردن و رفتن هم درين سال » .\r\nبلافاصله مؤلف تاريخ مزبور از آمدن اباقا بهرات گفتگو مىكند و چون آمدن اين پادشاه بهرات چنان كه از منابع ديگر مىدانيم بسال 676 اتفاق افتاده پس مسلما آمدن سلطان مظفر الدين حجاج يك سال قبل از اين واقعه يعنى در 675 رخ داده بوده و از آنجا كه برگشتن و مردن او در راه بتصريح سمط العلى در ذى الحجه 690 صورت گرفته پس فاصلهء بين رفتن او از سيستان بهند و باز آمدنش همان پانزده سال يا قريب به آن مىشود و اين مدت مطابق است با قول خواجه رشيد الدين در جامع التواريخ كه نزديك بپنج سال با قول صاحب سمط العلى فرق دارد . مؤلف سمط العلى اقامت آن سلطان را در سيستان شش ماه و صاحب اين قسمت از تاريخ سيستان يك\r\n\r\n","description":"","footnote":"","page_name":" 124 ","page_number":138},
  {"content":"\r\n\r\nسال نوشته‌اند . ظاهرا قول اين مورخ ثانى كه خود اهل سيستان و با سلطان حجاج معاصر بوده صحيح‌تر به نظر مىرسد .\r\nدر جامع التواريخ مذكور است كه حجاج بجانب هندوستان توجه نمود و بسلطان شمس الدين دهلى استيمان جست » . اين بيان خطاست زيرا كه سلطان شمس الدين ايلتتمش مؤسس سلسلهء مماليك شمسيه در 633 وفات يافته بوده و كسى كه از فرزندان او در تاريخ پناه بردن سلطان حجاج بدهلى در آنجا سلطنت مىكرده سلطان غياث الدين بلبن ( 664 - 685 ) پنجمين جانشين سلطان شمس الدين است .\r\nمراجعت سلطان حجاج در عهد سلطان جلال الدين ابو المظفر فيروز شاه خلجى ( 687 - 695 ) از امراى معز الدين كيقباد ( 685 - 687 ) كه بجاى مخدوم خود بسلطنت دهلى نشسته بوده صورت گرفته و مؤلف سمط العلى صريحا در همين صفحهء 49 مىگويد : « چون سلطان جلال الدين ابو المظفر خلج كه در بارگاه سلطان دهلى ميان او و حجاج سلطان قاعدهء ودادى تمهيد پذيرفته بود سلطان گشت او را بنواخت و با لشكر و پيلان مراكب و كتائب و طبل . . . بكرمان متوجه گردانيد » . غرض در اين عبارت از سلطان دهلى همان معز الدين كيقباد است كه جلال الدين فيروز شاه خلج ابتدا از امرا و عارض ممالك او بوده .\r\nدر متن چاپى ما در همين صفحهء 49 دو سقط رخ داده يكى آنكه در سطر 23 بعد از كلمهء سلطان لقب او « جلال الدين » افتاده ديگر آنكه در سطر 25 بعد از عبارت « پذيرفته بود سلطان » كلمهء « گشت » ساقط شده و ما در غلطنامه اين هر دو سقط را تصحيح كرده‌ايم .\r\nص 49 س 26 ، بكر به دو فتح كه املاى امروزى آن بهكر است نام شهرى است در ولايت سند بر روى اين شط در ناحيهء شكارپور .\r\nص 51 س 17 ، و هم درين سال . . . ظاهرا يعنى سال 676 كه سال اوّل سلطنت\r\n\r\n","description":"","footnote":"","page_name":" 125 ","page_number":139},
  {"content":"\r\n\r\nسيف الدين نصرت ( 676 - 689 ) از امراى هرموز است كه در همين سنه بجاى پدرش ركن الدين محمود قلهاتى مشهور بامارت نشست و بعد از مواجه شدن با مخالفت دو برادر خود قطب الدين تهمتن و معز الدين پولاد با مادر خويش بسلطان جلال الدين سيورغتمش و تركان خاتون پناه جست و كمى بعد به يارى ايشان بامارت هرموز بازگشت . نام مادر او را تيشرا  Teixera  بنقل از شاهنامهء سلاطين هرموز يا شاهنامهء تورانشاهى بىبى بانك ( ظاهرا بىبى بانوك ) نوشته ( رجوع كنيد بسفرنامهء  Pedro Teixera  صفحهء 159 )\r\nص 57 س 12 - ملك جلال الدين بن احمد مخلص الملك سمنانى نوادهء امير ضياء الدين از ملازمان سلطان محمد خوارزمشاه از اوانى كه ارغون خان در حكومت خراسان سر مىكرد به خدمت او داخل شده بود . پس از آنكه خواجه شمس الدين محمد صاحبديوان جوينى در تاريخ چهارم شعبان 683 بتحريك امير بوقاچينگسانگ امير الأمراء ارغون بقتل رسيد ملك جلال الدين سمت وزارت اين ايلخان را يافت و برادرش ملك شرف الدين محمد بن احمد در سال 687 صاحب ديوان عراق گرديد ليكن دولت اين دو برادر كه بستگى كلى با بوقا داشتند پس از آنكه كوكب عزّت اين امير رو بافول گذاشت و سعد الدولهء يهود بوزارت ارغون رسيد دوامى نكرد . سعد الدوله امير بوقا را در 21 ذى الحجه 687 بقتل رساند و ملك جلال الدين و برادرش ملك شرف الدين از كار بر كنار شدند ، ارغون باغواى سعد الدوله ملك جلال الدين سمنانى را هم در تاريخ 18 رجب 688 كشت و برادرش شرف الدين را به جهت بقاياى بغداد بحبس انداخت ، قطعهء ذيل را يكى از شعرا در تاريخ قتل ملك جلال الدين سمنانى گفته است :\r\n خدايگان وزيران ملك جلال الدين * كه آستانهء او بود قبلهء كه و مه \r\n وزير عالم عادل كه بود همواره * ز كلك لاغر او پهلوى جهان فربه \r\n\r\n","description":"","footnote":"","page_name":" 126 ","page_number":140},
  {"content":"\r\n\r\n بسال ششصد و هشتاد و هشت از هجرت * فتاد در همه كارى هزار پيچ و گره \r\n بوقت چاشت گذشته دو نه ز ماه رجب * شهيد شد بسيه كوه روز يكشنبه \r\nص 61 س 5 - كشم ؟ درست مقصود از اين كلمه معلوم نشد ، شايد غرض از آن جزيرهء معروف قشم باشد يا اينكه بگوئيم معنى عبارت اينست كه من بنده مأمور كشيدن مالم ، اگر چه اين معنى بعيد به نظر مىرسد .\r\nص 59 سطر آخر - فخر الدين خواجه محمد جوينى و برادرش على ابراهيم ، فخر الدين ابو احمد محمد بن ابراهيم چوينى خدا شاهى چنان كه ابن الفوطى در مجمع الآداب خود مىنويسد از بزرگان روزگار و از خاندانى قديمى است ، وى در خدمت عطا ملك جوينى برادر خواجه شمس الدين صاحبديوان بمشاغل بزرگ رسيده و از خود مجموعه‌هاى ادبى و مصنفات مفيده بيادگار گذاشته مانند كتاب حق اليواقيت و غيره ، تاريخ وفات او بدست نيامد .\r\nص 61 س 4 - قاليس در نسخهء استانبول قانش ؟ معلوم نشد غرض از اين كلمه چيست شايد تحريفى باشد از فاليس معرّب پاريز كه بلوكى است در شمال سيرجان .\r\nص 63 س 8 - مسعود پسر ملك ركن الدين محمود قلهاتى ، چنان كه سابقا گفتيم ملك سيف الدين نصرت بعد از فوت پدرش ركن الدين محمود قلهاتى از دست دو برادر خود قطب الدين تهمتن و معز الدين فولاد بكرمان گريخت ولى كمى بعد به يارى سلطان جلال الدين سيورغتمش و مادر او تركان خاتون بامارت هرموز بازگشت .\r\nچندى بعد قطب الدين تهمتن بهمدستى اميرى سيف الدين ابو بكر نام بهرموز تاخت و در محل ده نو سيف الدين نصرت را شكست داد و او ببندر لافت در جزيرهء قشم گريخت .\r\nمدتى نگذشت كه ما بين دو فاتح يعنى قطب الدين تهمتن و سيف الدين ابو بكر بههم خورد و سيف الدين ابو بكر قطب الدين را كشت : مردم هرموز سيف الدين نصرت را از قشم بهرموز خواستند و سيف الدين ابو بكر را از\r\n\r\n","description":"","footnote":"","page_name":" 127 ","page_number":141},
  {"content":"\r\n\r\nآنجا راندند ليكن برادر دوم سيف الدين تهمتن يعنى ركن الدين مسعود برادر را با زن و دو خواهرش در 689 بغدر كشت و خود امير هرموز گرديد و در اين توطئه برادر سوم مسعود تركانشاه نيز با وى همدستى داشت .\r\nص 66 س 6 - بعد از اين قطعه نسخهء استانبول اين عبارات را اضافه دارد :\r\n« و ايضا من نفثات سحر كلامه فى حق المصنف :\r\n اى صاحبى كه طنطنهء صيت فضل تو * اقطار ملك شهرت و تحسين گرفته است \r\n بكر هنر كه پرده نشين ضمير تست * هوش و خرد ز خلق بكابين گرفته است \r\n از معجز بلاغت ؛ طرز سخنورى * كلك شكر نثار تو شيرين گرفته است \r\nص 75 س 14 - نظام الدين وجيه الاسلام يحيى ، وى پسر خواجه وجيه الدين زنگى بن خواجه عز الدين ابو الطيب طاهر بن زنگى فريومدى خراسانى است كه مدتى نيابت امروز نوروز را در خراسان داشته و بالأخره پس از قتل امير مزبور بدستور غازان خان در عاشوراى سال 702 در قريهء يوزآقاج از توابع هشترود آذربايجان بقتل رسيده است ( براى احوال او خاندانش رجوع كنيد بمجلهء يادگار سال پنجم شماره‌هاى 6 - 7 و 8 - 9 و تاريخ مبارك غازانى چاپ يان صفحات 20 و 32 و 104 و 140 - 141 . )\r\nص 75 س 15 - ايلچيان فرستاده بجانب هرموز ، چنان كه سابقا گفتيم ركن الدين مسعود بن محمود در سال 689 پس از قتل برادر خود سيف الدين نصرت بامارت هرموز نشست ليكن چون ظالم و بد سيرت بود به زودى مردم از دست او بتنگ آمدند و با يكى از غلامان سيف الدين نصرت كه بهاء الدين اياز نام و به علت انتسابش بسيف الدين نصرت مشهور باياز سيفين بود همدست شدند و از قلهات كه مقر حكومت او بود با لشكريانى بر سر مسعود تاختند و مسعود را شكست دادند و او در سال 692 بكرمان گريخت و در آنجا باميد برگشتن بسلطنت ايام را بسر مىبرد .\r\nاگر چه مؤلف سمط العلى در باب وقايع بعد از شكست ركن الدين مسعود\r\n\r\n","description":"","footnote":"","page_name":" 128 ","page_number":142},
  {"content":"\r\n\r\nساكت است ليكن وصاف ( ص 296 - 297 ) مىگويد كه مسعود در سال 692 از سيورغتمش لشكرى گرفت و بهاء الدين اياز را از هرموز بيرون راند و اياز بجزيرهء كيش بپناه ملك اسلام شيخ جمال الدين طيبى رفت و ملك اسلام پس از مدتى پذيرائى كامل از وى سپاهيانى به او داد و بهاء الدين اياز به يارى آن لشكر ركن الدين مسعود را مغلوب و به طرف جزيرهء جرون ( هرموز حاليه ) و لارك منهزم ساخت . مسعود چون فهميد كه جزيرهء كيش از محافظين خالى است غفلة بر آنجا حمله برد و مقدار كثيرى پول طلا و ابريشم و اقمشه متعلق بملك اسلام را غارت نمود ليكن با تمام دست و پائى كه كرد ديگر بسلطنت هرموز نرسيد و بكرمان برگشت و پس از مدتى در سيرجان جان سپرد .\r\nص 75 س 25 - سيرامون ، در وصاف ( ص 294 ) نام اين شخص شيرامون بچاپ رسيده .\r\nص 76 س 6 - براى داستان و شرح حال محمد ايداجى رجوع شود بتاريخ وصاف صفحهء 293 - 294 و حواشى ترجمهء محاسن اصفهان صفحهء 146 .\r\nص 76 س 19 - بر قلعه رفتند ، در تاريخ وصاف ( ص 294 ) نام اين قلعه « گنبد گنج » ذكر شده .\r\nص 77 س 3 كوشك زر ، چون قتل پادشاه خاتون كه در شعبان 694 اتفاق افتاده ( وصاف ص 295 ) بتصريح رشيد الدين ( جامع التواريخ چاپ بلوشه 554 ) در بين راه اصفهان و شيراز بوده پس يقين مىشود كه غرض از اين كوشك زر ( يا قصر زر بتعبير وصاف ) همان منزل كوشك زر در شمال غربى آسپاس در بلوك سرحد چهار ناحيهء فارس است كه آن را امروز كوشك زرد مىگويند ( رجوع كنيد بفارس نامهء ناصرى صفحهء 220 جلد دوم ) و مسكين كه در سطر 12 از همين صفحه ود هر دو نسخهء اساس ما به همين صورت است ظاهرا مشكين بوده .\r\nصاحب مجمل فصيح خوافى آن را « قريهء مشك از توابع قصر زر » مىخواند\r\n\r\n","description":"","footnote":"","page_name":" 129 ","page_number":143},
  {"content":"\r\n\r\nمؤلف تاريخ وصاف ( ص 295 ) گويد : « يكى از رساتيق آن حوالى چند درهم قرض كرد و او را شرط غسل و تكفينى بجاى آورد » .\r\nص 80 س 30 - مخلص الملك ملك شرف الدين سمنانى ، چنان كه سابقا گفتيم سعد الدولهء يهود پس از آنكه در ذى الحجهء 687 امير بوقا را بقتل رسانيد ملك شرف الدين سمنانى برادر ملك جلال الدين صاحبديوان را ببهانهء مال بغداد بحبس انداخت .\r\nبعد از مرگ ارغون و قتل سعد الدوله در سال 690 ملك شرف الدين سمنانى آزاد شد و در اوايل سلطنت غازانخان بمقام صاحبديوانى رسيد ليكن كمى بعد معزول و در 695 كشته شد .\r\nص 81 س 17 - قاضى فخر الدين هرات ، غرض از اين شخص قاضى القضاة فخر الدين ابو الفضل عبد اللّه بن شمس الدين محمد بن عبد اللّه به يارى از مردم بيار قومس ( بين بسطام و سبزوار ) است كه از بزرگان فضلا و فصحاء بوده و جدّ اعلاى او عبد اللّه نيز سمت قضاى هرات را داشته است .\r\nخواجه شمس الدين صاحبديوان جوينى كمال توجه را به حال او داشت و او را سمت قاضى القضاتى خراسان داد و در سال 671 بنيابت خود بخراسان فرستاد . در قسمت زبدة التواريخ ابو القاسم كاشى شرح ذيل در باب احوال قاضى فخر الدين و عاقبت كار او مندرج است كه ما به علت تفصيل و اهميت آن را در اينجا ذيلا نقل مىكنيم :\r\n« غازان خان به جهت محافظت اموال قاضى فخر الدين به يارى را فرستاد كه براى و تدبير و شهامت و كفايت عديل و نظير نداشت و بكمال براعت و وفور بلاغت و فصاحت و تزيين و تحسين مقالات عالم موصوف بود و انشاء و رسائل او در اطراف عالم مشهور و معروف ، مكتوبات تازى و پارسى او جامعى بود مشحون از نكت حكمت و حسن غزارت و بلاغت و فصاحت ، جمع كرده\r\n\r\n","description":"","footnote":"","page_name":" 130 ","page_number":144},
  {"content":"\r\n\r\nميان ايجاز و اعجاز ، اندك لفظ بسيار معانى چنان كه هر فاضل و عالم كه آن را مطالعه كردى انگشت تعجب در دندان تحير گرفتى . قاضى فخر الدين بر وفق استدعاء غازان خان جلاء وطن و ترك مسكن كرده و نيكو دانسته كه هيچ ستاره را شرف در خانهء خويش نباشد ، از حضرت پادشاه التماس معافيت كرد كه در گوشهء زاويهء با توشهء بنشيند ، پادشاه او را برسم نيابت وزارت خود بتاريخ ست و تسعين و ستمائه بكرمان فرستاد با افضل الدين پسرش كه با صغر سن افضل عصر و اكمل دهر بود و در جمع ميان ايمانى و يونانى يگانه و منفرد و از طرف مادر نسبت او بشجاع الدين ابو القاسم مىكشيد ، قضا و اوقاف كرمان بوى ارزانى داشت و پدر و پسر باندك زمانى كار ممالك منقلب و مضطرب كرمان ضبط كردند و در دو سه سال اموال بسيار و خاصه جمع ، و در ثمان و تسعين او را با تراكمهء كرمان كه لشكريان آن طرفند وحشتى افتاد ، بسبب آن متوجه حضرت غازان خان شد و بشرف مثول بارگاه پادشاه مشرف گشت و كيفيت احوال كرمان بشرح و بسط عرض داشت . غازان خان او را نواخته بانواع سيور غاميشى مخصوص كرده با يرليغها و پايزه‌هاى گوناگون او را باز گردانيد بعد ما كه كرمان را به چند بلوك كرد و همه بقاضى سپرد و سلاطين و عمال كرمان را معزول كرد قاضى از درگاه پادشاه يكشنبه بيست و هشتم محرم 699 با كرمان رسيد « 1 » و محمود شاه و ملكشاه در اردو نبودند ، قاضى ايشان را از پادشاه بخواست و مرسوم محمود شاه تعيين كرد و فراغ خاطر او جسته او را بياورد و همچنين يولكشاه نوادهء تركان با هم مصاحب بودند و قاضى به علت درد پاى مريض و مبتلى بود و ايشان را نصف القيامى بيش نتوانست كرد و ايشان را تصور آنكه قاضى ايشان را وزن و قدرى نمىنهد ، از غبن و غصهء اين سودا دائما مهجور\r\n\r\n\r\n","description":"","footnote":"\r\n( 1 ) - در تاريخ وصاف ( ص 426 ) : در هفتم ربيع الاول سنهء 699\r\n","page_name":" 131 ","page_number":145},
  {"content":"\r\n\r\nو متشكى بودند چون بحدود كرمان رسيدند بقريهء رفسنجان سيبكشاه [ كذا 
  ] برادر يولكشاه و حسنشاه با جملهء اقارب استقبال كردند ، بعد از معانقه و ملامسه و مصافحه باتفاق بگوشهء خلوت ساختند و درد دل و شكايت روزگار باز مىگفتند - محمود شاه نفسهاى حزين از جگر غمين بر مىكشيد و بر برادران و حواشى ايراد مىكرد كه پدران ما اين ولايت بشمشير تيز و زحمت و ستيز گرفته‌اند و اكنون قاضى فخر الدين به يارى آمد و ما را به كلى چون تقويم از كار انداخت و از جاه و مرتبه مهمل و معطل كرده و ايالت و قبض و بسط و حل و عقد كرمان بر خود ، وقف و حكومت جملهء ولايت كرمان با قبضهء قدرت و تصرف او دادند و بعد از اختلال حال ما حاكم و قهرمان مطلق شدند و ما شهزادگان چون آلت عنين آمد شدى بىفايده مىكنيم تا عاقبت به قصد قاضى همه متفق اللفظ شدند . نيكباى شحنه پسر الجونويان و تيمور بوقا امير لشكر مغول و سواد ايلچيان و محصلان در حال بيك بار استقبال قاضى كردند و او را با اعزاز و اكرام هر چه تمامتر در ميان كله و آذين نيكو به شهر در آوردند . محمود شاه ببهانهء خانه از ايشان تخلف نمود ، از زمرهء تركمانان سوارى چند با سلاح و سلب تمام استقبال محمود شاه كردند و چون او را نيافتند از خراسانيان كه خدم و حشم قاضى بودند تفتيش حال محمود شاه مىكردند ، گفتند او زن ما شده است بر آنكه آزرده و دلخسته شدند ( كذا ؟ ) . قاضى چون به شهر رسيد از مقاسات مراحل و مقامات منازل فرسوده و بيابانهاى مهلك پيموده آسوده و از آن روى كه بطراز علوم مطرز بود و بشكوه جاه و حكومت مبرز از بالاى آلاى كبريا و نخوت دم مىزد و خصمان و معاندان دندان غيرت و حسرت بر هم مىخاييدنده نيكباى شحنه طويى كرده بود و همهء بزرگان كرمان را حاضر كرده بعد از هشت روز از ورود قاضى ، و محمود شاه در اثناى مستى ، از سر تهور درشتى مىنمود او را گفت قيد و حبس تو مستلزم انطفاء نوائر فتن است . محمود شاه بترسيد و گفت\r\n\r\n","description":"","footnote":"","page_name":" 132 ","page_number":146},
  {"content":"\r\n\r\nامير حاكم است و در نيمشب خود را مست طافح ساخته از ميان مجلس عطفه كرده و پيش تركمانان بهاىهاى بگريست كه اين جماعت بعد از اختلال حال و عدم مال در خون ما سعى مىنمايند و پيش از آنكه معاندان شام خورند او چاشت خورد در همان شب نيكباى را بگرفتند و قاضى فخر الدين هرات را با دو پسر خلف و داماد و اتباع و اشياع گرفته در قيد و بند آوردند ، قاضى خواست كه انگشت نماى جهانيان شود دستگير عوام آمد . قاضى هر چند بنكبات جهان ديده ور بود و بحوادث وقايع زمان . . .\r\nبه قضاى آسمانى رضا داد و دانست كه پيرايهء خردمندان در حوادث و بلا صبر است . روز ديگر بامداد قاضى را بانواع عذابهاى شديد معذب داشتند به آخر همه او را الزام كردند كه كاغذى بگناه كارى بازده كه تو مجرم و خائن بودهء . قاضى از بيم جان كاغذ گناه كارى بداد ، آنگه او را و دو پسر افضل الدين و پسر ديگر « 1 » در شب يكشنبه شانزدهم ربيع الآخر 699 « 2 » و صد كس از متعلقان و نزديكان همه را بكشتند . قاضى التماس عافيتى كرده بود كه در گوشهء بنشيند اما تقليم اظفار قضا ناممكنست .\r\n« خاتمت كار قاضى و عاقبت مآل حال او كه از تصاريف روزگار ترسان و هراسان بود هم قتل بود . قاضى عمرى بخويشتن دارى مىسپرد آخر الأمر مباشر اعمال كرمان شد ، تعظيم او بيش از ملك كرمان بود ، قاضى هر روز گفتى كه امسال از دنيا تجنب خواهم نمود و دست طلب و سعى تعب ازو كوتاه و به كار آخرت مشغول بعد از آن سالك و ناسك شوم و به زيارت قبر نبى و ولى قيام نمايم و بيك بار عابد و زاهد و چون عنكبوت گوشه نشين و مثل كمان گوشه گيرم ، اين و صد چندين آيات اميد و تمناى سوداى هوس از كتاب خيال خويش بر مىخواند و نفس اماره او را بتسويف واميداشت تا هم در آن اميد انقراض عمر خويش و نهايت امل بديد » .\r\n\r\n\r\n","description":"","footnote":"\r\n( 1 ) - نام اين پسر در تاريخ وصاف ( ص 247 ) « خسرو » ياد شده\r\n( 2 ) - در تاريخ وصاف : پنجشنبه بيست و هفتم ربيع الاخر\r\n","page_name":" 133 ","page_number":147},
  {"content":"\r\n\r\nص 82 س 1 و امير ترتاى و هردوداق ، در تاريخ وصاف ( ص 342 ) در اين مورد چنين آمده : « درين وقت غازان امرا بقتامود وستاى و هرقداق را با دو تومان لشكر آنجا فرستاد . . . » شبهه نيست كه غرض از دو سردارى كه غازان بسركوبى نوروز بخراسان فرستاد اولى امير سونتاى معروف و ديگر هرقداق ( هورقداق ) سردار مشهور ديگر اوست ولى معلوم نشد كه در دو نسخه‌اى از سمط العلى كه در دست ماست چرا اسامى ايشان به اين املا نوشته شده ، يا سهو از نساخ است و يا اين اسامى را در آن تاريخ در كرمان مردم به اين شكل شنيده بوده و تلفظ مىكرده‌اند .\r\nص 82 س 4 - منغانى ظاهرا صحيح ميغانى باشد منسوب بميغان از بلاد قديم سيستان كه امروز جزء قائنات در شمال غربى آبادى « نه » قرار دارد .\r\nص 84 س 16 ، جوتى واسط ، در هر دو نسخهء اساس چنين است ولى محلى بنام جوتى در حدود واسط بدست نيامد ، باحتمال كلى غرض از اين محل همان جوخى ( جوخا ) از توابع واسط است كه غازان در سال 698 از آن راه بعراق عرب رفت ( الحوادث الجامعه س 497 ) و اين همان محلى است كه آن را رشيد - الدين در تاريخ مبارك غازانى بنام مرغزار جوقين ضبط كرده ( رجوع كنيد بچاپ يان صفحات 121 و 123 و 143 ) .\r\nص 86 س 17 ، شهر و قلعه را حصار گرفتند . . در باب واقعهء محاصره و فتح كرمان در زبدة التواريخ ابو القاسم كاشى چنين آمده :\r\n« محمود شاه و سيبكشاه و حسنشاه بعد از اثارت فتنه و انبعات شر و شور باتفاق يكديگر حصار شهر و قلعهء كوه عمارت كردند و خود را در سعى مشكور پنداشتند و رنود و عوام شهر بر خود جمع كردند و زاد و ذخيره بالا بردند و مىدانستند كه سر و مال و خاندان بيكبارگى ناچيز خواهد شد آوازهء اين حادثه در يك هفته بدور و نزديك رسيد و امير جلال الدين شاه بسر\r\n\r\n","description":"","footnote":"","page_name":" 134 ","page_number":148},
  {"content":"\r\n\r\nقاضى فخر الدين « 1 » كه خلف سلف و نقاوهء فرزندان بود و حق تعالى او را صورت خوب و سيرت محبوب داده بود چون اين خبر بوى رسيد در قصاص خون پدر سعى و اجتهاد نمود در روز جمعه بيست و هشتم ربيع الآخر جلال الدين شاه مصاحب شحنهء فارس و شيراز امير سداق با لشكرى بزرگ از تازيك و ترك بقصاص پدر و برادران از پارس روان شد با چريكى از شول و تركمان و از جانب عراق شحنهء اصفهان امير خرمنجى با لشكر لور « 2 » و حشم كرد روان شد غرهء جمادى الآخره و با فضول لشكرها تيمور بوقا امير هزارهء مغول كه شجاع و دلاور بوده و شهر بردسير را از آشوب و فتنه محافظت مىنمود و راههاى كرمان از همهء جوانب بيشترى مظان اخطار ارباب اسفار و محل دزد و عيار واد غير ذى زرع كه خيال هرزه گرد دزد راه گم كند ، در چنين زمانى كه هواى محموم آتش مسموم مىريخت از جملهء اطراف و حوالى لشكرها چون مور و ملخ فرو ريختند تا يازده ماه شهر بردسير را محاصره دادند به دوازده هزار سوار و پيادهء ترك و تازيك و مغول ، و چون دايره و مركز شهر محيط بود درين مدت مصاف سخت دادند ، از طرفين گروهى انبوه كشته شدند به حكم آنكه قلعهء شهر بردسير حصن حصين و بارهء متين دارد « 3 » اهل كرمان عاقبت انديشى نميكردند و به ترك و حزم بگفتند ، محمود\r\n\r\n\r\n","description":"","footnote":"\r\n( 1 ) - امير جلال الدين شاه در اين تاريخ در شيراز سمت وزارت امير صاداق « ساداق » شحنهء فارس را داشت ، صاحب وصاف « ص 427 » او را صاحب معظم جلال الدين شاه مىخواند ، وفات او بگفتهء فصيح خوافى در 16 رمضان 731 اتفاق افتاده .\r\n( 2 ) - بسركردگى اتابك نصرة الدين پير احمد معروف ( وصاف ص 428 )\r\n( 3 ) - در وصاف « ص 433 » چنين آمده : « حكايت تمادى مدت عناد و اصرار بر تفادى از شاهراه رشاد چون باردو رسيد حكم يرليغ شد تا از موصل استادان منجنيقى را كه صاحب مهارت و صائب شطارت و موى شكاف و قلعه‌گشاى بودند تعيين كردند و بشيراز آمدند و سه عدد منجنيق ترتيب دادند و عازم كرمان شدند پس مدت ده روز مستجلسان مجلس كارزار بفلاخن منجنيق اهل كرمان را عيش سنگ‌انداز در صورت انداز تعليم كردند بهر سنگى كوه فرساى قلهء قلعه را مىشكافتند و اجزاء حصار را در زلزله مىآوردند . . . »\r\n","page_name":" 135 ","page_number":149},
  {"content":"\r\n\r\nشاه نوكران را اعتماد بر حصانت شهر و متابعت يار بر عصيان داشت ، در خلاف و نزاع پاى بيفشردند تا تمامت محجر و شجر ايشان ناچيز و باير و خراب شد تا بعد از يك سال كه ذخاير و رزق منقطع شد ساكنان كوه از ازدحام انبوه ستوه شدند ترك لجاج و عناد گرفتند ، نخست سيبكشاه با فوجى از تركمانان فرود آمد ، او را بمحروسهء تبريز برآوردند و سخنش پرسيدند ، بعد از يارغو و اثبات گناه در محرم سنهء سبعمايه در ميدان تبريز بكشتند و محمود شاه گناه خود ميدانست دو ماه ديگر بنشست و چون زاد و ذخيره نماند او نيز خائب و خاسر آمد ، روز دوشنبه دوم صفر سبعمائه بگاه طلوع صبح مأخوذ و معانب گشت و روز ديگر او را مقيد ساخته متوجه اردو شدند و در اين هنگام غازان خان از حومهء ممالك دور بود و بفتح بلاد شام و مصر مشتغل . محمود شاه را به راه همدان بكرمانشاهان رسانيدند آنجا خبر واقعهء سيبكشاه بوى رسيد ، بر سر خود بترسيد و از نكال و عقوبت انديشيد ، هم آنجا زهر قاتل داشت بخورد و جان تسليم كرد خسر الدنيا و الآخرة . و از بقاياى قاصدان قاضى يك تن امان نيافت از شاهان و وزراء و سپاهى چون خواجه محمود وزير كرمان و قوام الدين و جمعى از اكابر ، همه را بقصاص خون قاضى و پسران او هم بكرمان بكشتند . محمود شاه در حالت قتل قاصى گفته :\r\n اى دل تو مشو زبون هر ناكس دون * كاسرار فلك نيست ز تقدير برون \r\n كرديم تهوّرى و دشمن كشتيم * تا خود فلك از پرده چه آرد بيرون \r\nامير جلال الدين شاه بعد از آنكه او بمرد و كرمان مستخلص شد گفت :\r\n اى بنگى ناكس سگ ابله دون * وى عقل تو در دست هوى گشته زبون \r\n كردى تو تهوّرى و دشمن كشتى * ديدى فلك از پرده چه آورد برون » \r\nص 78 س 5 - خواجه شمس الدين ابهرى ، از احوال اين شخص اطلاعى بدست نيامد .\r\nص 87 س 14 - قريب يك سال آن محاصره برداشت ، در وصاف ( ص 432 ) چنين آمده :\r\n\r\n","description":"","footnote":"","page_name":" 136 ","page_number":150},
  {"content":"\r\n\r\n« در مدت ده ماههء محاصرهء كرمان سى و پنج مصاف از مفتتح فلق صبح تا مختتم شفق رواح . . . اتفاق افتاد » ، در زبدة التواريخ چنان كه نقل كرديم مدت محاصره را « يازده ماه » مىنويسد و ظاهرا در تمام اين اقوال مسامحه شده زيرا كه از تاريخ ورود جلال الدين شاه بحوالى كرمان كه غرهء جمادى الآخرهء 699 است تا تاريخ فتح آن شهر يعنى دوم صفر سال 700 درست هشت ماه مىشود مگر اينكه تاريخ محاصرهء كرمان را از تاريخ قتل قاضى فخر الدين و شروع عصيان ياغيان بگيريم كه اواسط ربيع الآخر 699 است و در آن صورت قريب بده ماه مىشود .\r\nص 88 س 26 - به حكم آنكه يرليغ رسيده بود . . . الخ ، در تاريخ وصاف ( ص 433 ) چنين مذكور است :\r\n« از غرايب حكمت آسمانى و عجايب تقدير يزدانى هم درين روز [ يعنى روز فتح كرمان 
  ] يرليغ دوران فرمان رسيد كه چون كرمان مستخلص شود وجوه مخالفان دولت را هم در آنجا بقصاص مولاناى سعيد بياسا رسانند و روى زمين را از رجس افعال ذميمه و قبح اعمال لئيمهء ايشان طهارت دهند .\r\nساداق بيك اشاره فرمود تا دوازده تن را از افراد اعادى دين و دولت اولجاى ملك و قرا ارسلان ملك و اغروش ملك و خواجه محمود و قوام الملك و بهرام شاه و اترارى و طغاى تكين و قتلفشاه و كاكاءك يكى را از عقب ديگرى خطاب ياران همه رفتند و ترا منتظرند در مىرسانيدند و بيست و شش تن ديگر را تتمهء سى و هشت آيهء اغرقوا فادخلوا نارا مىشنوانيدند »\r\nص 91 س 6 - تاريخ انتصاب مجد الدين گيلى را بمنصب قضاء كرمان از طرف مظفر الدين محمد شاه فصيح خوافى در سال 701 مىنويسد .\r\nص 92 س 19 - امير ناصر الدين يحيى بن جلال الدين طره ختنى ، از نواب خواجه سعد الدين محمد صاحب ديوان ساوجى . پدر او جلال الدين ابراهيم طرهء ختنى از منشيان عهد اباقا بود و اين ايلخان او را در سال 663 بهمراهى\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nرضى الدين بابا بحكومت ديار بكر فرستاد و بعد از آنكه رضى الدين بابا از حكومت ديار بكر بر كنار و امير جلال الدين در آن سمت استقلال يافت رضى الدين بابا رباعى ذيل را بتوسط خواجه شمس الدين محمد جوينى صاحب ديوان بايلخان نوشت :\r\n شاها ستدى كشورت از همچو منى * دادى بمخنثى نه مردى نه زنى \r\n زين كار چو آفتاب روشن گشتم * پيش تو چه دف زنى چه شمشير زنى « 1 » \r\nپسر اين جلال الدين ابراهيم يعنى امير ناصر الدين يحيى در عهد غازان خان از امراى مشهور بود چنان كه در سال 699 كه غازان بشام لشكر كشيد او نيز در جزء سران سپاه ايلخانى قرار داشت و پس از آنكه دمشق فتح شد و غازان حكومت آنجا را بقبچاق از سرداران خود داد امير ناصر الدين يحيى را نيز بوزارت او و صاحب ديوانى شام منصوب نمود ( السلوك مقريزى ص 895 و تاريخ مبارك غازانى ص 130 و وصاف ص 380 ) امير ناصر الدين تا واقعهء مرج الصفر كه در دوم رمضان 702 اتفاق افتاد و شكست بر سپاهيان غازان افتاد در شام بود و در اين جنگ شركت داشت ، وى مدتى نيز در امارت ولايت سنجار در الجزيره سر مىكرد و به همين جهت بسنجارى نيز معروف شده بود .\r\nدر عهد ايلخانى اولجايتو و صاحبديوانى خواجه سعد الدين محمد ساوجى امير ناصر الدين جزء نواب و پيشكاران اين خواجه معدود گرديد ليكن او و ساير نواب خواجه سعد الدين يعنى زين الدين ماسترى و كريم الدين و شهاب الدين مباركشاه ساوى و داود شاه با مخدوم خويش در سال 711 طرف غضب اولجايتو قرار گرفتند ، ايلخان ايشان را جمعا در روز سه شنبه يازدهم شوال از آن سال در نزديكى بغداد بقتل رساند .\r\nبمناسبت ذكر جلال الدين ابراهيم ختنى اشارهء به اين نكته را نيز بى مورد\r\n\r\n\r\n","description":"","footnote":"\r\n( 1 ) تاريخ گزيده ص 819 - 820\r\n","page_name":" 138 ","page_number":152},
  {"content":"\r\n\r\nنميدانيم كه در مقدمهء تمام نسخ از كليات سعدى در ذكر روابط بين اين گويندهء شهير و خواجه شمس الدين حوينى و برادرش علاء الدين عطا ملك در طى حكايتى نامى از اين جلال الدين ختنى برده شده و خلاصهء آن اينست كه خواجه شمس الدين 500 دينار بتوسط غلامى بشيراز از براى سعدى فرستاده بود ، غلام در اصفهان 150 دينار از آن را براى خود برداشت . چون غلام بشيراز رسيد و نامه و بدرهء زر رساند سعدى زر را نپذيرفت و در طى قطعه‌اى فهماند كه آن بيش از 350 دينار نبوده . خواجه شمس الدين از اين عمل غلام در خشم شد و برادرش عطا ملك غلام را گفت كه : « در همين ساعت برخيز و روى به طرف شيراز نه و اين كاغذ بخواجه جلال الدين ختنى ده تا ده هزار دينار زر برگيرد و در بدرهء كند و به خدمت شيخ برد و عذر خواهد و همت طلب دارد . آن غلام كارسازى كرد و از خدمت خواجگان روانه شد ، چون بشيراز رسيد اتفاقا شش روز بود كه جلال الدين ختنى وفات يافته بود ، غلام كاغذ بشيخ رسانيد شيخ چون بر كاغذ وقوف يافت هم در حال بر كاغذ نوشت :\r\n پيام صاحب عادل علاء دولت و دين * كه دين بدولت و ايام او همى نازد \r\n رسيد و پايهء عزّت فزود سعدى را * بسى نماند كه سر بر فلك بر افرازد \r\n پيام داده كه صدر ختن جلال الدين * قبول خدمت او را تعهدى سازد \r\n و ليك بر سر او خيل مرگ تاخته بود * چنانچه بر سر ابناء دهر مىتازد \r\n جلال زنده نخواهد شد اندرين دنيا * كه بندگان خداوندگار بنوازد \r\n طمع بريدم از او در سراى عقبى نيز * كه از مظالم مردم به من نپردازد \r\n« غلام چون باز به خدمت خواجگان رفت و صورت حال عرضه داشت خواجه صاحب ديوان فرمود تا پنجاه هزار دينار در صرّه‌ها كردند و به خدمت شيخ آوردند و شفاعت كردند كه اين زر بستان و در شيراز بهر آينده و رونده بقعهء بساز ، شيخ چون فرمان خواجه و سوگندها كه داده بودند بشنيد زر\r\n\r\n","description":"","footnote":"","page_name":" 139 ","page_number":153},
  {"content":"\r\n\r\nقبول كرد و در وجه اين رباط كه در قلعهء فهندر است صرف كرد و اين رباط از آن وجه بساخت »\r\nاز اين حكايت معلوم مىشود كه جلال الدين ختنى مدّتى نيز بنيابت خواجه شمس الدين صاحبديوان [ شايد در عهد حكومت انكيانو بر فارس از 667 تا 670 يا در عهد سوغنجاق جانشين او از 670 تا 677 
  ] در شيراز مىزيسته و در همانجا نيز وفات يافته است .\r\nدر باب لقب يا نسبت ديگر اين جلال الدين كه در نسخ سمط العلى و در مجمل فصيح خوافى « طرّه » آمده نميتوان اظهار نظر قطعى كرد . در وصاف ( ص 380 ) « طريد » و در تاريخ اولجايتو تأليف ابو القاسم كاشى ( نسخهء پاريس بنقل آقاى دكتر بيانى در حواشى ذيل جامع التواريخ ص 47 ) « طبرى » چاپ شده امّا به علت مغلوط بودن اين دو كتاب بهيچيك از اين دو ضبط اخير نميتوان اطمينان كرد .\r\nص 92 س 24 - عز الدين كوهكى ، يكى ديگر از پيشكاران خواجه سعد الدين محمد ساوجى است كه ذكر عاقبت او گذشت .\r\nوى خواجه عز الدين ابو منصور محمد بن منصور رازى است از مردم قريهء كوهك يا كوهذ يا كوهه كه هنوز نيز در قسمت بهنام ورامين بفاصلهء نوزده كيلومتر در شمال شهر ورامين بنام قوهه باقيست .\r\nعز الدين كوهكى چنان كه ابن الفوطى در مجمع الآداب نوشته ابتدا در دستگاه سيد فخر الدين حسن ملك رى « 1 » مىزيسته سپس در خدمت خواجه\r\n\r\n\r\n","description":"","footnote":"\r\n( 1 ) - فخر الدين ابو محمد حسن بن محمد بن حسن بن ابى زيد علوى حسينى از بزرگان سادات رى بود و او را اولجايتو با تمام عمارت سلطانيه مأمور ساخت و او باهتمام تمام بانجام آن اشتغال داشت تا آنكه بسال 707 در همان سلطانيه وفات يافت .\r\nمؤلف نزهة القلوب ( ص 53 ) گويد : « رى در فترت مغول به كلى خراب شد و در عهد غزانخان فخر الدين ريى به حكم يرليغ از او اندك عمارتى افزود و جمعى را ساكن گردانيد . »\r\n","page_name":" 140 ","page_number":154},
  {"content":"\r\n\r\nسعد الدين محمد ساوجى داخل شده و در سال 703 با يكى از امراى مغول بتدبير امور فارس بشيراز مأموريت يافته بوده است ( وصاف ص 438 ) .\r\nص 92 س 28 - 30 ، ذكر خواجه زين الدين ماسترى و شهاب الدين مباركشاه ساوى كه نيز از نواب خواجه سعد الدين بودند و با او در يازدهم شوال 711 بقتل رسيدند سابقا گذشت .\r\nخواجه زين الدين ماسترى بانى بقعهء نور الدين عبد الصمد بن على اصفهانى نطنزى عارف معروف متوفّى سال 699 است كه آن را اين وزير بسال 707 در نطنز ساخته و هنوز نيز بر پاست و آن دو كتيبه دارد به همين تاريخ كه از آن نام اين خواجه و نام پدر و جدّ او واضح مىشود ، قسمتى از يكى از آن دو كتيبه اينست :\r\n« بسم اللّه الرحمن الرحيم امر بعمارة هذه البقعة الميمونة المباركة الصاحب المعظم وزير ممالك العالم المشيد مبانى الخيرات المتوسل الى اللّه بانواع القربات اضعف عباد اللّه المفتقر الى رحمته و رضوانه خواجه زين الدنيا و الدين شرف الاسلام و المسلمين خليفة بن الحسين بن على الماسترى . . . الخ « 1 » » .\r\nص 93 س 20 - ركن الدين بكرانى رفيعى ، وى از خاندان مشهور بكرانى و پسر رفيع الدين بكرانى ابهرى سابق الذكر است . صاحب تاريخ گزيده كه با او معاصر و دوست بوده در حق او چنين مىنويسد : « عالمى است متقى ، اشعار خوب دارد اين ضعيف را به دو اعتقاد تمامست بوقت آنكه از او نسخهء ديوانش خواستم اين قطعه به دو فرستادم :\r\n جهان فضل و هنر جان نطق ركن الدين * زهى نظير تو چشم زمانه ناديده \r\n معانى سخنان تو در لباس بيان * چون جان نمايد در جسم و نور در ديده \r\n\r\n\r\n","description":"","footnote":"\r\n( 1 ) - مجلهء آثار ايران جزوهء اول صفحهء 92 - 94\r\n","page_name":" 141 ","page_number":155},
  {"content":"\r\n\r\n قواى ناطقه از به دو فطرت ازلى * ز ذوق نظم تو گفتن بطبع بگزيده \r\n خرد عزيز بمصر هنر از آن گشته * كه بد ز خرمن فضل تو خوشه‌ها چيده \r\n ز علم اول و آخر بپيش خاطر تو * نبوده هيچ نكت هيچوقت پوشيده \r\n بعمر خويش در اخبار و آيت و امثال * ز لفظ عذب تو گوشى خلاف نشنيده \r\n شده ز فرط هنر خسرو سرير مقال * خرد ز جان و ز دل بندگيت ورزيده \r\n توئى سلالهء بكران و طبع نازك تو * بخوبروئى بكران نظم كوشيده \r\n ز بوستان فضيل تو نسخهء بودم * كنون ز بنده كسى نسخه را بدزديده \r\n اگر تو لطف كنى ديگرى فرستى باز * سزا بود بسزاوار خويش بخشيده \r\n بمان هميشه سزاوار در جهان هنر * ز جام فضل و هنر آب لطف نوشيده » . \r\nص 93 س 25 - قتل قوام الدين وزير را كه بايولكشاه اتفاق كرده بود فصيح خوافى در سال 702 مىنويسد .\r\nص 93 س 29 - خواجه صدر الدين ابهرى كه در نظم فارسى نيز مهارتى داشته و محمد بن بدرچاچى اشعارى از او را در كتاب مونس الأحرار آورده از منشيان دستگاه غازان خان بود و در سال 699 كه شام بدست ايلخان مفتوح گرديد و مردم\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nدمشق از قتل و غارت سپاهيان مغول وحشت داشتند غازان او و سيد قطب - الدين را باستمالت مردم به آن شهر فرستاد ( تاريخ وصاف ص 380 ) .\r\nدر تاريخ گزيده « 1 » چنين آمده : « خواجه صدر الدين ابهرى از سلطان محمد شاه متوهّم بود و چون سلطان بر سبيل شكار از كرمان به طرف كارزار رفت او ببهانهء آنكه از عقب سلطان مىرود از كرمان بيرون رفت و راه سيرجان گرفت ، مولانا صدر الدين ابن قاضى خواف حاكم سيرجان بود او را مدد كرد تا بفارس رفت . سلطان محمد شاه وزير بهاء الملك را بر عقب بفرستاد و چند نوبت پيغام مكرر شد تا او را بمواعيد مستظهر گردانيده بكرمان بردند و با او نيكيها كردند . بعد از دو سال خواجه صدر الدين تدبير كرد تا سلطان محمد شاه او را باردو فرستاد و او مهمات سلطانى بر حسب دلخواه سلطان بساخت اما چون متوهّم بود مراجعت نكرد ، سلطان محمد شاه به حكم يرليغ او را بدين ملك فرستاد » .\r\nص 96 س 10 - مولانا مجد لدين گيلى . . . قتل مجد الدين گيلى بتصريح فصيح خوافى در سال 703 اتفاق افتاد در هرج و مرجى كه در وفات غازان خان واقع شد . همين مؤلف مىگويد كه مجد الدين به حكم غازان خان در كرمان نيز مدخل داشت .\r\nص 96 س 19 - زمام حل و عقد . . . در قسمت تاريخ كرمان زبدة التواريخ تأليف ابو القاسم كاشانى در اين مورد چنين آمده : « در اثنى و سبعمايه غازان خان عادل پسر سيورغتمش شاه جهان را سيور غاميشى فرموده جاى پدر به او تفويض كرد و او هنوز طفل بود و مقربان جاهل به خود راه داد تا او را بد\r\n\r\n\r\n","description":"","footnote":"\r\n( 1 ) - نسخهء چاپى تاريخ گزيده ( ص 534 - 535 ) در اين مورد مغشوش است و ما اين قسمت را از روى يك نسخهء خطى نقل كرديم .\r\n","page_name":" 143 ","page_number":157},
  {"content":"\r\n\r\nآموزى كردند . در اثناى اين حال غازان خان درگذشت « 1 » و شاه جهان از تهديد ايمن شد ، جملهء وزراء و ندما از او آزرده شدند ، اول چاق « 2 » اولجايتو سلطان « 3 » او را باردو خواندند و گناهها بر او ثابت كردند و چون هنوز كودك بود بخونش بخشودند و دولت براق حاجب منقرض شد » .\r\nص 98 س 1 - بعد از آن [ بعد از سال 715 
  ] بمدتى اندك آن امير فاضل نواز [ يعنى ايسن قتلغ 
  ] با اكثرى از معاصران . . . متوفّى و مندرج شدند . . .\r\nوفات امير ايسن قتلغ در هجدهم شعبان سال 718 فجأة در راه اران اتفاق افتاده است ( تاريخ گزيده نسخهء خطى و ذيل جامع التواريخ حافظ ابرو ص 58 ) .\r\nص 99 س 15 - غزنين ؟ در نسخه همچنين است ولى ذكر غزنين در اينجا بيمناسبت به نظر مىرسد و قريب بيقين است كه در نسخه تحريفى روى داده .\r\nص 101 س 28 - با عساكر جرار در زنجان مصاف دادند ، غرض جنگ جمعى از امراى مخالف ابو سعيد است با او و امير جوپان كه در تاريخ 24 جمادى الثانيهء سال 719 در محل ميانه اتفاق افتاد و مخالفين مغلوب و ابو سعيد ببهادر خان ملقب گرديد ( رجوع كنيد بتاريخ وصاف ص 642 و ذيل جامع التواريخ ص 100 - 104 و تاريخ مغول تأليف نگارنده ص 332 - 333 )\r\nص 103 س 24 - و من انقرض فادح و سمابيت ابتلا ؟ اين جمله كه به كلى در نسخهء اصل تحريف شده هيچ مفهوم نيست ، شايد صورت اصلى آن : « مرا قرض فادح و شآبيب ابتلا . . . » بوده است .\r\nآخر حواشى و ملاحظات\r\n\r\n\r\n","description":"","footnote":"\r\n( 1 ) - در 11 شوال 703\r\n( 2 ) - بمغولى يعنى عهد و زمان\r\n( 3 ) جلوس اولجايتو در 15 ذى الحجه از سال 703 است .\r\n","page_name":" 144 ","page_number":158},
  {"content":"\r\n\r\n\r\nلغات و اصطلاحات غريبه يا خارجى\r\nآل و آل تمغا 65 ، 79 ، 89 ، يعنى مهرى كه خان بپاى فرمانهاى خود بمركب سرخ يا زرين مىزده .\r\nاختا 41 ، يا اخته بمعنى حيوان خصى شده است مخصوصا اسب .\r\nاخيافى 68 ، عربى است بمعنى كسى كه با ديگرى از يك مادر و دو پدر باشند در مقابل اعيانى كه از يك پدر و يك مادرند .\r\nاروغ 5 ، يعنى مجموع فرزندان و اقربا و كسانى كه از تيرهء يك خان بودند .\r\nاسراميشى 35 ، 107 ، بمعنى نگه دارى .\r\nاشقاص 39 ، جمع شقص بكسر شين عربى است بمعنى نصيب و پاره‌اى از هر چيز و در اينجا قطعه زمين مقصود است .\r\nالوس 56 ، طايفه و رعايا و كليهء مردم مطيع امر يك خان ، و الوس اربعهء چنگيزى بمعنى تمام مردمى بوده است كه پس از مرگ چنگيز تحت امر چهار پسر او قرار گرفتند .\r\nاوتوك 56 ، 61 ، يعنى عرض حال .\r\nاورتاق 41 ، يعنى شريك و رفيق در تجارت و تاجر و بازرگان .\r\nايراختا يا ايراخته 67 ، يعنى دوستان و ياران .\r\nايغاق 84 ، 97 ، 98 ، يعنى سخن چين و نمام .\r\nايلى 25 ، يعنى قبول فرمان و اطاعت خان و ايل يعنى مطيع و اهل در مقابل ياغى كه بمعنى سركش و غير مطيع است .\r\nايناق 33 ، 99 ، مصاحب و مقرّب درگاه و ايناقى منصبى كه به اين قبيل مردم داده مىشده\r\nاينجو 50 ، 61 ، 64 ، يعنى املاك متعلق بخان يا ديوان مانند خالصه .\r\n\r\n","description":"","footnote":"","page_name":" 145 ","page_number":159},
  {"content":"\r\n\r\nاينى 81 يعنى برادر كوچك در مقابل آقا كه بمعنى برادر بزرگ است .\r\nباز ديدار 18 يعنى پديدار .\r\nباسقاق 22 ، 37 ، 76 يعنى شحنه و حاكم و مأمور كشورى خان در ولايتى .\r\nبراءات 84 جمع براءت و آن نوشته يا حواله ايست كه كسى در تفريغ حساب به ديگرى مىداده و همانست كه ما امروز آن را برات و بصيفهء جمع بروات مىگوئيم .\r\nبرداشتن 18 ، 27 ، 53 ، 87 ، 96 ، بمعنى طول كشيدن و امتداد داشتن .\r\nبلقاق 87 فتنه و آشوب و انقلاب .\r\nباشلاب 34 ، 48 ، 58 ، 69 يعنى رئيس و سركرده .\r\nبياسا رسانيدن 88 و بياسا ملحق گردانيدن يعنى كشتن و بمجازات رسانيدن و ياساميشى مغولى آن است .\r\nبيتكچى 47 يعنى منشى و دبير و الغ بيتكچى بمعنى رئيس منشيان و دبيران است\r\nپايزه يا پائيزه 59 ، 79 ، 89 لوحه‌اى بوده است باندازهء كف دست و به طول نصف ذراع از طلا يا نقره يا چوب باختلاف رتبهء اشخاص كه خان در ازاء خدمت از راه مرحمت به كسى مىداده محتوى نام خدا و پادشاه با علائم مخصوص و عاليترين آنها نقش سر شير داشت و وپايزه سرشير همين پايزهء اخير است .\r\nتابقور 59 ، بمعنى تحميل و تكليف زايد بر خراج .\r\nتامشميشى 35 يعنى تعلل و بكندى كارى را كردن .\r\nتكشميشى 28 ، 101 گذرانيدن پيشكش در حضور خان و زمين خدمت بوسيدن .\r\nتنسوق يا تنگسوق 60 ، 72 ، 75 بمعنى چيز نفيس و تحفه كه قابل هديه باشد .\r\nتوشاميشى 25 ، 59 يعنى واگذاشتن .\r\nدلا 61 ، 64 املاك و رقبات ديوانى كه بمواجب و رسوم لشكريان متعلق باشد .\r\n\r\n","description":"","footnote":"","page_name":" 146 ","page_number":160},
  {"content":"\r\n\r\nراه نبهره 14 يعنى راه پوشيده و پنهان .\r\nزگ 24 ، فارسى است بمعنى كدورت و شعاع مخصوصا نور ماه .\r\nسپر گاو 29 ، سپرى كه از چرم گاوميش مىساختند براى حمله بحصارها و قلاع .\r\nسختيان 88 ، يعنى پوست بز دباغى شده .\r\nسكور 89 ، بمعنى چتر و سكورچى چتردار است .\r\nسلغر سلطان 19 لقب عمومى اتابكان سلغورى فارس .\r\nسنقور 59 ، 79 ، 89 همان شنقار يعنى پرندهء شكارى .\r\nسوسون 57 ، 59 در اينجا بمعنى آبدارخانه است .\r\nسيورغاميشى 28 ، 107 بمعنى واگذاشتن ملكى به كسى است تا از عايدات آن بهره بردارد و آن ملك را سيورغال مىگويند و سيورغال مجازا بمعنى احسان و بخشش نيز آمده همچنانكه سيورغاميشى بمعنى احسان كردن و بخشيدن معمول بوده .\r\nشقراق 91 عربى است بمعنى پرندهء سبزه قبا و مجازا به علت رنگهاى مختلف بال اين حيوان بمعنى تلون نيز استعمال شده .\r\nفرايص 79 جمع فريصه و آن قطعه گوشتى است ما بين شانه و پهلو يا شانه و پستان كه در موقع ترس بلرزه در آيد .\r\nقاين 47 ، 52 مخفف قاين آتا يعنى پدر زن .\r\nقرانغما 84 مهرخان كه با مركب سياه در پاى فرمانها زده ميشد .\r\nقشلاميشى 54 يعنى بسردسير يا قشلاق رفتن .\r\nقوريلتا 75 يعنى شورائى كه خان مغول در آن شاهزادگان و اقرباى خود را براى شور در امور مهمه و لشكركشيهاى بزرگ احضار مىكرده .\r\nقوما 31 ، يعنى همخوابه .\r\n\r\n","description":"","footnote":"","page_name":" 147 ","page_number":161},
  {"content":"\r\n\r\nكجاميشى 101 اظهار حسن خدمت و بندگى ورزيدن .\r\nماهيانى 17 ، 19 ، 63 ، 72 يعنى چند ماه و ماهيانه از همين جمع كه امروز متروكست ساخته شده مثل ساليانه از ساليان .\r\nمثافن 65 همنشين و ملازم و همزانو .\r\nمستراح 2 بمعنى مصطلح امروزى يعنى بيت التخليه .\r\nمنغلا 86 پيشقراول و مقدمهء لشكر .\r\nمنافث 65 همصحبت و همزبان .\r\nمؤامره 94 يعنى نوشته‌اى كه سلاطين يا حكام بنام مأمورينى كه وجوهى از اموال دولتى را بنام خود ضبط كرده بودند صادر مىنمودند و بموجب آن ردّ آن اموال را از ايشان مىخواستند ( رجوع كنيد بحواشى ترجمهء محاسن اصفهان صفحه 164 ) .\r\nميانه كردن 32 يعنى كناره كردن و اجتناب .\r\nنقرينه 33 بجاى سيمينه يعنى آلاتى كه از نقره ساخته شده بوده .\r\nنوكار 78 ، 87 ، 92 يعنى چاكر ، همان كه ما امروز نوكر مىگوئيم .\r\nهوجاور 9 يا اوجاور محل چادر و سرزمين اقامت .\r\nيارغو و يرغو 22 ، 81 بمعنى مرافعه و محاكمه .\r\nياساق و ياسا 54 مجموعهء قوانين چنگيزى ( رجوع شود بياسا رسانيدن ) .\r\nيام 49 يعنى منزل كاورانى و اسب چاپارى\r\nيرليغ 28 ، 101 يعنى فرمان خان\r\nيولوق 22 ، 52 بمعنى چاپار و همانست كه آن را اولاق و اولاغ نيز مىگفتند .\r\n\r\n","description":"","footnote":"","page_name":" 148 ","page_number":162},
  {"content":"\r\n\r\nكيتسن - كلارك\r\nمقدمه اى بر\r\nروش تحقيق در تاريخ\r\nترجمهء\r\nاوانس اوانسيان\r\nبه انضمام\r\nفهرست مراجع و مصادر\r\n\r\n","description":"","footnote":"","page_name":" 149 ","page_number":163},
  {"content":"\r\n . \r\n","description":"","footnote":"","page_name":" 150 ","page_number":164},
  {"content":"\r\n\r\nچنگيزخان\r\nتأليف\r\nولاديمير تسف\r\nبا مقدمهء\r\nرنه گروسه\r\nترجمه\r\nدكتر شيرين بيانى ( اسلامى )\r\n\r\n","description":"","footnote":"","page_name":" 151 ","page_number":165},
  {"content":"\r\n\r\nگنجعليخان\r\nانتشارات اساطير\r\n4\r\n\r\n","description":"","footnote":"","page_name":" 152 ","page_number":166},
  {"content":"\r\n\r\nتاريخ اسماعيليه\r\nيا\r\nهداية المؤمنين الطالبين\r\nتأليف :\r\nمحمد بن زين العابدين خراسانى فدائى\r\nبه تصحيح و اهتمام\r\nالكساندر سيميونوف\r\nانتشارات اساطير\r\n10\r\n\r\n","description":"","footnote":"","page_name":" 153 ","page_number":167},
  {"content":"\r\n . \r\n\r\n","description":"","footnote":"","page_name":" 154 ","page_number":168}
  ]