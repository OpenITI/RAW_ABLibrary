[
  {"content":"\r\n\r\nملاعبدالله زنوزى\r\nلمعات الهية\r\nبامقدمه وتصحيح\r\nسيدجلال الدين آشتيانى\r\nمؤسسه پژوهشى حكمت وفلسفه ايران\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nزنوزى ، عبدالله بن بيرمقلى باباخان ، 1275 ق .\r\nلمعات الهيه / تأليف عبدالله زنوزى ؛ با مقدمه وتصحيح جلال الدين آشتيانى [ مقدمه انگليسى حسين نصر 
  ] . - تهران : مؤسسهء پژوهشى حكمت وفلسفه ايران ، 1381 .\r\n35 ، 466 ، 12 ص .\r\nisbn 964 - 94459 - 4 - 3\r\nفهرستنويسى براساس اطلاعات فيپا .\r\nص . ع . به انگليسى :\r\nabdollah zunuzi . lamat ilahiyat divine splendours\r\nچاپ قبلى : وزارت فرهنگ وآموزش عالى ، مؤسسه مطالعات وتحقيقات فرهنگى ، انجمن اسلامى حكمت وفلسفه ايران ، 1361 .\r\nكتابنامه به صورت زيرنويس .\r\nچاپ سوم .\r\n1 . فلسفه اسلامى . الف . آشتيانى ، جلال الدين 1306 - : مصحح . ب . مؤسسهء پژوهشى حكمت و فلسفه ايران . ج . عنوان\r\n8 ل / 1222 bbr\r\n1 / 189\r\n1381\r\nكتابخانهء ملى ايران\r\n34882 - 81 م\r\nمؤسسهء پژوهشى حكمت و فلسفه ايران\r\nلمعات الهيه\r\nتأليف ملا عبدالله زنوزى\r\nمقدمه وتصحيح سيد جلال الدين آشتيانى\r\nچاپ اول : 1360\r\nچاپ دوم : 1371 ؛ تيراژ : 1000 نسخه\r\nناظر فنى : انتشارات ثريا\r\nچاپ : صارمى\r\nحق چاپ و نشر محفوظ است .\r\nآدرس : خيابان نوف لوشاتو ، كوچهء شهيد آراكليان\r\nتلفن : 6405445 ؛ فاكس : 6953342\r\nشابك : 3 - 4 - 94459 - 964 3 - 4 - 94459 - 964 : isbn\r\nشماره : 6\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\n\r\n[ مقدمه ناشر 
  ]\r\nبسمه تعالى جاى بسى خوشوقتى است كه مؤسسهء پژوهشى حكمت و فلسفهء ايران به منظور پاسخگويى به نيازهاى پژوهشى كشور در زمينهء حكمت اسلامى ، فلسفهء غرب ، كلام ، اديان و عرفان ، فلسفهء تطبيقى ، منطق ، تاريخ و فلسفهء علم و فلسفهء علوم اجتماعى تأسيس شده است و از اهداف آن زمينه‌سازى مناسب براى ارتقاى فعاليتهاى پژوهشى در زمينه‌هاى مذكور در كشور و كوشش براى احياى جايگاه ويژهء ايران در زمينهء فلسفه در سطح جهانى است . شكى نيست كه كشور عزيزمان ايران داراى يكى از غنىترين ميراثهاى فرهنگى جهان ، بويژه در علوم عقلى است و انتقال اين علوم به نسل حاضر و نيز به جهان امروز كه تشنهء اين معارف است ، امرى بس مهم است ؛ كه موردنظر اين مؤسسه نيز مىباشد .\r\nاز وظايفى كه براى مؤسسه در نظر گرفته شده است ، تأليف ، تصحيح و ترجمهء متون در رشته‌هاى نامبرده است و اينك خوشوقتيم از اينكه نخستين نمونه‌هاى انتشارات اين مؤسسه به دانش‌پژوهان عرضه مىشود . از ارباب فضل ، كمال و انديشه مىخواهيم كه با ارائهء تأليف ، ترجمه و تصحيح در زمينه‌هاى فوق ، در اين امر خطير مشاركت و ما را در پيشبرد اين اهداف يارى نمايند .\r\nمؤسسهء پژوهشى حكمت و فلسفهء ايران\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n . \r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\n[ مقدمه مصحح 
  ]\r\nبسمه تعالى شأنه يكى از دانشمندان بزرگ ايران در قرن سيزده - 13 - هجرى آخوند ملا عبد اللّه زنوزى است كه از اعاظم و تلاميذ آخوند ملا على نورى محسوب مىشود و ساليان متمادى در كربلا و نجف و قم و اصفهان به حوزه‌هاى علمى محققان از فقها و مجتهدان و حكما و عرفاى عصر خود حاضر شده است . آخوند ملا عبد اللّه فرزند بيرمقلى ملقب به بابا خان زنوزى در زنوز از مضافات و توابع مرند تبريز پا بعرصهء وجود نهاد و بعد از قرائت كتب فارسى و صرف و نحو و معانى عربى و كتب ابتدائى فقه و اصول و كلام و منطق ، براى ادامه تحصيل به عتبات عاليات مسافرت نمود و سالها بدرس سيّد مجاهد - سيد محمد فرزند آقا سيد على صاحب رياض - و ديگر اساتيد عصر حاضر شد و بعد از فراگرفتن علوم نقليه از فقه و اصول و رجال و حديث به ايران مراجعت نمود . مدتى در قم بدرس ميرزاى قمى معروف به صاحب قوانين - ميرزا ابو القاسم گيلانى - حضور بهمرسانيد و از براى ديدن حوزه بزرگ بىنظير اصفهان در آن عصر و زمان ، به اين مركز علمى سفر نمود و از حوزه سيد محمد باقر حجة الاسلام فقه و اصولى و مدرس حوزه اصفهان و ديگر مدرسان استفاده نمود و به حوزه تدريس حكيم عصر ، آخوند ملا على نورى راه پيدا كرد و گم شده و مراد مطلوب خويش را در اين حوزه بدست آورد و اوقات خود را صرف استفاضه از محضر اين حكيم متألّه نمود و در صف اول شاگردان و مستفيدان محضر آخوند نورى قرار گرفت .\r\n\r\n","description":"","footnote":"","page_name":" مقدمه 1 ","page_number":5},
  {"content":"\r\n\r\nفتحعلى شاه قاجار آخوند نورى را جهت تدريس حكمت در مدرسه خان مروى به طهران دعوت نمود ، آخوند به نامهء شاه جواب داد و متذكّر شد كه از كثرت ضعف ناشى از كبر سن قدرت كامل بر تدريس ندارد ولى بهترين شاگرد خود را جهت استفادهء طلاب مستعد پايتخت روانه دار الخلافه نمود و آخوند ملا عبد اللّه ساليان دراز در مدرسهء خان مروى تدريس نمود و در سال 1257 جهان فانى را وداع گفت .\r\nآخوند زنوزى مورد توجه فتحعلى شاه و اركان دولت او قرار گرفت و بدرخواست خاقان مغفور دو كتاب نفيس تأليف نمود ، يكى انوار جليّه شرح حديث علوى معروف به حديث حقيقت ، مروى از خير مئال كميل بن زياد نخعى ، صاحب سرّ امام عارفان و پيشواى متقيان امير مؤمنان ، على - عليه السّلام - و كتاب دوم همين اثر حاضر است كه در الهيات بالمعنى الأخص تأليف شده است و از آثار نفيس در حكمت متعاليه بروش و طريقهء آخوند ملاصدرا صدر الدين محمد بن ابراهيم شيرازى مىباشد .\r\nاز زنوزى شرح حال مبسوط و مفصّل در دست نداريم ، صاحب طرائق و علامهء متبحّر حاج شيخ آقا بزرگ طهرانى در الذريعه و مدرس تبريزى به نحو اختصار از او ياد كرده‌اند .\r\nاز مستفيدان و تلاميذ حوزه او نيز اطلاع كامل نداريم با آنكه حوزه فلسفى گرمى داشت و بواسطهء احاطه بافكار حكماى بزرگ و عرفاى نامدار و دقت نظر و برخوردارى از بيان روان و تقرير شيوا جمع زيادى به حوزه درس او حاضر ميشدند ، از جمله علامه محقّق ميرزا ابو القاسم طهرانى نورى معروف به كلانتر صاحب مطارح الأنظار در مباحث الفاظ اصول ، تقرير درس شيخ اعظم ، شيخ مرتضى انصارى دزفولى و مدرس علوم عقلى در طهران ، آخوند ملا حسن خوئى و فرزند برومند او حكيم نامدار ، آقا على حكيم معروف به مدرس .\r\nكتاب حاضر مشتمل است بر مسائل الهيات به معناى خاص ، بحث از مبدأ وجود و صفات كماليهء حق اول و كيفيّت صدور كثرت از واحد حقيقى و ديگر مسائل علم\r\n\r\n","description":"","footnote":"","page_name":" مقدمه 2 ","page_number":6},
  {"content":"\r\n\r\nالهى كه در فهرست به تفصيل از اين مباحث ياد شده است .\r\nفرزند برومند اين فيلسوف محقق آقا على مدرس يكى از اعاظم فلاسفهء ايران در دوران سلاطين قاجاريه است كه آثار تحقيقى و عميقى كه از وى باقى مانده است حكايت از تبحّر و قوهء تحقيق و دقت نظر او مىنمايد .\r\nآقا على در آثار خود ، از جمله كتاب بدايع الحكم از پدر خود ياد نموده و بانظار و افكار تحقيقى پدر ، بديده تحسين نگريسته و از آثار او استفاده كرده و مطالب زيادى از او نقل كرده و از او به - والد علامه ، اعلى اللّه مقامه - تعبير كرده است .\r\nآقا على بر لمعات ، كتاب حاضر حواشى نوشته است و در بعضى از موارد عقيده پدر را مورد مناقشه قرار داده است .\r\nنسخه‌يى كه در چاپ اين اثر نفيس مورد استفاده نگارنده قرار گرفته است و نسخهء حاضر از روى آن نسخه استنساخ شده است ، همان نسخه‌ايست كه قسمتى از آن بخطّ مؤلف و اجزائى از آن بخطّ آقا على است و آقا على در كنار و هامش صفحات حاشيه نوشته‌اند و حواشى او پخته و دقيق است .\r\nاصل نسخه در كتابخانهء مجلس شوراى ملى موجود است و ما از نسخهء عكسى استفاده كرديم . نسخهء مجلس را زوجهء محترمهء آقا على سيّده بيگم وقف نموده است و مهر آقا على و آقا حسن فرزند او معروف به شرف الملك در كنار وقف‌نامه ديده مىشود .\r\nآخوند ملا عبد اللّه در فهم كلمات ملاصدرا و احاطه بافكار و تبحّر در آراء عقايد او ، كم‌نظير است ، و مىتوان حل كثيرى از مشكلات و عويصات اسفار و شواهد و ديگر آثار آخوند ملاصدرا را در آثار اين حكيم محقق جستجو نمود .\r\nمسألهء مهم جامعيّت اين فيلسوف محقق است در طرق و مشارب مختلف فلسفى از حكمت مشّاء و فلسفهء اشراق و افكار عرفا و آراء مفسّران و مؤوّلان قرآن و محققان از شارحان آثار وارده از ائمهء شيعه در اصول و عقايد .\r\nبطور مسلّم احاطه بافكار ملاصدرا ، بدون احاطه به آراء و عقايد حكماى مشّائى\r\n\r\n","description":"","footnote":"","page_name":" مقدمه 3 ","page_number":7},
  {"content":"\r\n\r\nو اشراقى و عرفاى اسلامى امكان ندارد ، چه آنكه اين فيلسوف عظيم با آنكه در مكتب فيلسوف بزرگى چون حضرت ميرداماد ، پرورش يافته است ، ولى هرگز خود را پابند بطريقهء خاص ننموده و با مدد ذوق بىنظير و درك عميق خود فقط به حق و حقيقت توجه نموده است و آنچه را كه بر وجود آن برهان يافته است قبول كرده است ، و از كشمكش علمى يك جانبه و طرفدارى از طريق خاص پرهيز نموده است لذا در مقام تحقيق مطالب گاهى حق را جانب مشّاء و زمانى طرف اشراق دانسته و خود در همه‌جا مبناى خود را حفظ نموده و در كليهء مباحث نظرى ، صاحب‌نظر مستقل است .\r\nلذا پيروان مسلك او در كليهء مشارب و مئآرب علمى فلسفى استادند و در دوران تدريس ، شفاى شيخ رئيس مؤسس حكمت مشّاء و شيخ اشراق متخصّص و مؤسس حكمت اشراق در دوران اسلامى را تدريس مىنمودند و اصولا احاطهء به كتب شيخ رئيس و شيخ اشراق و اطلاع كافى در تصوّف سبك پيروان ابن عربى - محيى الدين - زيربناى افكار پيروان ملاصدرا و اساس كار است ، از اين جهت است كه اهل تحقيق و صاحبان نظر متفقند كه در بين طرق مختلف فلسفه ، حكمت متعاليهء ملاصدرا مشكلتر و پرمؤنه‌ترست .\r\nبر اين كتاب آقاى دكتر سيد حسين نصر به زبان انگليسى مقدمه نوشته‌اند و كتاب را به دانشمندان مغرب‌زمين معرّفى نموده‌اند .\r\nاز مؤلّف محقق ، اثرى ديگر بنام انوار جليّه شرح حديث علوى ، منسوب به - كميل بن زياد نخعى - توسط نگارنده چاپ و جزء انتشارات مؤسسه مطالعات اسلامى دانشگاه مك‌گيل ، مونترال - كانادا شعبهء طهران منتشر مىشود .\r\n\r\n","description":"","footnote":"","page_name":" مقدمه 4 ","page_number":8},
  {"content":"\r\n\r\nبسمه تعالى شأنه بعد از نگارش مقدمه كتاب حاضر و چاپ آن بانضمام فهرست مطالب كتاب انوار جليه ، يكى از دوستان رسالهء وجود رابطى آقا على مدرس زنوزى فرزند مؤلف را كه يكى از شاگردان او ، در زمانى كه بدرس او ميرفته است و از روى نسخهء مؤلف استاد استنساخ نموده است ، براى حقير فرستادند ، و از حسن اتفاق در اين « 1 » رساله ترجمهء مختصرى از ملا عبد اللّه و آقا على موجود است « 2 » و نويسنده تصريح كرده است كه : « اين مختصر را از روى نوشتهء استاد مؤسس آقا على مدرس - ادام اللّه بركاته - نقل كردم » .\r\n\r\n\r\n","description":"","footnote":"\r\n( 1 ) - شرح حال آخوند ملا عبد اللّه را مختلف نوشته‌اند در تعداد آثار او نيز اختلاف است ، ولى آنچه در اين‌جا آورده مىشود اگرچه مختصر است ولى ترجمهء صحيح و بدون ريب است .\r\n( 2 ) - خط اين رساله خيلى شبيه است به خط مرحوم آقا شيخ غلامعلى شيرازى از اعاظم تلاميذ آقا على حكيم . چون حواشى آقا شيخ غلامعلى بر مقدمه فصوص قيصرى در كنار و حواشى شرح فصوصى كه ملك آقا شيخ غلامعلى بوده است و فعلا در اختيار اين فقير فانى است بدون شك دلالت دارد بر اينكه رساله خطى وجود رابطى نوشتهء شيرازى است . آقا شيخ غلامعلى در عرفان از تلاميذ عارف نامدار آقا محمد رضا قمشه‌ئى و در حكمت شاگرد آقا على است .\r\nدر اسفارى كه در اختيار فقيرست حواشى آقا محمد رضا و آقا على به خطّ آقا شيخ غلامعلى ديده مىشود و اين اسفار نيز ملك آقا شيخ غلامعلى بوده است . مرحوم آقا ميرزا سليم خان ايزدى كاشانى توسط مرحوم امير شهيدى چهار جلد اسفار را تقديم كرده است به آقابزرگ - ميرزا عسكرى - حكيم معروف .\r\n","page_name":" مقدمه 5 ","page_number":9},
  {"content":"\r\n\r\n\r\nشرح حال ملا عبد اللّه مدرس زنوزى بقلم فرزند او آقا على مدرس\r\nمرحوم مغفور ملا عبد اللّه مدرس [ فرزند بيرمقلى ، ملقّب به بابا خان 
  ] مسقط رأسش قريهء زنوز [ از مضافات و توابع مرند 
  ] از قراء تبريز در بدايت سن ، از زنوز به خوى رفت و به تحصيل علوم عربيّه و ادبيّه مشغول شد ، و باقصى الغايه تحصيل نمود چنان كه به ملا عبد اللّه نحوى معروف شد . از خوى به كربلا رفت و در خدمت آقا سيد على طباطبائى صاحب كتاب رياض ، مشهور بشرح كبير به تحصيل علم اصول فقه مشغول شد ، پس از چندى به دار الايمان قم رفت ، و در خدمت مرحوم ميرزا ابو القاسم قمّى صاحب كتاب قوانين الأصول به خواندن آن كتاب مواظبت نمود . پس از فراغ به اصفهان رفت و خدمت مرحوم ملا على نورى به تحصيل علوم حكميه و در خدمت مرحوم آقا سيد محمد « 3 » ولد آقا سيّد على طباطبائى مذكور به تحصيل علم اصول\r\n\r\n\r\n","description":"","footnote":"\r\n( 3 ) - مرحوم ملا عبد اللّه در اصفهان بدرس سيد محمد فرزند آقا سيد على صاحب مناهل و معروف به سيد مجاهد حاضر شده است نه در كربلا و اكثر ارباب تراجم خيال كرده‌اند استفاده او از سيد محمد صاحب مناهل در كربلا بوده است . سيد مجاهد مدتى در اصفهان اقامت فرموده‌اند و در اين مدت حوزه تدريس گرم و با رونق داشتند .\r\nاين سيد محمد همان كسى است كه عليه دولت تزارى روس اعلان جهاد داد ، اكثر خيال كرده‌اند كه او بدون مشورت با دولت ايران عليه روس حكم جهاد صادر فرمود در حالتى كه باصرار عباس ميرزا نايب السلطنه فتحعلى شاه از طريق مكاتبه سيد مجاهد را جهت واداشتن مردم ايران به جنگ با دولت روس كه قسمتى از خاك ايران را اشغال كرده بود و مسلمانان سخت مورد آزار مأموران و هواداران تزار بودند دعوت نمود و در اين جنگ دوم بود كه سرسبزترين قسمت از خاك ايران بدولت تزار واگذار شد .\r\nسرداران و سربازان ( دلاوران گمنام ) ايران مدتى مديد با متجاوز ، جنگ نمودند ، ضعف و سستى و بىلياقتى دولت عصر موجب شكست قواى ايران شد .\r\nسازش انگليس با روس خذلهما اللّه تعالى و بدطينتى دولت آن عصر انگلستان و خدعه او نيز يكى از علل جدا شدن قسمتى از خاك وطن ما و انضمام آن به امپراطورى تزار شد .\r\n","page_name":" مقدمه 6 ","page_number":10},
  {"content":"\r\n\r\nفقه و خدمت مرحوم « 4 » حاج سيد محمد باقر رشتى به تحصيل علم فقه مشغول شد ، و در علوم رياضيّه نيز به قدر امكان تحصيل نمود .\r\nپس از آنكه مرحوم حاجى محمد حسين خان مروى در دار الخلافهء طهران مدرسه مروى را عمارت كرد و باتمام رسيد ، از خاقان خلدآشيان استدعا كرد كه مرحوم ملا على نورى را از اصفهان به طهران احضار فرمايد تا در آن مدرسه تدريس فرمايند .\r\nپس از ابلاغ احضار ، مرحوم ملا على نورى در جواب نوشت كه در اصفهان قريب به دو هزار - 2000 - طلّاب مشغول تحصيل‌اند كه چهار صد - 400 - نفر بل‌كه متجاوز كه شايستهء حضور مجلس درس اين دعاگو هستند بمجلس درس دعاگو حاضر ميشوند . چنانچه در طهران بيايد موجب پريشانى اينهمه طالب علم خواهد شد . پس از رسيدن جواب ، مرحوم خان مروى استدعا نمود كه مجدّدا امر صادر و فرمايش شود كه يكى از تلاميذ خود را كه لايق دانند روانهء دار الخلافه كنند .\r\nآن جناب مرحوم والد علّامه ملا عبد اللّه مدرس زنوزى را معيّن فرمود و به طهران روانه كرد و والد در مدرسهء مذكوره بتدريس مشغول شد و مورد الطاف و عنايات خاصهء ملوكانه گرديد و كمال توقير و تكريم از آنمرحوم به عمل ميآمد و\r\n\r\n\r\n","description":"","footnote":"\r\n( 4 ) - آخوند ملا عبد اللّه در اصفهان بدرس سيد محمد باقر شفتى رشتى معروف به سيّد حجة الاسلام ، حاضر شده است نه كربلا ، كما توهمه بعض ارباب التراجم و علت امتناع آخوند ملا على نورى از مسافرت به طهران جهت تدريس فلسفه برهم خوردن وضع طلّاب مشتغل و موفق اصفهان بود ، نه عدم مساعدت حال و مزاج و ضعف ناشى از پيرى ، چون آخوند از آن زمان تا متجاوز از بيست و پنجسال - 25 - بتدريس ادامه داد و جمعى از افاضل در اين دوره تربيت شدند و خود در سلك اساتيد حكمت و معرفت درآمدند .\r\nو اينكه بعضى نوشته‌اند ، آخوند به خاقان نوشت كه دو هزار طلبه بدرس من حاضر ميشوند ، درست به نظر نميآيد ، همانطورى كه آقا على مرقوم داشته است دو هزار - 2000 - محصل علوم دينى در اصفهان سرگرم تحصيل بودند كه چهار صد - 400 - نفرشان به حوزهء درس آخوند مشرّف ميشدند .\r\n","page_name":" مقدمه 7 ","page_number":11},
  {"content":"\r\n\r\nبه صورت و معنى ترقيات جليه نمود ، و مدت بيست - 20 - سال در آنمدرسه تدريس فرمود و در سنهء يكهزار و دويست و پنجاه و هفت برحمت ايزدى پيوست . « روح عبد اللّه همى روحانيان را پيشوا » تاريخ وفات اوست .\r\nمؤلفات والد علامه لمعات الهيّه « 5 » در اثبات واجب و صفات او تبارك و تعالى و انوار جليّه در شرح حديث كميل و رسالهء عليه در كيفيت غضب خداوند بر عصات » .\r\n\r\nترجمهء حال آقا على به قلم خود او\r\nاين فقير على مدرس طهرانى ولد ملا عبد اللّه مدرس زنوزى در ماه ذى القعدهء يكهزار و دويست و سى و چهار در اصفهان به دنيا آمد ، در بدايت سن به تحصيل مقدمات علميه از علوم عربيه و منطق مشغول شد ، و بعد از فراغت از خواندن شرح ملا على قوشچى بر تجريد در علم كلام و معالم الاصول در علم اصول فقه بدرس والد علّامه حاضر شد و نزد والد شرح لمعه و قوانين و از معقول كتاب شوارق الالهام و شرح اشارات خواجهء طوسى و مبدأ و معاد مرحوم ملا صدرا را خواند . پس از آنكه والد ، مرحوم شد به عتبات عاليات مشرّف شد به قصد تحصيل منقول ، بعد از چندى مراجعت نمود به دار الخلافهء طهران ، و از آنجا به اصفهان رفت و خدمت استادان اصفهان خاصّه مرحوم آقا ميرزا حسن فرزند ارشد آخوند ملا على نورى به تحصيل علوم عقليه\r\n\r\n\r\n","description":"","footnote":"\r\n( 5 ) - غير از لمعات و انوار جليّه و رسالهء عليه از آخوند ملا عبد اللّه بر اسفار و مبدأ و معاد و شواهد و بقول فرزند او آقا على جسته ، جسته ، بر شوارق نيز حواشى موجود است .\r\nعلاوه بر اينها لمعات الهيّه را به امر خاقان مغفور براى سهولت فهم تلخيص نموده و آن را منتخب خاقانى نام نهاده و بدستور او كتاب را با خط خوش گويا براى چاپ آماده نموده‌اند و بعد نسخهء خطّى در ملكيّت مرحوم مغفور آقا ميرزا رضا خان نائينى - رحمه اللّه تعالى - قرار گرفته و نسخه‌ئى از آن‌كه با اصل مقابله شده است و خود مرحوم آخوند ملا عبد اللّه با خط خود در آخر كتاب صحّت مقابله را گواهى نموده است در اختيار اين حقيرست .\r\n","page_name":" مقدمه 8 ","page_number":12},
  {"content":"\r\n\r\nپرداخت ، پس از آنكه قريب سه - 3 - سال در خدمت استاد استفاضت نمود به دار السلطنهء قزوين رفت و در خدمت مرحوم ملا آقا كه در عقليّات بحرى موّاج و .\r\nبىكران بود به تحصيل مشغول شد و بعد از چندى به اصفهان مراجعت نمود و در خدمت آقا ميرزا حسن مجددا به تحصيل علوم عقليه پرداخت و بعد از انقضاء پنجسال - 5 - به طهران مراجعت كرد و بتدريس علوم عقليه و تدرّس علوم نقليه مشغول شد .\r\nبعد از مدتى در مدرسه قاسم خان كه پدر مهدعليا در ارك دار الخلافه ساخته است ، و بدستور مهدعليا بر حجرات و صحن مدرسه افزودند ، مدرس شد و حدود هفت - 7 - سال در آنجا تدريس نمود و بعد از آن بمدرسى مدرسه‌اى كه ميرزا محمد خان قاجار معروف به سپه‌سالار در محلّهء حياط شاهى و عودلاجان بنا فرمود و باتمام رسيد تعيين شد ، و در حال متجاوز از بيست - 20 - سال است كه در اين مدرسه بتدريس اشتغال دارد .\r\nمؤلفاتش : رساله‌ئى در اينكه منطق از علوم حكميه است « 6 » تخمينا سه هزار - 3000 - بيت .\r\nرساله‌ئى در اثبات معاد جسمانى مسمّى بسبيل الرشاد فى اثبات المعاد تخمينا هزار و پانصد - 1500 - بيت .\r\nحواشى و تعليقات بر اسفار مرحوم صدر المتألّهين .\r\nبدايع الحكم جواب شش - 6 - مسأله كه نواب بديع الملك ميرزا عماد الدوله\r\n\r\n\r\n","description":"","footnote":"\r\n( 6 ) - وجود رابطى كه در طهران چاپ شده است و نسخهء خطى آن در اختيار نگارنده است حاشيه بر اسفار ملا صدراست كه جدا چاپ شده است . و رساله‌يى در اقسام حمل معروف به رسالهء حمليّه نيز از حواشى او بر اسفار جداگانه بطبع رسيده است . رساله‌ئى در برهان صديقين از آقا على در دست است كه چاپ نشده است ، با شرح هدايهء ملا صدرا طبع طهران حواشى آقا على بطبع رسيده است .\r\nبر شواهد ربوبيه نيز حواشى نسبة مفصل نوشته است كه در اختيار ورثهء آقا على است .\r\nحواشى او بر اسفار يكنواخت نيست ، قسمت سفر نفس مفصّل و بسيار تحقيقى است و -\r\n","page_name":" مقدمه 9 ","page_number":13},
  {"content":"\r\n\r\nدام عزّه ، سئوال فرموده ، تخمينا هشتهزار - 8000 - بيت .\r\nگاهى هم غزليات گفته است از آن جمله اين دو فرد است كه قابل نوشتن نيست .\r\n نرگس مست تو تا باده برستى كندا * هرچه هستى ، همه چون چشم تو مستى كندا\r\nشد ز يك نقطه عيان از دهنت سرّ وجود * نيستى بين كه بيان نكته هستى كندا \r\nتمام شد شرح حال آخوند ملا عبد اللّه و آقا على بروايت آقا على مدرس . بعد از آقا على يكى از تلاميذ او بنام حيدر قليخان قاجار نهاوندى مدتها در اين مدرسه تدريس مىنمود و بعد از او ساليان متمادى حكيم نحرير آقا ميرزا حسن كرمانشاهى مدرس اين مدرسه بودند ، بعد از آقا ميرزا حسن تلميذ او حكيم و عارف نامدار آقا ميرزا مهدى آشتيانى بجاى او چندين سال تدريس فرمودند . در وقف‌نامهء مدرسهء سپه‌سالار قديم نوشته شده است كه مدرس اين مدرسه بايد محقق و خريط فن معقول و ناظر در منقول باشد . جاى چنين مدرسى در عصر ما خالى خالى است .\r\n\r\n\r\n","description":"","footnote":"\r\n- از حواشى حكيم سبزوارى از جهاتى بعقيده نگارنده اين سطور بهتر است .\r\nآقا على بر كثيرى از آثار مهم فلسفى ، از جمله حواشى ملا صدرا بر شرح حكمت الاشراق و مبدأ و معاد و تعليقات آخوند بر شفاى شيخ رئيس و لمعات الهيهء پدر خود ، و شوارق الالهام جسته جسته و بطور متفرقه تعليقات نافعى دارد . باميد حق و به شرط حصول توفيق در منتخبات فلسفى و انشاء اللّه در مقدمهء خود بر حواشى آقا على به اسفار كه در صدد طبع آن حواشى بىنظير برآمده‌ام ، شرح‌حال جامعى از آقا على مدرس كه يكى از بزرگترين فلاسفهء ايران در حكمت بحثى و نظرى و ذوقى مىباشد تهيه مىنمائيم .\r\nمشهد مقدّس رضوى مهرماه - 1354 -\r\nسيّد جلال الدين آشتيانى\r\n","page_name":" مقدمه 10 ","page_number":14},
  {"content":"\r\n\r\n\r\n[ فهرست ها 
  ]\r\n\r\nفهرست مطالب كتاب لمعات الهيه\r\nخطبه كتاب از مؤلّف علامه ، بيان سبب تأليف كتاب لمعات الهيه ص 1 ، 2 ، 3 ، 4 ، 5 ، 6 .\r\nفصل اول - در اثبات وجود واجب الوجود ، مبدأ سلسلهء وجود و بيان آنكه اين فصل مشتمل است بر لمعات متعدد ، لمعهء اول بيان مواد ثلاث و جهات قضايا ، وجوب و امكان و امتناع و تنبيه در بيان وجوه فرق بين مواد و جهات در قضايا و ذكر تنبيه و تفصيل در بيان معانى وجوب و امكان و امتناع ص 6 ، 7 ، 8 ، 9 ، 10 .\r\nتقسيم فيه تدقيق - بيان تقسيم وجوب به بالذات و بالغير و بالقياس الى الغير و تحقيق در آنكه واجب بالذات و ممتنع بالذات معروض وجوب غيرى و امتناع غيرى واقع نميشود و بيان معناى ممكن ذاتى و نحوهء تقدّم امكان ذاتى بر وجوب و امتناع غيرى و نحوه تحقّق ممكن از ناحيهء جعل و بيان معناى امكان وجودى ص 10 ، 11 ، 12 ، 13 ، 14 .\r\nتنبيه تفريعى و تحقيق الهى - بيان بطلان اولويّت ذاتيه بانواع و اقسام آن و تحقيق آنكه امكان مطلقا ذاتى است ، و هرگز بالغير نميشود ، و لمعهء الهيّه در بيان علت احتياج ممكن به علت و تحقيق در اين مسأله و تقرير آنكه علت احتياج به علت فقط امكان است و لا غير و تقرير بطلان اقوال معتزله و اشاعره در اين باب و تحقيق در امكان وجودى ، و فرق آن با امكان وصف ماهيّت و اشاره به معناى حديث - الفقر\r\n\r\n","description":"","footnote":"","page_name":" مقدمه 11 ","page_number":15},
  {"content":"\r\n\r\nكاد ان يكون كفرا - ص 15 ، 16 ، 17 ، 18 ، 19 .\r\nتفريع حكمى - بيان معناى حدوث ذاتى و اقامهء برهان بر احتياج معلول به علت در اصل وجود و استمرار و بقاى آن ، و بيان تفصيلى در وجوه فرق بين امكان در باب وجود و امكان ماهيّات و تحقيق آنكه در جميع مراتب و مراحل وجود و بجميع اعتبارات ، ماهيّت تحقق بالذات ندارد ، و از ماهيت هرگز وجود استشمام نشود و بيان مفاسد مبانى اهل كلام در اين مبحث ، و تحقيق آنكه ممكن تا واجب نشود ، موجود نگردد و تا از ممكن كليهء انحاء عدم سدّ نشود موجود نميشود ص 19 ، 20 ، 21 ، 22 ، 23 ، 24 .\r\nلمعه الهيّه - بيان معانى علت به معناى اعم و تحقيق در انواع و اقسام آن و تقسيم علت بتامّه و ناقصه و تحقيق در عدم جواز تخلّف معلول از علت تامّه و تقسيم علت به ناقصه و بيان اقسام آن و نقل كلام شارح مقاصد ملا سعد تفتازانى ص 24 ، 25 ، 26 ، 27 .\r\nلطيفة الهيّه - بيان عدم جواز تخلّف از علت تامّه و تحقيق در علت تامّه و بيان وجوب وجود در علت و معلول .\r\nتتميم - در بيان معناى علت به معناى ديگر بنا بر آنچه كه شارح مقاصد علامه تفتازان بيان كرده است ص 27 ، 28 ، 29 ، 30 .\r\nتحقيق - بيان معناى دور تسلسل و تدقيق فلسفى در بيان آنكه هردورى مستلزم تسلسل است و تعريف تسلسل و بيان دلائل بطلان تسلسل در سلاسل علل و معلولات و بيان برهان تطبيقى و نقل مناقشات وارد بر اين برهان و تقرير اشكال سيد محقق داماد كه « انّ فى البرهان تدليسا مغالطيا » ص 30 ، 21 ، 3332 ، 34 ، 35 .\r\nتقرير - برهان دوم در بطلان تسلسل و تقرير برهان سوم ، برهان تضايف و نقل اقوال در اين باب و نقل كلام محقق طوسى ، و تنبيه ديگر ، تقرير برهان سوم به نحوى ديگر ص 36 ، 37 ، 38 ، 39 ، 40 ، 41 ، 42 ، 43 .\r\nفصل دوم - در اثبات عينيّت وجود و بيان معناى مفهوم وجود و تحقيق در اشتراك وجود و بيان زيادتى وجود بر ماهيّات و نفى جزئيّت و عينيّت وجود نسبت\r\n\r\n","description":"","footnote":"","page_name":" مقدمه 12 ","page_number":16},
  {"content":"\r\n\r\nبماهيّت و نقل كلام قائلان به اتحاد مفهومى وجود و ماهيّت و جواب از استدلال اين جماعت و لمعة الهيّه تحرير محل نزاع در اصالت وجود ص 44 ، 45 ، 46 ، 47 ، 48 ، 49 ، 50 ، 51 .\r\nتفريع ربوبى - در اينكه بنا بر اصالت وجود حقيقت حق از سنخ وجود است و آيا بنابر اصالت ماهيت حق اول از سنخ ماهياتست يا وجود ؟ و تقرير معناى اصالت و تعريف ماهيّت و تحقيق آنكه نزاع در اين مسأله معنوى است نه لفظى ص 52 ، 53 ، 54 ، 55 ، 56 .\r\nتقرير برهان - بر اصالت وجود و بيان معانى وحدت و تشخّص و نقل كلام فارابى و شيخ سعيد ، صاحب اشراق در اين مسأله و تحقيق آنكه مشتقات بسيطند و در آنها ذات بوجه من الوجوه مأخوذ نميباشد . نقل كلام محقق شريف از حاشيهء مطالع و ابطال كلام صاحب اشراق در تركيب مفهوم موجود ، از ذات و مبدأ اشتقاق ص 57 ، 58 ، 59 ، 60 ، 61 ، 62 ، 63 .\r\nبيان آنكه وجود بالذات موجود است و ماهيات بالعرض ، در نفس زمان تقدم و تأخّر ذاتى و در زمانيات بالعرض است ، نور مضىء بالذات و اجسام نورى بالعرض ظهور دارند ، ظهور ذاتى انوار است و تنبيه اشراقى در اين‌كه نور نفس وجود و وجود عين نور است ، و اطلاق نور بر وجود در لسان قرآن و حديث شايع است ص 63 ، 64 ، 65 ، 66 .\r\nشك و تحصيل - نفى توهم قائلان باصالت ماهيّت و حل شبههء آنان در اينكه ، اگر وجود موجود باشد بايد هروجودى واجب بالذات باشد ، از باب آنكه وجود مقتضى وجوب است و تحقيق آنكه تمام حقيقت واجب صرف وجود است و نقل كلام شيخ رئيس و شيخ اشراق و صاحب تحصيل بهمنيار ، و اشاره به صمديّت حق و غناى ذاتى ممكن و خلّو ذات آن از كمالات وجودى و نقل كلمات اشاعره و اشاره به آنكه امثال محقق دوانى و ميرصدر در حق اول نيز ماهيّت قائلند ص 66 ، 67 ، 68 ،\r\n\r\n","description":"","footnote":"","page_name":" مقدمه 13 ","page_number":17},
  {"content":"\r\n\r\n69 ، 70 .\r\nنفى ماهيّت از حق و تحقيق آنكه ماهيّت از لوازم معلول امكانى است و ماهيت هرممكن با وجود آن در جميع مراتب متحدست و تغاير ، بحسب تحليل ذهنى است و تنبيه و استبصار در نقل كلام ملا صدرا از مبدأ و معاد در تقرير صرافت ذات و محوضت وجود حق اول و نقل كلام شيخ و ديگر مشائيه در نفى ماهيّت از حق اول ص 70 ، 71 ، 72 ، 73 ، 74 ، 75 ، 76 .\r\nفصل سوم - در اثبات تشخّص و عينيّت آن نسبت به حق اول و بيان معناى تشخّص و تقرير وجوه فرق بين مفهوم و مصداق آن و تنبيه در اثبات وحدت تشخّص و تعيّن و وجود خاص حق جلّ جلاله و تحقيق آنكه حق اول از معانى و مفاهيم كليه و ماهويه مبرّاست و تفريع تقديسى در آنكه حق داخل هيچ مقوله از مقولات جوهرى و عرضى نميباشد و بيان آنكه حقايق وجوديه بحسب نفس ذات از سنخ معانى ماهويه نيستند . 76 ، 77 ، 78 ، 79 ، 80 .\r\nفصل چهارم - در بيان آنكه كنه ذات حق براى غير حق بوجه من الوجوه مدرك و مفهوم نمىباشد لمعة الهيّة در تعريف علم و تقرير آنكه علم ، داخل هيچ مقوله از مقولات جوهرى و عرضى نمىباشد و تقسيم علم بحصولى و حضورى و تقسيم آن باعتبارى بعلم بالكنه و بالوجه ص 81 ، 82 ، 83 ، 84 .\r\nلطيفة عرشية - اثبات سنخيّت بين مراتب وجودى و اثبات تشكيك خاصى از ناحيهء لزوم سنخيت در مراتب علىّ و معلولى و بيان حقيقت مجعول بالذات و نحوهء انكشاف معاليل و مجعولات در مقام و مرتبهء فاعل و علّت بالذات ص 84 ، 85 ، 86 ، 87 ، 88 .\r\nلمعة الهيّة - بيان آنكه حق اول صرف وجود و صرف قدرت و صرف اراده و محض كليه كمالات وجودى است و تنبيه در بيان آنكه نقصان و قصور از لوازم معلوليت و انحطاط از مقام وجوب لازمه تنزل وجود است و حكمة قرآنى در بيان اسرار آيات وارده در علم حق ، الا انّه بكل شىء محيط و بكل شىء عليم و لمعه در آنكه ادراك\r\n\r\n","description":"","footnote":"","page_name":" مقدمه 14 ","page_number":18},
  {"content":"\r\n\r\nكنه حق نه بعلم حصولى ميسور است و نه بحضورى ص 89 ، 90 ، 91 ، 92 ، 93 ، 94 .\r\nدقيقة عرفانية - در بيان آنكه فيض و اثر از براى مؤثر حاضر و ظاهر بالذات و بكنه و از براى مجعول و معلول حاضر بوجه و به اندازه حوصلهء وجودى معلول مدرك است و فصل پنجم در اثبات احديّت صرفه و بساطت حقّهء واجب بالذات و لمعة در بيان وجوه فرق بين مركّبات حقيقيّه و اعتباريّه و تقسيم آخر بيان اقسام مركّبات اعتبارى و تحقيق آنكه مقدار بحسب خارج تركيب ندارد و تنبيه در اقسام بسيط ، يعنى بسائط از اجسام خارجيّه ص 95 ، 96 ، 97 ، 98 ، 99 ، 100 .\r\nلمعة الهيّة - بيان وجوه فرق بين ماده و صورت و تحقيق در نحوهء تقدم اجزاى مركّب بر مركّب و تحقيق آنكه احتياج در تقوّم و تجوهر مستلزم احتياج در موجوديّت است بنا بر اصالت ماهيّت و تحقيق در آن بنا بر اصالت وجود ص 101 ، 102 ، 103 ، 104 ، 105 ، 106 .\r\nبرهان و تبيان - اثبات عينيّت وجود در حق اول و تحقيق در اثبات احديّت صرفهء واجب الوجود بالذات و نفى تركيب حق از وجود و ماهيت و امتناع تركيب اعتبارى در واجب بالذات و اثبات بساطت حقّه و لزوم اتّصاف باحديّت ذاتيه در حق واجب و نور الانوار و اثبات وحدت حقّه و بساطت تامهء من جميع الجهات در حق‌تعالى و نفى تركيب مقدارى و تركيب بطور مطلق از واجب الوجود و نفى جسميّت از او به تقرير امام صادق - عليه السّلام - : ان الجسم محدود ص 107 ، 108 ، 109 ، 110 ، 111 ، 112 ، 113 ، 114 ، 115 ، 116 ، 117 ، 118 ، 119 ، 120 ، 122 .\r\nتنزيه و تتميم در آنكه حق واجب از جميع انواع تركيب مبرّاست .\r\nفصل ششم - در اثبات توحيد واجب الوجود بالذات و بيان انواع و اقسام معانى توحيد و اثبات وحدت حقّهء حقيقيّهء اطلاقيه در حق اول و تقرير اصول كليه و در بيان آنكه واجب بالذات واجب از جميع جهات و كليهء حيثياتست و تحقيق آن‌كه او تامّ و فوق التمام است ص 122 ، 123 ، 124 ، 125 ، 126 ، 127 ، 128 ، 129 .\r\nاثبات وحدت حق و نفى تعدّد از وجود صرف مطلق و تقرير آنكه معناى واحد\r\n\r\n","description":"","footnote":"","page_name":" مقدمه 15 ","page_number":19},
  {"content":"\r\n\r\nاز حقايق متباينه انتزاع نميشود و نقل كلام ملا نعيماى طالقانى و ايراد اشكالات از وجوه عديده بر كلام آن مدقّق ص 130 ، 131 ، 132 ، 133 ، 134 ، 135 ، 136 ، 137 ، 138 ، 139 ، 140 .\r\nلمعة الهيّة - در بيان آنكه توارد علل متعدده بر سبيل استقلال بر معلول واحد محال است و بيان آنكه هرگاه علت بالذات متحقق نباشد موجود متحقق نگردد و اگر واجب نبود اصلا ماهيتى بنور وجود متنور نميشد و نقل كلام استاد الهى آخوند ملا على نورى در نحوهء ارتباط بين معلول بالذات و علت بالذات و بيان آنكه توارد علل مستقله بر معلول واحد نوعى جائز است ص 141 ، 142 ، 143 ، 144 ، 145 ، 146 .\r\nبيان آنكه وجوب وجود عين ذات حق است و ماهيّت ندارد و هروجود صرفى قبول تعدّد و تكثّر نمىنمايد ، نقل مناقشه بر اين كلام و تقرير جواب آن بوجوه عديده ص 146 ، 147 ، 148 ، 149 ، 150 .\r\nظلمة وهميه - نقل شبههء ابن كمونه بر وحدت واجب و تقرير اشكال و شبهه او و تحرير جواب افتخار الشياطين بوجوه عديده ، و لمعة عقليه تحقيق در اصل مسأله وحدت حق و دفع شبهه بلسان ديگر و لمعة عرشيه ، بيان معانى ذات و تقرير قول قائلان به - حال - و ردّ شبههء آنان و بيان وجوه فرق بين ذات و ذاتى ، و عرض و عرضى و تحقيق آنكه مفهوم وجود از معانى عامه و از معانى بديهيّه است ص 151 ، 152 ، 153 ، 154 ، 155 ، 156 ، 157 ، 158 ، 159 ، 160 ، 161 .\r\nلمعة اشراقية - بيان آنكه مبدأ وجود ، وجود صرف و هستى محض است ، لذا قبول تعدّد ننمايد ، و تقرير برهان چهارم بر نفى تعدّد واجب و تقرير برهان پنجم بنابر شرحى كه صدر الحكماء در مبدأ و معاد افادت نموده است و تقرير برهان ششم بنابر بيان شيخ رئيس در الهى شفا و اشارات و تحقيق در آنكه واجب الوجود متشخّص بالذات است و تقرير مقدمات در مقام تقرير كلام رئيس ص 161 ، 162 ، 163 ، 164 ، 165 .\r\nتنبيه الهى - در بيان قاعده الواحد و تحقيق اين مهم كه از بسيط حقيقى و وجود\r\n\r\n","description":"","footnote":"","page_name":" مقدمه 16 ","page_number":20},
  {"content":"\r\n\r\nواحد بوحدت اطلاقى دو معلول در رتبهء واحد صادر نشود و تقرير برهان هشتم بنا بر مرام صدر الحكماء در اسفار اربعه و اقامه برهان هفتم بر نفى تعدد واجب با بيانى شيوا ، ثمّ - تقربر برهان هشتم بنا بر گفتهء شيخ رئيس در شفا و صاحب اسفار در اين كتاب و مبدأ و معاد و تزييف كلام ابن كمونه و اقامهء برهان نهم و دهم و يازدهم ، بنا بر فرموده ابو عبد اللّه جعفر بن محمد - صلوات اللّه عليهما - و تحقيق در برخى از اقسام حدوث و قدم از زمانى و ذاتى و تحقيق در حدوث دهرى و اشاره بوجوه اشكال بر كلام شوارق ص 166 ، 167 ، 168 ، 169 ، 170 ، 171 ، 172 ، 173 .\r\nتحقيق - در نفى تعدّد واجب و تقرير اين مسأله كه دو قوى و دو وجود صرف در نهايت قوت و صرافت ، وجود خارجى ندارند و تنبيه لطيف در بيان لزوم سنخيت بين علت و معلول و لزوم تحقق مناسبت ذاتى بين موجد و مفاض و تحقيق در صادر اول و وجود عام و فيض نخست و تقرير اين معنا كه وجود منبسط جهت وحدت بين اشياء و ملاك ارتباط بين كثرات وجودى است و اين رحمت واسعهء الهى اصل هرشىء است كه آن حقيقت ختمى ولايت و نبوّت و وجه باقى بعد از فناء اشياست و تحقيق آنكه وسايط فيض كلا و طرّا ، از علل اعدادى هستند و علت مفيض وجود بايد مطلقا داراى جهت قوه و عدم نباشد و بحسب اصل ذات مستقل و در مبدئيّت قائم بذات باشد و تحقيق آنكه افراد نوع انسان و ديگر انواع داراى وحدت خاص و تشخّص طبيعى و موجود بوجود واحدند و كثرات اجزاء با وحدت اصل وجود متعلق بمركب منافات ندارد ص 174 ، 175 ، 176 ، 177 ، 178 ، 179 ، 180 .\r\nتقرير مقدمه هفتم - و نقل كلام ارسطو در وحدت عالم وجود و تقرير آنكه مجموعهء عالم بمنزلهء واحد شخصى است و اشاره به اثبات مثل نورى و استدلال از وحدت عالم به وحدت علت عالم وجود و بيان تمايز بين اشياء و تحقيق در مقدمه نهم و بيان معناى - زنديق - و تقرير مقدمات جهت بيان مراد امام از حديث - فرجه - و تقرير دوم برهان اول از حديث - فرجه - و تقرير سوم از برهان اول از حديث فرجه و نقل كلمات سيّد محقق داماد و محقق سعيد قمّى در تقرير معانى حديث و تقرير\r\n\r\n","description":"","footnote":"","page_name":" مقدمه 17 ","page_number":21},
  {"content":"\r\n\r\nوجوه متعدد در مقام ، تحقيق مراد امام همام و تقرير وجوه اشكالات عديده بر مطالب مستفاد از كلام امام و تقرير جواب از اشكالات بوجوه عديده ص 181 ، 182 ، 183 ، 184 ، 185 ، 186 ، 187 ، 188 ، 189 ، 190 ، 191 ، 192 .\r\nتقرير اشكال چهارم در برهان اثبات وحدت واجب و بيان جواب از اشكال و تنبيه اشاره بكلام ميرداماد در فهم معناى حديث و نقل تقرير شاگرد او ، صدر محققان ص 192 ، 193 ، 194 ، 195 .\r\nفصل هفتم - تحقيق در توحيد به معناى سوم و تحقيق در توحيد به معناى لا شريك للحق فى الايجاد و الافادة و بيان آنكه ايجاد فرع اصل وجود است ، مستقل در وجود ، مستقل در ايجاد و قائم به غير در اصل ذات در مقام ايجاد محققا بحول و قوهء غير مبدأ وجود است و لمعة الهية در بيان آنكه شىء تا واجب نشود موجود نگردد ، و تحقيق در اينكه مجعول بالذات نفس حقايق وجوديه است نه اصل ماهيات و بيان معناى جعل و تقرير اقسام آن و بيان وجوه فرق بين جعل بسيط و جعل مركّب و تحقيق در نحوهء وجود مجعول بالذات و اشاره باينكه در ممتدات و اجسام طبيعى ، اتصال و امتداد امرى جوهرى و واقع در مقام ذات ممتد است ص 195 ، 196 ، 197 ، 198 ، 199 ، 200 .\r\nبيان آراء و عقايد در مجعوليّت حقايق وجودى و تحقيق حق و اثبات اصالت و مجعوليت حقايق وجودى و تحقيق در وجود ملازمهء ذاتى بين جاعل بالذات و مجعول بالذات و وهم و تنبيه در ابطال كلام برخى از متأخّران در نفى مجعوليت وجود و تقرير آنكه ، حقايق امكانى در قبول فيض ، مختلف و متفاوتند و بيان آنكه حقايق وجوديه در مقام منشأ بودن جهت آثار به حق اول مرتبطند و وجودات امكانى نيز واجب و ضرورى الوجودند و حصول آثار مستند است بذات وجود ممكنات ولى با ملاحظهء ارتباط آنان به حق مبدأ وجود و تحقيق در افعال عباد و بيان معناى - مارميت اذرميت - ص 201 ، 202 ، 203 ، 204 ، 205 ، 206 ، 207 ، 208 ، 209 .\r\nفصل هشتم - در توحيد به معناى چهارم ، بيان معانى وحدت و كثرت و تقسيمات\r\n\r\n","description":"","footnote":"","page_name":" مقدمه 18 ","page_number":22},
  {"content":"\r\n\r\nوارد بر وحدت و كثرت و ذكر اقسام واحد و كثير ، و تحقيق آنكه كثير بما هو كثير موجود نمىباشد و تقرير اين اصل كه جميع احكام وجود براى وحدت ثابت است ص 210 ، 211 ، 212 ، 213 ، 214 .\r\nبيان آنكه حق واجب خارج از كافهء مقولات و انواع جوهرى و عرضى است و اصل وجود بالذات نه جوهر است و نه عرض و با آنكه مبدأ ظهور كافهء مقولات متباينه است خود در هيچ مقوله‌ئى واقع نمىباشد و بيان اقسام مقولات جوهرى و عرضى و تحقيق آنكه هيچ موجودى خالى از اضافه و نسب نمىباشد و در برخى از اشياء چند مقولهء جوهرى و عرضى و شايد در موجودى كليهء مقولات مجتمع شوند ص 215 ، 216 ، 217 ، 218 ، 219 ، 220 .\r\nبيان آنكه حق اول با هيچ موجودى مشارك نمىباشد و معروض هيچ اضافه‌ئى واقع نمىگردد و اضافهء حق باشياء ، اضافهء اشراقى است نه مقولى ، و نقل حديث از كافى در اينكه حق اول در اصل وجود و در مقام ايجاد شريك ندارد و در تحقق خارجى نه شبه دارد و نه مثل و نه ضدّ و نه ند و لمعة الهية در يگانگى صفات حق و اتحاد جميع صفات با ذات و تحقيق در اطراف معانى اوصاف و نحوهء تغاير صفت با موصوف و بيان وجوه فرق بين ذات و صفت و اسم و لمعة در معناى حمل و تقسيم آن بحمل شايع صناعى و اولى ذاتى ص 221 ، 222 ، 223 ، 224 ، 225 ، 226 .\r\nلمعة الهية - تحقيق در آنكه عوارض حقايق وجوديه با حقايق وجوديه متحدند و تحقيق در سريان وجود در همهء اشياء و بيان سرّ تعبير آب از اصل وجود سارى در مراتب وجودى و كيفيت سريان علم و قدرت و كليهء اوصاف وجود در جميع مراتب و مظاهر وجودى و علت ظهور اين صفات در پاره‌ئى از موجودات و بطون و كمون آن در برخى ديگر و تحقيق آنكه وجود واحد ، بدون تكثّر جهات مىشود منبع ظهور و منشأ انتزاع كليهء اوصاف كمالى وجود گردد و تقرير آنكه صفات كماليه در مجرّدات عين وجود آنهاست اگرچه زائد بر ذات آنها مىباشد ، از اين جهت اين اوصاف عين وجودند و تحقيق در صفات حق اول و تقسيم صفات حق به ثبوتى و سلبى ، جلالى\r\n\r\n","description":"","footnote":"","page_name":" مقدمه 19 ","page_number":23},
  {"content":"\r\n\r\nو جمالى و تقسيم صفات باعتبار ديگر باوصاف حقيقى و اضافى ص 227 ، 228 ، 229 ، 230 ، 231 ، 232 ، 233 .\r\nتحقيق و تنبيه - نقل روايات وارده در اصول كافى كلينى در ارادهء حق متعال و بيان وجوه فرق بين صفات ذاتيه و فعليه ، و تحقيق آنكه اراده را نتوان بنحو اطلاق از صفات فعليه شمرد و بيان وجوه مناقشات بر صفت فعلى بودن اراده بنحو اطلاق ، و نقل كلام محقق لاهيجى در فرق بين اوصاف حقيقيّه و اوصاف اضافى و مناقشه بر كلام صاحب شوارق ، و تحقيق تام در اوصاف حق و نحوهء يگانگى و اتحاد ذات و صفات و اتحاد صفات كل مع الاخرى و نقل اقوال اشاعره و معتزله ، و ابطال آراء اشاعره در زيادتى صفات و نيز ايراد اشكالات بر قول اعتزال و اعتقاد بر نيابت ذات از صفات و تحقيق در صفات ص 235 ، 236 ، 237 ، 238 ، 239 ، 240 ، 241 ، 242 ، 243 ، 244 ، 245 .\r\nقسمة أخرى - فى تقسيم الصفات و اشاره بمذهب مجسمه از عامة العميا ، و تقرير مذهب كراميه و ابطال قول بحدوث صفات و نتيجة الهيّة بحث تحقيقى در اصل وجود صفات و تحقيق در آنكه در معناى صفت زيادى بر ذات مأخوذ نمىباشد و اوصاف لازم وجود در كليهء نشئآت عين وجود است و زيادتى برخى از صفات بنام عرض فقط در عالم ماده تحقق دارد و اختصاص باجسام دارد ، و نقل كلمات ائمه شيعه در اوصاف حق و بيان آنكه اهل بيت عصمت مطلقا صفات را عين ذات ميدانند ص 246 ، 247 ، 248 ، 249 ، 250 ، 251 ، 252 ، 253 .\r\nشكوك و اوهام - نقل كلام خطيب رازى در صفات الهيه و نقل اوهام و خرافات او و جواب تفصيلى از شكوك او و بيان مناقشات ديگر و تقرير اشكالات بر مسلك او و تحقيق آنكه اين شخص معروف بفضل و فهم بين حمل اولى ذاتى و حمل عرضى فرق نگذاشته است لذا دچار لغزش گرديده ص 254 ، 255 ، 256 ، 257 ، 258 ، 259 ، 260 .\r\nفصل دهم - اثبات توحيد به معناى ششم يعنى توحيد در صفات جلاليه و اوصاف\r\n\r\n","description":"","footnote":"","page_name":" مقدمه 20 ","page_number":24},
  {"content":"\r\n\r\nتنزيهيه و فصل يازدهم در توحيد صفات فعليه و اوصاف اضافيه و بيان آنكه جميع اضافات ، باضافهء واحد برمىگردد كه اضافهء اشراقيه نام دارد و جميع مراتب در سلك وجودى واحد قرار دارند و اول صادر از حق وجود عام باصطلاح عرفاست و اقامه برهان بر آنكه اول صادر از حق وجود منبسط است نه عقل اول ، و عقل اول ، اول قابل است در نظام تسطير نه اول صادر و بيان آنكه توحيد در افعال با صدور فيض مقدس مناسب است ص 261 ، 262 ، 263 ، 264 ، 265 ، 266 ، 267 ، 268 ، 269 ، 270 .\r\nتتميم و تكميل - در بيان وجوه تميز بين اسم و صفت و ذات و تقرير وجوه فرق بين عرض و عرضى و تحقيق آنكه تمام هويت حق مقام احديّت است كه از آن به مقام - لا اسم له و لا رسم له - تعبير كرده‌اند و تقرير اين قبيل از احاديث وارد از اهل عصمت « نحن اسماء اللّه » و نقل مرام اهل معرفت در اين باب ص 270 ، 271 ، 272 ، 273 .\r\nفصل دوازدهم - بيان علم حق و نحوهء ظهور اشياء در موطن علم و تفسير معناى علم به معناى اعم كه شامل كليهء موارد و مصاديق علم شود و بيان معناى تعقّل بمسلك مشّائيه و اشراقيه و تحقيق در اوصاف وجود و بيان فرق بين مفهوم علم و مصداق آن و تقرير آنكه علم در شدت و ضعف و قوت و ضعف و كمال و نقص تابع وجود است و هرچه وجود قوىتر باشد علم و قدرت و اراده تام‌تر و از نقص دور تر است و اثبات وجود ذهنى و ظهور ظلّى و نقل اوهام منكران وجود ذهنى ص 274 ، 275 ، 276 ، 277 ، 278 ، 279 ، 280 ، 281 ، 282 .\r\nلمعة الهيّة - در اثبات اتحاد عاقل و عقل و معقول و تحقيق آنكه هرمعلوم بالذات بعلم حضورى مكشوف است و نحوهء وجود آن ، نحوهء معلوميت آن مىباشد و تقرير اين اصل مهم كه علم نفس و علم هرمجرّدى بذات خود علم حضورى است و علم حصولى كلى منطبق بر كثرات است و بيان معناى كليّت و ملاك جزئيّت و بيان معناى تشخّص و تميّز و بيان آنكه ضمّ كلى به كلى موجب جزئيت نميشود و نقل كلام محقق لاهيجى و تحقيق در نحوهء مناسب بين نفس و قواى مجرد و مادى آن و تقرير آنكه\r\n\r\n","description":"","footnote":"","page_name":" مقدمه 21 ","page_number":25},
  {"content":"\r\n\r\nجميع قوا حاضرند عند النفس بحضور اشراقى و نفس وجود قوى علم نفسند بقواى ظاهرى و باطنى و تقرير و تحقيق آنكه علم بشىء عبارتست از حصول وجود تجرّدى شىء نزد عالم و بيان آنكه حقيقت علم همان انكشاف و ظهور است و مناط انكشاف وجود و حصول خاص است و هرچه اين حصول اقوى باشد ، انكشاف و ظهور تام‌تر ، و هرمجعول بالذات ، بنفس ذات مجعول و به تمام حقيقت عين ارتباط بعالم است و ذات آن جهت تعلقى است لذا هرمعلول بالذات جهت ذاتش همان جهت حضور است براى علت بالذات خود و هرمجردى علم و عالم و معلوم است بدون حصول جهت كثرت ص 283 ، 284 ، 285 ، 286 ، 287 ، 288 ، 289 ، 290 ، 291 ، 292 ، 293 ، 294 .\r\nتنبيه و تجهيل - نقل اشكالات فخر رازى بر قول محققان كه گفته‌اند ، هر مجردى بذات خود ، علم و عالم و معلوم است بدون حصول كثرت و تحقيق آنكه علم حق بذات خود اتمّ انحاء و اقسام علم است به نحوى كه علم او مطلقا حدّ ندارد ، لذا حق در ذات خود كليهء حقايق را شهود نمايد بدون لزوم اعتبار تكثّر و اقامه براهين بر اين اصل اساسى و تحقيق مفصّل در علم حق باشياء و نقل اشكال منكران علم حق بذات خود و نيز بيان شبههء كسانى كه علم حق بمعلولات را انكار كرده‌اند ص 294 ، 295 ، 296 ، 297 ، 298 ، 299 ، 300 ، 301 ، 302 .\r\nمقصد دوم - در بيان علم بكليهء معاليل خارج از ذات ، بعلم حضورى اشراقى و تحقيق در تلازم ذاتى علت و معلول و حصول معلول بالذات و تحقق آن در مرتبهء ذات علت بالذات بوجودى اتم و اعلى و تحقق آن بحسب تنزل و تجلى به صورت وجود خاص معلول ، و اشاره به آنكه برهان انىّ باعتبارى ببرهان لمّى برمىگردد و استدلال بعلم حق از باب آنكه علم به علت بالذات علم بذات معلول بالذاتست و تحقيق در آنكه علم حق باشياء در مرتبهء ايجاد علم اشراقى حضوريست نه حصولى و بيان آنكه واجب بالذات بر جميع اشياء احاطه قيّومه دارد و نسبت او بحسب وجود ، بجميع اشياء نسبت تساوى است و نقل كلام امام همام - ع - در احاطهء قيومى حق باشياء ثمرة ربوبية در بيان آنكه علم حق باشياء همان حضور اشياست نزد حق بدون حصول تغيّر\r\n\r\n","description":"","footnote":"","page_name":" مقدمه 22 ","page_number":26},
  {"content":"\r\n\r\nو انفعال و تجدّد در علم حق ص 303 ، 304 ، 305 ، 306 ، 307 ، 308 ، 309 ، 310 ، 311 ، 312 ، 313 .\r\nمقصد سوم - در بيان كيفيت علم واجب بالذات باشياء و اثبات آنكه حق بذات خود بجميع حقايق از كليات و جزئيّات عالم است بدون ارتسام و حصول صور و ماهيات اشياء در مقام ذات و در مقام متأخر از ذات و ابطال صور مرتسمه و بيان برهان بر اتحاد عاقل و معقول و اشاره باتحاد حسّ و حاسّ محسوس و اوهام و تنبيهات ببان منكران اتحاد و عاقل معقول و ايراد وجوه مناقشات بر مبناى منكران و نقل استدلال شيخ از شفا و اشارات و تقرير اشكالات بر مبناى او ص 314 ، 315 ، 316 ، 317 ، 318 ، 319 ، 320 ، 321 ، 322 ، 323 ، 324 ، 325 .\r\nلمعة الهيّة - تقسيم علم باجمالى و تفصيلى و اثبات اتحاد عقل و معقول و عاقل و بيان آنكه علم حق باشياء بعلم اجمالى ، عين كشف تفصيلى است ، و نقل اعتراضات فخر رازى و تقرير آنكه وجود خاص هرشىء همان است كه شىء بدان از غير متميّز و به آن منشأ آثار و لوازم است ، و تقسيم علم به تقسيم ديگر بعلم فعلى و انفعالى ص 327 ، 328 ، 329 ، 330 ، 331 ، 332 ، 333 ، 334 ، 335 ، 336 .\r\nلطيفة الهيّة - در آنكه علم مقول بتشكيك است ، و مثل اصل وجود ، در مرتبه‌ئى واجب و در مقامى ممكن و شدت و ضعف در علم تابع انحاء وجودات اشياست ، مرتبهء اعلاى علم كه مقام صرافت علم است ، علم بكل اشياست و بيان علم حق باشياء بعد از ايجاد ، و بيان آنكه علم كمالى واجب عين ذات و مقدم بر اشياست ، نقل اوهام متكلّمان و بيان افكار حكما و نقل قول ابن رشد اندلسى ص 337 ، 338 ، 339 ، 340 ، 341 ، 342 ، 343 .\r\nنقل مقالات و تقرير اشكالات در بيان مذاهب حكما و متكلّمان در علم حق اول بنابر آنچه كه در اسفار مذكور است ، و اشاره بمسلك اتباع افلاطون بتفصيل و تقرير وجوه ايرادات و بيان مرام شيخ فارابى و ابن سينا و اتباع او در علم حق و نقل اقوال تالس ملطى و بيان مذهب حق ص 345 ، 346 ، 347 ، 348 ، 349 ، 350 ، 351 ،\r\n\r\n","description":"","footnote":"","page_name":" مقدمه 23 ","page_number":27},
  {"content":"\r\n\r\n352 ، 353 ، 354 ، 355 ، 356 ، 357 ، 358 ، 359 ، 360 .\r\nفصل سيزدهم - در اثبات قدرت واجب الوجود و تعريف قدرت بنا بر طريقهء حكما و تزييف طريقه اهل كلام كه قدرت را در حق صحت فعل و ترك و آن را از معانى امكانى دانسته‌اند و بيان اتحاد مشيّت و قدرت و تقرير آنكه در تحقق قدرت دواعى و بواعث خارجى معتبر نميباشد و بيان نحوهء سريان قدرت در جميع ممكنات و تعلق آن بكليه مقدورات و تزييف اقوال معتزله و ظاهريون از علماى حديث و فقه ص 361 ، 362 ، 363 ، 364 ، 365 ، 366 ، 367 ، 368 .\r\nبيان آنكه قدرت در حق واجب بالذات و از باب آنكه قدرت از عوارض عامهء وجودست در مجرّدات جوهر و در مقام ذات نه جوهر است و نه عرض ، تفسير قدرت بمرام متكلّم و اشاره بكلام محقق خفرى ، در ملازمه بين تعريف قدرت بمسلك حكما و متكلّمان و نقل كلام ملا على قوشچى ، و اثبات اتحاد قدرت با علم و اراده و بيان آنكه قدرت به معناى - ان شاء فعل و ان لم يشأ لم يفعل - ملازم با اختيار است و نقل مذهب حق ص 369 ، 370 ، 371 ، 372 ، 373 ، 374 ، 375 .\r\nلمعة الهيّة - بيان اقسام و انواع فاعل و تحقيق آنكه در تحقق قدرت سبق زمانى معتبر نمىباشد - كما صرّح به الشيخ فى الشفاء و غيره فى غيره - بيان معناى قدرت حق و شمول آن نسبت بكل الأشياء ص 375 ، 376 ، 377 ، 378 ، 379 ، 380 .\r\nفصل چهارم - در اثبات ارادهء حق واجب الوجود ، بيان معناى اراده و كراهت رحب و بغض و تعريف كلى اراده به نحوى كه شامل كليهء مراتب آن شود و بيان اقوال حكما و متكلّمان در اراده حق واجب ، بيان مسلك كسانى كه اراده را شوق متأكّد دانسته‌اند ص 380 ، 381 ، 382 ، 383 ، 384 ، 385 ، 386 ، 387 ، 388 .\r\nتلخيص و تحقيق - ايراد مناقشات بر تعاريف چهارگانه در اراده و تقرير مرام صدر الحكماء در اراده ، و بيان آنكه اراده و محبت بيك معنا و بغض و كراهت نيز به معناى واحد برمىگردند ، و تقرير معناى اراده ، به ابتهاج به شىء و حبّ و رضاى\r\n\r\n","description":"","footnote":"","page_name":" مقدمه 24 ","page_number":28},
  {"content":"\r\n\r\nبه آن شىء و بيان ملازمه بين حبّ شىء و آثار شىء و تحقيق در اراده حق اول و نحوهء سريان آن در جميع اشياء و تقرير اين اصل كه اراده حق بالذات متعلق اصل ذات و بالعرض تعلق بكليهء موجودات مىگيرد ، از باب ملازمه بين شىء و لوازم آن شىء ص 389 ، 390 ، 391 ، 392 ، 393 ، 394 ، 395 ، 396 .\r\nثمرة الهيّة - در آنكه ارادهء حق معلل باغراض زائد بر ذات نمىباشد و تعلّل اراده بامرى زائد بر ذات حق مستلزم محالات عديده است و نقل كلام اشاعره در اراده حق و نفى غرض از افعال حق واجب و نقل كلام خواجهء طوسى ناقد محصل خطيب رازى و اشاره‌يى لطيف در معناى كلام حق - لا يسئل عما يفعل - لكمال اتقان فعله و تمامية معاليله و بيان آنكه اشاعره من حيث لا يشعر ، آخريّت را انكار كرده‌اند و در حقيقت حق را غايت اشياء نمىدانند و بيان آنكه ، در مطلق غايت معتبر نيست كه بحسب وجود علمى مقدم ، و بوجود خارجى مؤخّر باشد و تقرير اعتراضات بر اتحاد غايت و فاعل كه اهل حق ، او را فاعل و غايت اشياء ميدانند ، و بيان جواب از اين خرافات و موهومات و نيز جواب از اين اشكال ، كه علت فاعلى مقتضى فاعليت فاعل است و اين امكان ندارد كه شىء بالذات علت مقتضى فاعليت خود باشد ص 397 ، 398 ، 399 ، 400 ، 401 ، 402 ، 403 .\r\nلمعة عرشيه - در بيان آنكه حق اول به معناى ديگرى غير آنچه كه ذكر شد ، نيز غايت اشياست ، به اين معنا كه اشيا بحسب نفس ذات متوجّه علت اصلى خود و متحرك به طرف مقصود و قبلهء معشوق خود هستند ، چه آنكه حبّ بكمال مطلق در نهاد حقايق وجوديه بوديعه گذاشته شده است ، و تقرير آنكه از فعل حق غايت و غرضى كه متمّم فاعليّت فاعل باشد منفى است نه مطلق غايت تا آنكه جهت فرار از مشكل عدم جواز استكمال حق اول ، در حق كامل من جميع الجهات ارادهء جزافيه قائل شويم و لمعة الهية ، بيان تفسير شيخ و صدر محققين در بيان معناى وجود و تقرير آنكه وجود خير محض است و عدم بما هو عدم ، شرّ محض است و بيان تعريف خير و شرّ\r\n\r\n","description":"","footnote":"","page_name":" مقدمه 25 ","page_number":29},
  {"content":"\r\n\r\nو نافع و منفعت و ضرورى و تحقيق اين معنا كه ماهيات حقايق وجودى از آن جهت كه ماهيّاتند ، نه خيرند و نه شرّ نه نافعند و نه مضرّ و نه ضرورىاند و نه غيرضرورى و باعتبار لحاظ وجود و كسب جهات راجع بتأثير و تأثّر منقسم ميشوند ، بخير و شرّ و نافع و غير اين‌ها از امور مربوط بوجود و امور مخصوص خارج از مفهوم و بيان تفصيلى در تعريف شرّ و تقرير آنكه شرور مجعول بالذات و مقضىّ بالذات نمىباشند ، و تقريرى ديگر از صدر الحكما در عدم بودن شرور و تحقيق آنكه وجود متصف بشرّيت نمىباشد مگر بالعرض و از باب تلطّخ با اعدام ملكات ص 405 ، 406 ، 407 ، 408 ، 409 ، 410 .\r\nبيان احتمالات در خير و شرّ و نحوهء تحقق آنها و تقرير مسلك ارسطو و افلاطون در عدمى يا وجودى بودن شرور و بيان آنكه مراد بالذات و غايت و مقضى بالذات حقايق وجوديه‌اند نه اعدام و ملكات و اشاره بآيات قرآنيه در مخلوقيّت شرور و دفع تهافت از آيات و استدلال بآيات و روايات در عدم بودن شرور و لمعة الهيّه در اينكه نظام موجود صادر از حق اول اتم نظامات متصوّره است و نظامى از آن كامل‌تر تصوير نميشود و گرنه لازم آيد وجود اشرف عمّا كان عليه تعالى و تحقيق در اين اصل مهم و بيان معناى اراده در حق بوجهى اشراقى و تحرير تام اين اصل كه اراده به نظام وجود ، عبارت است از علم به نظام اتمّ - و نظام موجود در ذات حق اتم نظامات و بعد از اين نظام ، نظام صادر از حق است كه از آن به نظام كلى نيز تعبير كرده‌اند و نقل اخبار وارده از ائمه - عليه السّلام - در قضاء الهى و تحقيق آنكه كليه امور بر طبق مشيّت حق خلق شده‌اند و صادر از حق وجود اشياست و از خير محض ، غير خير صادر نگردد ، و دفع اشكال تناقض از آيات ناظر بافعال عباد و آيات ظاهر در جبر و تفويض و اختيار و اثبات اختيار در عباد در مقام مبدأ بودن جهت افعال خود ص 407 ، 408 ، 409 ، 410 ، 411 ، 412 ، 413 ، 414 ، 415 ، 416 ، 417 ، 418 ، 419 ، 420 ، 421 ، 422 ، .\r\n\r\n","description":"","footnote":"","page_name":" مقدمه 26 ","page_number":30},
  {"content":"\r\n\r\nفصل يازدهم - در اثبات حيات واجب الوجود ، بيان معانى حيات و تحقيق رشيق در بيان اين اصل مهم كه حيات از عوارض وجود است و در جميع حقايق سارى است و معناى - درّاك فعال - بر جميع موجوداتى كه صدور فعل از آنها مسبوق بادراك است صادق است اگرچه جمعى فرموده‌اند ، اول طليعه زندگى در نفس نباتى ظاهر شده است ، بيان تفسيرى از حيات بنا بر تقرير مولانا و استادنا الأقدم آقا محمد بيدآبادى و تحقيق آنكه در جميع موجوداتى كه علم و ادراك و فاعليّت تامّ و تمام تحقق دارد ، حيوة نيز موجود است و حيات چون از سنخ وجود است در واجب ، واجب و در ممكن ، ممكن است و در مراتب عقول و نفوس و بيك معنا در جميع حقايق سارى است ص 423 ، 424 ، 425 ، 426 ، 427 .\r\nفصل شانزدهم - در اثبات سمع و بصر در حق اول علت صفاته و جلّ جلاله و تقرير معناى سمع و بصر و تحقيق رشيق در اين‌كه سمع و بصر از عوارض اصل وجودند و به اين معنى در كافهء اشياء سرايت نموده‌اند و سمع و بصر بحسب اصل ذات متقوّم بآلات سمعى و بصرى نمىباشند ، اگرچه انسان بحسب وجود ابتدائى در مقام استفاده از حواس ظاهرى و رسيدن بمقام فعليّت از جانب قواى ظاهرى و باطنى از راه آلات سمع و بصر بمسموعات و مبصرات عالم مىشود و گرنه نفس به چشم دل و گوش دل مىشنود و مىبيند و تنبيه در بيان كلام فخر رازى كه گمان كرده است ادراك سمعى و بصرى متقوّم بآلاتست ، لذا در باب اطلاق سميع و بصير به حق اول تعالى بايد به تأويل قائل شود و در واقع دو صفت تامه كه از امّهات اسماء الهيه بشمار ميروند نفى نمود ، و تحقيق در اين‌كه هرشىء داراى مراتب از وجود است از مادى و مثالى و عقلانى و انسان در نشأت ماده مىبيند به توسط آلت ابصار و مىشنود بوساطت آلت سمع ولى در عالم برزخ و نشئآت عقليه مىشنود و مىبيند بذات خود ، چون نفس بعد از آنكه مستكفى بالذات شد از استعمال آلت مستغنى و بىنياز مىشود ، و تحقيق آنكه سمع و بصر يكى از اقسام و انواع علم و ادراكند ص 429 ، 430 ، 431 ، 432 ، 433 ، 434 ، 435 .\r\n\r\n","description":"","footnote":"","page_name":" مقدمه 27 ","page_number":31},
  {"content":"\r\n\r\nوهم و ازاحة - تقرير مرام صدر الحكما در مسألهء سمع و بصر و تحقيق اين اصل كه بنا بر مرام آخوند ملا صدرا قوا و حواس مظاهر صور حسيّه و خياليه‌اند ، نه محل ارتسام و حلول صور مدركه و تقرير آنكه مدرك بالذات نفس است در جميع ادراكات جزئيّه و كليّه و حسيّه و خياليّه ص 434 ، 435 ، 436 .\r\nفصل هفدهم - در اثبات كلام جهت حق و بيان انّه متكلّم و كلام از امّهات صفات و متكلّم از اسماء كليهء حق اول است كه نفس ذات حق به آن متصف است نه آنكه از اوصاف زائدهء بر ذات باشد و انّه تعالى متكلم بكلام ذاتى و تجلّى اعرابى و ابراز كلمات وجوديه بعضها محكمات و بعضها متشابهات است و احتياج به هوا و تموج آن و خروج آن از ريه و تقارع آن با مخارج حروفى مقوّم اصل كلام نمىباشد .\r\nتعريف صوت به كيفيت حاصل از تموّج كه حادث از امساس عنيف باشد به شرط مقاومت باماس و مقاومت مفرّق با مفرّق و تعريف كلام به صوتى كه نفس امساس و تفريق است و ديگر تعريف‌ها مقوّم اصل كلام نمىباشد و در حق اول حدوث صوت با اين شرايط ، نظير ابصار و سمع محال است - تنبيه در انواع صوت و عروض حدّت و ثقل به آن ، و بيان معناى غنّه و بحوحت و تقسيم حروف به صامته و مصوّته و تقسيم ديگر در حروف به تماثل و تخالف و تقسيم ديگر آن بزمانى و آنى ، آنى صرف و آنى شبيه بزمانى ص 437 ، 438 ، 439 ، 440 .\r\nلمعة كلامية - بيان آنكه كلام منتظم مىشود از حروف و تعريف كلام بنا بر تقرير خواجه طوسى و محقق رضى ، و تعريف آن بنا بر مرام علامه حلّى و لاهيجى و تقسيم آن به تام و غير تامّ و تحقيق در اينكه كلام به وصف مذكور صفت متكلّم نميشود ، متكلم حق باشد يا خلق و برخى كلام را به - ما به التكلّم - و بعضى متكلّم را به - من قام به الكلام - تعريف كرده‌اند ، اشاره بكلام نفسى و نقل كلام اتباع شيخ اشعرى در اين مسأله و تزييف اين قسم از كلام از باب عدم معقوليت آن و بيان قول فخر رازى در تصحيح و تصوير كلام نفسى و اشاره باقوال مسلمين در كلام و بالأخره تحقيق قول حق و ابطال كلام اشاعره و معتزله و بيان آنكه كلام صفت ذاتى حق و مثل\r\n\r\n","description":"","footnote":"","page_name":" مقدمه 28 ","page_number":32},
  {"content":"\r\n\r\nعلم عين ذات حق اول است و تقرير اين اصل مهم كه - ان للكلام ظهرا و بطنا و حدا ، و مطلعا - و تقرير اين‌كه جميع مراتب وجودى كلام حقند و تقسيم آن باعتبار حصول كلمات الهيه در عالم ماده به تدوينى و تكوينى ص 441 ، 442 ، 443 ، 444 ، 445 ، 446 ، 447 ، 448 .\r\nلمعة الهيّه - در تعريف كلام و اطلاقات آن در محاورات و بيان آنكه كلام بيك تعبير در مرتبهء افعال و آثار موجود است و صفت حق اول واقع نميشود و كلام بيك معنى از جمله صفات حقيقى و اوصاف ذاتى حق اول است ، اشاره بدفع منافات بين كلام ابو بصير صحابى حضرت صادق - ع - و قول باتحاد آن با ذات حق ، و تحقيق آنكه تكلّم از عوارض وجود و از كمالات وجود است ، مناقشه بر كلام محقق لاهيجى و شارح جديد و قديم تجريد ص 448 ، 449 ، 450 .\r\nفصل هيجدهم - بيان آنكه حق اول جواد محض و متفضل صرف است و تحقيق آن موقوف است به تمهيد مقدمات ، بيان معناى - جود - و - هبه - و تقرير آنكه جواد صرف و واهب محض خداوند جلّ جلاله است و غير حق جواد و واهب صرف نمىباشد و تحقيق آنكه حق اول حكيم على الإطلاق است و بيان معناى حكمت و تفسير آن به نبوّت و بيان تعريف آن بنا بر اقوال اهل حكمت و اولياء عرفان و تقسيم حكمت به علمى و عملى و تقرير آنكه حق باعتبار ذات عالم است بحقايق وجوديه و در مقام ايجاد فعل از او به نحو اتمّ مما يكون صادر مىشود ص 451 ، 452 ، 453 ، 454 ، 455 ، 456 .\r\nفصل بيستم - در اثبات عدل واجب بالذات و تعريف معناى عدل و مقابل آن‌كه ظلم و جور است ، نفى ارادهء جزافى از حق و تقرير آنكه اشاعره و ارباب اعتزال منكر عدل حقند و اشاره به بيان برهان تامّ در اثبات عدالت مطلقه جهت حق اول و خاتمهء رساله در بيان آنكه ادراك ذات حق به هيچ نحو از انحاء ادراك و هيچ قسم از اقسام علم ، مدرك نشود ، نه بعلم حصولى و نه حضورى و بيان اقسام توحيد بحسب مراتب ادراك حق و نقل كلام خواجهء طوسى از اوصاف الأشراف و ذكر سبب تأليف كتاب ص 457 ، 458 ، 459 ، 460 ، 461 ، 462 ، 463 ، 464 ، 465 ، 466 ، 467 .\r\n\r\n","description":"","footnote":"","page_name":" مقدمه 29 ","page_number":33},
  {"content":"\r\n\r\n\r\nفهرست كتب\r\n1 - اثولوجيا 26 ، 314 ، 323 ، 343 ، 346 ، 425 .\r\n2 - اسفار اربعه 211 ، 350 ، 354 .\r\n3 - اسفار اربعه - الهيّات 167 ، 169 ، 300 ، 338 ، 343 ، 344 ، 350 ، 371 ، 382 ، 356 ، 360 .\r\n4 - اسفار اربعه - امور عامه 29 ، 53 ، 71 ، 78 ، 79 ، 90 ، 138 ، 146 ، 165 ، 172 ، 198 ، 205 ، 281 ، 275 ، 288 .\r\n5 - اسفار اربعه - امور عامّه 314 ، 324 ، 326 ، 336 ، 345 ، 376 ، 402 ، 404 .\r\n6 - اسفار اربعه - جواهر و اعراض . . .\r\n323 .\r\n7 - اشارات 166 ، 320 ، 325 ، 354 ، 356 .\r\n8 - اصل الاصول 134 ، 186 .\r\n9 - الاقتصاد فى الاعتقاد 429 .\r\n10 - اوصاف الاشراف 463 .\r\n11 - تجريد - تجريد الاعتقاد 25 ، 36 ، 40 ، 71 ، 130 ، 210 ، 384 ، 439 .\r\n12 - تجريد - الهيّات . . . 450 .\r\n13 - تجريد - امور عامه . . . 213 .\r\n14 - التحصيل 67 ، 352 ، 354 .\r\n15 - تعليقات 355 ، 356 ، 403 ، 404 ، 419 .\r\n16 - تلويحات 277 ، 289 ، 299 .\r\n17 - تهافت التهافت - ردّ تهافت 343 .\r\n18 - تهافت الفلاسفه 343 .\r\n19 - جامع الفلاسفه 343 .\r\n20 - حاشيه خفرى 337 ، 371 ، 373 .\r\n21 - حاشيه شرح قديم 336 .\r\n22 - شرح اشارات 67 ، 166 ، 305 ، 325 ، 350 .\r\n23 - شرح اصول كافى 120 .\r\n24 - شرح تجريد 442 .\r\n25 - شرح رسالهء علم 336 ، 350 ، 352 .\r\n26 - شرح مقاصد 29 ، 363 ، 441 .\r\n27 - شرح مواقف 363 .\r\n\r\n","description":"","footnote":"","page_name":" مقدمه 30 ","page_number":34},
  {"content":"\r\n\r\n28 - شرح هدايه 79 ، 138 ، 172 ، 331 .\r\n29 - شفا 325 ، 352 ، 356 .\r\n30 - شفا - الهيّات . . . 18 ، 25 ، 59 ، 67 ، 71 ، 104 ، 147 ، 164 ، 167 ، 168 ، 213 ، 278 ، 345 ، 354 ، 404 .\r\n31 - شفا - طبيعيّات . . . 329 ، 351 ، 438 .\r\n32 - شوارق 173 ، 202 ، 211 ، 336 ، 337 .\r\n33 - شوارق - الهيّات . . . 359 ، 364 .\r\n34 - شواهد الربوبيّة 331 ، 345 .\r\n35 - علم اليقين 454 .\r\n36 - عين اليقين 180 .\r\n37 - فصوص الحكم 169 ، 343 .\r\n38 - قبسات 34 .\r\n39 - كافى - اصول . . . 96 ، 129 ، 169 ، 220 ، 233 ، 235 ، 252 ، 253 ، 271 ، 273 ، 328 ، 369 ، 421 ، 451 ، 453\r\n40 - گوهر مراد 238 ، 359 .\r\n41 - مباحثات 160\r\n42 - مبدأ و معاد 71 ، 75 ، 79 ، 138 ، 163 ، 168 ، 293 ، 325 ، 331 ، 338 ، 360 ، 361 ، 376 ، 454 .\r\n43 - المحصّل 442 .\r\n44 - مشاعر 57 ، 90 ، 204 ، 376 ، 377 .\r\n45 - مفاتيح العلوم 182 .\r\n46 - مفاتيح الغيب 454 .\r\n47 - ملل و نحل 352 .\r\n48 - نقد المحصل 398 ، 443 .\r\n\r\nفهرست اعلام\r\n1 - ابن رشد ، ابو الوليد محمد بن رشد 343 .\r\n2 - ابن سينا ، ابى على حسين بن سينا - رئيس المحققين 18 ، 19 ، 59 ، 67 ، 75 ، 104 ، 147 ، 160 ، 164 ، 166 ، 167 ، 210 ، 278 ، 287 ، 320 ، 325 ، 329 ، 343 ، 345 ، 352 ، 354 ، 403 ، 404 .\r\n3 - ابن كمونه 147 ، 151 ، 152 ، 160 ، 163 ، 169 ، 193 .\r\n4 - ابو بصير 252 ، 449 .\r\n5 - ابو حمزه ثمالى 184 .\r\n6 - ابو حنيفه 441 .\r\n7 - ابو يوسف 441 .\r\n\r\n","description":"","footnote":"","page_name":" مقدمه 31 ","page_number":35},
  {"content":"\r\n\r\n8 - ابى دريد 182 .\r\n9 - ارسطاطاليس 26 ، 160 ، 180 ، 201 ، 266 ، 277 ، 289 ، 299 ، 314 ، 343 ، 425 .\r\n10 - اشعرى 441 ، 443 .\r\n11 - افلاطن 345 ، 349 ، 350 .\r\n12 - امام جعفر بن محمد الصادع ( ع ) - صادق آل محمد 69 ، 170 ، 180 ، 197 ، 220 ، 233 ، 252 ، 253 ، 272 ، 273 ، 366 ، 421 ، 433 ، 448 ، 449 .\r\n13 - امام حسن عسكرى ( ع ) 96 .\r\n14 - امام حسين بن على ( ع ) - ابى عبد اللّه - سيد الشهداء 65 ، 96 ، 339 .\r\n15 - امام على بن ابيطالب ( ع ) - امير المؤمنين ( ع ) 4 ، 328 ، 339 ، 345 .\r\n16 - امام على بن الحسين ( ع ) - سيّد ساجدين 96 ، 455 .\r\n17 - امام على بن موسى الرضا ( ع ) 96 ، 271 .\r\n18 - امام محمد باقر - باقر العلوم ( ع ) 184 ، 252 ، 433 ، 447 .\r\n19 - امام موسى بن جعفر ( ع ) 421 ، 452 .\r\n20 - انكسيمانس ملطى 354 .\r\n21 - بهمنيار 67 ، 71 ، 352 ، 354 .\r\n22 - بيدآبادى ، آقا محمد 425 .\r\n23 - تالس ملطى 352 .\r\n24 - تفتازانى - محقق . . . 14 ، 26 ، 29 ، 48 ، 363 ، 441 .\r\n25 - جابر بن عبد اللّه 447 .\r\n26 - جبرئيل امين 6 .\r\n27 - حضرت آدم ( ع ) 4 ، 273 .\r\n28 - حضرت عيسى ( ع ) 451\r\n29 - حضرت لقمان حكيم 453\r\n30 - حضرت محمّد ( ص ) - خاتم انبياء 4 ، 65 ، 68 ، 429 ، 446 ، 448 .\r\n31 - خفرى - محقق 371 .\r\n32 - داماد ، آقا محمد باقر - سيد افاخم - سند اعاظم - استاد الكل فى الكل - معلم ثالث 34 ، 173 ، 186 ، 193 ، 205 .\r\n33 - دوانى - محقق . . . 18 ، 58 ، 69 .\r\n34 - ذى مقراطيس 25 ، 117 .\r\n35 - رازى ، امام فخر 73 ، 166 ، 255 ، 288 ، 296 ، 331 ، 442 .\r\n36 - زردشت 182 .\r\n37 - زنوزى ، ملا عبد اللّه تبريزى 6 .\r\n38 - سقراط 345 ، 349 .\r\n39 - سهروردى ، شيخ شهاب الدين - شيخ\r\n\r\n","description":"","footnote":"","page_name":" مقدمه 32 ","page_number":36},
  {"content":"\r\n\r\nاشراق 25 ، 57 ، 59 ، 75 ، 162 ، 181 ، 205 ، 266 ، 275 ، 277 ، 289 ، 292 ، 299 ، 346 ، 349 ، 360 ، 377\r\n40 - صدر المتألّهين - صدر حكما - صدر محققين - صدر الهييّن 25 ، 29 ، 53 ، 57 ، 62 ، 69 ، 71 ، 75 ، 78 ، 79 ، 106 ، 107 ، 120 ، 146 ، 160 ، 163 ، 167 ، 172 ، 181 ، 194 ، 198 ، 200 ، 204 ، 266 ، 290 ، 293 ، 314 ، 324 ، 327 ، 330 ، 336 ، 338 ، 342 ، 344 ، 350 ، 360 ، 371 ، 382 ، 402 ، 404 .\r\n41 - صفوان بن يحيى 235 .\r\n42 - طوسى ، خواجه نصير الدين محمد بن محمد - محقق طوسى - سلطان المحققين 25 ، 36 ، 40 ، 67 ، 71 ، 129 ، 160 ، 166 ، 210 ، 292 ، 305 ، 325 ، 336 ، 349 ، 350 ، 352 ، 356 ، 384 ، 398 ، 439 ، 442 ، 443 ، 450 ، 463 .\r\n43 - على بن ابراهيم 169 ، 170 .\r\n44 - غزالى - حجة الاسلام 343 ، 429 .\r\n45 - فارابى ، ابو نصر - معلم ثانى 57 ، 148 ، 160 ، 169 ، 201 ، 250 ، 251 ، 301 ، 343 .\r\n46 - فرفوريوس 201 ، 320 ، 349 .\r\n47 - فضيل بن يسار 447 .\r\n48 - فقيمى ، عباس بن عمرو 169 ، 170\r\n49 - قاجار ، فتحعليشاه 5 .\r\n50 - قمى ، قاضى سعيد 184 .\r\n51 - قوشچى 202 ، 374 .\r\n52 - كلينى ، محمد بن يعقوب 169 ، 233 .\r\n53 - لاهيجى ، ملا عبد الرزاق - محقق لاهيجى 25 ، 26 ، 31 ، 107 ، 173 ، 238 ، 287 ، 336 ، 337 ، 358 ، 364 ، 439 ، 440 ، 442 ، 450 .\r\n54 - لاهيجى ، ميرزا حسن 154 .\r\n55 - لاهيجى ، مير سيد شريف 61 ، 336 ، 363 .\r\n56 - محمد بن مسلم 421 ، 433 .\r\n57 - مزدك 182 .\r\n58 - معاوية بن عمّار مروى 273 .\r\n59 - نورى - محقق . . . 143\r\n60 - هشام بن حكم 169 ، 170 ، 253 ، 453 .\r\n61 - يوسف مصرى 223 .\r\n\r\n","description":"","footnote":"","page_name":" مقدمه 33 ","page_number":37},
  {"content":"\r\n\r\n\r\nگروهها و فرقه‌ها\r\n1 - اشراقيين 52 ، 117 .\r\n2 - اشاعره - اشعريه 28 ، 69 ، 70 ، 123 ، 151 ، 235 ، 246 ، 364 ، 367 ، 369 ، 400 .\r\n3 - افلاطونيين 345 ، 346 ، 350 ، 360 .\r\n4 - الهييّن 8 ، 70 ، 304 ، 340 ، 344 ، 361 ، 369 ، 371 ، 374 ، 398 .\r\n5 - اماميه - اماميه اثنى عشريه 235 ، 369 ، 444 .\r\n6 - ثنويه 415 .\r\n7 - جبريّه 367 .\r\n8 - حكما 16 ، 52 ، 54 ، 70 ، 95 ، 96 ، 107 ، 123 ، 124 ، 135 ، 147 ، 149 ، 171 ، 173 ، 225 ، 235 ، 249 ، 276 ، 277 ، 279 ، 286 ، 314 ، 318 ، 343 ، 401 ، 402 ، 435 .\r\n9 - زنادقه 182 .\r\n10 - سوفسطائيه 28 ، 45 .\r\n11 - عرفا 52 ، 95 ، 123 ، 276 ، 425 .\r\n12 - فلاسفه 34 .\r\n13 - قدريّه 206 ، 367 ، 369 .\r\n14 - كراميه 247 .\r\n15 - مانويّه 182 .\r\n16 - متصوّفه 53 .\r\n17 - متكلّمين 16 ، 52 ، 55 ، 107 ، 117 ، 123 ، 147 ، 154 ، 171 ، 173 ، 199 ، 202 ، 221 ، 225 ، 242 ، 249 ، 286 ، 304 ، 314 ، 318 ، 343 ، 348 ، 361 - 364 ، 371 ، 374 ، 378 ، 401 ، 402 ، 416 ، 424 ، 435 .\r\n18 - مجسمه 246 .\r\n19 - مجوس 209 ، 369 ، 415 .\r\n20 - مزدكيه 182 .\r\n21 - مشائيّه - مشّائين 53 ، 117 ، 199 ، 200 ، 325 ، 354 .\r\n22 - معتزله - اعتزال 13 ، 235 ، 344 ، 345 ، 365 ، 367 ، 369 ، 397 ، 400 ، 444 .\r\n23 - مفسرين 446 .\r\n24 - مفوّضه 367 .\r\n25 - منطقيين 8 ، 137 .\r\n26 - يهود 265 .\r\n\r\n","description":"","footnote":"","page_name":" مقدمه 34 ","page_number":38},
  {"content":"\r\n\r\n\r\nفهرست عمومى پاورقىها\r\n1 - آشتيانى ، سيد جلال الدين موسوى 44 ، 52 ، 82 - 84 ، 208 ، 240 ، 255 ، 259 ، 277 ، 278 ، 295 ، 353 ، 396 ، 415 ، 426 .\r\n2 - آشتيانى ، ميرزا احمد 435 .\r\n3 - اسفار اربعه 204 ، 281 .\r\n4 - اشاعره - اشعريه 48 ، 49 .\r\n5 - اصل الاصول 135 ، 444 .\r\n6 - حلى ، علامه . . . 44 .\r\n7 - رازى ، امام فخر الدين . . . 204\r\n8 - سهروردى ، شهاب الدين 295 .\r\n9 - شوارق - حاشيه . . . 46 .\r\n10 - شواهد الربوبيه 204 .\r\n11 - صدر المتألّهين 138 ، 204 ، 295 .\r\n12 - طوسى ، خواجه نصير الدين . . . 43 .\r\n13 - طهرانى ، آقا على حكيم 3 ، 10 ، 20 ، 22 ، 46 ، 48 ، 49 ، 51 ، 53 ، 55 ، 61 - 63 ، 84 ، 87 ، 125 ، 150 ، 306 ، 309 ، 310 .\r\n14 - فتحعلى خان 5 .\r\n15 - قزوينى ، آقا ميرزا ابو الحسن 44 ، 426 .\r\n16 - كافى ، اصول 389 .\r\n17 - لاهيجى ، ملا عبد الرزاق 44 .\r\n18 - متشابهات القرآن 445 .\r\n19 - متكلّمان 52 .\r\n20 - مجلسى ، علامه 139 .\r\n21 - مشاعر 44 .\r\n22 - مشّائيه 52 .\r\n23 - ملا نعيماى طالقانى - عرفى 134 ، 135 ، 186 ، 424 ، 444 .\r\n24 - منتخبات فلسفى جلد سوم 135 .\r\n\r\n","description":"","footnote":"","page_name":" مقدمه 35 ","page_number":39},
  {"content":"\r\n . \r\n","description":"","footnote":"","page_name":" مقدمه 36 ","page_number":40},
  {"content":"\r\n\r\nلمعات الهيّه\r\nتأليف\r\nحكيم محقّق ملّا عبد اللّه زنوزى عليه الرّحمة\r\nبا تعليق و تصحيح و مقدمهء\r\nسيّد جلال الدّين اشتيانى\r\n\r\n","description":"","footnote":"","page_name":" 1 ","page_number":41},
  {"content":"\r\n\r\n رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ \r\n\r\n","description":"","footnote":"","page_name":" 2 ","page_number":42},
  {"content":"\r\n\r\n\r\n[ مقدمه مؤلف 
  ]\r\nبسم اللّه الرّحمن الرّحيم حمد و ثناى نامتناهى واجب الوجودى را سزا است كه به مجرد ذات پاكش ظاهر و هويدا ، و به قوت نور وجودش نهان و آشكار است . شكر و ستايش خداوندى را رواست كه پرتو نور فايض الجودش ذوات ممكنات و اعيان ماهيات را از كتم عدم بعرصهء وجود ، و از ظلمت نيستى - بجلوهء ظهور ، و از حضيض امكان بذروه وجوب آورده - بزيور لئآلى وجودات و زينت جواهر كمالات آراسته است . علمش بنظام اتمّ به نحوى جواهر جسمانيات و لآلى روحانيات را در رشتهء ايجاد كشيده - كه نه روحانى را تصور گسستگى و نه جسمانى را خيال جدائى است .\r\nحكمت بالغه‌اش عوالم مبدعات و مكونات را به نحوى از تمام ، و بوجهى از كمال الاشرف فالاشراف ، و الأخس فالأخس ، در سلك نظم و ترتيب آورده كه عقول كامله و اذهان ثاقبه در ادراك آن واله و حيرانند ، و نعوت جمال و اوصاف جلالش از آن بلندتر كه طاير انديشه و قياس بأدنى پايه‌اى از درجات او تواند رسيد « 1 » .\r\n\r\n\r\n","description":"","footnote":"\r\n( 1 ) - بر اين رساله ، فرزند بارع مؤلف نحرير ، آقا على حكيم معروف به آقا على طهرانى مشهور به زنوزى و تبريزى و مشتهر به مدرس و ملقب به حكيم ، حواشى نوشته است . اين حواشى ، كه بر نسخهء اصل ، مرقوم رفته است به خط آقا على حكيم است . همانطورى كه در مقدمه عرض شده است ، اين نسخه در اختيار آقا على بوده است و ملك موروثى اوست از پدر نامدار خود ، بعد از رحلت آقا على حكيم زوجهء شريفهء او ، نسخه را وقف كرده است بطالبان علوم و معارف ، آنچه از حواشى در اين رساله مذكور است به خط آقا على طهرانى فرزند مؤلف است و نگارنده اين سطور نيز جسته جسته بر مواضع مختلف اين كتاب حاشيه نوشته‌ام كه مشخص شده است .\r\n","page_name":" 3 ","page_number":43},
  {"content":"\r\n\r\n صورتى را كه بود خيره ، در او نور بصر * دست مشاطهء فكرت ، نتواند آراست \r\n« كل شىء بشىء محيط و المحيط بما احاط هو اللّه الأحد الصمد الذى لم يلد و لم يولد و لم يكن له كفوا احد » .\r\nصلوات بىنهايت و رحمات بىغايت بر روح مقدس واسطهء ايجاد عالم و سبب آفرينش آدم ، سيد رسل ، هادى سبل ، صاحب اسرار ربانى ، واسطهء فيوضات سبحانى ، منبع ينابيع حكم ، و معدن جواهر - علّم الإنسان ما لم يعلم - زبدهء عالم جبروت ، نخبهء عالم ناسوت ، غايت ايجاد اشياء ، خاتم انبيا ، قدوهء اصفياء ، صاحب مقام اوأدنى ، محمد مصطفى « صلّى اللّه عليه و آله » و بر آل طاهرين و اهل بيت مطهرين او كه انوار حقايق معارف و حكم از نور ولايت ايشان در دلهاى اهل ايمان و عرفان ظاهر و آشكار است ، و لمعات علوم ربانى بمصابيح انوار قدسيهء ايشان بر ضماير صافيه و قلوب زاكيهء اهل علم و ايقان تابانست . خصوصا خاتم اوصياء و سيد اصفياء امير المؤمنين و يعسوب الذين ، و قائد الفرّ المحجلين « صلّى اللّه عليه ، و عليهم اجمعين ، ما تعاقبت الايام و تناوبت الأعوام » .\r\nاما بعد : بر ضماير ارباب فطنت و ذكا ، مخفى نماناد كه تحصيل معارف يقينيه و عقايد دينيه و معالم شرعيه ، ببراهين عقليه و دلايل قطعيه ، و ترقى از حضيض تقليد بذروه علم و ايقان ، موجب فوز باعلى درجات سعادات دنيويه و اخرويه ، بلكه بمقتضاى عقل و نقل ، واجب و لازم ، و اكتفا بمحض تقليد آبا و امهات ، مستلزم مؤاخذه و عقاب   « يَوْمَ لا يَنْفَعُ مالٌ وَ لا بَنُونَ ، إِلَّا مَنْ أَتَى اللَّهَ بِقَلْبٍ سَلِيمٍ » .  \r\nخصوصا معرفت مبدء اشياء « جل اسمه » و شناختن صفات جماليه و جلاليهء او - كه مقصود اصلى ، و غايت كلى از ايجاد مبدعات و مكونات ، و اختراع روحانيات و جسمانياتست ، و فى الحقيقه منتهاى مراتب كمالات انسانست ، و غايتى در فوق آن و كمالى بالاتر از آن ، در حيّز امكان ، متصور نمىباشد ، چنان كه مقتضاى براهين عقليه و دلايل نقليه است .\r\nو اگرچه قبلهء عالم ، شاهنشاه اعظم ، مالك رقاب امم ، ملك ملوك العرب و العجم ، قهرمان زمان ، سلطان صاحبقران ، خديو عدالت‌گستر ، شهريار رعيت‌پرور ، ملجأ انام ، پادشاه اسلام ؛ شاهنشاهى كه درگاه آسمان جاهش ، سلاطين جهانرا قبلهء حاجات\r\n\r\n","description":"","footnote":"","page_name":" 4 ","page_number":44},
  {"content":"\r\n\r\nو آستان فلك پاسبانش ، خواقين روزگار را كعبه نجات ، اسلام‌پناه « 1 » كه در عهد دولت ابد پيوندش ، مراسم شريعت غرّا ، و مئاثر ملت بيضا ، باوج كمال رسيده و انوار علوم حقيقيه و معارف يقينيه ، بر ضماير طالبان معرفت و حقيقت ، تابيده است . در زمان سلطنت قاهره و خلافت باهره‌اش ، علوم عقليه و صناعات علميه و احاديث نبويه و احكام شرعيه كه به جهت حوادث زمان ، و نامساعدتى دوران ، روى باندراس و انطماس گذاشته بودند ، بمرتبه‌اى در اقطار و اكناف عالم انتشار يافته است كه از هربلده بلكه از هردهكده ، بسى فضلاى نامدار ، و علماى عالىمقدار ، و فقهاى صاحب اقتدار ، در زواياى حكمت و معرفت و در منابر دعوت ، و موعظت ، و در مجالس فتوا و حكومت ، قرار گرفته‌اند ؛ بعضى بتعليم معالم دينيه و معارف يقينيه ، و برخى بترويج احكام شرعيه و اجراى فضاياى فرعيه ، و جمعى باظهار مواعظ دينيه و نصايح اخرويه مشغولند .\r\nمجلس بهشت‌آيينش على الدوام بذكر معضلات مسايل الهيه و مشكلات مقاصد كلاميه ، و معظمات مطالب نقليه ، و احكام فقهيه ، موشح و مزين است . شكر و ستايش خداونديراست كه در اين قرن سعادت قران و در اين عهد بهجت توأمان ، عرصهء گيتى را بوجود فايض الجود چنين شهريارى آراسته كه امن‌وامان بركاب همايونش توأم گرديده ، و از يمن عدل و دادش ، آثار ظلم و ستم از اعالى و ادانى برخاسته است . هو السلطان الاعظم و القاآن الاكرم و الخاقان الافخم ، ماحى آثار الظلم و الفتن ، حامى احكام الشرع و السنن معز الدنيا و الدين قهرمان الماء و الطين ، ظل اللّه فى الأرضين ، السلطان بن السلطان الخاقان ابن الخاقان ، ابو المظفر فتحعلى شاه قاجار خلد اللّه ملكه و سلطانه ، و مهد فوق فرق الفرقدين سرير ملكه و مكانه ، و ادام اللّه ظله الأعلى - على مفارق العالمين ، به حق سيد المرسلين و آله البررة الأنجبين .\r\n\r\n\r\n","description":"","footnote":"\r\n( 1 ) - در عهد همين پادشاه اسلام‌پناه در دو نوبت قسمتهاى مهمى از بابركت‌ترين و زرخيزترين و آبادترين اجزاى كشور عزيز ما در سلطهء بيگانه درآمد . پناه بردن شاهنشاه گيتىستان به آغوش نسوان بمتجاوزان فرصت داد تا سرسبزترين ولايات ايران را به تصرف خود درآورند در حالتى كه وضع زمان اقتضا داشت فتحعلى خان نيز مثل سلف خود پا در ركاب و شمشير در دست فرصت تجاوز به بيگانه ، ندهد .\r\n","page_name":" 5 ","page_number":45},
  {"content":"\r\n\r\n من دعا كردم و جبريل امين آمين گفت * كين دعائيست كه فرض است بهر پير و جوان \r\nبحسب عقل قويم و ذهن مستقيم و فطرت سليم و فطنت صحيحه بر معالم دينيه و معارف يقينيه ، عارف و آگاه و عالم و دانا بودند ، ولى چون رأى مبارك آن شهريار قرار گرفت كه ببراهين الهيه و دلايل كلاميه بتفصيل تمام و بسط ما لا كلام ، اطلاع بهمرسانند تا مقام اجمال بتفصيل آمده جامع بين السعادتين و حاوى بين المنقبتين باشند ، از راه تربيت و مرحمت - ابن خان بابا عبد اللّه الزنوزى التبريزى را كه فى الحقيقه تربيت‌يافته آن شاهنشاه و باخلاص تمام دعاگوى دولت ابد پيوند و سلطنت قاهره آن شهريار است ، مأمور فرمودند كه رساله‌اى در فن بيان تأليف كرده و مختصرى در علم توحيد تصنيف نموده ، كه مشتمل باشد بر معرفت مبدأ اشياء جل اسمه و معرفت صفات جماليه و جلاليه او و محتوى باشد بر براهين عقليه قاطعه ، بنهجى كه هرمسأله‌اى از مسائل ربوبيه و هرعقيده‌اى از عقايد دينيه ، بمرتبه مشاهده و عيان آيد ، و احدى را در آنها مجال توقف و مقام تأمل نماند ، و اين فقير بىبضاعت اگرچه خود را قابل اين امر خطير و مطلب جليل نمىدانستم ، و ليكن چون امتثال حكم جهانمطاع ، واجب و لازم بود سمعا و طاعة ، قبول نموده ، مقاصد را باتمّ بيان تقرير ، و براهين را كما ينبغى تحرير نمودم ، زوايد را انداختم تا كلالى از براى طلاب حاصل نيايد ، و مقدمات و لمعاتى بر براهين و دلايل افزودم ، تا هربرهانى كالشمس فى رأبعة النهار مشاهد و عيان باشد ، در تقرير دلايل و تتميم براهين جد و اجتهاد را بغايت رسانيدم ، تا احدى را مقام توقف و مجال تأمل نماند ، مبادى و مقدمات را بمقاصد و مطالب چنان مربوط ساختم كه گويا مقاصد مبادى ، و مبادى مقاصد است .\r\n رق الزجاج و رقت الخمر * فتشابها و تشاكل الأمر\r\nفكانه خمر و لا قدح * و كانه قدح و لا خمر \r\nو الحمد للّه و المنة از توجهات اقبال شاهنشاهى ، منظم بنظم عجيب ، و مرتب به ترتيب غريب آمد . با كمال وجازتش بر معظم مطالب الهيه و مقاصد ربوبيه و مسائل كلاميه مشتمل ، و با نهايت اختصارش بر ابكار افكار دقيقه و بر حقايق آراى صحيحه و تحقيقات شريفه و تدقيقات لطيفه ، محتوى گرديد . اميد كه ابد الدهر باسم سامى آن شهريار باقى مانده ، اعالى و ادانى و مبتدى و منتهى ، از او منتفع گرديده ، به دعا و\r\n\r\n","description":"","footnote":"","page_name":" 6 ","page_number":46},
  {"content":"\r\n\r\nثناى شاهنشاهى « دام ظلّه العالى » زبان گشايند ، مسمى گردانيدم اين رساله شريفه خاقانيه ، و اين نسخه كريمه سلطانيه را به لمعات الهيه در معارف ربوبيه ، و مرتب ساختم آن را بفصولى ، و هرفصلى را بلمعاتى « و اللّه الموّفق و هو المعين » .\r\n\r\nفصل اول [ در اثبات وجود واجب الوجود بالذاتست « جل اسمه ، و عظم قدسه » 
  ]\r\nدر اثبات وجود واجب الوجود بالذاتست « جل اسمه ، و عظم قدسه » و بيان او بر وجهيكه ظلمات شبهات اوهام ، بأنوار براهين عقليهء ساطعه ، و دلايل يقينيه واضحه ، مرتفع گردد ؛ موقوفست بر تمهيد و تحقيق مقدماتى كه هريك ، در ازالهء شبهات شمعه ، و در اثبات حقيقت مبدأ موجودات لمعه‌ايست ، بعضى از آن مقدمات در نزد ارباب عقول سليمه و اذهان مستقيمه ، كه از اعوجاج فطرى ، و لجاج جبلى سالمند ، از جمله بديهيات اوليه ، و ضروريات عقليه است ، و بعضى از آنها از باب بديهيات ثانويه است ، كه به جهت عدم التفات اذهان صافيه ، و يا بسبب عدم ارتياض بعلوم عقليه ، و صناعات علميه ، و يا به جهت شبهات وهميه ، و وساوس شيطانيه ، خفائى بهمرسانيده است ، و اين قسم بديهيات به تنبيه منبهى ، و ارشاد مرشدى محتاج است كه به ايراد مقامى از مقامات خطابيه ، از خواب غفلت بيدار سازد ، و يا ازالهء كدورات شبهات سابقه ، از صفحات ضماير نمايد ، و بعضى از قبيل نظريات و كسبياتست كه تحقيق آن موقوف بر ايراد براهين قاطعه ، و اجراى دلايل ساطعه است . لهذا ناچار است از تقديم مقدمات مذكوره ، و تحقيق و تفصيل آنها بنهجى كه احدى را شايبه ريبى و تأملى در آنها نباشد ، تا اجراى براهين عقليه بر مسائل ربوبيه و مطالب الهيه و عقايد دينيه ، تام و تمام باشد و كسى را مجال تأمل و مقام توقف ، و مقام تعرض و اعتراض در آنها نماند ، چون اين رسالهء خاقانيه را بلمعات الهيه ، در معارف ربوبيه مسمى گردانيدم مناسب ديدم كه تعبير نمايم از هريك از مقدمات مذكوره به لمعه الهيه\r\n\r\n","description":"","footnote":"","page_name":" 7 ","page_number":47},
  {"content":"\r\n\r\n\r\nلمعة الهية [ بيان مواد ثلاث كه عبارت از وجوب و امتناع و امكانست 
  ]\r\nوجوب عبارتست از ضرورت و لزوم ثبوت محمول از براى موضوع ، خواه آن محمول وجود باشد خواه غير وجود . و امتناع عبارتست از ضرورت و لزوم عدم محمول از براى موضوع ، خواه آن محمول وجود باشد ، خواه غير وجود ، و امكان عبارتست از عدم ضرورت و لزوم وجود محمول و عدم محمول از براى موضوع ، خواه آن محمول وجود باشد يا غير وجود . و ليكن در علم الهى و كلام ، هروقت كه الفاظ مذكوره گفته مىشوند مراد از وجوب ضرورت وجود ، و از امتناع ضرورت عدم و از امكان عدم ضرورت وجود و عدم است .\r\n\r\nتنبيه [ بيان وجوه فرق بين مواد و جهات ، در قضايا 
  ]\r\nمعانى مذكوره ، از براى الفاظ مزبوره ، در نزد منطقيين و الهيين يكى است و تفاوتى نيست مگر اينكه الهيين محمول را بوجود و عدم تخصيص داده‌اند ، و از همين‌قدر لازم نمىآيد اختلاف در معانى مذكوره ، نمىبينى كه هرگاه حيوان گاهى مقيد باشد بناطق ، و گاهى بصاهل ، لازم نمىآيد اختلاف « 1 » در معنى حيوان . منتهاى مطلب آنست كه معتبر در نزد الهيين بحسب غرض علمى خاص باشد ، و معتبر در نزد منطقيين عام ، و اين معانى مذكوره را مواد گويند باعتبارى ، و جهات گويند باعتبار ديگر . بيانش آنست كه نسبت محمول بموضوع در نفس الامر و واقع ، بدون اعتبار معتبر لا محاله مكيّف است بيكى از اين كيفيات مذكوره ، مثلا نسبت حيوانيت به انسان در واقع مكيف است بكيفيت وجوب ، و نسبت حيوانيت بجماد در نفس الامر مكيف است بكيفيت امتناع ، و نسبت نويسندگى به انسان در نفس الامر مكيف است بكيفيت امكان ، و اين كيفيات نفس الامريه\r\n\r\n\r\n","description":"","footnote":"\r\n( 1 ) - چنان كه صاحب كتاب مواقف توهم نموده است « منه » .\r\n","page_name":" 8 ","page_number":48},
  {"content":"\r\n\r\nرا از آنجهت كه كيفيات نفس الامريه‌اند مواد قضايا گويند ، و نسبت محمول بموضوع در نزد عقل نيز مكيف است بيكى از اين كيفيات سه‌گانه ، و اين كيفيات معتبره در نزد عقل را از آنجهت كه معتبرند در نزد عقل ، جهات قضايا گويند ، و جهات گاهى مطابق مىباشند با مواد و گاهى مخالف . مثلا هرگاه در نسبت حيوان با انسان ، وجوب ملاحظه شود ، جهت مطابق خواهد بود با ماده ، و هرگاه امتناع يا امكان ملاحظه شود ، مخالف خواهد بود . در صورت اول حكم صادق ، و در صورت دوم كاذب ، خواهد بود .\r\nبدانكه مواد قضايا منحصرست بوجوب و امتناع و امكان ، ولى جهت قضايا به اين سه كيفيت منحصر نيست ، بلكه جهات ديگر نيز معتبر و در كتب ميزان مذكور است .\r\n\r\nتنبيه \" و تفصيل \" [ بيان معانى واجب الوجود و ممكن الوجود ، و ممتنع الوجود 
  ]\r\nاگرچه از شناختن مواد ثلاث ، معانى واجب و ممتنع و ممكن نيز معلوم مىتواند شد ، و ليكن از براى توضيح و تنقيح آنچه كه منظور الهيين است مىگويم كه : واجب الوجود آنست كه وجود و هستى از براى او لازم و ضرور باشد ؛ يعنى محال باشد انفكاك او از وجود و هستى ، خواه بالذات باشد آن ضرورت يا بالغير . و ممتنع الوجود آنست كه عدم و نيستى از براى او ضرور و لازم باشد به آن معنى كه مذكور شد ، خواه بالذات باشد آن ضرورت يا بالغير . و ممكن الوجود آنست كه هيچيك از وجود و عدم از براى آن لازم و ضرور نباشد ، و هرمفهومى از مفهومات كه نسبت وجود به آن ملاحظه مىشود نظر بذات او ، يا واجب الوجود است و يا ممتنع الوجود است و يا ممكن الوجود نه اجتماع اين معانى جايز است در مفهوم واحد ، و نه خلوّ آن مفهوم جايز است از اين معانى ، بلكه بايد متصف باشد بيكى از اين معانى . از اينجاست كه گفته‌اند : در ميانه معانى مذكوره انفصال حقيقى مىباشد ، چنان كه در ميانه زوج و فرد انفصال حقيقى مىباشد ؛ به اين معنى كه نه اجتماع شايد و نه خلوّ ، بلى در ما نحن فيه ، در حقيقت دو انفصال حقيقى مىباشد چنان كه باندك تأملى ظاهر مىشود « 1 » .\r\n\r\n\r\n","description":"","footnote":"\r\n( 1 ) - يكى انفصال وجوب از امكان و امتناع ، و يكى انفصال امتناع از امكان و وجوب ، و اين -\r\n","page_name":" 9 ","page_number":49},
  {"content":"\r\n\r\n\r\nتقسيم \" فيه تدقيق \"\r\nمخفى نماناد كه هريك از واجب الوجود و ممتنع الوجود ، منقسم مىشود به دو قسم ، واجب الوجود بالذات واجب الوجود بالغير ، ممتنع الوجود بالذات ممتنع الوجود بالغير .\r\nواجب الوجود بالذات آنست كه وجود و هستى از براى او ضرور باشد نظر به مجرد ذات خود يا قطع نظر از جميع جهات و اعتبارات و حيثيات زايده بر نفس ذات ، حقيقيه بوده باشند آن جهات و اعتبارات و حيثيات ، يا اعتباريه ثبوتيه بوده باشند يا سلبيه ، تعليليه بوده باشند يا تقييديه ، اگرچه آن جهات و اعتبارات مثل بودن آن ذات ، آن ذات بوده باشند . اين است معنى واجب الوجود بالذات بمقتضاى فحص و برهان ، چنان كه به زودى مبيّن خواهد شد . و واجب الوجود بالذات به اين معنى متصور نمىتواند شد مگر حقيقت وجود صرف ، چنان كه در مسألهء عينيت وجود در واجب الوجود ظاهر و منكشف خواهد شد ، نه آنچه كه مشهور و متداول در نزد جمهور است كه واجب الوجود بالذات آنست كه ذاتش اقتضا كند وجود را . زيرا اگر مراد از ذات ، ماهيت است در همان مسأله مبيّن خواهد شد كه ماهيت اقتضاى وجود نمىتواند نمود ، و اگر وجودست لازم\r\n\r\n\r\n","description":"","footnote":"\r\n- تعدد و مغايرت نه به مجرد اخذ يكى از اين سه مفهوم و مقايسهء آنست با آن دوى ديگر ، و الا سه انفصال منحقق خواهد بود ، بلكه اثنينيت بحسب نفس الامر متحقق است ، زيرا كه وجوب چنان كه والد علامه « اعلى اللّه مقامه » در تنبيه اول اشاره فرموده‌اند ، عبارت از ضرورت وجودست ، و اين معنا را تبباين ذاتى و انفصال حقيقى مفاديست نسبت بلا ضرورت وجود ، خواه اين لا ضرورت در ضمن لا ضرورت طرفين كه معنى امكان است متحقق شود ، يا در ضمن ضرورت عدم كه معنى امتناع است حاصل آيد ، و امتناع چنان كه در همان تنبيه اشاره فرموده عبارت از ضرورت عدم است ، و اين معنى را تنافى ذاتى و انفصال حقيقى لزومى است نسبت بلا ضرورت عدم ، خواه اين لا ضرورت در ضمن ضرورت وجود كه معنى وجوب است تحقق پذيرد ، يا در ضمن لا ضرورت طرفين كه معنى امكان است تعين گيرد ، پس ظاهر شد كه يك انفصال باعتبار لا ضرورت ، عدم حاصل است وجود متحقق و انفصال ديگر باعتبار لا ضرورت عدم حاصل است . از اين بيان باندك تأملى ظاهر مىشود كه انفصال حقيقى وراى اين دو انفصال از براى امكان نسبت بوجوب و امتناع متصور نيست دقت كن كه اندك دقيق است . على الطهرانى مدرس .\r\n","page_name":" 10 ","page_number":50},
  {"content":"\r\n\r\nمىآيد كه مقتضى و مقتضا يكى باشند و آن مستلزم تقدم شىء بر نفس است ، مگر اينكه مراد از اقتضاى ذات ، عدم اقتضاى غير باشد چنان كه مىگويند جوهر عقلى قايم است بذات خود ، يعنى قايم به غير نيست ، و يا مراد از وجود معنى عام مصدرى باشد نه حقيقت و مصداق خارجى وجود ، و در ميانهء حقيقت وجود و مفهوم وجود ، مغايرت بحسب عقل ثابت است ، و مراد از اقتضا هم منشأيت انتزاع باشد .\r\nو واجب الوجود بالغير آنست كه نه چنين باشد ، بلكه غير را مدخليتى باشد در ضرورت وجود آن ، به اين معنى كه وجوب وجود او از غير باشد كه عبارت از فاعل است ، خواه بساير علل نيز محتاج باشد يا نه ، و خواه بحيثيت تقييدى نيز محتاج باشد ، چون ماهيات امكانيه بنا بر اصالت وجود و اصالت جعل در وجود .\r\nو ممتنع الوجود لذاته آنست كه عدم و نيستى از براى آن ضرور باشد نظر به مجرد ذات ، با قطع نظر از جميع جهات و حيثيات مذكوره ، اگرچه ذات تقديرى محض ، و صرف باشد .\r\nاينست معنى ممتنع الوجود بالذات ، نه آنكه متداولست در نزد جمهور كه ممتنع الوجود بالذات آنست كه ذات آن اقتضا كند عدم را . سرّش بمقايسه بسابق مستفاد مىشود - متفطن باش - .\r\nو ممتنع الوجود بالغير آنست كه نه چنين باشد ، بلكه غير را مدخليتى در ضرورت عدم او باشد چنان كه در واجب الوجود بالغير مذكور شد .\r\n\r\nتحقيق \" و تدقيق \" [ در بيان آنكه واجب ذاتى و ممتنع ذاتى ، معروض وجوب غيرى و امتناع غيرى نمىتواند شد 
  ]\r\nبدانكه معروض وجوب غيرى و امتناع غيرى ممكن ذاتيست نه واجب ذاتى ، بيانش آنست كه اگر معروض وجوب غيرى ممتنع ذاتى باشد - لازم مىآيد انقلاب ممتنع ذاتى بممكن ذاتى ، و يا لازم مىآيد اجتماع نقيضين . زيرا كه بعد از عروض وجوب غيرى يا ضرورت عدم نظر بذات باقى است يا باقى نيست ، در صورت اول اجتماع نقيضين لازم مىآيد ، و در صورت دوم انقلاب ذاتى ثابت مىشود ، و به همين بيان ظاهر مىشود كه واجب ذاتى معروض امتناع غيرى نمىتواند شد ، و اگر معروض وجوب غيرى واجب ذاتى باشد در نزد فرض عدم آن غير يا وجوب ذاتى باقيست ، و به همان وجوب ذات در حد\r\n\r\n","description":"","footnote":"","page_name":" 11 ","page_number":51},
  {"content":"\r\n\r\nنفس خود موجود است يا نه ؟ در صورت اول ، وجود غير و ايجاب او لغو خواهد بود ، و در صورت دوم لازم مىآيد انقلاب ذات واجب بذات ممكن ، و نبودن چيزى كه واجب ذاتى فرض كرده بوديم واجب ذاتى ، و به همين بيان معلوم مىشود كه ممتنع ذاتى معروض امتناع غيرى نمىتواند شد . پس ثابت و محقق شد كه معروض وجوب غيرى و امتناع غيرى منحصر است بممكن ذاتى ، و محالى بر اين معنى مترتب نخواهد شد ، زيرا كه امكان ذاتى عبارتست از عدم اقتضاى ذات مر وجود و عدم را ، و عدم اقتضاى ذات ، با اقتضاى غير ، منافى نيست . زيرا كه نقيض عدم اقتضاى ذات ، اقتضاى ذاتست ، نه اقتضاى غير ، و همچنين نقيض اقتضاى غير ، عدم اقتضاى غير است ، نه عدم اقتضاى ذات .\r\n\r\nتدقيق \" و تحقيق \" [ بيان معناى ممكن ذاتى و تقرير آنكه امكان مقدم است بر موجوديت و معدوميت ماهيات امكانيه در مقام تعقل‌و تعمل عقل 
  ]\r\nبدانكه ممكن الوجود لذاته آنست كه وجود و عدم از براى آن ، ضرور نباشد نظر به مجرد ذات او با قطع‌نظر از جميع جهات و حيثيات زايده بر نفس ذات ، و بعبارت ديگر ممكن ذاتى آنست كه نفس ذات او با قطع نظر از همهء امور خارجه از نفس ذات نه اقتضا كند وجود را ، و نه اقتضا كند عدم را ، نه امتناع كند از وجود ، و نه امتناع كند از عدم . بلكه حيثيت ذات آن ، عين حيثيت عدم اقتضا و عدم ابا باشد . از اينجا ظاهر مىشود كه مرتبه امكان در ممكنات سابق است بر مرتبه موجوديت و معدوميت ممكنات ، و ليكن بايد دانست كه اين سبق و پيشى در نزد تعمل از عقل است ، به اين معنى كه عقل ملاحظه مىكند ماهيات ممكنه را ، و مجرد مىكند آنها را از موجوديت و معدوميت ، و معنى امكان از براى آنها ثابت مىباشد در اين مرتبه كه مرتبه تعريه و تخليه ماهيت ممكن است از وجود و عدم ، اگرچه همين ملاحظه و تعريه نزد وجود ماهيت است در عقل ، و ليكن از او نيز قطع‌نظر شده است ، نه اينست كه ماهيات را پيش از موجوديت و هستى تقررى و تجوهرى و تذوتى هست ، و در آن مرتبه امكان ثابتست و وجود عدم ثابت نيست ، بلكه تجوهر و تذوت اصل معانى و ماهيات بوجود يا در حين وجود است ، به اين معنى كه تا\r\n\r\n","description":"","footnote":"","page_name":" 12 ","page_number":52},
  {"content":"\r\n\r\nوجود ماهيات ممكنه بنا بر اصالت وجود و يا انفس ماهيات ممكنه بنا بر اصالت ماهيات بجعل بسيطى از علت صادر نشود ، ماهيات ممكنه را تذوتى و تجوهرى متصور نميتواند شد ، زيرا كه تذوّت و تجوهر آن ماهيات پيش از موجوديت يا در خارج است ، و يا در ذهن ، خارجيت و ذهنيت بدون حصول و ثبوت متصور نمىباشد ، پس تذوت و تجوهر ماهيات بدون نحوى از حصول و ثبوت معقول نمىتواند شد ، پس ذوات و ماهيات نيست از براى ممكنات در حال عدم مطلق ، مگر تقديرى محض ، و فرضى صرف ، چنان كه ذوات در ممتنعات ، تقديرى محض ، و فرضى صرفند . اخذ كن اين تحقيق شريف و اين تدقيق لطيف را و اين حكمت الهيه و اين موهبت ربانيه را ، و بشناس ذوات امكانيه را كه در حد انفس خود ابهام صرف و بطلان محض و هلاكت بحته و ظلمت صرفه‌اند ، فعليت و حقيقت و ثبات و نورانيت آنها باعتبار هويات عينيه و انوار وجوديه است كه از منبع انوار و معدن اسرار و مبدأ هويات و فعليات فايض مىشوند ، و به اين دقيقه الهيه اشاره لطيفه است در صحيفهء قرآنيه بقول حق جل و علا  « كُلُّ شَيْءٍ هالِكٌ إِلَّا وَجْهَهُ »  و ترك كن آراء شنيعه و اوهام سخيفهء ارباب اعتزال را كه بثبوت معدومات ممكنه قائل شده‌اند ، و از براى آنها پيش از موجوديت ثبوتى در خارج و تجوهرى در واقع ، ثابت نموده‌اند ، و ماهيات ممكنات را ثابتات ازليه مىدانند ، و فرق در ميانهء وجود و ثبوت گذاشته‌اند ، و تميز در ميانه عدم و نفى ثابت كرده‌اند ، و مىگويند : ممكنات در وجود خود به علت محتاجند نه در اصل تجوهر و ماهيات خود ، زيرا كه انفس ماهيات در نزد ايشان ازلى مىباشند ، و ازلى در نزد ايشان متعلق جعل و تأثير نمىتواند شد ، و ليكن در وقتى كه در مباحث وجود گفتگو مىكنند ، وجود را امر اعتبارى انتزاعى مىدانند ، كسى كه او را اندك ربطى در علوم باشد ، بلكه بادنى پايهء انسانيت پا گذاشته باشد ، تجويز نمىكند كه امر انتزاعى اعتبارى ، متعلق جعل جاعل ، و تأثير مؤثر باشد ، و باعتبار انضمام آن بماهيات ، منشأ آثار خارجيه و مبدأ احكام واقعيه باشند . بايد از ايشان پرسيد : پس خداوند عالم چه كرده است ، ماهيات ثابتات ازليه‌اند بزعم ايشان متعلق جعل و تأثير نمىتوانند شد ، و وجود در نزد ايشان امر انتزاعيست صلاحيت اثر بودن ندارد ، و اتصاف ماهيات به آن امر اعتبارى نيز از جمله اعتبارياتست و صلاحيت اثر بودن ندارد ، فى الحقيقه اين جماعت معطله‌اند ، و خداوند عالم را منشأ اثرى و مبدأ\r\n\r\n","description":"","footnote":"","page_name":" 13 ","page_number":53},
  {"content":"\r\n\r\nامرى نمىدانند ، علاوه بر اين بالضروره ثبوت ، مرادف وجود ، و نفى مرادف عدم است و خارجيت متصور و معقول نمىتواند شد بدون معنى كون و حصول ، و معنى وجود بعينه معنى كون و حصول است ، پس قول باينكه ماهيات ممكنه ، ثابتند در خارج در حال عدم ، تناقض است ، براهين الهيه و دلايل كلاميه ديگر بر بطلان و فساد اين مذهب سخيف ، قايم است در كتب الهى و كلامى مذكور .\r\n\r\nتنبيه تفريعى و تحقيق الهى [ بيان وجود بطلان اولويت ذاتيه بانواع و اقسام آن 
  ]\r\nاز اين تحقيق شريف و تدقيق لطيف ظاهر و هويدا مىشود بطلان اولويت ذاتيه ، و اولويت ذاتيه آنست كه نفس ذات ممكن اقتضا كند اولويت و رجحان وجود يا عدم را بحيثيتى كه ذات به همان اولويت و رجحان موجود و متحقق باشد و يا معدوم و منتفى گردد ، و اين معنى محل كلام است در كتب الهى و كلام ، نه مجرد اولويت و رجحان ، اگرچه كفايت در موجوديت و معدوميت نكند ، چنان كه محقق تفتازانى توهّم كرده است ، و معنى اول را بديهى البطلان ، و معنى دوم را محل كلام دانسته است . زيرا كه ادله و براهين بر بطلان معنى اول اقامه كرده‌اند نه بر بطلان معنى دوم ، چنان كه بر متأمل و متتبع مخفى نيست ، اگرچه معنى دوم نيز باطل است ، و بطلانش از تحقيق مذكور ظاهر مىشود .\r\nبيان ظهور آنست كه ماهيات امكانيه را در حد انفس خود اصلا شيئيتى و تجوهرى و تقرّرى نيست ، و ذوات آنها تقديرى محض و فرضى صرفند ، چنان كه محقق و مبين گرديد ، لا شىء محض و نيست صرف را چگونه اقتضا متصور است ، خصوصا اقتضاى صفت ثبوتيه كه عبارت از اولويت و رجحان است ، و حال آنكه اقتضا ، صفت ثابته است چگونه از براى نيست صرف ثابت مىشود ، و از جملهء مسلمات بلكه بديهياتست كه ثبوت شىء از براى شىء فرع ثبوت مثبت له يا مستلزم ثبوت مثبت له است . بيان ديگر آنكه اگر ماهيتى اقتضاى اولويت مرتبه‌اى از مراتب وجود نمايد ، و ماهيت ديگر اقتضاى مرتبه ديگرى از مراتب وجود نمايد ، ترجح بلا مرجّح و تخصّص بلا مخصّص\r\n\r\n","description":"","footnote":"","page_name":" 14 ","page_number":54},
  {"content":"\r\n\r\nلازم مىآيد . زيرا كه قبل از موجوديت ، تميّزى و شيئى و شيئى نيست تا هريك بحسب تميّز و تقرر خود اقتضاى اولويت مرتبه‌اى از مراتب وجود نمايد دون مرتبه ديگرى از مراتب وجود ، و به اين قسم از تقرير و بيان و به اين نحو از تحرير و برهان بطلان مطلق اولويت ذاتيه ظاهر و هويدا گرديد ، چنان كه بر متفطن و متأمل ظاهر و عيانست . براهين ديگر نيز بر اثبات اين مدعا قايم است و در كتب الهى و كلامى مذكورند ، و همين‌قدر از براى صاحب بصيرت كافى است « و اللّه الهادى و هو الولى المرشد » .\r\n\r\nتتميم \" و تحقيق \" [ بيان اينكه امكان ، غيرى نمىتواند شد ، و امكان مطلقا ذاتيست 
  ]\r\nاز مباحث سابق ظاهر گرديد كه وجوب دو قسم است ، ذاتى و غيرى . و امتناع نيز دو قسم است ، ذاتى و غيرى . و ليكن امكان ، غيرى نمىتواند شد ، زيرا كه معروض امكان غيرى يا ممكن ذاتى است ، يا واجب ذاتى ، و يا ممتنع ذاتى . در صورت اول يا مقتضاى غير همان امكان ذاتى است ، يا غير آن ، در صورت اول در نزد فرض عدم آن غير يا امكان ذاتى باقيست يا باقى نيست ، در صورت اول اعتبار و اقتضاء او لغو خواهد بود ، و در صورت دوم لازم مىآيد تخلف مقتضى از مقتضاى بالذات ، و آن محال بلكه خلاف فرض است . و در صورت دوم ترديد اول ، لازم مىآيد كه شىء واحد نسبت بوجود واحد محتاج باشد به دو امكان ، و اين معنى باطل است ، زيرا كه امكان واحد در قبول وجود كافيست ، و الا امكان نخواهد بود ، بلكه هردو يك امكان خواهند بود و اين معنى خلاف فرض است ، و هرگاه معروض امكان غيرى ، واجب ذاتى باشد در نزد عروض امكان غيرى ، يا وجوب ذاتى باقيست يا باقى نيست ؟ در صورت اول لازم مىآيد كه ذات واحد ، هم محتاج باشد به علت خارج باعتبار ثبوت امكان از براى آن از جانب غير ، و - هم محتاج نباشد باعتبار وجوب ذاتى كه در حد ذاتش ثابت است ، و اين معنى اجتماع نقيضين است . و در صورت دوم لازم مىآيد تخلف مقتضى از مقتضاى بالذات و آن نيز محال است ، بلكه لازم مىآيد كه چيزىكه واجب ذاتى فرض كرده بوديم واجب ذاتى نباشد ، و حال ممتنع ذاتى بمقايسهء بواجب ذاتى معلوم مىشود چه باندك تأمل و تغيير ، دليل واجب ذاتى نيز در آن جاريست .\r\n\r\n","description":"","footnote":"","page_name":" 15 ","page_number":55},
  {"content":"\r\n\r\n\r\nلمعة \" الهية \" [ اشاره به آنكه علت احتياج ممكن به سبب و موجد ، تنها امكانست و لا غير 
  ]\r\nبدانكه سبب احتياج ممكن به علت و مرجح ، تنها امكانست ، نه‌تنها حدوث ، و نه امكان با حدوث ، و نه امكان به شرط حدوث .\r\nهريك از سه مذهب را قايلى است از متكلمين ، و مذهب اول مختار حكما و محققين از متكلمين است ، بيان اين مطلب شريف و مقصد منيف آنست كه از بطلان اولويت ذاتيه ظاهر گرديد كه نسبت ماهيت امكانيه بوجود و عدم مساويست ، پس امكان ذاتى به مقتضاى برهان تساوى نسبت ماهياتست بوجود و عدم ، پس هرممكنى متساوى الطرفين است ، و مجرد تساوى طرفين با قطع‌نظر از حدوث بلكه با فرض عدم حدوث ، مستقل است در طلب مرجح ، و الا لازم مىآيد ترجح احد متساويين از آنجهت كه متساويند بر ديگرى بدون مرجح ، و محاليت آن از جمله فطريات و بديهياتست ، و كسى را از محصلين علما در محاليت آن خلافى و نزاعى نيست . علاوه بر اين ترجح احد متساويين مستلزم خلاف فرض و موجب تناقض است ، زيرا كه مقتضاى رجحان بدون مرجح عدم تساويست ، و مقتضاى تساوى عدم رجحانست ، بلكه بطلان اين معنى در خاطر اطفال و صبيان كه ادنى تميزى از براى ايشان باشد نيز مركوز است\r\nنمىبينى كه هرگاه دو كفه ترازو از جميع جهات متساوى و برابر باشند ، و كسى بگويد كه يكى از آن دو كفه خودبخود رجحان يافت بر ديگرى ، هرآينه اطفال قبول نميكنند و گويندهء او را بسودا و جنون نسبت مىدهند . پس محقق شد كه ممكن از آنجهت كه ممكن است علت و مرجح مىخواهد ، خواه حادث باشد خواه قديم ، و خواه حدوث با آن ملاحظه شود يا نه ؟ از اينجاست كه علم - به مجرد امكان ، مستلزم علم بافتقار است چنان كه علم - به علت تامه ، مستلزم علم بخصوصيت معلول است ، و اگر نه چنين بود ، نه چنين بود . يعنى اگر امكان معلول افتقار بود يا هردو معلول علت ثالث بودند ، علم بامكان - مستلزم علم به علت غير معينه مىبود ، نه علم بخصوصيت افتقار ، و علم به مجرد امكان كافى نبود ، بلكه با ملاحظه علت ، مستلزم علم بافتقار بود ، و همين‌كه بعنوان تفريع مذكور شد در حقيقت دليلى است تام بر اصل دعوى چنان كه بر متأمل مخفى نيست .\r\n\r\n","description":"","footnote":"","page_name":" 16 ","page_number":56},
  {"content":"\r\n\r\nبرهان ديگر بر اين مدعى آنست كه حدوث ، صفت وجود است ، زيرا كه حدوث مسبوقيت وجود است بعدم واقعى ، و صفت مؤخر است از موصوف بالضروره ، و وجود مؤخر است از ايجاد ، و ايجاد مؤخر است از وجوب ، و وجوب مؤخر است از ايجاب ، چنان كه به زودى مىآيد ، و ايجاد مؤخّر است از افتقار ، و افتقار مؤخر است از حدوث .\r\nپس هرگاه حدوث علت افتقار و احتياج باشد لازم مىآيد كه حدوث مقدم باشد بر نفس خودش بشش مرتبه ، تقدم شىء بر نفس بيك مرتبه محال است ، چه جاى اينكه بشش مرتبه باشد .\r\nاگر گويند : امكان نيز مؤخر است از وجود ، زيرا كه امكان « 1 » كيفيت نسبت وجود است بماهيت . ميگويم : كه در تحقق معنى امكان ملاحظه مفهوم وجود كافيست از اينجهت است كه اشياء پيش از موجوديت بامكان متصف مىباشند ، بخلاف حدوث زيرا كه شىء پيش از موجوديت متصف بحدوث نمىباشد . علاوه بر اينها در نزد عقول سليمه و اذهان مستقيمه اصل . مدعى از جمله بديهيات و بيّناتست و تأمل در آن بسبب عدم تصور معنى امكانست چنان كه بايدوشايد .\r\n\r\nلطيفة \" الهية [ اشاره به معناى حديث - الفقر سواد الوجه - و - الفقر كاد ان يكون كفرا - 
  ]\r\nبعد از آنكه ثابت و محقق شد كه ماهيات امكانيه نظر بذوات خود ممكند ، و محقق گرديد كه مجرد امكان علت افتقار و احتياج است ، و ظاهر و هويدا گرديد كه افتقار و احتياج ذاتى ممكناتست ، پس بهيچ‌وجه من الوجوه غنا و بىنيازى در ذوات ممكنات متحقق بلكه متصور نمىتواند شد ، و الا لازم مىآيد كه شىء نظر بذات خود هم غنى\r\n\r\n\r\n","description":"","footnote":"\r\n( 1 ) - مخفى نماناد كه امكان اگرچه كيفيت نسبت وجود است بماهيت ، ليكن آن نسبت ، تساوى ماهيت و عرائى آنست از وجود ، نه اتصاف و خلط آنست بوجود . و چه بسيار فرق است در ميانه اين دو معنى ، چه در صورت دوم آن نسبت متأخر است از وجود ، بخلاف صورت اول ، پس كيفيت نسبت نيز در صورت دوم متأخر و در صورت اول متقدم است ، ليكن اين تقدم و تأخر ، نه در خارج و واقع است بلكه در تعمل . بيان اينكه افتقار و احتياج ذاتى ممكناتست عقل و اعتبار آنست ليكن تعمل و اعتبارى مطابق نفس الامر نه مخالف آن ، از اينجاست كه والد علامه قدس سره » مىفرمايد كه در تحقق معنى امكان ملاحظه مفهوم وجود كافيست . على عفى عنه .\r\n","page_name":" 17 ","page_number":57},
  {"content":"\r\n\r\nباشد و هم فقير ، و از بيناتست كه فقر و غنا در دو طرف تناقض واقعند ، پس به حد انكشاف آمد كه ماهيات امكانيه نظر بذوات خود فقير محض و محتاج صرفند ، ابهام محض و لا شىء بحتند ، فعليتى و تحصلى و غنائى ندارند - مگر باعتبار غير كه علت فياضه و فاعل مفيض آنها است كه در حد نفس خود فعليت محضه و غناى صرفست - تا دور و يا تسلسل لازم نيايد ، و هرما بالعرضى بما بالذات منتهى شود - از اينجاست كه گفته‌اند :\r\n« الماهية ما شمت رائحة الوجود » يعنى ماهيت بو نكرده است رايحه وجود را ، و اينست معنى حديث شريف « الفقر سواد الوجه فى الدارين » يعنى فقر و احتياج سياهروئى است در دنيا و آخرت ، و معنى حديث ديگر « الفقر كاد ان يكون كفرا » يعنى فقر نزديك است اينكه كفر باشد . زيرا كه امكان جهت ظلمت و منبع شرور و نقايص و موجب بعد از معدن خيرات و كمالاتست ، چه خوب مطابق است تحصل و فعليت و غناى ماهيات امكانيه بر مثل مشهور كه در زبان فارسيان روان است و آن اينست :\r\n گيرم پدر تو بود فاضل * از فضل پدر ترا چه « 1 » حاصل \r\n\r\nتفريع \" حكمى \" [ بيان معناى حدوث ذاتى و تقرير حقيقت اين حدوث كه از دقايق حكميه است 
  ]\r\nاز اين تحقيقات شريفه و تدقيقات لطيفه ، ظاهر و منكشف مىشود كه همه ممكنات حادثند بحدوث ذاتى ، و حدوث ذاتى عبارتست از لا استحقاقيت ذاتى و مسبوقيت بعدم ذاتى كه مستلزم مسبوقيت وجود است به علت فاعلى ، اينست معنى كلام رئيس محققين در الهيات شفا كه ممكن در حد نفس خود ليس ، و از جهت علتش ايس است ، مرادش از ليس لا استحقاقيت ذاتى است ، نه عدم مقابل وجود ، چنان كه محقق دوانى توهم نموده و اعتراض كرده است بر شيخ باينكه نسبت ممكن بوجود و عدم هردو مساوى است ، همچنانكه ايسيّت ممكن از غيرست ، ليسيت او نيز از غير است ، و حال آنكه اگر ممكن\r\n\r\n\r\n","description":"","footnote":"\r\n( 1 ) - يعنى تقيد ماهيت بوجود ، در حالى كه هرگز هستى و كمال حاصل از هستى در ذات آن راه ندارد و هرگز بحقيقت بوجود و شئون آن متصف نمىشود ، چه نفعى به حال ماهيت و چه كمالى در ذات آن رخنه نمايد .\r\n","page_name":" 18 ","page_number":58},
  {"content":"\r\n\r\nدر حد نفس ، ليس و از جهت غير ايس باشد ، لازم مىآيد تخلف ما بالذات ، و آن محال است ، چون مراد آن محقق معلوم گرديد پس اصلا اين اعتراض را وقعى نمىباشد .\r\nعجب است كه درباره شيخ كه خود را معلم ثالث مىدانست و فى الحقيقه به اين معنى سزاست . امثال اين توهمات كنند و بگويند كه ما ايمان نياورده‌ايم به آنچه كه در ميانه دو دفّه شفاست ، و حال آنكه كسى كه او را ادنى تميزى در علم الهى باشد راضى نيست كه امثال اين توهمات درباره او توهم شود . و بعبارت ديگر حدوث ذاتى عبارتست از مسبوقيت وجود شىء به غير كه علت فياضه است ، پس ظاهر و هويدا و منكشف و آشكارا گرديد كه قدم مطلق و ازليت حقه و غناى صرف بذات پاك واجب الوجود « جل اسمه و عظم سلطانه » منحصر است  « كُلُّ شَيْءٍ هالِكٌ إِلَّا وَجْهَهُ ،   أَلا إِلَى اللَّهِ تَصِيرُ الْأُمُورُ » . \r\n\r\nثمرة الهية و نتيجة كلامية [ اقامه برهان بر افتقار ممكن به علت در حالت بقا و حدوث و در جميع مراتب 
  ]\r\nاز تأمل صادق در اين لمعات و اشراقات ، ظاهر و هويدا مىگردد كه همچنانكه همه ممكنات در اصل وجود محتاجند به علت فياضه ، در بقا و استمرار وجود نيز محتاجند به علت مبقيه ، زيرا كه محقق گرديد كه علت احتياج به علت امكانست ، و به حد انكشاف آمد كه ماهيات امكانيه در حد ذوات خود ممكنند ، پس از امكان منفك نمىتوانند شد ، پس در حال بقا نيز امكان از براى ماهيات ثابت و متحقق مىباشد ، و از مبينات بلكه از بيناتست كه تحقق علت تامه مستلزم تحقق معلول است ، و به زودى اين معنى در مباحث مستقبله به حد تمام انكشاف خواهد آمد ، پس در حال بقا نيز افتقار و احتياج از براى همه ممكنات ثابت و متحقق است ، و اين معنى عين مطلوبست .\r\nاگر كسى بگويد كه چه مىشود كه امكان علت احتياج در اصل وجود باشد ، و بعد از وجود ، خودبخود ، باقى بماند . مىگويم : كه جواب اين سؤال از تحقيقات سابقه مستفاد مىشود ، بيانش آنست كه نسبت ماهيات امكانيه همچنانكه باصل وجود و عدم مساويست نسبت آنها ببقا و استمرار وجود و عدم آن نيز مساويست ، زيرا كه محقق گرديد كه از براى ذوات امكانيه در حد انفس خود شيئيتى و تقررى نمىباشد تا اقتضا از براى\r\n\r\n","description":"","footnote":"","page_name":" 19 ","page_number":59},
  {"content":"\r\n\r\nآنها متصور باشد ، پس حيثيت ذوات آنها عين حيثيت استواء نسبت مىباشد ، پس اگر بعد از وجود خودبخود باقى باشند ترجح بلا مرجح لازم مىآيد و آن بديهى الاستحاله است ، پس لا محاله ترجح بقا و عدم بقا مرجح مىخواهد ، و مراد از علت مبقيه همان مرجح است .\r\nاگر كسى بگويد : قبول مىكنم كه ماهيات امكانيه در حد انفس خود نسبت وجود بقائى و عدم آن بر آنها مساويست ، و ليكن مىگويم : چه مىشود كه وجودات بعد از صدور از علت باقى باشند ، و ماهيات نيز ببقاى وجودات باقى باشند ؟ و مدعى در اين مسأله اينست كه ماهيات در بقاى وجودات خود به علت محتاجند . مىگويم : اولا مدعاى ما در اين مقام نبود مگر اينكه انفس ماهيات امكانيه « 1 » اقتضاى بقا نمىكنند ، و همين‌قدر از جواب اول ظاهر گرديد ، و ثانيا اينكه چنان كه ماهيات ممكنند ، وجودات امكانيه نيز ممكنند ، و امكان علت احتياج است ، خواه در ماهيات باشد و خواه در وجودات ؟\r\nپس وجودات امكانيه نيز در حال بقا محتاجند .\r\n[ بيان آنكه امكان در وجود ، غير امكان در ماهيتست و فقر وجودى غير فقر امكانيست 
  ]\r\nتوضيح و تنقيح اين مطلب آنست كه امكان در وجودات معنى ديگر دارد و معنائى كه سابقا مذكور گرديد در وجودات جارى نمىتواند شد ، زيرا كه معقول نيست كه نسبت موجوديت و معدوميت بوجود مساوى باشد ، چه كلام در مفهوم انتزاعى وجود نيست ، بلكه كلام در حقايق وجوديه است كه ماهيات به آنها متحقق و موجود مىشوند ، در اعيان ، و موجوديت و تحقق در مرتبه ذوات آن حقايق متحقق است ، يعنى جهت ذوات آنها بعينها جهت موجوديت آنهاست ، پس نسبت موجوديت و تحقق به آنها بضرورت ذاتيه مطلقه مىباشد ، پس چگونه امكان به معناى تساوى نسبت در آن حقايق متصور مىتواند شد . و حقيقت و حقيقت اين مطلب شريف در مسألهء عينيت وجود در واجب الوجود بالذات خواهد آمد ، پس امكان در وجودات\r\n\r\n\r\n","description":"","footnote":"\r\n( 1 ) - ليكن امكان در وجودات به معناى ديگر است زيرا كه هروجود بضرورت ذاتيه موجود است ، على عفى عنه\r\n","page_name":" 20 ","page_number":60},
  {"content":"\r\n\r\nمعناى ديگر دارد و آن عبارت از تعلق ذاتى و ارتباط حقيقى است ، به اين معنا كه با نفس خود متعلق و مرتبط مىباشند بغيرى كه جاعل و مقوم آنها است ، و الا مجعول بالذات نخواهند بود ، پس وجودات امكانى متعلقات بالذات و مرتبط بالذات مىباشند ، متعلق بالذات و مرتبط بالذات حقيقتش حقيقت تعلقيه و حيثيت ذاتش حيثيت ارتباطيه مىباشد ، حقيقت تعليقه را بدون متعلق به ، و حيثيت ارتباطيه را بدون مرتبط اليه ، تحصلى و تحققى متصور نمىتواند شد ، بلكه متحقق و متحصل مىباشد بتحقق تعلقى و تحصلى ارتباطى . نمىبينى كه در سنخ معانى ، معانى نسبيه را تحققى و تحصلى متصور نيست بدون منسوب اليه ، از اينجا ظاهر مىشود كه جهت موجوديت و جهت ممكنيت و جهت مجعوليت همه در وجودات امكانى يكى است و تفاوتى نيست مگر باعتبار معنى و مفهوم ، بخلاف امكان در ماهيات كه آنجا جهت موجوديت بحسب ذات عين جهت ممكنيت اينست از اينجا است كه گفته‌اند كه نسبت وجودات فايضه امكانيه بمفيض خود ، نسبت پرتو به آفتاب و نسبت سايه به شخص است ، نه نسبت بنا به بنّا ، و نه نسبت سخونت به آتش ، بلكه علاقه و ارتباط وجودات فايضه امكانيه بمفيض خود به چندين مراتب - لا تعدو لا تحصى - اتمّ و اقوى و اكمل است از نسبت پرتو به آفتاب ، و از نسبت سايه به شخص ، زيرا كه نسبت و ارتباط در مذكورات اعداديست ، و در ما نحن فيه ايجابى « چه نسبت خاك را با عالم پاك » پس محقق و مبين گرديد كه نه ماهيات مقتضى بقاء وجودات خود مىتوانند شد ، و نه وجودات خودبخود باقى مىتوانند شد .\r\n باندك التفاتى زنده دارد آفرينش را * اگر نازى كند از هم فرور ريزند قالبها \r\n* از اين بيان ظاهر و هويدا گرديد كه در هيچ حالى از احوال و در هيچ نشأه‌اى از نشئآت و در هيچ‌وقتى از اوقات ، از ماهيات و وجودات امكانيه استشمام رايحه غنا و بىنيازى نمىتوان نمود ، بلكه همه جهات و حيثيات آنها عين جهات فقر و احتياج و محض حيثيات فاقه و افتقار است و بسوى اين دقيقه الهيه اشاره است كلام معجز نظام « لا حول و لا قوة الا باللّه العلى العظيم » .\r\n\r\n","description":"","footnote":"","page_name":" 21 ","page_number":61},
  {"content":"\r\n\r\n\r\nتنبيه كلامى [ بيان مفاسد قول و معتقد اهل كلام در مساله ، ملاك احتياج در ممكنات 
  ]\r\nمخفى نماناد كه بنا بر اينكه در علت احتياج به علت ، حدوث معتبر باشد ، تنها يا با امكان ، ممكن در بقا محتاج به علت نمىباشد ، زيرا كه بعد از حدوث ، حدوث ثابت نيست پس احتياج ثابت نخواهد بود . لهذا جماعتى از ايشان گفته‌اند كه ممكن در بقا محتاج به علت نيست ، حتى بعضى گفته‌اند كه اگر العياذ باللّه بر فرض محال بر واجب الوجود عدم جايز باشد و معدوم بشود ، باز آسمان ، آسمانست ، و ريسمان ريسمان ، و همه چيز به خودى خود برپا است ، و اين رأى سخيفترين مذاهب و آراست ، چنان كه از تحقيقات سابقه ظاهر گرديد .\r\nبلكه مستلزم « 1 » انقلاب ذوات امكانيه است بواجب الوجود بالذات ، بيانش موجب تطويل و منافى اختصار است ، و جماعتى چون ديدند كه معتبر بودن حدوث در علت احتياج مستلزم عدم احتياج به علت است در بقا ، و اين معنى را منافى نص قرآن مجيد يافتند ، در اعراض بتجدد امثال قايل شدند ، به اين معنى كه هيچ عرضى از اعراض در محل خود باقى نمىماند ، بلكه در هرآنى از آنات فردى از سواد مثلا بجسم قايم مىباشد كه در آن سابق و لا حق نبوده باشد ، پس اعراض دائما محتاج به علت مىباشند به جهت اينكه همه زمان وجود آنها زمان حدوثست ، و چون اجسام محتاج مىباشند به اعراض و محتاج بمحتاج ، محتاجست ، از اين جهت اجسام نيز محتاج مىباشند به علت ، و اگر بخواهم جرح و تعديل امثال اين مذاهب فاسده نمايم ، چراغ پيه مىخواهد ، و دوات مركب ، رساله كتاب مىشود ، و اوقات ضايع ، و اختصار فوت مىشود ، و مجال تأليف تنگ ، اگرچه همين‌قدر هم خروج از وضع رساله است ، ولى چكنم مطلب بزرگست و اصل اصيل ايمانست ، و ركن ركين از اركان اسلام ، مسامحه و مساهله را در تحقيق\r\n\r\n\r\n","description":"","footnote":"\r\n( 1 ) - بيان اين استلزام بنحو اختصار آنست كه بنابراين قول بايد در ممكنات مجعولات لا بالذاتى نباشد ، خواه ماهيات در مجعول بودن اصل باشند و يا وجودات ، و سلسله مجعولات البته بمجعول بالذات منتهى مىباشد ، و الا جاعليت و مجعوليت متصور نخواهد بود متفطن باش .\r\nعلى الطهرانى .\r\n","page_name":" 22 ","page_number":62},
  {"content":"\r\n\r\nاو جايز ندانستم ، چون اصل مطلب محقق گرديد تعرض بامثال مذكورات كه بيشترش مكابره و قليلش مخالف برهانست تضييع اوقات خواهد بود .\r\n\r\nلمعة \" الهية \"\r\nبدانكه تا وجود ممكن از علت و مرجح خود واجب نشود ، موجود نمىتواند شد .\r\nو بعبارت ديگر تا همه انحاء عدم ممكن ممتنع نشود موجود نمىتواند شد ، و از اين معنى تعبير مىكنند بوجوب سابق ، و مىگويند : الشىء ما لم يجب لم يوجد . يعنى شىء ما دامى كه واجب نشده است از علت خود موجود نمىشود . بيانش آنست كه از مباحث سابقه معلوم گرديد كه ممكن در موجوديت محتاجست بمرجح خارج ، كه عبارت از علت فياضه است ، و مراد از مرجح خارج آنست كه تخصيص بدهد و معين كند وجود يا عدم را بوقوع ، پس هرگاه ترجيح او به حد وجوب نرسد بحيثيتى كه طرف ديگر ممتنع باشد ، هرآينه طرف ديگر نيز با وجود مرجح جايز خواهد بود ، پس طرف اول متعين بوقوع نخواهد بود ، بلكه هردو طرف نظر بذات مرجح مفروض در حد جواز و امكان خواهند بود ، لا محالة مرجح ديگر مىخواهد ، پس لازم مىآيد كه چيزى كه مرجح فرض كرده بوديم ، مرجح نباشد ، و اين معنى خلاف فرض است . با وجود اين نقل مىكنم كلام را بمرجح دوم ، اگر با آن مرجح نيز هردو طرف جايز باشند ، مرجح سوم مىخواهد ، و هكذا تسلسل لازم مىآيد ، و با جميع مرجحات غير متناهيه اگر به حد وجوب نرسد - سلسله ديگر غير متناهى از سر گرفته مىشود ، و هكذا سلاسل متضاعفه غير متناهيه لازم مىآيد ، و با وجود اين اگر به حد وجوب برسد مطلوب ثابت مىشود ، و الا خلاف فرض لازم مىآيد . از اين تقرير و بيان ظاهر گرديد كه در اثبات اين اصل شريف تمسك به بطلان تسلسل لازم نيست و حال آنكه به زودى برهان بر بطلان تسلسل اقامه خواهد شد .\r\nبرهان ديگر بر اين دعوى آنست كه هرگاه بسبب مرجح خارج وجود راجح باشد بالضروره عدم مرجوح خواهد بود پس بر تقدير رجحان وجود بايد عدم ممتنع باشد ، و الا لازم مىآيد ترجيح مرجوح بر راجح ، و بطلان آن اظهر است « 1 » از بطلان ترجح احد\r\n\r\n\r\n","description":"","footnote":"\r\n( 1 ) - وجه اظهريت آنست كه ترجيح مرجوح بر راجح مستلزم مرجوح بر راجحست چنان كه ترجيح بلا مرجح مستلزم ترجح بلا مرجح است متفطن باش - منه - عفى عنه .\r\n","page_name":" 23 ","page_number":63},
  {"content":"\r\n\r\nمتساويين بر ديگرى ، چنان كه سابقا مذكور شد .\r\n\r\nتنبيه حكمى \"\r\nمخفى نماناد كه چنان كه شىء تا واجب نشود موجود نمىتواند شد و همچنين تا ممتنع نباشد معدوم نمىتواند شد ، و از اين معنى تعبير مىكنند بامتناع سابق ، برهانش برهان وجوب سابق است ، و باندك تأملى ظاهر مىشود و در ازاى وجوب سابق وجوب لا حق است كه بعد از وجود و به شرط وجود ثابت مىشود به اين معنى كه وجود شىء واجب و عدمش ممتنع مىباشد ، به شرط اينكه موجود و با فرض اينكه موجود است ، و اگر به شرط وجود ، عدم وجود جايز باشد ، اجتماع نقيضين لازم مىآيد . و در ازاى امتناع سابق امنناع لا حق است كه به شرط عدم و با فرض عدم ثابت مىشود به قياس وجوب لا حق ، از اينجاست كه گفته‌اند : هر ممكن موجود ، محفوف به دو وجوب است ، وجوب سابق و وجوب لا حق ، و هرممكن معدوم محفوفست به دو امتناع ، يكى سابق و ديگرى لا حق .\r\n\r\nلمعة \" الهية \" [ بيان معناى علت بمعنى اعم و اقسام و انواع آن 
  ]\r\nبدانكه علت آنست كه محتاج باشد به او چيزى ديگر ، و معلول آنست كه محتاج باشد به چيزى ديگر ، و علت به اين معنى چهار قسم است ، زيرا كه علت شىء ، يا داخل در آن شىء است يا خارج از آن شىء داخل دو قسم است ، زيرا كه آن داخل يا چيزيست كه با وجود او آن شىء بالقوه است به اين معنى كه جهت قوه و ابهام آن شىء است ، و يا چيزيست كه با وجود او آن شىء بالفعل است به اين معنى كه جهت فعليت و تحصل آن شىء است . حاصل كلام ، جزء شىء يا در آن قوه بودن و استعداد مأخوذ و يا فعليت و تحصل معتبر است ، اول را علت ماديه مىگويند ، و دوم را علت صوريه ، علت ماديه و علت صوريه را علت ماهيت مىگويند ، زيرا كه تقوم و تجوهر و التيام ماهيت در حد انفس خود به آن دو علت است - اگرچه باعتبار آنكه از اجزاء خارجيه‌اند در وجود معلول نيز مدخليتى دارند ، پس از براى آنها دو نحو از عليت ثابت است ، و جزء مادى را نسبت بجزء صورى ماده مىگويند\r\n\r\n","description":"","footnote":"","page_name":" 24 ","page_number":64},
  {"content":"\r\n\r\nو جزء صورى را نسبت بجزء مادى صورت مىگويند ، از اين بيان ظاهر مىشود كه از براى هريك از جزء مادى و صورى سه نحو از عليت ثابت است دو تا نسبت بمركب كه عبارت از معلول است چنان كه گذشت ، و يكى ديگر از براى جزء مادى ثابت است نسبت بجزء صورى ، زيرا كه صورت محتاج است بماده در تعين خودش ، و جزء صورى را ثابت است نسبت بجزء مادى . زيرا كه ماده محتاج است به صورت در وجود خودش ، چنان كه در جاى خود محقق است . و صورت به چندين معنى ديگر نيز گفته مىشود و بتفصيل در الهيات شفا مذكور است .\r\nو ماده گاهى استعمال مىشود بمعنى اعم ، و آن معنى اعم عبارتست از قابل صور و هيآت از اينجاست كه موضوع را نسبت بعرض نيز ماده مىگويند ، واحدى را در تحقق ماده به اين معنى نزاعى نيست ، بخلاف معنى اول كه محل خلاف و معركه آراست از اينجهت است كه متكلمين جزء لا يتجزى را و اشراقيين جسم را ، و ذى مقراطيس اجسام صغار صلبه را ، ماده مىگويند ، و حال آنكه همه ايشان ماده بمعنى اول را انكار كرده‌اند تصريح كرده است به اين مطلب شيخ اشراق و صدر حكما و متألهين و محقق لاهيجى ، و استعمال كرده است ماده را به اين معنى محقق طوسى « قدس سره » در امور عامه و طبيعى كتاب تجريد . و اما خارج پس او نيز دو قسم است زيرا كه آن خارج يا چيزيست كه صادر مىشود از او معلول ، و حاصل مىشود بسبب او ، و يا چيزيست كه از براى خاطر او ، صادر مىشود فعل از فاعل ، اول را فاعل و علت فاعلى مىگويند ، و دوم را غايت و علت غائى گويند ، و اين دو علت را علت وجود مىگويند . زيرا كه معلول در وجود خود به آنها محتاج است نه در تقوم خود ، مثال معلول سرير است ، و مثال فاعل نجار ، مثال علت غائى جلوس سلطانست ، و مثال علت ماديه پاره‌هاى چوبست ، و مثال علت صوريه هيأت مخصوصه سرير است . بدانكه تفاوت در ميانه علت غائى و غايت باعتبار است ، زيرا كه در مثال مذكور جلوس سلطان علت غائى است باعتبار وجود ذهنى ، و به اين اعتبار مقدم است بر وجود معلول كه عبارت از سرير است و غايت است باعتبار وجود خارجى ، و به اين اعتبار مؤخر است از وجود معلول ، و از همين جهت او را غايت مىگويند ، زيرا كه غايت در لغت بمعنى انتها است از اينجا است كه گفته‌اند : اول الفكر آخر العمل . يعنى ابتداى فكر آخر عمل است ، و اين\r\n\r\n","description":"","footnote":"","page_name":" 25 ","page_number":65},
  {"content":"\r\n\r\nكلام مأخوذ است از كلام فيلسوف اعظم ارسطاطاليس در كتاب اثولوجيا كه به زبان يونانى معنى او معرفت ربوبيت است و آن كلام اين است : اول البغية آخر الدرك و اول الدرك آخر البغية . يعنى ابتداى طلب آخر درك است ، و ابتداى درك آخر طلب است .\r\n\r\nتقسيم \" و تحقيق \" [ تقسيم علت بتامه و ناقصه و بيان اقسام آن 
  ]\r\nو نيز علت منقسم مىشود به دو قسم يكى علت تامه و ديگرى علت ناقصه . علت تامه آنست كه معلول به غير او به چيز ديگر محتاج نباشد . بعبارت ديگر علت تامه همه آن چيزيست كه معلول به آن محتاج است ، به اين معنى كه هيچ محتاج اليه از آن بيرون نيست ، يعنى با وجود آن ، چيزى ديگر را مدخليت در تحقق معلول نباشد ، نه اينست كه علت تامه لا محاله بايد مركب باشد ، زيرا كه علت تامه گاهى بسيط مىباشد و آن در صورتيست كه معلول مركب از ماده و صورت نباشد ، و آن را غايت زايده بر ذات فاعل نيز نباشد ، مثل واجب الوجود نسبت بصادر اول ، زيرا كه صادر اول مركب از ماده و صورت نيست و غايتش نيز فاعل است ، و هردو مسأله در جاى خود مبرهنند . و گاهى مركب مىباشد از فاعل و غايت و آن در صورتيست كه غايت زايد باشد بر ذات فاعل ، مثل افاعيل انواع حيوانات و افاعيل فواعل طبيعت ، و گاهى مركب مىباشد از چهار علت و آن در صورتيست كه معلول مركب باشد از ماده و صورت ، و غايت زايد باشد ، و يا از سه علت ، اگر زايد نباشد .\r\nاگر كسى بگويد : اجزاى علت تامه منحصر نيست به اين چهار ، زيرا كه بعضى از معلولات بشرايط و معدات نيز محتاجند .\r\nمىگويم : همه شرايط و معدات به اين چهار علت برمىگردند به اين معنى كه شرايط فاعل به علت فاعلى برمىگردند و شرايط علت صوريه به علت صوريه برمىگردند و على هذا القياس و الا - علت منحصر به اين چهار قسم نمىشود بلكه اقسام زياده بر چهار قسم مىباشد .\r\nتصريح كرده است به اين معنى محقق تفتازانى در شرح مقاصد و تصديق كرده است او را محقق لاهيجى در امور عامه شوارق .\r\nاگر گويند : علت تامه بسيط نمىتواند شد زيرا كه تا امكان نباشد تأثير و ايجاد\r\n\r\n","description":"","footnote":"","page_name":" 26 ","page_number":66},
  {"content":"\r\n\r\nمتصور نمىباشد .\r\nمىگويم : كه امكان در جانب معلول معتبر است نه در جانب علت زيرا كه تا شىء محتاج نباشد صلاحيت معلوليت ندارد و علت احتياج امكانست چنان كه سابقا مذكور شد ، از اينجاست كه واجب ذاتى و ممتنع ذاتى غنى و بىنيازند از علت پس فرض معلول بدون امكان متصور نمىباشد و علت ناقصه آنست كه معلول به غير آن به چيز ديگر نيز محتاج باشد ، مثل صورت تنها و ماده تنها ، مثلا .\r\n\r\nلطيفة \" الهية \" [ بيان عدم جواز تخلف علت تامه از معلول و وجوب معلول به علت 
  ]\r\nبدانكه تخلف معلول از علت تامه جايز نيست به اين معنى كه در نزد تحقق علت تامه تحقق معلول واجب است خواه فاعل مختار باشد يا موجب ، زيرا كه ارادهء فاعل مختار نيز از اجزاء علت تامه مىباشد . برهان بر اين اصل شريف و قانون لطيف آنست كه ، هرگاه علت تامه متحقق باشد و معلول متحقق نباشد لازم مىآيد خلاف فرض و يا ترجح احد متساويين بر ديگرى بدون مرجح و يا ترجح مرجوح بر ارجح ، هرسه لازم محالند پس ملزوم نيز محال خواهد بود . بيان ملازمه آنست كه اين تخلف يا به جهت آنست كه معلول را بامر ديگر نيز احتياجى هست ، در اين صورت خلاف فرض لازم مىآيد ، زيرا كه مفروض اينست كه علت ، علت تامه است و حالت منتظره از براى معلول نيست و هرگاه به چيز ديگر محتاج نباشد يا در زمان دوم متحقق مىباشد يا نه ، در صورت اول ترجح احد متساويين بر ديگرى لازم مىآيد زيرا كه نسبت علت تامه بهردو زمان برابر است و الا لازم مىآيد كه زمان دوم از اجزاى علت تامه باشد و چيزىكه علت تامه فرض كرده بوديم علت تامه نباشد ، در صورت دوم و او آنست كه معلول در زمان دوم نيز موجود نباشد ، لازم مىآيد ترجح مرجوح بر راجح ، زيرا كه مفروض اينست كه اقتضا و ترجح از جانب علت تامه ثابت است پس وجود راجح و عدم مرجوح بوده محذور لازم خواهد آمد . بلكه تحقيق اينست كه در صورت اول نيز ترجح مرجوح بر راجح لازم مىآيد ، زيرا كه ترجيح از علت تامه در زمان اول نيز ثابت است و الا لازم مىآيد كه زمان دوم را دخل در ترجيح و عليت باشد ، و اين معنى خلاف فرض است . پس لا محاله وجود در\r\n\r\n","description":"","footnote":"","page_name":" 27 ","page_number":67},
  {"content":"\r\n\r\nزمان اول راجح و عدم مرجوح مىباشد و محذور ترجح مرجوح لازم مىآيد .\r\nبدانكه احدى را در اين مسألهء شريفه نزاعى و خلافى نيست مگر طايفهء اشعريه كه ايشان نظر باصول فاسده و مزخرفات باطلهء خود ، تخلف معلول را از علت تامه جايز مىدانند و حال آنكه ايشان نيز ترجح احد متساويين را بر ديگرى بدون مرجح و ترجح مرجوح را بر راجح جايز نمىدانند ، و ترجيح احد متساويين را بر ديگرى بدون مرجح جايز مىدانند به اين معنى كه فاعل مختار بارادهء خود يكى از متساويين را بدون مرجح به ديگرى ترجيح مىدهد با اينكه او مستلزم ترجح احد متساويين است زيرا كه نقل مىكنم كلام را باراده كه باحد طرفين تعلق گرفته است نه به طرف ديگر كه او باراده ديگر است و يا خودبخود مترجح است در صورت اول تسلسل و در صورت دوم ترجح بلا مرجح لازم مىآيد ، مجالى نيست كه اصول فاسده و قواعد باطله ايشان را بيان نمايم و مفاسد و محالاتى كه بر آن مترتب مىشود مذكور سازم ، اگرچه اوقات اشرف و اوراق عزيزتر است از اينكه بذكر مزخرفات عاطله و خيالات باطله و توهمات فاسده ايشان ضايع شود ، و نسبت اين جماعت در تخريب اصول اسلاميه كه از مشكلات نبوت و ولايت مأخوذ است ، نسبت جماعت سوفسطائيه است در تخريب اصول الهيه كه از براهين عقليه قاطعه مستفاد و از اساطين حكمت و معرفت مأخوذ است .\r\n\r\nتنبيه \" الهى [ عدم جواز تخلف علت تامه از معلول مفاض و صادر از علت 
  ]\r\nچنان كه تخلف معلول از علت تامه جايز نيست ، تخلف علت تامه نيز از معلول جايز نيست به اين معنى كه جايز نيست كه معلول متحقق باشد و علت تامه متحقق نباشد . تحقيقش در مسأله احتياج ممكن در بقا بسوى علت تامه گذشت و اعاده لازم نيست ، ليكن اگر گويند : چه مىگوئى در بنا كه بعد از بنّا باقى است و در سرير كه بعد از نجار باقى است و همچنين گرمى آب كه بعد از آتش باقى است و امثال اينها لا تعدو لا تحصى است . مىگويم : مذكورات علت تامه نيستند بلكه از جمله علل اعداديه مىباشند و واجب نيست كه علل اعداديه با وجود معلول باقى بمانند بلكه علل اعداديه از آن جهت كه علل اعداديه‌اند بايد معدوم شوند تا معلول موجود شود . زيرا كه عدم بعد از وجود آنها را نيز مدخليت در وجود\r\n\r\n","description":"","footnote":"","page_name":" 28 ","page_number":68},
  {"content":"\r\n\r\nمعلول مىباشد و عليت بنّا مثلا از براى بنا باعتبار تحريك آلات و ادواتست نه باعتبار ذاتش از اينجهت است كه گاهى شخص بنّا هست و بنا نيست .\r\n\r\nتتميم \" و تحقيق \"\r\nبدانكه علت بمعنى ديگر نيز گفته شده است محقق تفتازانى در شرح مقاصد گفته است : گاهى علت گفته مىشود بر چيزىكه صادر شود از آن چيزى خواه باستقلال و خواه بانضمام . مخفى نماناد كه علت به اين معنى منحصر است بفاعل و منقسم مىشود به اقسام چهارگونه و ليكن منقسم مىشود بتامه و ناقصه ، و از كلام صدر متألهين در امور عامه اسفار مستفاد مىشود كه علت گاهى بمعنى اول گفته مىشود كه صاحب اقسام چهارگانه است و گاهى گفته مىشود بچيزىكه حاصل شود از وجود او وجود چيز ديگر و حاصل آيد از عدم او عدم چيز ديگر ، و معلوم است كه علت به اين معنى منحصر است به علت تامه ، و بساير اقسام شامل نيست . از اين بيانات ظاهر گرديد كه علت بسه معنى گفته مىشود و آنچه كه منقسم باقسام سه‌گانه مىشود علت بمعنى اول است .\r\n\r\nلمعة \" الهية \" [ بيان معناى دور و وجه بطلان آن 
  ]\r\nبدانكه دور عبارتست از اينكه شىء محتاج باشد بچيزىكه آن نيز محتاج باشد به آن شىء ، بىواسطه يا بواسطه ، واحد يا بيشتر . مثال اول - آ - محتاج باشد به - ب - و - ب - محتاج باشد نيز به الف ، در اين صورت دور را مصرح گويند ، و تقدم شىء بر نفس در آن به دو مرتبه است ، زيرا كه الف سابق است بر ب و ب ، مسبوق است . و چون فرض كرديم كه ب نيز علت است از براى الف ، پس ب ، سابق مىباشد بر سابق خود كه الف است ، اگر در مرتبه سابق خود بود ، مقدم مىشد بر نفس خود بيك مرتبه ، و ليكن چون سابق است بر سابق خود ، پس به دو مرتبه مقدم مىشود بر نفس خود ، و همچنين است - ا - مثال دوم - ا - محتاج باشد بر - ب - و - ب - بر - ج - و - ج - بر - ا -\r\nو مثال سوم - ا - بر - ب - و - ب - بر - ج - و - ج - بر - د - و - د - بر - ا - .\r\nدر مثال دوم ، دور مضمر است بيك مرتبه و تقدم شىء بر نفس بسه مرتبه است ، و در مثال سوم دور مضمر است به دو مرتبه ، و تقدم شىء بر نفس ، به چهار مرتبه است ، و على\r\n\r\n","description":"","footnote":"","page_name":" 29 ","page_number":69},
  {"content":"\r\n\r\nهذا القياس . بعد از تمهيد اين مقدمه مىگويم : دور محال است زيرا كه لازم مىآيد از فرض آن ، تقدم شىء بر نفس و تأخر شىء از نفس و احتياج شىء بنفس و هرسه لازم بالضروره محالند ، پس ملزوم كه عبارت از دور است نيز محال است ، و بيان ملازمه از مقدمه ممهده ظاهر مىشود . و هرگاه كسى بگويد : اگر مراد از تقدم ، تقدم زمانيست ملازمه مسلم و ثابت نيست ، و اگر مراد تقدم ذاتى و بالعليه است ، لازم مىآيد كه دليل عين مدعا باشد ، زيرا كه تقدم ذاتى بعينه معنى عليت است ، و بنابراين ، حاصل استدلال اين است كه شىء علت نمىباشد از براى علت خود ، زيرا كه شىء از براى علت خود علت نمىباشد . در جواب او مىگويم : مراد تقدم ذاتى است و مراد از تقدم ذاتى ترتب وجود معلول است بر وجود علت به اين معنى كه چون علت موجود شد پس معلول موجود شد نمىبينى كه صحيح است حكم باينكه آفتاب طلوع كرد ، پس روز شد ، و صحيح نيست حكم باينكه روز شد پس آفتاب طلوع كرد ، و همچنين صحيح است جنبيد دست پس جنبيد كليد ، و عكسش صحيح نيست . حاصل كلام مراد از تقدم ذاتى همين ترتب است كه مذكور شد ، و اين ترتب عين معنى عليت نيست بلكه لازم معنى عليت است ، پس دليل عين مدعا نيست ، و حال آنكه مىتوان گفت اگر دور جايز باشد بودن دليل عين مدعى ، محال نخواهد بود زيرا كه منتهاى مطلب آنست كه شىء علت نفس خود باشد و آن بنا بر زعم تو جايز است مگر اينكه بگوئيم منظور معترض الزام است نه برهان .\r\n\r\nتدقيق \" فلسفى \" [ تحقيق در آنكه هردور مستلزم تسلسل است 
  ]\r\nمخفى نماناد كه جميع براهين ابطال تسلسل بر بطلان دور نيز دلالت مىكند زيرا كه هردورى مستلزم تسلسل است و تفاوت در ميانه تسلسل متعارف و تسلسل دورى آنست كه در تسلسل دورى موضوعات متناهى مىباشد و در تسلسل متعارفى غير متناهى ، پس عدم تناهى كه در مطلق تسلسل اخذ شده است در تسلسل دورى باعتبار وصف عليت و معلوليت است نه باعتبار ذوات موضوعات . بيانش آنست كه عليت و معلوليت دو طبيعت ناعتيه و دو وصف قائم بغيرند ، و از بيناتست كه تحقق هرطبيعت ناعتيه و صفت قائم\r\n\r\n","description":"","footnote":"","page_name":" 30 ","page_number":70},
  {"content":"\r\n\r\nبه غير بعد از تحقق منعوت و بعد از وجود موصوف است ، پس عليت - ا - مثلا متحقق نمىتواند شد مگر بعد از تحقق ذات - ا - و مفروض اين است كه وجود - ا - ناشى از - ب - است پس - ا - متصف بعليت نمىشود تا بمعلوليت متصف نشود و بمعلوليت متصف نمىشود تا - ب - بعليت متصف نشود و - ب - بعليت متصف نمىشود تا به معلوليت متصف نشود ، زيرا كه مفروض اينست كه - ب - صادر از - ا - است و بمعلوليت متصف نمىشود تا الف بعليت متصف نشود و - ا - بعليت متصف نمىشود تا بمعلوليت متصف نشود ، و هكذا و هكذا پس عليات غير متناهيه و معلوليات غير متناهيه متحقق مىشوند ، و حال آنكه موضوعات متناهيند ، از اينجا ظاهر مىشود كه ممكن است تعبير از دور و تسلسل به عبارت واحده و آن اينست كه بالا رود عروض و تحقق عليّت و معلوليت الى غير النهايه به اين معنى كه هرچيزىكه معروض عليت است معروض معلوليت نيز باشد ، پس هرگاه موضوعات متناهى باشند در عدد دور است و الا تسلسل .\r\nاين مطلب شريف خالى از دقت و لطافت نيست تدبر كن مىفهمى انشاء اللّه و غنيمت شمار كه به اين نحو از تفصيل و تقرير و به اين قسم از تدقيق و تحقيق نخواهى يافت . علاوه بر اينها مقتضاى انصاف و تأمل آنست كه محاليت دور بعد از تصور معنى آن از بينات و بديهياتست و آنچه كه مذكور شد از باب مقربات و منبهاتست نه از قبيل دلايل و براهين چنان كه محقق لاهيجى ( رحمه اللّه ) به آن تصريح نموده است .\r\n\r\nلمعة \" الهية \" [ تعريف تسلسل و بيان دلائل بطلان تسلسل در سلسلهء علل و معاليل 
  ]\r\nتسلسل عبارتست از ترتب امور غير متناهيه و مراد از ترتب امور غير متناهيه آنست كه چيزى معلول چيزى باشد و آن چيز دوم معلول سومى و آن سوم معلول چهارمى و همچنين هريك معلول ديگرى باشد الى غير النهايه يعنى منتهى نشود بعلتى كه اول سلسله باشد و او را علتى نباشد براهين عقليه بر بطلان و محاليت او بسيار است از آن جمله هفده برهان به نظر اين فقير رسيده است در اين رساله سه برهان از آن براهين را ذكر مىكنم و از بعضى از براهين اثبات واجب الوجود بالذات بطلان او نيز لازم مىآيد چنان كه\r\n\r\n","description":"","footnote":"","page_name":" 31 ","page_number":71},
  {"content":"\r\n\r\nبه زودى اين معنى محقق و مبين خواهد شد .\r\n\r\n[ تقرير برهان اول بر بطلان تسلسل ( برهان تطبيق ) 
  ]\r\nاول برهان تطبيق است ، و تقرير آن به نحوى كه متضمن اندفاع جميع شكوك و اوهام باشد ، موقوف است بر تمهيد دو مقدمه .\r\nمقدمه اول آنست كه ، فرق نيست در ميانه متناهى ، و غير متناهى در اينكه هريك موصوف مىباشند بتفاوت و مساوات ، به اين معنى كه هردو متناهى يا برابرند ، يا يكى زايد و ديگرى ناقص است ؟ و همچنين هردو غير متناهى يا برابرند يا يكى زايد و ديگرى ناقص است ؟\r\nاما اول مثل اينكه فرض مىكنم دو سلسلهء غير متناهى از علل و معلولات از مبدأ واحد و يا دو خط غير متناهى فرض مىكنم از مبدأ واحد .\r\nاما دوم ، مثل اينكه فرض مىكنم سلسله را كه از دو جهت غير متناهى باشد ، و قطع مىكنم همان سلسله را ، دو سلسلهء غير متناهى بهم مىرسد كه هريك از يك جهت غير متناهى مىباشد بالضرورة ، در صورت اول ، هردو سلسله برابرند و در صورت دوم ، يكى زايد و ديگرى ناقص است . زيرا كه يكى از سلسلتين جزء ديگرى مىباشد ، و ديگرى كل ، « الكل اعظم من الجزء » نزديكست كه گوش فلك را كر كند .\r\nمقدمه دوم آنست كه برهان تطبيق بمقتضاى تحقيق جارى نمىشود مگر در مترتبات موجوده مجتمعه ، يعنى در امورى كه در ميانهء آنها ترتب باشد بحسب عليت و معلوليت چنان كه در مانحن فيه است ، و يا بحسب وضع و ترتيب چنان كه در ميانه مقادير و ابعاد است ، از اين جهت است كه ببرهان تطبيق تناهى ابعاد نيز ثابت مىشود ، و هرگاه امور غير متناهى موجود نباشند و يا موجود باشند و ليكن مترتب نباشند و يا مترتب باشند و ليكن مجتمع نباشند ، برهان تطبيق جارى نمىشود . و جمهور متكلمين آن را در مطلق غير متناهى موجود جارى مىكنند خواه مجتمع باشند يا متعاقب ، مترتب باشند يا غير مترتب ، مقتضاى فحص و برهان آنست كه در صورتى كه امور غير متناهيه موجود و مترتب و مجتمع باشند ، برهان جاريست و الا فلا . پس نقض باعداد و مقدورات خداوند عالم ، و حركات فلكيه بر تقديرى كه غير متناهى باشند ، ناتمام است .\r\nاما اعداد به جهت اينكه بالفعل با وصف عدم تناهى در خارج موجود نيستند ، و معنى عدم تناهى اعداد معنى ديگر است ، و آن ، اينست كه شماره اعداد حديقف ندارد ، نه\r\n\r\n","description":"","footnote":"","page_name":" 32 ","page_number":72},
  {"content":"\r\n\r\nاينكه بالفعل غير متناهى مىباشند ، و همچنين معنى عدم تناهى مقدورات خداوند عالم است كه قدرت كامله او حدّ يقف ندارد ، نه اينكه مقدورات به وصف عدم تناهى بالفعل موجودند . و حركات فلكيه بر تقدير عدم تناهى مجتمع در وجود نيستند ، و وجه عدم جريان برهان مزبور در امور مذكوره در نزد تقرير برهان وجوب از اعتراضات وارده بر آن برهان معلوم و محقق خواهد شد . بعد از تمهيد اين دو مقدمه مىگويم : هرگاه تسلسل جايز باشد فرض مىكنم دو سلسله غير متناهى از علل و معلولات ، يكى از معلول اخير الى غير النهاية و ديگرى از معلول ششم الى غير النهايه ، از بينات و بديهياتست كه سلسله دوم در اين فرض جزء سلسله اولى مىباشد ، زيرا كه اولى به پنج عدد از دوم بيشتر است ، و بعد از اين تطبيق مىكنم سلسله دوم را بسلسلهء اولى - به اين معنى كه حكم مىكنم باينكه اول سلسلهء دوم ، در ازاى اول سلسلهء اولى است ، و دوم آن - در ازاى دوم ، و همچنين الى غير النهايه . پس هرگاه در ازاى هرجزء از سلسله اولى ، جزئى از سلسله دوم واقع شود ، لازم مىآيد كه جزء و كل برابر باشند ، و بطلان آن از ضروريات و بديهياتست ، و هرگاه چنين نباشد پس لا محاله در سلسله اولى جزئى بلكه اجزائى متحقق مىباشد كه در ازاى آن اجزائى از سلسله دوم نباشد ، و آن اجزاء بايد در جهت لا تناهى متحقق باشند ، زيرا كه مفروض اينست كه در جهت تناهى متطابقند ، پس سلسله دوم در جهت لا تناهى بعدد آن اجزاء بايد كمتر از سلسله اولى باشد ، پس سلسله دوم منقطع و متناهى مىباشد ، و سلسله اولى زايد نيست بر او مگر به قدر پنج عدد ، و از بيناتست كه زايد بر متناهى به قدر متناهى متناهى است ، پس لازم مىآيد تناهى هردو سلسله ، و اين معنى خلاف فرض است و او محال است ، و اين محال از فرض تسلسل لازم آمد پس تسلسل محال است ، زيرا كه مستلزم محال محال است .\r\n[ بيان مناقشات و تقرير نقوض و ايرادهايى كه بر برهان تطبيقى نموده‌اند 
  ]\r\nبر اين برهان بوجوه متعدد ، اعتراض نموده‌اند ، اول : آنست كه بر تقديرى كه در ازاء هرجزئى از سلسلهء اولى جزئى از سلسله دوم باشد ، مسلم نمىداريم تساوى سلسلتين را ، زيرا كه معنى اول اعم از معنى دوم است ، به جهت اينكه ممكن است كه اين معنى از براى عدم تناهى سلسلتين باشد ، نه از براى تساوى آنها ، يعنى چونكه هردو سلسله\r\n\r\n","description":"","footnote":"","page_name":" 33 ","page_number":73},
  {"content":"\r\n\r\nغير متناهى مىباشند ، در ازاء هرجزئى از ديگرى واقع مىشود ، نه از براى اينكه هردو سلسله متساوى مىباشند .\r\nجواب اين اعتراض از مقدمه اولى معلوم مىشود لهذا احتياج باعاده نيست .\r\nاعتراض دوم نقض باعداد است ، بيانش آنست كه : هرگاه اين دليل تمام باشد ، لازم مىآيد كه اعداد ، غير متناهى نباشند ، و اين باطل است ، پس دليل ناتمام است .\r\nجواب اين اعتراض از مقدمه دوم مستفاد مىشود .\r\nسوم نقض بحركات فلكيه است كه در نزد فلاسفه غير متناهى مىباشد ، و حال آنكه بمقتضاى اين برهان بايد متناهى باشد .\r\nجواب اين اعتراض نيز از مقدمهء دوم ظاهر مىشود علاوه بر اين ، فلاسفه حركات و متحركات را منتهى بواجب الوجود مىدانند ، و تناهى و تسلسل باهم متنافيانند ، و حال آنكه مقصود بالذات از ابطال تسلسل آنست كه سلسله ، بواجب الوجود بالذات منتهى شود .\r\nچهارم نقض بمقدورات خداوند عالم است ، بيان نقض و جوابش هردو از آنچه كه مذكور شد ظاهر مىشود .\r\nپنجم نقض شرطيه ثانيه است ، بيانش آنست كه واحد مكرر بعده غير متناهى كمتر است از - ده - مكرر بعده غير متناهى ، و حال آنكه هردو غير متناهى مىباشند . پس باطل شد قول مستدل كه چون سلسله دوم كمتر است از سلسله اولى به قدر پنج عدد ، پس بايد متناهى باشد .\r\nجواب اين اعتراض از آن دو مقدمه ظاهر مىشود ، زيرا كه عدم تناهى در عدد بمعنى لا يقف است نه به اين معنى كه بالفعل غير متناهى است ، و الا در مثال مفروض عدم تناهى واحد مكرر بعده غير متناهى ، مسلم نخواهد بود ، و همچنين است عشره نسبت بمأه ، پس نقض تمام نخواهد بود ، زيرا كه مادهء نقض بايد مسلم باشد ، و ناقض از آنجهت كه ناقض است مستدل است ، و اثبات مقدمهء ممنوعه بر او لازم است ، بخلاف غير متناهى در ما نحن فيه ، كه غير متناهى بالفعل است .\r\nششم ، اعتراضى است كه صاحب كتاب قبسات ، سيد افاخم و سند اعاظم ، استاد الكل فى الكل آقا مير محمد باقر الداماد « رحمه اللّه » اعتراض فرموده‌اند ، و ملخص آن\r\n\r\n","description":"","footnote":"","page_name":" 34 ","page_number":74},
  {"content":"\r\n\r\nاعتراض اين است : اختيار مىكنم كه در ازاء هرجزئى از سلسله اولى ، جزئى از سلسله ثانيه واقع نيست ، قول شما كه بايد تفاوت در جنبهء لا تناهى ثابت باشد مسلم نيست ، بلكه تفاوت هميشه در جنبهء تناهى محقق مىباشد ، زيرا كه ممكن نيست كه غير متناهى از درجه و مكان خود كنده شود ، پس هرگاه تطبيق شود در ميانه دو سلسله مفروضه ، زياده منتقل مىشود از طرف بوسط ، و هميشه آن زياده و تفاوت در ميانه اوساط متردد مىباشد ، زيرا كه اين تطبيق ، باعتبار عمل وهم است ، و منتهى نمىشود هرگز به حد معينى ، و نمىرسد منتهاى حدود و آخر مراتب را ، زيرا كه استحضار امور غير متناهيه از براى وهم ، محال است . پس در هروقتى كه عمل وهم منقطع مىگردد ، تفاوت و زياده و نقصان در آن مرتبه قرار مىگيرد . تمام شد ملخص و محصل كلمات شريفه آن بزرگوار .\r\nتحقيق ، در جواب اين اعتراض ، آنست كه هرگاه غير متناهى موجود نباشد ، و يا موجود باشد ، مترتب نباشد ، و يا مترتب باشد ، مجتمع نباشد ، در هرمرتبه از مراتب و در هردرجه از درجات ، تطبيق محتاج است به عمل وهم ، و استحضار آن مراتب و درجات زيرا كه در صورت اول ، وجود و تميز در خارج متحقق نيست ، پس تطبيق موقوف باستحضار و عمل وهم است ، و در صورت دوم ، ترتب ثابت نيست ، پس محتاج است باستحضار و عمل وهم ، تا ترتب حاصل آيد . و در صورت سوم اگرچه ترتب متحقق است و ليكن چون اجتماع در وجود متحقق نيست بلكه هريك در مرتبه خود موجود شده‌اند و معدوم گرديده‌اند ، لا محالة محتاج است تطبيق باستحضار وهم ، و چون استحضار امور غير متناهيه از براى وهم ممكن نيست بالضرورة ، عمل وهم تمام و تطبيق منقطع مىگردد ، و تفاوت و زياده و نقصان هميشه در ميانه اوساط متحقق مىشود و به آخر درجات نمىرسد ، از اين جهت است كه برهان تطبيق در غير مترتب مجتمع جارى نمىشود . اما هرگاه غير متناهى ، موجود ، و مترتب و مجتمع باشد ، پس تطبيق محتاج نيست باستحضار وهم مر امور غير متناهيه را ، بلكه مجرد حكم عقل بانطباق در ميانه سلسلتين كافيست . توضيحش آنست كه آحاد آن دو سلسله در خارج متميز و مترتب و مجتمعند ، به اين معنى كه هريك بنفس خود در مرتبه‌اى از مراتب واقع است بنهجيكه در مرتبه سابقه واقع نمىتواند شد ، و با اين حال مجتمعند در وجود و متميزند در خارج\r\n\r\n","description":"","footnote":"","page_name":" 35 ","page_number":75},
  {"content":"\r\n\r\nبدون اعتبار عقل و ملاحظه وهم ، و پيش از تطبيق اول ، سلسله دوم خود ، به خود منطبق بود بششم سلسله اولى ، دومش بهفتم آن و على هذا القياس الى غير النهاية . و معنى تطبيق آنست كه اين نسبت متبدل شود به نسبت ديگر ، به اين معنى كه عقل باعانت وهم بگرداند اول سلسله دوم را در ازاى اول سلسله اولى ، و به مجرد اين عمل دوم سلسله دوم ، در ازاى دوم سلسله اولى و سومش در ازاى سوم آن واقع مىشود ، و در ساير مراتب احتياج بتطبيق عليحدة نمىباشد ، بلكه تطبيق اول متضمن همهء اين تطبيقات ، و مرتبهء اول اجمال آنهاست ، و اين معنى به جهت اتساق نظام و اتصال معنوى و تميز و ترتب و اجتماع خارجيست كه باعتبار عليت و معلوليت در ميانه آن دو سلسله حاصل است ، و اين اتصال معنوى در منزله اتصال حسى وضعى است كه در ميانه اجزاء زنجير و نخ حاصل است ، نمىبينى كه هرگاه زنجير يا نخ را به ديگرى تطبيق كنى اگرچه هريك در جاى خود قرار گرفته باشند به مجرد تطبيق اول به اول ساير اجزا نيز منطبق مىشوند و احتياج بتطبيق عليحده نمىباشد ، و حال آنكه اتصال و ارتباط در ما نحن فيه اشد و اقوى است چنان كه بر صاحبان فطنت صحيحه مخفى و مستور نيست . از اين تحقيق جواب اعتراض آن سيد بزرگوار منكشف و ظاهر گرديد و معلوم شد كه باستحضار امور غير متناهيه و كندن غير متناهى از مقرّ و درجهء خود در باب تطبيق احتياج نيست .\r\n« الحمد للّه ملهم الصواب » .\r\n\r\n[ تقرير برهان دوم بر بطلان تسلسل 
  ]\r\nدوم ، برهانى است كه سلطان المحققين نصير الملة و الحق و الدين المحقق الطوسى القدوسى « قدس سره » از برهان تطبيق بيرون آورده در كتاب تجريد ذكر فرموده‌اند بيانش آنست كه معلول اخير را از سلسله غير متناهيه جدا مىكنيم ، ما فوق معلول اخير موصوف است بعليت نسبت بمعلول اخير ، و بمعلوليت نسبت بمافوق خودش ، و همچنين هرمرتبه از مراتب موصوف است بعليّت و معلوليت از اين دو جهت ، پس دو سلسله بهم رسد ، يكى از علل و ديگرى از معلولات ، اگرچه ذوات علل و معلولات در واقع و نفس الأمر متحد باشند ، و ليكن باعتبار دو وصف عليت و معلوليت متغايرند ، پس\r\n\r\n","description":"","footnote":"","page_name":" 36 ","page_number":76},
  {"content":"\r\n\r\nعليت هرمرتبه خودبخود منطبق است بمعلوليت آن مرتبه . بعبارت ديگر علت هرمرتبه منطبق است بمعلول آن مرتبه از آنجهت كه هم علت است و هم معلول بدون اعتبار تطبيق و ملاحظه آن . يعنى در اينجا احتياج بتبديل نسبت نيست چنان كه در برهان سابق بود ، و ليكن عليتش نسبت بلا حق و معلوليتش نسبت بسابق است ، پس معلول هرمرتبه ، علتش سابق است بر آن ، و معلولش مؤخر است از آن ، و بايد سلسلهء علل زايد باشد بر سلسله معلولات ، به اين معنى كه بايد در سلسله علل ، علتى باشد كه منطبق نباشد بر معلولى و الا لازم مىآيد كه معلولى از معلولات ، منطبق باشد بر علت خود ، زيرا كه مفروض اينست كه معلول اخير از سلسله جدا شده است و عليت هرمرتبه نسبت به مادون آن ، و معلوليتش نسبت بمافوق است ، پس هرگاه معلولات منطبق شوند واجب مىباشد كه در آنجا علتى باشد كه سابق باشد بر همه معلولات و پيش از آن علتى نباشد ، پس عدد معلولات متناهى مىشوند و حال آنكه فرض كرده بوديم كه غير متناهيند ، و اين معنى خلاف فرض است ، و با وجود اين مثبت مدعاست . و اين برهان سهلتر و تمامتر است نسبت ببرهان سابق چنان كه از تقرير آن ظاهر گرديد . و محقق مذكور اين برهان را در متعاقبات نيز جارى مىداند بخلاف برهان تطبيق چنان كه مذكور شد فائده آن بيشتر از برهان تطبيق خواهد بود .\r\n\r\n[ تقرير برهان سوم بر بطلان تسلسل 
  ]\r\nسوم برهان تضايف است ، تحقيق در آن موقوف است بر تمهيد مقدمه ، و آن مقدمه اينست كه عليت و معلوليت از جمله متضايفانند ، و متضايفان عبارتند از دو معنى كه تعقل و تصور هريك بسته بتعقل و تصور ديگرى باشد - بحيثيتى كه هيچيك از آن دو معنى را تقررى و ثبوتى در ذهن نباشد مگر اينكه ديگرى را تقررى و ثبوتى در ذهن حاصل باشد ، و هردو معنى كه در ذهن چنين باشند البته در خارج نيز چنين خواهند بود ، به جهت اينكه تا ارتباط ذاتى در ميانه دو معنى متحقق نباشد ، موصوف بصفت تضايف به اين معنى كه مذكور شد نمىتواند شد ، و از بيناتست كه ارتباط ذاتى مستلزم عدم انفكاك است مطلقا بلكه در خارج بايد بطريق اولى انفكاك جايز نباشد چنان كه بر متأمل مخفى و مستور نيست . از اينجا ظاهر مىشود كه بايد متضايفان متكافى باشند در وجود و عدد ، به اين\r\n\r\n","description":"","footnote":"","page_name":" 37 ","page_number":77},
  {"content":"\r\n\r\nمعنى كه اگر يكى از دو متضايف موجود باشد بحسب نوع و يا بحسب شخص بالفعل يا بالقوة ، متضايف ديگر نيز به همان نحو بايد موجود باشد ، و همچنين هرگاه يكى از متضايفين معروض مرتبه‌اى از مراتب عدد باشد ، ديگرى نيز بايد معروض آن مرتبه باشد . بعبارت ديگر بايد عدد يكى از دو متضايف با عدد ديگرى برابر باشد ، و الا لازم مىآيد كه يكى از دو متضايف متحقق باشد بدون ديگرى و اين محال است چنان كه از تعريف ظاهر گرديد ، بيان ملازمه آنست كه ابوت مطلقه مثلا در ازاى بنوت مطلقه است ، و ابوت مقيده در ازاى بنوت مقيده است ، مثلا ابوت زيد در ازاى بنوت عمرو است است ، و ابوت بكر در ازاى بنوت خالد است ، حتى اينكه اگر از براى زيد چندين پسر باشد در ازاى هرپسر ابوتى از براى او ثابت مىشود - سواى ديگرى ، زيرا كه معنى ابوت زيد از براى عمرو ، بودن زيد است منشأ از براى تولد عمرو ، و معنى ابوت زيد از براى خالد بودن زيد است منشأ از براى تولد خالد ، پس دو منشأيت تولد از براى زيد ثابت مىشود ، زيرا كه منشأيت تولد عمرو بعينه منشأيت تولد خالد نيست ، و همچنين عليت و معلوليت دو معنى متضايفند ، زيرا كه عليت بودن شىء است محتاج اليه ، و معلوليت بودن شىء است محتاج ، و از بيناتست كه تصور معنى محتاج اليه بىتصور معنى محتاج و همچنين عكس متصور نيست . مخفى نماناد كه امثال مذكورات از بديهياتست و آنچه كه مذكور شد توضيح و تنقيح است چنان كه در اول رساله مذكور گرديد كه بعضى از مطالب در بعضى از اذهان به جهت عدم التفات و يا به جهت عدم ارتياض بصناعات و علوم خفائى بهم مىرساند ، لهذا به تنبيه منبّهى محتاج مىباشد . بعد از تمهيد اين مقدمه مىگويم : كه هرگاه سلسله علل و معلولات غير متناهى باشد لازم مىآيد كه متضايفان متكافى نباشد ، بلكه عدد يكى از متضايفين زايد باشد بر ديگرى ، ليكن اين معنى محالست چنان كه در مقدمه مذكوره محقق گرديد ، پس ملزوم كه عبارت از تسلسل است نيز باطل و محال خواهد بود . بيان ملازمه آنست كه معلول اخير را معلوليت و مسبوقيت ثابت است ، و اصلا موصوف بسابقيت و عليت نيست ، و هريك از اجزاى سلسله كه در فوق معلول اخير واقع شده‌اند ، موصوفند بمعلوليت و مسبوقيت ، و بعليت و سابقيت ، اگر سلسله علل و معلولات غير متناهى باشد ، و منقطع نگردد ، عدد معلوليت و مسبوقيت زايد مىباشد بيكى ، بر عدد سابقيت و عليت ، زيرا كه در هرمرتبه از مراتب سلسله غير متناهيه عليت همخوابه\r\n\r\n","description":"","footnote":"","page_name":" 38 ","page_number":78},
  {"content":"\r\n\r\nمعلوليت است ، مگر اول سلسله كه بمعلوليت محضه و مسبوقيت صرفه موصوف است ، پس بايد سلسله زايده كه عبارت از مسبوقيات و معلولياتست ، منتهى شود تا سابق محض بهم رسد ، و تكافؤ در عدد حاصل آيد ، پس عدد سلسله ناقصه كه عبارت از سابقيات و علياتست ، نيز منتهى مىشود . زيرا كه تفاوت در ميانه آن دو سلسله متحقق نيست مگر بيكى ، و زايد بر متناهى به قدر متناهى - متناهيست ، و اين معنى خلاف فرض است ، و با وجود اين مثبت مدعاست . بعد از تمهيد اين مقدمات و تحقيق اين لمعات مىگويم : كه براهين عقليه و دلايل قطعيه بر اثبات واجب الوجود - - جل اسمه - كه اعظم مقاصد و اجل مطالب و اقصاى مآرب است از حكما و متكلمين و غير ايشان بسيار است ، بلكه فى الحقيقه براهين وجود او و دلايل ثبوت او لا تعد و لا تحصى است ، بلكه هرچيزيكه در عالم امكان متحقق است ، شاهد و گواه است بر تحقق موجودى كه بذاته و لذاته موجود و متحقق باشد ، و ساير اشياء از او ، و بسبب او ، و با وجود او ، موجود و متحقق باشند ، و بسوى اوست رجوع كل بحسب بدايت و نهايت .\r\n برگ درختان سبز ، در نظر هوشيار * هر ورقى دفتريست ، معرفت كردگار \r\nو بسوى اين دقيقه اشاره فرموده‌اند سيد كونين و فخر عالمين ابى عبد اللّه الحسين « صلوات اللّه عليه فى الدارين » در دعاى عرفه بكلام معجز نظام خود « تعرفت الى فى كل شىء \" فرأيتك ظاهرا فى كل شىء » يعنى شناسانده خود را به من در هرچيزى تا اينكه ديده‌ام ترا ظاهر در هرچيزى ، و معلوم است كه مراد از شناسانيدن در هرچيزى ايجاد اشياء است كه هريك مظهر و مرآتند از براى كمالات و صفات حقيقهء او و شاهد و گواهند بر ربوبيت و عظمت او . « پادشاهان مظهر شاهى او - عارفان مرآت آگاهى او » مراد از ديدن ، ديدن ببصر نيست ، بلكه ديدن به بصيرتست . نه اينست كه به بصيرت ادراك كنه ذات اقدس توان نمود هيهات هيهات ! ؟ در اين مقام عقول كامله و ذوات قدسيه و حقايق مجرده قاصر و بعجز و ناتوانى معترفند ، براهين عقليه قاطعه و دلايل نقليه ساطعه بر امتناع ادراك كنه ذات اقدس از براى غير خود قايم است ، و به زودى به بسط تمام مذكور خواهد شد و كافى است در اين باب كلام معجز نظام خاتم انبياء « عليه التحية و الثناء : ما عرفناك حق معرفتك » يعنى نشناخته‌ايم ترا حق شناختنى ، و مراد از حق معرفت ، معرفت كنه ذات اقدس است ، و الا ، آن جناب اكمل عرفا بودند ، و سلسلهء\r\n\r\n","description":"","footnote":"","page_name":" 39 ","page_number":79},
  {"content":"\r\n\r\nجميع انبيا و اوليا ، و عرفا و حكما به آن ختمىمآب منتهى مىشود . پس ديدن او ظاهر در همه اشيا عبارتست از بودن هريك از اشياء گواه و دليل بوجوب وجود او ، و تبيان و برهان بر ربوبيت و عظمت او ، و مظهر و مجلا از براى صفات او ، و مرائى و مرءات از براى انوار جمال اويند ، آرى :\r\n [ ورابا 
  ] چشم معنا بين ، كه در طومار هرخارى * حديث حسن آن گل داستان در داستان بينى\r\nخليل‌آسا درا ، در آتش عشق و تماشا كن * كه خود را هرسر مو ، همچو شاخ ارغوان بينى \r\nو مجملا بينه و شواهد و ادله و براهين بر اين مقصد اعلى ، و مقصد اقصى ، از حد بيرون و از عدد افزونست ، چون منظور در وضع اين رساله اختصار است بسه برهان اختصار نمودم . اول برهانيست كه موقوف بر بطلان دور و تسلسل است تقريرش آنست كه : شكى و ريبى نيست كه از براى مفهوم موجود مصداقى متحقق و فردى ثابت است ، مصداق موجود من حيث انه موجود باقطع نظر از خصوصيات مصداقات محتمل است اينكه واجب باشد ، يا ممكن ، زيرا كه موجود اشتراكش معنويست ، و اين معنى بديهى است ، و به زودى در لمعات اثبات عينيت وجود در واجب الوجود بالذات نيز مبرهن خواهد شد ، پس مىگويم :\r\nآن مصداق موجود هرگاه واجب الوجود بالذاتست مطلوب ثابت مىشود ، و هرگاه واجب الوجود لذاته نيست ، لا محالة ممكن الوجود است ، زيرا كه موجود منحصر است بواجب الوجود و ممكن الوجود ، و برممتنع الوجود شامل نيست ، و هرممكنى محتاج است در وجود خود بموجدى و مرحجى ، چننانكه در لمعات سابقه ظاهر و هويدا گرديد و آن موجد يا واجب است و يا ممكن ، در صورت اول مطلوب ثابت است و در صورت دوم بموجد ديگر محتاج است ، اگر الى غير النهايه برود تسلسل است ، و اگر در مرتبه‌اى از مراتب برگردد دور است ، و محاليت هردو از لمعات سابقه معلوم گرديد ، پس بايد سلسله علل و مرجحات منتهى شوند بواجب الوجود بالذات تا دور و تسلسل لازم نيايد ، و اين معنى خلاف فرض است ، و با وجود اين مثبت مدعاست .\r\nدوم برهانى است كه موقوف بر بطلان دور و تسلسل نيست ، بلكه بطلان دور و تسلسل نيز از آن مستفاد مىشود ، و اين برهان از مخترعات محقق طوسى « قدس سره القدوسى » است كه در امور عامه كتاب تجريد در ابطال تسلسل ذكر فرموده‌اند ، و تقرير\r\n\r\n","description":"","footnote":"","page_name":" 40 ","page_number":80},
  {"content":"\r\n\r\nو تحقيق آن موقوف است بتمهيد سه مقدمه مقدمه اولى آنست كه در لمعات سابقه گذشت كه شىء تا واجب نشود موجود نمىتواند شد .\r\nدوم آنست كه تا همه انحاء عدم شىء مسدود و ممتنع نگردد ، واجب نمىشود و اين معنى از بديهياتست زيرا كه معنى وجوب ضرورت وجود و امتناع عدم است .\r\nسوم آنست كه سلسله ممكنات خواه متناهى باشد و خواه غير متناهى ، در حكم ممكن واحدند در جواز عدم و نيستى ، زيرا كه همه سلسله عبارت از انفس آحاد بالا سرند جواز عدم هريك مستلزم جواز عدم بر كل است ، بلكه عدم سلسله عبارت از اعدام آحاد است چنان كه وجود سلسله عبارت از وجود آحاد است ، و مجموع من حيث المجموع يعنى آحاد با هيئت اجتماعيه در خارج موجود و متحقق نيست ، بلكه از معدومات و ممتنعات خارجيه است ، زيرا كه هيئت از امور اعتباريه و معدومات خارجيه است ، چنان كه بعد از اين مبرهن و مبين خواهد شد ، و مركب از معدوم و غير معدوم معدوم است ، از اينجا ظاهر مىشود بطلان قول كسى كه مىگويد : چه مىشود كه بر هريك عدم جايز باشد و بر مجموع سلسله جايز نباشد ، علاوه بر اين كل سلسله واجب نيست به جهت اينكه مركب است ، و هرمركب محتاج و هرمحتاج ممكن است ، پس عدم او جايز مىباشد ، علاوه بر اينها ممكن از آنجهت كه ممكن است چه واحد چه متعدد ؛ چه متناهى و چه غير متناهى ؛ شيئيت و تقرر ندارد ، چگونه عدم بر او جايز نمىباشد ؟ و بعد از تذكر مقدمات مذكوره مىگويم : كه هيچيك از آحاد و سلسله ممكنات موجود نمىتواند شد مگر در صورتى كه وجود او واجب باشد به حكم مقدمه اولى ، و علت موجبه يا موجود است يا معدوم بالضروره معدوم علت موجبه موجود نمىتواند شد و اين معنى از اوايل بديهياتست .\r\n ذات نايافته از هستىبخش * كى تواند كه شود هستىبخش \r\nپس علت موجبه بايد موجود باشد و آن علت موجبه موجوده يا واجب است يا واجب نيست ، دوم محال است زيرا كه تا واجب نشود موجود نمىشود و گفتيم كه غير موجود علت موجود نمىتواند شد ، واجب يا واجب بالذات است و يا واجب بالغير ، ليكن واجب بالغير بدون اعتبار انتهاى او بواجب بالذات موجب نمىتواند شد ، زيرا كه وجوب در صورتى متحقق مىشود كه همه انحاء عدم معلول مسدود و ممتنع گردد به حكم مقدمه\r\n\r\n","description":"","footnote":"","page_name":" 41 ","page_number":81},
  {"content":"\r\n\r\nثانيه ، و بواجب بالغير همه انحاء عدم معلول مسدود و ممتنع نمىتواند شد ، خواه واحد باشد و خواه متعدد ، خواه متناهى باشد و خواه غير متناهى . زيرا كه از جمله انحاء عدم معلول عدم آن معلول است بانعدام علت او ، و بر همه علل اگرچه غير متناهى باشند بر تقدير انحصار سلسله در ممكنات عدم جايز است به حكم مقدمه ثالثه ، پس عدم معلول جايز مىباشد با عدم همه سلسله ، پس سلسله و هيچيك از آحاد سلسله واجب نمىباشند ، پس ممتنع الوجود مىباشند ، و حال آنكه مفروض اين است كه موجودند .\r\nپس بايد علت موجبه واجب بالذات باشد ، و به او سلسله منقطع مىگردد ، و واجب الوجود بالذات ثابت مىشود . و حاصل برهان آنست كه : هرگاه واجب الوجود بالذات موجود نباشد لازم مىآيد كه شيئى از اشياء موجود نباشد ، و عالم وجود بعالم عدم مبدل گردد و لازم بالضروره محال و بطلان او مستغنى از بينه و برهانست ، پس بايد واجب الوجود بالذات موجود باشد و اين معنى عين مدعا است .\r\n\r\nتنبيه \" [ تقرير برهان سوم بر واجب الوجود 
  ]\r\nاز تقرير اين برهان ، به اين نحو از بيان ، بطلان و محاليت تسلسل نيز ظاهر و عيان گرديد ، بطلان آن ، مستلزم بطلان دور است ، زيرا كه هردورى مستلزم تسلسل است چنان كه سابقا مذكور گرديد ، و بيانش نيز به نحوى از تفصيل گذشت .\r\nسوم برهانيست كه آن نيز ، موقوف بر بطلان دور و تسلسل نيست ، تقريرش آنست كه : هرگاه واجب الوجود بالذات متحقق نباشد لازم مىآيد ترجح بلا مرجح لازم فطرى الاستحاله و بديهى البطلان بلكه خلاف فرض و تناقض است ، چنان كه سابقا مذكور گرديد ، پس ملزوم نيز باطل خواهد بود ؛ بطلان آن نيز ، مستلزم وجود واجب الوجود بالذاتست . بيان ملازمه آنست كه از بطلان اولويت ذاتيه معلوم گرديد كه نسبت ذوات ممكنات وجود و عدم مساويست ، پس همچنانكه ترجح وجود ممكن بر عدم ممكن ، به اعتبار وجود مرجح خارجيست ترجح عدم ممكن بر وجود آن ممكن نيز باعتبار عدم مرجح خارجست از اينجاست كه گفته‌اند : وجود علت ، علت وجود ممكن ، و عدم علت وجود ممكن ، علت عدم ممكن است ، و بر تقدير عدم تحقق واجب الوجود بالذات ، سلسله\r\n\r\n","description":"","footnote":"","page_name":" 42 ","page_number":82},
  {"content":"\r\n\r\nممكنات خواه متناهى باشد و خواه غير متناهى ، نسبتش بوجود و عدم مساويست ، زيرا كه وجود سلسله عبارت از وجودات آحادست و آن را وجود عليحده متحقق نيست ، پس امكان سلسله ، عبارت از امكان آحاد است ؛ از اين جهت است كه مركب از موجودات متعدده ، مركب اعتبارى مىباشد ، و تركيب حقيقى كه مؤدى ، بوحدت حقيقيه باشد متصور نمىباشد مگر در صورتى كه اجزاى مركب ، موجود بوجود واحد باشند ، چنان كه وجدان صحيح به اين معنى شاهد است و در جاى خود نيز مبرهن و تحقيقش به نحوى از اختصار در لمعات اثبات بساطت حقه در واجب الوجود - جل اسمه - مذكور خواهد شد . پس هرگاه نسبت وجود و عدم بر هريك از اجزاى سلسله مساوى باشد ، نسبت وجود و عدم بر همهء سلسله كه عبارت از آحاد بالاسر است نيز مساوى خواهد بود ، و نيز سابقا محقق گرديد كه ممكن از آنجهت كه ممكن است تقرر و شيئيتى از براى آن ثابت نمىتواند شد ، پس ممكن را از آنجهت كه ممكن است حيثيت ذاتش عين حيثيّت استواى نسبت است بوجود و عدم ؛ تفاوتى متصور نمىباشد در اين باب اينكه واحد باشد يا متعدد ، متناهى باشد يا غير متناهى ، - متدبر باش كه خالى از دقتى و لطافتى نيست - و حال آنكه هرگاه از براى سلسله وجود عليحده نيز متحقق باشد ممكن الوجود خواهد بود نه واجب الوجود ، زيرا كه آن سلسله مركب از آحاد است و هرمركبى محتاج و هرمحتاجى ممكن است .\r\nپس هرگاه همه سلسله ، ممكن عليحده باشد ، نسبت آن بوجود و عدم نيز مساوى خواهد بود ، پس هرگاه واجب الوجود بالذات ، موجود و متحقق نباشد ، لازم آيد ترجح وجود سلسله بر عدم آن سلسله بدون مرجح ، و اين معنى ترجح بلا مرجح است ، و بالضرورة محال ، پس ناچار است از وجود مرجحى كه خارج باشد از سلسله جميع ممكنات ، و او واجب الوجود است .\r\nو اين برهان شريف به اين تقرير لطيف از ملهمات اين فقير و از خصايص اين وجيزه است و در كتب الهى و كلام به نظر قاصر اين فقير نرسيده است . مخفى نماناد كه از اين برهان قاطع و تبيان ساطع بطلان دور و تسلسل نيز مستفاد « 1 » مىشود چنان كه بر متأمل\r\n\r\n\r\n","description":"","footnote":"\r\n( 1 ) - اين برهان را كه برخى از محشين به « طريقة حسنة مخترعة للمؤلف العلامه الحكيم القدوسى نصير الدين الطوسى » تعبير نموده‌اند و اصل آن مبتنى است بر اين مسأله مهم و اصل اساسى كه شىء تا -\r\n","page_name":" 43 ","page_number":83},
  {"content":"\r\n\r\nو متدبر ظاهر و عيانست « الحمد للّه ملهم انوار العلوم و الحقايق » .\r\n\r\nفصل دوم [ در اثبات عينيت وجود است در واجب الوجود 
  ]\r\nدر اثبات عينيت وجود است در واجب الوجود - جل اسمه - به اين معنى كه حقيقت واجب الوجود ، وجود صرف است و او را ماهيتى از ماهيات متحقق بلكه متصور نميتواند شد ، بيان اين مسألهء شريفهء ربوبيه و اين عقيدهء حقهء الهيه موقوفست بر تمهيد و تحقيق لمعاتى .\r\n\r\nلمعة \" الهية \"\r\nبر ضماير ارباب انظار مخفى نماناد كه لفظ وجود مرادف ثبوتست و تعبير از آن در زبان فارسيان بلفظ - هستى - است و مقابل وجود ، عدم است و تعبير از آن در همان\r\n\r\n\r\n","description":"","footnote":"\r\n- ممتنع العدم و واجب الوجود نشود موجود نگردد ، و از آنجا كه در كليهء ماهيات امكانى جواز عدم تحقق دارد و تا ممكن ، متكى بموجودى كه عدمش بالذات ممتنع ، و وجودش بالذات واجب باشد نباشد ، موجود نشود ، در صورت عدم وجود واجب بالذات ، بايد سلسله امكانى از اصل موجود نگردد چه آنكه در ممكن احتمال عدم باقى است و اصل عليت و معلوليت براساس ضرورت و وجوب استوار است ، علامه حلى برهان را بسيار سست تقرير نموده و باهميت آن متوجه نفرموده است و حكيم شارح علامه آخوند ملا عبد الرزاق آن را عالى تقرير فرموده و بعضى از محشين نيز گفته‌اند اين برهان به صورت ديگر در كتاب بهمنيار تلميذ شيخ اعظم موجود است و مؤلف محقق آخوند ملا عبد اللّه به صورتى شبيه آنچه كه بزرگترين و محقق‌ترين شارحان تجريد صاحب شوارق بيان كرده است تقرير نموده است از اين برهان يكى بطلان تسلسل اثبات مىشود و ديگرى مسأله‌يى اساسىتر على ما ذكره استادنا النحرير افضل الحكماء المعاصرين المترقى بدرجة الحق و اليقين سندى فى المعارف الالهية - آقا ميرزا ابو الحسن قزوينى - ادام اللّه ظله - فى حواشيه - استفاده مىشود و آن مطلب آنست كه بنابراين قاعده مقرره ممكن صلاحيت عليت و افاضهء وجود و ايجاد ندارد و منبع ايجاد بايد بوجه من الوجوه داراى جهت عدمى نباشد كما ذكره الاستاد و ما ذكرناه مفصلا فى حواشينا على كتاب المشاعر ( لمحرره جلال الدين الموسوى الآشتيانى ) .\r\n","page_name":" 44 ","page_number":84},
  {"content":"\r\n\r\nزبان بلفظ ( نيستى ) است و اين دو معنى در حد نفس خود متناقضان و متنافيانند ، بلكه مطلق تنافى و تقابل در ميانهء اشيا ، بتقابل هستى و نيستى برمىگردد چنان كه بأدنى تأمل ظاهر و منكشف مىشود ، و هريك از اين دو معنى بديهى التصورند به اين معنى كه هرصاحب شعورى معنى هستى و نيستى را مىفهمد و اين دو معنى در ذهن او حاصل مىباشند بى آنكه محتاج به نظر و فكر باشد ، و منكر اين معنى از جمله طايفه سوفسطائيه است كه انكار بديهيات مىكردند و مىگفتند كه آتش مثلا گرم نيست و ايشان را به آتش مىانداختند در حال سوختن از ايشان مىپرسيدند كه آتش گرم است مىگفتند گرم نيست ، و امثال اين جماعت از حقايق معارف و معارف حقايق عاريند و بحسب اصل فطرت و جبلت قاصر و ناقصند « و من لم يجعل اللّه له نورا فما له من نور » .\r\n\r\nلمعة \" الهية \" [ اشتراك معنوى وجود و احكام مترتب بر آن 
  ]\r\nبدانكه هريك از اين دو معنى مشتركند در ميانه وجودات و عدمات بلكه در ميانه موجودات و معدومات باشتراك معنوى نه باشتراك لفظى ، و مراد از اشتراك معنوى آنست كه لفظ را يك معنى باشد و آن را مصاديق و افراد متكثره باشد . مثلا انسان يك معنى دارد و او را افراد بسيار و اشخاص بيشمار متحقق است ، لهذا اشتراكش در ميانه افراد و اشخاص خود معنويست . و مراد از اشتراك لفظى در اين مقام آنست كه لفظ را معانى متعدده باشد خواه كلى باشند و خواه جزئى ، يا بعضى كلى باشد و بعضى جزئى ، و اين معنى يعنى اينكه وجود و عدم يكمعنى دارند و مشتركند باشتراك معنوى ، در نزد عقل سليم و ذهن مستقيم از جمله بديهياتست . اگرچه اين معنى در عدم اجلى و اظهر است زيرا كه افراد و مصداقات عدم اعتباريه بحته و اضافيه صرفه بلكه ذوات تقديريه مىباشند و تمايز آنها باعتبار اضافه بسوى ملكات و وجوداتست ، از اينجاست كه گفته‌اند : لا تمايز بين الاعدام اى بما هى اعدام . يعنى تمايز و جدائى نيست در ميانه عدمها از آنجهت كه عدمند ، بخلاف وجود ، زيرا كه مقتضاى فحص و برهان و مؤداى تحقيق و بيان آنست كه از براى وجود مصاديق عينيه و حقايق خارجيه مىباشد ، چنان‌كه به زودى مبرهن و مبين خواهد شد . از اين جهت است كه نزاعى و خلافى واقع\r\n\r\n","description":"","footnote":"","page_name":" 45 ","page_number":85},
  {"content":"\r\n\r\nنيست در اينكه عدم مشترك معنويست ، و نزاع در وجود واقع و متحقق است و آن نزاع اينست كه طايفه اشعريه از متكلمين توهم نموده‌اند كه وجود معانى متعدده دارد و اشتراك در ميانه آنها به مجرد اتفاق در لفظ وجود است ، و گفته‌اند كه وجود هرماهيتى عين آن ماهيت است به اين معنى كه وجود انسان بعينه معنى انسانست ، حتى اينكه وجود انسان و لفظ انسان را دو لفظ مترادف ميدانند ، پس در نزد ايشان تعدد معانى وجود ، بعدد ماهياتست ، لهذا ناچارم از ذكر بعضى از شواهد و منبّهاتى كه نقاب اختفا و احتجاب از چهره شاهد اين مدعى بردارد تا بعضى از طلاب علوم حقيقيه و معارف يقينيه را مجال احتمال آن توهم فاسد و مقام تجويز آن خيال باطل نماند .\r\nشاهد اول آنست كه هرگاه وجود مشترك معنوى نباشد هرآينه ممتنع مىباشد جزم بوجود در نزد تردد در خصوصيات ماهيات ، ليكن لازم باطل است پس ملزوم نيز باطل خواهد بود . بيان ملازمه آنست كه بر تقدير عدم اشتراك معنوى وجود يا انفس خصوصيات است يا اختصاص به آن خصوصيات دارد ، در صورت اول ظاهرست كه تردد در خصوصيات ، عين تردد در وجود است ، و در صورت دوم بالضروره « 1 » تردد ،\r\n\r\n\r\n","description":"","footnote":"\r\n( 1 ) - اما در صورت علم باختصاص ، پس مطلب در نهايت انكشافست ، و اما در صورت شك باختصاص پس معلل كرده است والد علامه آن را در حواشى كه جسته جسته بر شوارق نوشته‌اند باينكه تردد در شىء منفك نمىشود از تردد در آنچه محتمل است اختصاص او به آن شىء ، و الا لازم مىآيد عدم احتمال اختصاص ، چنان كه فرموده‌اند : لأن التردد فى شىء لا ينفك عن التردد فيما احتمل اختصاصه له ، و الا يلزم عدم احتمال اختصاصه له كما يظهر بالتأمل . و اين تعليل به ظاهر عليل است زيرا كه با صورت احتمال اختصاص علم ببقاء خاص و تردد در ذى الخاصه جمع مىشود مثل آنكه كسى شك كند در اختصاص مشى به حيوان و شبحى ماشى از دور مشاهده كند و نداند كه حيوانست يا غير حيوان ، پس اين شخص در اين صورت با تردد در حيوانيت عالم بمشى است و اختصاص نيز محتمل است و اين معنى كمال وضوح دارد بدون آنكه بتأملى محتاج باشد پس بهتر آنست كه گفته شود در صورت اشتراك لفظى تردد در خصوصيات مستلزم تردد در وجود است زيرا كه مفهوم از وجود در هرماهيت معنى ديگر است و اين معنى كمال وضوح دارد . على الطهرانى عفى عنه .\r\n","page_name":" 46 ","page_number":86},
  {"content":"\r\n\r\nدر ملزومات و مختصات ، مستلزم تردد ، در لوازم و خواص است . مثلا تردد در انسانيت مستلزم تردد در ضاحكيت و كاتبيت بالقوه است ، و بيان بطلان لازم آنست كه هرگاه سياهى از دور به‌بينيم جزم و يقين مىكنيم كه موجود است ، و ليكن تردد ميكنيم كه انسانست يا درخت است يا غير آن ، و از بيناتست كه مجزوم به - غير متردد فيه است ، و احتمال اينكه مجزوم به ، معنى مسمى بلفظ وجود است ، و اين معنى در صورت اشتراك لفظى و عينيت نيز صحيح است ، مدفوع است باينكه جزم و يقين بموجوديت و هستى حاصل است در صورت مذكور ، و اصلا معنى مسمى بخاطر نمىآيد .\r\nشاهد دوم آنست كه وجود منقسم مىشود بوجود واجب و وجود ممكن ، و وجود ممكن منقسم مىشود بوجود جوهر و وجود عرض ، و وجود جوهر منقسم مىشود به وجودات اجناس ، و اجناس بانواع ، و انواع باصناف ، و اصناف به اشخاص ، و وجود عرض منقسم مىشود بوجودات اجناس و هكذا الى وجودات الاشخاص و مورد قسمت بايد مشترك باشد در ميانهء اقسام باشتراك معنوى ، و الا لازم مىآيد انقسام شىء بسوى خود و غير خود ، و آن - بديهى البطلانست ، و احتمال اينكه مورد قسمت مفهوم مسمى باشد مدفوع است به آنچه كه مذكور شد در جواب ايراد در شاهد اول .\r\nشاهد سوم آنست كه هرگاه شاعرى لفظ موجود را قافيه همه ابيات قصيده قرار دهد همه‌كس در نظر اول بلا تأمل حكم مىكند باينكه قافيه مكرر است ، بخلاف اينكه هرگاه بگرداند قافيه را لفظ عين كه معانى متعدده دارد و هرگاه وحدت معنى وجود از جمله بديهيات و فطريات و از جمله معانى مركوزه در همه خواطر نبود ، چگونه فرق در ميانه لفظ عين و لفظ موجود مىگذاشتند . وجوه ديگر نيز بر اين مدعا شاهدند و ليكن چون اصل دعوى از بديهياتست به اين سه وجه اكتفا نمودم .\r\n\r\nلمعة \" الهية \" [ در زيادتى وجود بر مفاهيم ماهويه 
  ]\r\nبدانكه وجود زايد است بر ماهيات به اين معنى كه نه عين ماهيات است و نه جزء آنها\r\nاما مطلب اول پس مىگويم : بعد از آنكه محقق شد كه وجود يكمعنى دارد ، اگر مراد آنست كه آن معنى عين همه ماهياتست بحسب معنى و مفهوم ، چنان كه مذكور شد\r\n\r\n","description":"","footnote":"","page_name":" 47 ","page_number":87},
  {"content":"\r\n\r\nپس بطلان آن ، مشاهد و عيانست ، و اگر مراد اينست كه عين بعضى ماهياتست ، سؤال مىكنم كه آن معنى خود معنى و مفهوم وجود است ، پس برمىگردد به اين كه معنى وجود ماهيتى از ماهياتست و نفس خودش است . مىگويم البته چنين است و چگونه مىشود كه شىء غير نفس خود باشد ، منتهاى مطلب آنست كه بر معنى وجود ماهيت اطلاق كرده‌اند « و لا مشاحة فى الاصطلاح » و اينكه گفته‌اند كه وجود زايد بر ماهياتست ، مراد غير نفس معنى وجود است و يا غير معنى وجود است ؟ مىگويم پس برمىگردد باينكه وجود عين ماهيتى است كه معنى آن ماهيت غير معنى وجود است ، و اين معنى تناقض و غير معقول است . اخذ كن اين دليل را و ترك كن آنچه را كه در اين مقام گفته‌اند ، زيرا كه همه آنها از اثبات سلب كلى قاصرند از اينجهت است كه محقق لاهيجى بعد از آنكه تزييف نموده‌اند ادله اين مسأله را گفته‌اند كه حق اينست كه اصل دعوى بديهى است و اين ادله از جمله منبهات « 1 » و شواهدند ، پس عدم تماميت آنها مضر نيست ، چنان كه تصريح كرده است به او محقق تفتازانى در شرح مقاصد و غير او از ساير محققين . تمام شد ترجمه كلام آن محقق .\r\nحق اينست كه اصل مطلب بعد از آنكه ثابت شد كه وجود يك معنى دارد از اوايل بديهياتست و منكرش قايل بتناقض است و يا قايلست بچيزيكه موجب خنده اطفال و صبيان و مورد سخريه و استهزاست و معنى عينيت وجود در واجب الوجود و يا عينيت هرماهيتى با - وجود در خارج معنى ديگر است و بعد از اين كيفيت آن معنى ببسط تمام محقق و مبرهن خواهد شد .\r\n\r\n\r\n","description":"","footnote":"\r\n( 1 ) - از ابطال اولويت و ساير لمعات سابقه ، امكان بمعنى تساوى كه منافى بود با ضرورت ذاتيه هنوز ثابت نشده است ، بلى تساوى نسبت كه منافيست با ضرورت ازليه ثابتست ، و مناط و مبنى در استدلال معنى اولست نه دوم ، پس كسى را مىرسد كه بگويد چه ضرر دارد كه اولويتى در ماهيات نسبت بوجود نباشد ، و ماهيات در لا اقتضاى محض باشند ، ليكن وجود عين آن ماهيات يا جزء آنها بود ، چنان كه بنا بر اصالت وجود اقتضائى در حقايق وجوديه نسبت بموجوديت آن حقايق نيست با آنكه وجود در مرتبهء ذوات آنهاست پس امكان بمعنى تساوى چنان كه مناط استدلالست موقوف بابطال مذهب اشعريست . - تدبر كن - على الطهرانى عفى عنه .\r\n","page_name":" 48 ","page_number":88},
  {"content":"\r\n\r\nاما مطلب دوم يعنى اينكه وجود جزء ماهيتى از ماهيات نيست ، پس مىگويم وجود جزء حقيقت واجب الوجود بالذات نمىتواند شد ، و الا تركيب در ذات او محقق مىشود ، و محاليت آن بعد از اين مبرهن و مبين خواهد شد ، و جزء ماهيات امكانيه نيز نمىتواند شد ، زيرا كه در لمعات سابقه مذكور شد كه نسبت ماهيات امكانيه بوجود و عدم مساويست ، و هرگاه وجود جزء آن ماهيات باشد لازم مىآيد كه نسبت وجود بماهيات بعنوان ضرورت وجوب باشد ، و نسبت عدم به آنها بعنوان استحاله و امتناع ، زيرا كه ثبوت جزء از براى كل از آنجهت كه كل است ، بضرورت و وجوب است و اين معنى از جمله ضرورياتست ، و از اينجا است كه گفته‌اند : ثبوت جزء از براى كل بايد بين الثبوت باشد « 1 » بحسب وجود ذهنى ، يعنى محتاج بواسطه در اثبات نباشد ، زيرا كه تعقل كل بعد از تعقل اجزاء است ، پس در نزد تعقل كل بايد اجزاء متعقل باشند و محتاج بواسطهء در اثبات نباشند ، و الا لازم مىآيد كه كل متعقل نباشد و بايد غنى و بىنياز باشند از علت بحسب وجود خارجى ، يعنى محتاج بواسطه در ثبوت نباشند زيرا كه تحقق كل در خارج بعد از تعقل اجزا است ، پس در نزد تحقق كل بايد اجزاء متحقق باشند ، و محتاج بواسطه در ثبوت نباشند ، و الا لازم مىآيد كه كل متحقق نباشد و يا تحصيل حاصل ، حاصل آيد باز اخذ كن اين برهان لطيف را كه مثل برهان سابق از خواص اين رساله و از ملهمات اين فقير است و ترك كن آنچه را كه در كتب مذكور و داير است كه از اثبات كليت دعوى قاصرند .\r\n\r\nتنبيه \" لطيف \"\r\nبدانكه همچنانكه از دليل مذكور نفى جزئيت وجود در همه ماهيات لازم مىآيد ، نفى عينيت او نيز لازم مىآيد در ماهيات امكانيه ، زيرا كه ثبوت شىء از براى نفس خود بضرورت و وجوبست ، و الا لازم مىآيد جواز سلب شىء از نفس ، و آن فطرى الاستحاله\r\n\r\n\r\n","description":"","footnote":"\r\n( 1 ) - اين ضرورت ذاتيه مستلزم ضرورت ازليه است بمعونت مقدمهء خارجيه ، زيرا كه سنخ معانى و مفاهيم متعلق جعل جاعل بالذات واقع نمىشوند و افراد حقيقيه از وجود در نزد اشعرى محقق نيست چنان كه ظاهر است متفطن باش ، على الطهرانى عفى عنه .\r\n","page_name":" 49 ","page_number":89},
  {"content":"\r\n\r\nو بديهى البطلانست ، و اما نفى عينيت معنى عام وجود در واجب الوجود بالذات ، پس او از جمله بيناتست زيرا كه آن از جمله اعتباريات و انتزاعياتست چنان كه مبين خواهد گرديد چگونه امر اعتبارى انتزاعى حقيقت مبدأ موجودات خارجيه و منشأ هويات عينيه و انيات حقيقيه مىتواند شد ، و عينيت وجود در واجب الوجود معنى ديگر دارد و به زودى گوشزد اسماع عقول ارباب دانش و اصحاب بينش خواهد گرديد .\r\n\r\nاوهام \" مضلة \" و انوار مشرقة \" [ جواب استدلال قائلان بعينيت وجود ، در ماهيات 
  ]\r\nاستدلال كرده‌اند باينكه اتفاقى است كه وجود ، جزء ماهيات نيست ، و اگر عين آنها نيز نباشد عارض ماهيات و قايم بماهيات خواهد بود ، و قيام وجود بر ماهيت فرع وجود ماهيت است . زيرا كه از مسلمات بلكه بديهياتست كه ثبوت شىء از براى شىء فرع ثبوت مثبت له است ؛ اگر ثبوت دوم غير ثبوت اول باشد ، و هكذا الى غير النهايه برود تسلسل ، و الا دور لازم مىآيد .\r\nجواب اين استدلال اولا آنست كه وجود ماهيت ، ثبوت ماهيت است نه ثبوت شىء از براى ماهيت ، پس قاعده فرعيت در ميانهء وجود و ماهيت جارى و متحقق نيست .\r\nثانيا اينكه مستدل فرق نگذاشته است در ميانهء زيادتى در نزد ملاحظه از عقل ، و عروض در نزد تعمل و اعتبار از ذهن ، و در ميانه زيادتى در خارج و عروض بحسب عين ، دور يا تسلسل در صورت دوم لازم مىآيد نه در صورت اول ، و مراد از زيادتى وجود در اين مقام اولست نه دوم ، چنان كه از تحرير محل نزاع معلوم گرديد .\r\nتوضيح جواب آنست كه : مفهوم وجود و مصداقات عينيه او بنا بر اصالت وجود با ماهيات عينيت دارند ، و تحقيق او در لمعه آينده مذكور خواهد شد . پس در خارج در ميانه ماهيت و وجود مغايرتى و تميزى ثابت نيست تا ثبوت شىء از براى شىء باشد و زيادتى وجود بر ماهيت بحسب معنى و مفهوم در نزد عقل و بحسب تعمل از عقل است پس اگرچه در نزد عقل مغايرت در ميانه ماهيت و وجود ثابت است و ثبوت شىء از براى\r\n\r\n","description":"","footnote":"","page_name":" 50 ","page_number":90},
  {"content":"\r\n\r\nشىء متحقق است ، و ليكن بانقطاع اعتبار معتبر منقطع مىشود . ملخص « 1 » جواب اختيار شق اول و منع لزوم تسلسل است .\r\n\r\nلمعة \" الهية \" [ تحرير محل نزاع در اصالت وجود و بيان آنكه مورد نزاع در وجود ، چيست ؟ 
  ]\r\nبدان اى طالب انوار علميه و معارف يقينيه كه نزاعى نيست در نزد كسانى كه از براى وجود معنى عام ثابت كرده‌اند در اينكه از براى معنى وجود افراد اعتباريه و مصداقات اضافيه متحقق است ، و افراد اعتباريه و اضافيه عبارتست از افراديكه به مجرد اعتبار عقل حاصل آيند ، و به مجرد اضافه آن معنى بسوى ماهيات ثابت شوند ، مثلا وجود منسوب به انسان يكفرد از افراد وجود است ، و وجود منسوب به آسمان فرد ديگر است و همچنين وجود سياهى فردى و وجود سفيدى فرد ديگر است ، و هرمعنى كه اضافه شود بسوى امور متعدده بتعدد مضاف اليه متعدد مىشود ، و اين معنى بسيار ظاهرست .\r\nو ليكن نزاعى واقع است در ميانه ايشان « 2 » در اينكه از براى وجود به غير از اين افراد كه\r\n\r\n\r\n","description":"","footnote":"\r\n( 1 ) - منظور از ملخص جزء اخير جواب است كه بعد از جميع منوع اخذ كرده مىشود و به او جواب تمام مىشود و اگرچه او خود نيز مشتمل بر معنى بود و ترتيب منوع در اين جواب به اين نهج است كه گفته مىشود اولا قيامى در ميانه ماهيت و وجود در صورت زيادتى وجود مسلم نيست بر فرض تسليم قيام خارجى ممنوع است و قدر مسلم قيام عقلى است و در اين صورت شق اول از شقين اخذ كرده مىشود يعنى گفته مىشود كه وجود ثانى غير وجود اول است و لزوم تسلسل مستحيل ممنوع است . على الطهرانى عفى عنه .\r\n( 2 ) - خلاف در اصالت وجود و ماهيت در دو موضع واقع شده است ، يكى آنكه آيا معناى وجود و هستى بدون تحليل عقلى و اضافه بماهيت داراى فردى است جدا و متميز از ماهيت و مباين با سنخ ماهيات ، و يا آنكه فرد وجود منحصر است بحصص وجودى كه از اضافهء بماهيتى از ماهيات متحقق مىشود چنانچه برخى از اهل كلام گفته‌اند : وجود فردى غير از حصص متميز از ناحيهء اضافهء بماهيت متعدد ندارد . در صورتى كه از براى وجود افرادى واقعى مقابل ماهيات و مباين با ماهيات و متميز از ماهيات تعقل شود كما هو الحق ، در اين صورت وجود در خارج آيا داراى افراد بالذاتست و اثر بر وجود\r\n","page_name":" 51 ","page_number":91},
  {"content":"\r\n\r\nباضافه حاصل مىشوند افراد نفس الامريه و مصداقات واقعيه خارجيه متحقق است يا نه ؟ و مراد از افراد نفس الامريه آنست كه اعتبار معتبر را در افراد بودن آن افراد دخلى نباشد و تكثر آن افراد و مصداقات بحسب اصل واقع و حاق نفس الامر باشد .\r\nو بعبارت ديگر و تقرير واضحتر آنست كه : از براى وجود افرادى متحقق است كه با نفس خود و در حد ذوات خويش متحقق و موجود باشند بحيثيتى كه موجوديت و تحقق در مرتبه ذوات آنها متحقق باشد و در حد انفس خود بدون اعتبار و انضمام امر ديگر محكوم عليه و مصداق و منتزع منه معنى موجود باشند و منشأ آثار خارجيه و احكام واقعيه شوند ، يا اينكه او را حقيقتى نيست مگر اين معنى عام تصورى و افراد و مصداقات اعتباريه آن‌كه به مجرد اضافه حاصل مىشوند و آن را اصلا موجوديت و خارجيت محقق نيست ، و تحقق و تحصل آن ثابت نيست مگر در نزد عقل و از معانى اعتباريه و مفهومات انتزاعيه و معقولات ثانويه است و از ماهيات اشياء منتزع مىشود بالذات چنان كه در واجب الوجود بالذاتست ، و يا بعد از جعل از جاعل بالذات بجعل بسيطى چنان كه در ماهيات ممكناتست ؟ جمهور متكلمين و اشراقيين از حكما بر اعتباريت و انتزاعيت وجودند و مشائين از حكما و محققين از عرفا بر اصالت و عينيت وجودند .\r\n\r\nتفريع \" ربوبى \"\r\nبر اين نزاع و خلاف مترتب و متفرعست اينكه حقيقت واجب الوجود « جل اسمه » از سنخ وجود است يا از سنخ ماهيت ؟ وجود صرف است يا معروض معنى عام وجود است ؟ و الا كسى كه او را اندك شعورى و تميزى باشد و بأدنى پايهء انسانيت پا گذاشته\r\n\r\n\r\n","description":"","footnote":"\r\n- مترتب مىشود و ماهيات بالعرض و به تبع وجود موجودند و يا آنكه افراد وجود در تحقق و مبدئيت اثر تابع ماهيات ميباشند اهل تحقيق از متكلمان و محققان از حكماى مشائيه و متالهين وجود را منحصر بحصص مضافهء بماهيات نمىدانند و بعضى از متكلمان بر آنند كه حقيقت وجود همان حصص مضافه‌اند آنهايى كه براى وجود فرد جدا از اضافه بحصص قائلند اختلاف دارند در اينكه فرد بالذات اختصاص بكدام يك دارد . پس تشاجر در مسألهء وجود و تحقق آن در دو موضع واقع شده است ( سيد جلال الدين آشتيانى ) .\r\n","page_name":" 52 ","page_number":92},
  {"content":"\r\n\r\nباشد نمىگويد كه حقيقت واجب الوجود كه مبدأ موجودات خارجيه و انيات حقيقيه و منشأ حقايق عينيه و هويات شخصيه است معنى عام وجود يا فردى از افراد اعتباريه و حصص اضافيهء آن مىباشد ، بلكه اين معنى عام و افراد اضافيه زايدند « 1 » بر كل در نزد كل بحسب عقل در نزد محققين و در خارج در نزد جمهور متكلمين . بلى صدر محققين « قدس سره » در مباحث علت و معلول از امور عامه اسفار اربعه گفته است كه : جماعتى از جهال متصوفه توهم نموده‌اند كه مفهوم وجود مطلق ، حقيقت واجب الوجود است ، و اين مذهب سخيفترين مذاهب و آراست و صاحب او بىسر و بىپا است ، و از سلك ارباب دانش و اصحاب بينش بيرونست . سبحان اللّه عقل شريف انسانى به اين پايه از پستى مىرسيده است كه از براى خود فعليت و شخصيت و هويت و انيت و موجوديت و اصالت ثابت كند و مبدأ حقايق متأصله عينيه را امر اعتبارى انتزاعى و معنى ابهامى عمومى بداند « عصمنا اللّه و اخواننا المؤمنين عن هذه الآراء الفاسدة و العقايد الباطلة به حق خاتم درجات النبوة و الولاية و آله حاوى مراتب القرب و العصمة » .\r\n\r\nتحقيق \" عرشى \" و تحقيق \" ملكوتى \"\r\nحق حقيق و مقتضاى براهين عقلية و معارف يقينيه در اين مسأله شريفه و لمعه لطيفه كه ركن ركين ، و اصل و اصيل مسايل الهيه و مطالب ربوبيه است ، مذهب و معتقد حكماء مشائين است ، و ليكن بنحو ادق و اتم از آنچه كه از ايشان شهرت يافته است . بيانش بنهجى كه رفع ظلمات شكوك و اوهام نمايد موقوفست بر تمهيد مقدمه‌يى و آن مقدمه اينست كه لفظ ماهيت بر دو معنى گفته مىشود ، يكى عامست ، و ديگرى خاص .\r\n\r\n\r\n","description":"","footnote":"\r\n( 1 ) - زيادتى وجود عام بحسب خارج به ظاهر با اعتباريت آن به آن معنى كه والد علامه « قدس سره » بيان فرموده‌اند منافى است ، لكن منظور از زياد بودن وجود اتصاف بحسب خارج است و اتصاف مستلزم خارجيت صفت نيست ، چنان كه در معقولات ثانيه كه در فن كلى استعمال مىشود به اين نهج است و چون اين قسم از زيادتى نيز مستلزم تقرر ماهيت است بحسب خارج قبل از وجود زيرا كه منشأ انتزاع شىء در هرظرف البته مقدم بر آن شىء است لهذا محققين نفى اين قسم از زيادتى نيز نموده‌اند و وجود را بحسب عقل بر ماهيت زايد دانسته‌اند متفطن باش ، على الطهرانى عفى عنه .\r\n","page_name":" 53 ","page_number":93},
  {"content":"\r\n\r\nاما اول پس گفته‌اند در تعريف آن‌كه : « الماهية ما به الشىء هو هو » يعنى ماهيت چيزيست كه به آن ، آنچيز ، آنچيز است . مثلا ماهيت انسان چيزيست كه به آن ، انسان انسانست و آن حيوان ناطق است ، و اين معنى شامل حقايق وجوديه نيز هست . مثلا بر حقيقت وجود صرف كه حقيقت واجب الوجود است در نزد محققين از حكما و متكلمين صادق است كه آنچيزيست كه به او واجب الوجود واجب الوجود است .\r\nاما دوم پس گفته‌اند در تعريف ماهيت : « الماهية ما يقال فى جواب ما هو » يعنى ماهيت چيزيست كه گفته شود در جواب سؤال از شىء بما هو . مثلا حيوان ناطق ماهيت انسان است ، زيرا كه هرگاه سؤال كنند از انسان بما هو و بگويند : الانسان ما هو ؟ يعنى انسان چه چيز است ، جواب حيوان ناطق است و اين معنى شامل حقايق وجوديه نيست ، زيرا كه مقصود از سؤال بما هو حصول مشتركه آن شىء است در نزد عقل ، و حقايق وجوديه در ذهن حاصل نمىشوند ، و الا لازم مىآيد انقلاب حقايق وجوديه ، بيانش آنست كه اشاره اجماليه نمودم و به زودى بتفصيل مبين و مبرهن خواهد شد كه حقايق وجوديه هويات خارجيه ، و انيات صرفه و اشخاص عينيه‌اند بحيثيتى كه خارجيت و عينيت عين ذوات و نفس حقايق آن وجودات است ، پس هرگاه در ذهن حاصل شوند خارجيت منقلب بذهنيت و عينيت منصرف بظليت خواهد شد ، انقلاب حقايق و انخلاع شىء از ذات و ذاتى خود بديهى الاستحاله و ظاهر الامتناع است ، و غالب در استعمال ماهيت همين معناست از اينجا است كه گفته مىشود : الشىء اما ماهية و اما وجود . و وجود را در مقابل ماهيت و ماهيت را در مقابل وجود مىاندازند ، و ماهيت به اين معنى است كه نسبت بموجوديت و معدوميت و هستى و نيستى و كليت و جزئيت و خارجيت و ذهنيت مساويست ، و هيچ‌يك از مذكورات در مرتبهء ذاتش معتبر نيست . لهذا گاهى متصف بموجوديت و كليت و ذهنيت ، و گاهى بمقابل مذكورات موصوف مىشود ، و اگر در مرتبه ذاتش بيكى از مذكورات متصف باشد بمقابل آن متصف نمىتواند شد ، و الا اجتماع متنافيين لازم مىآيد . بعد از تمهيد اين مقدمه مىگويم : كه هرگاه از براى وجود حقايق عينيه و مصداقات خارجيه نباشد كه با نفس خود و به خودى خود متحقق و موجود باشند و منحصر باشد به آن معنى عام و افراد اضافيه ، و اعتباريه آن ، لازم مىآيد كه شيئى از اشياء متحقق و موجود نباشد ، محاليت و امتناع لازم مشاهد و عيان و مستغنى\r\n\r\n","description":"","footnote":"","page_name":" 54 ","page_number":94},
  {"content":"\r\n\r\nاز بينه و برهانست . بيان ملازمه آنست كه در مقدمه ممهده مذكور شد كه ماهيت در حد نفس خود نه موجود است و نه معدوم بلكه نسبتش بهردو در حد سوائيت است ، زيرا كه كلام در ماهيت بمعنى دوم است كه در مقابل وجود گفته مىشود نه بمعنى اول كه شامل وجود نيز مىباشد ، و الا نزاع مرتفع و خلاف از ميانه برداشته خواهد شد ، چنان كه بر متأمل متفطن مخفى « 1 » و مستور نيست ، پس هرگاه از براى وجود ، حقايق خارجيه نباشد كه به خودى خود متحقق و موجود باشند و منحصر باشد به آن معنى عام و افراد اعتباريه ، وجود نيز در حد نفس خود معدوم و يا نه موجود و نه معدوم خواهد بود زيرا مفروض اينست كه آن معنى عام و افراد اضافيه آن ، و از جمله اعتبارياتست و احدى را نيز در اين مسأله خلافى و نزاعى نيست ، و هردو معنى كه هيچيك متحقق و موجود نباشند و عينيت و خارجيت از براى آنها ثابت و متحقق نباشد انضمام آنها مفيد موجوديت و اجتماع آنها مفيض عينيت و ازدواج آنها مولد خارجيت نمىتواند شد .\r\n ذات نايافته از هستىبخش * كى تواند كه شود هستىبخش \r\n\r\n[ اقامهء برهان بر اصالت وجود 
  ]\r\nتوضيح و تنقيح ملازمه آنست كه هرگاه ماهيت - به شرط لا - اخذ كرده باشد معدوم خواهد بود ، و هرگاه - لا به شرط - اخذ كرده شود نه موجود و نه معدوم باشد ، مفروض اينست كه وجود منحصر به اين امر اعتباريست و آن را نيز عينيت و خارجيت متحقق نيست ، پس او نيز معدوم يا نه موجود و نه معدوم خواهد بود ، بااينكه انضمام معدوم بمعدوم و ثبوت معدوم از براى معدوم و هم‌چنين انضمام نه موجود و نه معدوم با نه موجود و نه معدوم و ثبوت يكى از آنها از براى ديگرى از آنجهت كه نه معدوم و نه موجود ميباشند متصور و متعقل نيست ، اگر مؤكد معدوميت و يا نه معدوميت ، و نه موجوديت نباشد ، مفيد موجوديت و تحقق نخواهد بود . سبحان اللّه چگونه عاقلى كجا مانده فاضل تجويز مىكند كه از ضم نيست « 2 » به نيست ، هست حاصل آيد ، و از انضمام لا شىء ، بلا شىء ،\r\n\r\n\r\n","description":"","footnote":"\r\n( 1 ) - زيرا كه در اين صورت هيچيك از دو فرقه نافى كلام ديگرى نيست ، على الطهرانى عفى عنه .\r\n( 2 ) - مخفى نماناد لطف اين عبارت و دقت اين كلمات متفطن باش . منه\r\n","page_name":" 55 ","page_number":95},
  {"content":"\r\n\r\nشىء ، ثابت شود ، و از ازدواج نه موجود و نه معدوم موجود متولد گردد « اطف السراج فقد طلع الصبح » پس محقق شد كه از براى وجود حقايق عينيه و افراد خارجيه ثابتست كه به خودى خود متحققند و موجوديت و تحقق در مرتبهء ذوات آن افراد و حقايق ، محقق است و ماهيات اشيا به آنها موجود و متحقق و ثابت و كاينند و آنها را وراى موجوديت وجودات موجوديتى متحقق نيست ، از اينجا است كه گفته‌اند : الماهية ما شمت رايحة الوجود . يعنى ماهيت بو نكرده است رايحهء وجود را ، يعنى نظر بذوات خود موجوديت ندارند ، و موجوديت آنها به تبعيت و بالعرض موجوديت وجود است ، چه خوب مطابق است موجوديت ماهيت بر مثل مشهور كه در زبان فارسيان روانست :\r\n گيرم پدر تو بود فاضل * از فضل پدر ترا چه حاصل \r\nو از اين بيان ظاهر شد كه در ميانه ماهيت و وجود در خارج و عين بلكه در عقل و ذهن اتحاد و عينيت است ، امتياز و جدائى و تعدد و اثنينيت و عارضيت و معروضيت و صفيت و موصوفيت ، به مجرد تعمل از عقل و تعريهء از ذهن است ، متدبر باش كه مطلب دقيق است و مجال بيان تنگ ، اينست معنى اصالت وجود كه در السنه و افواه جاريست :\r\n« الحمد للّه ملهم انوار العلوم و الحقايق » .\r\nبرهان دوم بر اين اصل شريف اينست كه هرگاه از براى وجود حقايق عينيه و افراد خارجيه نباشد لازم مىآيد كه جزئى حقيقى و شخص خارجى متحقق نباشد ، لازم بديهى البطلان و ظاهر الامتناعست ، پس ملزوم نيز ممتنع و محال خواهد بود ، و محاليت و امتناع آن ، مثبت دعوى و مفيد مدعى است . بيان ملازمه آنست كه در مقدمه ممهده محقق گرديد كه ماهيت در حد نفس خود متصف بكليت و جزئيت نيست بلكه نسبت آن بهردو مساويست ، لهذا گاهى بكليت موصوف مىشود ، و اين در وقتى است كه در مدركى از مدارك عقليه و در مشعرى از مشاعر نطقيه متحقق باشد ، و گاهى موصوف بجزئيت مىشود ، و اين در صورتيست كه نه چنين باشد ، و كلى آنست كه نفس تصورش مانع از شركت در ميانه امور كثيره نباشد ، به اين معنى كه بهريك از آن امور گفته شود و صادق آيد ، مثل انسان كه بهريك از افراد خود صادق مىآيد ، و گفته مىشود ، كه :\r\nزيد انسانست ، و عمرو انسانست . و هكذا و جزئى حقيقى آنست كه نفس تصورش مانع از اشتراك در ميانه امور كثيره باشد ، مثل زيد و عمرو و هذا و ذاك ، پس هرگاه وجود\r\n\r\n","description":"","footnote":"","page_name":" 56 ","page_number":96},
  {"content":"\r\n\r\nمنحصر باشد به آن امر انتزاعى اعتبارى آن نيز در حكم ماهيت خواهد بود ، زيرا كه منتزع در حكم منتزع منه است ، ضم كلى به كلى و يا ضم چيزىكه نه جزئى است و نه كلى بچيزيكه آن نيز نه كلى است و نه جزئى ، افادهء جزئيت و شخصيت نمىكند ، و اينمعنى از بديهيات و ضروريات است ، و در نزد ارباب شعور مقام تأمل و مجال توقف نيست .\r\nپس هرگاه از براى وجود حقايق عينيه نباشد كه در حد انفس خود متحقق و متشخص باشند ، لازم مىآيد كه جزئى حقيقى و شخص خارجى ثابت نباشد ، و اين معنى بديهى الاستحاله و ظاهر الامتناع و مصادم مشاهده و عيانست ، پس بايد از براى وجود حقايق خارجيه باشد ، كه با نفس خود و به خودى خود متشخص باشند ، به اين معنى كه حيثيت ذوات آنها حيثيت امتناع صدق بر كثيرين باشد ، و الا دور يا تسلسل لازم است ، بطلان هردو سابقا محقق گرديد .\r\n\r\nتفريع \" عرشى \" و تنبيه \" الهى \" [ اشاره بوحدت وجود و تشخص 
  ]\r\nاز اينجا ظاهر و منكشف گرديد كه تشخص عين وجود است بحسب ذات و هويت ، و غير وجود است بحسب معنى و مفهوم ، چنان كه مذهب و معتقد معلم ثانى ابو نصر فارابى و جمع كثير از محققين است براهين عقليه ساطعه بر اين دعوى بسيار است و در كتب صدر حكما و محققين « قدس سره » خصوصا كتاب مشاعر كه جامعتر است ، براهين اين اصل شريف را نسبت بكتب ديگر آن محقق ، علاوه بر اين ، براهين ديگر نيز بر اين دعوى قايمست چون مأمور باختصارم به اين دو برهان اختصار نمودم و باتم تقريرات بيان نمودم و باكمل وجوه تحرير نمودم و از براى صاحب بصيرت كافى و وافى است « و من لم يجعل اللّه له نورا فما له من نور » .\r\n\r\nدليل \" اشراقى \" و جواب \" عرشى \" [ اشاره به كلام شيخ شهيد در اعتباريت وجود 
  ]\r\nشيخ اشراق شهاب الدين السهروردى « قدس سره » استدلال كرده است بر اينكه وجود امر اعتباريست و در خارج موجود نيست و منحصر است به آن امر عام مصدرى\r\n\r\n","description":"","footnote":"","page_name":" 57 ","page_number":97},
  {"content":"\r\n\r\nو افراد اضافيهء آن ، باينكه ، هرگاه وجود در خارج موجود باشد لازم مىآيد دور يا تسلسل ، لازم باطلست چنان كه در لمعات سابقه مبين گرديد ، پس ملزوم نيز باطلست .\r\nبيان ملازمه آنست كه موجود چيزيست كه ثابت باشد از براى آن ، وجود ، پس لا محاله وجود شىء زائد مىباشد بر آن شىء ، پس « 1 » هرگاه وجود موجود باشد وجود آن نيز زائد مىباشد وجود دوم نيز بر اين تقدير موجود است وجود آن نيز زايد خواهد بود اگر الى غير النهايه برود تسلسل ثابت ، و الا دور لازمست .\r\nتحقيق در جواب اين استدلال موقوفست بر تمهيد مقدمه ، و آن مقدمه اينست كه مقتضاى تحقيق آنست كه در معانى مشتقات ذاتى و مبدئى زايد بر آن ذات معتبر نيست بلكه معانى مشتقات معانى بسيطه مىباشند ، و در آنها اصلا تركيبى معتبر نيست ، و اينكه ملاحظه مىشود كه در بعضى از مواضع ذاتى و مبدئى زايد است باعتبار خصوصيات موارد است نه اينست كه در صدق مشتق بر شىء لا محاله بايد مبدء زايد باشد ، مثلا در صدق اسود بر جسم ، سواد زايد است بر جسم ، اين زيادتى باعتبار خصوصيت ماده جسم است نه اينست كه اسود صدق نمىكند مگر در صورتى كه ذاتى و سوادى باشد ، و همچنين در صدق موجود بر انسان مثلا وجود زايد است بر ذات انسان و اين زيادتى نيز باعتبار خصوصيت مادهء انسانست نه اينست كه در صدق موجود بر شىء لا محاله معتبر است كه ذاتى و وجودى باشد ، بلكه موجود معنى بسيطى است كه تعبير از آن در لغت فارسيان بلفظ - هست - است و همچنين معنى اسود سياه و معنى ابيض سفيد و معنى احمر سرخ و معنى اصفر زرد است . نمىبينى كه اصلا در اين تعبيرات تركيبى نيست و فهميده نمىشود از آنها مگر معنى بسيط و بذهن نمىآيد از آنها مگر مفهوم فارد از اينجا است كه : محقق دوانى و سيد صدر الدين الشيرازى گفته‌اند كه فرق در ميانه عرض و عرضى باعتبار است . بيانش آنست كه موجود مثلا عبارتست از داراى وجود خواه زايد باشد و يا زايد نباشد ، و همچنانكه در صورت اول دارائى صادقست در صورت دوم نيز صادقست بلكه در صورت دوم اتم و اقوى است زيرا كه دارائى شىء مر نفس خود را بضرورت و امتناع انفكاكست حتى بحسب تصور و تعقل و باعتبار تدبر\r\n\r\n\r\n","description":"","footnote":"\r\n( 1 ) - اختلاف اعراض با عرضيات .\r\n","page_name":" 58 ","page_number":98},
  {"content":"\r\n\r\nو تأمل ، و در صورت اول نه چنين است . بعبارت ديگر موجود آنست كه فاقد نباشد وجود را ، و معلوم است كه شىء فاقد نفس خود نيست ، و همچنين اسود عبارتست از داراى سواد و ابيض عبارتست از داراى بياض خواه زايد باشد و خواه زايد نباشد ، از اينجا ظاهر مىشود كه وجود اولى است بصدق موجود از غير وجود ، و سواد اولى است بصدق اسود از غير سواد ، و على هذا القياس . و بسوى اين دقيقه اشاره كرده است . رئيس محققين در الهيات شفا بقول خودش « واجب الوجود قد يعقل نفس واجب الوجود كالواحد قد يعقل نفس الواحد و قد يعقل من ذلك انه ماهية هى مثلا انسان او جوهر من الجواهر ذلك الإنسان هو الذى هو واجب الوجود كما انه قد يعقل من الواحد انه ماء او هواء او انسان و هو واحد ففرق اذ بين ماهية يعرض لها الواحد او الموجود و بين الواحد و الموجود من حيث هو واحد و موجود » ملخص كلام آن حكيم موحد و استاد محقق كه جملهء محققين و عمده مدققين خوشه‌چين خرمن تحقيقات شافيه و تدقيقات وافيهء اويند اينست كه گاهى واجب الوجود تعقل كرده مىشود نفس واجب الوجود يعنى بنهجى كه تركيب از ذات و مبدء در او معتبر نباشد ، و گاهى تعقل كرده مىشود شىء واجب الوجود يعنى بنهجى كه در او تركيب معتبر باشد از ذات و مبدأ همچنانكه گاهى تعقل كرده مىشود واحد نفس واحد يعنى به نحوى كه در او تركيب معتبر نباشد و گاهى تعقل كرده مىشود شىء واحد پس در او تركيب بحسب معنى محقق مىشود .\r\nو اين كلام در نهايت تماميت و متانت و در غايت فصاحت و بلاغتست .\r\nبرهان بر اين مطلب براهين اثبات اتحاد علم و عالم و معلوم است در علم مجردات بذوات خود و براهين اثبات علم و معلوم است در صور عقليه و براهين اثبات علم حضورى است باعيان خارجيه چنان كه مذهب و معتقد شيخ اشراق و جمع كثيرى از محققين است و همچنين براهين اثبات عينيت صفات حقيقيه در واجب الوجود بالذات بلكه جميع براهين اثبات اصالت وجود نيز پردهء اختفا از چهرهء شاهد اين مدعى برمىدارند چنان كه بر متفطن متدبر مخفى نيست .\r\nهرگاه كسى بگويد كه چگونه براهين اصالت وجود شاهد اين مدعى مىتوانند شد و حال آنكه تماميت آن براهين موقوف بر جواب استدلال شيخ اشراق و جواب موقوف است بر حقيقت اين دعوى پس تماميت آن براهين موقوف است بر حقيت اين دعوى و\r\n\r\n","description":"","footnote":"","page_name":" 59 ","page_number":99},
  {"content":"\r\n\r\nهرگاه حقيت اين دعوى نيز موقوف بر آن براهين باشد دور لازم خواهد بود .\r\nمىگويم : جواب موقوف بر حقيت اثبات اين دعوى نيست زيرا كه در جواب منع كافى است و محتاج بر حجت و برهان نيست و حال آنكه استدلال شيخ اشراق جواب ديگر نيز دارد و به زودى مذكور خواهد شد . و مقصود از اثبات اين دعوى مجرد تحقيق جواب استدلال نيست ، زيرا كه در جواب مجرد منع كافيست چنان كه مذكور شد بلكه چون اين دعوى اصلى از اصول الهيه و قاعده‌اى از قواعد حكميه و كلاميه است و ثمرات و نتايج بسيار به او متفرع است ، مناسب ديدم كه در اين مقام بيان نمايم . تدبر كن در اين مقام كه خالى از دقت و لطافت نيست . و از جمله شواهد اين دعوى آنست كه متشخص بالذات بايد كه حيثيت ذاتش عين حيثيت امتناع صدق بر كثيرين باشد ، و الا دور يا تسلسل لازم است . مثلا هرگاه انسان متشخص و جزئى حقيقى باشد لا محالة جهت امتناع صدق بر كثيرين كه عبارت از تشخص است زايد بر ماهيت انسانست ، نقل كلام مىكنيم به آن امر زايد اگر جهت ذاتش عين جهت امتناع صدق بر كثيرين باشد مطلوب ثابت خواهد بود ، و اگر آن امر زايد نيز در متشخص بودن محتاج باشد بامر زايد ديگر والى غير النهايه برود تسلسل ثابت و الا دور لازم است ، و حال آنكه جميع سلسله غير متناهيه اگر متشخص بالذات باشد به آن معنى كه مذكور شد مطلوب ثابت خواهد بود ، و الا امر\r\n\r\n\r\n","description":"","footnote":"\r\n( 1 ) - اگر بگوئى كه : بطلان دخول عرض عام در امثلهء مذكوره مسلم نيست ، زيرا كه چون كشف حقايق ماهيات عينيّهء نفس الامريه بنهجى كه آن حقايق باعيانها در مدارك عقليه حاصل شوند ، در نهايت اشكال بلكه متعذر و محال است ، پس تحصيل اجناس و فصول آن ماهيات و ذكر آنها در معرفات و حدود ممكن نيست ، از اينجا است كه قدماى اهل ميزان آن معانى و عرضيات را كه از حاق ذوات اعيان منتزعند اگر خواص باشند بفصل ، و اگر نباشند بجنس ناميده‌اند ، و آن معانى و عرضيات كه در مرتبهء ثانيه و لو فى معنى ديگر منتزع شوند ، اگر خواص باشند بخاصه و اگر نباشند بعرض عام ناميده‌اند ، و به اين جهت فصل در نزد ايشان دو قسم است : يكى فصل منطقى و يكى فصل حقيقى ، پس امثله مذكوره در حقيقت از اعراض خاصه‌اند ، و اشتمال خاصه بر عرض عام جايز بلكه واقع است باتفاق . مىگويم : از آنچه در حاشيه بيان نمودم اندفاع اين سؤال ظاهر مىشود زيرا كه اگر فصل منطقى مشتمل بر عرض عام باشد لازم آيد كه بالذات منتزع نباشد و لازم آيد كه فصل حقيقى جهت ذاتش بعينها جهت امتياز نباشد زيرا كه فصل -\r\n","page_name":" 60 ","page_number":100},
  {"content":"\r\n\r\nزايد ديگر مىخواهد و سلسله از سر گرفته مىشود و با جميع سلاسل غير متناهيه اگر متشخص بالذات ثابت باشد مطلوب ثابتست ، و الا جزئى حقيقى و شخص خارجى متحقق نخواهد شد ، پس محقق شد كه از براى متشخص بالذات تشخص زايد ثابت نيست ، پس مشتق صادقست بدون آنكه ذاتى و مبدئى باشد و اين معنى عين مدعى است اخذ كن اين تحقيقات و تدقيقات و اين بينات و بيانات را و غنيمت شمار كه از منن الهيه و مواهب ربانيه است الحمد للّه و المنة .\r\n\r\nنقل برهان لزيادة بيان\r\nاستدلال كرده است محقق شريف بر حقيقت اين دعوى باينكه هرگاه ذات و شىء و امثال آنها از اعراض عامه ، در معانى مشتقات معتبر باشد ، لازم مىآيد كه عرض عام داخل در فصل باشد در مثل ناطق « 1 » و صاهل و امثال آنها از فصول كه مشتقاتند ، و لازم محال است ، زيرا كه عرض « 2 » عام خارج از ماهيت نوعيه است ، و فصل داخل است در آن\r\n\r\n\r\n","description":"","footnote":"\r\n- منطقى عنوان فصل حقيقى و حكايت او است و مطابقهء حكايت از آنجهت كه حكايت است با ذو حكايت لازم است ، پس اگر فصل منطقى مشتمل باشد بر امر مشترك عرضى ، لازم است كه فصل حقيقى مشتمل باشد بر امر مشترك ذاتى ، زيرا كه اعراض عامه از اجناس و ما به الاشتراك ذاتى منتزعند متفطن باش ، على الطهرانى عفى عنه .\r\n( 1 ) - مخفى نماناد كه ممكن است بيان شق اول در ابن استدلال بنهجى كه سالم از بعض ايرادات كه متوجه اين استدلال است نيز باشد زيرا كه فصل از آنجهت كه فصل است در او امتياز معتبر است به اين معنى كه هرچه بحسب فرض فصل بود جهت ذاتش بايد بعينه جهت امتياز باشد و الا آن مفروض بتمامه فصل نخواهد بود متدبر باش كه با كمال وضوح نهايت غموض دارد .\r\nعلى الطهرانى عفى عنه .\r\n( 2 ) - و همچنين لازم آيد كه آنچه فصل است بحسب فرض فصل نباشد زيرا كه ذاتيات منتزعات بالذات و عرضيات منتزعات بالعرضند و معنى مركب از منتزع بالذات و منتزع بالعرض منتزع بالذات نيست پس اگر فصلى مركب از عرض عام باشد يا بايد آن فصل فصل نباشد -\r\n","page_name":" 61 ","page_number":101},
  {"content":"\r\n\r\nشىء واحد هم داخل و هم خارج نمىتواند شد ، و هرگاه ذات مخصوصه مثل انسان و فرس و جسم و غير اينها معتبر باشد لازم ميآيد كه مادهء امكان منقلب باشد بماده « 3 » ضرورت مثلا انسان كاتب است ماده امكانست به اين معنى كه ثبوت كتابت از براى انسان ضرور نيست ، و هرگاه در كاتب انسان اخذ كرده شود ، قضيه ضروريه مىشود ، زيرا كه ثبوت شىء از براى نفس بضرورت است نه بامكان . تمام شد كلام آن محقق .\r\nاگر گويند : قبول نمىكنيم كه ماده امكان منقلب مىشود بماده ضرورت ، زيرا كه محمول انسان مقيد بكتابتست نه انسان مطلق .\r\nمىگوئيم : ثبوت شىء از براى نفس بضرورتست خواه مقيد بقيدى باشد و خواه نباشد ، و الا لازم مىآيد كه با ملاحظه تقييد انفكاك شىء از نفس و سلب شىء از نفس جايز باشد ، و بطلان آن بديهى و فسادش ضروريست . حاصل كلام : معنى - الانسان كاتب - بر اين تقدير - الانسان انسان له الكتابه - است و ( له الكتابة ) به زبان عربيت صفت انسانست و يا حال است از او ؛ هرگاه از خبر و نكره حال جايز باشد ، و يا خبر بعد از خبر است ، و در هرسه صورت محمول در حقيقت انسانست در صورت اخير ظاهر است ، و در دو صورت ديگر تقييد به - له الكتابة - معتبر است نه بكتابت مجرد ، تقييد معتبر است نه قيد ، از آنجهت كه تقييد است ملحوظست نه از آنجهت كه قيد است ، متفطن باش كه خالى از دقت و لطافت نيست . با اينكه از هرسه معنى اذهان سليمه و افهام مستقيمه متنفرند و نمىفهمند از اين كلام مگر اينكه انسان از براى او كتابت ثابت است . و محقق دوانى در حاشيه قديم بر اين مطلب دليلى اقامه نموده است و آن نيز تمام است ، و ايراد سيد صدر الدين بر او وارد نيست ، ذكر آن دليل و ايراد و جواب آن ايراد موجب تطويل و منافى اختصار است .\r\nبعد از تمهيد اين مقدمه جواب استدلال شيخ اشراق ظاهر است و محتاج باعاده و\r\n\r\n\r\n","description":"","footnote":"\r\n- و يا عرض عام بالذات منتزع و جنس باشد و هريك از اين دو خلاف فرض است .\r\nعلى الطهرانى عفى عنه .\r\n( 3 ) - و احتمال آنكه ذات مخصوصه وراى ذات موضوع باشد منافى است با وضع حمل چنان كه مخفى نيست و از اينجهت او را ذكر نفرموده‌اند . على الطهرانى عفى عنه .\r\n","page_name":" 62 ","page_number":102},
  {"content":"\r\n\r\nتكرار نيست و حال آنكه در جواب مجرد منع كافيست چنان كه مذكور شد .\r\nجواب ديگر از اين استدلال آنست كه هرگاه موجود چيزى باشد كه وجود از براى او در خارج ثابت و قايم باشد ، لازم مىآيد كه ماهيات نيز موجود نباشند . لازم باطلست بالضروره و باعتراف خصم نيز ، بيان ملازمه آنست كه از جمله مسلمات بلكه بديهياتست و آن شيخ بزرگوار نيز معترفست كه ثبوت شىء از براى شىء در هرظرفى فرع ثبوت مثبت له است در آن ظرف ، پس بايد ماهيت اولا موجود باشد در خارج تا وجود از براى او ثابت باشد ، نقل مىكنيم كلام را بوجود دوم ، اگر الى غير النهايه برود تسلسل ثابت ، و الا دور لازم است . و هرگاه در موجوديت شىء قيام و عروض خارجى معتبر نباشد بر تقدير موجوديت وجود نيز « 1 » محذورى لازم نمىآيد . خلاصهء كلام هرچه ايشان در موجوديت ماهيت مىگويند ما در موجوديت وجود مىگوئيم و ليكن با وجود اين چه بسيار فرقست در ميانهء موجوديت حقايق وجوديه و موجوديت ماهيات ممكنه ، زيرا كه ظاهر شد كه ماهيات در حد انفس خود موجود نيستند ، بلكه بالتبع و بالعرض وجودات موجودند ، و حقايق وجوديه در حد انفس خود موجود نيستند بلكه بالتبع و بالعرض وجودات موجودند ، و حقايق وجوديه در حد انفس خود و در مرتبه ذوات خويش موجودند ، از اين جهت است كه در موجوديت ماهيات ، قيام بحسب تعمّل از عقل و تعريه از ذهن معتبر است ، و در موجوديت وجودات ، قيام حتى بحسب تعمّل از عقل و تعريه از ذهن معتبر نيست . ذيل اين مباحث طويلست و تعمق و بسط در آنها موجب تطويل و منافى وضع رساله است ، چون جواب دلايل ديگر آن شيخ بزرگوار و غير او كه بر اعتباريت وجود اقامه نموده‌اند در نزد تأمل صادق در تحقيق سابق ظاهر و منكشف مىگردد بر همان دليل و جواب او اقتصار نمودم .\r\n\r\n\r\n","description":"","footnote":"\r\n( 1 ) - بر اين تقدير هم در موجوديت ماهيت كلام است زيرا كه اتصاف مطلقا مستلزم تقدم موصوفست در ظرف اتصاف ، خواه قيام صفت قيام انضمامى باشد يا انتزاعى ، پس كلمهء نيز در كلام والد علامه بملاحظه آنكه مقام جدلى است ذكر شده است متدبر باش . على الطهرانى عفى عنه .\r\n","page_name":" 63 ","page_number":103},
  {"content":"\r\n\r\n\r\nتمثيل \" فيه توضيح \" [ اشاره باينكه تقدم و تأخر در ميانهء اجزاى زمان و در زمانيات بالعرض است 
  ]\r\nاز جمله نظاير و شواهد اين مدعى زمان و زمانياتست ، زيرا كه تقدم و تأخر از براى اجزاى زمان ثابتست در حد انفس خود ، به اين معنى كه ديروز مقدم است بر امروز ، و امروز مؤخر است از ديروز بنفس خود بحيثيتى كه تقدم ديروز بر امروز در مرتبهء ذاتش معتبر ، و تأخر امروز از ديروز در حد نفسش مأخوذ است ؛ نه به زمان ديگر ، و الا لازم مىآيد كه از براى زمان ، زمانى باشد ، و مستلزم دور يا تسلسل است ، و بطلان هردو بتفصيل تمام ذكر يافت ، و تقدم و تأخر ثابتست از براى زمانيات يعنى امورى كه واقعند در زمان باعتبار زمان نه در حد انفس خود ، از اين جهت است كه با قطع نظر از زمان و با فرض عدم آن جميع حوادث معيّت و اجتماع بهمرسانند و همه دفعى الوجود مىشوند ، و عالم ، عالم دهر و ثبات مىباشد ريشه تغيّرات و تجددات از عالم آبا و امهات كنده مىشود ، طوفان نوحى با ثعبان موسى و آتش نمرودى با معجز عيسوى جمع آيند .\r\n\r\nتكميل \" فيه تنقيح \"\r\nو از جمله شواهد و نظاير اين دعوى انوار عرضيه و اضواء كوكبيه است زيرا كه نور بنفس خود ظاهر است و ساير اشياء به نور ظاهرند وضوء بنفس خود روشن است و ساير اشياء به آن روشنند .\r\n\r\nتنبيه \" اشراقى \" [ وجود اشياء نور و وجودات انوار حقيقيه‌اند 
  ]\r\nاز اينجا ظاهر مىشود كه حقايق وجوديه انوار محضه و اضواء حقيقيه‌اند . زيرا كه وجودات حقيقيه با نفس خود ظاهرند و ماهيات اشياء به آنها ظاهر و آشكارند ، و به اين معنى بر واجب الوجود جل اسمه در زمان شريعت غرا « على صادعها آلاف التحية و الثناء » نور اطلاق نموده‌اند ، چنان كه در صحيفهء الهيه وارد است « اللّه نور السموات و الارض »\r\n\r\n","description":"","footnote":"","page_name":" 64 ","page_number":104},
  {"content":"\r\n\r\nو در بعضى از ادعيهء مأثوره وارد است : « يا منور النور ، يا نور كل نور » و به اين معنى نيز در صحيفهء الهيه بر خاتم انبيا « صلّى اللّه عليه و آله » نور اطلاق فرموده‌اند در آيهء كريمهء  « يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ  « 1 » و لو كره المشركون » .\r\n\r\nاشراق \" و ارشاد \"\r\nانوار حقيقيه منحصر بانوار حسيه عرضيه نيستند چنان كه ارباب اوهام سخيفه و اذهان غير مستقيمه و اصحاب عقول ناقصه و جبلات قاصره كه از انوار علميه عارى و از معارف يقينيه بريئند توهم نموده ، و خيال كرده‌اند كه اطلاق نور بر مبدأ و مظهر اشيا بعنوان استعاره و مجاز است و تأمل نكرده‌اند كه هرگاه مبدأ اشيا حقيقة نور نباشد يا در حقيقت ظلمت خواهد و يا نه نور و نه ظلمت . سبحان اللّه چگونه ظلمت منشأ ظهور موجودات عينيه تواند بود و نه نور و نه ظلمت چگونه مبدأ بروز ماهيات حقيقيه مىتواند شد بلكه او نيز در ظهور و بروز خود به غير خود مفتقر و محتاج خواهد بود « عصمنا اللّه و اخواننا المؤمنين عن هذه الآراء الفاسدة و العقايد الباطلة » .\r\n\r\nتنبيه \" عرشى \"\r\nو بسوى اين حكمت قرآنيه اشاره لطيفه است در كلام معجز نظام سيد كونين و فخر عالمين ابى عبد اللّه الحسين « عليه السّلام » در دعاى عرفه « كيف يستدل عليك بما هو فى وجوده مفتقر اليك ، الغيرك من الظهور ما ليس لك حتى يكون هو المظهر لك » يعنى چگونه دليل آورده مىشود بر ثبوت و تحقق تو و بر وحدانيت و فردانيت تو بچيزىكه در هستى خود محتاج است به تو ؟ آيا از براى غير تو از ظهور چيزى هست كه نيست آن ظهور از براى تو تا اينكه بوده باشد او ظاهركنندهء تو ؟ تدبر كن و بفهم و بدانكه بسى حكم الهيه و اسرار ربوبيه و رموز مشرقيه در اين فقره شريفه كه از معدن عصمت و مشكات ولايت صادر است مندرج و مندمجست كه زبان از تقرير شمه‌اى از آن گنگ و مجال از تحرير ذره‌اى از آن تنگ است « من عاجزم ز گفتن و خلق از شنيدنش » .\r\n\r\n\r\n","description":"","footnote":"\r\n( 1 ) - س 9 ى 32  وَ لَوْ كَرِهَ الْكافِرُونَ . \r\n","page_name":" 65 ","page_number":105},
  {"content":"\r\n\r\n\r\nشك \" و تحصيل \"\r\nاگر كسى بگويد كه هرگاه وجود به خودى خود موجود و محقق باشد لازم مىآيد كه هروجودى واجب الوجود بالذات باشد زيرا كه واجب الوجود بالذات آنست كه بنفس خود متحقق و موجود باشد . مىگويم : كه واجب الوجود بالذات آنست كه وجود و هستى از براى او لازم و ضرور باشد نظر به مجرد ذات خود با قطع‌نظر از جميع جهات و اعتبارات و حيثيات زايده بر نفس ذات ، حقيقيه بوده باشند آن جهات و اعتبارات ، يا اعتباريه ثبوتيه بوده باشند يا سلبيه ، تعليليه بوده باشند يا تقييديه ، اگرچه آن جهات و اعتبارات متل بودن آن ذات آن ذات بوده باشد اينست حق معنى واجب الوجود بالذات در نزد برهان و عرفان و از اين معنى تعبير مىكنند بضرورت ذاتيه ازليه ، و مراد از اينكه وجود بنفس « 1 » خود موجود است آنست كه محتاج بحيثيت تقييدى نباشد در مصداق و محكى عنه\r\n\r\n\r\n","description":"","footnote":"\r\n( 1 ) - حاصل سؤال آنست كه : اگر وجود بنفس خود موجود باشد در تحقق و وجود به غير خود محتاج نخواهد بود ، پس هروجود واجب الوجود بذاته خواهد بود ، زيرا كه معنى واجب الوجود موجود بذاته متحقق بنفسه است . و حاصل جواب آنست كه معنى متحقق بنفسه اعم مطلق است از معنى واجب الوجود بنفسه و عام مستلزم خاص نيست . بيانش آنست كه معنى دوم آنست كه وجود واجب الوجود مقتضى ذات اوست و در موجوديت بقابلى يا فاعلى محتاج نيست ، و معنى اول آنست كه وجود در تحقق و صاحب حقيقت بودن محتاج نيست بوجود ديگر كه قايم باشد به او ، بلكه موجوديت و تحقق او بنفس ذات او است ، نه بامر زايد بر ذات او ، پس در موجوديت محتاج نيست بقابلى و مقبولى بلكه قابل و مقبول و وجود و انوجاد در موجوديت وجود شىء واحد است ، و از اين معنى لازم نمىآيد كه در موجوديت و تحقق نفس خود بفاعل نيز محتاج نباشد ، بلكه اين معنى اعم است از اينكه او از جانب نفس خود موجود باشد ، چنان كه در وجودات ممكنات چنين است ، خلاصهء كلام معنى موجوديت وجود بنفسه آنست كه وجود بنفس ذات خود مصداق مفهوم موجود باشد بدون احتياج بانضمام امرى يا حيثيتى به او ، و اين معنى اقتضا نمىكند كه مستحق باشد حمل مفهوم موجود را بر ذات خود با قطع‌نظر از جعل جاعل ، بلكه اعم است از اينكه صادق باشد بر او مفهوم موجود با قطع‌نظر از جميع حيثيات تعليليه و تقييديه ، و از اينكه صادق باشد بر او آن مفهوم با قطع‌نظر از حيثيات تقييديه انضماميه و اعتباريه پس آن قضيه كه در موجوديت وجود منعقد مىشود ذاتيه ازليه يا ضروريه ذاتيه فقط خواهد بود ، بخلاف غير وجود زيرا كه قضيهء منعقده در موجوديت او از ضرورت مطلقا خاليست چه در موجوديت بفاعل و قابل هردو محتاجست متأمل باش .\r\nعلى الطهرانى عفى عنه .\r\n","page_name":" 66 ","page_number":106},
  {"content":"\r\n\r\nو محكوم عليه موجود بودن خواه بحيثيت تعليلى محتاج باشد چنان كه در وجودات امكانيه است ، و در اين صورت ، ضرورت تنها ضرورت ذاتيه است . و خواه نباشد چنان كه در واجب الوجود بالذاتست و در اين صورت ضرورت ضرورت ذاتيه ازليه است . بخلاف ماهيات امكانيه كه در مصداق و محكوم عليه موجود بودن بحيثيت تقييدى نيز محتاجند و مراد از عدم احتياج بحيثيت تقييدى آنست كه شىء در حد نفس خود و نظر بذات خود مصداق و محكوم عليه محمول باشد بدون اينكه احتياج باشد باعتبار انضمام امر ديگر بر ذات موضوع ، و مجملا صدق موجود بر انسان مثلا محتاجست باعتبار انضمام وجود و قيام آن بماهيت انسان اگرچه انضمام و قيام بحسب تعمّل از عقل و تعريهء از ذهن بوده باشد ، بخلاف وجودات كه در حد انفس خود مصداق و محكوم عليه موجود مىباشند ، و از اين تقرير و بيان معلوم گرديد كه ضرورت سه قسم است ، يكى : ضرورت ذاتيه ازليه كه مختص واجب الوجود بالذاتست ، دوم : ضرورت ذاتيه محضه كه مختص وجودات امكانيه است ، زيرا كه بعد از صدور از علت بجعل بسيطى در موجوديت بانضمام امرى محتاج نيستند . سوم : ضرورت غيريه است كه از براى ماهيات موجوده ثابتست ، زيرا كه تا انضمام بماهيات اعتبار كرده نشود مصداق موجود نميتوانند شد ، به جهت اينكه بيان كردم كه نسبت ماهيات نظر بذوات خود بموجوديت و معدوميت مساويست و در حد انفس خود موجود و معدوم نيستند .\r\n\r\nلمعة \" الهية \"\r\nبدانكه اصل مسأله اينست كه تمام حقيقت و تمام ذات در واجب الوجود بالذات ، سنخ وجود است نه سنخ ماهيت . بعبارت ديگر تمام حقيقت و تمام ذات در واجب الوجود بالذات حقيقتى از حقايق عينيه و فردى از افراد خارجيه و مصداقى از مصداقات واقعيه وجود است نه اينست كه تمام ذات و تمام حقيقت در او ماهيتى از ماهياتست كه وجود زايد و قايم باشد به او در خارج يا در ذهن يا وجود عين آن ماهيت باشد ، و اين معنى مراد حكماست از عينيت وجود در واجب الوجود بالذات چنان كه از كلمات شيخ در الهيات شفا و از بهمنيار در كتاب تحصيل و از كلمات محقق طوسى در شرح اشارات مستفاد مىشود ، و اين معنى موافق تحقيق و مقتضاى برهانست و بر اين تقدير و به اين تقدير\r\n\r\n","description":"","footnote":"","page_name":" 67 ","page_number":107},
  {"content":"\r\n\r\nعينيت وجود منحصر بواجب الوجود « جل اسمه » خواهد بود زيرا كه سابقا مذكور شد كه هرممكن موجود زوج تركيبى است و وجود زايد است بر ماهيات امكانيه و عين آنها است .\r\n\r\nرمز \" قرآنى \" و سر \" فرقانى \" [ بيان سر صمديت و تماميت كمالى حق و اشاره به خلو ممكن از كمالات وجودى در مقام ذات 
  ]\r\nو بسوى اين حكمت ربوبيه اشاره لطيفه است در صحيفهء الهيه بقول خداوند جل و علا در سورهء توحيد  « اللَّهُ  « 1 »  الصَّمَدُ »  بيان اشاره آنست كه صمد در لغت عرب ميان پر را گويند ، چنان كه اجوف ميان‌خالى را گويند ، و در بعضى از احاديث از مشكات ولايت وارد است كه ممكن اجوفست و جهتش آنست كه مرتبهء ذات ممكن از تحصلات و كمالات خالى است ، و محقق خواهد شد كه جهت وجوب عين جهت فعليت و تحصل است ، و واجب الوجود بالذات واجب الوجود من جميع الجهات و الحيثياتست در قوت و شدت وجود و كمالات وجود ، تام بلكه فوق التمام است ، لهذا بصمديت موصوف فرموده‌اند از براى اشاره‌كردن باينكه حيثيت ذاتش از هيچ كمالى از كمالات خالى نيست ، و اين معنى منافى نيست با آنچه در بعضى اخبار وارد است كه صمد سيديست كه قصد كرده شود بسوى او در كثير و قليل ، بلكه مؤيد معنى مذكور است ، بلكه چون چنان است چنين است .\r\nتدبر كن و خيال مكن كه اطلاق صمد به اين معنى بر ذات واجب الوجود مستلزم تشبيه است چنان كه بعضى از اهل علم توهم نموده و خيال كرده است كه صمد بمعنى ميان پر لا محالة جسم است و نه چنين است ، بلكه پريت در هرنشأه بحسب آن نشأه است . نمىبينى كه در زبان شريعت غرا به دو ملك روحانى لوح و قلم اطلاق نموده‌اند و بر خاتم انبيا و خاتم اوصيا شمس و قمر گفته‌اند و نمىبينى كه در عرف ناس مىگويند فلان شخص پر از علم است ، و در مباحث كلام زياده تحقيق از براى اين مقام مذكور خواهد شد ، و ظاهر است كه هرماهيتى از ماهيات مرتبهء ذاتش از همه تحصلات و كمالات خالى است ، پس واجب الوجود بالذات متصف بصمديت « 1 » نمىتواند شد مگر در صورتى كه حيثيت ذاتش\r\n\r\n\r\n","description":"","footnote":"\r\n( 1 ) - در دعاى حرز يمانى كه مشهور بدعاى سيفى است و بخاتم اوصيا « عليه السّلام » منسوبست نص صريح است به اين مدعى در آن فقره كه فرموده‌اند : « و لم تعلم لك ماهية و مائية فتكون للأشياء المختلفة مجاف » متفطن باش . منه - قد\r\n","page_name":" 68 ","page_number":108},
  {"content":"\r\n\r\nحقيقتى از حقايق وجوديه باشد ، زيرا كه در لمعات سابقه محقق شد كه هروجودى از حقايق وجوديه مرتبهء ذاتش عين تحصل و محض فعليت است ، و نيز بسوى اين مسألهء ربوبيه اشاره است كلام ناطق صادق آل محمد « هو شىء بخلاف الأشياء ، و انه شىء بحقيقة الشيئية » يعنى آن خداوند عالم چيز است بخلاف چيزها و او شىء است بحقيقت شيئيت ، يعنى ذات او حقيقت شيئيت است ، و معلوم است كه شيئيت مساوق و ملازم وجود است ، و ماهيت در مرتبهء ذاتش خالى از شيئيت است پس چگونه حقيقت شيئيت تواند شد .\r\nطايفهء اشعريه نيز بعينيت وجود در واجب الوجود قايلند ، زيرا كه ايشان چنان كه در لمعات سابقه معلوم گرديد ، وجود هرماهيت را عين آن ماهيت مىدانند به اين معنى كه معنى وجود معنى ماهيت است و معنى ماهيت معنى وجود است و لفظ وجود انسان مثلا در نزد ايشان دو لفظ مترادفند ، پس اين جماعت تمام حقيقت واجب الوجود را ماهيتى از ماهيات مىدانند ، و در حقيقت بعينيت وجود قايل نيستند ، بلكه نفى اصل وجود كرده‌اند ، و از براى او سواى ماهيات معنى ديگر ثابت نكرده‌اند ، و نيز عينيت به اين معنى اختصاص بواجب الوجود بالذات ندارد ، بلكه هرماهيتى در نزد ايشان عين وجود است .\r\nو جماعتى از محققين متأخرين مثل محقق دوانى و سيد صدر الدين شيرازى با وجود اينكه وجود را امر اعتبارى انتزاعى مىدانند بعينيت وجود در واجب الوجود قايل شده‌اندم بيانش آنست كه حيثيت انتزاع اينمعنى عام انتزاعى در واجب الوجود بالذات مجرد ذات واجب الوجود است با قطع‌نظر از جميع حيثيات و اعتبارات و جهات زايده بر نفس ذات و حيثيت انتزاع ، اين معنى اعتبارى در ممكنات مكتسب است از امرى كه خارج از ذوات ممكناتست به اين معنى كه تا ملاحظه نشود صدور ذوات امكانيه از جاعل خود بجعل بسيطى منشأ انتزاع معنى وجود نمىتواند شد ، پس منشأ انتزاع وجود در واجب الوجود نفس ذاتست و در ممكن الوجود زايد است بر ذات .\r\n\r\n[ اشاره به ابطال كلام ملا جلال دوانى و مير صدر شيرازى ، و تقرير آنكه مئآل كلام آنان نفى عينيت وجود در حق است 
  ]\r\nبر ارباب فطنت و بصيرت مخفى نماناد كه اين معنى در حقيقت عينيت وجود در\r\n\r\n","description":"","footnote":"","page_name":" 69 ","page_number":109},
  {"content":"\r\n\r\nواجب الوجود بالذات نيست ، بلكه معنى عينيت منشأ انتزاع وجود است ، پس ايشان عينيت وجود را بعينيت منشأ انتزاع وجود تأويل كرده‌اند ، و در حقيقت تمام حقيقت واجب الوجود بالذات و حيثيت ذات او را ماهيتى از ماهيات دانسته‌اند ، از اين تحقيق ظاهر و منكشف گرديد كه كسى كه وجود را امر اعتبارى مىداند در حقيقت بعينيت وجود در واجب الوجود بالذات قايل نمىتواند شد ، و اين جماعت چون خود را منتسب بحكما مىدانستند و اين مسألهء شريفه از اساطين حكما و الهيين موروث است ، خواستند كه با ايشان موافق و مؤالف باشند بعينيت وجود قائل شدند و او را بعينيت منشأ انتزاع تأويل نمودند ، و محقق گرديد كه مراد ايشان از عينيت وجود در واجب الوجود بالذات چه چيز است ، و اين معنى فى الحقيقه مثل مذهب اشعريه نفى عينيت وجود و اثبات عينيت ماهيت است ، چنان كه از تحرير مقام در اول كلام معلوم گرديد ، علاوه بر اينها بطلان اصل مذهب اشعرى و اين مذهب كه عبارت از اعتباريت وجود است باستقصاى تمام و استيفاى ما لا كلام از لمعات سابقه معلوم گرديد ، بعد از تحقيق اين لمعات و تمهيد اين مقدمات مىگويم كه هرگاه تمام ذات واجب الوجود بالذات ماهيتى از ماهيات باشد ، لازم مىآيد كه تمام حقيقت واجب الوجود بالذات در حد نفس خود قوهء محضه و ابهام صرف باشد ، و او را در مرتبهء نفس ذات خود اصلا تحصلى و فعليتى و موجوديتى نباشد ، بلكه به غير خود كه مصداقى از مصداقات عينيه وجود است موجود و متحصل باشد ، پس در موجوديت و تحصل ذات خود به غير خود محتاج مىباشد ، و همچنين چيزى نمىباشد مگر ممكن الوجود ، خواه وجود معلول ذات باشد و خواه معلول غير ، و خواه متحد باشد و خواه غير متحد ، زيرا كه احتياج همخوابهء امكانست چنان كه از لمعات سابقه معلوم گرديد . بيان ملازمه آنست كه در لمعات سابقه بيان نمودم كه ماهيت دو معنى دارد ، عام و خاص ، و هروقت كه ماهيت در مقابل وجود گفته مىشود مراد خاص است نه عام ، و ماهيت بمعنى خاص در حد نفس خود اصلا موجوديت و فعليت و تحصل ندارد ، اينست معنى كلام ايشان كه « الماهية من حيث هى ليست الاهى » و نيز بيان نمودم كه از براى وجود - حقايق عينيه و افراد خارجيه است كه بأنفس خود موجود و متحصلند ، و ماهيات به تبعيت و بالعرض آنها موجودند ، پس هرگاه تمام ذات واجب الوجود ماهيتى از ماهيات باشد ، ملازمه نهايت ظهور و غايت بروز بهمرساند ، و هرگاه تمام ذات واجب\r\n\r\n","description":"","footnote":"","page_name":" 70 ","page_number":110},
  {"content":"\r\n\r\nآن وجود مركب از ماهيت و وجود باشد ، لازم مىآيد كه واجب الوجود در موجوديت به غير خود محتاج باشد ، زيرا كه جزء بالضروره غير كل است ، خواه وجود در اين فرض واجب باشد يا ممكن . - و حال آنكه بطلان اين احتمال از راه ديگر نيز ثابت مىشود ، و او اينست كه در اين صورت واجب الوجود مركب مىباشد و هرمركب محتاج است و هرمحتاج ممكن ، چنان كه در مسأله اثبات احديت صرفه و بساطت حقه بتفصيل تمام مذكور خواهد شد ، و از اين جهت است كه در اثبات عينيت وجود به اين احتمال متعرض نشده‌اند و اين برهان محكم البنيان به اين نحو از بيان و تبيان از مواهب الهيه و از خصايص اين رساله است و در كتب الهى و كلام به نظر قاصر اين فقير نرسيده است الحمد للّه ملهم انوار العلوم و المعارف .\r\n\r\n[ بيان آنكه وجود تمام حقيقت حق و حقيقت او صرف وجود و نور صرف است 
  ]\r\nبرهان دوم بر اين مسأله شريفه كه فى الحقيقه ام المسائل است در مسايل ربوبيات چنان كه در هرمسأله مسأله به اين معنى اشاره خواهم نمود برهانيست كه شيخ در الهيات شفا و بهمنيار در الهيات كتاب تحصيل و محقق طوسى در كتاب تجريد و صدر محققين در امور عامه اسفار اربعه و در كتاب مبدأ و معاد ، اقامه نموده‌اند و آن برهان اينست كه هرگاه تمام حقيقت واجب الوجود وجود صرف خارجى نباشد بلكه ماهيتى از ماهيات باشد ، هرآينه وجود زايد مىباشد بر او و صفت مىباشد از براى او ، و الا چگونه مناط موجوديت واجب الوجود بالذات مىتواند شد ، و اين وجود زايد امر عينى و موجود خارجى و صفت عينيه مىباشد . زيرا كه كلام در مفهوم وجود و افراد اعتباريه و اضافيه او نيست زيرا كه آنها زايدند بر ذات واجب الوجود در نزد كل چنان كه در لمعات سابقه اشاره نمودم و بالضروره آن امر زايد عينى محتاج است بمؤثرى و جاعلى ، زيرا كه مفروض اينست كه واجب الوجود نيست بلكه زايد است بر حقيقت او و ممتنع الوجود نيز نيست زيرا كه موجود است ، پس لا محاله ممكن خواهد بود ، و هرممكن محتاج است به علت ، چنان كه در همه مذكورات در لمعات سابقه مذكور گرديد آن مؤثر و موجد يا ذات و ماهيت واجب الوجود است ، يا غير او ، در صورت اول لازم تسلسل است يا تقدم شىء بوجود خود بر وجود خود ، لازم محال است ، پس ملزوم نيز محال خواهد بود . بيان\r\n\r\n","description":"","footnote":"","page_name":" 71 ","page_number":111},
  {"content":"\r\n\r\nملازمه آنست كه سابقا محقق شد كه ماهيت مقابل وجود در حد نفس خود قوهء محضه و ابهام صرف است ، و از براى آن اصلا تحصلى و فعليتى و تقررى و شيئيتى نيست ، و وجود زايد مفروض ، تحصل محض و تعيّن بحت و فعليت صرفه است - موجود است بنفس خود و متشخص است بذات خود ، چگونه كسى كه او را اندك تميزى باشد و بادنى پايه انسانيت پا گذاشته باشد تجويز مىكند كه ابهام صرف ، مفيض تحصل صرف ، و قوه محضه موجد فعليت محضه ، و نيست بحت مفيد هست بحت باشد . خواهى بگو كه چگونه نه هست و نه نيست جاعل هست محض و نه متشخص و نه غير متشخص ، فياض متشخص بحت مىتواند شد ، مگو كه ماهيت چگونه نيست محض مىباشد و حال آنكه نه نيست است و نه هست . جواب اين است كه مراد از نيست بودن ، نيستى و نبودن در مرتبهء ذات نيست ، بلكه مراد نيستيّت واقعى است كه باعتبار عدم انضمام هستيّت حاصل مىشود . متفطن باش كه خالى از دقت و لطافت نيست و كسى كه عقل و تميز او به اين پايه و مرتبه باشد كه اين معنى را تجويز كند از جمله منكرين ضروريات و بديهيات محسوب و از اصحاب سودا و جنون معدود مىشود ، زيرا كه اين معنى از قبيل ندارى بده است ، و قايل او مورد سخريه و استهزاست در نزد صبيان چه جاى از ديگران ،\r\n ذات نايافته از هستىبخش * كى تواند كه شود هستىبخش \r\nپس اگر ذات و ماهيت واجب الوجود بالذات علت و مفيض وجود خود باشد بايد موجود باشد تا مفيض وجود باشد ، اگر وجود دوم غير وجود اول باشد و الى غير النهايه برود تسلسل ثابت و الا دور لازم است ، و در صورت دوم لازم مىآيد كه چيزىكه واجب الوجود بالذات فرض كرده بوديم واجب الوجود بالذات نباشد بلكه ممكن الوجود باشد .\r\nزيرا كه چيزىكه در موجوديت خود به غير خود محتاج باشد ممكن الوجود مىباشد چنان كه در لمعات اثبات واجب الوجود ظاهر گرديد ، و اين معنى خلاف فرض و تناقض است ، از اينجا است كه حكماى الهيين گفته‌اند : كل ذى ماهية معلول ، و كل معلول ممكن ، و كل ممكن زوج تركيبى . يعنى هرصاحب ماهيت معلول است و هرمعلول ممكن است و هر ممكن موجود زوج است ، يعنى مركب است از ماهيت و وجود ، اگرچه از تقرير برهان به اين تماميت و بسط و از ملاحظه لمعات سابقه جميع شكوك مشككين و اوهام متوهمين كه بر اين برهان ايراد نموده‌اند مندفع و بر طرف مىشود ، ولى از براى توضيح و تنقيح\r\n\r\n","description":"","footnote":"","page_name":" 72 ","page_number":112},
  {"content":"\r\n\r\nشكوك را ذكر مىكنم و وجه اندفاع هريك را بيان مىنمايم تا از براى احدى مجال شكى نماند و آن شكوك از امام فخر رازيست كه به امام المشككين مشهور است .\r\nشك اول منع است بيانش آنست كه قبول نمىكنيم كه علت وجود بايد ماهيت موجوده باشد ، چه مىشود كه ماهيت من حيث هى هى ، با قطع‌نظر از وجود و عدم علت وجود باشد .\r\nجوابش آنست كه ماهيت من حيث هى در حد نفس خود قوهء محض و مبهم صرف است ، و وجود فعليت محضه و تحصل صرف است و باستقصاى تمام بيان نمودم كه قوهء محضه علت فعليت محضه نمىتواند شد ، و ليكن آن امام چاره از اين معنى ندارد زيرا كه او اول و ثانى و ثالث را كه در كمالات انسانى قوهء محضه و ابهام صرف و ناقص محض و قاصر بحت بودند ترجيح داد برابع كه باتفاق فريقين بلكه باعتراف ثانى بلكه اول در كمالات انسانى و در علوم ربانى و در سياسات دنيوى و اخروى فعليت محضه و تماميت صرفه و كامل من جميع الجهات بود « و من لم يجعل اللّه « 1 » له نورا فما له من نور » .\r\nشك دوم : نقض بذاتيات ماهياتست ، بيانش آنست كه ماهيات محتاجند بذاتيات خود كه عبارت از جنس و فصلند و حال آنكه ذاتيات بوجود مقدم نيستند بر ماهيات .\r\nجواب اين نقض آنست كه در مباحث علت و معلول بيان نمودم كه احتياج ماهيت بذاتيات در تجوهر ذات و قوام ماهيت است نه در وجود و كلام در اين مقام در علت وجود است .\r\nشك سوم ، نقض بلوازم ماهياتست مثل زوجيت نسبت باربعه ، بيانش آنست كه ماهيات علتند از براى لوازم خود ، و حال آنكه ملزومات بوجود مقدم نيستند بر لوازم ، چنان كه متفق عليه است .\r\nجواب اين نقض آنست كه ماهيات ملزومات علتند از براى ماهيات لوازم ، نه از براى وجود لوازم ، اگرچه همين علت نيز در حين وجود است نه به شرط وجود ، چنان كه در جاى خود محقق و مسلم خصم نيز هست ، و كلام در اين مقام در علت وجود است .\r\nشك چهارم ، نقض بماهيات امكانيه است كه قابل وجودند ، بيانش آنست كه اگر\r\n\r\n\r\n","description":"","footnote":"\r\n( 1 ) - س 24 ، ى 40 .\r\n","page_name":" 73 ","page_number":113},
  {"content":"\r\n\r\nفاعل وجود بايد مقدم باشد بوجود بر وجود ، قابل وجود نيز بايد مقدم باشد بوجود بر وجود ، زيرا كه همچنانكه فاعل محتاج اليه وجود است ، قابل نيز محتاج اليه وجود است ، اگر معدوم فاعل وجود نمىتواند شد ، قابل وجود نيز نمىتواند شد .\r\nجواب اين نقض آنست كه در لمعات سابقه گذشت كه در ميانهء ماهيت و وجود اتحاد و عينيت است بحسب خارج و قابليت و مقبوليت در ميانهء آنها نيست مگر بحسب تعمل از عقل و تعريه از ذهن ، و التزام مىكنيم كه در عقل ماهيت بوجود مقدم است بر وجود ، و محذورى لازم نمىآيد ، زيرا كه اختيار مىكنيم كه وجود دوم ، غير وجود اول است ، و بانقطاع اعتبار معتبر مىشود ، و نيز قابل از آنجهت كه قابل است بايد خالى از وجود باشد ، زيرا كه قابل مستفيد است استفاده با دارائى جمع نمىشود ، بخلاف فاعل كه او از آنجهت كه فاعل و مفيض است بايد داراى وجود باشد ، و الا از قبيل - ندارى بده - مىباشد ، نمىبينى كه جاهل متعلم مىتواند شد ، و معلم نمىتواند شد . اگر كسى بگويد بر تقدير اتحاد چنان كه قابليت و مقبوليت متصور نمىباشد در ميانه ماهيت و وجود فاعليت و مفعوليت نيز متصور نمىباشد . مىگويم : مفروض اين است كه تمام ذات واجب الوجود ماهيت است و وجود زايد است بر آن ، پس لا محاله علت مىخواهد چنان كه بيان نمودم اگر ماهيت به جهت اتحاد علت نتواند شد ، بايد غير علت باشد ، و خلاف فرض لازم مىآيد . و حال آنكه اتحاد در موجوديت اقتضا مىكند كه دو موجود نباشند ، نه اينكه اصلا اثنينيت نباشد تا اينكه عليت متصور نباشد ، نمىبينى كه بنا بر اصالت وجود با اينكه وجود و ماهيت اتحاد دارند ، ماهيت در تجوهر و قوام و در موجوديت و تحصل تابع وجود است ، در اول نظر احتمال مىرود كه نفس ماهيت فاعل وجود باشد ، و با آن متحد شود در موجوديت ، به اين معنى كه از براى ماهيت سواى وجود مفاض ، موجوديت ديگرى نباشد ، و از براى اين معنى نظاير بسيار است ذكرش موجب تطويل است . اگر كسى بگويد : آنچه از اين برهان مستفاد مىشود اين است كه : حقيقت واجب الوجود ماهيتى از ماهيات نمىتواند شد ، دو احتمال ديگر باقى است يكى آنست كه حقيقت او حقيقت وجود باشد و ديگرى آنست كه مركب باشد از وجود و ماهيت ، و حال آنكه مدّعى اولست نه دوم ، چنان كه از تحرير محل نزاع ظاهر گرديد . ميگويم :\r\nبلى چنين است ، و ليكن چون تركيب در ذات واجب الوجود محال است و براهين عقليه\r\n\r\n","description":"","footnote":"","page_name":" 74 ","page_number":114},
  {"content":"\r\n\r\nبر محاليت آن قايم است ، و در جاى خود بيان فرموده‌اند ، لهذا در اين مقام به همين قدر اكتفا نموده‌اند و اين سؤال بر برهان خاصى وارد نيست چنان كه بر متأمل مخفى و مستور نيست .\r\n\r\nتنبيه \" و استبصار \"\r\nمحقق قوانين الهيين آخوند ملا صدرا در كتاب « مبدء و معاد » گفته است : چگونه نمىباشد حقيقت واجب الوجود كه قيوم و برپادارندهء كل اشياست وجود صرف و محض فعليت ، و حال آنكه او چشمهء هروجود و مبدء هرفيض وجود است ، و موجوديت ماهيات صورت نمىپذيرد و متصحح نمىشود مگر ببودن آنها فايض از واجب الوجود بالذات ، پس اجل است وجود او از اينكه متعلق باشد بماهيتى از ماهيات . تمام شد ترجمه كلام آن محقق ، و اگرچه اين كلام در بادى نظر از جملهء اقناعيات مىباشد ، و ليكن بعد از تأمل در بعضى از قواعد و اصول برهانيست تام از آن جمله اينست كه مجعول بالذات وجود است چنان كه اشاره به آن خواهد شد ، و از آن جمله اينست كه در ميانهء مجعول بالذات و جاعل بالذات با كمال مباينت كمال مناسبت نيز بايد محقق باشد بحيثيتى كه كمال مباينت مقتضى كمال مناسبت و كمال مناسبت مستدعى كمال مباينت باشد « قل كل يعمل على شاكلته » و بيان آن بسط تمامى از كلام مىخواهد و در مباحث آينده به نحوى كه مناسب حال رساله باشد ، مذكور خواهد شد ، و آن محقق در كتب خود باستقصاى تمام و بسط ما لا كلام ، هردو مسأله را بيان نموده‌اند .\r\n\r\nهداية \" و ارشاد \"\r\nبدانكه براهين عقليه و دلايل قطعيه بر اثبات اين مسألهء شريفه بسيار است ، و در كتب شيخ رئيس و شيخ اشراق ، و غير ايشان مذكور است ، بلكه به گمان اين فقير براهين اين دعوى لا تعد و لا تحصى است ، اگر جمع كنم آنچه را كه در كتب الهى مذكور است و بيان نمايم آنچه را كه از تأمل در قواعد الهيه و از تدبر در قوانين ربوبيه ، بخاطر فاتر اين فقير رسيده است ، هرآينه كتابى خواهد بود ، چنان كه بر راسخين فن الهى مخفى\r\n\r\n","description":"","footnote":"","page_name":" 75 ","page_number":115},
  {"content":"\r\n\r\nنيست ، و ليكن از براى اقتصار به اين دو برهان اختصار نمودم و از براى صاحبان بصيرت كافى و وافى است « و من لم يجعل اللّه له نورا فما له من نور » .\r\n\r\nفصل سوم [ در اثبات عينيت تشخص و تعيّن است در واجب الوجود بالذات 
  ]\r\nدر اثبات عينيت تشخص و تعيّن است در واجب الوجود بالذات جل اسمه\r\n\r\nلمعة \" الهية \" [ بيان معناى تشخص و تقرير فرق بين مفهوم و مصداق آن 
  ]\r\nبدانكه تشخص را مفهومى ثابت و حقيقتى متحقق است ، اول عبارتست از بودن شىء بحيثيتى كه ممتنع باشد صدق آن شىء بر كثيرين چنان كه در معنى جزئى حقيقى گذشت .\r\nدوم عبارتست از چيزىكه اين معنى از حاق ذات آن شىء منتزع شود و صادق آيد بر آن چنان كه مفهوم وجود عبارتست از تحقق و ثبوت شىء و از بودن و هستى شىء و حقيقتش عبارتست از چيزى كه اين معنى از حاق ذات آن شىء منتزع شود ، و صادق آيد .\r\nمجملا چنان كه وجود را حقيقتى است كه بنفس خود ثابت و متحقق است ، و ماهيات اشيا به آن ثابت و متحققند و طرد عدم و نيستى حاصل مىشود به آن ، نه بمفهوم آن ، چنان كه مفصلا در لمعات سابقه مذكور گرديد . و همچنين تشخص را حقيقتى است كه بنفس خود متشخص است و اشيا به آن متشخص مىشوند ، چنان كه در لمعات سابقه مبين و مبرهن گرديد نه بمفهوم آن ، زيرا كه آن مفهوم مثل ساير ماهيات و مفاهيم گاهى بكليت موصوف مىشود و گاهى بجزئيت متصف مىگردد ، و مراد از عينيت تشخص در واجب الوجود بالذات ، عينيت حقيقت و مصداق تشخص است ، نه مفهوم تشخص ، زيرا كه مفهوم تشخص مثل مفهوم وجود از اعراض عامه و امور انتزاعيه و اعتباريه است ، و در نزد كل زايد است در كل . و تعيّن عبارتست از تميز و امتياز شىء از شىء ديگر خواه امتناع صدق بر كثيرين نيز متحقق باشد ، يا نه ؟ فرق ديگر نيز در ميانهء تشخص و تعيّن متحقق است و آن فرق اينست كه تشخص از براى شىء ثابت مىشود نظر بنفس خود ، به اين معنى كه گفته مىشود شىء متشخص است اگرچه آن شىء را مشاركى نباشد ، و يا مشاركت ملاحظه نشود ، و تعيّن و امتياز ثابت مىشود از براى شىء ، نظر\r\n\r\n","description":"","footnote":"","page_name":" 76 ","page_number":116},
  {"content":"\r\n\r\nبمشاركات آن ، به اين معنى كه گفته نمىشود شىء متعيّن و ممتاز است مگر در صورتى كه ملاحظه شود مشاركت با چيز ديگر در معنائى از معانى ، و در مفهومى از مفهومات . از اين جهت است كه گفته‌اند : نسبت در ميانهء تشخص و امتياز ، عموم و خصوص من وجه است ، به اين معنى كه گاهى در يك جا جمع مىشوند ، و آن در صورتيست كه شىء متشخص باشد ، و ملاحظه شود مشاركت آن ، با چيز ديگر در معنائى از معانى ، و گاهى تشخص متحقق مىشود بدون امتياز ، در صورتى كه شىء متشخص باشد و مشاركى از براى آن نباشد ، و يا ملاحظهء مشاركت نشود . و گاهى امتياز متحقق مىشود بدون تشخص ، در صورتى كه شىء متشخص نباشد ، و ممتاز باشد از غير خود ، مثل معنى انسان كه ممتاز است از معنى فرس با اينكه هردو مشارك در معنى حيوانيت ميباشند .\r\n\r\nتنبيه \" [ اقامه برهان بر عينيت تشخص و تعيّن 
  ]\r\nمخفى نماناد كه تعيّن و تميّز مثل تشخص ، گاهى حاصل مىشوند بنفس ذات آن شىء ، مثل معنى ناطق كه ممتاز است از معنى صاهل بنفس خود ، و مثل معنى جوهر كه ممتاز است از معنى عرض بنفس خود ، و مثل واجب الوجود كه ممتاز است از ساير اشيا بنفس ذات مقدس خود ، چنان كه مانحن فيه است و به زودى مبرهن خواهد شد . بعد از تحقيق اين لمعه و تمهيد اين مقدمه مىگويم : در لمعات سابقه محقق گرديد كه تشخص عين وجود است بحسب ذات و هويت ، و غير وجود است بحسب معنى و مفهوم ، و در مسألهء سابقه محقق شد كه واجب الوجود بالذات ، حيثيت ذاتش و تمام حقيقتش عين وجود است ، پس حيثيت ذاتش عين حيثيت تشخص نيز مىباشد ، و چون حيثيت تشخص عين حيثيت تعيّن و تميز است در نزد ملاحظهء مشاركات ، به اين معنى كه آنچه كه مناط امتناع صدق بر كثيرين است همان بعينه كافى است در تميز از مشاركات ، و محتاج بانضمام امر ديگر نيست ، و اين معنى از ضرورياتست ، نمىبينى كه ( زيد ) به آنچه متشخص است به همان بعينه ممتاز است از ( عمرو ) و ( بكر ) و غير ايشان ، و در لمعات سابقه گذشت كه وجود مشترك معنويست در ميانه موجودات ، پس بر واجب الوجود صادق مىشود كه متعين و متميز است ، و ليكن بنفس ذات خود ، زيرا كه حيثيت تشخص عين\r\n\r\n","description":"","footnote":"","page_name":" 77 ","page_number":117},
  {"content":"\r\n\r\nحيثيت تعيّن ، و عين حيثيت ذاتست ، و اين معنى عين مدعى است .\r\n\r\nتفريع \" الهى \" و تنبيه \" ربوبى \"\r\nاز اين تحقيقات و بيانات و از اين براهين و دلايل ظاهر و آشكارا گرديد كه حقيقت واجب الوجود موصوف بكليت و عموم نمىتواند شد ، پس ذات مقدس او حقيقت جنسيه و حقيقت نوعيه و حقيقت فصليه و خاصه و عرض عام نمىتواند شد ، پس ظاهر شد بطلان قول جماعتى از جهال متصوفه كه حقيقت واجب الوجود را مفهوم وجود مطلق مىدانند چنان كه صدر محققين در امور عامه اسفار اربعه از ايشان نقل كرده است ، و تشنيع كرده است بر ايشان باينكه چگونه معنى مبهم و امر اعتبارى منشأ موجودات خارجيه و مبدأ حقايق عينيه متشخصه مىتواند شد ، و به اين راى سخيف در لمعات سابقه اشاره نمودم ، و نيز باطل شد قول كسانى كه توهم نموده‌اند كه حقيقت واجب الوجود نوع منحصر در فرد است ، مثل ماهيت عقل و قمر و شمس ، بلكه همه ابداعيات چنان كه در جاى خود محقق و مبرهن شد .\r\n\r\nثمرة \" الهية \" و مسألة \" ربوبية \" [ اشاره به آنكه واجب داخل در تحت انواع و اجناس نمىباشد 
  ]\r\nاز اين بيانات و تبيانات نيز ظاهر و هويدا مىگردد كه حقيقت واجب الوجود در تحت جنسى از اجناس و نوعى از انواع و فصلى از فصول مندرج نمىتواند شد ، خواه بسيط باشند آن انواع ، و خواه مركب . بيان ظهور آنست كه امور مذكوره از سنخ ماهياتند ، و در مرتبهء ذوات خود ابا از كليت و عموم ندارند ، زيرا كه در تعريفات امور مذكوره كليت مأخوذ است ، و هرچيزى كه صلاحيت كليت و جزئيت دارد از سنخ معانى و ماهياتست - حتى مفهوم وجود مطلق نيز از جملهء ماهياتست ، و نسبت بافراد اضافيه و اعتباريهء خود از جملهء ذاتياتست ، زيرا كه داخل است در آنها و نسبتش به آنها نسبت جنسيت يا نوعيت است ، و آنچه كه در كتب مذكور و در السنه و افواه مشهور است كه مفهوم وجود مطلق ، عرض عام است ، نسبت بماهيات و حقايق وجوديه است نه نسبت بافراد اضافيه و اعتباريه ، و نيز در دو مسألهء سابقه محقق و مبرهن گرديد كه حقيقت واجب الوجود از سنخ ماهيات نيست ، و حيثيت تمام ذاتش و جهت تمام حقيقتش عين حقيقتى از حقايق وجوديه و\r\n\r\n","description":"","footnote":"","page_name":" 78 ","page_number":118},
  {"content":"\r\n\r\nحيثيتى از حيثيات شخصيه است .\r\n\r\nتفريع \" تقديسى \"\r\nاز اينجا ظاهر مىشود كه حقيقت واجب الوجود بالذات داخل نيست در تحت هيچ جنسى از اجناس ، چه اجناس جوهريه و چه اجناس عرضيه ، و چه غير اينها ، اگر جنس ديگرى متصور باشد . و همچنين داخل نيست در تحت هيچ نوعى از انواع چه انواع جوهريه و چه غير اينها ، پس جوهر نيست و جسم نيست و نامى نيست و حيوان نيست و فلك و ملك نيست و عقل نيست و نفس نيست ، الى آخر الانواع الجوهريه ، كم نيست و كيف نيست و اين نيست و متى نيست ، الى آخر الاجناس العرضية ، و حال آنكه بر اكثر اين مطالب ، بعد از اين ، براهين ديگر نيز اقامه خواهد شد .\r\nهرگاه كسى بگويد : كه در تعريف جوهر گفته‌اند : الجوهر هو الموجود لا فى موضوع .\r\nيعنى جوهر آن چيزيست كه موجود نباشد در موضوع ، و موضوع عبارتست از محلّى كه محتاج نباشد در وجود بحالّ خود ، و اين معنى بر واجب الوجود بالذات نيز صادقست اگرچه وجود صرف باشد ، پس لازم مىآيد كه جوهر جنس واجب الوجود بالذات نيز باشد .\r\nمىگويم مراد حضرات از « موجود لا فى الموضوع » چنان كه تصريح كرده‌اند « ماهية اذا وجدت فى الخارج كانت لا فى موضوع » يعنى جوهر ماهيتى است كه اگر در خارج موجود شود در موضوع نباشد ، و اين معنى بر واجب الوجود صادق نيست ، زيرا كه او ماهيت ندارد ، و اين معنى جنس است از براى انواع جوهريه ، نه مجرد مفهوم موجود لا فى موضوع ، زيرا كه در لمعات سابقه محقق شد كه وجود جزء ماهيتى از ماهيات نيست ، و جنس هرماهيتى جزء آن ماهيت است ، و معنى - لا فى موضوع - معنى سلبى و امر عدمى است ، چگونه جزء ماهيات متحصله مىتواند شد ، و حال آنكه براهين ديگر نيز بر عدم جنسيت او قايم ، و در امور عامهء اسفار اربعه و شرح هدايه و مبدء و معاد ، كه از مصنفات صدر محققين است مذكور است ، و ذكرش موجب تطويل و منافى اختصار است .\r\n\r\n","description":"","footnote":"","page_name":" 79 ","page_number":119},
  {"content":"\r\n\r\n\r\nتنبيه \" فيه تعميم \" [ در بيان آنكه حقايق وجوديه در حد ذات خارج از مقولات عرضى و جوهرىاند 
  ]\r\nاز اينجا متفطن مىشوند ارباب عقول صافيه و اصحاب قلوب زاكيه كه هيچ وجودى از حقايق وجوديه ، چه واجبى و چه ممكنى - از آنجهت كه حقايق وجوديه‌اند ، حقيقت جنسيه و حقيقت نوعيه و حقيقت فصليه نمىتوانند شد ، و در تحت جنسى و نوعى و فصلى نيز داخل نيستند ، يعنى جنس و نوع و فصل ندارند ، زيرا كه حيثيت ذوات حقايق وجوديه عين حيثيات شخصيت و جزئيت مىباشد ، و اتصاف وجودات امكانيه بجوهريت و عرضيت بتبعيت و بالعرض ماهيات جوهريه و ماهيات عرضيه است ، از اين جهت است كه مىگويند : وجود جوهر ، جوهر است بجوهريت همان جوهر ، و وجود عرض ، عرض است ، بعرضيت همان عرض . يعنى از براى وجود جوهر ، جوهريت عليحده ، و از براى وجود عرض عرضيت عليحده نيست ، بلكه جوهريت وجود جوهر ، عين جوهريت ماهيت جوهريه و عرضيت وجود عرض ، عين عرضيت ماهيت عرضيه است ، كه از براى ماهيت جوهريه و ماهيت عرضيه ، در حد انفس خود ثابتست ، و از براى وجود آنها بتبعيت و بالعرض آنها ثابتست ، چنان كه موجوديت و صفات و احكام و آثاريكه از براى وجود من حيث انه وجود ثابت است ، از براى حقايق وجوديه ثابتند در حد انفس خود ، و از براى ماهيات بتبعيّت و بالعرض آنها ثابتند و اين معنى باعتبار اتحاد و عينيت است كه در ميانهء آنها بحسب خارج و عين ثابت است ، لهذا احكام هريك به ديگرى منعكس مىشود بحيثيتى كه گويا صفات و احكام ماهيت بعينها صفات و احكام وجود است ، و احكام و صفات وجود بعينها صفات و احكام ماهيت است .\r\n رق الزجاج و رقت الخمر * فتشابها و تشاكل الأمر\r\nفكانّه خمر ، و لا قدح * و كأنه قدح ، و لا خمر \r\nاز اين جهت است كه جماعتى از محققين ، ماهيت را اصيل در احكام عينيه و آثار خارجيه مىدانند ، و وجود را از اعتباريات و انتزاعيات مىدانند . و جماعت ديگر از اساطين حكما و محققين عرفا ، وجود را اصل اصيل ، و ركن ركين در تحقق موجوديت ، و منبع و مبدأ در احكام و مبدأ در احكام عينيه و آثار خارجيه مىدانند ، و ماهيات را داخل\r\n\r\n","description":"","footnote":"","page_name":" 80 ","page_number":120},
  {"content":"\r\n\r\nدر اعتباريات و انتزاعيات مىشمارند .\r\nكسى خيال نكند كه مراد از گويا تشبيه است - هيهات هيهات - تشبيه مستلزم نوعى از انواع تجوزات و استعارات است ، و حال آنكه ماهيات بعنوان حقيقت موصوف بموجوديت و احكام موجوديتند ، نه بعنوان مجاز ، بلكه مراد از گويا اشاره به دو جهت اصالت و فرعيت است ، به اين معنى كه بحسب اصالت ، احكام وجود ، احكام ماهيت نيست . و احكام ماهيت احكام وجود نيست ، و بحسب اتحاد و عينيت كه در ميانهء آنها ثابت است ، احكام هريك بعينها احكام ديگريست . تفصيل اين مقام ، بسط تمامى از كلام مىخواهد ، لايق حال اين رساله نيست ، اگرچه آنچه كه مذكور شد از براى ارباب بصيرت و اصحاب فطنت كافى و وافى است .\r\n\r\nفصل چهارم [ در اثبات اينكه كنه ذات اقدس واجب الوجود - جل اسمه - از براى غير ذات خود مدرك و معلوم نمىتواند شد 
  ]\r\nدر اثبات اينكه كنه ذات اقدس واجب الوجود - جل اسمه - از براى غير ذات خود مدرك و معلوم نمىتواند شد ، نه بعلم حصولى ارتسامى و نه بعلم حضورى اشراقى ، و نه بعنوان تعقل ، و نه بعنوان توهم ، و نه بنحو تخيل ، و نه بنحو احساس ، و تحقيق و تنقيح اين مهم ، موقوف است بلمعاتى .\r\n\r\nلمعة \" الهية \" [ تعريف علم و بيان اقسام و انواع آن از حصولى و حضورى و . . . 
  ]\r\nبدانكه ادراك و علم دو لفظ مترادفند و منقسمند بتعقل و توهم و تخيل و احساس ، اگرچه علم را معنى ديگر نيز هست كه اخص از مطلق ادراك است ، و در مباحث علم واجب الوجود باشيا با تفاسير معنى علم و ادراك مذكور خواهد شد ، و در اين مقام مىگويم : ادراك مطلق ، عبارتست از حضور شىء نزد شىء ديگر بحيثيتى كه موجب تميّز و انكشاف حاضر باشد از براى آن شىء .\r\nو ادراك به اين معنى منقسم است اولا به دو قسم ، علم حصولى ارتسامى ، و علم حضورى اشراقى . اول عبارتست از صورت حاصلهء از شىء در نزد مدرك از آن جهت كه صورت آنست و از آن حيثيت كه منشأ انكشاف و تميز است در نزد مدرك ، و صورت\r\n\r\n","description":"","footnote":"","page_name":" 81 ","page_number":121},
  {"content":"\r\n\r\nمذكوره را از حيثيت مذكوره علم حصولى ارتسامى مىنامند ، و صاحب صورت را معلوم بعلم حصولى ارتسامى مىگويند ، و ليكن علم به خود آن صورت از آن حيثيت كه شيئى از اشيا و موجودى از موجوداتست علم حضورى اشراقى است ، زيرا كه آن صورت بنفس خود حاضر است در نزد مدرك ، نه به صورت ديگر ، و الا دور يا تسلسل لازم ميآيد .\r\nو مراد از صورت در اين مقام وجود شىء است بحيثيتى كه آثار خاصه آن شىء به آن شىء مترتب نشود ؛ نمىبينى كه ماهيت آتش در ذهن حاصل مىشود و اثر آتش كه گرمى و سوزانيدنست به آن ، مترتب نمىشود و اين نحو از حصول را وجود ظلى و وجود ذهنى نيز مىگويند ، و مقابل آن را وجود عينى و وجود اصيل و وجود خارجى مىگويند ، و آن عبارتست از وجود شىء بحيثيتى كه آثار خاصهء آن شىء به آن ، مترتب باشد . از اينجا است كه گفته‌اند : الأشياء فى الذهن صور و فى الخارج اعيان . يعنى : چيزها در ذهن صور و در خارج اعيانند و صورت را معانى بسيار است و در الهيات شفا مذكور است و بعضى از آنها در لمعات سابقه مذكور گرديد .\r\nدوم ، عبارتست از حضور شىء در نزد مدرك ، بنفس ذات و هويت خود بحيثيتى كه صورت علميه بعينها صورت عينيه باشد و محتاج بانتزاع و انتقاش صورت نباشد ، مثل علم واجب الوجود بالذات بذات خود و علم نفس بذات خود بلكه علم هرمجردى بذات « 1 » خود بلكه علم هرعلتى بمعلول خود ، چنان كه مذهب صاحب اشراق و محقق طوسى و جماعتى از محققين است ، و به زودى در مباحث علم واجب الوجود باشيا محقق و منكشف خواهد شد .\r\n\r\n\r\n","description":"","footnote":"\r\n( 1 ) - يعنى علم حضورى آنست كه صورت ادراكى همان وجود خارجى مدرك باشد و مدرك بالعرض در بين نباشد ، مثل علم شىء بذات خود ، و علم نفس به صورت ادراكى و معلوم بالذات ، و علم علت بمعلول ، و علم معلول به علت ، و در صورتى كه تمام هويت معلوم در علم حضورى مكشوف نباشد بل‌كه مرتبهء معلوم باعتبار ظهور در مجلاى معلول مكشوف باشد از باب آنكه معلول به قدر حوصلهء وجودى خود واجد علت و متصل به علت است اين علم با آنكه حضورى و معلوم بالذات مشهود عالم است ، علم بوجه است ، نه بكنه . جلال الدين الآشتيانى - عفى عنه -\r\n","page_name":" 82 ","page_number":122},
  {"content":"\r\n\r\n\r\nلمعة \" الهية \" [ تقسيم علم بانقسام ديگر بعلم بوجه و علم بكنه و . . . 
  ]\r\nعلم را انقسام ثانويست از اين لحاظ كه علم بشىء يا علم است به تمام حقيقت و ذات و يا علم است بوجهى از وجوه و خاصه‌اى از خواص و نعتى از نعوت شىء معلوم ، اول را علم بكنه ، و ثانى را علم بوجه مىگويند ، و اين قسمت اختصاص بعلم حصولى ندارد ، بلكه در علم حضورى اشراقى نيز محقق و ثابت است . بيان اقسام چهارگانه از براى توضيح و تنقيح تا توهم اختصاص بالكليه مرتفع گردد آنست كه : علم بكنه در علم حصولى « 1 » عبارتست از خصول صورت تمام ذات يا ذاتيات شىء در نزد مدرك ، مثل صورت حيوان ناطق كه تمام ذاتيات انسان است ، و علم بوجه در علم حصولى عبارتست از حصول صورت نعتى از نعوت و خاصه‌اى از خواص شىء در نزد مدرك ، مثل حصول صورت ضاحك و كاتب در نزد مدرك ، از آن حيثيت كه نعتى از نعوت و خاصه‌اى از خواص انسانند .\r\n\r\nدقيقة \" فلسفية \" [ بيان علم بوجه و علم بكنه باعتبارى ديگر 
  ]\r\nمخفى نماناد كه علم بضاحك و كاتب اگرچه از حيثيت مذكوره علم بوجه است ، و ليكن نظر بنفس معنى ضاحك و كاتب علم بكنه است ، از اينجا معلوم مىشود معنى كلام بعضى از محققين كه فرق است در ميانهء علم بوجه شىء ، و علم بشىء بوجه . زيرا كه علم بوجه نسبت به خود وجه ، از آن‌جهت كه معنى از معانى و ماهيتى از ماهيات است ، علم بكنه است ، نه علم بشىء بوجه ، يا علم بوجه از آن وجه كه وجه است ، حاصل كلام آنكه علم بضاحك و كاتب مثلا از آن وجه كه وجه انسانند ، علم است به انسان بوجه ، و علم است بوجه انسان از آن وجه كه وجه انسانند ، و علم بضاحك و كاتب « 2 » از آن‌جهت كه از جملهء\r\n\r\n\r\n","description":"","footnote":"\r\n( 1 ) - اگرچه اين علم باعتبار آنكه حقيقت خارجى معلوم مكشوف نيست و مكشوف صورت ماهوى است ، خود مصداق علم بوجه است و علم بكنه است باعتبار ديگر . لمحرره سيد جلال الموسوى الآشتيانى عفى عنه .\r\n( 2 ) - زيرا كه منظور از نظر بالذات در وجوه و آلات و حكايات حال ذو الوجه و ذو الآله و محكى عنه است ، پس مفهوم ضاحك از آن جهت كه وجه انسان و حكايت اوست ، بمعلوميت -\r\n","page_name":" 83 ","page_number":123},
  {"content":"\r\n\r\nمعانى و ماهياتند علم بكنه است . - تدبر كن -\r\nو علم بكنه در علم حضورى عبارتست از حضور تمام حقيقت عينيه و هويت خارجيهء شىء از براى مدرك مثل حضور تمام حقيقت عينيه و هويت خارجيه واجب الوجود بالذات از براى او ، و علم مجردات بهويات عينيهء خود ، بلكه علم هرعلتى بهويت عينيه و انيت خارجيه معلول خود ، چنان كه مذاق اهل اشراق است . و علم بوجه در علم حضورى اشراقى عبارتست از حضور هويت اثر شىء و وجه شىء از آن جهت كه اثر آن شىء و وجه آن شىء است - از براى مدرك مثل حضور معلول بالذات و مجعول بالذات شىء از\r\n\r\n\r\n","description":"","footnote":"\r\n- موصوف نمىتواند شد چه جاى آنكه بمعلومية بالكنه متصف شود فاحسن التدبر . على الطهرانى عفى عنه .\r\n( 1 ) - و از اينجا است نيز كه حكماى الهيين « قدس اسرارهم » حدود را منقسم به دو قسم نموده‌اند يكى حدود ماهيات يكى حدود وجودات ، و ديگرى حدود ماهيات و تمام حقيقت وجود مجعول بالذات را نسبت به تمام حقيقت وجود جاعل بالذات حد ناقص ، و تمام حقيقت وجود جاعل بالذات را نسبت به تمام حقيقت وجود مجعول بالذات حد تام ، دانسته‌اند ، و لهذا از اعاظم حكماى الهيين و اكابر عرفاى موحدين موروث است كه « كل فاعل ففعله مثل طبيعته ، قل كل يعمل على شاكلته ، كل شىء منها بشىء محيط ، و المحيط بما احاط منها هو اللّه الاحد الصمد . » تدبر كن كه در عين كمال وضوح نهايت غموض « الف » دارد « التوحيد ظاهره فى باطنه و باطنه فى ظاهره » على الطهرانى عفى عنه .\r\n( 2 ) - يعنى اين مطلب شريف و مقصد لطيف مصحح جزء اول اين كلمه موروثه است و مصحح جزء ثانى او قاعدهء ديگر و ضابطهء اخرى است چنان كه در مستقبل كلام متن مذكوره است ، فارجع اليه . على الطهرانى عفى عنه .\r\n( الف ) ملاك اين حضور ، چه در ناحيه علت محيط بشراشر وجود معلول و چه در ناحيهء معلول متقوم به علت ، همان سنخيت ذاتى و تشكيك خاصى موجود در سلسلهء علل و معاليل و مراتب وجوديست ، به اين لحاظ علت سرّ و معلول ظهور و علت باطن و معلول صورت اوست و از اين‌جا بايد متفطن شد ببطلان قول قائلان به تباين در وجود و اصالت ماهيت ، و سر تشكيك خاصى در همين احاطه و تجلى و ظهور و علت در جلباب و كسوت مخلوق و تقوم معلول به علت و تحقق معلول ، در وجود علت بوجودى اتم از وجود خاص خود و مناسب با وجود علت و تعين علت بظهور و سريان فعلى در معلول ( جلال آشتيانى ) .\r\n","page_name":" 84 ","page_number":124},
  {"content":"\r\n\r\nبراى مدرك خواه آن مدرك خود معلول بالذات باشد و يا غير آن ، زيرا كه حضور مجعول بالذات بحضور اشراقى از براى مدرك حضور جاعل بالذات است بحضور اشراقى از براى مدرك عالم ، و بعبارت ديگر حضور اثر و فيض بحضور اشراقى از براى مدرك حضور مؤثر و مفيض است بحضور اشراقى از براى آن ، و ليكن بوجه نه بكنه ، بنحو نقصان نه بنحو تمام ، بوجه قصور نه بوجه كمال ، از اينجاست كه مىگويند ادراك مفاض مر مفيض را به قدر افاضه است نه به قدر مفيض .\r\nتدبر كن كه با كمال وضوح در نهايت غموض است .\r\n\r\nلطيفة \" عرشية \" و كلمة \" ملكوتية \" [ اثبات سنخيت و مناسبت و تشكيك خاصى بلكه خاص الخاصى در مراتب وجودى 
  ]\r\nقسم اخير از اقسام اربعه از غوامض مسائل الهيه و از معضلات مطالب ربوبيه و از مشكلات مقاصد حكميه و از اسرار صحيفهء الهيه و رموزات صحيفهء قرآنيه و آثار نبويه است فهم آن « كما ينبغى » و « على ما ينبغى » محتاج است بقريحهء لطيفه و فطرت صحيحه و عقل سليم و ذهن مستقيم و رسوخ تام در قواعد عقليه و تتبع بالغ در قوانين نقليه و تأمل كامل در آثار نبويه تحقيقش بنحو تمام و بسط وافى از كلام مىخواهد ، اميد از الطاف ربانى آنست كه در مسألهء علم واجب الوجود بالذات باشياء قبل از ايجاد اشياء باستيفاى تمام و استقصاى ما لا كلام محقق و مبين گردد ، و ليكن چون تحقيق اصل مسأله‌اى كه در صدد بيان آن هستم مبتنى است بر بيان و تحقيق آن در اين مقام به نحوى از اجمال مىگويم كه : در ميانهء مفيض بالذات با كمال مباينت بحيثيتى كه مفيض بالذات غنى محض بلكه غناى محض و مفاض بالذات فقير محض بلكه فقر محض مىباشد ، چنان كه در لمعات سابقه به نحوى از اجمال گذشت ، و در لمعات مستقبله و مباحث آينده به نحوى از تفصيل بيان خواهم نمود ، كمال مناسبت نيز بايد محقق باشد ، زيرا كه بنابر اصالت وجود و اصالت جعل در وجود ، چنان كه مذهب منصور و موافق براهين عقليه است ، وجود موصوف بعليت و مفيضيت ، با وجود موصوف بمعلوليت و مفاضيت در نفس حقيقت وجوديه ، علاوه بر مفهوم انتزاعى مصدرى اشتراك و اتحاد دارند ، زيرا كه حيثيات ذوات همه حقايق وجوديه چنان كه در لمعات سابقه مبين و محقق\r\n\r\n","description":"","footnote":"","page_name":" 85 ","page_number":125},
  {"content":"\r\n\r\nگرديد ، عين حيثيت خارجيت و عينيت و نفس حيثيت شخصيت ، و محض جهت فعليت و انيت و صرف حيثيت منشأيت آثار خارجيه و مبدأيت احكام عينيه است ، و حقيقت موجوديت و طارديت عدم در حد انفس همهء آن حقايق ، معتبر است ، و بسوى اين دقيقهء الهيه و لطيفهء ربوبيه و كلمهء ملكوتيه اشاره است در صحيفهء قرآنيه بقول خداوند عالم جل و علا  « قُلْ كُلٌّ يَعْمَلُ  « 1 »  عَلى شاكِلَتِهِ »  با اينكه بعضى از آن حقايق تام بلكه فوق التمام است ، و بعضى ناقص و قاصر است ، و بعضى غنى محض است ، و بعضى فقير محض است ، و بعضى قايم بذات است ، و بعضى قايم به غير ، و بعضى جاعل بالذات است و بعضى مجعول بالذات ، و بعضى واجب بالذات است ، و بعضى ممكن بالذات مصداق و محكى عنه اول در همهء مذكورات وجود مقدس واجب الوجود - جل اسمه - است و مصداق و معنون عنه دوم وجودات ، و هويات ناقصه ، و انيات قاصرهء امكانيه است تدبر كن كه بسيار دقيق است و فهمش كما ينبغى و على ما ينبغى ، قره عين معرفت و نور چشم بصيرت است .\r\nوجه ديگر در بيان اين مطلب اينست كه وجود علت اقوى و اشد و اتم و اكمل است از وجود معلول ، و اين معنى در نزد كسى كه فطرت او سالم از آفات و جبلت او برىء از لجاج است ، از اوايل بديهيات است . علاوه بر اين مىگويم : اگر وجود معلول در قوت و شدت و تماميت و كمال برابر باشد با وجود علت ، مفيض بودن يكى ، و مفاض بودن ديگرى ، قايم بذات بودن يكى ، و متعلق الذات بودن ديگرى ، غنى بودن يكى ، و فقير بودن ديگرى ، ترجّح بلا مرجّح ، و تخصص بلا مخصص ، خواهد بود . بعد از تحقيق اين معنى مىگويم : كه اشديت و اضعفيت و اتميت و انقصيت متصور نمىباشد مگر در ميانهء دو چيزى كه در اصل حقيقت اشتراك و اتحاد داشته باشند ، و تفاوت و مباينت در ميانهء آنها به اين نحو باشد كه آن حقيقت در يكى تمام‌تر و كاملتر و قوىتر و شديدتر باشد ، و در ديگرى ناقص‌تر و ضعيف‌تر و قاصرتر و ناتمام‌تر باشد ، نمىبينى كه سواد ضعيف با سواد شديد ، در حقيقت سواديت اشتراك دارند ، و تفاوت در ميانهء آنها بشدت و ضعف و به تمام و نقص است . از اين‌جهت است كه هرگاه كسى بگويد كه : سواد اشد از خط است مورد سخريه و منسوب باصحاب سودا و جنون مىباشد ، و نقل\r\n\r\n\r\n","description":"","footnote":"\r\n( 1 ) - س 17 ، ى 86 .\r\n","page_name":" 86 ","page_number":126},
  {"content":"\r\n\r\nسواد من باب المثال است ، و در تمثيل ادنى مناسبت كافى است ، و الا تفاوت در ميانهء مثال و ممثّل له ، از زمين تا آسمان است و بر متفطن مخفى نيست و نعم ما قيل : « خاك بر فرق من و تمثيل من » پس محقق شد كه تفاوت و مباينت در ميانهء وجود علت و وجود معلول ، به تمام و نقص و بشدت و ضعف است ، و اين قسم از بينونت و تفاوت اشد انحاى بينونت ، و اتم اقسام مباينت است ، بحيثيتى كه وجود علت غنى بالذات و تام بالذات و كامل بالذات و مقدم بالذات و قايم بالذات است ، و وجود معلول فقير بالذات و ناقص بالذات و قاصر بالذات و مؤخر بالذات و متعلق بالذات است ، با اينكه كمال مناسبت نيز محقق و ثابت است ، چنان كه محقق و مبرهن گرديد ، و بسوى اين قسم از مباينت اشاره است كلام معجز نظام خاتم اوصياء « عليه الآف التحية و الثناء » : « توحيده تميزه من خلقه ، و حكم التميز بينونة صفة لا بينونة عزلة » .\r\nوجه ديگر در بيان مناسبت تامه در ميانه مفيض بالذات و مفاض بالذات آنست كه در لمعات سابقه مذكور گرديد كه در ميانهء حقايق وجوديه ، تخالف جنسى و تغاير نوعى و تمايز فصلى محقق نمىتواند شد ، زيرا كه آن حقايق « 1 » كه جنس و فصل و نوع ندارند و اين معنى كمال مناسبت است چنان كه بر متفطن و متدبر مخفى نيست ، و حال آنكه همين معنى موجب كمال مباينت است ، و فهمش موقوف بتلطف از ذهن و تجرد از غشاوات وهميه است .\r\nوجه ديگر در بيان مناسبت آن است كه : هرگاه مناسبت تامه در ميانهء مفيض بالذات و مفاض بالذات محقق نباشد كه اقتضا كند آن مناسبت خصوصيت مفيض را بمفاض\r\n\r\n\r\n","description":"","footnote":"\r\n( 1 ) - زيرا كه برهان بنحو عموم دال است بر نفى اقسام مذكوره تخالف و نفى تخالف جنسى و فصلى دلالت كند بنحو عموم بر نفى تخالف مادى و صورى و مقدارى زيرا كه هرماده عين جنس و هرصورت عين فصل و هرمقدار مركب از جنس و فصل است از اينجا است كه از اساطين حكماء الهيين موروث است كه كل مركب خارجى فهو مركب عقلى و لا عكس پس تمام جهت ذوات جمله وجود است بعينه تمام جهت اشتراك و مناسبت است و حال آنكه از بيناتست كه تخالف و تباين و و تكثر و تغاير در كليهء وجودات متحقق است پس بايد نظر بمقتضاى اين برهان تمام حيثيت ذوات وجودات بعينه تمام حيثيت تخالف و تكثر و تباين و تغاير باشد فتلطف الذهن و جرده عن الغشاوات الوهمية . على الطهرانى عفى عنه .\r\n","page_name":" 87 ","page_number":127},
  {"content":"\r\n\r\nو اختصاص مفاض را بمفيض ، لازم مىآيد كه هرچيزى علت هرچيزى و هرچيزى معلول هرچيزى تواند شود ، و اين معنى ضرورى البطلان است . نمىبينى كه آتش علت سخونت و گرمى مىتواند شد ، و علت برودت و سردى نمىتواند شد ، يبوست معلول زمين مىتواند شد ، و معلول هوا نمىتواند شد ،  « قُلْ كُلٌّ يَعْمَلُ عَلى  « 1 »  شاكِلَتِهِ »  - و ما للتراب ، و رب الأرباب - « چه نسبت خاك را با عالم پاك » از اين بيانات شافيه و تحقيقات كافيه كه اكثر آنها بلكه همهء آنها از مواهب الهيه و از خصايص اين رساله است ، ظاهر و منكشف گرديد كه « 2 » حضور معلول بالذات و مفاض بالذات بحضور اشراقى از براى مدرك حضور جاعل بالذات و مفيض بالذات است بحضور اشراقى از براى او ، و ليكن بوجه نه بكنه ، بنحو نقصان نه بنحو تمام ، بوجه قصور نه بوجه كمال ، از اينجا است كه گفته‌اند : ادراك مفاض مر مفيض را به قدر افاضه است نه به قدر مفيض « الحمد للّه ملهم الصواب » .\r\n\r\nسر \" الهى \" و رمز \" قرآنى \"\r\nاز اين لطيفهء عرشيه معلوم مىشود سر قول خداوند عالم جل و علا « من يطع الرسول فقد اطاع اللّه » يعنى : كسى كه اطاعت كند پيغمبر را پس بتحقيق اطاعت كرده است خدا را ، و معنى كلام خاتم اوصيا « عليه آلاف التحية و الثناء » : من عرف نفسه فقد عرف ربه .\r\nيعنى كسى كه بشناسد نفس خود را بتحقيق شناخته است پروردگار خود را ، و معانى بسيار و رموز بيشمار در اين حديث شريف كه از معدن علوم ربانى و منبع حكم يزدانى ثابت است مندرج و مندمج است ، بلكه اين كلمهء جامعه بر همهء علوم الهيه و معالم ربوبيه مشتمل است ، و نعم ما قيل : كلام الملوك ملوك الكلام . اميد كه در مباحث آينده و لمعات مستقبله ببعضى از آن رموز و اسرار به نحوى از اجمال اشاره نموده شود ، و سر كلام صادر از مشكات ولايت و اهل بيت عصمت در زيارت جامعه كبيره « من عرفكم فقد عرف اللّه » يعنى كسى كه بشناسد شما را پس بتحقيق شناخته است خدا را ، و امثال اين مذكورات از آيات و اخبار « لا تعد و لا تحصى » است و به اين قاعدهء لطيفه و كلمهء ملكوتيهء\r\n\r\n\r\n","description":"","footnote":"\r\n( 1 ) - س 17 ، ى 86 .\r\n( 2 ) - بيان اينكه معرفت اثر بحضور اشراقى مؤثر است بالذات بوجه نه بكنه .\r\n","page_name":" 88 ","page_number":128},
  {"content":"\r\n\r\nاكثر اخبار و آيات و آثار كه بحسب ظاهر متنافى و متناقضند ، جمع مىشوند بلكه به اين قاعده اكثر متشابهات از آيات و اخبار نيز منحل مىشود ، تتبع كن بعد از آن تأمل و تدبر كن ، و غنيمت شمار .\r\n\r\nلمعة \" الهية \" [ بيان آنكه حق اول صرف وجود و وجود صرف و صرف كافهء كمالات وجوديه است 
  ]\r\nبدانكه حقيقت واجب الوجود بالذات وجود صرف است ، و در قوت و شدت وجود و كمالات وجود تام ، بلكه فوق التمام است ، و جهت نقصى و قصورى بهيچ‌وجه من الوجوه در ذات مقدس او متحقق بلكه متصور نمىتواند شد ، بلكه همه‌اش فعليت و وجود است ، و همه‌اش خيريت و كمال است ، و همه‌اش تحصل و جمال است . بيانش آنست كه هرگاه در ذات واجب الوجود جهت نقصى و حيثيت قصورى متحقق باشد ، لازم مىآيد كه حقيقت واجب الوجود مركب باشد از دو حيثيت نقص و تمام ، و از دو جهت قصور و كمال ، بطلان لازم در مسألهء اثبات احديت صرفه ظاهر و منكشف خواهد شد .\r\nبيان ملازمه آنست كه حيثيت وجوب وجود كه حيثيت تماميت و فعليت و جهت كمال و جمال است ، عين حيثيت نقص و قصور نمىتواند شد ، زيرا كه حيثيت وجوب وجود محض حيثيت وجود است ، چنان كه در مسألهء عينيت وجود محقق و مبين گرديد ، و حال آنكه وجوب وجود ، ضرورت وجود ، و ضرورت وجود ، تأكد وجود است ، چنان كه امتناع وجود ضرورت عدم ، و ضرورت عدم ، تأكد عدم است ، و حيثيت نقص و قصور عين حيثيت عدم است ، زيرا كه نقص و قصور بنداشتن تمام و فقدان كمال برمىگردند ، و از جملهء ضروريات است كه حيثيت وجود عين حيثيت عدم نمىتواند شد ، و الا اجتماع متناقضين لازم مىآيد . پس هرگاه مرتبه ذات واجب الوجود بالذات ، محض محض جهت وجود ، و صرف صرف جهت فعليت ، و بحت بحت حيثيت تحصل ، و كمال ، نباشد ، لازم مىآيد كه ذات واجب الوجود ملتئم باشد از دو حيثيت عدم و وجود ، و تركيب در ذات واجب الوجود محال است ، چنان كه به زودى براهين عقليه قاطعه و دلايل يقينيهء ساطعه بر آن اقامه خواهد شد .\r\nپس محقق شد كه واجب الوجود تام بلكه فوق التمام است در وجود و كمالات وجود ، غير متناهى بلكه فوق غير متناهى است بعدهء غير متناهى ، و وجودات امكانيه ناقصات\r\n\r\n","description":"","footnote":"","page_name":" 89 ","page_number":129},
  {"content":"\r\n\r\nالذوات قاصرات الانيات ضعفاء الهوياتند . زيرا كه مجعول در مرتبه جاعل و فيض در مرتبهء مفيض نمىتواند شد - ما للتراب و رب الارباب - « چه نسبت خاك را با عالم پاك » و الا لازم مىآيد ترجّح بلا مرجّح و تخصص بلا مخصص ، بلكه اين معنى از جملهء بديهيات است چنان كه سابقا اشاره نمودم .\r\nو وجه ديگر در بيان اين مطلب آنست كه سابقا اشاره نمودم كه : مجعول بالذات وجود است نه ماهيت ، زيرا كه ماهيت امر اعتبارى انتزاعى است ، و وجود اصل اصيل است در تحقق و ركن ركين است در تحصل ، چنان كه در لمعات سابقه محقق و مبرهن گرديد ، و امر اعتبارى انتزاعى متعلق جعل بالذات نمىتواند شد ، علاوه بر اين براهين بسيار و دلايل بيشمار بر مجعوليت وجود قايم است ، و در امور عامهء اسفار اربعه و در كتاب مشاعر مذكور است و وجود مجعول بايد مرتبط بالذات باشد به جاعل ، به اين معنى كه حيثيت ذاتش عين حيثيت مجعوليت باشد « 1 » .\r\n\r\n[ اشاره به آنكه مجعول بالذات عين تعلق و ارتباط به جاعل است 
  ]\r\nبعبارت ديگر بايد مرتبط باشد به جاعل بنفس خود بدون اعتبار انضمام امر ديگر و ملاحظهء ازدواج شىء آخر ، و الا - در مجعوليت بواسطه‌اى از وسايط محتاج خواهد بود و اين معنى خلاف فرض است ، و مرتبط بالذات حقيقتش حقيقت تعلقيّه و حيثيت ذاتش حيثيت ارتباطيه مىباشد ، پس اگر وجود مجعول بالذات در مرتبهء جاعل بالذات باشد لازم مىآيد كه حقيقت جاعل بالذات نيز حقيقت تعلقيه و حيثيت ارتباطيه باشد پس مرتبط اليه ، و متعلق به ، مىخواهد و آن منافى وجوب وجود است ؛ و يا مجعول بالذات قايم بالذات و مرتبط به غير نباشد و هردو خلاف فرض و تناقض است .\r\n\r\nتنبيه \" الهى\r\nاز اينجا ظاهر و منكشف مىگردد كه نقصان و قصور از لوازم مجعوليت و از خواص خصوصيات مراتب وجود است نه از لوازم حقيقت وجود از آن حيثيت كه حقيقت وجود است ، و الا - لازم مىآيد كه همهء حقايق وجوديه ناقص و قاصر باشند و اين معنى مصادم برهانست .\r\n\r\n\r\n","description":"","footnote":"\r\n( 1 ) - در مباحث جعل كه از لمعات توحيد بمعنى سوم است طايفه‌اى از براهين مذكور خواهد شد . منه عفى عنه .\r\n","page_name":" 90 ","page_number":130},
  {"content":"\r\n\r\n\r\nحكمة \" قرآنية \" و لمعة \" ايمانية \"\r\nاز اين تحقيقات و بيانات ظاهر و هويدا مىگردد سرّ قول خداوند عالم جل و علا در صحيفهء الهيه و صحيفهء قرآنيه « و هو « 1 »  بِكُلِّ شَيْءٍ مُحِيطٌ » ،  و معنى كلام معجز نظام خاتم اوصيا « عليه آلاف التحية و الثناء » در بعض از خطب بليغهء خود كه در توحيد انشا فرموده‌اند ، و در اصول كافى مذكور است و آن كلام اين است : « كل شىء منها بشىء محيط و المحيط بما احاط منها ، هو اللّه الاحد الصمد . . . » ، يعنى هرچيزى از آن اشيا به چيزى احاطه‌كننده است و چيزى كه احاطه‌كننده است به آنچه كه احاطه كرده است از آن اشيا ، او خداوند يگانه و بىنياز است . چه بسيار ظاهر است كه مراد از اين احاطه ، احاطه جسم بجسم ، و احاطهء مكان به متمكن ، و احاطهء محل به حال ، و احاطهء زمان بزمانيات ، و احاطهء كلى بجزئيات ، و احاطهء كل باجزا نيست بلكه مراد احاطهء قاهريت و عليّت و احاطهء تماميت و كماليت و احاطهء قوت و شدت وجود و كمالات وجود است از اين جهت است نسبت او بهمهء اشيا مساوى است و قيوميت او نسبت بهمهء ماهيات امكانيه در حد استوا و مرتبهء سوائيت است ، اينست معنى قيوميت مطلقه و قاهريت مطلقه و به اين سبب است كه اطلاق قيوم مطلق بر غير ذات مقدس او جايز و روا نيست ، و از اين جهت است نيز كه شيئى از اشيا از حيطهء علم او بيرون نيست و علمش قبل از ايجاد و بعد از ايجاد تغير و تبدل نمىپذيرد چنان كه در همان خطبه فرموده‌اند : « احاط بالأشياء علما قبل كونها ، فلم يزدد بها علما علمه بها قبل كونها كعلمه بها بعد تكوينها » يعنى احاطه كرده است علم او باشيا پيش از وجود اشيا ، پس زياد نكرده است علم را بسبب وجود اشيا علمش باشيا پيش از وجود اشيا ، مثل علم او است باشيا بعد از ايجاد اشيا ، تفاوت و اختلاف نسبت اشيا به او ناشى است از قبل اشيا نه از جهت او . تفصيل اين اجمال و تبيين اين مقال انشاء اللّه المتعال در مباحث علم واجب الوجود باشيا تحقق خواهد پذيرفت .\r\n\r\n\r\n","description":"","footnote":"\r\n( 1 ) - س 41 ، ى 54  ( إِنَّهُ بِكُلِّ شَيْءٍ مُحِيطٌ )  .\r\n","page_name":" 91 ","page_number":131},
  {"content":"\r\n\r\n\r\nلمعة \" الهية \" [ در بيان آنكه ادراك كنه ذات بعلم حصولى محالست 
  ]\r\nمخفى نماناد كه علم بكنه و حقيقت شىء چه بحضورى اشراقى ، و چه بحصولى ارتسامى ، متحقق بلكه متصور نمىتواند شد ، مگر در صورتى كه از براى مدرك احاطهء تامه به تمام ذات و حقيقت مدرك حاصل باشد ، زيرا كه هرگاه احاطهء تامه متحقق نباشد چيزى از تمام حقيقت مدرك از حيطهء ادراك مدرك بيرون خواهد بود ، پس علم بكنه ذات و تمام حقيقت آن شىء متحقق نخواهد بود ، و اين معنى خلاف فرض است . بعد از تحقيق اين لمعات و تمهيد اين مقدمات مىگويم : اصل مسأله اينست كه ممتنع است كه كنه ذات واجب الوجود بالذات از براى غير او - مدرك و معلوم گردد - نه بعلم حصولى ارتسامى و نه بعلم حضورى اشراقى .\r\nاما مطلب اول - پس مىگويم : در بيان آن در لمعات سابقه محقق گرديد كه عينيت و خارجيت عين حيثيت ذات حقايق وجوديه است ، پس هرگاه در مدركى از مدارك حاصل شوند ، عينيت منقلب بظليت و خارجيت منصرف بذهنيت خواهد شد ، و انقلاب حقيقت و انخلاع شىء از ذات و ذاتى خود ، بديهى الاستحاله و ظاهر الامتناع و مستلزم خلاف فرض و تناقض است ، و در فصل دوم مبرهن گرديد كه حقيقت واجب الوجود بالذات و حيثيت تمام ذات او ، حقيقتى از حقايق عينيه وجود است پس اگر كنه حقيقت واجب الوجود بالذات در مدركى از مدارك و در مشعرى از مشاعر حاصل باشد - عقليه بوده باشند آن مدارك و مشاعر ، يا وهميه ، خياليه بوده باشند يا حسيه ، لازم مىآيد انقلاب حقيقت واجب الوجود بالذات از خارجيت بذهنيت و از عينيت بظليت ، بلكه از واجبيت به غير واجبيت .\r\n آنچه پيش تو غير از آن ره نيست * غايت فكرتست اللّه نيست \r\nبسوى اين لطيفهء ربوبيه اشاره است آنچه از مشكات ولايت و معدن عصمت وارد است « كلما ميزتموه بأوهامكم فى ادق معانيه ، مخلوق لكم مردود اليكم » يعنى هرچيزى كه تميز مىدهيد آن را بوهمهاى خود در دقيقترين معانى ، آن چيز آفريدهء شماست و برگرديده است بسوى شما ، بلكه معرفى كنه ذات اقدس به اين نحو از علم از براى خود\r\n\r\n","description":"","footnote":"","page_name":" 92 ","page_number":132},
  {"content":"\r\n\r\nواجب الوجود نيز محال است ؛ زيرا كه مستلزم انقلاب است ، و در مبحث علم واجب الوجود بذات خود معلوم خواهد شد كه علم او بذات خود ، بلكه علم نفس بذات خود و علوم مجردات بذوات خود ، حضورى اشراقى است نه حصولى ارتسامى ، « من عرف نفسه فقد عرف ربه » .\r\n\r\n[ در بيان آنكه ادراك كنه ذات حق بعلم حضورى نيز محالست 
  ]\r\nو اما مطلب دوم پس مىگويم در بيان آن ، كه در لمعات سابقه محقق گرديد كه ذات واجب الوجود بالذات تام بلكه فوق التمام است ، و در شدت و قوت وجود و كمالات وجود غير متناهى بلكه فوق غير متناهى است بعدهء غير متناهى ، و وجودات امكانيه ناقصات الذوات قاصر الإنياتند ، و نيز مبين گرديد كه ادراك كنه ذات شىء چه بعلم حصولى و چه بعلم حضورى متحقق بلكه متصور نمىتواند شد - مگر در صورتى كه از براى مدرك احاطهء تامه حاصل باشد به تمام ذات و حقيقت آن شىء ، پس هرگاه كنه ذات واجب الوجود بالذات از براى غير او معلوم باشد بعلم حضورى اشراقى ، بايد از براى آن غير احاطهء تامهء حضوريه حاصل باشد به تمام ذات و حقيقت واجب الوجود بالذات ، لازم محال است زيرا كه ناقص و محدود چگونه احاطهء تامهء حضوريه مىتواند بهم رساند به غير متناهى ، محاط چگونه محيط مىشود بمحيط خود باحاطهء تامهء اشراقيه « اطف السراج فقد طلع الصبح » .\r\n\r\nثمرة \" ربوبية \" و نتيجة \" كلامية [ در بيان آنكه كنه ذات حق به هيچ قسم از انحاء ادراك مدرك نمىشود 
  ]\r\nاز اين بيانات و بينات هويدا و آشكارا گرديد كه كنه ذات اقدس از براى غير او به هيچ نحو از انحاء ادراك و به هيچ قسم از اقسام معرفت و بهيچ‌وجه از وجوه علم مدرك و معلوم نمىتواند شد ، چه حصولى و چه حضورى ، چه تعقل و چه توهم ، چه تخيل و چه احساس ؟\r\nزيرا كه علم و ادراك منحصرند بحصولى و حضورى ، و قسم ديگر از براى آنها متصور نيست ؛ زيرا كه حصر مردد در ميانهء نفى و اثبات است چنان كه سابقا مذكور شد ، پس علم و ادراك از حصولى و حضورى بيرون نيست و هريك از تعقّل و توهّم و تخيل و احساس\r\n\r\n","description":"","footnote":"","page_name":" 93 ","page_number":133},
  {"content":"\r\n\r\nاز تحت حصولى و حضورى بيرون نيستند . زيرا كه احساس عبارت است از ادراك شىء بآليت يكى از حواس پنجگانه با حضور ماده كه عبارت از جسم است ، خواه بحصول باشد يا بحضور ، مثل ديدن و شنيدن و بوئيدن و چشيدن و لمس‌كردن ، و اقسام احساس منحصر به همين پنج است ، و در تحقق هريك حضور ماده معتبر است . تخيل عبارت است از ادراك شىء بآليت خيال با عوارض و لواحق ماده ، و ليكن حضور خود ماده معتبر نيست ، مثل حصول صورتهاى كوهها و آسمانها در خيال در وقت بهم گذاشتن چشم و مثل حصول شهرهاى دور ، و خانه‌هاى دور ، در نزد قوهء خيال بىحضور مواد .\r\nو توهّم عبارت است از ادراك شىء بآليت وهم بىخضور ماده و بىعوارض ماده ، و ليكن با اضافه بسوى ماده ، مثل ادراك صداقت زيد و عداوت عمرو . و تعقل عبارتست از ادراك شىء بدون اعتبار و اشتراط امور مذكوره ، چه بحصول و چه بحضور ، حتى اينكه حضور ماده و ماديات از براى مدرك بدون آليت ، چيزى از حواس تعقل است نه احساس ، پس هرگاه علم بكنه ذات اقدس بعلم حضورى و علم حصولى محال باشد تعقل كنه ذات و توهم او و تخيل او و احساس او چه بحصول و چه بحضور نيز محال خواهد بود ، پس كنه ذات اقدس متعقل و متوهم و متخيل و مبصر و مسموع و مشموم و مذوق و ملموس نمىتواند شد .\r\nعلاوه بر اين ، براهين عقليه ديگر بر امتناع هريك از امور مذكوره قايم است ، ذكر آنها موجب تطويل و منافى اختصار است ، و در صحيفهء الهيه به همه اين مراتب اشاره است بقول خداوند احد  « وَ لا يُحِيطُونَ بِهِ  « 1 »  عِلْماً » ،  يعنى احاطه نمىتواند نمود علم ايشان بكنه ذات او  « لا تُدْرِكُهُ الْأَبْصارُ ، وَ هُوَ يُدْرِكُ الْأَبْصارَ »  و بسوى همهء اين مراتب نيز اشاره است كلام معجز نظام ختمىمآب - صلّى اللّه عليه و آله - : « ما عرفناك حق معرفتك و ما عبدناك حق عبادتك » .\r\n\r\nدفاع وهم و ازالة شبهة\r\nجماعتى از ارباب جدال ، يعنى از متكلمين اهل سنت گفته‌اند كه ، واجب الوجود\r\n\r\n\r\n","description":"","footnote":"\r\n( 1 ) - س 20 ، ى 109 .\r\n","page_name":" 94 ","page_number":134},
  {"content":"\r\n\r\nبالذات مبصر و مرئى مىشود ، و اين جماعت متفرق شده‌اند به چندين فرقه ، بعضى گفته‌اند در دنيا نيز ديده مىشود به همين ديده‌ها ، و بعضى تخصيص به آخرت داده‌اند و بعضى گفته‌اند ديده مىشود و ليكن نه به اين ديده بلكه بديدهء باطن ، و اين اخير خالى از محمل نيست اگر مراد از ديدن بديدهء باطن ديدن كنه ذات اقدس نباشد .\r\nاكثر اين جماعت مجسّمه‌اند ، يعنى خدا را جسم مىدانند . بعضى گفته‌اند به صورت جوان صاحب حسنى غير ملتحى است ، و بعضى گفته‌اند به صورت شيخ محاسن سفيد است . حكايتهاى عجيب و نقلهاى غريب دارند كه اطفال و صبيان را از شنيدن آن خنده مىگيرد . باصطلاح از فرق اسلامند ، بلى كسى كه پيرو مرشدش اول و ثانى [ و ثالث 
  ] باشد توقع معرفت و عرفان بيشتر از اين از او نمىتوان نمود ، خداوند احد را معدوم صرف ندانسته‌اند خوب است باز خانهء ايشان آبادان كه موجود و به صورت انسان دانسته‌اند .\r\n خاندانى كه تو باشى محرم * واى بر سيرت آن اهل حرم \r\n« خذلهم اللّه و اخزاهم ، الحمد للّه اولا و آخرا » .\r\n\r\nدقيقة \" عرفانية \"\r\nدر لمعهء دوم محقق گرديد كه حضور فيض و اثر بحضور اشراقى از براى مدرك حضور مفيض و مؤثر است بحضور اشراقى از براى او . و بعبارت ديگر حضور مجعول بالذات بحضور اشراقى از براى مدرك حضور جاعل بالذات است بحضور اشراقى از براى او ، و ليكن بوجه نه بكنه ، بنحو نقصان نه بنحو تمام ، بوجه قصور نه بوجه كمال .\r\nاز اينجا ظاهر مىشود كه ادراك مفاض بالذات مر مفيض بالذات را به قدر افاضه است نه به قدر مفيض ، به مقدار مرتبهء خود است نه به مقدار مرتبهء مفيض ، و به اين معنى محمول است آنچه كه در آيات قرآنيه و آثار نبويه و در كلمات اساطين حكما و محققين عرفا وارد است از مشاهده ذات ذو الجلال و از محو بودن در ملاحظهء ذات او ، و تخصيص اين معنى بكمّل و مقربان از جهت كمال قرب و تمام مناسبت ايشان است با مبدأ كمالات و مفيد خيرات و از براى انغماس غير ايشان است در نقايص و اعدام اجسام و در قوى و ملكات مواد ، و به اين محمل صحيح ، صلح تمام و التيام ما لا كلام ، حاصل مىشود در ميانهء آيات و اخبار و كلمات محققين از حكما و عرفاى ملت بيضا كه بعضى دلالت بر امتناع\r\n\r\n","description":"","footnote":"","page_name":" 95 ","page_number":135},
  {"content":"\r\n\r\nمشاهده و بعضى دلالت بر امكان او مىكنند ذكر آيات و اخبار و كلمات علماى اخيار و حكماى نامدار موجب اطناب و منافى ايجاز است - تتبع و تدبر كن - ولى از براى تزيين اين رساله بشمه‌اى از اخبار و آثار اشاره مىنمايم و مىگويم از آن جمله كلام سيد اوصياست در جواب سائل « ويلك لم اعبد ربا لم أره » يعنى واى بر تو عبادت نكرده‌ام پروردگاريرا كه نديده‌ام او را ، و از آن جمله كلام سيد شهداست در دعاى عرفه « تعرفت الى فى كل شىء حتى رأيتك ظاهرا فى كل شىء » ترجمه و تفسير آن كلام معجز نظام در مباحث اثبات واجب الوجود بالذات گذشت ، و نيز كلام آن بزرگوار است در همان دعا « عميت عين لا تراك » يعنى : كور باشد چشمى كه نه‌بيند ترا ، و از آن جمله كلام سيد ساجدين است در مناجات خمسة عشر « و لا تحجب مشتاقيك عن النظر الى جميل رؤيتك » يعنى محجوب مگردان مشتاقان خود را از نظركردن بسوى نيكو ديدن تو و نيز در آن مناجات است « و اقرّت اعينهم بالنظر اليك » يعنى روشن گردانيده‌اى چشمهاى ايشان را بنظركردن به تو . و غير از اينها از كلمات شريفهء ايشان كه - لا تعد و لا تحصى - است . بعد از تحقيق اين مطلب دو حديث در اصول كافى در باب ابطال رؤيت يكى از على بن موسى الرضا « عليهما التحية و الثناء » و ديگرى از امام حسن عسكرى « عليه السّلام » به نظر اين فقير رسيد كه آن دو معدن عصمت و ولايت در آن دو حديث به اين مجمل اشاره بلكه تصريح فرموده‌اند ، رجوع كن و تأمل كن و شكر كن تحقيق اين مسألهء شريفه كه عمدهء اصلى است از اصول ايمانيه و زبده عقيده‌اى است از عقايد دينيه ، به اين بسط و تفصيل و به اين تحقيق و تدقيق در كتب الهى و كلام به نظر قاصر اين فقير نرسيده است « الحمد للّه الذى هدانا لهذا ، و ما كنا لنهتدى لو لا ان هدانا اللّه » .\r\n\r\nفصل پنجم [ در اثبات احديت صرفه يعنى بساطت حقه است 
  ]\r\nدر اثبات احديت صرفه يعنى بساطت حقه است از براى واجب الوجود جل اسمه و تحقيق او بنحو تمام موقوف است بر تمهيد مقدماتى و تقديم لمعاتى\r\n\r\n","description":"","footnote":"","page_name":" 96 ","page_number":136},
  {"content":"\r\n\r\n\r\nلمعة \" الهية \" [ بيان وجوه فرق بين مركبات حقيقيه و مركبات اعتباريه 
  ]\r\nبدانكه مراد از بساطت حقه ، بساطت من جميع الجهات و وحدت من جميع الحيثيات و عدم تكثر من جميع الاعتباراتست ؛ بيانش آنست كه مركب اولا دو قسم است - يكى مركب حقيقى ، و ديگرى مركب اعتبارى . اول آنست كه مركب را وحدت حقيقيه حاصل شود سواى وحدتى كه باعتبار مجرد هيئت اجتماعيه حاصل مىشود - بحيثيتى كه بگردد مركب بسبب آن وحدت ، حقيقت واحده‌اى بوحدت حقيقهء واقعيه با قطع‌نظر از ملاحظهء هيئت اجتماعيه ، كه از مجرد تركيب و انضمام حاصل مىشود . مقتضاى تحقيق آنست كه اين قسم از وحدت در مركب متحقق نمىشود مگر در صورتى كه جزئى از اجزاى مركب ، جهت فعليت و تحصل ، و جزء ديگر او جهت ابهام و قوه باشد . به اين نحو كه جهت قوه و ابهام متحصل باشد بتحصّل جهت فعليت ، به جهت اينكه هرگاه هرجزئى از اجزاء را تحصل عليحده باشد ، وحدت حقيقيه متحقق نمىشود زيرا كه وحدت مساوق وجود بلكه عين وجود است بحسب ذات و هويت چنان كه بعد از اين محقق خواهد گرديد .\r\nپس هرگاه در مركب دو وجود متحقق شود ، دو وحدت ثابت مىشود ، و وحدت آن منحصر مىباشد بوحدت اعتباريه كه باعتبار هيئت اجتماعيه حاصل مىشود .\r\nمثل جسم كه مركب از هيولى و صورت است و يا قوت كه مركب از عناصر اربعه است و سواد كه مركب از جنس و فصل است و امثال اينها از انواع معادن و نبات و حيوان ، از اين بيان ظاهر مىشود كه مركب حقيقى متحقق نميشود مگر در صورتى كه در ميانهء اجزاء ، عليت و احتياج ثابت باشد ، و حال آنكه جماعتى از محققين ادعاى بداهت اين معنى را نموده‌اند و گفته‌اند كه اگرنه چنين باشد لازم مىآيد كه مركبات حقيقيه از قبيل سنگ گذاشته در پهلوى ديوار باشد و اين معنى خلاف ضرورت است .\r\nهرگاه كسى بگويد كه در ياقوت مثلا هريك از عناصر اربعه را وجود عليحده ثابت است زيرا كه صور عناصر اربعه در مركب باقيست چنان كه مذهب و معتقد محققين از طبيعيين است ، و همچنين انسان و فرس و غير آنها علاوه بر اين مشتملند بر اعضاء ، و هريك از اعضا مشتملند بر لحوم و اعصاب و اعظام و رباطات و عضلات و غير آنها ، و هر\r\n\r\n","description":"","footnote":"","page_name":" 97 ","page_number":137},
  {"content":"\r\n\r\nيك از مذكورات وجود عليحده و تحصل جداگانه دارند ، پس چگونه مركب حقيقى مىباشند . بلكه مركب حقيقى به آن معنى كه مذكور شد متحقق نمىتواند شد مگر در بسايط خارجيه . مىگويم : عناصر باعتبار جسميت جزء مركباتند نه باعتبار صور .\r\nبعبارت ديگر باعتبار جهت قوه جزءند به باعتبار جهت فعليت .\r\nحاصل كلام در عناصر دو جهت است ، جهت قوهء ياقوتى مثلا ، و جهت فعليت عناصرى از جهت اول جزءند نه از جهت ثانى ، از اينجا ظاهر مىشود كه عناصر باعتبار جهت فعليت در حقيقت جزء مركبات نيستند ، بلكه از جملهء شرايط تحقق جهت قوه كه جهت ماديت است مىباشند ، و آن در حقيقت - جزء مركب است . همين‌قدر در مقام جواب كافيست و الا بر اصل اين مطلب براهين عقليهء قاطعه قايم است كه ذكر آنها موجب اطناب و منافى ايجاز است ، و همچنين در انسان و غير او ، امور مذكوره باعتبار جهت قوت كه جهت ماديت است جزءند ، نه باعتبار جهات فعليت . بلكه به اين اعتبار از جمله شرايط تحقق اصل جهت قوه و ماديت و يا از شرايط كمال جهت قوه و ماديت مىباشند ، و اين معنى مراد است از آنچه كه گفته‌اند ماده بروجه ابهام معتبر است در مركبات نه بر وجه فعليت ، از اين جهت است كه تغير و تبدل در امور مذكوره و غير آنها متحقق مىشود و شخص همان شخص است بالضروره ، نمىبينى كه از بدايت طفوليت تا آخر زمان شيوخيّت تغيّرات و تبدلات لا تعد و لا تحصى ، در شخص متحقق مىشود و هويت شخصيه باقى است ، و على هذا - فقس فعلل و تفعلل - و به اين تحقيق اشكالات بسيار از مطالب ربوبيه و الهيه و غير آنها مندفع مىشود ، مستبصر باش و مركب اعتبارى آنست كه نه چنين باشد مثل كاسه با مجموعه و سرا و خانه . اخذ كن اين تحقيق لطيف را و ترك كن آنچه را كه در شروح و حواشى تجريد و غير آنها مذكور است در فرق در ميانه مركب حقيقى و مركب اعتبارى ، كه گرسنه را سير و تشنه را سيراب نمىگرداند ، و ذكر آنها موجب تطويل و منافى اختصار است .\r\n\r\nتقسيم \" آخر [ بيان اقسام مركب اعتبارى 
  ]\r\nهريك از مركب حقيقى و مركب اعتبارى دو قسم است مركب خارجى و مركب\r\n\r\n","description":"","footnote":"","page_name":" 98 ","page_number":138},
  {"content":"\r\n\r\nعقلى . اول آنست كه اجزاى آن در خارج متمايز باشند به اين معنى كه در ازاى هرجزئى هويت عليحده و وجود جداگانه باشد ، خواه در ضمن مركب نيز چنين باشند چنان كه در مركب اعتبارى خارجى محقق است ، و خواه نه چنين باشد بلكه در ضمن صورت ديگر وجودى داشته باشد و منتقل شود از آن صورت به اين صورت و متحد باشد با آن ، چنان كه با صورت اولى نيز متحد بود ، از اينجا معلوم مىشود از براى لبيب كه منافات نيست در ميانهء اينكه ماده و صورت از اجزاى خارجيه باشند و در ميانهء آنچه كه محقق شد كه تحصل ماده در مركب بتحصل صورت است و آن را تحصل جداگانه نيست .\r\nتدبر كن در اين مسأله كه بسيار - بسيار دقيق و از غوامض مسائل الهيه است بسط تمامى از كلام مىخواهد لايق حال اين رساله و موقوف عليه اصل مدعى نيست .\r\nمثال مركب حقيقى خارجى ياقوت و انسان است باعتبار اينكه مركبند از ماده و صورت ، و مركب اعتبارى خارجى خانه و سرا است كه هريك مركبند از ديوار و سقف و غير آنها ، مركب عقلى آنست كه اجزاى آن در خارج متمايز نباشند . امثال مركب حقيقى عقلى سوادست كه مركب است از جنس و فصل كه عبارتند از لون و قابض بصر ، و انسان باعتبار اينكه مركب است از جنس و فصل ، از اينجا ظاهر مىشود كه شىء واحد به دو اعتبار مركب حقيقى خارجى و مركب حقيقى عقلى مىتواند شد ، مثال مركب اعتبارى عقلى ، لا شىء است ، و مركب از ماهيت و وجود از اقسام مركب حقيقى عقلى است ، چنان كه در لمعات سابقه محقق گرديد .\r\n\r\nتنبيه \" فيه تحقيق \" [ بيان آنكه مقدار ، مركب خارجى نمىباشد 
  ]\r\nمقدار باعتبار اينكه مركب از جنس و فصل است ، مركب حقيقى عقلى است ، و باعتبار اجزاى مقداريه كه بحسب فرض و قطع و كسر و غير آنها حاصل مىشود از اقسام مركب نيست . زيرا كه بعد از قسمت آن مقدار معدوم و مقدار ديگر موجود مىشود ، پيش از قسمت اجزاء بالقوه است ، پس مقدار را مركب از اجزاى مقداريه شمردن مسامحه و من باب المجاز است اگرچه نفى اجزاى مقداريه فرضيه نيز داخل در اصل مسأله است . گويا مراد ايشان از بسيط من جميع الجهات آن است كه منقسم باجزا نباشد ، بنابراين مراد از مركب آن است كه منقسم باشد باجزاء پس شامل مقدار\r\n\r\n","description":"","footnote":"","page_name":" 99 ","page_number":139},
  {"content":"\r\n\r\nنيز مىشود . خلاصهء كلام مراد از بسيط من جميع الجهات آنست كه منقسم باجزاى مقداريه و اجزاى معنويه نشود ، و مراد از اجزاى مقداريه آنست كه در اشاره حسيه متمايز باشند بحيثيتى كه صحيح باشد اينكه گفته شود : « هذا و ذاك و اين هذا من ذاك » و مراد از اجزاى معنويه آنست كه در اشارهء حسيه متمايز نباشد خواه در خارج متمايز باشند مثل ماده و صورت و خواه نباشند مثل جنس و فصل و ماهيت و وجود كه بحسب عقل متمايزند نه بحسب خارج . بعد از شناختن اين جمله از كلام بدانكه مقصود در اين مسألهء شريفه نفى همه اقسام تركيب و انقسام است از واجب الوجود - جل اسمه - تا بساطت حقه و احديت صرفه از براى او ثابت باشد ، و بعد از ملاحظهء عينيت وجود در واجب الوجود محقق مىشود كه حقيقت حقه مبدأ موجودات و منبع خيرات و معدن كمالات ، وجود صرف صرف و بسيط من جميع الجهات و الحيثيات است ، و شايبهء تركيبى و انقسامى در ذات مقدس او بهيچ‌وجه من الوجوه متصور نمىتواند شد .\r\n\r\nتنبيه \" فيه تفصيل \"\r\nبدانكه بسيط در اجسام بسه معنى گفته مىشود ، اول آنست كه ، مركب نباشد از اجسام مختلفة الطبايع بحسب حقيقت اگرچه مركب باشد از ماده و صورت ، مثل اجسام سماويه و عناصر اربعه .\r\nدوم آنست كه مركب نباشد از اجسام مختلفة الطبايع بحسب حس ، اگرچه بحسب حقيقت مركب باشد از آنها ، بسيط به اين معنى بر اخلاط اربعه كه عبارتند از دم و سودا و صفرا و بلغم و بر اعصاب و غير او از اعضاى بسيطهء حيوان و بر مركبات معدنية و بر بعضى از نباتات نيز شامل است .\r\nسوم آنست كه هرجزء مقدارى از آن مساوى باشد با كل در اسم و در ماهيت نوعيه ، بسيط به اين معنى بر افلاك و بر بعضى از اعضاى بسيطه حيوان شامل نيست زيرا كه جزء فلك ، فلك نيست و جزء شريان مثلا شريان نيست ، به جهت اينكه در اول استداره و در دوم تجويف و طولانيت شكل معتبر است ، و در ميانهء معنى اول و دوم ، عموم و خصوص مطلق است ، و در ميانهء معنى دوم و سوم ، عموم و خصوص من وجه است مادهء\r\n\r\n","description":"","footnote":"","page_name":" 100 ","page_number":140},
  {"content":"\r\n\r\nاجتماع عناصر اربعه است . و گاهى بسيط گفته مىشود بر چيزىكه مركب از اجزاى خارجيه نباشد اگرچه مركب از اجزاى عقليه باشد ، مثل انواع اعراض و نفس و عقل و غير آنها از انواع جوهر ، و گاهى بسيط گفته مىشود بر چيزىكه مركب از جنس و فصل نباشد اگرچه مركب از ماهيت و وجود باشد ، مثل اجناس عاليه و فصول اخيره و نوع بسيط بر تقدير تحققش ، و گاهى بسيط گفته مىشود بر چيزىكه مركب از ماهيت و وجود نيز نباشد . بعبارت ديگر مركب از جهت تحصل و ابهام و ملتئم از حيث نقص و تمام نباشد ، قسم اخير اتم انحاء بساطت است و تعبير از آن ، ببساطت حقه و وحدت من جميع الجهات رواست .\r\n\r\nلمعة \" الهية \" [ بيان وجوه فرق بين ماده و صورت و جنس و فصل 
  ]\r\nبدانكه فرق در ميانهء جنس و ماده باعتبار است . به اين معنى كه ذات جنس ، و ذات ماده يكى است و تفاوت در ميانه آنها به شرط لا و لا به شرط است ، و همچنين ذات صورت و ذات فصل يكى است و تفاوت در ميانهء آنها باعتبار به شرط لا و لا به شرط است . بيانش آنست كه جزء ماهيت نوعيه يا تمام مشتركست در ميانهء آن و ماهيت ديگر يا نه ؟ دوم ، دو قسم است ، يا مشتركست و ليكن تمام مشترك نيست ، و يا مختص به آن ماهيت است . اول هرگاه ملاحظه شود لا به شرط به اين معنى كه نه وجود قيد با آن ملاحظه شود ، و نه عدم آن قيد ، با اينكه در حد نفس خود هردو را محتمل باشد ، آن جزء تمام مشترك را به اين اعتبار جنس مىگويند ، و بهريك از نوع و فصل حمل مىشود . و هرگاه ملاحظه شود به شرط لا به اين معنى كه اعتبار كرده شود در آن عدم قيد ، به اين اعتبار آن را ماده ميگويند مثل حيوان . هرگاه ملاحظه شود نه با ناطق و نه با عدم ناطق ، و حال آنكه محتمل است اينكه ناطق باشد يا غير ناطق از ساير فصول انواع ، جنس انسان است و بر آن و بر ناطق حمل مىشود ، گفته مىشود : انسان حيوان است ، و ناطق حيوان است . و هرگاه ملاحظه شود با عدم ، ناطق ماده انسانست و بر او و بر ناطق حمل نمىشود زيرا كه اعتبار به شرط لا ، اعتبار تحصل آن شىء است در حد نفس خود به اين معنى كه هرچيزى كه مقارن آن باشد زائد در وجود ، و از قبيل مقارنت متحصل بمتحصل باشد ، و مفاد\r\n\r\n","description":"","footnote":"","page_name":" 101 ","page_number":141},
  {"content":"\r\n\r\nحمل ، اتحاد در وجود است چنان كه بعد از اين مبين خواهد گرديد . پس اعتبار به شرط لا و اعتبار حمل در طرفى تناقضند ، بخلاف اعتبار لا به شرط كه آن اعتبار ابهام و لا تحصل آن شىء است در حد نفس خود به اين معنى كه هرچيزىكه مقارن او باشد به اين اعتبار زايد در وجود نيست بلكه زايد در معنى و مفهوم است ، و زيادتى بحسب معنى و مفهوم با اتحاد در وجود كه مفاد حمل است منافات ندارند ، از اين جهت است كه جنس و نوع و فصل متحدند در وجود ، زيرا كه هرسه بعنوان لا به شرط معتبرند . تدبر كن و از اين بيانات تعريف هريك از جنس و ماده نيز ظاهر گرديد .\r\nتوضيحش آنست كه جنس ، آن جزئى است كه تمام مشترك باشد در ميانهء ماهيت و نوعهاى ديگر ، و مراد از تمام مشترك آنست كه هيچ جزء مشترك از آن بيرون نباشد ، از اين جهت است كه منطقيين گفته‌اند : جنس كلى است كه گفته شود بر امور كثيره مختلفة الحقايق در جواب ما هو . زيرا كه بما هو سؤال مىكنند از تمام حقيقت مشتركه شىء يا از تمام حقيقت مختصهء آن .\r\nدوم عبارتست از جزء تمام مشتركى كه به شرط لا ملاحظه شود ، از اين جهت است كه الهيين گفته‌اند : ماده آن جزئيست كه با آن ، شىء بالقوه باشد ، زيرا كه جهت تمام اشتراك ، جهت ابهام و قوه است . دوم را يعنى جزء غير تمام مشترك هرگاه ملاحظه شود لا به شرط ، به آن معنى كه مذكور شد ، فصل مىگويند . پس هرگاه اصلا اشتراك ندارد فصل قريب ، و الا فصل بعيد مىگويند ، و هرگاه ملاحظه شود به شرط لا ، صورت ميگويند و صورت نيز دو قسم است قريبه و بعيده بنهجى كه در فصل مذكور شد . مثلا ناطق هرگاه ملاحظه شود لا به شرط به اين معنى كه نه حيوان با آن ملاحظه شود و نه عدم حيوان ، فصل انسان مىباشد و هرگاه ملاحظه شود به شرط لا ، يعنى با عدم حيوان ، صورت انسان مىباشد . از اين بيانات نيز تعريف هريك از فصل و صورت ظاهر گرديد . از اين جهت است كه منطقيين گفته‌اند : فصل آن كلى است كه گفته شود در جواب اى شىء هو فى جوهره . يعنى چه چيز است آن شىء در حد ذات خود ، زيرا كه بأى شىء سؤال مىكنند از مميز ، و معلوم است كه جزء غير تمام مشترك خواه اصلا مشترك نباشد و يا مشترك باشد و ليكن تمام مشترك نباشد ، مميز مىباشد فى الجمله و از اين جهت است كه الهيين گفته‌اند : صورت عبارتست از جزئى كه به او شىء بالفعل باشد . تدبر كن .\r\n\r\n","description":"","footnote":"","page_name":" 102 ","page_number":142},
  {"content":"\r\n\r\n\r\nلمعة \" الهية \" [ اجزاى مركب بر مركب ، به دو نحو از تقدم ، تقدم دارند 
  ]\r\nبر ضماير ارباب فطنت و ذكا مخفى نماناد كه مركب از آن حيثيت كه مركب است در تجوهر و تقرر محتاج مىباشد بر تجوهر و تقرر اجزا ، به اين معنى كه تا از براى اجزا تجوهر و تقرر ثابت نباشد از براى مركب ثابت نمىشود ، و الا نه جزء ، جزء خواهد بود ، و نه كل ، كل ، زيرا كه معنى كل آنست كه حاصل شود از اجزاء و بىاجزاء صورت نپذيرد ، و معنى اجزاء آنست كه به آنها حاصل شود كل و بىآنها صورت نه‌بندد ، و اين مطلب از اوايل بديهياتست ، و آنچه كه مذكور شد از باب توضيح واضحاتست ، پس لا محالة اجزاى مركب مقدم ميباشند بر مركب در تجوهر و تذوت و قوام ، و اين نحو از تقدم را تقدم بالماهية مىگويند ، و ملاك تقدم يعنى ما فيه التقدم در آن تجوهر و قوام ماهيتى است كه اولا و بالذات از براى اجزا ثابت مىشود و ثانيا و بوساطت آنها از براى مركب ثابت مىشود . و از براى اجزاى مركب نحوى ديگر از تقدم ثابتست ، و آن تقدم بالطبع است و ملاك تقدم در بالطبع ، وجود است كه اولا و بالذات از براى اجزاء ثابت مىشود و ثانيا بوساطت آنها از براى مركب ثابت مىشود ، خواه مركب عقلى باشد و خواه خارجى . و بعبارت ديگر خواه اجزاى مركب موجود بيك وجود باشند و خواه بوجودات متعدده ، زيرا كه وجود مركب بعينه وجود اجزاست و از براى آن ، وجود جداگانه ثابت نيست سواى وجوديكه منسوب است باجزاء اولا ، زيرا كه مركب عبارت از انفس اجزاست نه اجزاء با هيأت اجتماعيه ، و الا همهء مركبات ، مركبات اعتباريه خواهند بود ، زيرا كه هيئات از امور اعتباريه است ، و الا لازم مىآيد كه مركب از دو جزء ، مركب از اجزاى غير متناهيه باشد ، زيرا كه هرگاه هيأت موجود خارجى باشد ، در ميانهء هيأت و آن دو جزء ، هيأت ديگرى متحقق مىشود ، و در ميانه هيأت دوم و اجزاى سابقه ، هيأت ديگرى متحقق مىشود ، و هكذا الى غير النهاية . بلكه مركب نفس اجزاست از آن حيثيت كه معروض هيأت اجتماعيه است نه اينكه معروضيت بلكه حيثيت معروضيت داخل در مركب باشد ، بلكه مصداق و معبر عنه حيثيت ، كه عبارت از نفس اجزاست در مركب معتبر است ، و منظور از قيد حيثيت ، احتراز از اخذ اجزاء است بعنوان كل\r\n\r\n","description":"","footnote":"","page_name":" 103 ","page_number":143},
  {"content":"\r\n\r\nواحد . ملخصش آنست كه مركب عبارت از اين و آن است نه هريك از اين و آن ، بعبارت ديگر مركب عبارت از نفس اجزاء است در حين انضمام نه بانضمام و نه به شرط انضمام بحيثيتى كه تقييد داخل در اجزاى مركب باشد ، و نه هيئتى كه از انضمام حاصل مىشود . زيرا كه امور مذكوره از جملهء اعتبارياتند و اعتبار آنها موجب اعتباريت مركب مىباشد . نمىبينى كه گفته مىشود « الأربعة من حيث هى أربعة زوج » منظور از قيد حيثيت ، احتراز از اخذ ماهيت است با وجود قيدى از قيود ، و يا با عدم قيدى از قيود ، نه اينكه حيثيت من حيث هى با ذات معتبر است در محكوم عليه بودن از براى زوجيت ، پس وجود هريك از اجزاء سابق است بر وجود كل اجزاء كه نفس وجود اين جزء و وجود آن جزء است ، و تفاوتى نيست در اين معنى در ميانهء اينكه موجود بيك وجود باشند يا بوجودات متعدده ؟ زيرا كه مركبات عقليه مركبات حقيقيه و مؤلفات نفس الأمريه مىباشند ، و اينكه مىگويند كه اجزاء در مركبات عقليه اجزاى تحليليه‌اند باعتبار جنبهء وجود است نه باعتبار جنبهء معنى و مفهوم . مثلا در سواد ، دو معنى متحقق است در نفس الأمر و واقع ، يكى لون است و ديگرى قابض بصر ، و وجود در ازاى هردو معناست ، و آن وجود از آن‌جهت كه منسوبست بلون ، غير آن وجودست از آن جهت كه منسوبست بقابض بصر . و به اين تحقيق اشاره نموده است رئيس محققين در الهيات شفا بعد از تحقيق اينكه انسان و حيوان مثلا گاهى ملاحظه كرده مىشوند با عوارض خود ، مثل وحدت و كثرت و عموميت و خصوصيت و عليت و معلوليت و غير آنها ، پس در اين صورت حيوان است با چيزى ديگر ، و انسان است با چيزى ديگر . و گاهى ملاحظه مىشوند از آن جهت كه حيوان ، حيوان و انسان ، انسان است بدون آنكه ملاحظه كرده شود با آنها چيزى ديگر . پس در اين صورت حيوان حيوان محض ، و انسان انسان محض است .\r\nنه حيوان است با چيزى ديگر ، بقول خودش : « فالطبيعة الحيوانية و الانسانية بهذا الاعتبار مقدم فى الوجود على الحيوان الذى هو شخصى او كلى وجودى او عقلى ، تقدم البسيط على المركب و الجزء على الكل ، و بهذا الوجود لا هو جنس و لا نوع و لا شخص و لا واحد و لا كثير ، بل هو بهذا الوجود حيوان فقط ، و انسان فقط ، لكنه يلزمه لا محالة ان يكون واحدا أو كثيرا ، اذ لا يخلو عنهما شىء موجود » .\r\nترجمهء كلام آن حكيم محقق آنست كه پس طبيعت حيوانيت و انسانيت به اين اعتبار\r\n\r\n","description":"","footnote":"","page_name":" 104 ","page_number":144},
  {"content":"\r\n\r\nو آن اعتبار ملاحظهء نفس معنى حيوان و انسان است كه بدون عوارض مقدمند در وجود بر حيوانى كه شخص است بسبب عوارض خود و يا كلى وجودى و يا كلى عقلى است ، مثل مقدم بودن بسيط بر مركب و مقدم بودن جزء بر كل ، و حيوان و انسان با اين وجود ، نه جنسند و نه نوعند ، و نه شخصند ، و نه واحدند و نه كثير ، بلكه با اين وجود حيوان محض و انسان محضند ، ليكن لازم است آنها را اينكه بوده باشند واحد ، يا كثير ، به جهت اينكه خالى نمىباشد از آنها شىء موجود . تمام شد ترجمهء كلام آن حكيم\r\nنمىبينى كه تصريح كرده است باينكه طبيعت لا به شرط - مقدم است در وجود بر طبيعت به شرط شىء ، و حال آنكه طبيعت لا به شرط متحد است در وجود با طبيعت به شرط شىء چنان كه مكرر آن حكيم به اين معنى تصريح كرده است و رد كرده است كلام كسى كه قائل است كه آيا عقل انسانى به اين مرتبه هم مىرسد كه همچنين چيزى را تجويز كند ، پس از كلام آن محقق معلوم گرديد كه اتحاد در وجود منافات با تقدم طبعى ندارد ، بيان آن به نحوى از تمام ذكر يافت ، و حال اينكه وجود بالاصالة و بالذات در مركبات حقيقيه در ازاى فصل اخير است ، خواه مركب عقلى باشد و خواه خارجى ، و ساير اجناس و فصول بعيده بتبعيت و بالعرض آن موجودند . پس موجوديت بالاصاله از براى فصل ، ثابت و بتبعيت و بالعرض از براى مركب ثابت است ، پس موجوديت فصل مقدم است بر موجوديت ماهيت ، به اين نحو از تقدم ، چنان كه در لمعات سابقه گذشت ، و اين نحو از تقدم اگرچه قسم ديگرى از اقسام سبق است و غير تقدم بالطبع است ، و ليكن منظور اين است كه احتياج در قوام و تجوهر مستلزم احتياج در موجوديت است ، و باين‌نحو از تقدم نيز ثابت مىشود ، و تحقيق اين مطلب يعنى اينكه وجود بالاصاله از براى فصل اخيرست در كتب صدر الهيين ببسط تمام مذكور است و در لمعه اولى مجملا تحقيق اين مطلب در بيان حقيقت مركب حقيقى و مركب اعتبارى مذكور گرديد و از براى ارباب بصيرت كافى است لهذا اكتفا و اقتصار نمودم .\r\n\r\nتفصيل \" و تحقيق \"\r\nبدانكه اين معنى ، يعنى اينكه احتياج در تقوم و تجوهر مستلزم احتياج در موجوديت است بنا بر اصالت ماهيت و اعتباريت وجود ، ظاهر است ، زيرا كه مناط موجوديت\r\n\r\n","description":"","footnote":"","page_name":" 105 ","page_number":145},
  {"content":"\r\n\r\nبنابراين مذهب ، بودن ماهيت است در خارج بحيثيتى كه منتزع شود از آن ، وجود و قائم باشد به آن ، در عقل ، چنان كه مذهب محققين ايشان است . و يا قيام معنى وجود است بر ماهيت در خارج ، چنان كه مذهب جماعتى از متكلمين است ، و معلوم است كه در هردو صورت تا تجوهر و قوام از براى ماهيت ثابت نباشد منشأ انتزاع و معروض وجود نمىتواند شد ، و تجوهر ماهيت مركبه موقوف بتجوهر اجزاء است ، پس موجوديت ماهيت نيز موقوف بتجوهر اجزاء خواهد بود . و اما بنا بر اصالت وجود و اعتباريت ماهيت ، پس مىگويم : هم‌چنانكه ماهيت در موجوديت تبع وجود است در اصل تجوهر و قوام ماهيتى نيز تبع وجود است چنان كه در لمعات سابقه محقق و مبين گرديد ، و ظاهر است كه مرتبهء تجوهر و قوام اجزاء سابق است بر تجوهر و قوام مركب و در مرتبهء سابقه تجوهر و قوام اجزاء ، تبع وجود است ، پس وجود اجزاء سابق است بر تجوهر اجزاء ، و تجوهر اجزاء مقدم است بر تجوهر مركب ، پس وجود اجزاء نيز سابق مىباشد بر تجوهر مركب ، اگرچه جهت سبق وجود بر اجزاء غير جهت سبق اجزاست بر مركب . پس محقق گرديد كه احتياج در تجوهر و قوام مستلزم احتياج در موجوديت است ، و نيز مىتوان گفت اگرچه بنابراين مذهب وجود بحسب خارج و مطلق واقع اصل و متبوع است ، و ليكن بحسب تعملى از عقل و تعريه‌يى از ذهن كه مرتبه‌يى از مراتب واقع است ماهيت اصل و متبوع است ، و بحسب اين نظر ماهيت بمعروضيت و موصوفيت موصوف است ، و وجود بصفتيت و عارضيت متصف است ، پس وجود در اين اعتبار كه مرتبه‌يى از مراتب واقع و درجه‌يى از درجات نفس الامر است ، محتاج است بماهيت ، و ماهيت محتاج است باجزاء ، پس موجوديت ماهيت نيز محتاج مىباشد باجزاء از اينجا ظاهر مىشود كه هريك از ماهيت و وجود سابقند بر ديگرى بحسب تقرر باعتبارى ، نه اينكه مطلقا ماهيت سابق است بحسب تقرر بر موجوديت ، چنان كه مذهب محقق دوانى است ، و نه اينكه موجوديت مطلقا بحسب تقرر سابق است بر تقرر ماهيت ، چنان كه مذهب سيد مدققين صدر الدين شيرازى است ، با اينكه اين مذهب با مذاق او كه اعتباريت وجود و اصالت ماهيت است در مشرب واحد موافق و ملائم نمىآيند . حاصل كلام ثبوت احتياج در واقع و نفس الأمر است . نمىبينى كه بنا بر قاعدهء « الشىء ما لم يجب لم يوجد ، و ما لم يمتنع لم يعدم » ماهيات امكانيه در خارج و مطلق واقع ، يا واجبند بوجود علت ، و يا ممتنعند بعدم علت ، و امكان از براى\r\n\r\n","description":"","footnote":"","page_name":" 106 ","page_number":146},
  {"content":"\r\n\r\nآنها ثابت است در نزد ملاحظهء آن ماهيات در حد نفس خود با قطع‌نظر از وجود علت و عدم علت ، و چون اين ملاحظه مرتبه‌يى از مراتب نفس الأمر است ، ثبوت امكان از براى ماهيات نيز در نفس الأمر و واقع است ، و اين بيانات و تحقيقات و اين لمعات و تدقيقات در اثبات اين دعوى از مواهب الهيه ، و از خواص اين رساله است ، و در كتب الهى و كلام به نظر قاصر اين فقير نرسيده است ، و ليكن از كلمات حكما و محققين از متكلمين مستفاد مىشود كه اصل مطلب در نزد ايشان از جملهء مسلماتست ، تدبر و تتبع كن على الخصوص كتب رئيس محققين و صدر الهيين را بسط كلام در اين لمعه با اينكه ما امكن اختصار مطلوب است از براى اين است كه اين اصل عمده اصلى است در اثبات اصل مسأله كه اثبات بساطت حقه و احديت صرفه است و در مسائل بسيارى از مطالب ربوبيه و مقاصد الهيه ، چنان كه در مباحث آينده ظاهر و منكشف خواهد گرديد « و اللّه الموفق و هو المعين » .\r\n\r\nتنبيه\r\nاز اين تحقيق ظاهر مىشود بطلان ايراد محقق لاهيجى بر برهان مشهور در نفى مطلق تركيب از واجب الوجود بالذات ، محصل برهان آنست كه تركيب مستلزم احتياج و احتياج منافى وجوب وجود است . و ملخص ايراد آن است كه اين معنى در اجزاى خارجيه مسلم و تمام است ، و ليكن در اجزاى عقليه ناتمام است ، زيرا كه احتياج مركبات عقليه باجزاى عقليه تحليليه ، احتياج در تجوهر و قوام است ، نه احتياج در وجود .\r\nزيرا كه آن اجزا با مركب در وجود خارجى متحدند ، و امتياز و اثنينيت بحسب خارج ندارند ، و مسلم و ثابت آنست كه احتياج در وجود منافى وجوب وجود است نه احتياج در تجوهر و قوام .\r\nجواب اين ايراد از تحقيقات سابقه ظاهر است و محتاج باعاده و تكرار نيست .\r\n\r\nبرهان \" و تبيان \"\r\nاز برهان اول در اثبات عينيت وجود در واجب الوجود ، ثابت و محقق گرديد كه تمام حقيقت واجب الوجود ، وجود صرف است ، و ماهيتى از ماهيات نه تمام حقيقت اوست و نه جزء حقيقت او ، پس حقيقت واجب الوجود مركب از ماهيت و وجود نمىتواند شد .\r\n\r\n","description":"","footnote":"","page_name":" 107 ","page_number":147},
  {"content":"\r\n\r\n\r\nتفصيل \" و تحقيق \" [ برهان خاص بر اثبات احديت صرفهء واجب الوجود بالذات 
  ]\r\nبدانكه هرگاه ذات واجب الوجود مركب باشد از ماهيت و وجود ، آن وجود يا واجب است و يا ممكن ؟ در صورت اول ، ذات واجب الوجود يا موجود بوجود ديگر است و يا موجود به همان وجود است كه جزء واجب الوجود است ، بحسب فرض در شق اول با اينكه لازم مىآيد تكرّر وجود شىء واحد بسبب نشأه واحده از جهت واحده و آن باطل است ، زيرا كه يكى از آن دو وجود كافى است در موجوديت ، پس اعتبار ديگرى لغو خواهد بود . و نيز از جملهء ضروريات است كه وحدت موجود - بوحدت وجود است و اينكه يك موجود ، يك وجود دارد ، و نيز لازم مىآيد كه وحدت واجب الوجود اعتبارى باشد و بوحدت حقيقيه موصوف نباشد ، زيرا كه در لمعات سابقه گذشت كه وحدت مساوق وجود است ، و در صورت تعدد وجود ، وحدت نيز متعدد مىشود ، و وحدتى متصور نمىباشد مگر باعتبار هيأت اجتماعيه كه از انضمام حاصل مىشود ، پس وحدت واجب الوجود وحدت اعتباريه مىباشد و باطل است چنان كه در ابطال تركيب اعتبارى در واجب الوجود محقق خواهد شد ، مىگويم واجب الوجود با قطع‌نظر از وجود زائد ، موجود است يا موجود نيست ، در صورت اول اعتبار آن - لغو خواهد بود ، و در صورت دوم لازم مىآيد كه واجب الوجود در مرتبه ذات خود موجود نباشد ، بلكه در موجوديت به غير خود محتاج باشد ، زيرا كه مفروض اين است كه وجود زائد بر ذات واجب الوجود است ، علاوه بر اينها مىگويم : آن وجود زائد - يا واجب است و يا ممكن ؟ واجب نميتواند شد ، زيرا كه در ميانهء شىء و وجود او ارتباط ذاتى بايد متحقق باشد ، و الا لازم مىآيد كه هروجودى وجود همه چيز تواند باشد ، و اين بالضروره محال است ، و ارتباط ذاتى در ميانهء او - و واجب الوجود محال و منافى وجوب وجود است ، زيرا كه ارتباط ذاتى در ميانهء دو چيز در صورتى متحقق مىتواند شد كه يكى از آنها علت ديگرى باشد ، يا هردو معلول علت ثالث باشند ، و ظاهر است كه معلوليت منافى وجوب وجود است .\r\nو هرگاه ممكن باشد ، لا محاله علت مىخواهد ، علت آن ، ماهيت نمىتواند شد چنان كه سابقا محقق و مبين گرديد ، و هرگاه علت آن ، وجود باشد لازم مىآيد كه واجب الوجود\r\n\r\n","description":"","footnote":"","page_name":" 108 ","page_number":148},
  {"content":"\r\n\r\nدر وجود خود به غير محتاج باشد ، زيرا كه وجودى كه علت است جزء واجب الوجود است و بالضروره ، جزء شىء غير آن شىء است ، و هرگاه مجموع ماهيت و وجود علت باشند با اينكه عليت مجموع بعليت وجود برمىگردد زيرا كه ماهيت صلاحيت عليت ندارد چه انضماما چه انفرادا ، مىگويم : لا محاله وجود را مدخليت در وجود زائد ثابت است و آن وجود جزء واجب الوجود است و بالضروره جزء ، غير كل است ، پس واجب الوجود در وجود به غير محتاج خواهد بود ، و احتياج همخوابهء امكان و منافى وجوب وجود است . و در شق دوم آن ، اينست كه واجب الوجود موجود باشد به همان وجودى كه بحسب فرض جزء واجب الوجود است نيز لازم مىآيد كه واجب الوجود در وجود خود به غير محتاج باشد چنان كه مكرر مذكور شد ، و حال آنكه خلاف فرض ديگر نيز لازم مىآيد زيرا كه مفروض اين است كه واجب الوجود مركب از ماهيت و وجود است ، و در اين صورت ، صرف وجود واجب الوجود است بحسب فرض ، و اين معنى عين مدعى است ، و در بعضى از صور سابقه نيز اين محذور لازم مىآيد تدبر كن .\r\nاگر گوئى : چه مىشود كه دو واجب الوجود باشد يكى مركب از ماهيت و وجود و ديگرى نفس وجود ، و هنوز برهان بر توحيد واجب الوجود اقامه نشده است ، مىگويم :\r\nمقتضاى حقيقت واحده كه وجوب وجود بالذات است مختلف نمىتواند شد ، زيرا كه معنى واجب الوجود بالذات آنست كه موجوديت از براى او ثابت و لازم باشد در مرتبهء ذات او با قطع‌نظر از جميع حيثيات و اعتبارات زائده بر نفس ذات چنان كه سابقا مذكور گرديد ، پس هرگاه مقتضى وجود تركيبى باشد ، مقتضى وجود بسيطى نمىتواند شد ، و الا لازم مىآيد كه حقيقت واحده از جهت واحده در مرتبهء واحده مقتضيات مختلفه داشته باشد ، و بطلان اين معنى با اينكه در نزد عقول سليمه و اذهان مستقيمة از جمله بديهيات است و على الخصوص اينكه مقتضيات ، مقتضيات متنافيه باشند چنان كه در ما نحن فيه است مستلزم تخلف مقتضاى بالذات است از مقتضى بالذات و محاليت او در مباحث علت و معلول مبرهن گرديد و احتمال اينكه نه مقتضى وجود تركيبى باشد و نه مقتضى وجود بسيطى ، موجب خلاف فرض و مستلزم امكان است ، زيرا كه وجود از براى واجب الوجود بايد بضرورت ثابت باشد ، در صورت مفروضه ، مفروض خلاف اين است و نفس الأمر خالى از تركيب و بساطت نيست ، پس هرگاه هيچ‌يك بضرورت ثابت نباشد ، نسبت\r\n\r\n","description":"","footnote":"","page_name":" 109 ","page_number":149},
  {"content":"\r\n\r\nذات بموجوديت و معدوميت على السواء خواهد بود ، و اين معنى ، معنى امكان است . و در صورت دوم و آن اينست كه وجودى بحسب فرض جزء واجب الوجود است ممكن باشد نيز لازم مىآيد كه واجب الوجود در موجوديت به غير خود محتاج باشد ، بلكه در اين صورت و در بعضى از شقوق سابقه لازم مىآيد كه بممكن محتاج باشد ، و اين معنى افحش است . بيان ملازمه از مباحث سابقه ظاهر است ، پس محقق شد كه تمام حقيقت واجب الوجود وجود صرف و فعليت محضه است و ماهيتى از ماهيات ، نه تمام حقيقت اوست ، و نه جزء حقيقت او ، پس تركيب در ذات واجب الوجود از ماهيت و وجود بلكه از جهت نقص و كمال ، متحقق نمىتواند شد . اما اول پس ظاهر گرديد ، و اما دوم به جهت اين‌كه حقيقت وجود حيثيت تمام و كمال است ، و حيثيت تمام و كمال بعينها حيثيت نقصان و قصور نمىتواند شد ، و الا لازم مىآيد كه شىء واحد از حيثيت واحدة تام و ناقص و كامل و قاصر باشد ، و اين معنى اجتماع متنافيات است ، پس لا محاله حيثيت نقصان و قصور ، ماهيتى از ماهيات خواهد بود ، پس تركيب از جهت نقص و تمام مستلزم تركيب از ماهيت و وجود است . از اينجا ظاهر و محقق مىشود كه هروجود محدود ، صاحب ماهيت است ، و اينكه ماهيات در ازاى حدود و نقصانات وجود است ، لهذا گاهى ماهيات را بر حدود و نقصانات نيز اطلاق مىنمايند ، و اين برهان قاطع و تبيان ساطع ، از عطاياى ربوبيه و از الهامات غيبيه و به اين رسالهء وجيزه مخصوص است ، و در كتب الهى و كلام به نظر قاصر اين فقير نرسيده است ، و به اين برهان همچنانكه ثابت مىشود كه واجب الوجود مركب از ماهيت و وجود نمىتواند شد ، عينيت وجود در واجب الوجود نيز ثابت مىشود « الحمد للّه ملهم انوار العلوم و معارف » .\r\n\r\nاشراق و انارة [ بيان آنكه نفى تركيب حق از ماهيت و وجود مستلزم نفى جميع اقسام تركيب مىباشد 
  ]\r\nبدانكه بعد از اثبات اينكه تمام حقيقت واجب الوجود وجود صرف و فعليت بحت است ، ثابت مىشود كه ذات اقدس خداوند احد ، مركب از جنس و فصل نمىتواند شد ، و الا صاحب ماهيت خواهد بود ، زيرا كه مركب از جنس و فصل لا محاله موصوف بكليت\r\n\r\n","description":"","footnote":"","page_name":" 110 ","page_number":150},
  {"content":"\r\n\r\nمىتواند شد [ و آنچه موجب تركيب است 
  ] ماهيت است نه حقيقت وجود ، چنان كه در لمعات سابقه ذكر يافت ، و بطلان لازم ظاهر و هويدا گرديد ، و امتناع تركيب از جنس و فصل مستلزم امتناع تركيب از ماده و صورت است ، زيرا كه در لمعات سابقه گذشت جنس و ماده و فصل و صورت بحسب ذات اتحاد و بحسب اعتبار به شرط لا و لا به شرط تغاير دارند ، از اينجاست كه گفته‌اند : هر مركب خارجى مركب عقلى است ، و ليكن هرمركب عقلى لازم نيست كه مركب خارجى باشد . بلكه امتناع تركب از جنس و فصل مستلزم امتناع تحقق اجزاى مقدارية نيز هست در ذات واجب الوجود - جل اسمه - زيرا كه مقدار مركب است از جنس كه عبارت از كم است ، و از فصل كه عبارت از متصل قار است ، و امتناع از ماده و صورت نيز مستلزم امتناع تحقق اجزاى مقداريه است ، زيرا كه مقدار بىماده و صورت ، صورت نمىبندد . به جهت اينكه معروض مقدار جسم است ، و هر جسم مركب از ماده و صورت است چنان كه مقتضاى براهين عقليه و دلائل قطعيه است ، بلكه امتناع تحقق ماهيت در واجب الوجود نيز مستلزم امتناع تحقق اجزاى مقداريه است ، زيرا كه مقدار ماهيتى از ماهيات است ، و وجود مقدار در انزل مراتب وجودات ناقصه ، و تحصلات محدوده واقع است . ملخص كلام در اين مقام آنست كه :\r\nهرگاه اجزاى مقداريه در واجب الوجود متحقق باشد - خالى از اين نيست يا حقيقت واجب الوجود نفس مقدار است ، يا معروض مقدار ، در صورت اول - علاوه بر اينكه مقدار عرض است و هرعرض محتاج است در وجود بموضوع و آن ، مستلزم امكان است ، تركب از جنس و فصل نيز لازم مىآيد چنان كه مذكور شد .\r\nو در صورت دوم لازم مىآيد تركب از ماده و صورت ، زيرا كه معروض مقدار جسم است ، و هرجسم مركب است از ماده و صورت چنان كه مقتضاى براهين قاطعه است ، و يا از جنس و فصل كه جوهر قابل ابعاد است بنا بر مذهب ديگر ، بلكه بعد از اثبات عينيت وجود در واجب الوجود ثابت مىشود كه هيچ نوعى از انواع جواهر و اعراض ، بلكه هيچ نوعى از انواع نمىتواند شد ، بسيط بوده باشند آن انواع با مركب ، جوهر بوده باشند يا عرض ، مجرده بوده باشند يا مادى ، حال بوده باشند يا محل ؟\r\n\r\nتنبيه \"\r\nمخفى نماناد كه بنا بر برهان مشهور در اثبات عينيت وجود ، نفى تركيب از ماهيت\r\n\r\n","description":"","footnote":"","page_name":" 111 ","page_number":151},
  {"content":"\r\n\r\nو وجود لازم نمىآيد ، زيرا كه مقتضاى آن برهان آنست كه تمام ذات واجب الوجود ماهيتى از ماهيات نمىتواند شد ، و احتمال اينكه مركب باشد از ماهيت و وجودى كه واجب باشد از برهان مذكور مندفع نمىشود ، چنان كه مخفى نيست ، لهذا در نفى تركيب از ماهيت و وجود و ساير اقسام تركيب به برهان مشهور در نفى مطلق تركيب محتاج شده‌اند ، از اين جهت است كه به آن برهان اكتفا نموده‌اند در اثبات عينيت و وجود ، و الا آن برهان از اثبات تمام مدعى قاصر است ، چنان كه از تحرير محل نزاع ظاهر گرديد . حاصل كلام اكتفا به آن برهان در آن دعوى از براى اعتماد به اين برهان است ، بخلاف برهان خاصى در آن مسأله و در اين مسأله « انظر الى ما قيل و لا تنظر الى من قال » فان مواهبه عامة و عطاياه شاملة .\r\n\r\nبرهان \" و بيان \"\r\nهرگاه واجب الوجود مركب باشد ، لازم مىآيد كه محتاج باشد ، ليكن لازم محال است ؛ پس ملزوم نيز محال خواهد بود . بيان ملازمه آنست كه : مركب از آن حيثيت كه مركب است محتاج است بأجزا ، و از براى اجزا تقدم بالماهية و تقدم بالطبع نسبت بمركب ثابت است چنان كه بتفصيل و تحقيق در لمعات سابقه گذشت و هرمحتاج ممكن است ، و اين معنى خلاف فرض است . پس واجب الوجود به هيچ نحو از انحاء تركيب مركب نمىتواند شد ، حقيقى بوده باشد آن تركيب يا اعتبارى ، خارجى بوده باشد يا عقلى ، از وجود و ماهيت و از جهت نقص و تمام باشد ، و يا غير آنها ، و اين معنى غايت مطلوب و نهايت مقصود است .\r\n\r\nدقيقة \" ملكوتية \" [ برهان خاص نگارنده بر امتناع تركيب اعتبارى در واجب الذات 
  ]\r\nبرهان ديگر بر امتناع مطلق تركيب اعتبارى در واجب الوجود - جل اسمه - آنست كه :\r\nهرگاه در واجب الوجود تركيب اعتبارى خارجى يا عقلى ثابت باشد ، لازم مىآيد كه واحد بوحدت حقيقى واقعى نباشد ، بلكه منحصر باشد وحدت آن بوحدت اعتباريه كه باعتبار هيأت اجتماعيه حاصل مىشود زيرا كه در مركب اعتبارى جهت وحدتى سواى\r\n\r\n","description":"","footnote":"","page_name":" 112 ","page_number":152},
  {"content":"\r\n\r\nهيئت اعتباريه كه از مجرد اجتماع و ازدواج متولد مىشود ثابت و متحقق نمىتواند شد چنان كه در لمعهء اولى محقق و مبين گرديد ، بطلان لازم در نزد ذهن مستقيم و عقل سليم از جملهء واضحات و بينات است ، زيرا كه وحدت اعتباريه ، منشأ وحدات حقيقهء خارجيه نمىتواند شد ، چگونه عاقلى تجويز مىكند كه مبدأ اشياء و علت اولى بوحدت انتزاعى اعتبارى كه ضعيفترين انحاء وحدت و ناقص‌ترين اقسام يگانگى است متصف باشد ، و مجعولات و معلولات او كه ناقصات الذوات و قاصرات الهويات و ضعفاء الانياتند ، بوحدات حقيقهء واقعيه كه اقوى و اشد انحاء وحدت مىباشد موصوف باشند .\r\n ذات نايافته از هستىبخش * كى تواند كه شود هستىبخش \r\n\r\n[ در بيان آنكه وحدت و وجود بالذات متحد و باعتبار مفهوم متغايرند 
  ]\r\nعلاوه بر بداهت اين دعوى و غايت ظهور اين مدعى مىگويم : سابقا اشاره نمودم كه وحدت مساوق وجودست بلكه مقتضاى تحقيق و برهان آنست كه وحدت و وجود بحسب ذات و هويت يگانگى و اتحاد و بحسب معنى و مفهوم جدائى و امتياز دارند ، چنان كه در تشخص و وجود محقق و مبين گرديد ، همان برهان اينجا نيز جارى است ، زيرا كه نسبت ماهيت بوحدت و كثرت مساوى است ، پس لا محالة هرحقيقتى از حقايق وجوديه ، در حد نفس خود بايد بوحدت موصوف باشد ، و الا دور يا تسلسل لازم است پس قوت وحدت به قوت وجود ، و قوت وجود به قوت وحدت است ، و همچنين ضعف وحدت بضعف وجود ، و ضعف وجود بضعف وحدت است ، و در لمعات سابقه بيان نمودم كه جاعليت و مجعوليت در ميانهء وجوداتست ، و وجود علت و جاعل بايد اقوى و اشد و اتم و اكمل باشد از وجود مجعول و معلول ، و الا ترجح بلا مرجح يا ترجح مرجوح بر راجح ، لازم مىآيد ، پس بايد وحدت علت و جاعل اقوى و اتم باشد از وحدت معلول و مجعول ، و اين معنى در صورت تركيب اعتبارى متصور و متحقق نمىتواند شد .\r\n\r\nلطيفة \" ربوبية \" [ در اثبات بساطت حقهء حق اول و لزوم اتصاف او باحديت ذاتيه 
  ]\r\nبدان اى طالب معارف ربوبيه و حقايق الهيه ، كه بايد حقيقت واجب الوجود - جل\r\n\r\n","description":"","footnote":"","page_name":" 113 ","page_number":153},
  {"content":"\r\n\r\nاسمه - باتم و اشد انحاء وحدت متصف ، و باكمل و اقواى اقسام وحدانيت و فردانيت موصوف باشد . بيانش آنست كه : مراد از اتم انحاء وحدت ، احديت صرفه و وحدت محضه و بساطت بحته است ، و موجودى از موجودات عالم وجود ، در صورتى موصوف باحديت صرفه و وحدت محضه مىتواند شد ، كه به هيچ قسم از اقسام كثرت مخلوط و به هيچ نحوى از انحاء اثنينيت كه در لمعات سابقه مذكور شد مشوب نباشد ، زيرا كه در تحقق نحوى از انحاء كثرت و اثنينيت در موجود موجب ضعف وحدت و انكسار وحدانيت او مىباشد ، چه امتزاج متقابلات مستلزم انكسار سورت و شدت هريك از آن متقابلات است ، و اين معنى در نزد ارباب فطنت و ذكاء در نهايت ظهور و انكشاف است .\r\nنمىبينى كه هرگاه در شىء جهت نقصى و جهت تمامى و يا حيثيت عدمى و حيثيت وجودى متحقق باشد ، تماميت تماميت صرفه ، و موجوديت موجوديت محضه نخواهد بود ، بلكه به قدر نقصان تمام نقصان مىپذيرد ، و به قدر عدم وجود ضعف و ناتمامى بهم مىرساند .\r\nپس هرگاه در واجب الوجود نحوى از انحاء كثرت و تركيب متحقق باشد ، اگرچه ادق انحاء كثرت و اضعف اقسام اثنينيت باشد هرآينه وحدت او ضعيف ، و وحدانيت او ناقص ، و فردانيت او قاصر خواهد بود ؛ نقصان وحدت ، مستلزم نقصان وجود ، و قصور وحدانيت ، موجب قصور ثبوت ، بلكه عين نقصان وجود ، و نفس قصور ثبوت است ، چنان كه در بيان امتناع تركيب اعتبارى مبين گرديد ولى منشأ نقصان و قصور ، و مبدء ضعف و فتور ، نفس حقيقت وجود ، و حيثيت ثبوت ، نمىتواند شد ، زيرا كه محض جهت وجود منشأ تماميت و كمال ، و مبدأ خيريت و جمال است ، و هرگاه محض حيثيت وجود نيز منشأ نقصان و قصور باشد ، لازم مىآيد كه حيثيت نقصان و قصور ، عين حيثيت تمام و كمال ، بلكه حيثيت عدم و نيستى ، عين حيثيت وجود و هستى ، و محض جهت جلال و جمال باشد ، و از اتحاد جهت ، عينيت حيثيت ، لازم مىآيد كه شىء واحد از حيثيت واحده ، تام و ناقص ، و كامل و قاصر ، بلكه معدوم و موجود باشد ، و اين معنى بديهى البطلان و ظاهر الامتناع است . پس لا محالة منشأ ضعف و نقصان و مبدأ قصور و بطلان ماهيتى از ماهيات خواهد بود ، پس هرگاه واجب الوجود در مرتبهء ذات خود موصوف باحديت صرفه و متصف بوحدت محضه و بساطت حقه نباشد ، لازم مىآيد كه صاحب ماهيت باشد ، و در مباحث سابقه مبين و مبرهن گرديد كه صاحب ماهيت\r\n\r\n","description":"","footnote":"","page_name":" 114 ","page_number":154},
  {"content":"\r\n\r\nمحتاج ، و هرمحتاج ممكن است . و حاصل اين برهان آن است كه : هرگاه در واجب الوجود نحوى از انحاء كثرت متحقق باشد مىآيد كه وحدت او ضعيف باشد ، ضعف وحدت ، مستلزم نقصان و قصور وجود است ، و جهت وجود عين جهت نقصان و قصور نميتواند شد ، پس صاحب ماهيت مىباشد ، و هرصاحب ماهيت ، معلول است ، چنان كه در مباحث سابقه محقق گرديد ، پس هيچ نحوى از انحاء كثرت در ذات واجب الوجود محقق نمىتواند شد ، و اين معنى عين مدعى و غايت دعوى است ، اين لطيفهء ربوبيه و آن دقيقهء ملكوتيه از الطاف الهيه و از مواهب ربانيه است ، و در كتب الهى و كلام به نظر قاصر اين فقير نرسيده است .\r\n\r\nاشراق \" و انارة \"\r\nاز اين تحقيقات شافيه و تدقيقات كافيه و بيانات وافيه ، ظاهر و هويدا گرديد كه وحدت و بساطتى كه لايق جناب قدس ، و سزاوار ذات اقدس - جل اسمه - مىتواند شد ، وحدت حقه و بساطت بحته است كه عين ذات و محض حقيقت واجب الوجود است بحسب ذات و هويت و باعتبار مصداق و عينيت و غير اويند بحسب حكايت و عنوان و باعتبار معنى و مفهوم چنان كه اشاره نمودم و در مسألهء تحقيق عينيت صفات حقيقيه در واجب الوجود بتفصيل تمام و بسط ما لا كلام انشاء اللّه مبيّن و مبرهن خواهد گرديد نه وحدت جنسى و نه وحدت نوعى و نه وحدت عددى كه عبارت از وحدت اشخاص مندرجه در تحت انواعند و نه وحدت اتصالى مقدارى و نه وحدت امتدادى زمانى و نه وحدت تماسى و اجتماعى و نه وحدت اعدادى كه مبدء ثبوت مراتب كثرات عدديه و منشأ تحقق درجات انواع اعداديه است ، زيرا كه همه اين وحدات ، وحدات ضعيفه و ناقصه‌اند كه در عين وحدت كثرت و در عين كثرت وحدتند الحمد للّه ملهم الصواب و بسوى اين قسم از وحدت حقه و احديت صرفه اشاره است در صحيفهء الهيه بقول خداوند      ( قُلْ هُوَ اللَّهُ أَحَدٌ اللَّهُ الصَّمَدُ لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ )      ( 1 ) و بكلام معجز نظام خاتم اوصياء سيد اتقياء عليه آلاف التحية و الثنا در خطبهء مذكوره : « ما كان فدرة بان بها من الاشياء و بانت الأشياء منه » فدرة بكسر فاقطعهء از گوشت و قطعه‌اى از شب و قطعه‌اى از گوهر را ميگويند و مراد از او در اين كلام جزء است يعنى نمىباشد در مرتبهء ذات خداوند صمد جزئى كه به آن جزء جدائى و امتياز بهم رساند از موجودات و امتياز بهم رسانند\r\n\r\n","description":"","footnote":"","page_name":" 115 ","page_number":155},
  {"content":"\r\n\r\nموجودات از او\r\n\r\nبرهان \" و تبيان \"\r\nاگرچه از هريك از براهين سابقه مبين و روشن گرديد كه اجزاى مقداريه در حقيقت واجب الوجود جل اسمه محقق و ثابت نمىتواند شد ولى چون جماعتى از ارباب اوهام سخيفه و اصحاب جبلات قاصره كه از معارف ربوبيه و براهين الهية عارى و از حقائق علميه و معالم دينيه برى و از رموز قرآنيه و اسرار فرقانيه خاليند و خود را از فرق اسلام و اسلاميان مىدانند توهم نموده‌اند كه اجزاى مقداريه در ذات واجب الوجود ثابت و محقق است ، و ذات خداوند صمد را از سنخ امتداد و اتصال ، و از جنس اجسام و اجرام مىدانند ، اهتمام را در تحقيق امتناع و اعتناء را در نفى تحقق او ، لازم دانسته ، برهان قاطع عليحده و تبيان ساطع مستقله ، در بيان امتناع آن اقامه نمودم تا در نظر مبتدئين و متوسطين نيز اين آراى باطله و اوهام سخيفه و شبهات فاسده ظاهر و منكشف گردد ، و آن برهان اين است :\r\nهرگاه در واجب الوجود اجزاى مقداريه متحقق و ثابت باشد ، لازم مىآيد كه جسمى از اجسام و جرمى از اجرام باشد . لازم باطل است ، پس ملزوم نيز باطل خواهد بود . ملازمه ظاهر است ، و از براى توضيح و تنقيح آن ، مىگويم : در لمعات سابقه مذكور گرديد كه اجزاى مقداريه عبارتند از اجزائى كه در اشارهء حسيه متمايز باشند بحيثيتى كه صحيح باشد اينكه گفته شود : هذا و ذاك و اين هذا من ذاك ؟ و قابل اشارهء حسيه اولا و بالذات موجود بوجود امتدادى و متحيز بتحيز بالذات مىباشد ، و ممتد بالاصاله و قابل ابعاد بالحقيقه جسم طبيعى است . نمىبينى كه در تعريف آن گفته‌اند :\r\n« الجسم هو الجوهر القابل للأبعاد الثلاثة المتقاطعة على زوايا قوائم » . يعنى : جسم ، جوهريست كه قبول‌كننده باشد امتداد را كه بر زاويهاى قائمه تقاطع نمايند ، و نيز گفته‌اند : « الجسم هو الطويل العريض العميق » يعنى : جسم ، صاحب امتداد طولى و امتداد عرضى و امتداد عمقى است . تعريف به حد است يا برسم ؛ حد بذاتيات و رسم بلوازم و خواص است در هردو صورت مطلب ثابت و مدعى حاصل است ، با اينكه مقتضاى تحقيق آنست كه هردو تعريف حدند نه رسم ، بيانش موجب اطناب و منافى ايجاز\r\n\r\n","description":"","footnote":"","page_name":" 116 ","page_number":156},
  {"content":"\r\n\r\nاست ، علاوه بر اين معنى در نهايت وضوح و انكشاف است ، و احدى را در آن نزاعى و خلافى نمىباشد . از اين جهت است كه در مجردات برائت از اوضاع و امتدادات و خلوّ از تشكلات و امتدادات ، مأخوذ و معتبر و محقق و ثابت است . اما بيان بطلان لازم پس مىگويم : هرگاه واجب الوجود جسم باشد ، يا تمام حقيقت او مجرد جسميت مىباشد - بدون صورتى از صور عنصريه يا معدنيه ، و يا با نفسى از نفوس نباتيه ، و يا حيوانيه و يا انسانيه ، و يا غير آنها - ، و يا تمام حقيقت ، جسم است يا صورتى از صور ، و يا نفسى از نفوس ، و يا با هيئتى از هيئآت ، و يا غير آنها . در صورت اول با اينكه لازم مىآيد كه واجب الوجود صاحب ماهيت بلكه مركب از جنس و فصل باشد ، زيرا كه جسم ماهيتى از ماهيات و نوعى از انواع و مركبى از مركبات عقليه است باتفاق از اشراقيين و مشائين و ذى مقراطيسيين و متكلمين ، بلكه از مركبات خارجيه است در نزد متكلمين از جواهر فرده ، و در نزد ذى مقراطيسيين از اجسام صغار صلبه ، و در نزد مشائين از هيولى و صورت . و مذهب اخير حق حقيق و مقتضاى تحقيق و مستفاد از براهين عقليهء قاطعه و شواهد يقينيه ساطعه است ، و بطلان هريك از لوازم مذكوره بوجوه متعدده در لمعات سابقه و در مباحث سالفه مبين و مبرهن گرديد ؛ لازم مىآيد كه واجب الوجود ناقصترين موجودات و ضعيف‌ترين هويات و قاصرترين انيات باشد ، زيرا كه وجود امتدادى كه مرتبهء وجود جسم طبيعى است ، ضعيف‌ترين وجودات انواع جواهرست ، حتى وجود ارضى كه پست‌ترين درجات وجودست ، اتم و اكمل است از وجود امتدادى ، كجا مانده از وجود معدنى و نباتى و حيوانى و فلكى و انسانى و عقلى ، بلكه نسبت آن ، بساير مراتب انواع جوهريه ، نسبت قوه بفعليت ، و نسبت نقص بكمال است ؛ از اين جهت است كه همهء حكما و متكلمين ، مجرد جسميت را نسبت بصور نوعيه و هيئآت صوريه ، مادة المواد مىگويند ، و هيولى الهيوليات مىنامند . اگرچه مشائين از حكما بهيولى بمعنى اخص و ماده بمعنى اخس اختصاص دارند ، پس اگر حقيقت واجب الوجود مجرد جسميت باشد لازم مىآيد كه به چندين مرتبه از وجود عقلى كه مرتبه‌ئى از مراتب وجودات امكانى است ، پست‌تر و ضعيف‌تر باشد . بطلان اين معنى علاوه بر بداهت آن ، در مباحث سابقه مبين و مبرهن گرديد ، و در صورت دوم علاوه بر اظهريت و اشديت تركيب خارجى كه مستلزم تركيب عقلى و موجب تركب از جنس و فصل است ، نيز لازم مىآيد كه وجود\r\n\r\n","description":"","footnote":"","page_name":" 117 ","page_number":157},
  {"content":"\r\n\r\nواجب الوجود ضعيف‌تر از وجود ممكنى باشد ، زيرا كه در اين صورت لا محالة وجود واجبى ، متعلق خواهد بود بجسم بحسب فعل و يا بحسب ذات و فعل ، و از جملهء مراتب وجودات امكانى وجود عقلى است كه بهيچ‌وجه من الوجوه ، تعلق بجسم ندارد ، و در ذات و فعل خود مستغنى از جسم و جسمانيات است ، و بالضروره دوم اتم در حصول و وجود ، و اقوى در تحصل و ثبوت است . زيرا كه تعلق بجسم در قيام ذات و يا در قوام فعل ، موجب نقصان در فعليت و وجود و مستلزم قصور در هويت و حصول ، و مستتبع ضعف در تحصل و احتياج در ايجاد است . زيرا كه از جمله بينات است كه ايجاد فرع وجود ، و احداث بسته بحصول است ، و اين نحو از بيان و برهان بر امتناع جسميت در واجب الوجود بالذات مخصوص به اين رسالهء وجيزه است .\r\nبرهان ديگر بر بطلان لازم آنست كه هرگاه واجب الوجود جسم باشد لا محاله متناهى مىباشد زيرا كه براهين عقليه قاطعه بر تناهى ابعاد جسميه قائم است ، از آن جمله برهان تطبيق است ، و بتفصيل و تحقيق در لمعات سابقه مذكور گرديد ، و هرمتناهى محدود است به حد معين يا بحدود معينه ، زيرا كه مبهم از آنجهت كه مبهم است موجود و متحقق نيست ، و ممتنع الوجود در اعيان بلكه در اذهانست ، پس از براى آن شكل خاص و هيئت خاصه ثابت مىباشد ، زيرا كه شكل عبارتست از هيئتى كه حاصل شود از احاطهء حد واحد يا بيشتر بجسم يا بسطح ، اول را شكل مجسم ، دوم را شكل مسطح مينامند .\r\nو اين شكل خاص يا هيئت خاصه ، يا باعتبار نفس جسميت است ، و يا باعتبار امر ديگر ؟\r\nدر صورت اول لازم مىآيد كه همهء اجسام محدود بيك حد و متشكل بيك شكل باشند ، بلكه لازم مىآيد كه مقدار كل با مقدار جزء ، و شكل كل با شكل جزء يكى باشد ، و الا لازم مىآيد تخلف مقتضاى بالذات از مقتضى بالذات ، لازم و بطلان آن ، در لمعات سابقه مبين گرديد . بيان ملازمه آنست كه جسميت ، طبيعت نوعيه واحده است ، و معقول و متصور نيست از آن ، مگر جوهر قابل ابعاد ، و مگر طويل و عريض و عميق ، و مگر ممتد بالذات در جهات ثلاث ، و همه اجسام در اين يك معنى اتحاد و اشتراك دارند . پس هرگاه به خودى خود مقتضى شكل خاص و هيئت خاصه باشد ، تخلف ثابت ، و لازم ، خواهد بود ، و در صورت دوم ، آن امر ديگر يا جسم است و يا جسمانى است ، و يا نه\r\n\r\n","description":"","footnote":"","page_name":" 118 ","page_number":158},
  {"content":"\r\n\r\nجسم است و نه جسمانى ، در صورت اول علاوه بر احتياج در تحدّد كه مستلزم احتياج در وجود است ، تسلسل يا دور نيز لازم مىآيد . زيرا كه آن جسم ديگر نيز بر اين تقدير ، متحدد و متشكل است بجسم ديگر ، اگر الى غير النهايه برود اول ، و الا دوم لازم است ، و در صورت دوم علاوه بر احتياج ، دور نيز لازم مىآيد ، زيرا كه امر جسمانى از آن جهت كه جسمانى است محتاج است بجسم محدود ، زيرا كه جسم تا محدود نشود موجود نمىشود و تا موجود نشود محل امر جسمانى نمىتواند شد ؛ چه از بينات است كه معدوم محل موجود نمىتواند شد ، و مفروض اين است كه جسم در تحدّد و تشكل ، به آن امر جسمانى محتاج است ، پس امر جسمانى محتاج بامر جسمانى خواهد بود . و اين معنى دور است .\r\nو در صورت سوم لازم آيد كه واجب الوجود در وجود خود محتاج به آن مفارق باشد ، زيرا كه احتياج در تحدد مستلزم احتياج در وجود است چنان كه مذكور گرديد ، و هرمحتاج ممكن است ، پس چيزىكه واجب الوجود فرض كرده بوديم واجب الوجود نخواهد بود .\r\n\r\n[ برهان بر امتناع جسميت در كلام امام صادق - عليه السّلام - 
  ]\r\nبه اين برهان اشاره است كلام معجز نظام مخزن علوم ربانى جعفر بن محمد الصادق « عليهما السّلام » در حديث ششم از احاديث نهى از جسميت و صورت در خداوند صمد از اصول كافى ، و آن كلام اين است :\r\n« اما علم ان الجسم محدود متناه ، و الصورة محدودة متناهية ، فاذا احتمل الحد احتمل الزيادة و النقصان ، و اذا احتمل الزيادة و النقصان ، كان مخلوقا » يعنى آيا ندانست آن قائل بجسميت خداوند احد ، كه هرجسم محدود و متناهى است ، و هرصورت محدود و متناهى است ، پس هرگاه محتمل باشد حد را ، محتمل مىباشد زياده و نقصان را ، و هرگاه محتمل باشد زياده و نقصان را ، مىگردد مخلوق و آفريده . پس كلام آن معدن عصمت و ولايت « فاذا احتمل الحد ، احتمل الزيادة و النقصان » اشاره است به اينكه ، نسبت جسميت بهمهء حدود مساويست ، و الا محذور سابق لازم مىآيد ، پس بايد محدوديت بامر خارج باشد و آن امر خارج ، جسم و جسمانى نمىتواند شد ، پس بايد امر مفارق باشد ، پس واجب الوجود محتاج مىباشد بمفارق در تحدد خود ، و احتياج در تحدد مستلزم احتياج در وجود است و هرمحتاج ممكن و مخلوق است ، و در\r\n\r\n","description":"","footnote":"","page_name":" 119 ","page_number":159},
  {"content":"\r\n\r\nدو صورت سابقه علاوه بر دور و تسلسل ، اين محذور نيز لازم مىآيد ، گويا از اين جهت است كه مخلوقيت را مترتب بر احتمال زياده و نقصان نموده‌اند ، و تفصيل در ميانهء اين شقوق ثلاثه نفرموده‌اند ، تطبيق حديث مذكور بر برهان بنهج مزبور ، در شرح اصول كافى كه از مصنفات صدر محققين و قدوهء الهيين « قدس سره العزيز » است مذكور است ولى اين فقير بعضى از دقايق و نكات و برخى از مفاسد و محذورات كه آن محقق از براى وضوح و ايجاز متعرض نشده بودند افزودم : « الحمد للّه ملهم الصواب » .\r\n\r\nثمرة \" ربوبية \" و نتيجة \" كلامية \"\r\nاز مباحث سابقه محقق و مبين گرديد كه واجب الوجود جل اسمه در اعلى مراتب تجرد و اقصى درجات تنزه است . بيانش آنست كه تجرد را مراتب و درجاتست ، ادنى مرتبه‌اش آنست كه شىء ، مجرد باشد از ماده در وجود خودش ، به اين معنى كه حال در ماده نباشد ، يعنى وجود فى نفسه آن ، عين وجود در محل نباشد ، اگرچه مخلوط بلواحق ماده و مشوب باشباح مثاليه بوده باشد ، مثل خيال و صور خياليه و نفوس حيوانيه در نزد كسانى كه بتجرد آنها به اين معنى قائلند .\r\nمرتبهء دوم آنست كه از لواحق ماده و اشباح مثاليه نيز مجرد باشد ، اگرچه متعلق بماده و ماديات بوده باشد در مصدريت افعال و مبدئيت آثار ، مثل نفوس ناطقه و ارواح انسانيه از آن جهت كه ناطقه‌اند .\r\nمرتبهء سوم آنست كه از تعلق بخصوص ماده و ماديات نيز مجرد باشد ، اگرچه بماهيتى از ماهيات مقرون ، و به حدى از حدودات مخلوط ، و بنقصانى از نقصانات مشوب باشد ، مثل عقول مجرده و ارواح قدسيه كه بحسب ذات و فعل از ماده و ماديات برى ، و از جسم و جسمانيات عاريند .\r\nمرتبهء چهارم آنست كه از ماهيات و از همهء اعدام و قصورات و از جميع حدودات و نقصانات نيز مجرد و منزه باشد ، بلكه حقيقتش صرف صرف وجود و كمال ، و بحت بحت تحصل و جمال ، و محض محض فعليت و جلال باشد ، اين مرتبه از تجرد و اين درجه از تنزه ، لايق جناب ذات اقدس جل شأنه و سزاوار بارگاه حضرت احديت - عظم سلطانه - تواند بود .\r\n من هرچه خوانده‌ام همه از ياد من برفت * الا حديث دوست ، كه تكرار مىكنم \r\n\r\n","description":"","footnote":"","page_name":" 120 ","page_number":160},
  {"content":"\r\n\r\n\r\nتتميم \" و تنزيه \"\r\nبدانكه حقيقت واجب الوجود « جل اسمه » جزء نمىتواند شد از مركبات حقيقيه و مؤلفات نفس الامريه ، خارجيه بوده باشند آن مركبات يا عقليه ، مجرده بوده باشند يا ماديه ، عنصريه بوده باشند يا فلكيه . بيانش آنست كه واجب الوجود جزء واجب الوجود ديگر نمىتواند شد ، و الا تركيب در واجب الوجود ديگر لازم مىآيد ، و محاليت لازم باستقصاى تمام در مباحث سابقه مبرهن گرديد ، و هرگاه جزء ممكن الوجود بوده باشد خالى از اين نيست يا آن ممكن الوجود موجود است به همان وجودى كه حقيقت واجب الوجود است و او را سواى او وجودى نيست ؟ و يا موجود است بوجود جداگانه ، در صورت اولى لازم مىآيد كه وجود صرف و تحصل محض كه تمام حقيقت واجب الوجود است ، بعينه وجود ممكن باشد ، لازم محال است زيرا كه لازم مىآيد كه وجود واحد ، هم غنى باشد ، و هم فقير ، هم واجب باشد ، هم ممكن ، هم علت باشد و هم معلول ، الى غير ذلك من المفاسد ، و اين معنى بديهى الاستحاله ، و مستلزم اجتماع متنافيات است .\r\nو در صورت دوم لازم مىآيد كه مركب مفروض ، مركب حقيقى نباشد ، زيرا كه در لمعات سابقه گذشت كه مركب حقيقى آنست كه واحد بوحدت حقيقيه باشد ، و بيان نمودم كه وحدت حقيقى در مركبات حقيقيه در صورتى متصور مىتواند شد كه فعليت و تحصل مركب ، تحصل واحد و فعليت واحده باشد ، و در صورت مفروضه دو وجود متحقق است ، يكى وجودى كه واجب الوجود است ، و ديگرى وجود جزء ديگر است ، زيرا كه واجب الوجود وجود زايد ندارد ، و متحصل بتحصل ديگر نمىتواند شد ، و الا ، جهت ابهام در ذات او متحقق مىباشد ، و آن ، مصادم براهين سابقه است . تدبر كن .\r\nپس مركب مفروض به دو تحصل متحصل و به دو وجود ، موجود مىباشد ، و آن ، مركب اعتباريست ، چنان كه در لمعات سابقه تحقق پذيرفت ، و اين معنى خلاف فرض است .\r\nتأمل كن در لمعات سابقه تا مطلب نهايت انكشاف بهمرساند ، و نقض بمركبات عنصريه حاصل نيايد . علاوه بر اين مىگويم كه : محقق گرديد كه واجب الوجود تام ، بلكه فوق التمام است در شدت وجود و كمالات وجود ، غير متناهى بلكه فوق غير متناهى است بعدهء غير متناهى ، و حقايق امكانيه ناقصات الذوات ، قاصرات الهويات ، ضعفاء الإنياتند ، چگونه متصور مىتواند شد كه تام ، جزء ناقص ، و محيط جزء محاط ، و غير متناهى جزء متناهى\r\n\r\n","description":"","footnote":"","page_name":" 121 ","page_number":161},
  {"content":"\r\n\r\nباشد ، نمىبينى كه تصور نمىتوان نمود كه كرهء قمر جزء كرهء زمين باشد ، و حال آنكه نسبت عظمت و احاطه واجب الوجود بممكنات ، نسبت غير متناهى است بمتناهى ، و نسبت كرهء فلك اعظم بكرهء زمين نسبت متناهى بمتناهى است - اطف السراج فقد طلع الصبح - . با اينكه در لمعات اصالت وجود محقق گرديد كه وجود جزء ماهيات نمىتواند شد ، تدبر كن و خذ هذا ، ودع عنك ما قيل فى هذا المقام او يقال ، فانه لا يخلو من قيل و قال اضطراب فى البال ، و انغلاق فى المقام ، الحمد للّه ولى التوفيق و الافضال . تحقيق اين مسأله شريفه كه ركن ركين ايمان ، و اصل اصيل عرفان است ، به اين بسط و تفصيل و به اين تحقيق و تدقيق كه بيشترش از الهامات الهيه و مواهب ربانيه است از خواص اين رسالهء وجيزه است « الحمد للّه ملهم انوار العلوم و المعارف » .\r\n\r\nفصل ششم در اثبات توحيد واجب الوجود - جل اسمه - است\r\nو تحقيق او به نحوى كه جميع ظلمات و اوهام و شبهات بانوار حقايق علميه و باضواء شموس براهين عقليه قاطعه و دلايل يقينيهء ساطعه منتفع و مرتفع گردد موقوف است بر تمهيد مقدماتى و تقديم لمعاتى\r\n\r\nلمعة \" ربوبية \"\r\nبدانكه توحيد بمعنى يگانه دانستن است و آن ، مأخوذ است از وحده ، يعنى گردانيدن او را يگانه و يا از وحده يعنى نسبت داد يگانگى را به او ، و يا مراد از توحيد مجرد يگانگى است ، و على اى تقدير توحيد را انواع و اقسام است ، و هريك از انواع و اقسام را مراتب و مقامات است .\r\nقسم اول توحيد بمعنى احديت و بساطت صرفه و وحدت حقه است ، و بتفصيل تمام و استقصاى ما لا كلام مذكور گرديد .\r\nدوم توحيد بمعنى لا شريك له فى وجوب الوجود است ، يعنى معنى وجوب وجود ، و مفهوم واجب الوجود را هويت واحده و مصداق واحد ، در واقع و نفس الامر متحقق است . بعبارت ديگر محكى عنه ، و منتزع منه اين دو معنى يك حقيقتى از حقايق عينيه و\r\n\r\n","description":"","footnote":"","page_name":" 122 ","page_number":162},
  {"content":"\r\n\r\nيك شخصى از اشخاص خارجيه وجود است ، و از براى آن دو معنى ، مصداق و معنون عنهى سواى هويت واحده و مصداق واحد و محكى عنه واحد ، ممتنع التحقق در واقع و مستحيل الوجود در اعيان است ، و اين فصل معقود است از براى تحقيق و بيان آن ، و به جهت اقامهء برهان بر ثبوت و تحقق آن\r\nسوم توحيد ، بمعنى لا شريك له فى الايجاد است ، بمعنى شريك نيست او را در ايجاد ممكنات و ابداع مبدعات و اختراع مكونات ، و جميع ايجادات و اختراعات و تمام ابداعات و تكوينات به او منتهى مىشوند ، و در قيوميت مطلقه و فاعليت تامه و فياضيت مستقلهء او مستهلك و مستغرقند ، اينست معنى كلام محققين از حكما و عرفا « لا فاعل فى الوجود الا اللّه » نه به نحوى كه طايفهء اشعريه از متكلمين عامه قائلند ، و جناب قدس ذات اقدس را مباشر حركات و تحريكات مىدانند - تعالى اللّه عما يقول الظالمون علوا كبيرا - و بتفصيل تمام ، در فصل متأخر مبين و مبرهن خواهد گرديد ، و از اين قسم از توحيد بتوحيد در قيوميت و توحيد در الهيت تعبير مىكنند .\r\nچهارم ، توحيد بمعنى لا شريك له فى اى معنى و مفهوم كان ، است يعنى شريك نيست او را در هيچ معنى از معانى و در هيچ مفهومى از مفاهيم ، با تحقق اشتراك معنوى در بعضى از آن معانى و مفاهيم ، در ميانهء واجب الوجود و ممكنات ، مثل علم و قدرت و حيات و سمع و بصر و كلام و وجود و تشخص و وحدت ، و غير آنها .\r\nپنجم ، توحيد در صفات ذاتيه جماليه ، و يگانگى در اوصاف حقيقيهء كماليه است ، به اين معنى كه همهء صفات حقيقيه عين يكديگر ، و عين ذات واجب الوجودند .\r\nششم ، توحيد در صفات جلاليه ، و اوصاف تنزيهيه است ، به اين معنى كه همهء صفات جلاليه بيك صفت برمىگردند ، و مصداق و محكىعنه آن صفت عين ذات ، و مجرد ذات واجب الوجود است .\r\nهفتم توحيد در صفات فعليه و اوصاف اضافيه است ، به اين معنى كه همهء صفات اضافيه ، بيك صفت اضافيه برمىگردند ، و آن صفت عبارت از قيوميت مطلقه ، و فياضيت عامه ، و رحمت واسعه است ، و انشاه اللّه العزيز ، هريك از اين اقسام ، در فصلى از فصول\r\n\r\n","description":"","footnote":"","page_name":" 123 ","page_number":163},
  {"content":"\r\n\r\nبتفصيل تمام و بسط - ما لا كلام - مذكور خواهد شد .\r\n\r\nتنبيه \"\r\nگاهى توحيد مىگويند و اراده مىكنند از آن ، مجموع معارف ربوبيه ، و مقاصد الهيه ؛ نمىبينى كه مىگويند اصول معارف حقه پنج است : اول توحيد ، دوم عدل ، سوم نبوت ، چهارم امامت ، پنجم معاد . مقصود از تحرير اين رساله و ترقيم اين وجيزه ، بيان توحيد به اين معنى است ، اميد از تأييدات الهيه ، و توفيقات ربانيه ، آنست كه معارف اربعه ديگر نيز ، ببسط تمام ، در رسالهء ديگر بمقام تحرير و بيان آيد انشاء اللّه العزيز .\r\n\r\nلمعة \" ربوبية \"\r\nبدانكه تمام حقيقت واجب الوجود ، صرف صرف وجود ، و محض محض فعليت و بحت بحت تحصل است ، و هيچ نحوى از انحاء كثرت ، و هيچ قسمى از اقسام اثنينيت در ذات مقدس او متحقق ، بلكه متصور نمىتواند شد ، بلكه واحد بوحدت حقه ، و بسيط ببساطت صرفه است . و اين لمعه باستيفاى تمام گذارش يافت و از براى تذكار و استبصار اعاده نمودم .\r\n\r\nلمعة \" الهية \"\r\nبدان اى طالب معارف الهيه ، و مقاصد ربوبيه ، كه : حقيقت واجب الوجود بالذات و للذات ، واجب الوجود من جميع الجهات و الحيثيات است . به اين معنى كه در حقيقت مقدسهء او ، جهتى از جهات امكان ، و حيثيتى از حيثيات امتناع ، متحقق و متصور نمىتواند شد ، بلكه همه جهات او جهات وجوب وجود ، و همهء حيثيات او حيثيات تأكد وجود است ، اينست معنى اين كلمهء جامعه ، كه از اساطين حكما موروث است و از جمله فروعات و متفرعات و نتايج و لوازم اين قانون لطيف و اصل شريف آنست كه از براى واجب الوجود جل اسمه جهت قوه و حالت منتظره متحق نيست به اين معنى ، كه جميع كمالاتى كه از براى او ممكنند بامكان عام و منافى وجوب وجود و تأكد وجود نيستند ، همه فعليت و تحصل دارند ، و نسبت به هيچ كمالى از كمالات ، جهت قوه و حيثيت استعدادى در ذات مقدس او متحقق نيست ، نه اينست كه معنى اين قاعدهء\r\n\r\n","description":"","footnote":"","page_name":" 124 ","page_number":164},
  {"content":"\r\n\r\nلطيفه همين است ؟ ! چنان كه جماعتى از متأخرين توهم نموده‌اند ، زيرا كه امتناع تحقق جهت قوه و استعداد و استحالهء ثبوت حالت منتظره و فاقديت كمالى از كمالات مذكوره در مفارقات عقليه و عقول قدسيه نيز ، ثابت و محقق است ، به اين معنى كه هرصفتى از صفات ، و هركمالى از كمالات كه از براى عقول مجرده ، بحسب نفس الأمر ممتنع نيست ثابت و بالفعل است ، و نسبت به اين كمالات ، جهت قوه و استعداد ، ندارند ، و هركمالى از كمالات كه در آن ذوات قدسيه ، بالفعل ثابت و متحقق نيست ، نسبت به آنها در واقع و نفس الامر ممتنع است . مثلا : كمالات وجوب ذاتى از براى عقل اول ممتنع است ، و همچنين كمالات عقل اول از براى عقل دوم ممتنع است ، لهذا كمالات واجب الوجود در اول و كمالات اول در ثانى ثابت و بالفعل نيستند . برهان بر اينكه همه كمالات ممكنه عقول قدسيه و مجردات عقليه فعليت دارند و جهت قوه و استعداد - در آنها متحقق نيست اين است كه ، تحقق جهت قوه و استعداد ، مستلزم تعلق بماده و ماديات است ، زيرا كه حامل قوه و استعداد ماده است ، بلكه همه جهات قوه و استعداد به آن « 1 » برميگردند نمىبينى « 2 » كه در تحديد ماده اولى ، جوهر مستعد اعتبار كرده‌اند ، و از ذاتيات آن ، شمرده‌اند ، پس هرگاه در عقول قدسيه جهات و حيثيات قوه و استعداد متحقق باشد ، از جمله ماديات خواهند بود ، و اين معنى خلاف فرض است ، زيرا كه عقول مجرده از ماده ، و ماديات برى مىباشند ، همين‌قدر در اثبات اين مدعى از براى صاحب بصيرت كافى است . از اين بيان هويدا گرديد كه هرگاه معنى واجب الوجود بالذات واجب الوجود من جميع الجهات است اين باشد كه حالت منتظره در واجب الوجود بالذات متحقق\r\n\r\n\r\n","description":"","footnote":"\r\n( 1 ) - زيرا كه فعليت از آنجهت كه فعليت است از فعليت ديگر آبى است ، متفطن باش 110 عفى عنه .\r\n( 2 ) - فعليت استعداد نسبت بهيولى با جنسيت جوهر منافى است ، چه قوه از مقولهء اضافه است ، و تقوم جوهر بعرض جايز نيست . علاوه بر اين استعداد هرچيز با آن چيز ، در وجود جمع نميشود ، پس هيولى ( الف ) در ضمن هيچ صورت بحقيقت خود باقى نباشد ، لهذا تحديد مذكور را به غير نسبت داده‌اند ، و خود هيولى را حامل قوة و استعداد ( ب ) دانسته‌اند . متفطن باش 110 عفى عنه .\r\n( الف ) چون به مجرد آنكه استعداد بفعليت رسيد ، آن استعداد خاص را نائل شود كما ذكره الحكيم المؤسس .\r\n( ب ) حاشيه 110 ، از آقا على حكيم است .\r\n","page_name":" 125 ","page_number":165},
  {"content":"\r\n\r\nنمىتواند شد ، لازم مىآيد كه از خواص وجوب ذاتى نباشد ، و حال آنكه ايشان اين معنى را از خواص وجوب ذاتى شمرده‌اند . بعد از تحرير مدعا و تشخيص دعوى مىگويم :\r\n\r\n[ بيان آنكه واجب الوجود بالذات واجب الوجود من جميع الجهات و الحيثيات است 
  ]\r\nهرگاه در ذات واجب الوجود بالذات ، جهتى از جهات امكانيه ، و يا حيثيتى از حيثيات امتناعيه متحقق باشد ، لازم مىآيد كه ذات مقدس او مركب باشد از دو حيثيت وجوب و امكان ، و يا از دو حيثيت وجوب و امتناع . بيان ملازمه آنست كه حيثيت وجوب وجود ، كه حيثيت تماميت و كمال و جهت خيريت و جمال و مناط تأكد فعليت و وجود است ، عين حيثيت امتناع و امكان كه حيثيت قصور و نقصان و جهت شرور و بطلان و مناط تأكد عدم و ضعف تحصل و فعليتند ، نمىتواند شد ، و الا ، لازم مىآيد كه شىء واحد ، از همان حيثيت كه تام و كامل و خير و جميل است از همان حيثيت نيز ناقص و قاصر بلكه شىء و لا شىء و موجود و معدوم باشد ، و اين معنى بديهى البطلان و اجتماع متناقضات است . پس در هرچيزىكه جهت امتناع و وجوب و يا حيثيت امكان و وجوب متحقق باشد ، لا محالة ذات آن چيز ، مركب مىباشد از دو حيثيت ، وجوب و امتناع ، و يا دو جهت ، وجوب و امكان ، استحاله و امتناع لازم از مباحث اثبات بساطت حقه و وحدت صرفه ظاهر و هويدا گرديد ، از اينجا معلوم و محقق مىشود كه همچنانكه واجب الوجود - جل اسمه - وجودش واجب است به مجرد ذات خود با قطع‌نظر از جميع جهات و حيثيات و اعتبارات زائده بر نفس ذات ، چنان كه سابقا سمت گزارش يافت ، همهء صفات او نيز واجب است از براى او نظر به مجرد ذات خويش ( جماليه بوده باشند آن صفات يا جلاليه حقيقيه بوده باشند يا اضافيه ، حتى فياضيت عامه و قيوميت مطلقه ، كه همه صفات فعليه و اوصاف اضافيه ، به او برمىگردند ، چنان كه بعد از اين مبين و محقق خواهد گرديد ، نيز از براى او ثابت است نظر به مجرد ذات خود ، بدون جهتى از جهات خارجيه از نفس ذات ، و بدون اعتبارى از اعتبارات زائده بر حاق ذات ، و الا علاوه بر محذور سابق ، لازم مىآيد كه در فياضيت ناقص و در قيوميت قاصر و در افاضهء فيوضات و افادهء خيرات ناتمام باشد ، محذورات اين معنى لا تعد و لا تحصى است ، از آن جمله لازم مىآيد كه ممكنى از ممكنات ، از كتم عدم بعرصهء وجود ، و از ظلمت نيستى بجلوهء ظهور ، و از حضيض امكان بذروهء وجوب نيايد ، زيرا كه در لمعات سابقه مبرهن\r\n\r\n","description":"","footnote":"","page_name":" 126 ","page_number":166},
  {"content":"\r\n\r\nگرديد كه شيئى از اشياء و ممكنى از ممكنات ، ما دامى كه از جهت علت فياضيه مشرّف بتشريف وجوب و مزين بزيور امتناع عدم نباشد ، موجود نمىتواند شد مفروض اينست كه « العياذ باللّه » واجب الوجود بالذات در فياضيت و قيوميت ناقص و ناتمام است ، و مجرد ذات پاكش در افاضهء فيوضات كافى ، و در افادهء خيرات ، وافى نيست . پس منشأ وجوب وجود ، ماهيات امكانيه و مبدأ سد انحاء عدم ممكنات خارجيه ، نمىتواند شد ، بطلان لازم مشاهد و عيان و مستغنى از بينه و برهان است ، و از جمله محذورات لزوم دور يا تسلسل است ، زيرا كه بر تقدير مذكور واجب الوجود بالذات ، در ايجاب وجود ممكنات ، و ايجاد اعيان ماهيات ، به غير محتاج خواهد بود ، و آن غير لا محالة ممكنى از ممكنات است ، و الا ، مدعا ثابت ، و نزاع مرتفع خواهد شد ، و در ايجاب و ايجاد آن ممكن نيز ضميمهء ايجاب وجود ممكنى از ممكنات خواهد بود ، اگر الى غير النهاية برود تسلسل ثابت ، و الا ، دور لازم است .\r\nاگر بگوئى : چه مىشود كه فياضيت واجب الوجود نسبت بصادر اول تام ، و مجرد ذاتش در ايجاب او كافى باشد ، و نسبت بساير ممكنات چنين نباشد ، و بنابراين هيچيك از دو محذور لازم نمىآيد .\r\nمىگويم : سابقا محقق گرديد كه ممكنى از ممكنات از آن جهت كه ممكن است ، منشأ وجوب وجود ، و مبدأ انسداد انحاء عدم ، نمىتواند شد ، پس جميع ايجابات و وجودات و همهء ايجادات و اختراعات ، بواجب الوجود بالذات منتهى مىگردد  « أَلا إِلَى اللَّهِ  « 1 »  تَصِيرُ الْأُمُورُ . . . ،  و لا حول و لا قوة الا باللّه العلى العظيم » .\r\nو اگر بگوئى : بنابراين اصل شريف و قانون لطيف ، لازم مىآيد كه عالم ، عالم دهر و ثبات باشد ، و ريشه تجدد و حدوث از عالم وجود ، كنده شود ، از كاينات اثرى حاصل نيايد ، و از حادثات خبرى بحصول نه‌پيوندد . بيان ملازمه آن است كه بنابراين قاعده ، فياضيت او نسبت بمبدعات و مكونات ، بنحو ايجاب و اقتضاء خواهد بود ، و بطلان لازم مشاهد و عيان ، و مستغنى از بينه و برهان است .\r\nمىگويم : تأخر حدوث ، و تجدد و لحوق ، ناشى از قصورات امكانات ماهيات است نه از قبل مفيض خيرات و مفيد كمالات ، و ناتمامى و نقصان ، از اجانب قوابل و استعدادات\r\n\r\n\r\n","description":"","footnote":"\r\n( 1 ) - س 42 ، ى 53 .\r\n","page_name":" 127 ","page_number":167},
  {"content":"\r\n\r\nمواد است ، نه از جهت مبدأ المبادى و فاعل الفواعل . ذيل اين كلام طويل است ، و اختصار مطلوب ، و اطناب منافى ايجاز است ، و همين‌قدر از براى صاحب بصيرت كافى و وافى است « و من لم يجعل اللّه له نورا فما له من نور » .\r\n\r\nتنبيه \" عرشى \" [ بيان آنكه واجب الوجود بالذات تام و تمام بل‌كه فوق التمام است 
  ]\r\nاز اين برهان قاطع و تبيان ساطع ، ظاهر و هويدا گرديد ، كه حقيقت واجب الوجود - جل اسمه - در وجود و در كمالات وجود ، تام بلكه فوق التمام است ، به اين معنى كه در قوت وجود و شدت و عدت كمالات وجود ، غير متناهى ، بلكه فوق غير متناهى است - بعدهء غير متناهى . بعبارت ديگر و تقرير واضح‌تر مىگويم : مرتبهء وجود او اشد و اقواى مراتب حقايق وجوديه ، و حقيقت كاملهء او اعلى و اتم حقايق عينيه ، و كمالات فاضلهء او فوق جميع كمالات حقيقيه ، و فضايل وجوديه است ، معدن جميع فضائل و كمالات ، و مخزن همهء حقايق و تمامات ، و منبع كل فواضل و خيراتست ، « فهو بالمنظر الاعلى و الأفق المبين » فهو نور الأنوار و سر الاسرار ، كما ورد فى الآثار  « فَاعْتَبِرُوا يا أُولِي الْأَبْصارِ  « 2 »  لَعَلَّكُمْ تَعْقِلُونَ » . * \r\nبيان ظهور آن است كه هرگاه ، نه چنين باشد ، لازم مىآيد كه واجب الوجود بالذات واجب الوجود من جميع الجهات و الاعتبارات نباشد ، زيرا كه مرتبهء فوقيت كمالات ، و درجهء اتميت و اعلائيت درجات ، و رتبهء اشديت و اقوائيت وجودات ، كمالى از كمالات و تماميتى از تمامات و خيرى از خيرات است ، بلكه فوق كمالات و اتم تمامات است ، پس هرگاه واجب الوجود بالذات فاقد اين مرتبه از كمال و اين درجه از جمال باشد ، حيثيتى از حيثيات امكان ، و يا جهتى از جهات امتناع ، در ذات مقدس او ثابت ، و متحقق مىگردد ، و اين معنى موجب تركيب ، و مصادم برهان ، و مستلزم امكان است .\r\nبه اين لطيفهء الهيه و موهبت ربانيه اشاره است ، فرمان وحى ترجمان خداوند جل و علا ، در صحيفهء قرآنيه « و هو  بِكُلِّ شَيْءٍ مُحِيطٌ ،   وَ لا يُحِيطُونَ  « 1 »  بِهِ عِلْماً »  « 2 » و كلام معجز نظام\r\n\r\n\r\n","description":"","footnote":"\r\n( 1 ) - س 24 ، ى 40 .\r\n( 2 ) - س 59 ، ى 2 .\r\n","page_name":" 128 ","page_number":168},
  {"content":"\r\n\r\nخاتم اوصياء ، و سيد اتقياء « عليه آلاف التحية و الثناء » در بعضى از خطب خود كه در توحيد انشاء فرموده‌اند ، و در اصول كافى مذكور است : « كل شىء منها بشىء محيط و المحيط بما احاط منهما ، هو اللّه الأحد الصمد « 3 » . . . » ، و در مسألهء امتناع اكتناه ذات واجب الوجود بالذات بسوى اين مطلب اشاره نمودم ، و بسطى دادم ، رجوع كن و تأمل كن و غنيمت شمار و بدان كه بعد از فحص و برهان ، و بعد از خوض تام در قواعد الهيه ، و خوض بالغ در قوانين ربوبيه ، و رسوخ كامل در رموز فرقانيه ، و اسرار قرآنيه ، و آثار نبويه ، ظاهر و منكشف گرديد كه : حق معنى وجوب وجود ، كه عبارت از ضرورت ثبوت ، و تأكد وجود است ، و مخّ مفهوم واجب الوجود ، كه عين وجوب وجود است عبارت است از بودن شىء در مرتبهء نفس ذات خود ، با قطع‌نظر از جميع حيثيات و جهات ، و اعتبارات خارجيه از حاق ذات ؛ حقيقيه بوده باشد آن جهات و حيثيات ، يا اعتباريهء ثبوتيه بوده باشند ، يا سلبيه تعليليه بوده باشند ، يا تقييديه ، اگرچه آن جهات و اعتبارات مثل بودن آن ذات آن ذات باشد صرف صرف وجود ، و محض محض تحصل ، بحيثيتى كه در قوت وجود و شدت و عدت و كمالات وجود غير متناهى بلكه فوق غير متناهى است بعدهء غير متناهى ، رتبهء كمالاتش فوق همهء كمالات و درجهء فضائلش اعلاى درجات و مرتبهء تماميتش منتهاى تمامات و اقصاى مراتب باشد ، و تعبير از اين معنى بضرورت ازليه و سرمديه ذاتيه است .\r\n من هرچه خوانده‌ام همه از ياد من برفت * الا حديث دوست كه تكرار مىكنم\r\nعشق مىورزم و اميد كه اين فن شريف * چون هنرهاى دگر ، موجب حرمان نشود \r\nاخذ كن اين معنى را تا در احوال ربوبيه و احكام واجبيه ، مقام توقف و مجال تأمل نماند ، و سرّ كلام سيد اوصياء در خطبهء مشهورهء : « اول الدين معرفته ، و كمال المعرفة التصديق به » ظاهر گردد ، و كلام خداوند  « شَهِدَ اللَّهُ أَنَّهُ لا إِلهَ إِلَّا هُوَ »  « 4 » بمرتبهء انكشاف آيد و تا بفهمى معنى كلام حكيم ربانى محمد بن محمد بن الطوسى « قدس سره القدوسى »\r\n\r\n\r\n","description":"","footnote":"\r\n- س 41 ، ى 54 ، الا انه بكل شىء محيط .\r\n- س 20 ، ى 109 .\r\n( 3 ) - س 112 ، ى 2 و 3 .\r\n( 4 ) - س 3 ، ى 16 .\r\n","page_name":" 129 ","page_number":169},
  {"content":"\r\n\r\nرا در كتاب تجريد : « و وجوب الوجود يدل على وحدته و سرمديته » الى آخر الاحوال الالهيه ، و المقاصد الكلامية ، و ترك كن آنچه را كه در السنه و افواه مشهور ، و در نزد جمهور از ارباب فلسفه و كلام معروف است ، و در اوايل كتاب مذكور بود ، گويا آن تعريف و بيان از براى سهولت تعليم و قصور فهم مبتدئين و متعلمين است و يا مبنى بر اصالت ماهيت و اعتباريت وجود است .\r\n\r\nتنبيه \"\r\nبر ارباب عقول صافيه ، و اصحاب قلوب زاكيه ، مخفى نماناد ، كه ثمرات و نتايج اين دو قانون الهى ، لا تعد و لا تحصى است ، اكثر معارف ربوبيه ، و معالم دينيه ، و مقاصد كلاميه ، بر اين دو اصل اصيل ، و دو ركن ركين ، مبتنى و موقوف است ، و فهم آنها بنحو تمام ، و بوجه كمال ، و بنهج برهان تام ، به آن دو قانون محتاج است ، از آن جمله اينكه : واجب الوجود ، خير محض ، و جواد محض است ، و غاية الغايات ، و آخر الاواخر است ، علة العلل و اول الاوايل است ، و صفات ذاتيه و اوصاف حقيقيهء او عين ذات است و وحدانيت و فردانيت در وجوب وجود ، بلكه در هرنعتى از نعوت ، از براى او ثابت و محقق است ، و غير اينها چنان كه بهريك در باب خود اشاره خواهم نمود .\r\nپس غايت دقت نظر در تحقيق اين دو مقصد اعلى ، و دو مطلب اسنى ، كه فى الحقيقه متقارب المأخذ ، و متقارب المآلند ، لازم است تا نقاب اختفا ، از چهرهء شاهد مدعى مرتفع گردد ، و مواليد نتايج مطالب ، از رحم اين دو اصل شريف و دو قانون لطيف كه فى الحقيقه ام المسائلند ، متولد گردند ، تحقيق اين دو اصل شريف ، به اين نحو از بسط و تفصيل ، و به اين قسم از بيان و برهان ، مخصوص به اين رسالهء وجيزه است « الحمد للّه ملهم انوار العلوم و المعارف » .\r\n\r\nلمعة \" الهية \" [ در بيان آنكه حقايق متباينه از جهت تباين منشأ انتزاع معنى واحد نشوند 
  ]\r\nبدانكه دو حقيقت متباينه از آن جهت كه متباينند ، خواه جهت اتحاد و اشتراك نيز داشته باشند يا نه ، مصداق و محكى عنه معنى واحد نمىتوانند شد . و بعبارت ديگر ،\r\n\r\n","description":"","footnote":"","page_name":" 130 ","page_number":170},
  {"content":"\r\n\r\nدو هويت متباينه ، و دو انيت متمايزه ، از آن جهت كه متباين و متمايزند ، منتزع منه مفهوم واحد ، و معنون عنه عنوان فارد ، و محكى عنه حكايت واحده ، نمىتوانند شد ، و الا ، لازم مىآيد كه حيثيت تباين ، عين حيثيت اتحاد ، و جهت تمايز عين جهت اشتراك باشد .\r\nو بعبارت ديگر لازم مىآيد كه از همان جهت كه متباينند ، از همان جهت نيز متحد باشند ، و از آن حيثيت كه متمايزند ، از همان حيثيت نيز اشتراك بهم رسانند . و اين معنى فى الحقيقه اجتماع متنافيين است ، و فطرى الاستحالة و بديهى البطلان . پس هردو حقيقتى يا حقايقى و هردو هويتى يا هوياتى كه مصداق معنى واحد و منشأ انتزاع مفهوم فارد و محكوم عليه حكم واحد و معنون عنه عنوان واحد و محكى عنه حكم واحد باشند ، لا محاله در ميانهء آنها جهت اشتراكى و حيثيت اتحادى ، بايد متحقق و ثابت باشد ، ذاتى بوده باشد آن جهت ، يا عرضى ، حقيقى بوده باشد ، يا اعتبارى . و ليكن هرگاه جهت اتحاد و اشتراك عرضى باشد ، لا محالة منتهى مىشود بچيزىكه اشتراك و اتحادش در ميانهء آن دو حقيقت يا حقايق و دو هويت يا هويات ، ذاتى باشد . نمىبينى كه برف و عاج ، هردو مصداق و محكى عنه سفيدند - باعتبار اتصاف هريك از آنها بمعنى سفيدى ، و قيام معنى سفيدى به آنها ، و اين معنى باعتبار قابليت است ، و جهت قابليت بهيولى ، و يا بجسميت برميگردد و اشتراك و اتحاد برف و عاج در هيولى و جسميت ، اشتراك طبيعى و اتحاد ذاتى است ، و بر اين قياس است مصداق بودن انسان و فرس از براى متحرك و ماشى ، و بالاخره منتهى مىشود بحيوانيت كه اشتراك و اتحاد در آن ذاتى است ، و همچنين زيد و عمرو نسبت بضاحك و متعجب . ولى بايد دانست كه هرگاه آن معنى واحد و مفهوم فارد ، معنى عدمى و امر سلبى باشد ، لا محالة جهت اشتراك ذاتى ، قصور جبلى و نقصان ذاتى خواهد بود ، زيرا كه سابقا مذكور گرديد كه جهات وجوديه از آن جهت كه جهات وجوديه‌اند ، مصداق و منشأ انتزاع معانى عدميه و مفهومات سلبيه نمىتوانند شد ، و هرگاه آن معنى واحد ، معنى ثبوتى و امر وجودى باشد ، لا محالة جهت اشتراك ذاتى امر وجودى خواهد بود ، زيرا كه معانى وجوديه از آن جهت كه معانى وجوديه‌اند ، حاكى از جهات عدميه و منتزع از حيثيات سلبيه نمىتوانند شد ، و آن امر وجودى در سنخ ماهيات خالى از جنس و فصل و نوع نيست ، زيرا كه ذات و ذاتيات ماهيات ، بماهيت\r\n\r\n","description":"","footnote":"","page_name":" 131 ","page_number":171},
  {"content":"\r\n\r\nجنسيه و ماهيت فصليه ، و ماهيت نوعيه منحصرند ، و در افراد و اشخاص وجودات از آن جهت كه وجودات ، و موجوداتند ، سنخ حقيقت عينيه وجود است ، به اين معنى كه جهت اشتراك ذاتى در ميانهء حقايق وجوديه اصل حقيقت وجود است - كه مرتبهء ذاتش عين خارجيت و نفس طارديت عدم است ، زيرا كه در لمعات سابقه و مباحث سالفه مبيّن گرديد كه حقايق وجوديه در تحت جنسى از اجناس ، و در حيز نوعى از انواع نيستند ، بلكه تفاوت در ميانهء آنها بشدت و ضعف ، و غنا و فقر ، و كمال و نقص ، و تقدم و تأخر است ، بلكه مقتضاى لمعات سابقه و قوانين سالفه آنست كه اشتراك در ذات و ذاتيات نيز فى الحقيقه باشتراك در نحوى از انحاء وجود برمىگردد . مثلا : اشتراك اشخاص در معنى انسان و اتحاد انواع در معنى حيوان ، باعتبار اشتراك و اتحاد در نحو وجود انسانى ، و نحو وجود حيوانى است ، و اتحاد و اشتراك در معنى جوهر و عرض ، باعتبار اشتراك و اتحاد در وجود جوهرى و وجود عرضى است ، و على هذا القياس . و اين معنى بنا بر اصالت وجود و اصالت جعل در وجود ، و اينكه حقيقت هرشىء وجود خاص آن شىء است ، كه فى الحقيقه منشأ آثار و مبدأ احكام آن شىء است ، نه سنخ معانى و ماهيات كه بوى حقيقت و منشأيت آثار بمشام آنها نرسيده است و نخواهد رسيد ، چنان كه باستيفاى تمام گذشت ، غايت انكشاف دارد ، و فرق در ميانهء معانى ذاتيه و معانى عرضيه ، بنابراين اصل شريف نيز باعتبار وجود ذاتى و وجود عرضى است ، از اينجاست كه مىگويند : ذاتيات محمولند بر مصاديق خود بدون اعتبار ضميمه‌اى از ضمايم ، حقيقيه بوده باشند آن ضمايم يا اعتباريه ، ثبوتيه بوده باشند يا سلبيه ، و عرضيات محمول مىشوند بر آن مصاديق بضميمه‌ئى از ضمايم مذكوره .\r\n\r\nتفصيل \" و تحقيق \"\r\nبدانكه انفس معانى و ماهيات با قطع‌نظر از وجود مصداق و منتزع منه يكديگر نمىتوانند شد ، زيرا كه هرمعنى ، نفس آن معنى است ، بحمل اولى ذاتى ، و غير معنى ديگر است ، به همان حمل . مثلا معنى انسان غير معنى حيوان ، و غير معنى ناطق است ، بالضروره پس تحقق صدق در ميانه معانى و ماهيات ، منحصر است بحمل صناعى متعارفى ، و مقتضاى حمل صناعى متعارفى ، و مفاد او اتحاد در نحوى از انحاء وجود و تحقق است ، ذاتيت و\r\n\r\n","description":"","footnote":"","page_name":" 132 ","page_number":172},
  {"content":"\r\n\r\nعرضيت باعتبار حمل صناعى ذاتى و حمل صناعى عرضى است ، پس هردو معنى كه بر مصداق واحد محمول مىشوند ، بايد وجود آن مصداق ، وجود بالذات آن دو معنى باشد ، اگر حمل ذاتى است ، و يا وجود عرضى آن دو معنى باشد ، اگر حمل عرضى است ، و الا لازم مىآيد كه هرمعنى از معانى بر هرمصداقى از مصداقات تواند صدق كرد ، و اين معنى بديهى البطلان است . و هرگاه معنى واحد بر دو مصداق محمول شود ، بايد وجود هريك از آن دو مصداق ، وجود آن معنى باشد ، و الا ، حمل بىمعنى خواهد بود . و هرگاه نحو اشتراكى و اتحادى در نحوى از انحاء وجود در ميانهء آن دو مصداق متحقق نباشد ، كه باعتبار آن نحو اشتراك و اتحاد ، وجود و مصداق از براى آن معنى واحد باشند ، بلكه من جميع الجهات در وجود متباين ، و در ثبوت متفارق باشند ، لازم مىآيد كه معنى واحد موجود باشد به دو وجود متباين .\r\n\r\n[ برهان خاص از مؤلف بر امتناع انتزاع معنى واحد ، از متباينات 
  ]\r\nبعبارت ديگر : لازم مىآيد كه دو وجود متباين من جميع الجهات ، وجود باشند از براى معنى واحد ، و اين معنى باطل است ، و الا ، لازم مىآيد كه جايز باشد اينكه هروجودى از براى هرمعنى ، وجود باشد ، زيرا كه غايت ما فى الباب آنست كه ، وجودات متباين باشند ، و مفروض اين است كه وجودات متباينهء من جميع الجهات ، وجود معنى واحد مىتوانند شد ، مثل مشهور است كه بالاتر از سياهى رنگى نيست . مگو پس چگونه اجناس موجودند بوجودات فصول متباينه ، به جهت اينكه مىگويم : اجناس موجودند بوجودات فصول ، باعتبار اينكه آن وجودات وجودات انواعند ، نه باعتبار اينكه وجودات فصولند . نمىبينى كه هرگاه فصول لا به شرط ، مأخوذ باشند ، مصداق اجناس ، و متحد الوجود با آن اجناس مىباشند ، و هرگاه به شرط لا ، مأخوذ باشند ، هرآينه حمل ممتنع و اتحاد مستحيل خواهد بود . تدبر كن .\r\nو نيز مىگويم : مسلم نيست كه وجودات فصول مندرجهء در تحت جنس جوهر مثلا ، من جميع الجهات متباين مىباشند ، و الا ، موجود بودن جنس جواهر بوجودات آن فصول ، نه بوجودات فصول اعراض ، ترجح بلا مرجح خواهد بود . بلكه مىگويم :\r\nهرگاه وجود جوهرى و وجود عرضى ، مصداق و محكوم عليه معنى معلوليت و ممكنيت\r\n\r\n","description":"","footnote":"","page_name":" 133 ","page_number":173},
  {"content":"\r\n\r\nباشند ، بايد با نحوى از مباينت ، نحوى از مناسبت نيز در ميانهء آنها متحقق باشد ، و الا مصداق بودن اين دو نحو از وجود ، از براى آن دو معنى ، نه وجود واجبى ، ترجح بلا مرجح خواهد بود . پس محقق گرديد كه اتحاد و اشتراك اشياء در معانى و مفهومات و در ماهيات و عنوانات باعتبار اشتراك و اتحاد در نحوى از انحاء وجود است ، چنان كه اختلاف و افتراق اشياء در معانى و ماهيات ، باعتبار اختلاف و افتراق انحاء وجودات و مراتب و مقامات انيات است ، و اين معنى عجيب است ، فهمش كما ينبغى و على ما ينبغى لطافت قريحه و صفاى ذهن و سلامت فطرت و استقامت سليقه مىخواهد ، تأمل كن در اين تحقيقات ، و تدبر كن در اين تدقيقات كه بسيار ، بسيار دقيق ، و عميقند ، بسى نتايج الهيه از آنها متولد مىشود ، و بسى ثمرات ربوبيه بر آنها مترتب مىگردد ؛ اگر خواهم شمه‌ئى از آن نتايج و ثمرات را در رشتهء تقرير كشم ، و در سك تحرير آورم ، چراغ پيه مىخواهد ، و دوات مركب ، و زبان قلم گنگ مىگردد ، و زمان بيان تنگ ؛ رساله ، كتاب مىشود ، و اختصار به طول مىانجامد ، و انشاء اللّه العزيز ببعضى از آن نتايج و ثمرات در لمعات مستقبله و مباحث آينده اشاره خواهم نمود .\r\n\r\n[ مناقشه بر فرموده ملا نعيماى طالقانى مؤلف اصل الاصول 
  ]\r\nخلاصه اين تحقيق و بيان با اينكه برهان قاطع است بر اصل مدعى و تبيان ساطع است بر حقيقت دعوى ، متضمن دفع جميع نقوض و استدلالى است كه در اين مقام بعضى از مدققين « 1 » فضلا « رضوان اللّه عليه » در كتاب « اصل الأصول » ايراد نموده است ، اگرچه از تحقيقات سابقه باندك تأمل نقوض او مندفع ، و استدلال آن مدفوع مىگردد ، ولى از براى توضيح و تنقيح ، و از براى اينكه جمعى از طلاب بلكه فضلا را نيز اعتقاد ببطلان اين لمعهء اشراقيه و فساد اين لطيفهء الهيه است ، و به اين جهت در دفع شبههء ابن كمونه از بعضى از براهين توحيد بعجز و ناتوانى اعتراف نموده‌اند ، چنان كه به زودى مذكور خواهد گرديد آن نقوض و استدلال را مذكور مىسازم و مواضع اشتباه را بيان مىنمايم ، تا نقاب اختفا ، از چهرهء شاهد مدعى ، مرتفع گرديده بمرتبهء مشاهده و عيان آيد ، و\r\n\r\n\r\n","description":"","footnote":"\r\n( 1 ) - مراد حكيم دانا آخوند ملا نعيماى طالقانى معروف به - عرفى - است مؤلف كتاب - اصل الأصول - و كتاب مفصل در معاد جسمانى قال - قده - فى هذه الرسالة :\r\n","page_name":" 134 ","page_number":174},
  {"content":"\r\n\r\nاحدى را مقام توهم و مجال تأمل نماند و مىگويم فرموده است آن فاضل مدقق در كتاب « 1 » مذكور اما نقوض پس از آن جمله امكان و معلوليت و نحو آنهاست كه مشتركند باشتراك عرضى در ميانهء جواهر و اعراض ، و همچنين در ميانهء مجردات و ماديات ، و حال آنكه قدر مشترك ذاتى كه عبارت از جنس است باتفاق حكماء متكلمين در ميانهء آنها متحقق نيست . جواب اين نقض آنست كه آن ، مبنى است بر اينكه جهت اشتراكى ذاتى لا محاله بايد جنس باشد ، و محقق گرديد كه اين معنى لازم نيست ، بلكه گاهى قصور ذاتى و نقصان جبلى جهت اشتراك ذاتى مىتواند شد ، بلكه در معانى عدميه ، و مفهومات سلبيه لا محاله بايد چنين باشد چنان كه محقق گرديد ، و گاهى نحو وجود اشتراك ذاتى مىباشد ، چنان كه در مفهوم وجود و مفهوم شيئيت و مفهوم وحدت و نحو آنها از معانى عامه كه عارض موجود من حيث انه موجود ميشوند و نازل بمنزله ذاتيات مىباشند ، و معلوليت و ممكنيت هرگاه از معانى وجوديه باشند از اين قبيلند . تدبر كن در لمعات سابقه و در لمعات مستقبله تا مطلب به حد انكشاف آيد .\r\nو از جملهء نقوض آن است كه معنى زوجيت مشترك عرضى است در ميانهء مراتب ازواج عدديه و معنى فرديت مشترك عرضى است در ميانهء مراتب افراد عدديه ، و حال آنكه مراتب اعداد انواع متباينه‌اند باتفاق قوم . جواب اين نقض آنست كه اين كلام محض دعوى است و شاهدى و بينه‌ئى از براى آن ، نيست ، و در نزد ارباب مناظره محقق است كه ناقض مدعاست و مدعى را در اثبات دعوى بينه و برهان لازم است ، و مجرد دعوى كافى نيست ، چه مىشود كه معنى انقسام بمتساويين و يا انقسام به غير متساويين جهت اشتراك ذاتى باشد ، خواه آن دو معنى معنى زوجيت و فرديت باشند ، و خواه ملزوم آن دو معنى باشند ، و يا معنى ديگر جنس باشد ، و ما را علم به او نباشد چنان كه اكثر اجناس و فصول ماهيات بر ما مجهول است ، و ما را به آنها علم نيست ، و اين معنى منافى تباين انواع عدديه نيست چنان كه از كلام آن مدقق ظاهر مىشود ، و بسيار عجب است و از جملهء نقوض آنست كه : حرارت مطلق مشترك عرضى است در ميانهء آتش و آفتاب\r\n\r\n\r\n","description":"","footnote":"\r\n( 1 ) - مراد كتاب - اصل الأصول - تأليف ملا نعيماى طالقانى است ، اين رساله در جلد سوم منتخبات فلسفى با مقدمه نگارنده منتشر مىشود .\r\n","page_name":" 135 ","page_number":175},
  {"content":"\r\n\r\nو حركت ، و قدر مشترك ذاتى مناسب در ميانهء آنها مفقود است .\r\nجواب اين نقض آنست كه : اين معنى عدم وجدان است و از جملهء مسلمات است كه عدم وجدان دلالت بر عدم وجود نمىكند ، عجب است كه در مقام نقض كه مقام دعوى و استدلال است تمسك بعدم وجدان نموده است ، و آن ، فى الحقيقه بمنع برمىگردد ، و اين معنى خلاف قانون مناظره است ، و حال آنكه حرارت در ميانهء مذكورات اصلا اشتراك ندارد كجا مانده از اشتراك عرضى ، زيرا كه از مسلمات قوم است كه كيفيات فعليه و انفعاليه كه عبارت از حرارت و برودت و رطوبت و يبوستند ، در فلكيات متحقق نمىتواند شد ، بلى آفتاب باعتبار ضوء بلكه باعتبار انعكاس ضوء موجب حدوث سخونت و حرارت مىشود در اجسامى كه در مقابل آن واقع مىشوند ، و هم‌چنين حركت حار نيست بلكه موجب سخونت و حرارت است در اجزاى متحرك بسبب اصطكاك و بهم خوردن اجزا بهمديگر ، و هرگاه مراد آن فاضل مدقق از حرارت احداث سخونت باشد و منظور اين باشد كه امور مذكوره در اين معنى مشتركند باشتراك عرضى و جهت اشتراك ذاتى ندارند ، مىگويم : اولا كه اين معنى غايت تكلف است و در منزله لغز و معماست . و ثانيا اينكه اين كلام نيز مبنى است بر اينكه جهت اشتراك ذاتى لا محاله بايد جنسى از اجناس باشد ، و شناختى كه اين محل لازم نيست و در جاى خود محقق است كه فواعل طبيعيه فى الحقيقه فواعل اعداديه‌اند نه فواعل فياضه و جواعل مفيضه ، و در امثله مذكوره اعداد باعتبار طبايع نوعيه است به اين معنى كه آفتاب باعتبار صورت نوعيهء خود به شرط مقابله در مواد مقابله اعداد سخونت و حرارت مىكند ، و همچنين آتش باعتبار صورت نوعيهء خويش به شرط وضع خاص در اجسام مقارنه اعداد سخونت مىكند ، و همچنين صور نوعيه محركه كه از براى متحركات ثابتند باعتبار حركت اعداد سخونت و حرارت مىكنند در مواد متحركه و خود حركت از شرايط اعداد است نه فاعل اعداد ، چنان كه مقابله و انعكاس ضوء در آفتاب و وضع خاص و مقارنه در آتش و همهء اين مراتب در جاى خود محقق و مبين است ، و اين رساله را گنجايش بيان آنها نيست و بعد از تحقق اعداد از فواعل الهيه و مبادى فياضه وجود سخونت بر مواد مذكوره فايض مىگردد ، و صور نوعيه فى الحقيقه بانحاء وجودات خاصه برمىگردند زيرا كه جهات فعليت و تحصل بنا بر طريقهء مرضيهء اصالت وجود و اصالت جعل در وجود\r\n\r\n","description":"","footnote":"","page_name":" 136 ","page_number":176},
  {"content":"\r\n\r\nبحقايق وجوديه و هويات عينيه برمىگردند ، و جهت اشتراك ذاتى در ميانهء آنها نحوى از انحاء حقيقت وجود است چنان كه مذكور گرديد .\r\nبعد از ذكر نقوض استدلال كرده است آن فاضل مدقق بر اينكه جهت اشتراك عرضى مستلزم جهت اشتراك ذاتى نيست بنحو كليت ، باينكه جنس نسبت بفصل عرض عام است چنان كه فصل نسبت بجنس خاصه است ، و اين معنى متفق عليه است در ميانهء حكما و متكلمين و منطقيين ، و علاوه بر اين برهان نيز بر اين مطلب قائم است .\r\nپس هرگاه جهت اشتراك عرضى مستلزم جهت اشتراك ذاتى باشد لازم مىآيد كه از براى فصول نيز جنسى ثابت باشد ، پس فصول نيز مركب مىباشند از جنس و فصل ، و جنس دوم نيز نسبت بفصول خود عرض عام است جنس ديگر و فصل ديگر لازم خواهد بود و على هذا القياس پس تسلسل لازم مىآيد در اجزاى انواع محصله در واقع و در نفس الامر و تسلسل باطل است . و نيز لازم مىآيد امتناع تصور كنه ماهيات محصله ، و اين معنى نيز باطل است . پس محقق شد كه جهت اشتراك عرضى مستلزم جهت اشتراكى ذاتى نيست بعنوان عموم و كليت تمام شد ملخص كلام آن مدقق ، جواب اين استدلال نيز آنست كه مبنى بر توهم مذكور است و بيان نمودم كه در ميانهء فصول هرجنسى با نحوى از مباينت در وجود نحوى از مناسبت نيز بايد متحقق باشد ، و آن جهت مناسبت نحوى از انحاء وجود است ، بلكه فصول حقيقيهء انحاء وجودات خاصه‌اند ، چنان كه در جاى خود محقق و بنا بر اصالت وجود مبين و روشن است ، و حال آنكه لزوم تسلسل ، محل كلام و موردنظر است ، زيرا كه تسلسل در ميانهء موجودات مترتبه محقق مىشود و اجزاى عقليه متمايز در وجود نيستند ، بلكه اتحاد در وجود دارند ، چنان كه سابقا مذكور گرديد ، بلى محذور دوم لازم است . هرگاه بگوئى : آن فاضل مدقق استدلال كرده است بر اينكه جهت اشتراك عرضى مستلزم اشتراك ذاتى كه عبارت از جنس باشد نيست ، و استدلال او در افادهء اين معنى تام است . مىگويم : اشتباه در همين‌جاست و منشأ اشتباه اشتراك لفظ ذاتى است در ميانهء ذاتى بمعنى اجزاى ماهيت نوعيه ، و ذاتى به آن معنى كه در وجوب ذاتى و امكان ذاتى و نحو آنها مستعمل مىشود ، شاهد بر اين مطلب آن است كه آن فاضل مدقق تصريح كرده است باينكه شبههء منسوبهء بابن كمونه بعد از بطلان اين مقدمه مندفع نمىشود ، و رد كرده است بر كسانى كه به اين لمعهء شريفه و مقدمه\r\n\r\n","description":"","footnote":"","page_name":" 137 ","page_number":177},
  {"content":"\r\n\r\nلطيفه دفع شبههء مذكوره نموده‌اند ، و حال آنكه بر تقدير تماميت استدلال بر معنى مذكور و عدم استلزام بمعنى مزبور ، شبهه نيز مندفع مىشود ، اگر استلزام بمعنى اعم مسلم و ثابت باشد - تدبر كن - تحقيق اين لمعهء اشراقيه و بيان اين لطيفهء الهيه به اين نحو از تفصيل و بيان و به اين قسم از تحقيق و برهان از الهامات الهيه و مواهب ربانيه است و از خصايص اين رسالهء وجيزه و اين نسخهء شريفه است و در كتب الهى و كلام به نظر قاصر اين فقير نرسيده است . بلى صدر الهيين و قدوهء محققين « قدس سره » در امور عامهء اسفار اربعه و در كتاب مبدأ و معاد و در كتاب شرح هدايه بداهت اين دعوى و ضرورت اين مدعى را ادعا نموده‌اند و برهانى بر آن اقامه نكرده‌اند فرموده‌اند در كتاب امور عامه اسفار اربعه « من سلمت فطرته التى فطر عليها عن الأمراص المغيرة لها عن استقامتها ، يحكم بأن الأمور المتخالفة من حيث كونها متخالفة بلا حيثية جامعة لا يكون مصداقا لحكم واحد و محكيا عنه « 1 » به » يعنى بتحقيق كسى كه سالم باشد فطرت او كه بر او مفطور و مجبول است از مرضهائى كه تغيير دهنده‌اند آن فطرت را از استقامتش ، حكم مىكند باينكه امور متخالفه از آن حيثيت كه متخالفند بدون حيثيت جامعه ، نمىباشند مصداق و محكى عنه از براى حكم واحد و محكى عنه به آن حكم واحد . انصاف آنست كه مقتضاى فطنت صحيحه و فطرت سليمه و جبلت مستقيمه بداهت اصل دعوى است چنان كه آن حكيم الهى فرموده‌اند ، و نعم ما قال الشاعر :\r\n اذا قالت حذام فصدّقوها * فان القول ما قالت حذام \r\nولى چون جماعتى از ارباب عقول ناقصه و اصحاب جبلات قاصره بعضى از شبهات سخيفه و اوهام مضله بر بعضى از براهين توحيد ايراد نموده‌اند ، و بر شبههء سخيفه و وهم مضل خود افتخار كرده‌اند و جمعى ديگر از فضلا را خيال آنست كه اندفاع آن شبهه متعسر بلكه متعذر است و به اين جهت قائل آن شبهه را افتخار الشياطين ناميده‌اند ، و از بعضى از فضلاى عصر كه خود را وحيد عصر و فريد دهر مىداند و مسلك عرفا و اهل سلوك را سالك است شنيدم كه مىگفت توحيد بمعنى اخص يعنى بمعنى لا شريك له\r\n\r\n\r\n","description":"","footnote":"\r\n( 1 ) - صدر المتألهين در آثار خود بر اين مسأله برهان نيز اقامه نموده است و گفته است : اگر معناى واحد از حقايق متباينه از آنجهت كه متباينه‌اند انتزاع شود ، لازم آيد كه واحد عين كثير باشد .\r\n","page_name":" 138 ","page_number":178},
  {"content":"\r\n\r\nفى وجوب الوجود بديهى است و محتاج به نظر و فكر و اقامه دليل و برهان نيست زيرا كه برهان تام بر توحيد « 1 » به اين معنى قائم نيست ، و شبههء ابن كمونه وارد است و رفعش ممكن نيست ، خواستم كه اين لمعهء اشراقيه را كه فى الحقيقه در ازالهء آن شبههء وهميه در منزلهء انوار حقيقيه است . در ازالهء ظلمات حسيه محقق و مبرهن گردانم و در مرتبهء مشاهده و عيان آورم تا كالشمس فى رابعة النهار روشن گردد و احدى را مقام انكار و مجال افتخار نماند و كسى از راه اضطرار و الجاء ادعاى بداهت اين مقصد اعلى را كه معركه آراست و مقصود اصلى و غايت كلى از ارسال رسل و انزال كتب و نصب اوليا و تعيين خلفا اثبات آن و اذعان آن بحقيقت آنست ننمايد و از براى خصم الزام حاصل آيد و دربارهء او كريمهء  « فَبُهِتَ الَّذِي كَفَرَ »  « 2 » صادق گردد و از براى اين فقير كثير التقصير در روز واپسين نامه عمل و كتاب مبين باشد ، و حال آنكه براهين قاطعه ديگر و دلائل ساطعهء آخر بر اين مقصد اعلى و مطلب اسنى اقامه خواهد شد كه دامن آنها از لوث آن شبهه بالكليه معرّا و مبراست منتظر باش « الحمد للّه ملهم انوار الحكم و المعارف » .\r\n\r\nلمعة \" الهية \" [ بيان آنكه علاقهء ذاتيه و ملازمت عقليه ، بين دو واجب امكان ندارد و علقهء ذاتى هميشه بين علل‌و معاليل و بين معاليل علت واحد تحقق دارد بالضرورة 
  ]\r\nبدانكه علاقهء ذاتيه و ملازمه عقليه در ميان دو شىء متحقق نمىتواند شد مگر در صورتى كه يكى از آنها مقتضى تام و ديگرى مقتضاى تام باشد و يا هردو مقتضاى مقتضى واحد باشند . بيان اين دعوى و تبيان اين مدعى آنست كه مراد از علاقهء ذاتيه و ملازمه عقليه ، آنست كه عقل بعد از ملاحظهء آن دو شىء ، حكم كند بامتناع انفكاك و افتراق هريك از آن دو شىء از ديگرى در واقع و نفس الأمر ، و اين معنى در صورتى متصور ميتواند\r\n\r\n\r\n","description":"","footnote":"\r\n( 1 ) - جمع ديگر نيز در اين باب گرفتارند ، و مرحوم علامه مجلسى ، مجلسى دوم ، نيز گفته است برهان بر اصل وجود واجب قائم و دلائل در اثبات اصل مبدأ موجود است ولى در وحدت واجب الوجود بآيات و روايات بايد تمسك نمود و اين خود از اغلاط است و اهل تحقيق قائل را بباد تمسخر گيرند .\r\n( 2 ) - س 2 ، ى 260 .\r\n","page_name":" 139 ","page_number":179},
  {"content":"\r\n\r\nشد كه علاقهء عليت و معلوليت بنحو مزبور در ميانهء آن دو شىء متحقق باشد ، و در غير اين دو صورت علاقهء ذاتيه و ملازمهء عقليه متحقق نمىتواند شد . اما اول ، پس به جهت اينكه در مباحث علت و معلول محقق گرديد كه تخلف مقتضاى تام از مقتضى تام مستحيل الوقوع ، و افتراق مقتضى تام از مقتضاى تام ممتنع الوجود است . و اما دوم پس از جملهء بينات و واضحات است كه هرگاه در ميانهء دو شىء اقتضا متحقق نباشد و ثالثى نيز مقتضى و موجب آنها نباشد ، انفكاك و افتراق در ميانهء آنها جايز بلكه متحقق مىباشد چنان كه مشاهد و عيان است ، بعد از تمهيد اين مقدمه مىگويم كه در ميانهء دو واجب الوجود بالذات علاقهء ذاتيه و ملازمهء عقليه متحقق نمىتواند شد ، و الا لازم مىآيد كه هيچيك واجب الوجود نباشند ، اگر هردو معلول علت ثالث باشند و يا يكى واجب الوجود بالذات نباشد ، اگر يكى علت و ديگرى معلول باشد ليكن لازم باطل است زيرا كه خلاف فرض است پس ملزوم نيز باطل خواهد بود . بيان ملازمه آنست كه وجوب غيرى منافى وجوب ذاتى و معلوليت مساوق امكان ذاتى است چنان كه در لمعات اثبات واجب الوجود بالذات جل اسمه باستيفاى تمام محقق و مبين گرديد\r\n\r\nلمعة \" الهية \" [ توارد علل مستقله بر معلول واحد شخصى جايز نيست 
  ]\r\nبدانكه معلول واحد شخصى از آن جهت كه واحد شخصى است از دو علت مستقله يا بيشتر صادر نمىتواند شد ، نه بعنوان اجتماع و نه بعنوان تبادل و نه بعنوان تعاقب ، و از اين معنى تعبير مىكنند بامتناع توارد علل مستقله بر معلول واحد شخصى من حيث انه واحد شخصى . بيان اين دعوى موقوف است بتمهيد دو مقدمه .\r\nمقدمهء اولى آن است كه مراد از علت مستقله آنست كه مستجمع جميع جهات محتاج اليه معلول باشد بحيثيتى كه با وجود آن ، معلول در صدور خود به چيزى ديگر محتاج نباشد و از براى معلول حالت منتظره متحقق و ثابت نباشد ، و مراد از صدور بعنوان اجتماع آن است كه ايجاد و اصدار آن دو علت مستقله آن معلول واحد شخصى را و صدور و وجود آن معلول واحد شخصى از آن دو علت مستقله دفعة و در آن واحد بعنوان اجتماع متحقق باشد . و مراد از تبادل آن است كه هريك كافى در تحقق معلول باشند ببدل ديگرى ، به اين معنى كه هريك از آن دو علت مستقله كه ابتداء متحقق گردد وجود\r\n\r\n","description":"","footnote":"","page_name":" 140 ","page_number":180},
  {"content":"\r\n\r\nو صدور معلول به آن ، مترتب باشد و به ديگرى محتاج نباشد در آن صدور ، و هرگاه بعوض آن علت مستقله ، علت مستقلهء ديگر ابتداء متحقق باشد وجود معلول و صدور معلول به آن علت مترتب باشد و به ديگرى محتاج نباشد . خلاصه هركدام از آن دو علت مستقله كه اول موجود باشد از آن صادر شود و از ديگرى صادر نشود ، نه در آن صدور از اول و نه در آن ديگر . و مراد از تعاقب آنست كه در آنى از يكى آن دو علت مستقله صادر شود و در آن ديگر از ديگرى صادر شود .\r\nمقدمه دوم آن است كه علت بالذات و جاعل بالذات بايد خصوصيت ذاتش عين حيثيت اقتضاى خصوصيت معلول بالذات و مجعول بالذات باشد ، و الا اقتضا ، اقتضاى تام و علت ، علت بالذات نخواهد بود ، بلكه بضميمه‌ئى از ضمايم كه متمم جهت اقتضا و مكمل حيثيت ايجاب باشد محتاج خواهد بود ، با اينكه اين معنى خلاف مفروض و منافى مطوب است ، نقل مىكنيم كلام را به آن ضميمه ، و مىگوئيم با آن ضميمه هرگاه حيثيت ذات علت بالذات ، عين حيثيت اقتضاى خصوصيت معلول بالذات باشد ، مطلوب ثابت خواهد بود ، و الا ضميمهء ديگر مىخواهد ، و هرگاه با ضميمه‌ئى از ضمايم علت بالذات به آن معنى كه مذكور شد متحقق باشد ، مطلوب ثابت خواهد بود ، و الا منجر بتسلسل خواهد شد ، و با فرض تسلسل هرگاه علت بالذات بمعنى مذكور متحقق گردد ، مطلوب ثابت خواهد بود ، و الا سلسله از سر گرفته مىشود و هكذا ، و هكذا ، و هلم جرا ، و هرگاه با سلاسل غير متناهيه علت بالذات به آن معنى كه مذكور شد متحقق گردد ، نيز مطلوب ثابت خواهد بود ، و الا سلاسل غير متناهيه متضاعف خواهد بود ، و بر تقدير عدم تحقق علت بالذات به آن معنى كه مذكور شد در فرض مذكور ، علت تامه متحقق نخواهد شد ، و وجوبى بعرصهء ظهور و منصهء بروز نخواهد رسيد و ممكنى از ليسيت ذاتيهء مطمورهء عدم بايسيّت حقيقيهء معمورهء وجود منتقل نخواهد گرديد ، نه از وجود و تحقق ممكنات خبرى خواهد بود و نه از ثبوت و تحصل ماهيات اثرى ، بلكه هرگاه علت بالذات به آن معنى كه مذكور شد متحقق نباشد واجب الوجود بالذات نيز متحقق و ثابت نخواهد بود ، زيرا كه در اين صورت اقتضا و ايجاب نسبت بذات او بامكان و لا ضرورت خواهد بود ، و تحقق جهت امكانى در ذات واجب الوجود بالذات مستلزم تركيب و احتياج است و احتياج مساوق امكان و منافى وجوب وجود است استحالهء لازم و\r\n\r\n","description":"","footnote":"","page_name":" 141 ","page_number":181},
  {"content":"\r\n\r\nامتناع تالى مشاهد و عيان و مستغنى از بينه و برهان است .\r\n\r\n[ بيان آنكه هرگاه علت بالذات متحقق نباشد واجب الوجود بالذات متحقق نخواهد بود 
  ]\r\nو ببيان سابق بدون ملاحظهء لا حق محقق و مبين مىگردد كه معلول بالذات بايد حيثيت ذاتش عين حيثيت معلوليت باشد ، و همچنين هريك از معقول بالذات و محسوس بالذات و حاس بالذات و غير آنها بايد حيثيت ذاتش عين حيثيت معقوليت و محسوسيت و عاقليت و حاسيت باشد ، و الا تسلسل لازم و محذور سابق عايد خواهد بود . و از بيان مذكور و تبيان مزبور ظاهر گرديد كه اثبات اين مدعى موقوف ببطلان تسلسل نيست ، اخذ كن اين اصل شريف و اين تحقيق لطيف را و غنيمت شمار ، اين نحو بيان و برهان را كه عزيز الوجود و نادر الوقوع است و در بسيارى از مطالب الهيه و مقاصد ربوبيه دخيل و موقوف عليه است ، و بعد از تمهيد اين دو مقدمه مىگويم :\r\nهرگاه معلول واحد شخصى از آن جهت كه واحد شخصى است از دو علت مستقله صادر شود . خصوصيت تمام ذات هريك از آن دو علت مستقله از آن جهت كه مستقله‌اند عين حيثيت اقتضاى خصوصيت معلول مىباشد ، چنان كه محقق گرديد . و نيز محقق گرديد كه حيثيت ذات معلول بالذات عين حيثيت معلوليت خصوصيت علت بالذات است ، و در لمعات اثبات واجب الوجود بالذات محقق گرديد كه عليت و معلوليت از جمله متضايفانند و متضايفان بايد متكافى باشند در وجود و در كيفيت وجود و در عدد وجود ، به اين معنى كه هرگاه از احد متضافيين دو فرد متحقق باشد - بالقوه يا بالفعل - بايد از مضايف ديگر نيز چنين باشد ، و هرگاه از يكى سه فرد متحقق گردد ، بالفعل يا بالقوه ، از ديگرى نيز بايد چنين باشد ، و على هذا القياس . مثلا در ازاى دو ابوت ، دو بنوّت واقع مىشود ، و در ازاى سه ابوت ، سه بنوت واقع مىشود ، و هكذا ، اگرچه ذات اب يكى باشد - پس هرگاه معلول واحد شخصى از آن جهت كه واحد شخصى است از دو علت مستقله صادر شود ، لازم مىآيد كه چيزىكه معلول واحد شخصى فرض كرده بوديم واحد شخصى نباشد ، بلكه دو معلول باشد - و يا دو علت مستقله دو علت مستقله نباشد - بلكه يك علت مستقله باشد ، زيرا كه وحدت ذات معلول مساوق وحدت معلوليت است ، چه\r\n\r\n","description":"","footnote":"","page_name":" 142 ","page_number":182},
  {"content":"\r\n\r\nآنكه محقق گرديد كه حيثيت ذات معلول بالذات عين حيثيت معلوليت است . تدبر كن كه خالى از دقت و غموض نيست و از الهامات غيبيه و از خصايص اين رسالهء وجيزه است .\r\n[ نقل فرموده حكيم دانا و عارف محقق آخوند ملا على نورى قدس اللّه نفسه -\r\n\r\nدر بيان آنكه معلول به تمام هويت عين ارتباط به علت است 
  ]\r\nبرهان ديگر بر اين مدعى برهانى است كه حكيم الهى و عالم ربانى و عارف صمدانى وحيد عصر و فريد دهر قدوهء الهيين و زبدهء محققين و استاد الأساتيد ، استادى و استنادى فى العلوم الالهية و المعارف الربوبية ، سمى امام الموحدين امير المؤمنين « عليه سلام اللّه و سلام ملائكته المقربين » المحقق النورى - ادام اللّه ظله العالى - در حواشى امور عامهء اسفار اربعه كه جسته جسته نوشته‌اند تقرير فرموده‌اند و از جهت تيمن و تبرك عبارت آن استاد نحرير و حكيم بىنظير را نقل مىكنم و ترجمه مىكنم ، فرموده‌اند در حواشى مذكوره : « لا يخفى ان المعلول بالذات من جهة انه مرتبط بذاته و بنفسه الى ذات العلة فهو نفس الارتباط و الانتساب ، و النسية يختلف باختلاف طرف النسبة ، و اختلاف العلة مع كون المعلول واحدا ، بعينه يرجع بالحقيقة الى عدم اختلاف النسبة مع اختلاف طرف النسبة ، و هو كما ترى » . يعنى مخفى نماناد كه بتحقيق معلول بالذات از آن جهت كه مرتبط است بذات خود و به خودى خود بذات علت ، پس آن معلول ، نفس ارتباط و نفس انتساب است ، و از بيناتست كه نسبت مختلف مىشود بسبب اختلاف طرف نسبت ، و اختلاف نسبت و تعدد آن ، با بودن معلول واحد شخصى برمىگردد در حقيقت باينكه نسبت مختلف نشود ، با اينكه طرف نسبت مختلف شود ، و آن هم‌چنانكه مىبينى بديهى البطلان است .\r\nو اين برهان در نهايت متانت و تماميت است و نسبت او ببرهان سابق مذكور نسبت استاد بشاگرد بلكه نسبت عرش بفرش است . تدبر كن كه مسلكش دقيق و منبعش عميق است .\r\nدر لمعات سابقه به آن مسلك اشاره نمودم و در مباحث مستقبله باستيفاى تمام انشاء اللّه الرحمن مذكور خواهد شد .\r\nبرهان ديگر بر اين مدعى آنست كه مفروض و مقتضاى مقدمهء ممهده ، آنست كه خصوصيت ذات هريك از دو علت مستقله ، دخيل است در صدور معلول ، پس خصوصيت معلول با قطع‌نظر از خصوصيت ذات هريك از دو علت مستقله متحقق نمىتواند شد ،\r\n\r\n","description":"","footnote":"","page_name":" 143 ","page_number":183},
  {"content":"\r\n\r\nبلكه از هردو خصوصيت صادر مىشود و بهردو خصوصيت مستند مىشود ، و اين معنى منافى استقلال و منافى تماميت است . براهين ديگر نيز بر اين دعوى قائم و در كتب الهى و كلام مذكور است .\r\n\r\nتنبيه \" و تحقيق \"\r\nاز اين براهين قاطعه و دلايل ساطعه محقق گرديد كه توارد علل مستقله مطلقا بر معلول واحد شخصى ممتنع التحقق و مستحيل الوقوع است ، و جماعتى از متكلمين توارد را بعنوان تعاقب تجويز كرده و دو صورت ديگر را محال دانسته‌اند ، و محقق شريف تبادل را جايز ، و اجتماع و تعاقب را محال دانسته است ، و هردو راى سخيف و خالى از تحقيق است ، و مبنى بر عدم تفطن مقدمهء ممهده است ، و چون جواب كلمات واهيه و استدلالات سخيفهء ايشان از مقدمهء مذكوره ظاهر مىگردد ، احتياج بتضييع كاغذ و مداد و ضرورت بسوزانيدن پيه و چراغ نيست .\r\n\r\n[ توارد علل مستقله بر معلول واحد نوعى جايز است و بر واحد شخصى محال است 
  ]\r\nبايد دانست كه توارد علل مستقله بر معلول واحد ممتنع نيست و براهين مذكوره و غير آنها در او جارى نيست زيرا كه وحدت نوعى وحدت ابهامى است به اين معنى كه نوع را تحصل جداگانه سواى تحصلات افراد و تحقق عليحده وراى وجودات اشخاص متحقق نيست ، چنان كه از جملهء مقررات و مسلمات حكما و جمهور متكلمين است و مقتضاى براهين عقليه و دلايل قطعيه است لهذا متحصل بتحصلات افراد و متحقق بتحققات اشخاص است ، پس علت نوع فى الحقيقه علت افراد و اشخاص آن نوع است ، و در صورت توارد علل مستقله بر معلول واحد نوعى ، عللى و معلولاتى متحقق مىگردد ، از اينجا است كه مىگويند اتحاد لوازم مستلزم اتحاد ملزومات نيست ، و لوازم را معلولات مىدانند . نمىبينى كه برودت لازم آب و زمين است و حرارت لازم هوا و آتش است ، و سخونت لازم حرارت و آفتاب است . بلى هرگاه نوع منحصر در فرد باشد و از براى او فرد ديگر ممتنع الوقوع باشد چه آنكه در ابداعيات محقق و مبين است در اين صورت توارد علل مستقله بر معلول واحد نوعى نيز جايز نيست ، زيرا كه در اين صورت فى\r\n\r\n","description":"","footnote":"","page_name":" 144 ","page_number":184},
  {"content":"\r\n\r\nالحقيقه توارد علل مستقله بر معلول واحد شخصى است . بعد از تمهيد اين مقدمات و تحقيق اين لمعات مىگويم كه براهين عقليهء ساطعه بر اين مقصد اعلى و مطلب اسنى و دلائل قطعيه واضحه بر اين غايت قصوى و مرتبهء عليا بسيار است بلكه در نزد ارباب دانش و اصحاب بينش براهين شاهد اين مدعى و شواهد حقيت اين دعوى بيشمار و لا تحصى است و نعم ما قيل :\r\n هرگياهى كه از زمين رويد * « وحده لا شريك له » گويد \r\nولى چون مهما امكن در اين رساله ايجاز و اختصار مطلوب است به چند برهان از براهين ساطعه و حجج قاطعه كه واضحة المسالك و ظاهرة المناهجند اقتصار مينمايم .\r\nبرهان اول آنست كه هرگاه از براى معنى وجوب وجود و مفهوم واجب الوجود دو مصداق يا بيشتر در نفس الامر متحقق باشد لازم مىآيد كه صرف وجود و وجود صرف و صرف تحصّل و تحصّل صرف نباشد ، محاليت لازم مستلزم محاليت ملزوم است .\r\nبيان ملازمه آنست كه بر تقدير مذكور هريك از آن دو مصداق حقيقتى از حقايق وجوديه و هويتى از هويات عينيه مىباشند ، چنان كه در مباحث سابقه محقق و مبرهن گرديد ، و لا محاله در ميانهء آن دو حقيقت يا حقايق مباينت عزلتى متحقق مىگردد ، به اين معنى كه هريك از آن حقايق داراى مرتبه‌ئى از مراتب حقيقت وجود ، و واجد درجه‌ئى از درجات فعليت و تحصل خواهد بود كه ديگرى نادار آن مرتبه و فاقد آن درجه باشد ، و الا هريك عين ديگرى و يا مجعولى از مجعولات و جلوه‌ئى از جلوه‌هاى او خواهد بود ، اول مستلزم ارتفاع اثنينيت و با وجود اين مثبت مدعاست ، و دوم مستلزم تحقق علاقهء ذاتيه و ملازمهء عقليه است در ميانهء دو واجب الوجود بالذات ، و در لمعات سابقه محقق گرديد كه علاقهء ذاتيه و ملازمهء عقليه در ميانهء حقايق الهيه و هويات واجبيه متحقق نمىتواند شد ، پس در هريك از آن حقايق به قدر فقدان مرتبهء تحصل ديگرى نقصان متحقق مىگردد و محدوديت لازم آيد ، نقصان وجود ، منافى تماميت ، و محدوديت وجود ، مناقص صرفيت آنست ، و بطلان لازم در مسألهء اثبات عينيت وجود و در مسألهء اثبات بساطت حقه و احديت صرفه باستيفاى تمام محقق و مبرهن گرديد .\r\nو بوجه ديگر و تقرير آخر مىگويم : هرگاه از براى معنى وجوب وجود و مفهوم واجب الوجود هويات متعدده و مصداقات متكثره متحقق باشد ، لازم مىآيد كه واجب\r\n\r\n","description":"","footnote":"","page_name":" 145 ","page_number":185},
  {"content":"\r\n\r\nالوجود بالذات صاحب ماهيت باشد زيرا كه نقصان در حقيقتى از حقايق وجوديه و محدوديت در هويتى از هويات عينيه كه لازم تعدد واجب الوجود بالذات است چنان كه در تقرير سابق مبين گرديد ، مستلزم ثبوت ماهيت است در آن حقايق وجوديه و هويات عينيه ، و اين معنى و بطلان لازم نيز در همان دو مسأله محقق و مبرهن گرديد ، پس ملزوم كه عبارت از تعدد واجب الوجود بالذات است نيز محال خواهد بود .\r\nبرهان دوم ، برهانى است كه صدر محققين الهيين و قدوهء محققين در امور عامه اسفار اربعه ذكر فرموده و ببرهان عرشى ناميده‌اند و آن برهان را به چندين وجه تقرير مىتوان نمود .\r\nتقرير اول آن است كه هرگاه واجب الوجود بالذات متعدد الحقايق و متكثر المصداقات باشد ، تركيب در حقيقت واجب الوجود بالذات متحقق مىگردد ، و استحالهء لازم مستلزم استحالهء ملزوم است . بيان ملازمه آنست كه نسبت وجود هريك به ديگرى يا بوجوب است و يا بامتناع است و يا بامكان ، زيرا كه در لمعات اثبات واجب الوجود بالذات محقق گرديد كه در ميانهء معانى ثلاثه كه بمواد قضايا موسومند انفصال حقيقى محقق است ، در صورت اول لازم مىآيد كه وجود هريك عين وجود ديگرى و يا معلول و مجعول وجود ديگرى باشد ، زيرا كه نسبت وجوبى از عينيت و معلوليت منفك نمىتواند شد ، و الا از قبيل سن بركش من بركشى خواهد بود و اين معنى غايت بينونت و نهايت عزلت است اول مستلزم ارتفاع اثنينيت و خلاف فرض است و با وجود اين مثبت مدعاست ، و دوم مستلزم علاقهء ذاتيه و ملازمهء عقليه است و آن منافى وجوب ذاتى است چنان كه گذشت ، و در صورت دوم و سوم لازم مىآيد كه در ذات هريك جهت وجوب و جهت امتناع و يا جهت وجوب و جهت امكان متحقق باشد ، و اين معنى مستلزم تركيب است چنان كه در لمعات سابقه محقق گرديد ، و تركيب منافى وجوب ذاتى است چنان كه در مسألهء اثبات بساطت حقه مبرهن گرديد .\r\nتقرير دوم آنست كه : هرگاه واجب الوجود بالذات متعدد باشد لازم مىآيد كه واجب الوجود بالذات واجب الوجود من جميع الجهات و الحيثيات نباشد ، ليكن لازم محال است زيرا كه در لمعهء دوم مبرهن گرديد كه واجب الوجود بالذات و للذات واجب الوجود من جميع الجهات و الحيثيات و الاعتباراتست ، پس ملزوم نيز محال خواهد بود .\r\n\r\n","description":"","footnote":"","page_name":" 146 ","page_number":186},
  {"content":"\r\n\r\nبيان ملازمه آنست كه نسبت وجود هريك به ديگرى بوجوب نمىتواند شد چنان كه مذكور گرديد و تحقق نسبت امكانى يا امتناعى منافى مقتضاى لمعهء مذكور است بلكه مفاد لمعهء مذكوره آنست كه ثبوت جهت امكانى يا امتناعى در ذات واجب الوجود بالذات محال است .\r\nتقرير سوم آنست كه هرگاه از براى معنى واجب الوجود دو مصداق و يا مصداقات متحقق باشد لازم مىآيد كه فوق التمام بلكه تام نباشد . بعبارت ديگر لازم مىآيد كه در قوت وجود و در شدت و عدت كمالات و خيرات وجود غير متناهى و فوق الكمالات نباشد ، و بعبارت ديگر لازم مىآيد كه - نور الانوار و سر الاسرار - و در منظر اعلى نباشد .\r\n من هرچه خوانده‌ام همه از ياد من برفت * الا حديث دوست كه تكرار مىكنم \r\nمنظور از تعداد اين معانى متقاربه عبارت‌پردازى نيست بلكه مقصود تفهيم و تنوير و تتميم و تحقيق است زيرا كه مؤانست الفاظ و عبارات را مدخليت كلى در فهم معانى و تصديق مقاصد است ، چنان كه رئيس محققين در الهيات شفا به اين معنى تصريح نموده است ، و خود نيز مكررا بتجربه رسانيده‌ام . بيان ملازمه آنست كه علاقهء ذاتيه در ميانهء حقايق الهيه و هويات واجبه محقق نمىتواند شد ، پس هريك داراى مرتبه‌ئى از كمالات وجود و درجه‌ئى از فضائل ثبوت خواهد بود كه ديگرى نادار آن مرتبه از كمال و فاقد آن درجه از فضيلت باشد ، پس هريك فاقد مرتبهء فوق الكمالات كه فوق همهء كمالات و اعلاى جميع فضائل و خيرات است خواهد بود ، و در تنبيه عرشى محقق گرديد كه واجب الوجود بالذات فوق التمام و فوق الكمالات است و نور الانوار و سر الاسرار و در منظر اعلاست .\r\nتقرير اين دو برهان به اين نحو از وجوه تقريرات و تحريرات و به اين قسم از تتميم مواهب خداوند يگانه است و شبههء مشهوره بشبههء ابن كمونه و معروفه بافتخار الشياطين بر اين دو برهان بوجوه تقريرات اصلا ورود ندارد و دامن جلال آنها از لوث آن شبهه بغايت معرا برهان بوجوه تقريرات اصلا ورود ندارد و دامن جلال آنها از لوث آن شبهه بغايت معرا و مبرا است الحمد للّه ملهم انوار العلوم و المعارف .\r\nبرهان سوم برهانى است كه در كتب الهى و كلام مذكور و در نزد حكما و متكلمين\r\n\r\n","description":"","footnote":"","page_name":" 147 ","page_number":187},
  {"content":"\r\n\r\nمعروف و مشهور است تقريرش آنست كه هرگاه واجب الوجود بالذات متعدد باشد ، هرآينه مشترك مىباشند در معنى واجب الوجود بالذات ، و متمايز مىباشد بامرى از امور ، زيرا كه بالضروره جهت اشتراك جهت امتياز نمىتواند شد ، و جهت تمايز هرگاه تمام ذوات آن حقايق واجبيه باشد لازم مىآيد كه وجوب وجود از حقيقت يكى از آنها لا محالة خارج باشد ، و اين معنى محال است زيرا كه در مسألهء عينيت وجود در واجب الوجود بالذات محقق گرديد كه حقيقت واجب الوجود بالذات صرف وجود و وجوب وجود تأكد وجود است ، و هرگاه جهت امتياز جزء حقيقت هريك از آن هويات واجبه باشد لازم مىآيد كه ذات واجب الوجود بالذات مركب باشد از جهت اشتراك و جهت امتياز ، و بطلان آن در مسألهء اثبات بساطت حقه ظاهر و منكشف گرديد ، و هرگاه جهت امتياز از حقيقت هردو خارج باشد لازم مىآيد كه واجب الوجود بالذات در تعيّن و امتياز خود به غير محتاج باشد ، زيرا كه تعيّن در اين صورت زايد است بر ذات هريك از آن هويات واجبيه ، پس عرضى خواهد بود ، و هرعرضى لا محاله علت مىخواهد ، و آن علت - ذات واجب الوجود بالذات نمىتواند شد ، زيرا كه از جمله بيناتست كه مبهم از آن جهت كه مبهم است علت تعيّن و امتياز كه در حقيقت به نحوى از انحاى وجود ، و بخصوصيتى از خصوصيات وجود برمىگردد ، زيرا كه كلام در تعيّن بمعنى تشخص است نه در تعين بمعنى مطلق تميز كه در ميانهء كليات نيز متحقق مىشود نمىتواند شد ، چنان كه در مسألهء اثبات عينيت وجود در واجب الوجود بالذات مبين گرديد . پس علت تعيّن ، لا محالة سابق مىباشد بتعيّن خود بر معلول و تعيّن معلول ، و اين معنى مستلزم تقدم شىء بر نفس است ، و فطرى الاستحاله و ضرورى البطلان است پس لا محالة علت تعيّن ، غير ذات واجب الوجود بالذات مىباشد و احتياج در تعيّن عين احتياج در وجود است ، زيرا كه تعيّن بمعنى تشخص عين وجود است چنان كه مقتضاى تحقيق و مذهب معلم ثانى ابو نصر فارابى و جماعتى از محققين است ، و يا ملازم وجود و در مرتبهء وجود است ، چنان كه معتقد ديگران است ، احتياج در احد متلازمين مستلزم احتياج در ملازم ديگر است ، و الا ملازمه مرتفع ، و تلازم برداشته خواهد شد ، و احتياج در وجود منافى وجوب و مصادم تأكّد وجود است ، و اين برهان به اين تقرير و تتميم و به اين تحرير و تحقيق در غايت متانت و نهايت تماميت است .\r\n\r\n","description":"","footnote":"","page_name":" 148 ","page_number":188},
  {"content":"\r\n\r\n[ بيان و تقرير اعتراض بر برهان و دفع اشكال بوجوه عديده 
  ]\r\nو از ضعيف‌ترين اعتراضات و سخيف‌ترين مناقشات بر اين برهان اعتراضى است كه بعضى از محجوبين از حقايق وجوديه و انوار الهيه ايراد نموده است ، ملخص آن اعتراض آن است كه معنى كلام حكما كه وجوب وجود نفس ذات و عين حقيقت واجب الوجود است ، آنست كه : بر نفس ذات واجب الوجود مترتب مىشود اثر صفت وجوب وجود ، نه اين است كه حقيقت واجب الوجود نفس اين صفت است و عين اين مفهوم است ، زيرا كه اين صفت از امور اعتباريه و از معانى انتزاعيه است ، چگونه عاقلى كجا مانده از فاضل تجويز مىكند كه حقيقت واجب الوجود از امور اعتباريه و معانى انتزاعيه باشد ، پس در حقيقت اشتراك در وجوب وجود برمىگردد باينكه بر نفس هريك از آن ذوات ، اثر صفت وجوب وجود مترتب مىشود . بنابراين امتياز به تمام ذات ، يا عينيت وجوب وجود مشترك متنافى و متمانع نيستند . مىگويم : گويا اين قائل تحصيل معنى عينيت وجود و عينيت وجوب وجود بلكه معنى عينيت صفات حقيقيه و اوصاف جماليه در واجب الوجود بالذات نكرده است ، و فرق در ميانهء مفهوم و مصداق و معنى و هويت نگذاشته است ، و عينيت وجوب وجود را بنيابت برگردانيده است ، چنان كه جماعتى از قائلين باعتباريت وجود و اصالت ماهيت عينيت صفات حقيقيه را در واجب الوجود - جل اسمه - بنيابت تأويل كرده‌اند . و فساد اين معنى در مسألهء عينيت صفات ظاهر خواهد گرديد ، و معنى عينيت وجود و عينيت وجوب وجود در لمعات مسألهء اثبات عينيت وجود مبين گرديد ، و از براى توضيح و تنقيح مىگويم :\r\nمراد حكما از عينيت وجوب وجود در واجب الوجود بالذات ، آنست كه ذات او در حد نفس خود و در مرتبهء ذات خويش بدون اعتبار انضمام حيثيتى از حيثيات زايده بر نفس ذات و ملاحظه اقتران جهتى از جهات خارجه از حاق ذات ، حقيقيه بوده باشند آن جهات و حيثيّات ، يا اعتباريهء ثبوتيه بوده باشند يا سلبيهء تعليليه بوده باشند يا تقييديه ، اگرچه آن جهات و حيثيات مثل بودن آن ذات ، آن ذات باشد ، مصداق و محكوم عليه از براى موجوديت و محكى عنه و معنون عنه از براى معنى وجود و مفهوم موجود است . اين است معنى\r\n\r\n","description":"","footnote":"","page_name":" 149 ","page_number":189},
  {"content":"\r\n\r\nوجوب وجود بالذات و للذات ، و اين است معنى ضرورت مطلقهء ذاتيهء ازليه ، و مكرر مذكور گرديد كه اين معنى در حقيقت وجود متصور مىتواند شد ، زيرا كه نسبت وجود بماهيات بضرورت غيريه است ، به اين معنى كه در مرتبهء ذوات خود از معنى وجود و موجوديت عاريند ، و مصداق و محكى عنه موجود نمىتوانند شد . پس محقق شد كه همچنانكه وجود را مفهومى ثابت و حقيقتى متحقق است و عينيت باعتبار حقيقت و هويت است نه باعتبار مجرد معنى و مفهوم ، پس اشتراك در معنى وجوب وجود در حقيقت برمىگردد باشتراك در حقيقت وجودى كه تام بلكه فوق التمام باشد ، از اينجا ظاهر مىشود معنى كلام ايشان كه وجوب وجود تأكد وجود است ، تدبر كن و حفظ كن اين تحقيق را كه در دفع شبههء ابن كمونه دخل تمامى دارد . اين است معنى كلام رئيس محققين در الهيات شفا « واجب الوجود قد يعقل نفس واجب الوجود ، كما ان الواحد قد يعقل نفس الواحد ، و قد يعقل من ذلك انه ماهيّة هى مثلا انسان او جوهر آخر من الجواهر ، ذلك الانسان هو الذى هو واجب الوجود ، كما انه قد يعقل من الواحد انه ماء او هواء او انسان و هو واحد ، ففرق اذن بين ماهيّة يعرض له الواحد او الموجود ، و بين الواحد و الموجود من حيث هو واحد و موجود » ترجمهء اين كلام در لمعات اصالت وجود مذكور گرديد ، ملخص كلام در اين مقام آنست كه واجب الوجود بالذات حيثيت ذاتش عين حيثيت وجوب وجود ، و جهت حقيقتش نفس معنى واجب الوجود است ، چنان كه معقول بالذات حيثيت ذاتش عين حيثيت معقوليت و علت بالذات حيثيت ذاتش عين حيثيت عليت است ، و اگر نه چنين باشد ، مرتبهء نفس ذات او از وجوب وجود خالى و از معنى واجب الوجود عارى خواهد بود . پس حقيقت وجوب وجود ، عرضى از عرضيات ، و خارجى از خارجيات - خواهد بود ، و هرعرضى معلّل و هرخارجى معلول است ، و الا ترجح بلا مرجح ثابت مىشود ، و ما يدعى « 1 » بحصول پيوندد ، و آن علت ذات واجب الوجود نمىتواند شد ، و الا تقدم شىء بر نفس ثابت و يا تسلسل لازم خواهد بود ، و محاليت هردو در لمعات سابقه محقق گرديد و هرگاه آن علت غير ذات واجب الوجود باشد ، لازم مىآيد كه واجب الوجود بالذات در\r\n\r\n\r\n","description":"","footnote":"\r\n( 1 ) - زيرا كه در صورت عدم معلوليت و عدم لزوم ترجّح بلا مرجّح عليت ثابت مىشود [ آقا على قده 
  ] ، عفى عنه .\r\n","page_name":" 150 ","page_number":190},
  {"content":"\r\n\r\nوجوب وجود كه عبارت از ضرورت وجود و تأكد وجود است ، به غير خود محتاج باشد ، و احتياج منافى وجوب وجود ، و مصادم تأكد وجود ، و ملازم امكان وجود است ، پس محقق گرديد كه معنى وجوب وجود و مفهوم واجب الوجود ، عين ذاتند بحسب حقيقت و هويت و باعتبار ذات و مصداق ، و غير ذاتند بحسب معنى و مفهوم ، و الا چگونه ارباب عقول و اصحاب قلوب تجويز مىكنند كه نفس معنى وجوب وجود مفهوم واجب الوجود كه از جمله اعتبارات و انتزاعياتند و از جملهء مفاهيم عامه و معانى كليه‌اند و در نزد اذهان و افهام عامه و خاصه حاصلند حقيقت واجب الوجود باشند ، و مبدأ المبادى و فاعل الفواعل و غاية الغايات و آخر الاواخر باشند . بلى اين معنى بنا بر اصالت وجود و بنا بر اينكه حقيقت واجب الوجود بالذات حقيقت حقه از حقايق وجوديه است ، صورت مىبندد ، و بنا بر اعتباريت وجود و اصالت ماهيت ، عينيت وجوب وجود بعينيت منشأ انتزاع وجوب وجود برمىگردد ، چنان كه مذاق جماعتى از متأخرين است ، و در عينيت وجود و در لمعات سابقه آن مسأله بيان نمودم كه اين معنى در حقيقت معنى عينيت وجود نيست ، بلكه بنابر اعتباريت وجود ، عينيت منشأ انتزاع وجود نيز متصور نمىتواند شد ، زيرا كه در مباحث سابقه محقق گرديد كه مجرد انفس ماهيات منشأ انتزاع وجود و وجوب وجود نمىتواند شد و نيز بيان نمودم كه طايفهء اشعريه از براى وجود معنىيى سواى ماهيات ثابت نكرده‌اند و ايشان نيز مىگويند كه وجوب وجود عين ذاتند ، و بيان نمودم كه اين معنى نيز در حقيقت نفى عينيت وجود بلكه نفى اصل وجود است . و اعتراض اين قائل مبنى بر يكى از اين دو قول سخيف است بلكه بدوم اقرب و انسب است . زيرا كه در نزد ايشان موجود آنست كه اثر موجوديت به آن مترتب شود ، مثلا معنى موجوديت انسان در نزد ايشان اينست كه آثار موجوديت به انسان مترتب است زيرا كه در نزد ايشان از براى موجود سواى معنى انسان معنى ديگر متحقق نيست .\r\n\r\nظلمة \" وهمية و وسوسة شيطانية \" [ بيان شبههء ابن كمونه يهودى بغدادى 
  ]\r\nبر اين برهان ايراد صعبى و شبهه عسير الدفع نموده‌اند و آن شبهه مشهور است\r\n\r\n","description":"","footnote":"","page_name":" 151 ","page_number":191},
  {"content":"\r\n\r\nبشبههء ابن كمونه ، زيرا كه او معروف است بابداع اين شبهه ، و يكى از محققين گفته است كه اين شبهه را پيش از ابن كمونه ، ايراد نموده‌اند ، چون او منشأ اشتهار شبههء مذكوره است باسم او شهرت يافته و بافتخار الشياطين مسمى گرديده است زيرا كه دفع آن شبهه را متعسر شمرده‌اند بلكه جماعتى از فضلا را خيال آنست كه دفع آن ، از براهين توحيد متعذر است ، از اين جهت است كه ذهنها در اين باب مشوش و خاطرها پريشان و دلها مضطرب گرديده است حتى بعضى از راه الجا و اضطرار مسألهء توحيد را از جملهء بديهيات مىشمارند چنان كه سابقا مذكور كردم .\r\nبيان شبهه آنست كه چه عيب دارد كه دو هويت بسيطه مجهول الكنه باشند و هريك به تمام ذات خود از ديگرى ممتاز باشد و به تمام حقيقت خويش از ديگرى جدائى و افتراق بهمرساند و معنى وجوب وجود بالذات و مفهوم واجب الوجود بالذات از حاق حقيقت هردو و هويت بسيطه منتزع گردند و بهردو صادق آيند از قبيل صدق عرضيات نه از قبيل صدق ذاتيات تا در ذات هريك تركيب متحقق گردد ، و احتياج لازم آيد ، نمىبينى كه بنا بر اصالت ماهيت واجب الوجود بالذات ماهيتى از ماهيات است و معنى وجود و معنى وجوب وجود و مفهوم واجب الوجود زايدند بر ذات و عرضى از عرضياتند بلكه بنا بر اصالت وجود نيز اين معانى از جملهء عرضياتند . نمىبينى كه اصحاب اين طريقهء مرضيه معنى وجود مطلق بلكه مفهوم موجود مطلق را نسبت بحقايق عينيهء وجود عرض عام مىدانند و احدى توهم نكرده است كه انفس معانى مذكوره كه در اذهان عامه و خاصه حاصلند حقيقت واجب الوجود بالذات باشند مگر جماعتى از اراذل متصوفه گفته‌اند كه : مفهوم وجود مطلق حقيقت واجب الوجود است ولى از حيز اعتبار بيرون و در نزد ارباب عقول موهون بلكه در نزد ارباب شعور اوهن از بيت عنكبوت است ، چنان كه در لمعات سابقه مذكور و محقق گرديد . پس ملخص شبهه اينست كه چه مىشود كه دو ماهيت بسيطه با دو وجود بسيط هردو واجب الوجود بالذات باشند و به تمام ذات بسيطه و صرف حقيقت احديت خود از هم ممتاز باشند و بنفس ذات خود منشأ انتزاع معنى وجوب وجود و مفهوم واجب الوجود باشند ، و صدق اين معنى بر آن دو هويت بسيطه از قبيل صدق عرضيات باشد ، چنان كه هردو فرقه به آن معترفند و جهت اشتراك ذاتى متحقق نگردد تا مستلزم جهت امتياز ذاتى باشد و تركيب در ذات واجب الوجود بالذات لازم آيد .\r\n\r\n","description":"","footnote":"","page_name":" 152 ","page_number":192},
  {"content":"\r\n\r\n\r\nلمعة \" عقلية \" و شعلة \" ملكوتية \"\r\nبدانكه در جواب اعتراض سابق محقق گرديد كه بايد مجرد ذات واجب الوجود بالذات مصداق و محكى عنه وجوب وجود و مفهوم واجب الوجود باشد بدون حيثيى از حيثيات خارجه از نفس ذات و بدون اعتبارى از اعتباريات زائده بر حاق ذات پس هرگاه تمايز در ميان آن دو هويت واجبيه و دو حقيقت الهيه به تمام ذات بسيطه هريك متحقق باشد لازم مىآيد كه دو هويت متباينه و دو حقيقت متخالفه از آن جهت كه متباين و متخالفند مصداق و محكوم عليه حكم واحد و محكى عنه و معنون عنه مفهوم فارد باشند ، بلكه لازم مىآيد كه دو حقيقت متباينهء « من جميع الجهات و الحيثيات » منتزع منه و محكى عنه معنى واحد باشند ، و استحاله اين معنى علاوه بر بداهت آن در لمعهء سوم باستيفاى تمام محقق و مبرهن گرديد ، پس بايد لا محالة جهت اشتراك ذاتى در ميانهء آن دو هويت واجبيه و دو حقيقت الهيه متحقق باشد ، خواه آن دو هويت از سنخ ماهيت باشند يا از سنخ وجود و بالضروره جهت اشتراك ذاتى مستلزم جهت امتياز ذاتى است و الا آن دو حقيقت در مرتبهء ذات خود متمايز و در حد انفس خود دو حقيقت و دو هويت نخواهند بود و اين معنى خلاف فرض است علاوه بر اين هرگاه جهت امتياز عرضى باشد لازم مىآيد كه در تعيّن خود به غير محتاج باشند و احتياج در تعيّن مستلزم احتياج در وجود است ، چنان كه هردو دعوى در تقرير برهان و در جواب اعتراض سابق محقق گرديد ، بلكه مىتوان گفت كه بر تقدير زيادتى و عرضيت تعيّن احتياج به غير ثابت مىشود ، خواه علت تعين ذات هريك از آن دو هويت واجبيه باشد يا غير ذات آنها باشد ، زيرا كه مبهم از آن جهت كه مبهم است موجود نيست از اين جهت است كه گفته‌اند : « الشىء ما لم يتشخص لم يوجد » و نظير اين تحقيق در اثبات عينيت وجود در واجب الوجود بالذات مذكور گرديد ، رجوع كن و تدبر كن پس محقق گرديد كه تحقق اشتراك ذاتى مستلزم تحقق امتياز ذاتى است و آن مستلزم تركيب و احتياج ، و احتياج منافى وجوب وجود است .\r\n\r\n","description":"","footnote":"","page_name":" 153 ","page_number":193},
  {"content":"\r\n\r\n\r\nتنبيه \" و تحقيق \"\r\nاز اين تقرير و بيان ظاهر گرديد كه اين جواب به اين نحو از تقرير و بيان مقرون به صحت و صواب است ، خواه بگوئيم كه حقيقت واجب الوجود حقيقتى از حقايق عينيهء وجود بلكه صرف حقيقت وجود است چنان كه حق حقيق و مقتضاى تحقيق است و خواه بگوئيم ماهيتى از ماهيات است چنان كه مذهب محجوبين از انوار حقيقيهء وجود است ، و هرگاه فسادى و محالى بر اين مذهب لازم بيايد به اين شبهه ربط نخواهد داشت ، زيرا كه ايشان بعد از فرض اينكه واجب الوجود بالذات نظر به مجرد ذات خود مصداق و منتزع منه معنى وجوب وجود و مفهوم واجب الوجود است ، اين برهان را اقامه نموده‌اند گو بنا بر اصالت ماهيت و اعتباريت وجود اين معنى متحقق بلكه متصور نتواند شد چنان كه در لمعات سابقه محقق گرديد بلى در نزد كسى كه باعتباريت وجود قائل باشد يعنى حقيقت واجب الوجود را ماهيتى از ماهيات بداند و تجويز كند كه هويات متباينه و ماهيات متخالفه از آن جهت كه متباين و متخالفند مصداق و محكى عنه معنى واحد و منتزع منه و محكوم عليه مفهوم فارد مىتواند شد دفع اين شبهه متعسر بلكه متعذر است . جمهور متكلمين چنان كه صاحب شمع اليقين تصريح فرموده‌اند هردو مقدمه را التزام نموده‌اند ، لهذا در دفع اين شبهه متحيّر و مضطرب مانده و جماعتى از فضلاى عظيم الشأن در رفع اين ظلمت و در دفع اين شيطنت بعجز و ناتوانى اعتراف نموده‌اند و واردكنندهء اين شبهه را بافتخار الشياطين ناميده‌اند . الحق بعد از تسليم اين دو مقدمه در اين تحيّر و اضطراب و در اين عجز و ناتوانى حق دارند .\r\n\r\nلمعة \" عرشية \" [ بيان معانى ذات و تقرير قول قائلان به حال و رد شبههء آنان 
  ]\r\nبدانكه در نزد ارباب معقول ذات به چندين معنى گفته مىشود ، گاهى ذات مىگويند ، و قصد مىكنند از آن تمام ماهيت شىء را مثل حيوان ناطق نسبت بافراد انسان و گاهى\r\n\r\n","description":"","footnote":"","page_name":" 154 ","page_number":194},
  {"content":"\r\n\r\nذات مىگويند و اراده مىكنند معنى قائم بنفس را بنابراين معنى اعراض و صور حالهء جوهريه و معانى ناعتيّه را ذات نمىگويند ، و گاهى ذات مىگويند و قصد مىكنند از او هويت شخصيه را خواه واجب الوجود باشد و خواه ممكن الوجود ، جوهر باشد يا عرض و به اين معنى بر واجب الوجود بالذات ذات گفته مىشود ، و گاهى در اصطلاح جماعتى از متكلمين كه واسطه در ميانهء موجود و معدوم ثابت كرده‌اند و آن را حال مىگويند و حال بمعنى ديگر گفته مىشود ، و آن اينست كه ذات چيزى است كه ممكن باشد خبر دادن از آن باستقلال ، و صفت آنست كه نه چنين باشد . و ذات را منقسم مىكنند بموجود و معدوم ، و صفت را منقسم مىكنند بصفت موجود و صفت معدوم ، و صفت موجود را حال مىگويند و واسطهء در ميانهء موجود و معدوم مىدانند و صفت معدوم را معدوم مىدانند پس در نزد ايشان موجود لا محالة بايد ذات باشد و معدوم ذات و صفت هردو مىتواند شد ، و از كلمات بعضى از ايشان ظاهر مىشود كه صفت معدوم نيز نه موجود و نه معدوم است مخفى نماناد كه اين مذهب مثل ثبوت معدومات از سخيفترين مذاهب و آراء است ، ولى مقصود بيان اطلاقات لفظ ذات است نه جرح و تعديل آن ، و همچنين لفظ ذاتى در نزد ارباب معقول به چندين معنى گفته مىشود گاهى ذاتى مىگويند و قصد مىكنند چيزى را كه ذات در تحقق آن كافى باشد مثل وجوب ذاتى و امكان ذاتى و امتناع ذاتى .\r\nو گاهى ذاتى مىگويند و اراده مىكنند از آن ، مقتضاى ذات را چنان كه مىگويند گرمى ذاتى آتش است و برودت ذاتى آب و زوجيت ذاتى اربعه است و فرديت ذاتى خمسه .\r\nو گاهى ذاتى مىگويند و قصد مىكنند از آن چيزى را كه از تمام حقيقت شىء خارج باشد خواه تمام حقيقت آن باشد يا جزء حقيقت باشد ، ذاتى به اين معنى شامل ماهيت نوعيه نيز مىباشد بلكه بر وجود نيز گفته مىشود چنان كه مىگويند وجود خاص ذاتى واجب الوجود است . و گاهى ذاتى مىگويند و قصد مىكنند از آن چيزى را كه از تمام ماهيت نوعيه خارج نباشد و ذاتى به اين معنى نيز شامل ماهيت نوعيه مىباشد و ليكن شامل وجود نيست .\r\nو گاهى ذاتى مىگويند و اراده مىكنند از آن چيزى را كه در تمام ماهيت شىء داخل باشد . بعبارت ديگر ذاتى مىگويند و اراده مىكنند از آن ، جزء محمول را و ذاتى به اين\r\n\r\n","description":"","footnote":"","page_name":" 155 ","page_number":195},
  {"content":"\r\n\r\nمعنى منحصر است بجنس و فصل ، و عرضى هرقسمى مقابل آنست از اين اقسام پنجگانه ليكن در اغلب اوقات عرضى در مقابل معنى چهارم گفته مىشود و آن عبارت است از معنى كه از تمام ماهيت نوعيهء شىء خارج باشد و محمول شود بر آن شىء بضميمه‌اى از ضمايم و غالب اوقات در اصطلاح الهيين در مقابل معنى سوم گفته مىشود ، و به اين معنى مفهوم وجود عرض عام است نسبت بحقايق وجوديه و مفهوم تشخص عرض عام است نسبت بانحاء تشخصات عينيه و همچنين مفهوم وحدت نسبت بوحدات خارجيه بلكه جميع معانى كه عارض موجود از آن جهت كه موجود است مىشوند .\r\nو بعبارت ديگر عوارض حقايق وجوديه از آن جهت كه حقايق وجوديه‌اند به اين معنى عرضيند نه بمعنى سابق زيرا كه حقايق وجوديه ماهيات نوعيه ندارند .\r\n\r\nتنبيه \" و تحقيق \"\r\nبدانكه فرق گذاشته‌اند در ميانهء ذاتى و عرضى باينكه ذاتى آنست كه محمول بضميمه نباشد به اين معنى كه موضوع در حد نفس خود بدون اعتبار انضمام امرى از امور خارجه از نفس ذات موضوع ، اگرچه آن امر ، امر اعتبارى و تعملى باشد ، مصداق و محكوم عليه آن معنى باشد . خلاصهء كلام آنكه ذاتى به اين معنى آنست كه صدق آن بر ذات موضوع بحيثيت تقييدى محتاج نباشد اگرچه بحيثيت تعليلى محتاج باشد ، و ظاهر است كه مفهوم وجود نسبت بحقايق وجوديه و مفهوم تشخص نسبت بانحاء تشخصات عينيه و نسبت مفهوم وحدت بوحدات خارجيه و معنى امكان بماهيات امكانيه بلكه عوارض حقايق وجوديه از آن جهت كه حقايق وجوديه‌اند ، بلكه معنى جنس نسبت بفصول طبيعيه و امثال آنها عرضى به اين معنى و محمول بضميمه بمعنى مذكور نيستند ، زيرا كه در همهء مذكورات و امثال آنها ضرورت ضرورت مطلقهء ذاتيه است و ذوات موضوعات در صدق عنوانات مذكوره و امثال آنها كافيند ، و محتاج باعتبار ضميمه‌ئى از ضمايم و ملاحظهء حيثيتى از حيثيات زائده بر انفس ذوات موضوعات نيستند پس لا محاله بايد امثال مذكورات عرضى بمعنى ديگر باشند كه در مقابل معنى سوم ذاتى گفته مىشود و اين عبارت است از چيزىكه از تمام حقيقت خارج باشد ، اگرچه خروج و مغايرت\r\n\r\n","description":"","footnote":"","page_name":" 156 ","page_number":196},
  {"content":"\r\n\r\nدر نزد تعمل از عقل و تعريهء از ذهن باشد و بحسب ذات و مصداق متحد باشند ،\r\n\r\n[ بيان آنكه مفهوم وجود و شىء و ديگر معانى عامّه ، عرضى به معناى مشهور و متعارف نيستند 
  ]\r\nنسبت مفهوم وجود بحقايق وجوديه و نسبت مفهوم تشخّص بتشخّصات عينيه و نسبت اجناس بفصول حقيقيه بلكه نسبت وجود بتشخّص و نسبت وحدت بوجود و نسبت معنى علم بمعنى قدرت و نسبت شيئيت باشياء واقعيه از اين قبيل است ، و عرضى به اين معنى مىباشند ، اگرچه عرضى به اين معنى شامل عرضى بمعنى اول نيز هست ، چنان كه ذاتى بمعنى سوم شامل ذاتى بمعنى چهارم و آن ، شامل معنى پنجم است . تدبر كن در اين دقيقه و اخذ كن اين لطيفه را كه در كتب الهى و كلام در امثال اين دقايق به مجرد اشاره و رمز اكتفا نموده نقاب اختفا را از چهرهء شاهد اين دعوى برنداشته‌اند و چون عدم تميز در ميانهء معانى ذاتى و معانى عرضى موجب بسى اشتباهات و اختلالات است چنان كه از براى جماعتى از فضلا اتفاق افتاده است ، لازم دانستم كه لآلى اين دقيقه را برشتهء تقرير كشم و حقيقت جواهر اين لطيفه را بسلك تحرير آورم تا از براى طلاب حقايق الهيه و معارف ربوبيه اشتباه حاصل نيايد و اختلال بحصول نه‌پيوندد ، بعد از تمهيد اين مقدمه مىگويم : نسبت مفهوم وجود بحقايق وجوديه نسبت انسانيت است به انسان ، به اين معنى كه همچنانكه معنى انسان از حاق ذوات افراد انسان منتزع مىشود و مجرد ذوات افراد كافيند در صدق انسان به آن افراد ، معنى وجود مطلق نيز از حاق ذوات حقايق وجوديه منتزع مىشود و مجرد ذوات هويات عينيه و مصداقات خارجيهء وجود كافيند در صدق موجوديت به آن هويات و مصداقات ، پس نسبت وجود مطلق بانحاء وجودات عينيه ، نسبت ذاتياتست به صاحب ذاتيات ، و انتزاع معنى انسانيت از افراد آن ، متصور نمىباشد مگر در صورتى كه آن افراد را اشتراك و اتحاد در نحوى از انحاء حقايق وجوديه متحقق باشد و الا لازم مىآيد كه جايز باشد انتزاع معنى انسان از افراد فرس و بقر و غير اينها و اين معنى بديهى البطلان است . پس بايد افراد انسان در اين نحو از سنخ وجود متحد باشند تا ترجح بلا مرجح لازم نيايد ، و بر اين قياس است معنى حيوان و معنى جسم نامى و معنى جوهر . مثلا هرگاه انواع جوهريه در نحوى از انحاء\r\n\r\n","description":"","footnote":"","page_name":" 157 ","page_number":197},
  {"content":"\r\n\r\nحقايق وجوديه متحد نباشند انتزاع معنى جوهر از آن انواع و مصداق بودن آن انواع از براى معنى جوهر نه انواع عرضيه ترجح بلا مرجح خواهد بود ، و اين معنى بنا بر طريقهء مرضيهء اصالت وجود نهايت انكشاف دارد ، زيرا كه بنابراين اصل اصيل و ركن ركين حقيقت هرشىء نحو وجود آن شىء است ، زيرا كه حقيقت هرشىء منشأ آثار و مبدأ احكام آن شىء است و منشأ آثار بنابراين قانون متين انحاء وجودات است نه انواع ماهيات ، نمىبينى كه معنى حلوا ، حلوا نيست ، « شيرين دهان به گفتن حلوا ، نمىشود » بلكه حقيقت حلوا نحو وجود حلواست « حلواى تنتنانى تا نخورى ندانى » بلكه در نزد ارباب بصيرت و اصحاب فطنت به همين سياق اثبات اصالت وجود و اعتباريت ماهيت مىتوان نمود متفطن و متدبر باش . ملخص كلام آنست كه موجود بالذات و منشأ آثار حقيقهء انحاى وجودات است و ماهيات اشياء از آنها منتزع مىشوند و به آنها موجود و متحقق مىگردند و از حقايق وجودات حكايات و عنوانات مىباشند ، پس انتزاع ماهيتى از طايفه‌ئى از انحاء وجودات ، نه طايفه‌ئى ديگر ، و صدق آن ، بر اين طايفه ، نه بر طايفهء ديگر ، مستلزم اتحاد و اشتراك اشخاص آن طائفه است در مرتبه‌ئى از مراتب حقيقت وجود ، نه اشخاص طايفهء ديگر . و الا محذور ترجح بلا مرجح حاصل آيد .\r\nپس محقق گرديد كه همچنانكه مفهوم وجود از انحاء وجودات منتزع مىشود و عنوان و حكايت است از انحاء وجودات معانى و ماهيات اشياء نيز از انحاء وجودات منتزع مىشوند و عنوانات و حكايات مىباشند از انحاء وجودات ، و فرق در ميانهء مفهوم وجود و مفهوم تشخص و مفهوم وحدت و امثال آنها از نعوت كليه و مفهومات شامله كه عارض مىشوند حقايق وجوديه را ، از آن جهت كه حقايق وجوديه‌اند ، و در ميانهء ماهيات امكانيه ، اين است كه در انتزاع ذاتيات و ماهيات امكانيه محدوديت حقايق عينيه و وجودات امكانيه معتبر است ، و در انتزاع معنى وجود و امثال معنى وجود معتبر نيست از اين جهت است كه ذاتيات را حد مىگويند و ماهيات مىنامند ، و الا همه معانى و ماهيات از حقايق وجوديه ، خارجند و به اين معنى نسبت بحقايق وجوديه عرضيات و حكايات و عنواناتند ولى وجود حكايت و عنوان است از آن جهت كه حقايق وجوديه‌اند . و ذاتيات و ماهيات حكايات و عنواناتند از آن جهت كه محدود و ناتمامند ، و از بيّنات است كه محدوديت بنقصان برمىگردد . و نقصان بعدم و نيستى منصرف مىشود ، و معانى ذاتيه حكايت و عنواناتند از جهت تحصل نه از جهت\r\n\r\n","description":"","footnote":"","page_name":" 158 ","page_number":198},
  {"content":"\r\n\r\nمحدوديت مگر بالتبع و بالعرض ، و در حقيقت مدخليت محدوديت در انحصار حكايات و عنوانات است در اين نحو از ذاتيات و عنوانات ، از اين جهت است كه هرجا كه جنبهء وجود قوت و شدت دارد و جنبهء محدوديت مغاوب و مستهلك است ، حكايات و عنوانات و ذاتيات و مفهومات بيشتر است ، و هرگاه به عكس اين معنى باشد عنوانات ذاتيه و معانى انتزاعيه كمتر است . نمىبينى كه وجود انسانى چون شدت و قوت دارد ، معانى ذاتيه و عنوانات حقيقيهء او بيشتر است و هيولاى اولى چون در غايت نزول وجود و ضعف ثبوت است و در صف نعال مراتب وجودات امكانى واقع است معانى ذاتيه و حكايات و عنوانات آن ، منحصر است به دو معنى كه عبارت از جوهر مستعد است ، بعد از آنكه محقق شد كه نسبت وجود مطلق و امثال آن ، بوجودات عينيه و هويات خارجيه بعينها نسبت ذاتيات است به صاحب ذاتيات ، پس حكم وجود مطلق و امثال آن بعينه حكم ذاتيات خواهد بود ، و محقق شد كه هرگاه مصداقات ذاتيات متكثر باشند بايد نحو اتحادى و اشتراكى در ميانهء آنها در نحوى از انحاء حقايق وجوديه متحقق باشد تا ترجح بلا مرجح لازم نيايد . پس بايد نحو اشتراك و اتحاد در ميانهء انحاء حقايق وجوديه در اصل حقيقت وجود متحقق باشد ، تا توانند مصداق و منشأ انتزاع معنى وجود باشند ، علاوه بر اين مىگويم : هرگاه جايز باشد كه انحاء وجودات متباين من جميع الجهات و متخالف من جميع الحيثيات باشند ، و با وجود اين منشأ انتزاع معنى واحد و مفهوم فارد باشند ، لازم مىآيد كه جايز باشد انتزاع معنى انسان مثلا از افراد فرس ، زيرا كه غايت ما فى الباب تباين من جميع الجهات است ، و آن ، مجوز انتزاع است ، چنان كه مفروض است « و ليس وراء عبادان قرية » - بالاتر از سياهى رنگى نيست - بلكه بطريق اولى بايد جايز باشد ، زيرا كه افراد انسان و فرس در حيوانيت كه جنس قريب است اشتراك دارند ، و لازم فطرى الاستحاله و بديهى البطلان است . علاوه بر اينها چگونه عاقلى تجويز مىكند كه معنى واحدى و مفهوم فاردى از حاق ذوات حقايق عينيه منتزع باشد ، و آن حقايق از آن جهت كه حقايق عينيه‌اند من جميع الجهات متباين و متخالف باشند ، و در مسأله اثبات امتناع اكتناه ذات واجب الوجود بالذات فصل مشبعى در باب اثبات مناسبت تامه در ميانهء جاعل بالذات و مجعول بالذات با اثبات مباينت تامه در ميانهء آنها ، سمت ذكر يافت ، و در لمعهء سوم اين مسأله نيز ، اين مطلب به نحوى كافى از بيان و برهان محقق\r\n\r\n","description":"","footnote":"","page_name":" 159 ","page_number":199},
  {"content":"\r\n\r\nگرديد ، ولى چون اين مطلب عمده مطلبى است از مطالب الهيه و زبده مقصدى است از مقاصد ربوبيه ، و تتميم اكثر براهين توحيد بر اين مقصد مبتنى است و رد شبههء معروفهء بشبههء ابن كمونه از اكثر براهين توحيد بر اين مطلب خطير مبنى است ، و در اكثر مطالب ربوبيه بغايت دخيل است لهذا بسط كلام در تحقيق آن ، از جملهء مهمات و تفصيل مقام در تتميم آن از جملهء لوازم و ضروريات است . براهين ديگر و دلايل آخر غير آنچه كه در اين رساله مذكور گرديد بر اين مدعى قايم است و شواهد قرآنيه و آثار نبويه كه از مشكات ولايت و معدن عصمت « عليهم السّلام و التحية » وارد است بر اين دعوى بينهء واضحه و گواه صادقند متتبع و متدبر باش و  ( قُلْ كُلٌّ يَعْمَلُ عَلى شاكِلَتِهِ )  « 1 » و اين معنى مصرح به است در كلمات اساطين حكما مثل فيلسوف اعظم معلم اول ارسطاطاليس و حكيم الهى معلم ثانى ابو نصر فارابى و رئيس محققين و قدوهء مدققين الشيخ ابى على بن سينا در كتاب مباحثات و سلطان محققين محمد بن محمد الطوسى « قدس سره القدوسى » و صدر الهيين و افضل متأخرين و قدوهء محققين محمد بن ابراهيم المعروف بالصدر الشيرازى ، و غير ايشان پس محقق گرديد كه در ميانهء انحاء حقايق وجوديه و هويات عينيه با مباينت عينيه مناسبت عينيه نيز ثابت است بلكه با كمال مناسبت چنان كه محقق گرديد كمال مباينت محقق است بحيثيتى كه بعضى غنى محض بلكه غناى محض و بعضى فقير محض بلكه فقر محض بلكه بعضى در قوت وجود و شدت و عدت كمالات وجود غير متناهى بلكه فوق غير متناهى است و بعضى در ضعف و قصور و در ناتمامى و نقصان تام بلكه فوق التمام است و حيثيت ذاتش عين حيثيت قوه و ابهام است و باقى مراتب برزخند در ميانهء آن دو طرف كه در منزله دو نقطهء متقابلند ، بعضى آن مراتب را قرب حقيقى و اتصال معنوى به طرف اعلى ثابت است ، لهذا انوار صرفه و اضواء حقيقيه‌اند ، و در ملاحظهء جمال ازلى واله و حيرانند و واسطهء فيوضات و خيرات غير متناهيه‌اند ، و بعضى را قرب حسى و اتصال تدريجى به طرف ادنى ، كه در حقيقت اسفل سافلين و مسكن اصحاب سجين است محقق است ، لهذا مخلوط بظلمات حسيه و مغشوش بنقايص جسمانيه‌اند ، و بعضى بين بينند و برزخيت و مثاليت دارند ، و تفاوت در ميانهء درجات هريك از اين مراتب « لا تعد و لا تحصى » است بل لا يعلمه الا اللّه المبدع اياها و المخترع لها  « وَ إِنْ تَعُدُّوا نِعْمَتَ \r\n\r\n\r\n","description":"","footnote":"\r\n( 1 ) - س 17 ، ى 86 .\r\n","page_name":" 160 ","page_number":200},
  {"content":"\r\n\r\n اللَّهِ  « 1 »  لا تُحْصُوها »  و تعبير از اين تفاوت و درجات بنزول و صعود است و به طول و عروج است و تفاوت ديگر در ميانهء مراتب وجودات امكانى متحقق است و آن تفاوت بحسب عرض انحاء وجودات امكانى است و مراد از عرض آنست كه در مرتبهء واحده موجودات متكثره متحقق شوند و علاقهء ذاتيه و ملازمهء عقليه در ميان آنها از آن جهت كه در مرتبهء واحده واقعند متحقق نگردد ، و كثرت و عدت اين نحو از تفاوت در مراتب عقليه و نفسيه و طبيعيه و جسميه به حدى است كه نمىداند آن را جز خداوند احد و قيوم بىمثل و مانند  « لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا  « 2 »  بِمِثْلِهِ مَدَداً »  بعد از تحقيق اين مقام به اين بسط از كلام و تنقيح اين مقصد اعلى و مطلب اسنى ، به اين نحو از بيان و برهان كه از خواص اين وجيزه و از مواهب الهيه است مىگويم : معنى وجوب وجود كه عبارت از ضرورت وجود و تأكد حصول است از حاق ذات واجب الوجود بالذات منتزع است با قطع‌نظر از جميع حيثيات و جهات و اعتبارات تقييديه و تعليليه و نسبت او بذات واجب الوجود به چندين مرتبه بلكه بمراتب غير متناهيه اتم و اقوى و اشد و اعلاست از نسبت ذاتيات به صاحب ذاتيات زيرا كه ضرورت در اول ضرورت مطلقه ذاتيهء ازليه است و در دوم ضرورت مطلقهء ذاتيه است - ببين تفاوت ره از كجاست تا بكجا - ما للتراب و رب الارباب - « چه نسبت خاك را با عالم پاك » و ببراهين قاطعه و دلائل ساطعه روشن گرديد كه مصداق و منتزع عنه اين مفهوم حقيقت صرفه و فعليت محضه از حقايق عينيهء وجود است پس هرگاه از براى آن ، دو مصداق خارجى و دو محكى عنه نفس الأمرى و دو منتزع منه واقعى متحقق و ثابت باشد ، لا محالة در اصل حقيقت واجب الوجودى و در سنخ فعليت وجوب وجودى بحسب اصل ذات ، اتحاد و اشتراك بهمرسانند ، چنان كه در صدق معنى وجود بر حقايق وجوديه و در صدق ذاتيات به صاحب ذاتيات ، محقق و مبين گرديد ، و نيز محقق گرديد كه تحقق جهت اشتراك در مرتبهء ذات مستلزم تحقق جهت امتياز است در مرتبهء ذات ، پس بر تقدير مذكور تركيب در ذات واجب الوجود ثابت مىشود و مدعى حصول مىپيوندد .\r\n\r\n\r\n","description":"","footnote":"\r\n( 1 ) - س 14 ، ى 37 .\r\n( 2 ) - س 18 ، ى 109 .\r\n","page_name":" 161 ","page_number":201},
  {"content":"\r\n\r\nبرهان مذكور تام و شبهه زايل و ظلمت مرتفع و شمس حقيقت وحدانيت و فردانيت از افق وجوب وجود ازلى طالغ مىگردد - اطفء السراج فقد طلع الصباح - .\r\n\r\nلمعة \" اشراقية\r\nدر مباحث سابقه مبرهن گرديد كه حقيقت واجب الوجود « جل اسمه » وجود صرف و صرف وجود است ، و تحصل محض و محض تحصل است و فعليت بحت و بحت فعليت است ، صرف شىء از آن جهت كه صرف شىء است ، و وجود محض از آن جهت كه وجود محض است ، متعدد نمىتواند شد . اينست معنى كلام شيخ اشراقيين شهاب الدين السهروردى « قدس سره » در كتاب تلويحات « صرف الوجود الذى لا اتم منه ، كلما فرضته ثانيا فاذا نظرت اليه فهو هو اذ لا ميز فى صرف الشىء » يعنى صرف وجود كه اتم از آن ، متحقق نباشد ، هرچيزىكه فرض مىكنى آن را ، ثانى ، يعنى دوم ، از براى آن ، پس در وقتى كه نظر مىكنى بسوى آن چيز ، پس آن چيز آن وجود صرف است ، يعنى آنچه كه ثانى فرض كرده‌ئى ، مىبينى كه عين اول است ، زيرا كه تميز و افتراق نيست در صرف شىء ، و اين معنى با اينكه در نزد عقول سليمه و اذهان مستقيمه غايت انكشاف دارد ، در كلمات سابقه نيز محقق و مبرهن گرديد . ملخص اين جواب آن است كه امتياز به تمام حقيقت ، و افتراق به تمام ذات ، مستلزم محدوديت است ، و محدوديت منافى صرفيت ، و مصادم وجوب وجود است . پس وجوب وجود بالذات برهان است بر وحدت ذات واجب الوجود بالذات ، جل اسمه ،  « شَهِدَ اللَّهُ  « 1 »  أَنَّهُ لا إِلهَ إِلَّا هُوَ »  بعد از تدبر تام در لمعات سابقه و تأمل بالغ در مباحث سالفه جوابهاى ديگر نيز از اين شبهه مىتوان گفت ولى چون ايجاز مطلوب است و همين‌قدر از براى ارباب بصيرت كافى است به اين سه جواب اقتصار نمودم  « وَ مَنْ لَمْ يَجْعَلِ اللَّهُ  « 2 »  لَهُ نُوراً فَما لَهُ مِنْ نُورٍ » . \r\nبرهان چهارم بر اين مدعا آنست كه در لمعات اثبات واجب الوجود بالذات محقق گرديد كه علت احتياج ممكن بالذات به علت فياضه امكان است ، و ظاهر است كه مجرد\r\n\r\n\r\n","description":"","footnote":"\r\n( 1 ) - س 3 ، ى 16 .\r\n( 2 ) - س 24 ، ى 40 .\r\n","page_name":" 162 ","page_number":202},
  {"content":"\r\n\r\nامكان اقتضا نمىكند خصوصيت علتى از علل خاصه را ، بلكه مقتضى علتى از علل فياضه است ، چنان كه مقتضاى برهان همين دعوى است ، ، و در لمعات اين مقصد اعلى محقق و مبرهن گرديد كه واجب الوجود بالذات ، واجب الوجود من جميع الجهات و الحيثيات است ، و در افاضهء فيوضات ، و افادهء خيرات ، تام و نسبت قيوميت مطلقه و فياضيت عامهء او بهمهء اشياء مساوى است .\r\nبعد از تمهيد اين دو مقدمه مىگويم : هرگاه واجب الوجود بالذات متعدد باشد و از براى او مصداقات كثيره متحقق شود لازم مىآيد توارد علل مستقله بر معلول واحد شخصى ، استحالهء لازم در لمعه پنجم مبرهن و محقق گرديد ، پس ملزوم نيز محال خواهد بود . بيان ملازمه آنست كه : نسبت معلول بهردو واجب الوجود در حد استوا ، و مرتبهء سوائيت است ، چنان كه مقتضاى مقدمهء اولى است ، و نسبت هريك از آن حقايق واجبيه به آن معلول نيز على السواست ، و الا لازم مىآيد كه واجب الوجود بالذات ، واجب الوجود من جميع الجهات نباشد ، و محاليت آن امر ، در لمعهء دوم مبرهن گرديد ، و اين برهان به اين تقرير و تحرير از الهامات الهيه و از خواص اين رساله است ، و بسيار دقيق المسلك است ، و دامن جلالش از لوث شبههء معروفهء بشبههء ابن كمونه بالكليه منزه است و از جوابهاى مذكور بغايت مستغنى و بىنياز است . متدبر باش ، و اللّه الهادى و هو الولى المرشد .\r\nبرهان پنجم برهانى است كه صدر الهيين و قدوهء محققين در كتاب مبدأ و معاد ايراد نموده‌اند تقريرش آنست كه : هرگاه واجب الوجود بالذات متعدد باشد لازم مىآيد كه جايز باشد اينكه اثر يكى از آن دو واجب الوجود بعينه اثر ديگرى باشد ، زيرا كه آن دو واجب الوجود بالذات در وجوب وجود اتفاق دارند و عين ذات هريك از آن دو واجب الوجود است ، پس هرگاه معلول مستند باشد بيكى از آن دو واجب الوجود بالذات ، ترجح بلا مرجح لازم مىآيد ، و هرگاه بهردو مستند باشد ، لازم مىآيد توارد دو علت مستقله بر معلول واحد شخصى ، و هردو لازم ، محالند ، پس ملزوم كه عبارت از تعدد واجب الوجود بالذات است نيز محال خواهد بود . مخفى نماناد كه شبههء ابن كمونه بر ظاهر اين برهان نيز وارد است زيرا كه بابن كمونه مىرسد كه بگويد : چه مىشود كه آن دو واجب الوجود هريك به تمام حقيقت خود از ديگرى ممتاز باشد ، و معنى وجوب\r\n\r\n","description":"","footnote":"","page_name":" 163 ","page_number":203},
  {"content":"\r\n\r\nوجود نسبت بهردو عرضى باشد ، و از حاق ذات هريك منتزع شود . در اين صورت ترجح بلا مرجح لازم نمىآيد ، زيرا كه ممكن است كه استناد معلول بيكى از آنها باعتبار خصوصيت و امتياز ذات آن باشد ، و ليكن بعد از تحقيق معنى عينيت وجوب وجود در واجب الوجود بالذات ، و اينكه حقيقت او حقيقت وجود صرف است ، سؤال مندفع و برهان تام است ، و بناى برهان بر اينست چنان كه آن محقق الهى به اين معنى تصريح نموده است و باستيفاى تمام محقق ساخته است .\r\nبرهان ششم برهانى است كه رئيس محققّين در الهيّات شفا و اشارات اشاره نموده‌اند و ليكن تتميم اين برهان موقوف است ببيان مقدماتى كه اكثر آنها در اين رساله گذشته است و از براى توضيح و تنقيح اعاده مينمايم .\r\nمقدمهء اولى آنست كه شيئى از اشياء تا متعين و متشخص نشود موجود نمىتواند شد زيرا كه تشخّص عين وجود است چنان كه مقتضاى تحقيق و مذهب محققّين است ، و اين معنى در لمعات اصالت وجود محقّق و مبرهن گرديد ، و حال آنكه مطلق مساوقت و ملازمت در ميانهء تشخّص و وجود كه متفّق عليه آراى كل است در اين مدعى كافى است ، و وجه اتفاق آنست كه از جملهء بديهيّات و بيّنات است كه مبهم از آن جهت كه مبهم است موجود نمىتواند شد . پس واجب الوجود بايد متشخّص و متعيّن باشد ، بلكه بايد متشخّص بالذات و متعيّن بالذات باشد .\r\nمقدمهء دوم آنست كه در لمعات اين مسأله محقق گرديد كه بايد علت بالذات حيثيت ذاتش عين حيثيّت عليّت و اقتضا باشد .\r\nمقدمهء سوم آنست كه مقتضاى بالذات از مقتضى بالذات ، تخلّف نمىتواند نمود و اين معنى در لمعات علّت و معلول مبرهن گرديد .\r\nمقدمهء چهارم آنست كه وجوب وجود عين حقيقت وجوديّهء متأكده ، و نفس هويت عينيّهء صرفهء بسيطهء از حقايق خارجيهء وجود است ، و اين معنى مرة بعد اخرى و كرة بعد اولى در اين رساله محقق و مبرهن گرديد . بعد از تمهيد اين مقدمات و تذكّر بعضى از تحقيقات در لمعاتى كه در ذيل برهان سوم سمت ذكر يافت ، ميگويم كه هذيّت و شخصيت مصداق و هويت واجب الوجود بالذات يا به جهت اين است كه واجب الوجود است . و بعبارت ديگر حقيقت و حيثيّت وجوب وجود از آن جهت كه\r\n\r\n","description":"","footnote":"","page_name":" 164 ","page_number":204},
  {"content":"\r\n\r\nحقيقت و حيثيّت وجوب وجود است ، مقتضى شخصيت و هذيّت و هويّت و خصوصيت واجب الوجود بالذات است ، به اين معنى كه خصوصيت و شخصيت مقتضاى غير حيثيّت وجوب وجود نباشد ، خواه حقيقت وجود عين حيثيّت شخصيّت و هذيت باشد ، و خواه مقتضى آن خصوصيت و هذيت باشد ، و يا مقتضى مشخصيت و خصوصيت هويّت واجب الوجود بالذات غير حقيقت و حيثيت وجوب وجود است .\r\nدر صورت اول محال است اينكه حقيقت وجوب وجود از براى غير اين شخص و در غير اين هذيّت متحقق باشد - و الا لازم مىآيد تخلّف مقتضاى بالذات از مقتضى بالذات ، و يا لازم مىآيد كه حيثيت واحده من جميع الجهات كه عبارت از حقيقت وجوب وجود است ، حيثيت اقتضاى دو خصوصيت متباينه و دو هذيّت متنافره باشد ، و اين معنى محال است . زيرا كه بالضروره اقتضاى اين خصوصيت ، غير اقتضاى آن خصوصيت است . و بمقتضاى مقدمهء دوم حيثيت ذات مقتضى بالذات عين حيثيت اقتضاى مقتضاى بالذات است ، به اين معنى كه اقتضا و عليّت زايد بر ذات علت بالذات و مقتضى بالذات نيست ، بلكه موجود بودن آن ، بعينه مقتضى و علت بودن آنست ، پس جهت موجوديّت بعينها جهت عليّت است ، پس تعدد مقتضا - مستلزم تعدد اقتضا است ، و تعدد اقتضا مستلزم تعدد مقتضى بالذات و علت بالذات است ، و اين معنى خلاف فرض است تدبّر كن كه بسيار دقيق است .\r\n\r\nتنبيه \" الهى \" [ بيان آنكه دو معلول بالذات ، از بسيط حقيقى در مرتبهء واحد ، صادر نميتواند شد 
  ]\r\nاز اين بيان ظاهر و منكشف ميگردد كه دو معلول بالذات از بسيط من جميع الجهات به آن معنى كه سابقا مذكور گرديد ، در مرتبهء واحده ، از حيثيت واحده ، صادر نميتواند شد . اخذ كن اين بيان و برهان را در تحقيق اين قانون الهى كه بسيار لطيف است ، و بعد از تفطّن به اين دقيقه از لمعات سابقه و از تقرير اين برهان بامور عامه اسفار اربعه رجوع كردم ديدم كه اين نحو از بيان در آن كتاب مستطاب مذكور است و اينهم از بركت كتب و مصنّفات آن حكيم الهى و عالم ربّانى است و اين فقير و امثال او بلكه افاضل محققين و اعاظم مدقّقين همه خوشه‌چين خرمن تحقيقات كافيه و تدقيقات شافيّه\r\n\r\n","description":"","footnote":"","page_name":" 165 ","page_number":205},
  {"content":"\r\n\r\nآن حكيم بىنظير و آن محقق بىعديلند . شبهات و اشتباهات امام مشككين امام فخر رازى و غير او ، در اين قانون الهى مبنى بر عدم تفطن بر معنى واحد من جميع الجهات و بسيط من جميع الحيثيّات و الاعتبارات است ، و مبتنى بر عدم تحقيق معنى علت بالذات و معلول بالذات است . با اينكه رئيس محققين در كتاب اشارات و محقق طوسى در شرح اشارات ، ادعاى بداهت اين دعوى را نموده‌اند ، مقتضاى تدبّر و انصاف آنست كه بعد از تحقيق معنى بسيط من جميع الجهات و معنى علت بالذات ، و معلول بالذات و تصور آنها كما ينبغى و على ما ينبغى ، اصل حكم از بيّنات و بديهيّات است چنان كه آن دو حكيم الهى فرموده‌اند :\r\n اذا قالت حذام - فصدّقوها * فان القول ما قالت حذام \r\nعجب است از جماعتى از فضلا كه اين معنى را منافى قدرت تامّه واجب الوجود بالذات ميدانند و نميدانند كه اين خود فى نفسه ممتنع بالذات و موجب تركيب در ذات علت اولى است و ممتنع بالذات متعلق قدرت و ايجاد نميتواند شد ، و الا اجتماع نقيضين حاصل آيد و خلاف فرض ثابت مىشود چنان كه در تحقيق احوال مواد ثلاث محقق گرديد ، و در صورت دوم ، و آن از اين قرار است كه ، غير حقيقت وجوب وجود را مدخليّت در خصوصيت و شخصيت و هذيّت مصداق و هويّت واجب الوجود متحقق باشد لازم مىآيد كه واجب الوجود بالذات در تعيّن و تشخّص خود و در هذيّت و شخصيت خويش به غير محتاج باشد ، و احتياج در تعيّن و تشخص ملازم احتياج در وجود بلكه عين احتياج در وجود است ، و احتياج در وجود منافى وجوب وجود و مصادم تأكّد حصول است\r\nتقرير اين برهان به اين نحو از تقرير و بيان و ابطال جميع شقوق محتمله از شبههء مذكوره سالم است ، تدبّر كن . بلى بنا بر اعتباريّت وجود و اصالت ماهيت ورود شبهه ظاهر و بعضى از اجوبه سابقه مندفع است تدبّر كن .\r\nبرهان هفتم كه از ملهمات اين فقير است بيانش آنست كه هرگاه واجب الوجود بالذات متعدد باشد لازم مىآيد كه تشخّص و تعيّن واجب الوجود بالذات عين ذات واجب الوجود بالذات نباشند ، بطلان لازم در مسألهء اثبات عينيّت تشخّص و تعيّن در\r\n\r\n","description":"","footnote":"","page_name":" 166 ","page_number":206},
  {"content":"\r\n\r\nواجب الوجود بالذات محقق گرديد . بيان ملازمه آنست كه مكرر محقق و مبرهن گرديد كه حقيقت وجوب وجود حقيقت حقه‌ئى از حقايق عينيه وجود است و بر تقدير تعدد واجب الوجود بالذات تعيّن هريك از آن حقايق واجبيّه هرگاه عين اين حقيقت عينيه است ارتفاع اثنينيّت حاصل آيد و خلاف فرض ثابت مىشود ، و با وجود اين ، مدعى حصول مىپيوندد ، و هرگاه تعيّن هريك از آن حقايق واجبيه زايد بر حقيقت وجوب وجود باشد ملازمه ثابت مىشود . تدبّر كن در لمعات سابقه و تحقيقات سالفه تا ملازمه بمرتبهء ظهور آيد و غايت انكشاف بهمرساند و برهان مجال تأمل و مقام توقف نباشد الحمد للّه و المنّه .\r\n\r\n[ تقرير برهان شيخ در الهيّات شفا 
  ]\r\nبرهان هشتم برهانى است كه رئيس محققين در الهيات شفا و صدر محققين در مبدأ و معاد و الهيات اسفار اربعه اقامه نموده‌اند ، تقرير آن بعد از تذكر لمعات سابقه و تحقيقات سالفه آنست كه هرگاه واجب الوجود بالذات متعدد باشد ، يا در تمام حقيقت متحد ميباشند و يا مختلف الحقيقه ميباشند ، در صورت اول بالضروره اختلاف و تمايز باعتبار عوارض لا حقه مىباشد ، و الا خلاف فرض ثابت مىشود ، و آن عوارض بايد موجود باشند ، زيرا كه اعدام بماهى اعدام و معدومات از آن جهت كه معدوماتند متمايز نميباشند « و لا تمايز بين الاعدام بما هى اعدام ، و الاعدام تعرف بملكاتها » از امثال مشهوره و قضاياى متعارفه است . بلكه يهلو بر قضاياى اوليه مىزند چگونه موجب تكثّر حقيقت واحده و منشأ تمايز حقايق خارجيّه مىتوانند شد ، و آن عوارض موجوده لا محالة ممكن الوجود ميباشند ، زيرا كه در ميانهء عارض و معروض علاقهء عليّت و معلوليّت ثابت است ، و در ميانه حقايق واجبيه علاقهء عليّت متحقق بلكه متصور نميتواند شد چنان كه سابقا محقق گرديد ، و هرممكن الوجود به علت محتاج است ، زيرا كه امكان علت احتياج است و آن علت يا حقيقت واجب الوجود است كه بحسب فرض تمام حقيقت حقايق واجبيّه است و يا غير آن حقيقت است ، در صورت اول امتياز متحقق نميگردد ، زيرا كه لوازم حقيقت واحده اختلاف نمىپذيرند ، و مناط امتياز و تكثّر نميباشند ، پس ارتفاع اثنينيّت حاصل آيد تمايز متحقق نميشود ، علاوه بر اين\r\n\r\n","description":"","footnote":"","page_name":" 167 ","page_number":207},
  {"content":"\r\n\r\nلازم مىآيد كه از واحد من جميع الجهات در مرتبهء واحده از جهت واحده ، كثير صادر شود ، و استحاله و محاليّت آن در مباحث سابقه محقق و منكشف گرديد . علاوه بر اينها لازم مىآيد كه واجب الوجود در حد ذات خود متعيّن نباشد ، و در تعيّن خود به غير محتاج باشد ، زيرا كه مفروض اين است كه عوارض مذكوره غير حقيقت واجب الوجودند ، و نظير اين در اثبات عينيّت وجود در واجب الوجود بالذات گذشت ، و احتياج در تعيّن مستلزم احتياج در وجود است . علاوه بر اينها علت تعيّن بايد متقدم باشد بر تعيّن - بتعيّن خود چنان كه علت وجود بايد متقدم باشد بر وجود بوجود خود ، و اين معنى مستلزم تقدم شىء بر نفس است . و در صورت دوم لازم مىآيد كه واجب الوجود بالذات در تعيّن خود به غير خود محتاج باشد ، و الا خلاف فرض ثابت مىشود و محاليّت لازم مكرر مذكور گرديد . و هرگاه در تمام حقيقت مختلف باشند جهت اختلاف و تمايز از آن حقايق واجبيه خارج نميباشند ، و الا بشقّ اول برمىگردد پس آن دو جهت اختلاف يا شرطند در تحقق حقيقت واجب الوجود يا شرط نيستند ، در صورت اول وجوب وجود كه جهت اشتراك است بدون آن دو امر متحقق نميتوانند شد ، پس اثنينيّت متحقق نميشود ، علاوه بر اين لازم مىآيد كه وجوب وجود معلول باشد و بطلان آن در بيان براهين سابقه محقق گرديد ، و در صورت دوم وجوب متحقق مىشود بدون آن دو امر ، پس آن دو امر از جملهء عوارض خواهند بود ؛ زيرا كه حقيقت وجوب وجود وجود متأكّد و حقيقتى از حقايق عينيّه است ، پس اين شقّ نيز بشقّ اول برمىگردد ، و ميگويم :\r\nكه علت آن عوارض يا وجوب وجود است و يا غير آن تا آخر آنچه كه در شقّ اول مذكور گرديد . و تقرير اين برهان به اين نحو از بيان موافق الهيّات شفاء است و ليكن بعضى از مقدمات و بعضى از مفاسد مذكوره در آنجا مذكور نيست ، و از براى تتميم و تنقيح بيان نمودم و آن محقق در مواضع متفرقه از آن كتاب و غير آن كتاب بيان نموده‌اند تتبّع كن .\r\n\r\n[ تقرير برهان هشتم مطابق كتاب مبدأ و معاد ملاصدرا 
  ]\r\nتقرير اين برهان موافق كتاب مبدأ و معاد به اين نحو از بيان است كه هرگاه واجب\r\n\r\n","description":"","footnote":"","page_name":" 168 ","page_number":208},
  {"content":"\r\n\r\nالوجود متعدد باشد يا متحد الحقيقه ميباشند و يا مختلف الحقيقة ، در صورت اول - علت اختلاف و امتياز لا محالة غير وجود متأكد و غير حقيقت آنها مىباشد ، پس لازم مىآيد امكان هردو يا امكان يكى از آنها ، و اين معنى خلاف فرض است ، و در صورت دوم لازم مىآيد كه وجوب وجود عارض باشد آنها را ، و حال آنكه محقق گرديد كه از براى واجب الوجود حقيقتى نيست سواى وجود متأكّد كه وجوب وجود است . و در الهيّات اسفار نزديك به اين تقرير تحرير نموده‌اند . و بسوى اين برهان اشاره فرموده‌اند معلم ثانى ابو نصر فارابى در كتاب فصوص الحكم بكلام خود « وجوب الوجود لا ينقسم بالحمل على كثيرين مختلفين بالعدد ، و الا كان معلولا » يعنى : وجوب وجود منقسم و متكثّر نميشود ، و الا - لازم مىآيد كه معلول باشد . تدبّر كن و تقريرات مذكوره متقارب المأخذند ، لهذا يك برهان قرار دادم اگرچه ممكن است كه تقرير شفا برهانى و تقرير مبدأ و معاد و الهيات اسفار اربعه ، برهانى ديگر باشد متدبر و متأمل باش و بدان كه دامن تقريرات ثلاث بعد از تذكر مقدمات سابقه و لمعات مذكوره و امعان نظر در تقريرات مزبوره از لوث شبههء ابن كمونه منزه و مبرّاست « الحمد للّه ولىّ التوفيق و الافضال » .\r\nبرهان نهم و دهم و يازدهم ، براهينى است كه مخزن علوم الهيه و معدن معارف ربوبيّه ، جامع علوم اولين و آخرين حجة اللّه فى السماوات و الارضين ابو عبد اللّه جعفر بن محمد الصادق « صلوات اللّه و سلامه عليه و على آبائه و ابنائه الطاهرين » بر زنديقى از زنادقه در اثبات اين مقصد اعلى و مطلب اسنى اقامه فرموده‌اند ، چنان كه ثقة الاسلام محمد بن يعقوب كلينى « رضوان اللّه عليه » در اصول كافى از « هشام بن حكم » روايت نموده است ، چون حديث شريف بفهم قاصر اين فقير بر سه برهان تام عقلى مشتمل است و بعضى از محققين را اعتقاد آنست كه بر يك برهان عقلى و يك حجت اقناعى عامى ، مشتمل است ، و بعضى ديگر توجيهات و محامل غريبه از براى بعضى از فقرات حديث مذكور ذكر نموده‌اند لازم دانستم كه عبارات آن حديث شريف را نقل نمايم و ترجمه كنم تا حقيقت حال منكشف گردد . و آن حديث اين است : على بن ابراهيم عن ابيه عن عباس بن عمرو الفقيمى عن هشام بن الحكم فى حديث الزنديق الذى اتى ابا عبد اللّه\r\n\r\n","description":"","footnote":"","page_name":" 169 ","page_number":209},
  {"content":"\r\n\r\n« عليه السّلام » و كان من قول ابى عبد اللّه « عليه السّلام » لا يخلوقو لك انهما اثنان من ان يكونا قديمين و قوييّن ، او يكونا ضعيفين ، او يكون احدهما قويّا و الآخر ضعيفا - فان كانا قويين فلم لا يدفع كل واحد منهما صاحبه و ينفرد بالتدبير ؟ و ان زعمت . انّ احدهما قوىّ و الآخر ضعيف ، ثبت انّه واحد ، كما نقول للعجز الظاهر فى الثانى ، فان قلت : انهما اثنان ، لم يخل من ان يكونا متّفقين من كل ، او مفترقين من كل جهة ، فلمّا رأينا الخلق منتظما و الفلك جاريا و التدبير واحدا و الليل و النهار و الشمس و القمر دلّ صحّة الامر و التدبير و ايتلاف الأمر على ان المدبّر واحد . ثم يلزمك ان ادعيت اثنين فرجة ما بينهما حتى يكونا اثنين ، فصارت الفرجة ثالثا بينهما قديما معهما ، فان ادعيت ثلاثة ، يلزمك ما قلت فى الاثنين حتى يكون بينهم فرجة ، فيكون خمسة ، ثم يتناهى فى العدد الى لا نهاية له فى الكثرة . . . » .\r\nيعنى روايت كرده است على پسر ابراهيم از پدرش از عباس پسر عمرو فقيمى از هشّام پسر حكم در حديث زنديقى كه آمد به خدمت ابى عبد اللّه « عليه السّلام » و بود از قول ابى عبد اللّه « عليه السّلام » كه خالى نيست سخن تو كه قديم يعنى واجب الوجود دو شخص است از اينكه بوده باشند آن دو قديم هردو قوى يا بوده باشند هردو ضعيف و يا يكى قوى باشد و ديگرى ضعيف ؟ پس هرگاه هردو قوى باشند پس چرا دفع نميكنند هريك از آن دو قديم صاحب خود را تا منفرد باشد بتدبير ، و هرگاه بگوئى كه يكى از آنها قوى است و ديگرى ضعيف ثابت مىشود كه قديم يكى است چنان كه ما ميگوئيم زيرا كه ضعيف قديم ذاتى نميتواند شد ، پس هرگاه بگوئى كه آن قديمها دو شخصند ، خالى نيست از اينكه متّفق باشند از هرجهت يا مفترق باشند از هرجهت ، پس چونكه ديديم خلق و آفرينش را منتظم و آسمان را متحرك و تدبير عالم را واحد و شب و روز و آفتاب و ماه را منتظم دلالت كرد صحت تدبير و انتظام امر عالم و تدبير او و تناسب اجزاى او بر اينكه مدبّر و صانع عالم يكى است و او را شريك نيست ، بعد از آن لازم است ترا هرگاه بگوئى كه مدبّر و صانع عالم دو تا است اينكه بگوئى جهت امتياز در ميانهء آنها ثابت است تا بوده باشند دو تا ، پس ميگردد آن جهت امتياز در\r\n\r\n","description":"","footnote":"","page_name":" 170 ","page_number":210},
  {"content":"\r\n\r\nميانهء آنها قديم با آنها پس لازم است ترا كه قائل شوى بسه قديم ، پس هرگاه بسه قديم قائل شوى لازم است ترا آنچيزىكه گفتم در دو قديم پس لا محالة مىباشد در ميانهء ايشان جهت امتيازى ، پس پنج قديم ثابت مىشود بعد از آن ميرسند در عدد بچيزىكه نهايت نيست از براى او در كثرت و بسيارى و در بعضى نسخ بجاى مفترقين من كل جهة مفترقين من جهة واقع است بانداختن لفظ كل يعنى يا متمايز ميباشند به جهتى از جهات . بعد از ترجمهء حديث شريف ميگويم كه شرح آن و بيان اينكه مشتمل است بر سه برهان تامّ عقلى موقوف است بر تمهيد مقدماتى ، اولى آن است كه قدم و حدوث بر دو معنى گفته ميشوند ، يكى قدم و حدوث اضافى است و ديگرى قدم و حدوث حقيقى ، قدم اضافى عبارت است از بودن زمان وجود شىء بيشتر از زمان وجود شىء ديگر چنان كه در محاورات گفته مىشود اين شهر قديم است و اين بنا قديم است .\r\nو حدوث اضافى عبارت است از بودن وجود شىء كمتر نسبت به زمان وجود شىء ديگر چنان كه ميگويند اين بنا حادث است يعنى نوساخت است .\r\nاما قدم حقيقى ، پس بر دو معنى گفته مىشود ، يكى ذاتى و ديگرى زمانى :\r\nذاتى آنست كه وجود آن مسبوق به غير نباشد و بعبارت ديگر قديم ذاتى آنست كه نظر به مجرد ذات خود با قطع‌نظر از جميع جهات و حيثيّات خارجه از حاقّ ذات مصداق و محكوم عليه موجوديّت و محكّى عنه و منتزع منه وجود باشد ، و اين معنى مساوق وجوب وجود و تأكّد وجود است ، پس هرقديم ذاتى واجب الوجود لذاته و هر واجب الوجود لذاته قديم ذاتى است .\r\nو قديم زمانى آن است كه مسبوق نباشد وجود آن بعدم واقعى ، خواه بعدم ذاتى كه عبارت از امكان ذاتى است مسبوق باشد يا نه . و بعبارت ديگر خواه مسبوق به علت فيّاضهء وجود باشد يا نه ، و خواه متعلق الوجود بماده باشد مثل جسم و جسمانيّات ، و خواه نباشد ، مثل واجب الوجود و عقول قدسيّه . و قديم زمانى به اين معنى بر قديم ذاتى نيز صادق مىآيد ، پس در ميانهء آنها عموم و خصوص مطلق متحقّق مىباشد ، و ليكن كلام در اين است كه در ممكنات مصداق از براى قديم زمانى متحقق است يا نه ؟ متكلّمين انكار كرده‌اند ، و جماعتى از حكما ، عقول و افلاك و زمان را به اين\r\n\r\n","description":"","footnote":"","page_name":" 171 ","page_number":211},
  {"content":"\r\n\r\nمعنى قديم زمانى ميدانند\r\nو محقق قوانين الهيّين صدر متألهين در امور عامه اسفار اربعه ، و در شرح هدايه گفته است كه قديم زمانى آنست كه از براى زمان وجودش اول و ابتداء متحقق نباشد ، يعنى وجودش متعلق به زمان باشد ، و ابتدا از براى او نباشد ، قديم زمانى به اين معنى بر واجب الوجود و عقول قدسيّه صادق نمىآيد زيرا كه آنها متعلق الوجود به زمان و زمانيّات نيستند بلكه نسبت آنها به زمان و زمانيات و به مكان و مكانيّات مساويست « ليس عند ربّك صباح و لا مساء » بلكه زمان نيز به اين معنى قديم زمانى نمىتواند شد زيرا كه زمان را زمان نميباشد ، و الا دور يا تسلسل لازم مىآيد ، بلكه افلاك نيز به اين معنى قديم زمانى نميتوانند شد زيرا كه در جاى خود محقق است كه زمان مقدار حركت فلك اقصىأ است پس فلك بلكه حركت فلك نيز متعلق الوجود به زمان نميتوانند شد ، و الا دور يا تسلسل لازم مىآيد .\r\n\r\nتنبيه \" [ بيان آنكه قديم زمانى به معناى دوم مصداق ندارد 
  ]\r\nمخفى نماناد كه از براى قديم زمانى به اين معنى مصداقى در واقع و نفس الامر متحقق نيست ، زيرا كه حكم ساير بسايط ، حكم جرم اقصى است ، و از براى مركّبات به دو زمانى ثابت است ، بلى بنا بر ثبوت حركت جوهرى در اجسام و جسمانيّات بسايط فلكيه و عنصريّه نيز باعتبارى زمانى الوجود ميباشند ، ولى به اين اعتبار ، به دو زمانى نيز از براى آنها ثابت است ، تحقيق اين مسأله بسط تمامى از كلام ميخواهد و در اين وجيزه نمىگنجد ، پس محقّق شد كه قديم زمانى به اين معنى مصداق واقعى ندارد بنابراين قدم واقعى منحصر بقدم ذاتى مىباشد و قدم ذاتى منحصر است بذات اقدس واجب الوجود جلّ اسمه .\r\n\r\n[ بيان اقسام حدوث از زمانى و ذاتى 
  ]\r\nو حدوث حقيقى نيز بر دو معنى گفته مىشود ، يكى حدوث ذاتى و ديگرى حدوث\r\n\r\n","description":"","footnote":"","page_name":" 172 ","page_number":212},
  {"content":"\r\n\r\nزمانى ، حادث ذاتى آنست كه مسبوق باشد وجود آن بغيرى كه علت آن باشد . بعبارت ديگر حادث ذاتى آنست كه مسبوق باشد وجود بعدم ذاتى كه عبارت از امكان ذاتى است ، خواه بعدم واقعى نيز مسبوق باشد يا نه ؟ و خواه زمانى الوجود باشد يا مرتفع الوجود باشد از زمان و زمانيّات ؟\r\nو حادث زمانى آنست كه مسبوق باشد وجود آن بعدمى كه آن عدم در زمان باشد ، به اين معنى كه عدم آن ، در زمانى متحقق باشد و در آن زمان وجودش متحقق نباشد ، و در زمان بعد متحقق شود ، و عقول قدسيه بلكه افلاك و زمان به اين معنى حادث زمانى نيستند زيرا كه عقول مقدمند در وجود بر افلاك و افلاك بر حركات و حركات بر زمان چنان كه محقق و مبرهن است ، خلاصه آنكه پيش از زمان زمان نيست كه عدم زمان و عدم سوابق بر زمان در آن زمان متحقق باشند ، و وجود آنها متحقق نباشد ، مگر بنا بر قول بر زمان موهوم كه از مخترعات اوهام جماعتى از متكلّمين و از اكاذيب باطله و توهّمات عاطله ايشان است ، لهذا سيّد اعاظم و افاخم امير محمد باقر الداماد « قدس اللّه روحه الشريف » عالم را حادث بحدوث دهرى ميداند .\r\n\r\n[ بيان معناى حدوث دهرى بنا بر مذهب ثالث المعلمين مير داماد 
  ]\r\nحدوث دهرى عبارت است از اينكه وجود شىء مسبوق باشد بعدم مطلق واقعى كه متقدّر بتقدّرات زمانى و متجدّد بتجدّدات امتدادى نباشد ، به اين معنى كه عدم عالم در حاقّ واقع و مطلق نفس الأمر مقدم باشد بر وجود عالم در متن واقع و مطلق نفس الأمر ، و اين نحو از تقدّم را تقدم دهرى ميگويند ، و محقق لاهيجى « عليه الرحمة » در كتاب شوارق تعريف كرده است حدوث زمانى را باينكه آن عبارت است از بودن وجود شىء مسبوق بعدم آن ، بحيثيتى كه سابق و مسبوق باهم جمع نشوند خواه مسبوقيّت و سابقيّت به زمان باشد يا نه ؟ يعنى عدم سابق در زمان واقع باشد يا نه ، و گفته است كه اين نحو از حدوث را حدوث زمانى گفتن مجرّد اصطلاح است به اين است كه زمان معتبر است در معنى حدوث زمانى .\r\nمخفى نماناد كه ظاهر از حدوث زمانى از كلمات حكما و متكلّمين معنى اول است\r\n\r\n","description":"","footnote":"","page_name":" 173 ","page_number":213},
  {"content":"\r\n\r\nچنان كه ظاهر از قدم زمانى معنى دوم است و الا چه ضرورت داعى است كه جماعتى از متكلّمين در اثبات حدوث زمانى به زمان موهوم قائل شوند و سيّد داماد بحدوث دهرى معتقد باشد بلكه اين معنى در حقيقت معنى حدوث دهريست چنان كه بر متأمل مخفى نيست .\r\nبعد از تمهيد اين مقدمه بدانكه مراد از قديم در اين حديث شريف قديم ذاتى است كه مساوق واجب الوجود بالذات است ، و مقابل قديم به اين معنى حادث ذاتى است ، بلكه از تتبّع اخبار ظاهر مىشود كه هرجا كه قدم و حدوث گفته مىشود مراد قدم ذاتى و حدوث ذاتى است .\r\nمقدمهء دوم آنست كه در لمعات گذشته ، اين مسأله محقق گرديد كه حقيقت واجب الوجود بالذات ، وجود صرف ، و صرف وجود است در شدت و قوت وجود و كمالات وجود ، تامّ بلكه فوق التمام است ، و جهتى از جهات امكان و حيثيّتى از حيثيات امتناع در ذات مقدس او متحقق بلكه متصور نمىتواند شد بلكه واجب الوجود من جميع الجهات و الحيثيّات است .\r\n\r\n[ در بيان آنكه دو قوى در نهايت قوت تحقق نمىپذيرند 
  ]\r\nمقدمهء سوم آنست كه دو قوى در نهايت قوت و دو صرف در نهايت صرافت در نفس الأمر و واقع متحقق نميتواند شد ، زيرا كه هرگاه كمالى از كمالات كه در يكى از آنها متحقق است در ديگرى نيز متحقق باشد ، اثنينيّت مرتفع گردد ، و اين و آنى و هذا و ذاكى ، متصور نميشود ، و هرگاه يكى از آنها داراى مرتبه‌ئى از مراتب كمال باشد كه در ديگرى متحقق نباشد نهايت صرافت و تماميّت ، و غايت قوت و شدت متحقق نخواهد بود ، بلكه به قدر فقدان قوت ، ضعف مىپذيرد ، و به مقدار نقصان تماميّت و صرافت ، ناتمامى و قصور بهم مىرساند ، پس فرض اينكه - الف - در غايت قوت است مصادم و مدافع است با اينكه - ج - در غايت قوت است ، و هم‌چنين است عكس اين دعوى و خلاف اين مدعى .\r\nمقدمهء چهارم آنست كه هرگاه واجب الوجود بالذات متحقق نباشد موجودى در\r\n\r\n","description":"","footnote":"","page_name":" 174 ","page_number":214},
  {"content":"\r\n\r\nعالم وجود متحقق نمىتواند شد ، و اين دعوى در مباحث اثبات واجب الوجود بالذات بتفصيل تمام محقق و مبرهن گرديد .\r\nمقدمهء پنجم آنست كه در لمعات اثبات امتناع اكتناه ذات واجب الوجود بالذات باستيفاى تمام و استقصاى ما لا كلام محقق و مبرهن گرديد كه بايد در ميانهء مفيض بالذات و مفاض بالذات مناسبت تامّه محقق باشد پس هرگاه علل مفيضه از جهتى متباين باشند معلولات آنها نيز از همان جهت متباين ميباشند و الا مناسبت تامّه در ميانهء مفيض بالذات و مفاض بالذات مرتفع مىشود زيرا كه مناسب مباين شىء مباين آن شىء است .\r\n\r\nتنبيه \" لطيف \" [ بيان لزوم سنخيّت بين علت و معلول ، و وجوب تحقق مناسبت ذاتى بين مفيض و مفاض 
  ]\r\nاز اينجا معلوم مىشود كه ايتلاف حقيقى و مناسبت ذاتى در ميانهء اشياء در صورتى متحقق ميتواند شد كه عليّت و معلوليّت در ميانهء آنها ثابت باشد ، يا معلول علت ديگر باشند ، و به آن منتهى شوند ، و حال آنكه علت نسبت بمعلول خود غنىّ بالذات و معلول نسبت به علت خود فقير بالذات است و غنا و فقر در دو طرف تقابل و تناقضند ، و اين امر امريست عجيب و نقلى است غريب فهمش « كما ينبغى و على ما ينبغى » تلطّف از سرّ و تجرد از عقل و سلامت از ذهن و استقامت از فهم ميخواهد ، با اينكه هرصاحب شعورى بحسب فطرت و جبلّت و بحسب ضرورت و بداهت حكم مىكند بتحقق مناسبت تامه در ميانهء علت و معلول و جاعل و مجعول ، نمىبينى كه چگونه حكم ميكنند بعنوان بداهت باينكه مناسبت در ميانهء پدر و فرزند اتمّ است از مناسبتى كه در ميانهء غير آنها محقق مىشود ، و همچنين در ميانهء اقوام و ديگران ، با اينكه عليّت پدر نسبت به فرزند اعدادى است نه ايجابى ، تحريكى است نه ايجادى ، طبيعى است نه الهى ، و حال آنكه پدر - محتاج اليه - است و فرزند محتاج ، و او تقدم طبعى دارد و اين تأخّر طبعى ، و اين معانى در دو طرف تقابل و تنافيند .\r\nمقدمهء ششم آنست كه مناسبت تامه و مؤالفت كامله و ارتباط شديد و ايتلاف\r\n\r\n","description":"","footnote":"","page_name":" 175 ","page_number":215},
  {"content":"\r\n\r\nبليغ در ميانهء اجزاى عالم ثابت است بحيثيتى كه اجسام مرتبطند بطبايع جوهريّه ، و طبايع مؤتلفند بنفوس قدسيه ، و نفوس متعلّقند بعقول قدسيه ، و اعراض مفتقرند بجواهر ماديّه ، چنان كه مقتضاى براهين عقليّه است . بلكه در ميانهء ارضيّات و سماويّات و سفليّات و علويّات كمال ارتباط و نهايت ايتلاف ثابت است نمىبينى كه عناصر اربعه چگونه به ترتيب غريب و نظم عجيب به يكديگر متصل و بافلاك مرتبطند هريك كه در لطافت تمامتر نزديكتر و ارتباطش بيشتر است ، و هريك كه در كثافت كاملتر دور تر و ارتباطش كمتر است . بخيالت ميرسد كه اين معنى مجرد جزاف و يا بخت و اتفاق است ، هيهات ، اين معنى مستلزم ترجيح بلا مرجّح بلكه موجب ترجّح بلا مرجّح است و آن فطرىّ الاستحاله و بديهىّ البطلان است ، و نمىبينى كه اجرام عاليه با حركات دوريّه دائمه مختلفه شرقا و غربا و سرعة و بطؤا ، و كواكب نيّره باعتبار اشعّة لامعه و اضواء ساطعه ، چگونه در تحقق امزجه كاينات متدرجة الحصول و مركبات متجددة الوجود دخيلند و در وجود طبايع نوعيه و نفوس نباتيه و ارواح حيوانيه و انفس انسانيّه نافعند ، و نمىبينى كه هرگاه پرتو آفتاب جهان‌تاب در اراضى موادّ جلوه‌گر نگردد حبوبات منعقد نمىگردند و بذورات فساد بهم ميرسانند ، و هرگاه خداوند عليم حكيم سماويّات را واسطهء فيوضات خود نمىفرمود و علاقهء ذاتيّه در ميانهء ارضيّات و سماويّات مقرر نمىفرمود ، چگونه همه‌كس در وقت اضطرار و اضطراب بحسب جبلّت و فطرت روى توجه و اخلاص بسوى سماويات ميكردند و چگونه عقلا و دانايان از افلاك و كواكب شكايت مينمودند بخاطرت ميرسد كه مجرّد جزاف و يا بخت و اتفاق است حاشا و كلّا ، و الا ترجيح بلا مرجّح بلكه ترجّح بلا مرجّح ثابت مىشود ، و مجوّز آن فى الحقيقه منكر واجب الوجود است ، و هم‌چنين كمال ايتلاف و ارتباط در ميانهء فلكيّات و سماويّات ثابت است ، و بنهج شرافت و خسّت يكى محيط است و ديگرى محاط ، يكى اعظم است و ديگرى اصغر ، يكى اعلا است و ديگرى اسفل ، هريك بمناسبت خود مرتبط و بملايم خود مؤتلف است ، هريك را حركتى است به جهتى از جهات و بدرجه‌ئى از حركات از براى تشبّه بكمالات عقليّه و از جهت تحصيل غايات كونيّه ، و با وجود اين مجموع متحركند به حركت واحده يوميّه از براى تحصيل ليل و\r\n\r\n","description":"","footnote":"","page_name":" 176 ","page_number":216},
  {"content":"\r\n\r\nنهار و از براى تجديد صيف و شتا و خزان و بهار ، و هم‌چنين نهايت الفت و صحبت با اختلاف طبايع خاصه و صور نوعيّه و با تغاير كمالات اوليه و اوصاف ثانويه در انواع كاينات و اصناف مكوّنات محقق و ثابت است ، نمىبينى كه چگونه اراضى مواد در تحولات جوهريّه و در انتقالات ذاتيّه بمعادن متحول ميشوند و معادن بنباتات و نباتات بحيوانات و حيوانات به انسان منتقل ميكردند و چگونه غذاى يك‌ديگر و اجزاى هم‌ديگر ميشوند و نمىبينى كه چگونه رومى از هندى و مصرى از سندى منتفع مىگردند و اين معانى نيست مگر باعتبار اتصال معنوى و ارتباط حقيقى و ايتلاف واقعى كه در ميانهء اجزاى عالم محقق است هم‌چنانكه جهت ارتباط در ميانهء اشخاص انسانى حقيقت وجود انسانى است كه در زبان شريعت غرّا « على صادعها آلاف التحية و الثناء » تعبير از او بملك مقرّب و در زبان حكمت اشراق عبارت از او برب النوع است ، و هم‌چنين در ميانهء اجناس كاينات و انواع سفليّات جهت ارتباط معنوى و ايتلاف حقيقى ، ملكى از ملائكه مقرّبين است كه در زبان شريعت حقّه تعبير از او بروح القدس و در زبان حكمت عتيقه بعقل فعّال است ، و قياس كن بر اين ، جميع اجزاى عالم را و بدان كه جهت ارتباط حقيقى و ايتلاف واقعى و اتصال معنوى در ميانهء آنها از سفليّات و علويّات و از اجسام و طبايع و از نفوس و عقول فيض اول و رحمت واسعه و مشيّت ثانيه و قيوميّت مطلقه است چنان كه در صحيفهء الهيه و در صحيفه قرآنيه اشارهء لطيفه به اين دقيقه فرموده‌اند بكلام معجز نظام خود  « وَ رَحْمَتِي  « 1 »  وَسِعَتْ كُلَّ شَيْءٍ » . \r\n\r\n[ بيان اينكه ايتلاف و ارتباط در ميان جميع اجزاء عالم ، فيض اول و رحمت واسعه است 
  ]\r\nيعنى رحمت من و فيض من فروگرفته است همه چيز را چه بسيار ظاهر است كه مراد مفهوم رحمت نيست زيرا كه معنى رحمت ، رحمت نيست و محقق شد كه وجود اصيل است در تحقق و جاعليّت و مجعوليّت در ميانهء وجودات ثابت و محقق است و معانى و ماهيات موجودات بالعرض و مجعولات بالتبعند و بوى موجوديّت و مجعوليّت بمشام آنها نرسيده است و نخواهد رسيد ، پس رحمت واسعه عبارت از فيض وجودى\r\n\r\n\r\n","description":"","footnote":"\r\n( 1 ) - س 7 ى 155 .\r\n","page_name":" 177 ","page_number":217},
  {"content":"\r\n\r\nاطلاقى است كه فروگرفته است همه اشياء را ، و آن فيض جهت ايتلاف و ارتباط عالم است از اعلى علييّن كه روح اعظم است تا اسفل سافلين كه هيولاى اولى و مادة المواد است .\r\n\r\nتنبيه \" شريف \" [ بيان آنكه حقيقت خاتم نفس رحمانى و مشيّت ساريه رحمت واسعه است 
  ]\r\nچون مقام خاتم انبيا بحسب بدايت و نهايت اين مقام است و در زبان قرآنى تعبير از او بمقام  « أَوْ أَدْنى »  است « 1 » و در لسان حديث تعبير از آن حقيقت بمشيّت و صنع است ، لهذا رحمة للعالمين و صاحب ولايت مطلقه است از اينجا ظاهر مىشود معنى حديث شريف « نحن صنائع اللّه و الخلق بعد صنايع لنا » يعنى ما مصنوعات خدائيم و خلق بعد از آن مصنوعند از براى ما يا از براى خاطر ما ، و در نزد صاحب بصيرت مئآل هردو يكى است زيرا كه فاعل بالذات غايت بالذات است چنان كه در جاى خود مبرهن است .\r\n\r\nتبصرة \" الهيّة \"\r\nبدانكه مدخليّت علويّات در وجود سفليّات و در حدوث كاينات مدخليّت اعدادى و فاعليّت طبيعى است به اين معنى كه اعداد ميكنند مواد را از براى قبول فيوضات الهيه و تحريك ميدهند كاينات را بقبول كمالات اوليه و ثانويه و الا مفيض بالذات و جاعل بالذات و فاعل بالحقيقه خداوند احد و قيوم بىمثل و مانند است چنان كه بعد از اين محقق خواهد گرديد .\r\n\r\nتنبيه \" لطيف \" [ بيان آنكه اشخاص انسانى با طبايع مختلف ، واحد بوحدت طبيعى و متشخّص بتشخّص واحدند 
  ]\r\nبدانكه بيان ايتلاف حقيقى و ارتباط معنوى كه در ميانهء اجزاى عالم ثابت است از\r\n\r\n\r\n","description":"","footnote":"\r\n( 1 ) - س 53 ى 9 .\r\n","page_name":" 178 ","page_number":218},
  {"content":"\r\n\r\nتحت قدرت بشرى بيرون است  « لَوْ كانَ الْبَحْرُ مِداداً لِكَلِماتِ رَبِّي ، لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي ، وَ لَوْ جِئْنا  « 1 »  بِمِثْلِهِ مَدَداً »  و تأمّل در نسخهء شريفهء انسانى از براى ارباب بصيرت و اصحاب فطنت در اين مدعى كافى و در اين دعوى وافى است ، نمىبينى كه اعضا و اجزاى شخصى از اشخاص انسانيّه با اينكه طبايع مختلفه و موجودات متبابنه‌اند ، طبيعت رباط غير طبيعت اعظام و اعصاب است ، و طبيعت اعظام غير طبيعت عروق و عضلات است و حقيقت لحوم غير حقيقت شحوم است ، قوه غاذيه غير قوهء ناميه و قوهء ناميه غير قوهء مولّده است ، و قوهء هاضمه غير قوهء جاذبه است ، و قوهء جاذبه غير قوهء دافعه است تا آخر قواى نباتيّه ، قوهء محركه غير قوهء باعثه و قوهء باصره غير قوهء سامعه است تا آخر حواس ظاهرهء حيوانيه و قوهء حس مشترك غير قوهء خيالست ، و قوهء خيال غير قوهء واهمه است تا آخر قواى باطنهء حيوانيّه ، قوهء نظريه غير قوهء عمليه است تا آخر مراتب قوهء عمليه ، و قوهء نظريه تا آخر قواى انسانيه و ملكات نطقيّه واحد بوحدت طبيعيّه و متشخّص بشخصيت وحدانيه است ، بحيثيتى كه هرگاه كسى بگويد كه زيد مثلا دو شخص است و وحدت حقيقى و تأحّد طبيعى ندارد ، مورد سخره و استهزا مىشود ، و از اصحاب سودا و جنون محسوب مىگردد . پس لا محاله با كثرت طبايع مختلفه و حقايق متباينه بايد جهت ارتباطى و حيثيت ايتلافى در ميانهء آنها ثابت باشد كه به آن ، واحد بوحدت حقيقى و متشخّص بتشخّص وحدانى باشند ، و آن جهت عبارت از تعلق نفس انسانى است و فيض اطلاقى است كه از مرتبهء ناطقهء قدسيه فايض است و بحياتى ذاتى حىّ است و وزير كارخانهء بدن است و همهء قوا و اعضا به آن زنده‌اند و به آن متحصّلند و به او در رباط واحدند و بحكمت حكيم عليم « تعالى شأنه » هريك بشغل خود مشغول و بكردار خود گرفتارند  « لا يَعْصُونَ اللَّهَ ما أَمَرَهُمْ وَ يَفْعَلُونَ  « 2 »  ما يُؤْمَرُونَ »  اگر عالم صغير انسانى را ميتوانى بفهمى كه با اختلافات كذائيّه واحد بوحدت حقيقى و متأحّد بتأحّد طبيعى و متشخّص بتشخّص وحدانى است عالم كبير را كه در بعضى از السنه و اصطلاحات تعبير از او به انسان كبير و انسان كامل\r\n\r\n\r\n","description":"","footnote":"\r\n( 1 ) - س 18 ى 109\r\n( 2 ) - س 66 ى 6 .\r\n","page_name":" 179 ","page_number":219},
  {"content":"\r\n\r\nاست ، نيز ميتوانى بفهمى كه با طبايع مختلفه و حقايق متباينه و صفات متغايره و اوصاف متمايزه واحد بوحدت حقيقى و متشخّص بتشخّص وحدانى است ، و در كلام سيد اوصيا « عليه التحية و الثناء » بسوى اين دقيقه اشاره است « أ تزعم انّك جرم صغير - و فيك انطوى العالم الأكبر » يعنى گمان مكن كه تو جرم كوچكى و حال آنكه در وجود تو مندمج است همهء اجزاى عالم كبير . تدبّر كن « من عرف نفسه فقد عرف ربه » اينست معنى كلام صادق آل محمد « عليهم السّلام » : فلما رأينا الخلق منتظما ، و الفلك جاريا ، و التدبير واحدا ، و معنى كلام ديگر آن جناب كه عالم ربّانى صاحب كتاب عين اليقين « قدس سرّه الشريف » نقل كرده است « سئل الصادق - عليه السّلام - ما الدليل على ان اللّه واحد ؟ قال : اتصال التدبير ، و تمام الصنع ، كما قال عزّ و جل  « لَوْ كانَ فِيهِما آلِهَةٌ إِلَّا اللَّهُ  « 1 »  لَفَسَدَتا »  يعنى سؤال كرده شد صادق « عليه السّلام » كه چه چيز است دليل بر اينكه خداوند عالم واحد و يگانه است ؟ فرمودند : اتصال تدبير و تماميّت صنع ، چنان كه خداوند عز و جل فرموده‌اند هرگاه بود در آسمان و زمين خداها ، هرآينه فاسد ميشدند ، تدبّر كن و بدانكه همهء آنچه كه در اين مقدمه مذكور گرديد منوط ببراهين عقليّه و دلائل قطعيّه است و مبنى بر اقناعيّات و خطابيّات نيستند ، تأمّل در مباحث سابقه و تعمّق در لمعات دقيقهء اين مسألهء شريفه از براى ارباب بصيرت و اصحاب فطنت در همهء اين دعاوى كافى و وافى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 2 »  مِنْ نُورٍ » . \r\n\r\n[ بيان منهج ارسطو معلم اول در اثبات حدوث و اشاره به ارباب انواع و مثل الهيّه 
  ]\r\nمقدمهء هفتم آنست كه فيلسوف اعظم ارسطاطاليس ، برهان متين و حجّت قويم اقامه نموده است بر امتناع تحقق عالم ديگر كه آن نيز مثل اين عالم مشتمل باشد بر عناصر اربعه و مركّبات عصنريّه و افلاك و طبايع و عقول ، خواه آن عالم ديگر متحد باشد با اين عالم در نوع ، به اين معنى كه ارض آن عالم مثلا با ارض اين عالم در تحت يك حقيقت نوعيّه باشند - يا مختلف الانواع باشند ؟ و هم‌چنين ساير عناصر و افلاك\r\n\r\n\r\n","description":"","footnote":"\r\n( 1 ) - س 21 ى 22 .\r\n( 2 ) - س 24 ى 40 .\r\n","page_name":" 180 ","page_number":220},
  {"content":"\r\n\r\nو غير آنها . و مراد آن فيلسوف اين است كه ارض حسّى مادى و هواى حسّى مادى ، و غير آنها منحصرند به آنچه كه در تحت اين فلك قمرند و هرچه از افلاك موجودند ، بنحو محيط و محاطند و بنهج حاوى و محويّند ، و افلاك ديگر موجود نيستند كه با اين افلاك متقاطع باشند در نقطه‌ئى از نقاط ، و الا آن فيلسوف از براى جميع انواع جسمانيّه از فلكيّات و عنصريّات ارباب عقليه قايلند و هريك را باسم آن نوع مسمّى گردانيده است ، مثلا ارض حسى مادى قايل است و ارض عقلى ، و انسان حسى مادى قايل است و انسان عقلى ، و بر اين قياس در ساير انواع جسمانيّه ، و ميگويد : فرد حسى با فرد عقلى در تحت يك نوع داخلند ، و ليكن يكى مجرد است و ديگرى مادى ، و يكى صنم است و ديگرى مربّى آن صنم . خلاصهء كلام آنكه از براى هرنوع ، سه مرتبه از وجود ثابت كرده است ، وجود طبيعى حسى ، و وجود برزخى - مثالى ، و وجود عقلى نورى ، و آن ارباب عقليه را مثل افلاطونيّه و ارباب انواع ميگويند ، براهين هردو دعوى دقيق المسلك و طويل المقدماتند ، و اين وجيزه را گنجايش ذكر آنها نيست ، و در كتب شيخ اشراق و صدر محقّقين مذكورند . و آن فيلسوف بعد از اقامهء برهان بر اين دعوى اثبات كرده است كه اين عالم واحد بوحدت طبيعى و متشخّص بتشخّص وحدانى است و فرموده است كه صانع و مدبّر او نيز بايد واحد باشد و الا توارد علل مستقلّه بر معلول واحد شخصى ثابت مىشود متفطن باش .\r\nمقدمهء هشتم آنست كه جهت تمايز و افتراق در ميانهء موجودات از آن جهت كه موجوداتند بايد امرى وجودى باشد ، زيرا كه اعدام از آن جهت كه اعدامند و معدومات از آن جهت كه معدوماتند ، متمايز نيستند ، چگونه موجب تمايز در ميانهء اشياء موجوده مىتوانند شد ؟ و اين معنى سابقا مذكور شد .\r\n\r\n[ بيان برهان بر وحدت حق از حديث فرجه با بسط و تحقيقى كافى و تمام و بيان معناى زنديق 
  ]\r\nمقدمهء نهم آنست كه در صحاح گفته است كه : زنديق طايفه‌ئى از ثنويّه را ميگويند و جمع آن زنادقه است ، ميگويند « تزندق » يعنى زنديق شد ، و اسم مصدر آن - زندقه - است ، و « ليث » گفته است كه « زندقه » ايمان نياوردن است بآخرت و بوحدانيت خالق . و « تغلب » گفته است معنى زنديق ملحد و دهرى است ، يعنى كسى كه\r\n\r\n","description":"","footnote":"","page_name":" 181 ","page_number":221},
  {"content":"\r\n\r\nانكار كند صانع عالم را نه اينكه بتعدد إله قايل شود ، مثل ثنويّه كه به دو إله قايل شده‌اند ، يكى را اهرمن و ديگرى را يزدان ميگويند .\r\nو « ابى دريد » گفته است كه - زنديق - فارسى معرّب است و اصل او زنده بوده است ، - ها - را انداخته‌اند و - قاف - را به آن ، زياد كرده‌اند ، يعنى كسى كه بدوام و بقاى دهر قائل است .\r\nو در كتاب مفاتيح العلوم مذكور است كه « زنادقه » مانويّه‌اند و « مزدكيّه » كه طايفه‌ئى از « مانويّه » اند به اين اسم مسمّى شده‌اند و « مزدك » كسى بود كه در زمان « قباد پادشاه » ظاهر گرديد ، و گفت همه اموال و حرم مشتركند در ميانهء مردم و كتابى ظاهر گردانيد و ناميد آن را « زند » و آن ، كتاب مجوس است كه - زردشت - از براى ايشان آورد ، و اعتقاد ايشان آنست كه زردشت پيغمبر است پس اصحاب مزدك را به زند نسبت دادند ، و اين كلمه معرّب شد پس گرديد زنديق ، و بعضى گفته‌اند كه زنديق اصلش زن‌دين بوده است يعنى ضعيف‌دين يعنى دين ضعيف است ، مثل دين زنها ، و ظاهر از زنديق در اين حديث ، منكر وحدانيّت است .\r\nو « فرجه » بضمّ فا فرجهء ديوار و شبه آنست ، گفته مىشود كه در ميانهء آنها فرجه است ، يعنى انفراج است ، و مراد از آن ، در اين حديث شريف جهت امتياز و افتراق است ، بعد از تمهيد اين مقدمات ميگويم : كلام آن معدن عصمت كه فرموده‌اند « لا يخلو قولك انّهما اثنان . . . » تا كلام ايشان كه فرموده‌اند « للعجز الظاهر فى الثانى . . . » يك برهان تام عقلى است و تقرير آن بسه وجه ممكن است .\r\nتقرير اول آنست كه هرگاه از براى قديم ذاتى و واجب الوجود بالذات دو مصداق خارجى و دو محكّى عنه واقعى متحقق باشد خالى از اين نيست يا هردو قوى ميباشند در غايت قوت و تامّ ميباشند در نهايت تماميّت ، يا هردو ضعيف ميباشند ، و يا يكى ضعيف مىباشد و ديگرى قوى ، شق دوم و سوم محالند ، زيرا كه در لمعات سابقه محقق و مبرهن گرديد كه واجب الوجود بالذات تام بلكه فوق التمام است در قوت و شدت وجود و كمالات وجود ، غير متناهى بلكه فوق غير متناهى است بعدهء غير متناهى ، پس قديم بالذات و واجب الوجود من جميع الجهات ، فاقد مرتبه‌ئى از مراتب كمالات وجود و عادم درجه‌ئى از درجات فعليّت و حصول نميتواند شد ، و بسوى اين\r\n\r\n","description":"","footnote":"","page_name":" 182 ","page_number":222},
  {"content":"\r\n\r\nمعنى اشاره فرموده‌اند بكلام معجز نظام خود « للعجز الظاهر فى الثانى » و ليكن از براى اقتصار محاليّت شقّ سوم را بيان فرموده‌اند با اشارهء لطيفه باينكه قديم ذاتى بايد قوى مطلق باشد ، پس با فرض اينكه يكى قوى و ديگرى ضعيف است مدعا ثابت مىشود ، و شقّ اول نيز محال است ، زيرا كه دو قوى در نهايت قوت و دو تامّ در غايت تماميّت متحقق بلكه متصور نميتواند شد چنان كه در مقدمهء سوم محقق گرديد ، اينست معنى كلام آن مشكات ولايت كه « فلم لا يدفع كل واحد منهما صاحبه ، و ينفرد بالتدبير » يعنى بر اين تقدير هريك دافع ديگرى است زيرا كه فرض اينكه - الف - در غايت قوت است مدافع و مصادم اين است كه - ج - در غايت قوت است . بعبارت ديگر فرض هريك مستلزم عدم ديگرى است ، پس متدافع و متساقط ميباشند ، و اين معنى خلاف فرض و تناقض است . پس اين كلام شريف در منزلهء تالى شرطيّه مذكور است زيرا كه ظاهر است كه مقصود آن‌جناب سؤال از لم عدم مدافعه نيست ، و بيان ملازمه و استثناى تالى مطوّى است « هكذا ينبغى ان يفهم هذا الكلام ، و يكتب بالنور على صفحات الحور » از اين تقرير و تحرير با تذكر مقدمات سابقه ظاهر گرديد كه اين برهان عقلى كه از مخزن علوم ربّانى وارد است برهانى است در غايت متانت و در نهايت تماميّت ، نه اين است كه حجت عاميّهء مشهوره است يعنى مقدماتش از مشهورات و مسلّماتست كه در مقام جدل و الزام خصم گفته مىشود و اصلا برهانيّت ندارد ، چنان كه بعضى از اجلّه محققين در شرح اين كلام شريف فرموده‌اند « حاشا و كلّا » اگرچه مشكات ولايت و معادن عصمت نيز گاهى در مقام جدل و الزام اسكات خصم مينمايند چنان كه در صحيفهء الهيّه وارد است  « وَ جادِلْهُمْ بِالَّتِي  « 1 »  هِيَ أَحْسَنُ »  ولى مقصود اين است كه همچنانكه ظاهرش از مسلّمات است در نزد جمهور باطنش به آن معنى كه مذكور شد نيز از مسلّمات است در نزد عقول « التوحيد ظاهره فى باطنه و باطنه فى ظاهره » كلام مشكات ولايت و اهل بيت عصمت را ظهرى ثابت و بطنى محقق است بلكه بطن آن را نيز بطنى ثابت است « الى ما شاء اللّه » ظهرش در نزد افهام جمهور است بطنش در نزد ارباب قلوب است ، و بطن بطنش در نزد اصحاب عقول است ، و بطن بطن بطنش در نزد كسانى است كه « موتوا قبل ان تموتوا » در مادهء ايشان صادق و يا « السّلمان منّا اهل البيت\r\n\r\n\r\n","description":"","footnote":"\r\n( 1 ) - س 16 ى 126 .\r\n","page_name":" 183 ","page_number":223},
  {"content":"\r\n\r\nو امثال آن ، در شأن ايشان وارد است ، و باقى بطون از جملهء اسرار الهيّه و مكنونات غيبيّه و رموزات مخفيّه است « لا يعلمها الا اللّه و الراسخون فى العلم » .\r\n[ اشاره به آنكه كلام اهل عصمت را ظهرى و بطنى و حدى و مطلعى و بطن آن را نيز بطونى است 
  ]\r\nو از ابو حمزهء ثمالى مرويست كه گفت شنيدم از باقر علوم اولين و آخرين ابى جعفر محمد بن على بن الحسين « عليهما السّلام » كه فرمود : « كلا منا صعب مستصعب ، لا يحتمله الا ملك مقرّب او نبىّ مرسل او مؤمن امتحن اللّه قلبه بالإيمان ، ثم قال : يا ابا حمزة ، الست تعلم انّ من الملائكة مقرّبا و غير مقرّب ، و من النبيين مرسلا و غير مرسل ، و من المؤمنين ممتحنا و غير ممتحن ؟ قال : قلت بلى ؟ قال الا ترى صعوبة امرنا ، انّ اللّه تعالى اختار له من الملائكة المقرّب و من النبيّين المرسل و من المؤمنين الممتحن »\r\nيعنى معنى كلام بغايت مشكل و صعب است ، برنميدارد آن را ، يعنى نميداند و متحمل نميشود آن را مگر ملك مقرّب و يا پيغمبر مرسل و يا مؤمنى كه امتحان كرده است خداوند عالم ، دل او را از براى ايمان . بعد از آن فرمودند : اى ابا حمزه ، آيا نميدانى كه بتحقيق از ملائكه مقرّب و غير مقرب است و از پيغمبران مرسل و غير مرسل است و از مؤمنين امتحان كرده شد و غير امتحان كرده شده است ، گفت ابو حمزه كه گفتم : بلى ، فرمودند كه آيا نمىبينى صعوبت امر ما را كه خداوند عالم اختيار كرده است از براى او از ملائكه مقرب را و از پيغمبران مرسل را و از مؤمنان امتحان كرده شده را .\r\nو اخبار و آثار در اين معنى از ائمهء اطهار « عليهم صلوات اللّه ما تعاقب الليل و النهار » از شماره بيرون و از زياده افزون است ، و فصلى مشبع ، از آن اخبار را محقق كامل و مدقّق فاضل قاضى سعيد قمى « رضوان اللّه عليه » در اول شرح حديث - غمامه - كه بحديث بساط مشهور است نقل نموده است و اين كلام از باب الكلام يجرّ الى الكلام است و از جمل معترضه و واردات قلبيّه است و نعم ما قيل : « فيل را ياد آمد از هندوستان » و الا ما نحن فيه از اين باب نيست ، بلكه در نزد عقول سليمه و اذهان مستقيمه از جمله بديهيّات و فطريّات است لهذا در نزد افهام جمهور نيز از مشهورات و مسلمات است عجز و ناتوانى ايشان در تقرير و تحرير آن از جهت قصور و نقصان است علاوه بر اين با تذكّر لمعات سابقه اين معنى محقق و مبرهن و در مرتبه مشاهده و عيان است .\r\n\r\n","description":"","footnote":"","page_name":" 184 ","page_number":224},
  {"content":"\r\n\r\n\r\n[ تقرير دوم برهان اول از حديث فرجه 
  ]\r\nتقرير دوم بعد از تذكر لمعات سابقه و مقدمات مذكوره آنست كه هرگاه هردو قديم ذاتى قوى باشند در نهايت قوت ، نسبت قيوميّت و فيّاضيّت هردو ، بهمهء ممكنات ، فياضيّت عامه و قيوميّت مطلقه مىباشد .\r\nبعبارت ديگر قيوميّت هريك قيوميت صرفه و فياضيّت هريك فياضيت محضه و مدبّريّت هريك مدبّريّت بحته مىباشد ، و الا واجب الوجود من جميع الجهات و الحيثيات نخواهند بود ، پس قيوميت اطلاقى هريك دافع و مصادم قيوميت اطلاقى ديگرى مىباشد ، پس متدافع و متساقط ميباشند ، با اينكه اين معنى خود فى نفسه محال است موجب تساقط و تدافع ذاتين نيز هست ، و الا تخلّف مقتضاى بالذات از مقتضى بالذات ثابت مىشود ، علاوه بر اينها لازم مىآيد كه موجودى از موجودات در عالم امكان ثابت نباشد و ممكنى از ممكنات از كتم عدم بعرصه وجود نيايد چنان كه در مقدمهء چهارم مذكور گرديد ، و اين محذور در تقرير اول نيز لازم است چنان كه در نزد متفطّن و متدبّر ظاهر و آشكار است .\r\n\r\n[ تقرير سوم از برهان اول از حديث فرجه 
  ]\r\nتقرير سوم بعد از تذكر لمعات سابقه آنست كه هرگاه هردو قديم ذاتى قوى مطلق باشند لازم مىآيد توارد علل مستقلّه بر معلول واحد شخصى ، زيرا كه قيوميت هردو بهمهء ممكنات در مرتبهء استوا و درجهء سوائيّت است چنان كه مقتضاى قوت مطلقه و مفاد واجب الوجود بالذات واجب الوجود من جميع الجهاتست و نسبت ممكنات نيز بهردو قديم ذاتى مساويست ، زيرا كه ممكنات از آن جهت كه ممكناتند اقتضا نميكنند خصوصيت يكى از آن دو واجب الوجود را چنان كه سابقا محقق گرديد ، و ترجّح بلا مرجّح فطرى الاستحاله و بديهى البطلان است ، پس لا محاله همهء ممكنات بهردو قديم ذاتى مستند ميباشند ، و اين معنى توارد علل مستقله است بر معلول واحد شخصى ، و بطلان آن در لمعات سابقه محقق گرديد ، و معنى تدافع و تصادم باندك تأمّل از لمعات سابقه مستفاد مىشود ، و بسوى اين برهان تام اشاره است كلام خداوند احد\r\n\r\n","description":"","footnote":"","page_name":" 185 ","page_number":225},
  {"content":"\r\n\r\nدر قرآن مجيد  « لَوْ كانَ فِيهِما آلِهَةٌ \" إِلَّا اللَّهُ  « 1 »  لَفَسَدَتا »  و محمل صحيح ديگر و تفسير دقيق آخر از براى اين آيهء وافى هدايه در تقرير برهان دوم از حديث مذكور ، مذكور خواهد شد ، بعد از شرح اين فقرهء شريفه به اين تقريرات سه‌گانه كه از الهامات الهيه و مواهب ربانيّه است باصول كافى رجوع نمودم در حاشيهء آن كتاب كافى ديدم كه سيد اعاظم و سند افاخم استاد الكلّ فى الكلّ امير محمد باقر داماد « قدس سرّه العزيز » اين فقرهء شريفه را بوجه سوم حمل فرموده‌اند ، شكر و ثناى خداوند احد و قيّوم بىمثل و مانند را گفتم ، زيرا كه اين برهان همان برهان چهارم از براهين توحيد است ، و سابقا مذكور نمودم كه اين برهان در كتب الهى و كلام به نظر قاصر اين فقير نرسيده است ، بلكه از جملهء ملهمات است و از براى مدقق كامل « 2 » صاحب كتاب اصل الاصول در شرح اين كلمات شريفه كلمات عجيبه و سخنان غريبه است نقل آن كلمات و جرح و تعديل آنها موجب اطناب و منافى ايجاز است رجوع كن و تأمل كن ، و كلام آن مشكات ولايت و مصباح نبوت « فان قلت انّهما اثنان ، لم يخل من ان يكونا » تا كلام ايشان كه فرموده‌اند « دلّ على انّ المدبّر واحد » اشاره به برهان ديگر است و تقرير او به دو وجه ممكن است .\r\nتقرير اول بعد از تذكر لمعات سابقه و مقدمات مذكوره آنست كه هرگاه قديم ذاتى و واجب الوجود لذاته را دو مصداق حقيقى و دو هويّت واقعى متحقق باشد يا متحد و متفّق ميباشند از همه جهات ، و يا مفترق و متباين ميباشند از همه جهات ، و يا متفق ميباشند از جهتى و مفترق ميباشند از جهت ديگر ، شق اول باطل است ، زيرا كه مستلزم ارتفاع اثنينيّت است ، و اين معنى خلاف فرض و اجتماع متنافيين است .\r\nعلاوه بر اين مثبت حقيّت دعوى و حقيقت مدعاست ، و شقّ دوم نيز باطل است زيرا كه در مقدمات سابقه محقق گرديد كه غايت ارتباط و نهايت ايتلاف در ميانهء اجزاى اين عالم ثابت است و عالم ديگر ممتنع التحقق و مستحيل الوقوع است و ايتلاف و\r\n\r\n\r\n","description":"","footnote":"\r\n( 1 ) - س 21 ى 22 .\r\n( 2 ) - و هو الحكيم الفاضل المولى نعيما طالقانى مؤلف كتاب اصل الاصول ، اين كتاب با اثر ديگرى از ملا نعيما در معاد مهيّا از براى طبع است و بخواست خداوند اقدام بانتشار اين دو اثر مينمايم .\r\n","page_name":" 186 ","page_number":226},
  {"content":"\r\n\r\nارتباط در ميانهء اشياء در صورتى متحقق ميتواند شد كه يكى علت ديگرى باشد . يا هردو ، معلول علت ثالث باشند و به علت واحده منتهى ميشوند ، زيرا كه تباين و تقارن علل مستلزم تباين و تفارق معلولات است چنان كه محقق گرديد ، پس هرگاه دو قديم ذاتى مفترق و متباين باشند از جميع جهات ، لازم مىآيد كه تدبير واحد نباشد و ايتلاف تام و ارتباط كامل و ربط شديد و الفت قويم در ميانهء اجزاى عالم متحقق نگردد ، بطلان لازم از تدبّر در مقدمات مذكوره و از تأمل در لمعات سابقه ظاهر و منكشف ميگردد ، و بسوى اين معنى اشاره است كلام خداوند احد در صحيفهء قرآنيه  « لَوْ كانَ فِيهِما آلِهَةٌ إِلَّا اللَّهُ  « 1 »  لَفَسَدَتا »  چنان كه در كلام صادق آل محمد « عليهم السّلام » در ضمن مقدمات مذكوره گذشت ، و بطلان شقّ سوم نيز از اين بيان مستفاد مىشود ، زيرا كه در اين صورت هريك مركّب ميباشند از جهت اشتراكى و جهت امتيازى ، و در لمعات اثبات بساطت حقه محقق نمودم كه جهت اشتراك در مركّبات حقيقيّه جهت ابهام صرف و قوهء محضه است ، و جهت امتياز جهت فعليّت و تحصّل و متحصّل بالذات و متحقق بالحقيقه است ، و جهت اشتراك بتحصّل آن ، متحصّل و بتحقق آن ، متحقق است ، و آن را تحصل جداگانه نيست ، و الا مركب ، مركب حقيقى ، و واحد بوحدت طبيعى نميتواند شد ، و از بيّناتست كه آثار حقيقيّه و موجودات خارجيه به جهت تحصّل و فعليت مترتب ميشوند نه به جهت ابهام محض و قوهء صرف ، پس هرفسادى كه بر شق دوم مترتب مىشود بر اين شق نيز مترتب مىشود ، و شاهد اين مطلب آنست كه در بعضى از نسخ حديث اين شق مذكور است از شقّ دوم ، پس در حقيقت منشأ فساد مذكور ، افتراق است خواه از همه جهت باشد و يا از جهتى باشد نه از جهت ديگر ، چون در شقّ دوم فساد اظهر است ، لهذا آن را اختيار فرموده‌اند چنان كه در نسخهء دوم است « و لكل وجه » .\r\nو يا وجه عدم تعرض بر اين شق آنست كه در اين صورت . تركيب در ذات هريك از آن دو قديم ذاتى متحقق مىشود ، و از بيّنات است كه تركيب منافى وجوب وجود و مساوق امكان است ، پس فرض وجوب وجود و قدم ذاتى مصادم و مدافع تركيب و امكان است . خلاصه كلام ، چون در اين صورت لزوم تركيب لازم است و منافات تركيب با قدم ذاتى و وجوب ازلى بيّن است متعرض نشده‌اند ، و از اين جهت است كه در دليل\r\n\r\n\r\n","description":"","footnote":"\r\n( 1 ) - س 21 ى 22 .\r\n","page_name":" 187 ","page_number":227},
  {"content":"\r\n\r\nسوم لزوم تركيب و محاليّت او را متعرض نشده‌اند ، بلكه محاليّت را از راه ديگر اثبات فرموده‌اند . بعد از تدبر تامّ در اين كلام معجز نظام و تقرير آن به اين وجه وجيه باصول كافى رجوع نمودم در حاشيهء آن كتاب ديدم كه آن سيّد معظم اليه اين كلام را دليل عليحده گرفته‌اند و به اين وجه از تقرير حمل فرموده‌اند ولى متعرض تطبيق بنحو مذكور و تقريب بنهج مزبور نشده‌اند دوباره شكر و ثناى خداوند احد را گفتم « الحمد للّه ملهم انوار العلوم و الحقايق » .\r\n\r\n[ تقرير دوم برهان دوم از حديث معروف بفرجه 
  ]\r\nتقرير دوم آنست كه در مقدمات سابقه مذكور گرديد كه عالم ديگرى سواى اين عالم ممتنع الوقوع است و در حيّز امكان نيست ، و نيز مذكور گرديد كه اين عالم از اعلى عليّين كه روح اعظم است تا اسفل سافلين كه هيولاى اولى و مادة المواد است طولا و عرضا ، جوهرا و عرضا عقلا و نفسا ، فلكا و عنصرا ، بسيطا و مركّبا ، با تخالف اجناس و انواع و با تغاير اصناف و اشخاص واحد بوحدت طبيعى و متشخص بتشخّص وحدانى است ، پس هرگاه از براى قديم ذاتى و واجب الوجود لذاته و مصداق حقيقى و دو فرد واقعى متحقق باشد و جهت افتراق در ميانهء ايشان حاصل باشد ، خواه از همه جهات افتراق ثابت باشد و يا از بعضى جهات محقق شود ، توارد دو علت مستقلّه بر معلول واحد شخصى ثابت مىشود ، و آن مبرهن الاستحاله و مبين البطلان است ، و بنابراين تقرير مراد از انتظام خلق و وحدت تدبير وحدت طبيعى و تشخّص وحدانى است نه مجرد ايتلاف واقعى و ارتباط حقيقى است اگرچه بعد از امعان فكر و دقت نظر ظاهر مىشود كه ايتلاف حقيقى بدون جهت وحدت حقيقيه كه عبارت از فيض اطلاقى وجودى و رحمت واسعه است متحقق نميتواند شد چنان كه در مقدمات سابقه محقق گرديد ، متدبّر و متفطن باش . و ممكن است كه آيهء شريفه اشاره به اين وجه باشد ، و مراد آن جناب نيز در استشهاد اين معنى باشد ، متدبر باش ، و كلام مشكات ولايت كه فرموده‌اند « ثم يلزمك ان ادعيّت اثنين فرجة ما بينهما حتى يكونا اثنين فصار الفرجة ثالثا بينهما قديما فيلزمك ثلاثة ، فان ادعيت ثلاثة يلزمك ما قلت فى الاثنين ، حتى يكون بينهم فرجة ، فيكون خمسة ، ثم لا تتناهى فى العدد الى ما لا يتناهى فى الكثرة » اشاره\r\n\r\n","description":"","footnote":"","page_name":" 188 ","page_number":228},
  {"content":"\r\n\r\nببرهان تامّ ديگر است ، تقريرش آنست كه هرگاه از براى قديم ذاتى و واجب الوجود لذاته دو مصداق حقيقى و دو هويّت واقعى ثابت باشد ، از همه جهات متفّق نميتواند شد ، و الا اثنينيّت مرتفع ميگردد و از همه جهات مفترق و متباين نميتوانند شد زيرا كه مفروض اين است كه در قديم ذاتى و وجوب وجود اتفاق دارند ، و همچنين در شيئيّت و موجوديت و در ساير معانى عامه و اوصاف كليّه اشتراك و اتفاق دارند ، پس لا محالة متفق ميباشند از جهتى و مفترق ميباشند از جهت ديگر ، و مراد آن‌جناب از فرجه آن جهت افتراق و امتياز است و آن امر عدمى نمىتواند شد ، زيرا كه در مقدمات سابقه محقق گرديد كه اعدام و عدميّات از آن جهت كه اعدام و عدميّاتند جهات امتياز نمىتوانند شد ، خصوصا جهات امتياز ذاتى كه در حقيقت از جملهء ذاتيّات و مقومات اشياء حقيقيّه‌اند ، پس لا محالة آن جهت امتياز ذاتى بايد امر وجودى باشد و آن امر وجودى بايد قديم ذاتى و واجب الوجود لذاته باشد ، و الا امتياز و افتراق در مرتبهء ذات آن دو قديم ذاتى محقق نخواهد بود ، و اين معنى خلاف فرض است . پس بايد آن امر وجودى قديم ذاتى باشد ، پس لازم مىآيد كه سه قديم ذاتى و سه واجب الوجود لذاته در نفس الامر ثابت باشد ، و اين معنى خلاف فرض است . علاوه بر اين ميگويم : آن قديم سوم با آن دو قديم اولى از همه جهت مفترق و از همه جهت متفق نميتوانند شد چنان كه مذكور شد ، پس لا محالة از جهتى متفق است با آنها و از جهت ديگر مفترق ، پس دو جهت امتياز ميخواهد تا بهريكى از هريكى از آن دو قديم ذاتى ممتاز باشد ، پس لازم مىآيد كه پنج قديم ذاتى متحقق باشد و از وجود پنج قديم ذاتى نه قديم ذاتى ثابت مىشود ، زيرا كه آن دو جهت امتياز يك جهت امتياز در ميانهء خود ميخواهند كه از يكديگر ممتاز شوند ، و سه جهت امتياز ديگر ميخواهند كه از سه قديم اول امتياز بيابند و هكذا الى غير النهايه .\r\n\r\nاوهام \" و تنبيهات \" [ تقرير اشكالات وارد در مقام و جواب تحقيقى از اشكالات بوجوه عديده 
  ]\r\nبدانكه در اين مقام اشكالات است ، اشكال اول آنست كه هرگاه اين سخن تمام\r\n\r\n","description":"","footnote":"","page_name":" 189 ","page_number":229},
  {"content":"\r\n\r\nباشد از فرض دو قديم ذاتى ثابت مىشود زيرا كه هريك جهت امتياز وجودى ديگر ميخواهد و يك جهت امتياز وجودى كفايت نميدهد و موجب امتياز و افتراق نميشود .\r\nميگويم در جواب اين اشكال ، كه يك جهت امتياز وجودى كه بيكى از آنها انضمام بهم رساند در امتياز كافى است ، و ديگرى ممتاز مىشود از اول باينكه فاقد آن جهت امتياز وجوديست و عدم مضاف بسوى ملكه بسبب آن ملكه متميّز مىشود و مميّز ميتواند شد نمىبينى كه عدم علت متميز است از عدم معلوم و عدم شرط متميز است از عدم مشروط و عدم معلول بر عدم علت مترتّب مىشود و عدم مشروط بر عدم شرط متفرع ميگردد ، و عكس اين معنى در هردو قبيله متحقق نميتواند شد ، و هم‌چنين عدم معلول و عدم مشروط بر غير عدم علت و عدم شرط مترتّب نميتواند شد . خلاصهء كلام آنكه اعدام بما هى اعدام متميز و مميّز نميتوانند شد و الا امتياز اعدام باعتبار اضافه بسوى ملكات از جمله ضروريات است پس محقق شد كه يك جهت امتياز وجودى در امتياز آن دو قديم ذاتى كافى است ، لهذا آن معدن عصمت و ولايت بلزوم سه قديم ذاتى اقتصار فرمودند تا ملازمه مسلّم گردد و محل كلام نباشد .\r\nاشكال دوم آنست كه هرگاه اين كلام راست باشد ، لازم مىآيد كه يك جهت امتياز وجودى كافى باشد در امتياز قديم سوم از دو قديم اول ، پس از فرض سه قديم ذاتى چهار قديم ذاتى ثابت مىشود نه پنج قديم ذاتى .\r\nميگويم در جواب اين اشكال ، كه مميّز قديم سوم مميز نميتواند شد آنچه را كه بانضمام سوم مميز است ، زيرا كه مميّز مميّز شىء مميّز همان شىء است و بىآن اصلا تميز ندارد ، پس چگونه مميز ميتواند شد ، خلاصه تا سوم متميز نشود مميّز وجودى از براى يكى از آن دو قديم نميتواند شد ، پس دو مميز وجودى لازم است و در امتياز آن سه قديم از يك‌ديگر كافيند ، و از اين جهت است كه از فرض سه قديم ذاتى پنج قديم ذاتى ثابت مىشود نه شش قديم ذاتى ، و از اين بيان ظاهر مىشود وجه اينكه در امتياز پنج قديم ذاتى چهار امتياز وجودى لازم است و كمتر كافى و بيشتر لازم نيست .\r\nبيان ديگر از براى حل اين اشكال آنست كه يك مميز وجودى كه بيكى از آن سه قديم منضّم شود تميز ميدهد آن را از دو قديم ديگر ، و ليكن عدم آن مميز وجودى آن\r\n\r\n","description":"","footnote":"","page_name":" 190 ","page_number":230},
  {"content":"\r\n\r\nدو قديم را از يكديگر تميز نميتواند بدهد ، زيرا كه عدم يك امر وجودى شىء واحد است پس دو مميّز وجودى لازم است كه به دو قديم بعدم منضم شود و هريك را از ديگرى تميز دهد و امتياز قديم سوم از آن دو قديم بعدم آن دو مميز متحقق ميتواند شد ، لهذا لازم در اين صورت پنج قديم است نه شش قديم . اخذ كن اين بيان واضح را و قياس كن بر او ساير مراتب را چون وجه اول بدقّت نظر محتاج بود اين وجه را لا حق نمودم .\r\nاشكال سوم آنست كه محاليّت لازم مسلم و ثابت نيست ، زيرا كه برهان بر امتناع تحقق مطلق غير متناهى ، قايم نيست ، بلكه برهان بر استحالهء تحقق مترتّبات متسلسلهء غير متناهيه قايم است ، و در لمعات سابقه محقق گرديد كه ترتب و علّيّت و علاقهء ذاتيه در ميانهء حقايق واجبيه متحقق نمىتواند شد ، پس ترتّب در ميانهء واجبات بالذات غير متناهيه ثابت نمىتواند شد ، و براهين ابطال تسلسل در ما نحن فيه جارى نخواهد بود ، و محاليّت لازم مسلم و مسموع نخواهد گرديد .\r\nمگو كه لازم در ما نحن فيه اولا و بالذات خلاف فرض است ، و محاليّت او بديهى است و ذكر عدم تناهى واجبات بالذات من باب الاستطراد است و مقصود از او بيان واقع است نه استثناى محاليت آن .\r\nزيرا كه ميگويم ، خلاف فرض در صورتى ثابت مىشود كه كسى مرتبه‌ئى از مراتب عدد را معيّن نمايد ، مثلا بگويد كه واجب الوجود را دو مصداق يا سه مصداق و يا غير آن متحقق است ، اما هرگاه در اول مرتبه ادعا نمايد كه از براى واجب الوجود بالذات مصداقات و هويّات غير متناهيه ثابت است خلاف فرضى لازم نخواهد بود ، پس بنابراين دليل الزامى خواهد بود نه برهانى .\r\nميگويم در جواب اين اشكال : اولا اينكه بعضى از براهين ابطال تسلسل كه بعضى از متأخرين اختراع نموده‌اند در امتناع تحقق مطلق غير متناهى جارى است و در مباحث علت و معلول از كتاب شوارق مذكور است و برهان هفتم از براهين عشره كه صدر محققين در امور عامّهء اسفار اربعه بر امتناع تسلسل اقامه نموده است نيز در امتناع تحقق مطلق غير متناهى جارى است ، و در نظر اين فقير برهانى است در نهايت متانت و تماميّت ذكرش در اين مقام موجب اطناب و تطويل است رجوع كن و تأمل كن . و ثانيا\r\n\r\n","description":"","footnote":"","page_name":" 191 ","page_number":231},
  {"content":"\r\n\r\nاينكه بالضروره جملهء غير متناهيه از واجبات بالذات بر دو واجب الوجود بالذات مشتمل است ، و از تحقق دو ، سه و از تحقق سه ، پنج و از تحقق پنج ، نه ثابت مىشود ، و هكذا الى غير النهايه ، چون آن جملهء غير متناهيه بر سه نيز مشتمل است سلسلهء ديگرى غير متناهى حاصل مىشود ، و هم‌چنين از وجود چهار و پنج در آن جملهء غير متناهيه دو سلسلهء غير متناهيهء ديگر ثابت ميشوند ، خلاصه در ازاى هرمرتبه از مراتب جمله غير متناهيه از واجبات بالذات سلسله غير متناهى حاصل مىشود ، پس سلاسل غير متناهيه از واجبات بالذات در وجود حاصل مىآيند ، و در وجود مجتمع ميگردند ، و حال آنكه هريك از اين سلاسل غير متناهيه بر مراتب اعداد مشتملند ، پس از وجود هريك از اين سلاسل غير متناهيه سلاسل غير متناهى ديگر لازم مىآيد ، پس در ازاى هرسلسله‌ئى از سلاسل غير متناهيه سلاسل غير متناهيه لازم مىآيد ، و در وجود مجتمع ميشوند و همچنين از سر گرفته مىشود و به جائى بند نميشود .\r\nبطلان اين معنى بعد از تصوير تام از بديهيات بلكه از اوليّات است ، علاوه بر اين خلاف فرض نيز ثابت ثابت است . و ثالثا ميگويم : ترتّب نيز ثابت است ، زيرا كه بر تقدير ثبوت جهت اشتراك و جهت امتياز هريك در تعيّن و تميز خود به جهت امتيازى محتاج است ، و هم‌چنين هرجهت امتياز در تعين و تميز خود به جهت امتياز ديگر محتاج است ، و هكذا الى غير النهاية ، نمىبينى كه زيد بر تقدير حماريّت مستلزم ناهقيّت است ، و دور بر تقدير تحقق مستلزم تسلسل است ، اگرچه حماريّت زيد محال و ناهقيّت او ممتنع باشد ، و همچنين تحقق دور مستحيل و حصول تسلسل باطل باشد ، و در نزد اهل ميزان ثابت است كه صدق شرطيّه مستلزم صدق مقدم و تالى نيست ، و جميع براهين خلفيّه به همين نهج و به همين قياسند چنان كه در نزد متفطّن بر قواعد علم ميزان ظاهر و روشن است ، و اين جوابهاى شافى از اشكال مذكور از خواص اين رسالهء وجيزه است و در كلمات شرّاح حديث شريف بقدرى كه تتبّع كردم چيزى در اين باب نديدم بلكه متعرض اشكال اول و دوم نيز نشده‌اند مگر صدر محققين كه بعد از تقرير اشكال فرموده‌اند ميگويم با قطع‌نظر از عدم تناهى واجبات بالذات محال ديگر لازم مىآيد و آن اين است كه هركثير متناهى باشد يا غير متناهى لا محالة بر دو مشتمل است و از وجود دو سه لازم مىآيد و هكذا الى غير النهايه .\r\n\r\n","description":"","footnote":"","page_name":" 192 ","page_number":232},
  {"content":"\r\n\r\n\r\n[ تقرير اشكال چهارم و بيان جواب آن به تفصيل و تحقيق 
  ]\r\nاشكال چهارم آنست كه هرگاه اين استدلال تمام باشد لازم مىآيد كه هرگز دو شىء موجود در خارج متحقق نباشند ، زيرا كه جهت امتياز در ميانهء هردو موجود ، لا محالة امر وجودى است ، پس محذور خلاف فرض و عدم تناهى ثابت مىشود .\r\nميگويم در جواب اين اشكال ، كه در لمعات سابقه و مباحث سالفه محقق گرديد كه از براى قدم ذاتى كه عبارت از وجوب ذاتى است ، حقيقتى ثابت و هويّتى متحقق است ، پس حقيقت وجوب وجود كه عبارت از تأكّد وجود است از حقايق متحصّله است ، بلكه در تحصّل آكد و در فعليت اتم است ، و اين معنى به براهين قاطعه و لمعات اشراقيه كرّة بعد اولى و مرّة بعد اخرى محقق و مبرهن گرديد ، پس انضمام جهت امتياز وجودى به آن ، از قبيل انضمام امر متحصل بامر متحصّل است ، بخلاف انضمام فصل بجنس و انضمام عوارض بنوع كه از قبيل انضمام امر متحصل بامر مبهم است بحيثيتى كه آن امر مبهم بتحصل آن امر متحصّل و بتحقق او متحقق است ، پس فرق ظاهر شد و اشكال مندفع گرديد ( متفطن باش ) .\r\nاشكال پنجم شبههء ابن كمونه است ملخّصش آنست كه ، چه مىشود كه افتراق و امتياز در ميانهء آن دو قديم ذاتى به تمام ذات حاصل آيد و اشتراك و اتفاق در اعراض عامه و نعوت كليّه متحقق گردد ؟ ميگويم كه بعد از تحقيق مسأله وجود و اينكه وجوب وجود حقيقتى از حقايق عينيّه است ، اندفاع اين شبهه نهايت وضوح و انكشاف دارد ، بلكه در نزد تأمل صادق ظاهر مىشود كه اين شبهه اصلا ورود ندارد - متفطن و متيقّظ باش .\r\n\r\nتنبيه \" و تذييل \" [ اشاره به تقرير مير محمد باقر داماد ، در تحرير بيان سوم و ايراد مناقشه بر فرموده آن حكيم نحرير و تلميذ او صدر الحكما 
  ]\r\nبدانكه سيّد اعاظم و سند افاخم سيد معظم اليه برهان سوم را به نحوى تقرير فرموده‌اند كه مثل اين بيان ، از مثل او بسيار عجيب است ، نقل كلام آن بزرگوار و ذكر\r\n\r\n","description":"","footnote":"","page_name":" 193 ","page_number":233},
  {"content":"\r\n\r\nوجوه اعتراضات و ايرادات موجب اطناب و منافى ايجاز و مستلزم خلاف ادب به آن بزرگوار است ، لهذا ترك تعرض و اعتراض اولى و انسب است ، رجوع كن و تأمل كن .\r\nو صدر الهييّن و قدوهء محققين اين حديث شريف را بر دو حجت حمل فرموده‌اند تا كلام آن جناب « فان قلت : انّهما اثنان » يك حجت عاميّهء مشهوره گرفته‌اند از اين كلام تا « الى ما لا نهاية فى الكثرة . . . » حجت ديگرى برهانى گرفته‌اند ، و اين معنى از آن محقق بىنظير و مدقق بىعديل بسيار غريب است . اما فقرهء اولى پس شناختى كه برهانى است در نهايت متانت و تماميّت و بسه وجه تقرير نمودم كه هريك مطابق قواعد عقليه و مقدمات برهانيّه و لمعات الهيه است .\r\nو اما فقرهء دوم پس نيز شناختى كه بر دو قانون الهى منطبق است و كلام آن جناب « دلّ صحّة الامر و التدبير و ايتلاف الامر على ان المدبّر واحد . . . » صريح است در اينكه اين فقره شريفه تا باينجا برهانى است كافى و تبيانى است وافى ، علاوه بر آن ، ذكر نتيجه و مطلوب بيش از تماميّت مقدمات بلكه در وسط مقدمات در كلام معدن عصمت و ولايت و مخزن فصاحت مستحسن نيست بلكه غريب و مستنكر است . علاوه بر اينها بنا بر توجيه ايشان مقتضاى سوق كلام اين بود كه بفرمايند : « و يلزمك ان ادعيت انّهما متّفقان من جهة و مفترقان من جهة فرجة ما بينهما . . . » نه اينكه دوباره دعوى را از سر بگيرند و نيز مقتضاى سوق كلام - واو - است نه - ثمّ . - چنان كه بر متفطن مخفى نيست . و ديگر بنا بر توجيه ايشان محملى از براى نسخهء ديگر كه خالى از لفظ كلّ است متصور نميشود بخلاف توجيه سابق ، و ظاهر است كه حمل كلام آن جناب بر وجهى كه هردو نسخه جمع آيند و متلأيم گردند بهتر است از حمل كلام بنهجى كه يكى از آن دو نسخه مطروح شود و بىمحصل گردد .\r\nعجب است كه در شرح كلام آن جناب كه فرموده‌اند : « فلمّا رأينا الخلق منتظما . . . » تا آخر فرموده‌اند كه از اين جهت است كه امام حكماى مشّائين ارسطاطاليس استدلال كرده است بر وحدت و يگانگى واجب الوجود بالذات بوحدت عالم .\r\nمخفى نماناد كه آن محقق وحدت تدبير و انتظام خلق و ايتلاف امر را بر وحدت شخصى حمل كرده‌اند و بنابراين برهان تام است خواه از همه جهت مفترق باشند يا از بعضى جهات و بكلام آن جناب « ثم يلزمك . . . » تا آخر ، احتياج نيست يا قصور از فهم\r\n\r\n","description":"","footnote":"","page_name":" 194 ","page_number":234},
  {"content":"\r\n\r\nقاصر اين فقير است ، و يا از باب « الجواد قد يكبو و الصارم قد ينبو » است تدبّر كن در همهء آنچيزىكه در شرح اين حديث شريف برشتهء تحرير آوردم و بسلك تقرير كشيدم و غنيمت شمار و بدان كه همه‌اش - الا ما ندر ، ابكار افكار لم يطمثهن انس و لا جان ، الحمد للّه ملهم انوار العلوم و المعارف - .\r\n\r\nفصل هفتم [ در تحقيق توحيد بمعنى سوم است ، تحقيق توحيد بمعنى لا شريك له فى الايجاد و الافادة 
  ]\r\nو آن از اين قرار است كه شريك نيست واجب الوجود بالذات را در ايجاد ممكنات و در ابداع مبدعات و در اختراع مكوّنات و انباز نيست او را در افاضهء فيوضات و افادهء كمالات و اقامهء خيرات ، و تحقيق آن بنهجى كه ظلمات شبهات اوهام مضلّين بانوار حقايق علميّه مرتفع گردد و اوساخ آراى سخيفه ضالّين بمياه صافيهء علوم الهيه زوال بهمرسانند و قواعد عقليه و حجج برهانيه با قوانين نقليه و آيات قرآنيه و آثار نبويّه متطابق و متوافق گرديده سر از گريبان وحدت آورند و تدافع و تعارض از ظواهر آيات قرآنيّه و آثار نبويه مندفع گرديده متلايم و متناسب شوند ، موقوف است بر تمهيد مقدماتى و تقديم لمعاتى ، اگرچه اكثر آن مقدمات و لمعات مبرهنا و محققا در مباحث سابقه و لمعات سالفه سمت تحرير يافته است ولى از براى توضيح و تنقيح و از براى تتميم و تذكير اشارهء اجماليه بهريك از آن لمعات مينمايم تا نفعش تمامتر و فيضش بيشتر باشد .\r\n\r\nلمعة \" الهيّة \" [ در بيان آنكه ايجاد فرع وجود است و ممكن باعتبار وجود و ايجاد قائم بواجب است 
  ]\r\nبدانكه ايجاد فرع وجود و افاضه تبع حصول است و افاده بسته بموجوديّت و تحقق است زيرا كه اعدام بما هى اعدام و معدومات از آن جهت كه معدوماتند ليسيات بحته و حيثيات باطله‌اند بحيثيتى كه تمايز و تفارق در ميانهء آنها متحقق نيست بلكه از آن جهت كه اعدام و معدوماتند محكوم عليه و مخبر عنه نمىتوانند شد حتى نمىتوان گفت كه اعدام صرفه و معدومات مطلقه ، مؤثر و موجد مىتوانند شد يا نه ؟ ، و اين حكم\r\n\r\n","description":"","footnote":"","page_name":" 195 ","page_number":235},
  {"content":"\r\n\r\nنيز باعتبار وجود عنوانات است در مدارك عقليه و مشاعر ادراكيّه ، و به اين اعتبار مندفع ميگردد تناقضى كه در قضيهء معدوم مطلق ممتنع است حكم‌كردن بر آن و در قضيهء مجهول مطلق خبر داده نميشود از آن ، متوهم مىشود به جهت اينكه همين حكم نيز حكمى از احكام و خبرى از اخبار است . خلاصه اين مقدمه از اجلاى بديهيّات و از اوايل ضروريّات است\r\n « ذات نايافته از هستىبخش * كى تواند كه شود هستىبخش » . \r\n\r\nلمعة \" الهيّة \"\r\nبدانكه شيئى از اشيا و ممكنى از ممكنات تا واجب نشود موجود نميشود و تا همهء انحاء عدم آن منسّد و ممتنع نگردد واجب نميتواند شد و هردو دعوى در لمعات اثبات واجب الوجودند بالذات جلّ اسمه محقق و مبرهن گرديدند و در همان لمعات نيز محقق گرديد كه ممكن از آن جهت كه ممكن است منشأ وجوب وجود و مبدأ انسداد و امتناع عدم شيئى از اشيا نميتواند شد .\r\n\r\nلمعة \" الهيّة \" [ تحقيق در آنكه مجعول بالذات بجعل بسيط حقايق وجوديه‌اند نه ماهيات 
  ]\r\nبدانكه مجعول بالذات حقايق عينيه و مصداقات خارجيّه وجود است نه انواع ماهيّات و اجناس ممكنات ، اگرچه از براى ارباب بصيرت و اصحاب فطنت آنچه كه در مباحث سابقه و لمعات سالفه گذشته است در تحقيق اين اصل شريف و اين قانون لطيف كافى و وافى است ، ولى چون اين لمعه الهيه ، اصل اصيلى است از اصول الهيه و ركن ركينى است از قواعد عقليّه و تحقيق و انكشاف بسى از مسائل ربوبيّه و معارف يقينيه كما ينبغى و على ما ينبغى بر آن مبتنى و موقوف است لازم دانستم كه در تحقيق آن جدّ و اجتهاد را بغايت رسانم و محل دعوى و مورد نزاع را بيان نمايم و بقدرى كه لايق اين وجيزه است ايراد ادلّه و براهين نمايم تا نفعش عام و خيرش تام باشد . پس ميگويم ، كشف نقاب اختفا از چهرهء شاهد اين مدعى موقوف است بر تمهيد دو مقدمه :\r\nمقدمهء اولى آنست كه جعل و تأثير منقسم مىشود به بسيطى و تركيبى ، اول عبارت\r\n\r\n","description":"","footnote":"","page_name":" 196 ","page_number":236},
  {"content":"\r\n\r\nاست از افاضهء نفس شىء و افادهء ذات آن شىء بدون ملاحظهء چيزى ديگر ، و تحقق شىء آخر . و جعل به اين معنى مفاد - جعل الشىء - بمعنى خلقت است ، يعنى آفريد آن را و بسوى اين نحو از جعل اشاره است كلام خداوند احد   « جَعَلَ الظُّلُماتِ ( 1 ) وَ النُّورَ »   و مبنى بر اين جعل است كلام مخزن علوم ربّانى صادق آل محمد « عليهم السّلام » - خلق اللّه المشيّة بنفسها - يعنى آفريد خداوند عالم بنفس مشيت را و لسان بعضى از عرفاى شعراى فرس به اين معنى ناطق است :\r\n گفتم اين جام جهان‌بين به تو كى داد حكيم * گفت آن روز كه اين گنبد مينا ميكرد \r\nدوم عبارتست از گردانيدن شىء ، شىء ديگر ، و جعل به اين معنى مفاد « جعل الشىء شيئا - بمعنى صيّره » است يعنى گردانيد آن را مثلا كاتب يا سياه يا غير آنها ، پس اثرى كه مترتب مىشود بر جعل بمعنى اول مجرد ذات آن شىء و نفس آن شىء است ، خواه وجود باشد و خواه ماهيّت . و اثرى كه مترتب مىشود بر جعل بمعنى دوم مفاد هليّت مركّبه است و آن ، عبارت از ثبوت شىء از براى شىء است نه اين است كه مفهوم اتصاف و معنى نسبت مجعول است « حاشا و كلّا » زيرا كه مفهوم نسبت اتحاديه و معنى اتّصاف منظور بالتبع و ملحوظ بالعرضند و بعنوان آليّت و مرآتيّت ملحوظند و از براى ملاحظه محكوم عليه و محكوم به مقصودند ، پس از جمله معانى حرفيه و مفهومات غير مستقلّه ميباشند و در اين نظر صلاحيت محكوم عليه و محكوم به بودن ندارند . بلى اگر متصور باشند باينكه معنائى از معانى و مفهومى از مفهومات و ماهيّتى از ماهيّاتند ، حكم آنها مثل حكم ساير ماهيات خواهد بود ، و داخل در محل نزاع و مورد خلاف خواهند بود چنان كه مفهوم امكان و دو قسم آن گاهى بعنوان آليّت و مرآتيّت ملحوظ ميشوند و در اين نظر موضوع حكمى از احكام و موصوف وصفى از اوصاف نمىتوانند شد .\r\nو گاهى بعنوان استقلال ملحوظ ميشوند و بنحو استبداد و انفراد منظور ميگردند و در اين صورت حكم آنها حكم ماهيّات مستقله و معانى اسميه خواهد بود .\r\n\r\n","description":"","footnote":"","page_name":" 197 ","page_number":237},
  {"content":"\r\n\r\n\r\nتمثيل \" و تنظير \"\r\nنظير جعل بسيطى و جعل تركيبى بحسب وجود ظلى و ثبوت ذهنى تصور و تصديق است ، زيرا كه تصور بنفس شىء متعلق مىشود و تصديق به ثبوت رابطى تعلق ميگيرد ، و اثر اول حصول نفس شىء است در ذهن ، و اثر دوم ثبوت شىء از براى شىء است در عقل .\r\nبدانكه اين تحقيق شريف و اين تدقيق لطيف از صدر محققين است در امور عامهء اسفار اربعه .\r\n\r\nقسمة \" اخرى [ بيان آنكه مجعول بالذات و معلول بالذات جهت و حيثيتى جدا از مجعوليت ندارد 
  ]\r\nمجعول منقسم مىشود به دو قسم ، يكى بالذات و ديگرى بالعرض .\r\nاول آنست كه بنفس خود به جاعل و علت خود مرتبط باشد و در ارتباط و تعلق واسطه نخواهد . و بعبارت ديگر و تقرير واضح‌تر ، مجعول بالذات آن است كه حيثيت ذاتش عين حيثيت تعلق و ارتباط باشد به اين معنى كه مفهوم مجعوليت و معنى صادريّت از حاق ذاتش و نفس حقيقتش منتزع شود و در حد نفس خود و در مرتبهء ذات خويش مصداق و محكوم عليه معنى مجعول و مفهوم صادر باشد و در مصداقيّت و منشأيّت انتزاع بضميمه‌ئى از ضمايم و واسطه‌ئى از وسايط اگرچه آن ضمايم و وسايط اعتباريه و تعمّليّه باشد محتاج نباشد ، پس مرتبط بالذات و مجعول بالذات - به اين معنى حيثيت ذاتش حيثيت ارتباطيّه و جهت حقيقتش حقيقت تعلّقيّه بلكه نفس ارتباط و تعلق مىباشد چنان كه موجود بالذات حيثيت ذاتش عين حيثيت موجوديت و وجود است ، و متصل بالذات حيثيت ذاتش عين حيثيت ممتديّت و امتداد است ، زيرا كه هرگاه تعلق و ارتباط زايد باشند بر ذات مرتبط بالذات و متعلق بالذات به اين معنى كه از حاقّ ذات و بدون ضميمه منتزع نشوند متأخر ميباشند در تحقق و لا حق ميباشند در وجود ، زيرا كه مرتبهء وجود معروض مقدم است بر مرتبه وجود عارض ، و از جملهء مسلّمات بلكه بديهيّات است كه ثبوت شىء از براى شىء فرع ثبوت مثبت له است ،\r\n\r\n","description":"","footnote":"","page_name":" 198 ","page_number":238},
  {"content":"\r\n\r\nپس چيزىكه مرتبط بالذات و متعلق بالذات فرض كرده بوديم مرتبط بالذات و متعلق بالذات نميباشد بلكه مرتبهء ذاتش خالى از ارتباط و برى از تعلق مىباشد و بعروض تعلق و ارتباط تعلق و ارتباط بهم مىرساند .\r\n\r\nتنبيه \" لطيف \" [ تحقيق در آنكه اتصال و امتداد در مرتبهء ذات جسم طبيعى متحقق است ، و اشاره بوجه فرق بين جسم طبيعى و جسم تعليمى 
  ]\r\nاز اينجا ثابت مىشود كه اتصال و امتداد در مرتبهء ذات جسم طبيعى معتبر است و در حاق حقيقتش متحقق است ، و الا لازم مىآيد كه جسم طبيعى در مرتبهء ذاتش خالى از اتصال و امتداد و برى از اوضاع و اشكال باشد ، بلكه داخل در سلك مجردات و مفارقات باشد ، و اين معنى باطل است ، زيرا كه مجرد قابل اتصال و امتداد و محل اوضاع و اشكال نمىتواند شد ، و مفاسد ديگر نيز بر اين معنى مترتب مىشود ، بيان آنها موكول بعلم طبيعى است تدبّر كن در اين دقيقه و تفكّر كن در اين لطيفه كه به آن ثابت مىشود كه جسم طبيعى مؤتلف الذات و مركّب الحقيقه است از هيولى و صورت ، و مذاهب ديگر در اين باب باطل و فاسدند و اين مذهب مذهب فيلسوف اعظم و ساير حكماى مشّائين است و مجعول بالعرض آنست كه نه چنين باشد .\r\n\r\n[ اشاره بمذهب قائلان باصالت ماهيّات و مناقشه بر مسلك آنان 
  ]\r\nمقدمهء دوم آنست كه اكثر حكماى اشراق و جماعتى از محققين متكلّمين را مذهب و معتقد آنست كه مجعول بالذات انفس ماهيات امكانيّه است بجعل بسيطى نه بجعل تركيبى و به گمان اين فقير احدى از حكما و محققين از متكلمين بجعل تركيبى در ميانهء انفس ماهيات قائل نشده‌اند ، و وجود و اتصاف ماهيات بوجود در نزد ايشان مجعول بالذات نيستند بلكه بعد از صدور ماهيات از جاعل بالذات بجعل بسيطى منشأ ميباشند ، از براى انتزاع معنى وجود و بعد از انتزاع در مدارك عقليه اتصاف در ميانهء ماهيات و وجودات متحقق مىشود . پس بنابراين مذهب وجودات و اتّصاف ماهيات بوجود مجعول بالعرض و معلول بالتبع ميباشند ، بلكه بودن انسان ، انسان مثلا نيز بر اين جعل مترتّب مىشود ، بلكه ذاتيّات ماهيّات و لوازم ماهيات بلكه لوازم وجودات\r\n\r\n","description":"","footnote":"","page_name":" 199 ","page_number":239},
  {"content":"\r\n\r\nبتبعيت و بالعرض اين جعل بسيطى مجعول و متحقق ميشوند زيرا كه در نزد تحقق جعل انفس ماهيات امور مذكوره بضرورت ذاتيه مطلقه از براى ماهيات ثابت ميشوند و مطلق ضرورت ازليّه بوده باشد يا ذاتيّه مانع از تعلق جعل بالذات است ، و الا ضرورت ذاتيّه يا ازليه متحقق نخواهد بود ، و فرق در ميانهء آن دو ضرورت در تعلق جعل بالعرض است ؛ زيرا كه ضرورت ازليه منافى است با جعل بالذات و با جعل بالعرض چنان كه سابقا محقق گرديد ، بخلاف ضرورت ذاتيه كه با تعلق جعل بالعرض منافى نيست ، و باعتبار ديگر ذاتيّات مجعول بالذاتند و ماهيت ملتئمة از ذاتيات مجعول بالعرض است ، و فرق باعتبار تحليل و تركيب و اجمال و تفصيل است - تدبّر كن - و مشهور از حكماى مشّائين جعل تركيبى در ميانهء ماهيت و وجود است و ليكن بعد از تعمّق در قواعد و كلمات ايشان ظاهر مىشود كه مجعول بالذات در نزد ايشان حقايق وجوديه است چنان كه مذهب منصور و مذهب صدر محققين و جماعتى از متأخرين است ، و بنابراين مذهب ماهيات و اتصاف ماهيات بوجودات و بودن آن ماهيت آن ماهيّت و بودن آن وجود آن وجود و لوازم ماهيات و ذاتيّات و لوازم وجودات و بودن آن لوازم ، آن لوازم و بودن آن ذاتيّات آن ذاتيّات ، مجعولات بالعرض و معلولات بالتبعند چنان كه در طريقهء اولى ماهيّت مجعول بالذات است و باقى مجعول بالعرضند ، و ليكن در بعضى تبعيّت بيك مرتبه است و در بعضى به دو مرتبه و در بعضى بيشتر است چنان كه در نزد تأمل ظاهر مىشود . خلاصهء كلام مجعول بالذات در نزد هردو طايفه يا هرسه طايفه ، شىء واحد است ، در نزد طايفهء اولى انفس ماهيات است ، و در نزد طايفهء دوم اتّصاف است ، و در نزد طايفهء سوم حقايق وجوديه است ، و جعلهاى ديگر همه بالتبع و بالعرض و على سبيل الاستتباع و الانجرارند . بلى مقتضاى جعل تركيبى بالذات در ميانهء ماهيات و وجودات آن است كه انفس ماهيّات و وجودات از جعل مستغنى باشند ، زيرا كه انضمام شىء بشىء ، و ثبوت شىء ، از براى شىء ، فرع ثبوت منضم و منضمّ اليه و تبع تحقق مثبت و مثبت له است ، پس لازم مىآيد كه انفس وجودات و ماهيات مستغنى از جاعل باشند . خلاصهء كلام وجود و ماهيت هرگاه در نفس الامر متقرر و ثابت نباشند جعل تركيبى در ميانهء آنها از قبيل انضمام معدوم بمعدوم و ثبوت معدوم از براى معدوم مىباشد ، و اين معنى با اينكه\r\n\r\n","description":"","footnote":"","page_name":" 200 ","page_number":240},
  {"content":"\r\n\r\nمعقول و معنى محصل ندارد مناط موجوديت و حقيقيّت نمىتواند شد ، و هرگاه ثبوت و تقرّر در نفس الأمر از براى آنها ثابت باشد مستغنى از جاعل بالذات و بىنياز از واجب الوجود بالذات ميباشند زيرا كه ثبوت مرادف وجود است و واجب الوجود بالذات آنست كه بدون اعتبار امر خارج از ذات خود متحقق و ثابت باشد .\r\nو هرگاه بگويند ، اولا جعل بسيطى بماهيت و وجود تعلق ميگيرد .\r\nميگويم بنابراين بجعل ديگر احتياج نخواهد بود ، زيرا كه جعل انفس ماهيات در خارج كافى است در انتزاع وجود و در تحقق اتصاف ماهيّت بوجود ، و جعل انفس وجودات در اعيان كافى است در انتزاع ماهيت و ثبوت اتصاف ، پس بتحقق جعل بالذات در هريك از ماهيت و وجود اتصاف متحقق مىشود و بالعرض مجعول ميگردد .\r\n\r\n[ بيان عقايد و آراء در مجعوليت حقايق و اشاره ببطلان قول اشراقيان و متكلّمان 
  ]\r\nاز اين بيان و تبيان ظاهر و منكشف گرديد كه قول بتحقق جعل تركيبى بالذات در ميانهء ماهيّت و وجود سخيف‌ترين مذاهب و آراء است چگونه باساطين حكماى مشّائين خصوصا فيلسوف اعظم ارسطاطاليس و فرفوريوس و معلم ثانى ابو نصر فارابى نسبت ميتوان داد و حال آنكه كلمات و قواعد ايشان نيز بر خلاف اين مذهب شاهد و گواهند و بر متتبّع و متفطن مخفى نيست .\r\nو اينكه رئيس محققين در جواب بهمنيار گفت : « ما جعل اللّه المشمش مشمشا ، بل جعله موجودا » يعنى نگردانيده است خداوند عالم زردالو را زردالو ، بلكه گردانيده است آن را موجود ، منظور نفى جعل تركيبى بالذات است در ميانهء شىء و نفس آن ، چنان كه صريح اول كلام اوست و مذهب جماعتى از متكلمين است ، نه اثبات جعل تركيبى بالذات در ميانهء ماهيّت و وجود ، بلكه در حقيقت اين كلام اثبات مجعوليّت بالذات است در وجود ، زيرا كه مجعوليت موجوديت ماهيّت عين مجعوليت وجود است ، زيرا كه وجود عين موجوديت ماهيت است در واقع و آن را سواى موجوديّت وجود موجوديت ديگر ثابت نيست ، و در لمعات سابقه محقق گرديد كه اتصاف ماهيت بوجود به مجرد تعمّل از عقل و تعريه از ذهن است ، پس جعل تركيبى در ميانهء ماهيت و وجود نيز بحسب تعمل از عقل و تعريه از ذهن خواهد بود . متفطن باش كه خالى از\r\n\r\n","description":"","footnote":"","page_name":" 201 ","page_number":241},
  {"content":"\r\n\r\nدقت و غموض نيست .\r\nو جماعتى از متكلمين را مذهب آنست كه جعل تركيبى بالذات در ميانهء ماهيت و نفس او متحقق است به اين معنى كه متعلق جعل اولا و بالذات گردانيدن آن ماهيّت است آن ماهيت نه نفس ماهيت و نه نفس وجود و نه اتصاف ماهيّت بوجود چنان كه ظاهر كلمات نقلهء مقالات ايشان است ، و صاحب شوارق به اين معنى تصريح كرده است ، و اين مذهب نيز سخيفترين مذاهب و آراء است زيرا كه از بيّناتست كه ما بالغير بزوال آن غير زايل مىشود ، پس هرگاه متعلق جعل بالذات ثبوت انسانيت از براى انسان باشد مثلا لازم مىآيد كه در نزد زوال آن غير انسانيت از انسان زايل شود و اين معنى سلب شىء از نفس است و آن ، بديهى الاستحاله و ضرورىّ البطلان است .\r\nو كلام شارح قوشجى كه امتناع سلب شىء از نفس مسلم نيست زيرا كه معدوم خارجى از نفس خود مسلوب است به اين معنى كه انسان معدوم انسان نيست ، پس هرگاه علت مرتفع گردد مطلقا يا در بعضى از اوقات انسانيّت نيز از خارج مرتفع مىشود مطلقا يا در بعضى از اوقات ، پس صادق مىشود سالبهء خارجيّه بانتفاى موضوع از خارج ، مردود است باينكه هرگاه متعلق جعل ثبوت انسانيت از براى انسان باشد ، بايد نفس انسان درحد نفس خود ثابت و متقرر باشد تا انسانيت از براى او ثابت شود و الا فرق در ميانهء جعل نفس انسان و جعل انسانيت انسان متحقق نخواهد بود .\r\nو ديگر اينكه بيان نمودم كه مفاد جعل تركيبى مفاد هليّت مركّبه است و مفاد هليت مركبه ثبوت شىء از براى شىء است و ثبوت شىء از براى شىء فرع ثبوت مثبت له است ، پس بايد نفس انسان ثابت باشد تا انسانيت از براى او ثابت شود ، و بارتفاع علت آنچه كه از علت مستفاد است مرتفع مىشود نه نفس انسان . و گويا شارح فاضل به اين دقيقه برنخورده است و امثال اين غرائب از امثال او عجب نيست . و صاحب اسفار اربعه در جواب اين ايراد فرموده است كه نفى انسان يعنى انسان ، انسان نيست قضيّه‌ئى از قضايا است ، و ناچار است در هرقضيه‌ئى از تقرر موضوع در نزد حكم ، پس شىء واحد ثابت و منفى مىشود و متقرّر و غير متقرر مىباشد . ( تمام شد ترجمهء كلام آن محقق ) بيانش آنست كه در جميع قضايا ، موجبه بوده باشند يا سالبه ، نحو تقررى بايد از براى موضوع ثابت باشد اگرچه آن نحو تقرر در ذهن باشد ، و الا ايجاب و سلب متصور نميباشد ، و همين‌قدر در اين مقام كافى است ، زيرا كه در لمعات اثبات\r\n\r\n","description":"","footnote":"","page_name":" 202 ","page_number":242},
  {"content":"\r\n\r\nعلم واجب الوجود بالذات محقق خواهد شد كه ماهيّات اشيا با نفس خود در اذهان حاصل ميشوند و تفاوت در ميانهء موجود ذهنى و موجود خارجى باعتبار اختلاف نحو و وجود است ( تدبّر كن ) .\r\nو اينكه گفته‌اند در صدق قضيّهء موجبه ، وجود موضوع شرط است و در قضيهء سالبه شرط نيست ، علاوه بر اين نحو از تقرر است كه خصوصيت ايجاب مقتضى آنست و خصوصيت سلب مقتضى نيست چنان كه در علم ميزان محقق است ، علاوه بر اينها در وقت ارتفاع انسانيت از خارج ، قضيهء معدوم انسان نيست صادق است نه قضيّهء انسان انسان نيست ، نمىبينى كه قائل قول دوم مورد سخريّه و استهزاء است و باصحاب سودا و جنون منسوب است ، و اين معنى نيست مگر باعتبار اشتمال او بر تناقض چنان كه آن حكيم الهى فرموده‌اند ، بعد از تمهيد اين دو مقدمه و تزييف آن دو مذهب ميگويم : مجعول بالذات بجعل بسيطى ، نفس حقايق وجوديّه است نه انفس ماهيات امكانيّه ، زيرا كه در لمعات اثبات اصالت وجود محقق گرديد كه موجود بالحقيقه و متحقق بالاصاله و متشخص بالذات انحاء وجودات است نه انواع ماهيات مگر بالعرض و بالتبع ، و ضرورت عقليه قائم است بر اينكه مجعول بالذات و اثرى كه مترتّب مىشود بر جعل اولا و بالذات حقيقتى از حقايق عينيه و انيتّى از انيات خارجيه و هويتى از هويات شخصيه است ، و ماهيات امكانيه از حقيقت خالى و از خارجيت عارى و از متشخّصيت برىاند . و قول باينكه انفس ماهيات بعد از صدور از جاعل به اين صفات موصوف ميشوند ، خالى از مغز و عارى از تحصيل است ، زيرا كه هرگاه امرى به آن ماهيات منضم نشود نسبت آنها باوصاف مذكوره و عدم آنها مساوى مىباشد ، و يا لازم مىآيد كه آن ماهيات در حد انفس خود متحقق و متشخّص باشند ، و اين معنى در حقيقت انقلاب حقايق است ، و الا ، يعنى هرگاه امرى به آنها منضّم شود مطلوب ثابت مىشود ، زيرا كه در حقيقت آن امر منضم كه جهت شخصيت و عينيّت است مجعول بالذات است نه ماهيات كه حيثيّت ذوات آنها ابهام محض است و نسبت آنها بانحاء تشخّصات و تحصلات مساوى است ، متفطن باش كه خالى از دقت و لطافت نيست .\r\nبرهان دوم بر اين مدعى آنست كه در مقدمهء ممهّده گذشت كه بايد مجعول بالذات مرتبط بالذات باشد به جاعل خود به اين معنى كه تعلق و ارتباط در مرتبهء ذاتش متحقق\r\n\r\n","description":"","footnote":"","page_name":" 203 ","page_number":243},
  {"content":"\r\n\r\nباشد و نسبت ماهيات امكانيه بارتباط و عدم ارتباط مساوى است و الا لازم مىآيد كه بدون ملاحظهء مرتبط اليه و ارتباط متصور و متعقل نباشد ، بطلان لازم مستلزم بطلان ملزوم است ، پس ضميمه ارتباط ثابت و جهت تعلق لازم است ، و آن ضميمه وجود است ؛ زيرا كه همهء ماهيّات در اين معنى در حد استوا و مرتبه سوائيّتند .\r\n\r\nتنبيه \" لطيف \"\r\nبدانكه تحقق مناسبت تامه در ميانه علت بالذات و معلول بالذات با تحقق عينيّت وجود در واجب الوجود بالذات نيز مثبت اين مدعى و بيّنهء اين دعوى است ، و در مسألهء اثبات امتناع اكتناه ذات واجب الوجود بالذات ، ببسط تمام محقق گرديد . براهين بسيار ديگر بر اين مدعى قايم است ، و در كتاب مشاعر كه از مصنّفات استاد الاساتيد صدر متألّهين است مذكور است ، و همين‌قدر كه مذكور شد از براى ارباب بصيرت كافى است .\r\n\r\nوهم \" و تنبيه \" [ نقل استدلال برخى از متأخران در عدم امكان مجعوليت وجود بجعل بالذات و بسيط 
  ]\r\nبدانكه بعضى از متأخرين استدلال كرده است بر اينكه وجود مجعول بالذات نمىتواند شد ، باينكه هرگاه تأثير علت تنها در وجود متحقق باشد لازم مىآيد كه جايز باشد كه هرچيزى معلول هرچيزى و هرچيزى علت هرچيزى تواند شد ، بطلان لازم موجب بطلان ملزوم است . بيان ملازمه آنست كه وجود حقيقت واحده است پس علت آن ، صلاحيت دارد از براى عليّت هروجودى زيرا كه حكم حقيقت واحده مختلف\r\n\r\n\r\n","description":"","footnote":"\r\n( 1 ) - آخوند ملا صدرا در شواهد و اسفار اين قول را به برخى از متأخران نسبت داده است و بقول خطيب رازى فخر الدين شباهت دارد . اغلب اين شبهات از فرض وجود و اعتبار آن در سلك حقايق متواطئهء از ماهيّات و يا از اعتبارى بودن وجود ، ناشى مىشود ، و اصلا وجود داخل در حقايق ماهويّه نيست تا حكم متواطى بر آن جارى شود و داراى افراد باشد و نيز قبول تشكيك دائر در السنهء مشهور ، نوع تشكيك واقع در مفاهيم ، ننمايد ، تشكيك در شخص واحد بحسب جلوه‌هاى مختلف و يا در حقيقت واحد بنا بر مراتب مختلف در وجود اعتبار صحيح دارد ، آن هم نه در غيب وجود بل‌كه در مراتب قابل تعيّن هستى - جلال آشتيانى -\r\n","page_name":" 204 ","page_number":244},
  {"content":"\r\n\r\nنميشود .\r\nجواب اين استدلال آنست كه حقايق وجوديه مختلفند بشدت و ضعف و بغنا و فقر و بتجرّد و ماديّت ، خلاصه از براى وجود مراتب مختلفه و درجات متفاوته ثابت است\r\n « هرمرتبه از وجود حكمى دارد - * گر حفظ مراتب نكنى زنديقى » \r\n. بلى هرگاه از براى وجود ، ماهيّت نوعيه ثابت باشد و از براى آن افراد متماثله متحقق باشد اين استدلال خالى از وجهى نخواهد بود ، و در لمعات سابقه محقق گرديد كه وجودات حقايق عينيّه و ذوات خارجيه‌اند ، و از براى آنها ماهيت كليّه متحقق نيست ، چه جاى از ماهيت نوعيه ؛ بلى منتزع مىشود از آنها مفهوم عامى كه نسبتش به آنها نسبت اعراض عامه و عنوانات كليه است ، و حال آنكه در اين صورت نيز ميتوان گفت كه ملازمه مسلم نيست ، چه مىشود كه خصوصيت افراد را دخلى باشد در اقتضاى علت معيّنه .\r\nو احتجاجات و استدلالات ديگر كه شيخ اشراق و سيد داماد و غير ايشان در اين مقام اقامه فرموده‌اند همه مبنى بر اعتباريّت و انتزاعيّت وجود است و چون سابقا محقق گرديد كه وجود را حقايق عينيه و ذوات خارجيه ثابت است پس همهء آن استدلالات مندفع خواهند گرديد و احتياج بذكر آنها و جرح و تعديل آنها نخواهد بود ، و محذورات ديگر بر اصالت جعل در ماهيّات وارد است ، و اين رساله را گنجايش ذكر آنها نيست و موضع طلب آنها امور عامهء اسفار اربعه است .\r\n\r\nلمعة \" الهيه [ بيان آنكه ماهيّات ممكنه در قبول فيض وجود مختلف و متفاوتند 
  ]\r\nبدانكه ماهيّات امكانيه در استفاضه فيض وجودى از مبدا فيّاض مختلفند ، در بعضى امكان ذاتى كافى است در قبول فيض وجودى ، مثل مبدعات ، و در بعضى ديگر امكان استعدادى نيز معتبر است ، مثل حوادث و كائنات ، و الا تخلّف معلول از علت ثابت مىشود و ترجّح بلا مرجّح لازم مىآيد .\r\nقسم اول نيز مختلفند بعضى در فيضان و صدور از علت فيّاضه بواسطه‌ئى از وسايط محتاج است و بعضى بدون واسطه از مبدأ فيّاض فايض است ، و الا لازم مىآيد كه از واحد من جميع الجهات در مرتبهء واحده از جهت واحده كثير صادر شود ، و بطلان اين معنى سابقا محقق گرديد . بعد از تمهيد اين مقدمات و تحقيق اين لمعات\r\n\r\n","description":"","footnote":"","page_name":" 205 ","page_number":245},
  {"content":"\r\n\r\nميگويم : فاعل بالحقيقه و جاعل بالاستقلال نيست مگر واجب الوجود بالذات - جل اسمه - ، زيرا كه محقق گرديد كه معدوم منشأ تأثير و مبدأ اثر نميتواند شد و ماهيات امكانيّه در حد انفس خود نه موجودند و نه معدوم نسبت آنها چنان كه بموجوديت و معدوميت مساوى است بايجاب و لا ايجاب و با ايجاد و لا ايجاد نيز مساوى است ؛ زيرا كه ايجاب فرع وجوب و ايجاد تبع وجود است پس هرگاه منشأ ايجاب و ايجاد باشند ترجّح بلا مرجّح لازم مىآيد و انقلاب حقايق ثابت مىشود ، و نيز در مقدمات ممهّده مذكور گرديد كه ممكن از آن جهت كه ممكن است منشأ وجوب وجود و مبدأ امتناع عدم نمىتواند شد پس منشأ ايجاد و تأثير نيز نمىتواند شد ؛ زيرا كه ايجاد فرع ايجاب است چنان كه وجود فرع وجوب است ، و نيز در لمعات اين مسأله محقق گرديد كه وجودات امكانيه حقايق تعلقيّه و حيثيّات ارتباطيّه‌اند و حقايق تعلقيه و حيثيات ارتباطيه را بدون متعلق به و بدون مرتبط اليه تحققى و موجوديّتى متحقق بلكه متصور نمىتواند شد ، پس با قطع‌نظر از متعلق به و مرتبط اليه‌ها لكات الذوات فانيات الانيّات فاقدات الهويّاتند ، فرعيّت ايجاد از براى وجود و تبعيت ايجاب از براى وجوب در مقدمات سابقه محقق گرديد بلكه از جمله ضروريات و بديهيّات و از بابت فطريّات و اوليّات است ؛ پس هرگاه وجودى از وجودات بنحو استقلال و استبداد منشأ وجوبى و مبدأ وجودى باشد لازم مىآيد كه حقايق تعلقيه منقلب بحقايق استقلاليه و حيثيّات ارتباطيه منصرف بحيثيات استبداديّه باشد و امتناع لازم غنى از بيان و مستغنى از بيّنه و برهان است .\r\nبرهان ديگر بر اين مقصد اعلى و مطلب اسنى آنست كه در لمعات اثبات توحيد بمعنى دوم مبرهن گرديد كه واجب الوجود بالذات واجب الوجود من جميع الجهات و الحيثيات است پس قيّوميت او قيوميت مطلقه و فيّاضيت او فياضيت عامه است و الا جهتى از جهات امكان و يا حيثيتى از حيثيات امتناع در ذات مقدس او متحقق و ثابت مىباشد و اين خود مستلزم تركيب است و تركيب منافى احديت صرفه و بساطت حقّه است ، پس جميع آثار و افعال كه از مبدعات و مكونات صادر ميشوند به او منتهى ميشوند و در قيوميّت مطلقه و فياضيّت عامهء او مستهلك و متسغرقند و همه ايجادات و ايجابات كه از عقول قدسيه و نفوس نطقيّه و طبايع جرمانيّه صادر مىشوند\r\n\r\n","description":"","footnote":"","page_name":" 206 ","page_number":246},
  {"content":"\r\n\r\nدر ايجاد اطلاقى و ايجاب عمومى او مندرج و مندمجند ،  « أَلا إِلَى اللَّهِ تَصِيرُ الْأُمُورُ  « 1 » ، و لا حول و لا قوّة الا باللّه العلىّ العظيم » .\r\n\r\nاشراق \" و انارة \" [ بيان آنكه موجودات عالم امكانى مبدأ آثار و منشأ آثارند در واقع ولى به تحقق بوجود و ايجاد حق اول 
  ]\r\nبدان اى طالب حقايق علميه و معارف ربوبيّه و معالم دينيّه كه با وجود اين هر مرتبه‌ئى از مراتب وجود و هردرجه‌ئى از درجات موجود را آثارى ثابت و احكامى متحقق است\r\n « هرمرتبه‌ئى از وجود حكمى دارد * - گر حفظ مراتب نكنى زنديقى » \r\nو هريك از موجودات عاليه و سافله و ذوات قدسيه و نفوس شريفه و طبايع جسمانيّه مبدأ آثار و منشأ افعالند ولى مبدئيّت و منشأيّت در بعضى بعنوان فاعليت الهيه است و آن ، عبارت از افاضهء وجود و افادهء جود است و در بعضى بعنوان فاعليّت طبيعيّه است و آن ، عبارت از اعداد مواد و تحريك اجسام است و ليكن بنحو تبعيّت نه بعنوان استقلال بنهج تقييد نه بنهج اطلاق و تعبير از اين معنى در زبان شريعت غرّا بحول و قوهء الهى است چنان كه فرموده‌اند « لا حول و لا قوّة الا باللّه العلىّ العظيم » .\r\n\r\nهداية و ارشاد\r\nتدبّر كن در آيهء وافى هدايه  « وَ ما رَمَيْتَ إِذْ رَمَيْتَ وَ لكِنَّ اللَّهَ  « 2 »  رَمى »  يعنى نينداختى تو در وقتى كه انداختى و ليكن خداوند عالم انداخته است ، و در آيهء كريمهء سراپا هدايهء « و  قاتِلُوهُمْ  « 3 »  يُعَذِّبْهُمُ اللَّهُ »  يعنى مقاتله كن با ايشان عذاب مىكند خداوند عالم ايشان را ظاهر است كه مراد از عذاب كشته شدن ايشان است در معركهء قتال به زور و قوت مجاهدين و مقاتلين نمىبينى كه چگونه نفى كرده است رمى را از پيغمبر در عين اثبات آن و چگونه رميى كه از براى پيغمبر « صلّى اللّه عليه و آله » ثابت كرده است به خود نسبت داده شده است و نمىبينى كه چگونه امر كرده است ايشان را بقتال و جدال و كشتن اهل قتال را به خود نسبت داده است ، نفى اشاره بعدم استقلال و اثبات اشاره\r\n\r\n\r\n","description":"","footnote":"\r\n( 1 ) - س 42 ى 53 .\r\n( 2 ) - س 8 ى 17 .\r\n( 3 ) - س 9 ى 14 .\r\n","page_name":" 207 ","page_number":247},
  {"content":"\r\n\r\nاست باينكه هرمرتبه‌ئى از مراتب موجودات را افعال و آثارى ثابت و احكام و اوصافى متحقق است ، و تفكّر كن در كلام معجز نظام خداوند احد « و  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ  « 1 »  فَمِنْ نَفْسِكَ »  يعنى آنچه كه ميرسد ترا از حسنه و خيرات پس از نزد خداوند احد است ، و آنچه كه ميرسد ترا از سيّئه و شرور ، پس از قبل نفس خود است ، و در كلام هدايت انجام او كه فرموده‌اند :  « قُلْ كُلٌّ مِنْ عِنْدِ اللَّهِ »  يعنى بگو همه از نزد خداوند عالم است نمىبينى كه چگونه از براى خود ثابت كرده است آنچه را كه از خود سلب كرده است سلب و ايجاب هردو مطابق واقع و موافق نفس الأمر است ولى هريك از جهتى و حيثيتى .\r\n « رقّ الزجاج و رقّت الخمر * - فتشابها و تشاكل الأمر »\r\n« فكأنّه خمر و لا قدح * - و كانّه قدح و لا خمر » \r\nتدبر كن در اين مقام به حق تدبّر و تأمل كن به حق تأمل و توجه كن بسوى حق به حق توجه زيرا كه اين مسأله از غوامض مسائل ربوبيّه و حكم الهيه و از مشكلات معالم دينيّه و مقاصد كلاميه است چه بسيار از اهل نظر كه اقدام افهام ايشان در اين مقام لغزش يافته است « 2 » و چه بسيار از ارباب فكرت كه اقدام افكار ايشان در اين سنگلاخ به سنگ ندامت و جهالت خورده است ، بعضى را نظر بيك جهت مقصور گرديده و از جهت ديگر غافل گرديدند ، و بعضى را همّت به جهت آخر مصروف گرديد و از جهت ديگر ذاهل گرديدند ، لهذا يكى بورطهء تعطيل افتاد و ديگرى خود را بمهلكهء تشبيه انداخت ، پس ذو العينين باش و به چشم راست و چپ هردو نظر كن تا ثنوى و مانوى نباشى و اهرمن را شريك يزدان نگردانى و تا اشعرى نباشى كه خداوند جليل را مباشر حركات و تحريكات بلكه قوه‌ئى از قواى متجدده جسمانيّه و مبدئى از مبادى متغيّرهء جرمانيّه بدانى زيرا كه براهين محكم البنيان\r\n\r\n\r\n","description":"","footnote":"\r\n( 1 ) - س 4 ، ى 81 .\r\n( 2 ) - آيات مذكوره چه دلالتى تام بر نفى جبر و تفويض هردو دارند و دلالت نمايند بر - الأمر بين الأمرين - كه مذهب اهل بيت - عليهم السّلام - است ، چه استناد كل افعال به حق اول بوجه تقييد ، ملازم است با تجسّم و تقدّر حق مجرد از تمام جهات و نفى فعل از حق ملازم است با تعطيل و موافق با مذهب يهود - يد اللّه مغلولة - تمام افعال بوجه اطلاق مستند به حق و بوجه تعيّن و تقيّد مستند بخلق است و جهت اطلاق منشأ جهت تقييد و ملازم است با سلب فعل در عين اثبات - لمحرّره جلال الموسوى - .\r\n","page_name":" 208 ","page_number":248},
  {"content":"\r\n\r\nو حجت شديد القوه قايم است بر اينكه مبادى حركات و تحريكات قواى متجدده جسمانيّه است و ذوات كريمهء قدسيه و نفوس شريفه كليه و وسايط جليلهء الهيه را معطل گردانى و فى الحقيقه منكر شريعت حقّه و حكم الهيه باشى و تا معتزلى نباشى كه قيوميّت خداوند احد و فياضيت قيوم بىمثل و مانند را محدود گردانى و شركاء از براى او در فياضيّت استقلاليه و قيوميت استبداديّه ثابت كنى ، بلكه در حقيقت بانقلاب حقايق امكانيه بوجوب ذاتى قايل شوى ، چنان كه اشاره اجماليه به اين معنى در تقرير برهان اول از براهين اين مقصد اعلى نمودم و مصداق « القدريّة مجوس هذه الامّة » گردى و نصّ قرآنى را انكار كنى ، و تا يهود مسلك نباشى كه بگوئى « يد اللّه مغلولةغلّت ايديهم » مفاد « جفّ القلم بما هو كائن » را با « كل يوم هو فى شأن » جمع كن و جواهر معانى « الحسنة بين السّيئتين ، و خير الامور اوسطها ، و لا جبر و لا تفويض ، بل امر بين الامرين » را كه از مشكات ولايت و معدن عصمت وارد است در گوش هوش گردان و آنچه كه در اين مقام از لآلى تحقيقات شافيه و جواهر تدقيقات كافيه برشته تقرير كشيدم بسلك تحرير آوردم غنيمت شمار و سرمايهء فكرت گردان « الحمد للّه ولىّ الحمد و الافضال » .\r\n\r\nفصل هشتم در تحقيق توحيد بمعنى چهارم\r\n\r\n[ بيان معانى بيان معانى وحدت و كثرت و تقسيمات وارد بر وحدت و كثرت 
  ]\r\nو شرح آن ، از اين قرار است كه شريك نيست واجب الوجود بالذات را در هيچ معنى از معانى و در هيچ مفهومى از مفهومات با ثبوت اشتراك معنوى در مفاهيم عامه و عنوانات كليّه در ميانهء واجب الوجود و ممكن الوجود ، مثل معانى شيئيّت و موجوديت و عالميّت و قادريّت و غير آنها ، و اين مسأله شريفهء الهيه از غوامض مسائل الهيه و معضلات مقاصد ربوبيه و مشكلات مطالب كلاميه است ، و تحقيق آن به نحوى كه ظلمات اوهام افهام بانوار علوم الهيه و اشراقات معارف ربوبيّه مرتفع گردد موقوف است بر تمهيد مقدمه‌ئى و آن ، از اين قرار است كه مشاركت در ميانه دو چيز برميگردد به نحوى از وحدت و اتحاد و معنى وحدت بودن شىء است غير منقسم از آن جهت كه غير منقسم\r\n\r\n","description":"","footnote":"","page_name":" 209 ","page_number":249},
  {"content":"\r\n\r\nاست و قيد حيثيّت از براى داخل‌كردن واحد غير حقيقى بمعنى اعم است ، مثلا زيد منقسم نيست از آن جهت كه شخصى از اشخاص انسان است و به اين اعتبار واحد است اگرچه منقسم مىشود بماده و صورت و بجنس و فصل و به اين اعتبار كثير است و كثرت مقابل وحدت است ، و تعريف آن ، از تعريف وحدت ظاهر مىشود ؛ اگرچه حق آنست كه تصور معنى وحدت و كثرت از بديهيّات است بلكه تعريف آنها ممكن نيست مگر بتعريفات لفظيّه كه عبارت از تبديل لفظى است بلفظ اشهر از آن ، و مقصود از آن اخطار معنى است بخاطر نه تحصيل معنى غير حاصل ، زيرا كه تعريف وحدت مشتمل است بر معنى كثرت و تعريف كثرت مشتمل است بر معنى وحدت ، و اين معنى مستلزم دور است و آن محال است ، پس لا محالة بايد تعريفات وحدت و كثرت تعريفات لفظيّه باشند و در تعريفات لفظيه دور محقق نميشود ، زيرا كه اصل معنى حاصل است و منظور اخطار ببال است از اين جهت است كه رئيس محققين در الهيّات شفا گفته است : « و ما اعسر علينا ان نقول فى هذا الباب شيئا » يعنى بسيار مشكل است بر ما اينكه بگوئيم در مقام تعريف وحدت و كثرت چيزى را كه سالم از دور باشد ، و اين است معنى كلام محقق طوسى در كتاب تجريد « و لا يمكن تعريفها الا باللفظ » يعنى ممكن نيست تعريف وحدت مگر بتعريف لفظى بعد از شناختن معنى وحدت ميگويم كه واحد يا نفس واحد است و يا شىء واحد ، اول آنست كه آن را حقيقتى سواى وحدت نباشد چنان كه موجود يا نفس موجود است و يا شىء موجود ، و واحد باينمعنى دو قسم است يكى وحدتى است كه مبدأ اعداد است باينمعنى كه بانضمام مثل آن يا امثال آن به او اعداد حاصل ميشوند ، و ديگرى واحد بوحدت حقّه است ، وحدت حقه آنست كه هيچ نحو از انحاى كثرت در آن متحقق نباشد حتى كثرت از ماهيّت و وجود و از جهت نقص و كمال ، و اين قسم از وحدت لايق جناب فيض اقدس و سزاوار خداوند احد و منحصر به يگانهء بىمثل و مانند است و تحقيق اين معنى در مسألهء اثبات احديّت صرفه و بساطت حقّه بتفصيل تمام مذكور گرديد .\r\nدوم - دو قسم است ، حقيقى و غير حقيقى . دوم آنست كه امور متعدده مشترك باشند در معنائى از معانى كه آن معنى ، جهت وحدت آن امور متعدده باشد ، و آن جهت وحدت يا مقوّم و ذاتى است از براى آن امور ، و يا عارض و خارج است ، و يا نه مقوّم\r\n\r\n","description":"","footnote":"","page_name":" 210 ","page_number":250},
  {"content":"\r\n\r\nاست و نه عارض ؛ بلكه نسبى از نسب و اضافه‌ئى از اضافات است كه بر آن امور متعدده صادق نمىآيد و محمول نميشود ، مثل اينكه گفته مىشود نسبت نفس به بدن نسبت پادشاهست بمملكت در تدبير . اول يا جنس است ، پس آن امور متكثّره را واحد بالجنس ميگويند ، مثل انسان و فرس كه متحدند در حيوان ، و يا نوع است ؛ پس آن امور را واحد بالنوع ميگويند ، و مساوق واحد بالنوع است واحد بالفصل ، مثل زيد و عمرو ، كه متحدند در انسان و ناطق .\r\nقسم دوم آنست كه جهت وحدت عرضى باشد ، يا محمول است از براى آن امور ، پس آن امور را واحد بالمحمول ميگويند ، مثل برف و عاج كه متحدند در مفهوم ابيض ، و آن محمول است بهردو ، و يا موضوع است از براى آنها پس آن امور را واحد بالموضوع ميگويند مثل كاتب و ضاحك كه متحدند در انسان .\r\nو سوم را واحد بالإضافه ميگويند ، و اتحاد در اوصاف ذاتيّه و عرضيّه اسامى مختلفه دارد ، اتحاد در نوع را مماثلت ميگويند ، و اتحاد در جنس را مجانست ، و اتحاد در كيف را مشابهت ميگويند ، و اتحاد در كمّ را مساوات ، و اتحاد در موضوع را مطابقه ميگويند ، چنان كه در اسفار است ، و موازات ميگويند چنان كه در شوارق است ، و اتحاد در اضافه را مناسبت ميگويند ، و اتحاد در اطراف را مطابقه مينامند ، حقيقى آنست كه معروض وحدت امور متعدده نباشد بلكه جهت وحدت ذات آن شىء باشد نه امر خارج از ذات آن ، و منقسم مىشود بواحد جنسى و واحد نوعى و واحد عددى يعنى واحد شخصى ، و بالضروره واحد شخصى از آن جهت كه واحد شخصى است قابل انقسام و كثرت نيست ، و همچنين ساير اقسام وحدت از آن جهت كه واحدند منقسم نمىتوانند شد ، و ليكن واحد بالعدد يعنى واحد شخصى گاهى از جهت ديگر متكثّر و منقسم مىشود بحسب خارج ، و گاهى اصلا بحسب خارج منقسم نميشود .\r\nقسم اول يا انقسام و تكثّر آن بالفعل متحقق است و يا بالقوه ، اول را واحد بالتركيب و واحد بالاجتماع ميگويند ، و آن نيز دو قسم است ، يا جميع آنچه كه ممكن است كه در آن حاصل شود متحقق است ، آن را واحد بالتمام ميگويند ، و تماميّت يا بحسب وضع است مثل درهم ، و يا بحسب صناعت است مثل خانه و سرا ، و يا بحسب طبيعت است مثل انسان هرگاه تام الاعضا باشد ، و هرگاه نه چنين باشد پس آن را كثير\r\n\r\n","description":"","footnote":"","page_name":" 211 ","page_number":251},
  {"content":"\r\n\r\nميگويند ، و در عرف ناس آن را از اقسام واحد نمىشمارند .\r\nو در صورت دوم واو آنست كه انقسام و تكثّر در آن بالقوه باشد و اين دو قسم است ، يا بذات خود بدون ملاحظه امر خارج منقسم است باجزائى كه در ماهيّت نوعيّه متحد باشند يا نه ، اول مقدار است كه بنفس خود منقسم مىشود ، دوم اجسام بسيطه‌اند كه بواسطه مقدار منقسم ميشوند باجزائى كه در ماهيّت نوعيه متحدند ، مانند آب و هوا و غير آنها .\r\nقسم دوم از تقسيم اول و اين آنست كه قسمت خارجى در آن ممكن نباشد ؛ يا صاحب وضع است يعنى قابل اشارهء حسيّه است يا نه ، مثال اول نقطه است كه قابل اشارهء حسيّه است و اجزاى خارجيّه ندارد ، مثال دوم مفارق است و مفارق عقل مجرد است يا نفس مجرد ، و اجزاى خارجيّه در آنها متحقق نيست چنان كه در جاى خود مبيّن است اگرچه مركّب از اجزاى عقليّه ميباشند .\r\n\r\nلطيفة \" الهيّة \" [ بيان آنكه كثير از جهت كثرت وجود خارجى ندارد و وجود وحدت مساوقند 
  ]\r\nسابقا محقق گرديد كه وحدت و وجود متغايرند بحسب مفهوم و متحدند بحسب ذات و هويّت پس وحدت مساوق وجود است به اين معنى كه هرجا كه وجود متحقق مىشود وحدت نيز متحقق مىشود ، و كثير از آن جهت كه كثير است در اعيان متحقق نميتواند شد ، زيرا كه وجود آن ، عبارت از وجودات آحاد است و آن را وجود عليحده ثابت نيست ، و الا لازم مىآيد كه از فرض وجود دو ، سه موجود حاصل آيد ، و از فرض وجود سه ، چهار موجود ثابت شود و الى غير النهاية برود و از انقسام ثنائى سه قسم حاصل آيد و از ثلاثى ، پنج قسم بوجود آيد ، و مقولات عاليه بده مقوله منحصر نشوند بلكه مقولات عاليه غير متناهيه متحقق شوند ، بطلان لوازم سه‌گانه مستلزم بطلان ملزوم است و ملازمه در نهايت وضوح و انكشاف است و لوازم مذكوره خلاف ضرورت و خلاف مقرر است ، و در لمعات اثبات احديّت صرفه نحو تحقيقى از براى اين مدعى مذكور گرديد - متفطن و متنبّه باش - . پس قول باينكه وحدت مغاير وجود است به جهت اينكه كثير از آن جهت كه كثير است موجود است و واحد نيست\r\n\r\n","description":"","footnote":"","page_name":" 212 ","page_number":252},
  {"content":"\r\n\r\nپس وجود مغاير وحدت است در تحقق چنان كه در الهيّات شفا و امور عامهء تجريد مذكور است منفسخ البنيان و متزلزل الاركان است ، ولى وحدت مطلقه در مقابل كثرت مطلقه و وحدت مقيّده در مقابل كثرت مقيّده است ، چنان كه وجود مطلق در مقابل عدم مطلق ، و وجود مقيد در مقابل عدم مقيد است ، پس هروحدتى در مقابل كثرت نيست ؛ مثلا وحدت نوعى در مقابل كثرت شخصى نيست ، بلكه وحدت نوعى در مقابل كثرت نوعى است و وحدت جنسى در مقابل كثرت جنسى است و وحدت شخصى در مقابل كثرت شخصى و همچنين است حال در ساير اقسام وحدت ، و قياس كن وجود و عدم را در اين باب بوحدت و كثرت ، مثلا وجود خارجى در مقابل عدم خارجى است نه در مقابل عدم ذهنى ، و وجود زيد در مقابل عدم زيد است نه در مقابل عدم عمرو ، و هكذا .\r\n\r\nدقيقة \" الهيّة \"\r\nبدانكه حكم وجود از براى وحدت ثابت است زيرا كه محقق گرديد كه مساوقت در ميانهء آنها محقق است و بحسب ذات و هويّت متحدند ، پس همچنانكه از براى وجود مراتب شديده و ضعيفه و درجات عاليه ، و سافله ثابت است و از اين جهت صدق مفهوم وجود بر انحاء وجودات عينيّه و اقسام موجودات حقيقيّه بنحو تشكيك بلكه بانحاء تشكيك است ، چنان كه در نزد بصير حاذق ثابت و محقق است از براى وحدت نيز مراتب شديده و ضعيفه و درجات عاليه و سافله ثابت است و صدق مفهوم آن بر انحاء وحدات بنحو تشكيك بلكه بانحاء تشكيك است ، نمىبينى كه هرجا جنبهء كثرت بيشتر است جنبهء وحدت ضعيف است بلكه جهت وحدت عين قوهء جهت كثرت است چنان كه در مقادير و متّصلات است و يا جهت كثرت معروض جهت وحدت است چنان كه در مراتب اعداد است ، و هرجا كه جنبهء كثرت مضمحل است جانب وحدت قوت دارد ، و در واجب الوجود بالذات - جلّ اسمه - چون اصلا جهت كثرتى متحقق نيست لهذا وحدتش وحدت حقّه و بساطتش بساطت صرفه است و واحد شخصى اقوى از واحد نوعى است ، زيرا كه وحدت او وحدت ابهامى است لهذا با كثرات غير محصوره بلكه غير متناهيه معيّت و اجتماع بلكه عينيّت و اتحاد بهم مىرساند . و وحدت نوعى اقوى از وحدت جنسى است زيرا كه جنبهء ابهام و كثرت در آن بيشتر است ، و قياس كن\r\n\r\n","description":"","footnote":"","page_name":" 213 ","page_number":253},
  {"content":"\r\n\r\nبر آنچه كه مذكور شد آنچه را كه از جهت ايجاز ترك نمودم و تدبّر كن و بدان كه از براى وحدت و كثرت مباحث شريفه و مطالب لطيفه است اين وجيزه را گنجايش ذكر آنها نيست بعد از تمهيد اين مقدمه و تذكر مباحث سابقه و لمعات ماضيه ميگويم كه اين مقصد اعلى كه اين فصل منعقد است از براى تحقيق آن ، به دو مطلب منحلّ مىشود .\r\nمطلب اول آنست كه مشاركت و اتحاد متحقق نيست در ميانهء واجب الوجود بالذات و ساير اشيا در جنسى از اجناس و در نوعى از انواع و از فصلى از فصول و در لوازم و عوارض اجناس و انواع در فصلى از فصول از آن جهت كه عوارض مذكوراتند ، خلاصه عوارضى كه خصوصيّت مذكورات را در عروض آنها مدخليّتى باشد و در ثبوت آنها دخلى باشد .\r\nمطلب دوم آنست كه مشاركت و اتحاد متحقق نيست در ميانهء واجب الوجود بالذات و ساير اشيا در معانى عامه و نعوت كليّه كه عارض موجود من حيث انّه موجود مىشوند به اين معنى كه خصوصيات ماهيات را مدخليتى در عروض آنها و ثبوت آنها از براى موجود متحقق نباشد ، مثل معانى شيئيّت و عالميّت و قادريّت و قدم و حدوث و عليّت و معلوليّت و غير آنها .\r\nاما بيان مطلب اول به نحوى از اجمال پس ميگويم كه در مباحث سابقه محقق گرديد كه واجب الوجود بالذات وجود صرف ، و صرف وجود است و مرتبهء ذاتش عين حيثيت شخصيت و عينيّت است ، و دامن جلالش از لوث كليت و جنسيّت و نوعيّت و فصليّت و ذاتيت و عرضيّت بغايت منزّه است و از لوث اجناس و فصول و انواع و عوارض آنها بالكليه معرى و مبراست ، پس انباز نيست با اشيا در جنسى از اجناس عاليه بوده باشند آن اجناس يا غير عاليه ، متوسطه بوده باشند يا سافله ، و مشاركت نيست با اشيا در نوعى از انواع ، عاليه بوده باشند يا سافله و يا متوسطه ، و شريك نيست با اشيا در فصلى از فصول ، قريبه بوده باشند آن فصول يا بعيده و اتحاد نيست او را با شيئى از اشياء در عوارض و لوازم امور مذكوره از آن جهت كه عوارض مذكوراتند ، چون جنس ندارد مجرد از مواد و هيوليّات است ، زيرا كه جنس و ماده بحسب ذات متحدند و بحسب اعتبار متغاير . چنان كه در لمعات توحيد بمعنى اول منكشف گرديد . پس انباز نيست با اشيا در لواحق مواد و عوارض هيوليّات . قريبه بوده باشند يا بعيده ، خارجيّه\r\n\r\n","description":"","footnote":"","page_name":" 214 ","page_number":254},
  {"content":"\r\n\r\nبوده باشند يا عقليه .\r\n\r\n[ بيان آنكه واجب الوجود با اشياء در مقولات و انواع مقولات مشاركت ندارد و حقيقت وجود از معانى جوهرى و عرضى مبرّاست 
  ]\r\nاما بيان تفصيل پس ميگويم چون جوهر نيست زيرا كه جوهر ماهيّتى است كه وجود آن ، در اعيان در موضوع نباشد و واجب الوجود بالذات از ماهيت معرّى است و مرتبهء ذاتش عين وجود و صرف وجود است ، پس مشاركت نيست او را با جواهر در جوهريّت و در انواع جوهريت از عقليّت و جسميّت و نباتيت و حيوانيت ، و در انواع انواع از فلكيّت و عنصريت و انسانيت و فرسيّت الى آخر الانواع و الاصناف ، و چون عرض نيست زيرا كه عرض ماهيتى است كه وجود آن ، در اعيان در موضوع باشد ، و مراد از وجود عرض در موضوع آنست كه وجود فى نفسه آن ، عين وجود در موضوع و نفس وجود ارتباطى باشد ، و مراد از موضوع ، محلى است كه در وجود و تشخّص خود محتاج بحالّ خود نباشد ، و ماهيّت ملازم امكان و احتياج منافى وجوب وجود است ، پس مشاركت نيست با اعراض در مقولات ، عاليه بوده باشند يا سافله و يا متوسطه ، و انواع و اشخاص آن اصناف نيز نميتواند شد .\r\n\r\nتنبيه \" الهىّ \" [ حق اول معروض انواع مقولات واقع نميشود بل‌كه مبدأ ظهور و تحقق انواع جوهرى و عرضى است 
  ]\r\nبدان همچنان‌كه واجب الوجود بالذات داخل در تحت مقولات عشره و انواع آن مقولات و اصناف آن انواع نيست ، معروض آن مقولات و انواع آن مقولات و اصناف آن انواع و اشخاص آن اصناف نيز نمىتواند شد .\r\nاما بيان اينكه معروض ماهيّات جوهريه نمىتواند شد پس ميگويم انواع جوهريّه يا قايم بذواتند و يا قائم بغيرند ؛ عروض قسم اول منافى قيام بذات ، و معروضيّت از براى قسم دوم منافى وجوب وجود است ؛ زيرا كه محال جواهر حالّه در وجود خود بجواهر حاله محتاجند و الا اعراض خواهند بود نه جواهر ، و اين معنى خلاف فرض است ، و نيز در جاى خود محقق است كه محالّ جواهر حالّه كه عبارت از صور نوعيّه‌اند ، اجسامند نه مجردات ، و جواهر مجرده قايم بذواتند نه قايم بمحالّ .\r\n\r\n","description":"","footnote":"","page_name":" 215 ","page_number":255},
  {"content":"\r\n\r\n\r\n[ بيان اقسام مقولات عرضى از كم و كيف و اين و متى و وضع و فعل و انفعال و . . . 
  ]\r\nو اما بيان امتناع معروضيّت واجب الوجود بالذات از براى مقولات اعراض و انواع آنها و اصناف آنها و اشخاص آنها ، پس ميگويم : مقولات عاليهء عرض كه عبارت از اجناس عاليه‌اند نه مقوله‌اند :\r\nاول كمّ است ، و آن عرضى است كه قبول كند قسمت را لذاته و آن ، منقسم مىشود اولا بمنفصل و متصل ، اول عدد است ، دوم يا قار الأجزاست ، يعنى اجزاى آن ، در وجود مجتمع ميشوند ، و يا قارّ الأجزاء نيست .\r\nدوم زمان است ، اول را مقدار ميگويند ، و آن يا قبول مىكند قسمت را در هرسه جهت ، و يا در دو جهت و يا در يك جهت ،\r\nاول جسم تعليمى است ، دوم سطح است ، سوم خط . مخفى نماناد كه عروض كمّ مستلزم تعدد و يا موجب انقسام و تغيّر است در ذات معروض و انقسام و تغيّر ، مستلزم قوه و امكان است چنان كه در مباحث سابقه محقق گرديد ، و قوه و امكان و تعدد و تكثّر منافى وجوب وجودند ( متفطن باش ) .\r\nدوم كيفيت است ، و آن عرضى است كه تقاضا نكند قسمت را و نسبت را لذاته ، و آن منقسم مىشود اولا بكيفيّات محسوسه و كيفيات استعداديه و كيفيات مختصّه بكميات و كيفيات نفسانيّه ، سه قسم اول از عوارض اجسامند و در مسألهء اثبات عينيت صفات محقق خواهد شد كه صفات حقيقيّه عين ذات واجب الوجودند . پس صفات حقيقيهء او از سنخ كيفيات نخواهد بود ، پس واجب الوجود بالذات كيف ندارد ، و معروض هيچ قسمى از اقسام كيف نميتواند شد . و بسوى اين معنى اشاره است آنچه كه از مشكات ولايت وارد است : « كيف اصف ربّى بالكيف و الكيف مخلوق له ، و اللّه لا يوصف بخلقه » يعنى چگونه وصف ميكنم پروردگار خود را بكيف ، و حال آنكه كيف آفريدهء اوست و خداوند عالم موصوف نمىتواند شد بخلق خود .\r\nمقولهء سوم ، اين است و آن ، هيئتى است كه حاصل مىشود از براى شىء بسبب بودن شىء در مكان ، و يا عبارتست از نسبت شىء به مكان ، و ظاهر است كه اين معنى از خواص اجسام است ، و واجب الوجود از جسميّت معرّى است .\r\n\r\n","description":"","footnote":"","page_name":" 216 ","page_number":256},
  {"content":"\r\n\r\nمقولهء چهارم متى است و آن ، هيئتى است كه عارض مىشود از براى شىء بسبب بودن آن شىء در زمان و يا در حدى از حدود زمان و يا عبارت است از بودن شىء در زمان و يا در حدى از حدود زمان كه عبارت از آنانند ، و واجب الوجود بالذات از ازمنه و امكنه مجرد است زيرا كه وجود او سابق است بر ازمنه و امكنه و بزمانيّات و مكانيّات .\r\nمقولهء پنجم ، وضع است ، و وضع هيئتى است كه حاصل مىشود از براى شىء بسبب نسبت بعضى از اجزاى آن ببعضى ديگر و بامور خارجه ، و از اين تعريف ظاهر مىشود كه وضع از خواص اجسام است علاوه بر اين سابقا محقق گرديد كه واجب الوجود بالذات صاحب اجزا نيست .\r\nمقولهء ششم ، جده است و آن ، هيئتى است كه حاصل مىشود از احاطهء جسم بجسم ديگر كلا يا بعضا بحيثيتى كه محيط منتقل شود بانتقال محاط ، مثل هيئتى كه حاصل مىشود از براى شخص از قبا پوشيدن و منديل پيچيدن و ظاهر است كه اين معنى از خواص اجسام است .\r\nمقولهء هفتم ، ان يفعل است ، و آن هيئتى است كه حاصل مىشود از براى شىء بسبب تأثير آن در شىء ديگر بتأثير تدريجى ، مثل تسخين آتش در آب و تبريد آب در هوا .\r\nمقولهء هشتم ، ان ينفعل است و آن هيئتى است كه حاصل مىشود از تأثر شيئى از شىء ديگر بتأثّر تدريجى مثل تسخّن آب از آتش و ظاهر است كه هردو مقوله مستلزم تغيّرند در ذات معروض و تغير مستلزم قوه و امكان است و قوه و امكان منافى وجوب وجودند .\r\nمقولهء نهم ، اضافه است و اضافهء مقولى عرضى است كه تعقّل آن ، بسته بتعقل ديگرى باشد بحيثيتى كه تعقل ديگرى نيز بسته بتعقل آن باشد ، مثل ابوّت و بنوّت و اخوّت .\r\n\r\nتنبيه \" الهىّ [ بيان آنكه هيچ شىء از اشياء از اضافه خالى نمىباشد و عروض عليّت و معلوليّت : از سنخ اضافهء مقولى نمىباشد 
  ]\r\nمخفى نماناد كه از خاصيت اين مقوله آنست كه از مطلقش شيئى از اشيا خالى\r\n\r\n","description":"","footnote":"","page_name":" 217 ","page_number":257},
  {"content":"\r\n\r\nنيست ، زيرا كه از جملهء انواع او عليّت و معلوليّت است و هرشىء يا علت است و يا معلول ، و يا باعتبارى علت است و باعتبار ديگر معلول ، و ليكن از بعضى از انواع او خلوّ جايز است مثل ابوّت و بنوّت و اخوّت ، و اخوت و ظرفيت و مظروفيت و امثال آنها ، ولى آنچه از انواع آن‌كه عارض همهء اشيا مىشود حكمش حكم اوصاف عامه و نعوت كليّه است كه عارض موجود من حيث انّه موجود ميشوند ، و در مطلب دوم مذكور خواهد شد . علاوه بر اين عروض عليت از براى علت بالذات و عروض معلوليّت از براى معلول بالذات عروض حقيقى و قيام او واقعى نيست ، چنان كه عروض مفهوم وجود از براى حقايق وجوديه و عروض مفهوم تشخّص از براى حقايق شخصيّه ، عروض حقيقى و قيام او واقعى نيست ، و اين معنى بعد از ملاحظهء لمعات سابقه در نهايت ظهور و انكشاف است ، و علاوه بر اين در تحقيق صفات اضافيّه محقق خواهد شد كه همهء صفات اضافيه بقيّوميت مطلقه برميگردند و قيوميت مطلقه بفيض اطلاقى و رحمت واسعه و مشيّت ثانيه برميگردد و قيام رحمت واسعه و مشيت ثانيه بقيوم مطلق قيام عنه است يعنى قيام صدورى است نه قيام فيه است يعنى قيام عروضى ، متفطن باش كه بسيار دقيق المسلك است . پس محقق گرديد كه واجب الوجود بالذات جل اسمه مجانس نيست با شيئى از اشيا در مقولات عاليه و اجناس متوسطه و سافله و مماثل نيست با موجودى از موجودات در انواع عاليه و انواع متوسطه و سافله و در فصول بعيده و قريبه و در لوازم و عوارض آن اجناس و انواع و اصناف آنها و اشخاص آنها پس مشارك نيست با آنها در جوهريّت و عرضيّت و مشابه نيست با آنها در كيفيت و مساوى نيست با آنها در كميّت و مناسب نيست با آنها در اضافت و مطابق نيست با آنها در اوضاع جسمانيّه و مشارك نيست با آنها در ازمنه و امكنه و متحد نيست با آنها در هيآت انتقاليّه و تأثيرات تجدديه و تأثرات انفعاليّه ، و اگرچه اين مطالب از تأمل در لمعات سابقه و مباحث ماضيه از براى صاحب بصيرت ظاهر و منكشف ميگردد ، ولى چون كتب الهى و كلام از اين تفصيلات و بيانات خالى است و غايت تنزيه و تقديس ذات واجب الوجود بالذات از صفات ممكنات و از سمات مخلوقات قرهء عين معرفت و ثمرهء شجرهء حكمت ، و غايت بالذات خليقت است . از براى توضيح و تنقيح تتميم و تكميل بقدرى كه لايق اين وجيزه است كميت قلم را مطلق العنان نمودم و رشتهء سخن را دراز كشيدم تا فيضش عامّ و نفعش تامّ باشد\r\n\r\n","description":"","footnote":"","page_name":" 218 ","page_number":258},
  {"content":"\r\n\r\n\r\n[ بيان آنكه عوارض وجود دو قسمند و تقرير اينكه حق در اوصاف كليهء وجود مشارك نمىباشد 
  ]\r\nاما مطلب دوم پس ميگويم در تحقيق آن ، كه : اوصاف عامه و نعوت كليّه كه عارض موجود من حيث انّه موجود ميشوند دو طايفه‌اند ، يكطايفه منافى وجوب وجودند مثل حدوث و معلوليّت و كثرت و ماهيت و كليت و امثال آنها ، و بعضى از اقسام عليت مثل عليّت صوريه و ماديه ، و بعضى از اقسام وحدت مثل وحدت جنسى و وحدت نوعى و وحدت اتصالى و وحدت عددى ، و همهء اقسام وحدت غير حقيقيه و عدم مشاركت و اتحاد واجب الوجود بالذات با اشيا در اين قسم از معانى و اوصاف نهايت وضوح و انكشاف دارد .\r\nو اما طايفه ديگر كه منافى وجوب وجود نيستند مثل وجود و علم و قدرت و حيات و اراده و سمع و بصر و تكلّم و عليت و قدم و امثال آنها پس ميگويم در بيان آن ، كه در مباحث سابقه محقق گرديد كه حقيقت واجب الوجود بالذات وجود صرف و صرف وجود است و تام بلكه فوق التمام است در شدت و قوت وجود و كمالات وجود غير متناهى بلكه فوق غير متناهى است بعدهء غير متناهى ، و نيز محقق گرديد كه ماهيات ممكنات در حد انفس خود از موجوديّت عارى و از كمالات موجوديت خاليند ، و نيز منكشف گرديد كه وجودات امكانيه حقايق تعلقيّه و حيثيات ارتباطيه‌اند هالكات الذوات و قاصر الانيّاتند ناقصات الحصولات فانيات الهويّاتند ؛ نسبت آنها بمفيض خود نسبت ضعف بشدت و نسبت نقص بكمال و نسبت فقر بغنا و نسبت سايه به شخص است ، چه مناسبت با شدت است ضعف را چه مشاركت با كمال است نقص را چه اتحاد با غنا است فقر را ، پس چگونه اشتراك در ميانهء نقص و كمال و مناسبت در ميانهء فقر محض و غناى محض و اتحاد در ميانهء تامّ صرف و قاصر صرف متصور ميتواند شد ، پس نسبت حقايق امكانيه و وجودات تعلقيّه بحقيقت وجود صرف ، نسبت نيستى بهستى است ؛ به اين معنى كه هرگاه او وجود است پس اينها در جنب او در منزلهء عدمند ، و هرگاه او شىء است پس اينها در نزد او لا شىءاند ، و بر اين قياس است ساير نعوت كليّه و اوصاف كماليه  « كُلُّ شَيْءٍ هالِكٌ إِلَّا وَجْهَهُ » ،  - ليس فى الدار غيره ديار - و در بعضى از ادعيهء مأثوره كه از مشكات ولايت و معدن عصمت وارد است به اين لطيفهء الهيه\r\n\r\n","description":"","footnote":"","page_name":" 219 ","page_number":259},
  {"content":"\r\n\r\nو دقيقهء ربوبيّه اشاره است و آن دعا اين است « يا هو ، يا من هو ، يا من ليس هو الا هو ، يا من لا يعلم اين هو الا هو » نمىبينى كه چگونه هويّت را كه عبارت از حقيقت وجود است بذات پاك خداوند يگانه منحصر فرموده‌اند و از ساير اشيا سلب فرموده‌اند ، و در اصول كافى از مخزن علوم ربّانىّ جعفر بن محمد الصادق « عليهما السّلام » مرويست كه در جواب زنديقى از زنادقه فرموده‌اند : « هو شىء بحقيقة الشيئيّة » و چون همه صفات كماليّه بوجود برميگردند و عين وجودند پس بالحقيقه علم نيست مگر علم او و قدرت نيست مگر قدرت او و حيات نيست مگر حيات او و عظمت نيست مگر عظمت او .\r\nو در اصول كافى است مرويست كه شخصى در خدمت صادق آل محمد « عليهم السّلام » گفت : « اللّه اكبر » پس آنحضرت فرمودند « اللّه اكبر من اىّ شىء » يعنى خداوند عالم بزرگتر از كدام چيز است ، پس آن شخص گفت : « من كل شىء » ، يعنى از همه چيز ، پس آن حضرت فرمودند حددته ، يعنى محدود گردانيدى خدا را پس آن شخص گفت چگونه بگويم فرمود بگو « اللّه اكبر من ان يوصف » يعنى خداوند بزرگتر است از اينكه وصف كرده شود و چون از اللّه اكبر من كل شىء بمقتضاى قواعد عربيّه مستفاد مىشود كه از براى غير خدا نيز بزرگى ثابت است ، فرمودند كه محدود كردى خداوند عالم را يعنى بزرگى بذات پاك خداوند جليل منحصر است و غير او هالكات الذوات و ناقصات الهويّات و قاصر الإنيّاتند :\r\n « مر او را رسد كبريا و منى * كه ملكش قديم است و ذاتش غنى » \r\nپس مشارك نيست واجب الوجود بالذات با شيئى از اشيا در هيچ معنائى از معانى و در هيچ نعتى از نعوت ، و متحد نيست با موجودى از موجودات در هيچ مفهومى از مفهومات و در هيچ صفتى از صفات « ما للتراب و ربّ الارباب - چه نسبت خاك را با عالم پاك » و با وجود اين ، وجودات امكانيّه وجودات حقيقيه و حقايق عينيّه و منشأ آثار خارجيه‌اند ، زيرا كه در لمعات اثبات اصالت وجود محقق گرديد كه آثار ممكنات بر وجودات امكانيّه\r\n\r\n","description":"","footnote":"","page_name":" 220 ","page_number":260},
  {"content":"\r\n\r\nمترتّبند و تجوهر و موجوديت ماهيّات امكانيه به تبعيت تحقق و تحصّل وجودات امكانيه است ، و در لمعات اصالت جعل در وجود مبرهن گرديد كه جاعليت و مجعوليت بالذات در ميانهء وجودات متحقق است و ماهيات ممكنات مجعولات بالتبع و معلولات - بالعرضند ، و در مسألهء عينيت صفات حقيقيّه محقق خواهد شد كه صفات كماليّه در همه حقايق وجوديه عين يكديگر و عين وجودند ، و اينكه ميگويند صفات كماليّه در واجب الوجود بالذات عين ذاتند و در ممكنات زايد بر ذاتند نسبت بماهيّات ممكنات است نه نسبت بوجودات ممكنات ، پس وجودات حقيقيه و موجودات واقعيّه و علوم نفس الأمريّه و وحدات عينيّه و على هذا القياس در عالم وجود امكانى ثابتند ، خيال مكن كه اين معنى قول باشتراك لفظى است در وجود و در عوارض وجود چنان كه مذاق جماعتى از متكلّمين و مشرب بعضى از محققين است ، هيهات ؛ اين معنى فى الحقيقه اثبات اشتراك معنوى است ، و ليكن بنحو تشكيك نه بنحو تواطؤ ، بتشكيك خاصى نه بتشكيك عامّى ، بلكه مقصود بالذات از اين تحقيق و بيان اثبات تشكيك خاصى است و نفى تواطؤ و سلب تشكيك عامى ، و منظور بالاصاله اثبات فقر ذاتى است در ممكنات ماهيّة و وجودا ، عينا و ذهنا ، مجردا و ماديّا ، و اينكه غنائى در عالم وجود امكانى متصور نمىتواند شد بلكه همهء جهات ممكنات جهات فقر و همهء حيثيّات آنها حيثيّات احتياج است و بسوى اين لطيفهء الهيّه اشاره است در كلام معجز نظام خاتم اوصيا « عليه التحية و الثناء » : توحيده تميزه عن خلقه ، و حكم التميز بينونة صفة لا بينونة عزلة .\r\nيعنى توحيد خداوند عالم تميز دادن اوست از خلق او ، و حكم تميز مباينت صفتى است نه مباينت عزلتى ، زيرا كه صفت امر قايم به غير را ميگويند و عزلت مشعر از استقلال و انفراد است ، ذو العينين باش سلب كن از جهتى و اثبات كن از جهت ديگر ، برزخى باش و معنى صدق مشحون الحسنة بن السيّئتين را درّ گوش هوش گردان ، و مفاد « خير الأمور أوسطها » را كحل جواهر ديدهء بصيرت گردان ، و بدان كه اشتراك لفظى مستلزم استقلال و تواطؤ موجب استبداد است ، و بعبارت ديگر هردو مستلزم تشبيه و تعطيل و موجب تحديد و تقييدند عجب است كه قائلين باشتراك لفظى از جهت فرار از ورطهء تشبيه و تعطيل سلب اشتراك معنوى نموده‌اند ، و از براى غايت تنزيه و تقديس باشتراك لفظى قائل شده‌اند ، غافل از اينكه اين نحو تنزيه و تقديس عين تشبيه و تعطيل است ،\r\n\r\n","description":"","footnote":"","page_name":" 221 ","page_number":261},
  {"content":"\r\n\r\nو نعم ما قيل :\r\n « فان قلت بالتنزيه كنت مقيّدا * - و ان قلت بالتشبيه كنت محددا » \r\nمتفطن باش و بهردو چشم بصيرت نظر كن و در مباحث سابقه و لمعات ماضيه نيك تأمل كن و در آيات قرآنيّه و احاديث نبويّه و آثار جعفريّه بدقت نظر تفكّر كن ، زيرا كه اين مسأله از غوامض مسائل الهيه و مشكلات مقاصد ربوبيّه و معضلات رموز قرآنيه و اسرار نبويه است - و اللّه المستعان و عليه التكلان - .\r\n\r\nوهم \" و تنبيه \" و تتميم و تحقيق [ نقل كلام ملا صدرا از اسفار در نفى حلول و اتحاد از حق اول نسبت بممكنات 
  ]\r\nبدانكه صدر محققين در فنّ ربوبيّات از اسفار اربعه فرموده‌اند : و چون از براى واجب الوجود بالذات محل نيست پس از براى او نسبت حلولى متحقق نميتواند شد چنان كه نصارى ميگويند ، و چون به مجرد ذات خود واجب الوجود است ، و ماسواى او ممكناتند ، پس از براى او نسبت اتحاد با ممكنات متصور نمىتواند شد چنان كه جهّال متصوفه ميگويند ، و چون از براى او مناسب نيست ، پس مناسباتى كه بعضى از متصوفه در حق بارىتعالى اثبات كرده‌اند همه اوهام مضلّه‌اند و چه بعيد است از حق ، قول كسانى كه توهّم كرده‌اند از اين جماعت كه نسبت خداوند يگانه بهمهء عالم مثل نسبت نفس است به بدن ، هيهات نسبت نفس به بدن نسبت صانع است بدكان و آلات او نه نسبت علت است بمعلول او و هرچيزىكه فاعل نيست مگر بآلت پس ممكن نيست كه ايجاد كند آلت خود را ، و هرگاه نفس موجد بدن خود باشد هراينه نفس نخواهد بود ، و اين معنى خلاف فرض است ، پس نيست نسبت مبدع اشياء باشياء مثل نسبت نفس به بدن خود زيرا كه مبدع اشياء بلندتر است از اينكه محتاج باشد بآلت در ايجاد اشياء ، و نيز نفس ناطقه از آن جهت كه نفس است مجرد بالقوه و مادى بالفعل است مثل ساير قواى جسمانيّه و او جسمانية الحدوث است اگرچه روحانيّة البقاء باشد ، و او جسمانيّة التأثير است هرچند روحانيّة التأثّر باشد ، و اين معنى به جهت اين است كه ايجاد متقوّم بوجود است و هرچيزىكه مستغنى باشد از ماده در ايجاد ناچار است اينكه مستغنى باشد از ماده در وجود نيز ، و هرگاه نفس جسمانيّة التأثير نباشد لازم مىآيد كه عقل باشد ، و اين\r\n\r\n","description":"","footnote":"","page_name":" 222 ","page_number":262},
  {"content":"\r\n\r\nمعنى خلاف فرض است ، و إله عالم « جلّ اسمه » منزّهست بالكليه از احتياج و حدوث ، و نيز نفس ناطقه حاصل مىشود از او و بدن نوع طبيعى و در ميانهء آنها تركيب اتحادى متحقق مىباشد و هرچيزىكه مركّب مىباشد از او و غير او شىء ديگر پس لا محالة در ميانهء آنها تعلقى و ارتباطى متحقق مىشود كه موجب تأثّر و انفعال هريك مىباشد از ديگرى و متأثّر از شىء لا محالة از براى آن قصورى ثابت است و بضميمه‌ئى محتاج است كه تكميل كند و متحصّل گرداند او را ، و واجب الوجود تام الوجود و فوق التمام است ، پس بلند است ذات منزّه او از اينكه تامّ و كامل گرداند او را چيزى . پس ثابت شد اينكه مناسب نيست او را با اينكه نسبت دورترين اوصاف شىء است از ذات او زيرا كه باعتبار امر خارج از ذات ثابت مىشود پس واجب الوجود برىء الذات است از اشياء از جهت ذات و از جهت صفت و از جهت نسبت با اينكه خالى نيست از او ذره‌ئى از ذرات و غايب نيست از او چيزى در زمينها و آسمانها . تمام شد ترجمهء كلام آن محقق اخذ كن آنچه را كه در تحقيق اين مسألهء شريفه غامضه در اين رسالهء وجيزه برشتهء تقرير كشيدم و غنيمت شمار زيرا كه به اين بسط و تفصيل و به اين تدقيق و تحقيق در كتب الهى و كلام نخواهى يافت و حال آنكه نسبت آنچه كه بسلك تحرير آوردم در جنب آنچه كه باقى ماند نسبت نقص بكمال و نسبت قطره بدرياست ، و بدان كه نسبت تحقيقات اين فقير در امثال اين‌گونه مسائل غامضه كه فحول علماء و متبحّرين در فهم آنها بعجز اعتراف نموده‌اند نسبت كلافهء آن پيرزن است در خريدارى آن گوهر گران‌بهاى يوسف مصرى و الا اين فقير كجا و امثال اين‌گونه مسائل غامضه كجا و نعم ما قيل :\r\n حوض با دريا اگر پهلو زند * خويش را از بيخ هستى بركند \r\n\r\nفصل نهم در اثبات توحيد بمعنى پنجم است\r\nو آن اين است كه جميع صفات حقيقيّه و اوصاف كماليّه عين يكديگر و عين ذات واجب الوجود بالذاتند و تحقيق آن كما ينبغى و على ما ينبغى موقوف است بتمهيد مقدماتى و تحقيق لمعاتى :\r\n\r\n","description":"","footnote":"","page_name":" 223 ","page_number":263},
  {"content":"\r\n\r\n\r\nلمعة \" الهيّة \" [ تحقيق در عينيّت صفات حق با ذات او و يگانگى صفات كمالى او با يكديگر 
  ]\r\nبدانكه صفت در مقابل ذات گفته مىشود و ذات آنست كه قايم بنفس باشد ، يعنى وجود فى نفسه آن عين وجودش در غير نباشد ، و صفت آنست كه وجود فى نفسهء آن عين وجود آن باشد در غير ، خواه وجود فى نفسه‌اش وجود خارجى باشد يا وجود عقلى ، در صورت اول قيام ، قيام خارجى است و در صورت دوم ، قيام عقلى است .\r\n\r\n[ بيان معنى صفت در حقايق وجوديه و ماهيات خارجيّه 
  ]\r\nمشهور در نزد جمهور در معنى صفت اينست كه مذكور شد و ظاهر از اين تعريف ، و از كلمات ايشان آنست كه لا محالة بايد وجود صفت مغاير وجود موصوف باشد در خارج و يا در عقل ، و آن وجود را وجود رابطى و وجود لغيره ميگويند ، و ليكن مقتضاى فحص و برهان آنست كه در معنى صفت ، قيام بمعنى مذكور معتبر نيست ، زيرا كه عوارض وجود صفات و عنوانات وجودند و در ميانهء آن عوارض و حقايق وجوديّه در هيچ نشأه‌ئى از نشآت قيام متصور نيست حتى در نزد عقل ، زيرا كه قيام عقلى فرع تحصّل هريك از عارض و معروض است در عقل بتحصل عليحده ، و سابقا اشاره نمودم و بعد از آن محقق خواهد شد كه عوارض وجود از آن جهت كه وجود است عين وجودند بحسب ذات و هويّت ، و غير وجودند به مجرد عنوان و مفهوم ، پس عوارض وجود در اذهان و اعيان عين حقايق وجوديه‌اند ، ولى در اعيان عين وجودات عينيّه و در اذهان عين وجودات ذهنيّه‌اند ، و مغايرت در ميانهء وجود و آنها متحقق نيست مگر به مجرد تعمّل از عقل و تعريهء از ذهن ؛ به اين معنى كه عقل حكم مىكند به دو سنخ از شيئيّت ، يكى شيئيّت مفهومى كه جهت ابهام و قوه است ، و ديگرى شيئيت وجودى كه جهت تحصّل و فعليّت است ، و شواهد و بيّنات ديگر نيز بر اين دعوى قايم است ( متفطن باش ) پس صفت در نزد فحص و برهان عبارتست از معنى ناعتى كه موجوديّت آن از براى خود نباشد خواه آن را موجوديتى سواى موجوديت موصوف باشد يا نباشد . و بعبارت ديگر صفت شىء عبارتست از معنى ناعتى كه انتزاع كرده شود از آن شىء بالذات يا بالعرض ،\r\n\r\n","description":"","footnote":"","page_name":" 224 ","page_number":264},
  {"content":"\r\n\r\nو عنوان و حكايت باشد از براى آن ، و بعبارت ديگر صفت عبارت است از معنى ناعتىّ - كه ثبوت فى نفسه‌اش عين ثبوت از براى موصوف باشد . خواه ثبوت فى نفسه آن عين ثبوت موصوف باشد و خواه غير آن باشد .\r\nو تعريف صفت باينگونه عبارات مختلفه در كتب متداوله فن الهى و كلام به نظر قاصر اين فقير نرسيده است ولى مقتضاى كلمات محققين از حكما و متكلمين اين است كه مذكور نمودم .\r\n\r\nلمعة \" الهيّة \" [ بيان وجوه فرق بين حمل اولى ذاتى و حمل شايع عرضى و تقرير معناى اين دو 
  ]\r\nبدانكه عينيّت و اتحاد يا بحسب معنى و مفهوم است ، مثل اتحاد واحد با محدود ؛ نمىبينى كه معنى انسان كه محدود است عين معنى حيوان ناطق است ، اول محدود است دوم حدّ ، و تفاوت نيست در ميانهء آنها مگر باجمال و تفصيل در نزد ملاحظه‌ئى از عقل و التفات از ذهن ، و اين نحو از اتحاد مفاد حمل اولى ذاتى است و آن ، عبارت است از حكم باينكه معنى موضوع بعينه معنى محمول است و تغاير نيست مگر به مجرد اعتبار وصف موضوعيت و محموليت ، مثل انسان انسان است ، و انسان حيوان ناطق است ، و اين حمل را اولى ميگويند به جهت اينكه اولى الصدق است و اولى الكذب است ، زيرا كه هرمعنى بر نفس خود به اين حمل صادق است و بر معنى ديگر كاذب ، و ذاتى ميگويند به جهت اينكه در ذاتيّات جاريست و يا اتحاد و عينيّت بحسب مصداق و وجود و باعتبار ذات و هويت است ، مثل اتحاد معنى حيوان با معنى ناطق در وجود خارجى ، و مثل اتحاد معنى حيوان با معنى كليّت و جنسيّت در وجود عقلىّ ، و اين قسم اتحاد و عينيت مفاد حمل شايع صناعى است ، و آن عبارتست از حكم باتحاد و عينيت دو معنى متغاير بحسب مفهوم در مصداق و وجود ، خواه اتحاد اتحاد ذاتى باشد مثل حمل ذات و ذاتيّات شىء بر آن شىء ، و خواه عرضى باشد مثل حمل عرضيّات شىء بر آن شىء ، مثال اول زيد انسان است و انسان ناطق است و ناطق حيوان است و مثال دوم انسان ضاحك است ، و امثال آن ، در هردو صورت اتحاد در وجود و هويّت است ليكن در صورت اول وجود موضوع در حد نفس خود بعينه وجود محمولست ، و در صورت دوم وجود انسان مثلا\r\n\r\n","description":"","footnote":"","page_name":" 225 ","page_number":265},
  {"content":"\r\n\r\nدر حد نفس خود وجود ضاحك نيست ، و الا لازم مىآيد كه انسان منفاك از ضاحكيّت نباشد ، از اين جهت است كه اول را ذاتى ميگويند و دوم را عرضى ، و هردو را در مقابل حمل اولى ، عرضى ميگويند ، و بمقايسه معلوم مىشود كه غيريّت نيز دو قسم است يكى غيريّت بحسب معنى و مفهوم و ديگرى غيريّت بحسب وجود و مصداق .\r\n\r\nدقيقة \" الهيّة \"\r\nبدانكه بعضى از معانى بحمل اولى ذاتى بر نفس خود صادق است و بحمل صناعى متعارفى صادق نيست ، مثل معنى جزئىّ كه بحمل اولى جزئى است و بحمل صناعى جزئى نيست بلكه كلى است ، و مثل حرف كه بحمل اولى حرف است و بحمل صناعى حرف نيست بلكه اسم است ، و مثلا لا شىء كه بحمل اولى لا شىء است و بحمل صناعى شىء است ، زيرا كه در ذهن موجود است و شيئيّت مساوق وجود است ، و بر اين قياس معنى انسان انسان است بحمل اولى و انسان نيست بحمل صناعى زيرا كه آثار انسانيّت بوجود انسانى مترتّب است نه بماهيّت انسان ، و بعضى از معانى بهردو حمل بر نفس خود صادق ميشوند مثل معنى شىء كه بر نفس خود بحمل اولى صادق است ، و آن ظاهر است و بحمل صناعى نيز صادق است ، زيرا كه معنى شىء مخبر عنه است و هرمعنى از معانى مستقلّه صلاحيّت مخبر عنه بودن دارند ، و هم‌چنين است معانى ممكن و مفهوم و موجود و امثال آنها ، اخذ كن اين دقيقه را كه غفلت از او موجب بسى اغلاط و مفاسد است چنان كه ببعضى از آنها در مباحث مستقلّه اشاره خواهم نمود .\r\n\r\nلمعة \" الهيّة \" [ اشاره به آنكه در صدق مشتقات قيام مبدأ معتبر نميباشد 
  ]\r\nبدانكه صدق مشتقات بر اشياء موقوف بر قيام مبدأ نيست ، و اينكه مىبينى كه صدق اسود و ضاحك و امثال آنها بر جسم و انسان و غير آنها مبنى بر قيام و زيادتى مبدأ است از جهت خصوصيّت موارد است نه از اين جهت است كه در معانى مشتقات ذاتى و مبدئى معتبر است ، و تحقيق اين معنى در اثبات اصالت وجود باستيفاى تمام مذكور گرديد و از براى تذكار و استبصار اعاده نمودم .\r\n\r\n","description":"","footnote":"","page_name":" 226 ","page_number":266},
  {"content":"\r\n\r\n\r\nلمعة \" الهيّة \" [ تحقيق در آنكه عوارض حقايق وجوديه عين حقايق وجوديه‌اند بحسب ذات و هويت 
  ]\r\nبدان اى طالب معارف يقينيّه و علوم حقيقيّه كه عوارض حقايق وجوديه از آن جهت كه حقايق وجوديه‌اند مثل وحدت و تشخّص و علم و قدرت و حيات و اراده و سمع و بصر و امثال آنها عين حقايق وجوديّه‌اند بحسب ذات و هويت و باعتبار مصداق و انّيّت ، و غير حقايق وجوديه‌اند باعتبار معنى و مفهوم بلكه عين يكديگرند بحسب ذات و هويت و غير يكديگرند بحسب معنى و مفهوم ، اگرچه اين قانون لطيف و اين اصل شريف از لمعات سابقه و مباحث ماضيه باندك تأملى مستنبط ميتواند شد ، ولى از براى توضيح و تنقيح و از براى تتميم و تكميل ميگويم : ماهيّات اشيا در حد انفس خود به اين صفات و نعوت موصوف نيستند ، زيرا كه ماهيّات در حدّ انفس خود نيستند مگر آن ماهيّات ، همچنانكه نسبت ماهيات بوجود و عدم مساوى است نسبت آنها بهمهء عوارض وجوديّه و اوصاف و نعوت وجود نيز مساوى است ، و الا - لازم مىآيد كه ماهيت مقتضى موجوديت و يا اوصاف مذكوره از لوازم ماهيات باشند ، دوم خلاف فرض است و بطلان اول باستيفاى تمام در مسألهء عينيّت وجود در واجب الوجود بالذات گذشت ، پس هرگاه حقايق وجوديّه در حد انفس خود و در مرتبهء ذات خويش به اين نعوت و اوصاف موصوف نباشند لا محالة باعتبار ضميمه‌ئى از ضمايم به اين صفات و نعوت موصوف خواهند بود ، و آن ضميمه خالى از ماهيّت و عدم و وجود نمىتواند شد ، اول و دوم باطلند زيرا كه سابقا مذكور گرديد كه حيثيّات تقييديّه باعتبارى بحيثيات تعليليّه برميگردند و الا وجود و عدم آن قيود مساوى خواهد بود ، پس لازم مىآيد كه ماهيّت ، يا عدم ، مقتضى اوصاف وجوديّه باشند ، و لازم باطل است زيرا كه اقتضاى ماهيّت و عدم امور وجوديه و نعوت كماليّه را غير معقول است\r\n « ذات نايافته از هستىبخش * - كى تواند كه شود هستىبخش » . \r\nو هرگاه بگوئى : چه مىشود كه انضمام و تقييد مقتضى باشند ؟\r\nميگويم : اولا ، انضمام نيز مفهومى از مفاهيم و ماهيّتى از ماهيات است پس حكم\r\n\r\n","description":"","footnote":"","page_name":" 227 ","page_number":267},
  {"content":"\r\n\r\nآن حكم ساير ماهيات و مفهومات است ، علاوه بر اين انضمام اعتبارى صرف و انتزاعى صرف است چگونه مقتضى امور وجوديه و اوصاف كماليه ميتواند شد ، علاوه بر اينها هرگاه ماهيّت يا انضمام ماهيت را مدخليّت در تحقق نعوت مذكوره باشد ، لازم مىآيد كه در واجب الوجود بالذات متحقق نباشد ، ليكن لازم باطل است - زيرا كه همهء اوصاف مذكوره در واجب الوجود بالذات متحققند ؛ بعضى در مباحث سابقه محقق گرديد و ديگر در مباحث مستقبله محقق خواهد شد .\r\nو شقّ سوم مستلزم مدعاست ، و الا دور يا تسلسل ثابت مىشود . و اگر كسى بگويد كه : همين‌قدر مثبت مدعى نيست زيرا كه مدعا اين است كه همهء اين اوصاف در همهء وجودات عينيّت دارند .\r\nميگويم : سابقا محقق گرديد كه در ميانهء حقايق وجوديه تخالف نوعى متحقق نميتواند شد ، بلكه تفاوت در ميانهء آنها بشدت و ضعف و بغنا و فقر است پس هرحكمى كه از براى حقيقتى از حقايق وجوديّه از آن جهت كه حقايق وجوديه‌اند ثابت باشد در همهء حقايق وجوديّه نيز متحقق ميگردد و ليكن بشدت و ضعف و به تمام و نقص و بغنا فقر . مثلا علم در اقواى وجودات ، اقواى علوم است و در اضعف وجودات ، اضعف علوم است ، و همچنين حيات تامّ است در وجودات تامه و ناقص است در وجودات ناقصه ، و على هذا القياس .\r\n\r\nتفريع \" عرشىّ \"\r\nاز اينجا ظاهر و منكشف ميگردد در نزد ارباب بصيرت و اصحاب فطنت كه ماء حيات و زندگانى در همهء موجودات جارى و نور علم و دانائى در مبدعات و كاينات سارى است لهذا سفليّات طالب علويّات و كاينات طالب مبدعات و همه بحسب جبلّت و فطرت طالب خير اقصى و مبدأ اعلى ميباشند\r\n « ساريست سر عشق در اعيان بالدوام * - كالبدر فى الدجيّة و الشمس فى الظلام » \r\nو مبنى بر اين معنى است قول قائل « لو لا عشق العالى لا نطمس السافل »  « أَلا إِلَى اللَّهِ  « 1 »  تَصِيرُ الْأُمُورُ ،   إِنَّا لِلَّهِ وَ إِنَّا إِلَيْهِ  « 2 »  راجِعُونَ » . \r\n\r\n\r\n","description":"","footnote":"\r\n( 1 ) - س 42 ى 53 .\r\n( 2 ) - س 2 ى 151 .\r\n","page_name":" 228 ","page_number":268},
  {"content":"\r\n\r\nذيل اين كلام طويل است و براهين عقليّه و شواهد نقليه بر اين مدعى قايم و تأمل در مباحث سابقه از براى اهل بصيرت در اين دعوى كافى و وافى است .\r\n\r\nسرّ قرآنىّ \" و رمز \" فرقانىّ \" [ بيان علت سريان علم و قدرت و ديگر شئون وجود در حقايق وجودى 
  ]\r\nاز اين لطيفهء الهيّه ظاهر مىشود سرّ كلام معجز نظام خداوند احد  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ  « 1 »  وَ لكِنْ لا تَفْقَهُونَ تَسْبِيحَهُمْ »  يعنى همهء اشياء تنزيه و تحميد ميكنند خداوند صمد را و ليكن شما نمىفهميد ، تنزيه ايشان را . و سر ساير آيات و اخبار و آثار كه دلالت ميكنند بر انقياد و تنزيه همهء اشيا مر خداوند يگانه را و از حدّ شماره افزونند متتبّع و متدبّر باش .\r\n\r\nتنبيه \"\r\nبدانكه اين نعوت و اوصاف در بعضى از موجودات غايت بروز و ظهور و نهايت تماميت و قوت دارند ، مثل واجب الوجود بالذات ، و در بعضى بين بينند با تفاوت مراتب و درجات ، و در بعضى نهايت خفا و كمون دارند ، لهذا متعارف گرديده است كه بعضى اشيا را بنعوت مذكوره موصوف ميگردانند و بعضى ديگر را موصوف نمىگردانند ، و اين معنى از جهت غفلت از احكام و خواص وجود است ، و تحقيق اين قانون لطيف و اين اصل شريف به اين نحو از بيان و برهان از خواص اين رساله است اخذ كن و غنيمت شمار كه در ما نحن فيه بغايت دخيل است ، بلكه در اثبات اصل مدعى در نزد تأمل صادق كافى و وافى است .\r\n\r\nثمرة \" الهيّة \" [ بيان آنكه حقيقت واحده از جهت واحده ، مصداق معانى متكثره مىتواند شد 
  ]\r\nاز اين بيان و تبيان نيز منكشف ميگردد كه حقيقت واحده از جهت واحده منتزع منه معانى متعدده و محكى عنه مفهومات متكثّره و مصداق عنوانات متغايره ميتواند شد ،\r\n\r\n\r\n","description":"","footnote":"\r\n( 1 ) - س 17 ى 46 .\r\n","page_name":" 229 ","page_number":269},
  {"content":"\r\n\r\nزيرا كه محقق شد كه هرحقيقتى از حقايق وجوديّه و هرهويّتى از هويات عينيه ، بهمهء اوصاف كماليه موصوفند ، پس حقيقت واحده از حقايق وجوديه مصداق و محكّى عنه همهء نعوت كماليّه و اوصاف حقيقيه است به اين معنى كه از همان حيث كه مصداق و محكّى عنه علم است از همان حيث نيز مصداق و محكى عنه وحدت و تشخّص و ساير نعوت كماليّه است ، و الا لازم مىآيد كه در مرتبهء ذاتش به آن اوصاف موصوف نباشد و خلاف اين معنى در لمعه سابقه مبرهن گرديد .\r\nتوضيح اين مدعا و تتميم اين دعوى آنست كه : براهين عقليّه و دلايل قطعيّه قايم است بر اينكه علوم مجردات بذوات خود عين ذوات آنها است ، و در مسألهء علم واجب الوجود باشيا مذكور خواهد شد ، پس ذوات مجرده از جهت واحده مصداقند از براى معنى علم و عالم و معلوم با اينكه معانى مذكوره معانى متغايره‌اند . و نيز محقق خواهد شد كه صور علميه معلوم بالذاتند ، و نيز محقق گرديد كه مجعول بالذات حيثيت ذاتش عين حيثيت مجعوليّت است و همچنين جاعل بالذات ، پس حيثيّت واحده منتزع منه و وجود و موجود و مجعول است و محكى عنه جاعل و وجود و موجود است . خلاصه بملاحظهء مباحث ماضيه و مباحث مستقبله اين معنى كالشمس فى رابعة النهار ، مشاهد و عيان است ، پس مجرد اختلاف معانى و تغاير مفهومات مستلزم اختلاف هويّات و تغاير مصداقات نميتواند شد . بلى هرگاه در ميانهء معانى متخالفه و مفهومات متغايره تقابل بالذات و يا تقابل بالعرض متحقق باشد از شىء واحد از جهت واحده منتزع نمىتوانند شد و بر هويت واحده از حيثيّت واحده صادق نمىتوانند شد ؛ زيرا كه اين معنى مستلزم اجتماع متنافيين است . اما در صورت اول ، پس غايت انكشاف دارد و محتاج به بيان و تبيان نيست ، و اما در صورت دوم ، پس ميگويم در بيان آنكه در ميانهء نقيض لازم « 1 » و خود ملزوم و همچنين در ميانهء نقيض ملزوم و خود لازم . مثل اربعه و لا زوج و زوج و لا اربعه ، تقابل بالذات متحقق نيست بلكه تقابل بالذات در ميانهء زوج و لا زوج ، و اربعه و لا اربعه ، متحقق است ، و ليكن تقابل بالعرض در ميانهء آنها ثابت است ، زيرا كه لا زوج با اربعه و اربعه با لا زوج مجتمع نميتوانند شد ، و الا لزوم مرتفع\r\n\r\n\r\n","description":"","footnote":"\r\n( 1 ) - تحقيق در آنكه تقابل بالذات و يا بالعرض در ميانهء معانى ، مستلزم تغاير هويّاتست .\r\n","page_name":" 230 ","page_number":270},
  {"content":"\r\n\r\nميگردد ، و خلاف فرض لازم مىآيد ، پس هرگاه شىء واحد از حيثيّت واحده مصداق از براى اربعه و لا زوج باشد لازم مىآيد كه اربعه و لا زوج در موضوع واحد از جهت واحده مجتمع شوند ، و اين معنى محال است زيرا كه مستلزم ارتفاع لزوم است و آن خلاف فرض است بلكه لازم مىآيد كه اربعه و لا اربعه و زوج و لا زوج در موضوع واحد از حيثيت واحده مجتمع گردند ، زيرا كه اربعه از زوجيّت منفّك ، نمىتواند شد ، و همچنين در ميانهء سواد و حركت تقابل بالعرض متحقق است ، زيرا كه سواد مصداق لا حركت است و حركت مصداق لا سواد است ، و تقابل بالذات در ميانهء سواد و لا سواد و در ميانهء حركت و لا حركت متحقق است . چون سواد مصداق نقيض حركت است لهذا تقابل بالعرض در ميانهء سواد و حركت ثابت مىشود ، پس هرگاه شىء واحد از جهت واحده مصداق اسود و متحرك باشد لازم مىآيد كه حيثيّت اسوديّت بعينها حيثيت متحركيّت باشد و اين معنى بالضروره باطل است ، و نيز لازم مىآيد كه حيثيت متحركيت مقتضى لا متحركيّت باشد ؛ زيرا كه لا حركت لازم سواد و لا متحرك لازم اسود است ، زيرا كه سلب غير هرشىء از آن شىء از لوازم و مقتضيات آن شىء است ، و محاليّت اين معنى از بيّنات است زيرا كه مستلزم اجتماع متناقضين است . علاوه بر اين لازم مىآيد كه هراسود ، متحرك باشد زيرا كه مفروض اين است كه حيثيت اسوديّت بعينها حيثيت متحركيّت است ، بطلان لازم غنى از بيان و مستغنى از برهان است .\r\n\r\nوهم \" و تنبيه \"\r\nهرگاه بگوئى كه بنابراين بنيان اصل اساس برهان منهدم مىگردد زيرا كه تقابل بالعرض به اين معنى در ميانهء جميع معانى و ماهيّات متحقق است ؛ مثلا ميگويم در ميانهء وحدت و تشخّص تقابل بالعرض متحقق است ، زيرا كه وحدت مصداق لا تشخّص است و تشخّص مصداق لا وحدت است ، و على هذا القياس ميگويم كه اين سئوال و اشكال مبنىّ بر خلط در ميانهء حمل اولى و حمل صناعى متعارفى است ، و صدق لا وحدت بر تشخّص و همچنين عكس او بحمل اولى ذاتىّ مسلم است نه بحمل صناعىّ متعارفى ، بلكه عينيت وحدت با تشخّص بحسب ذات و هويت ببرهان محكم البيان محقق و مبرهن گرديد ، پس مادهء نقض بىپا و بنيان اساس برهان برپا است اخذ كن اين ثمرهء الهيه را\r\n\r\n","description":"","footnote":"","page_name":" 231 ","page_number":271},
  {"content":"\r\n\r\nو غنيمت شمار زيرا كه منافع عظيمه و نتايج جليله به آن ، مترتب است و اهمال آن ، در تحقيق مقاصد ربوبيّه و مطالب كلاميّه موجب بسى اغلاط كثيره و مفاسد عظيمه است ، و در اين مسأله و مسألهء اثبات علم واجب الوجود بالذات ببعضى از آن اغلاط و مفاسد اشاره خواهم نمود .\r\n\r\nلمعة \" الهيّة \"\r\nبدانكه صفات واجب الوجود بالذات دو قسم است ، يكى ثبوتيّه و ديگرى سلبيّه .\r\nاول عبارت است از معانى وجوديه و مفهومات ثبوتيه كه از براى ذات اقدس ثابتند و تعبير از آنها بنعوت كماليّه و صفات جماليّه است ، زيرا كه مفاد آنها زينت و جمال و مقتضاى آنها فعليت و كمال است .\r\nدوم عبارت است از صفاتى كه مفاد آنها تقديس و تنزيه است و مآل آنها سلب قصورات و نقصانات است و تعبير از آنها بصفت تقديسيّه و صفات جلاليّه است ، زيرا كه مقتضاى آن صفات آنست كه ذات اقدس خداوند جليل اجلّ است از اينكه به نقصانات مشوب گردد و بقصورات مخلوط شود ، و در صحيفهء الهيه بسوى اين دو قسم از صفات اشاره فرموده‌اند بكلام معجز نظام خود  « تَبارَكَ اسْمُ رَبِّكَ  « 1 »  ذِي الْجَلالِ وَ الْإِكْرامِ »  و مجموع اسماء حسنى بصفات ثبوتيّه و صفات سلبيّه برمىگردند ، خواه بنودونه اسم منحصر باشند چنان كه در بعضى اخبار وارد است و يا بيشتر باشند ، چنان كه از تتبّع اخبار و ادعيّه ظاهر مىشود ، انشاء اللّه الرحمان اگر توفيق الهى يار باشد فصل عليحده‌ئى از براى شرح اسماء حسنى قرار مىدهم و بتفصيل معانى هريك را بيان مينمايم و تحقيق ميكنم كه كدام جماليّه و كدام جلاليّه است .\r\n\r\nقسمة \" اخرى [ تحقيق در صفات حقيقيه و اوصاف اضافيهء حق اول تعالى شأنه العزيز 
  ]\r\n\r\n\r\n","description":"","footnote":"\r\n( 1 ) - س 55 ى 78 .\r\n","page_name":" 232 ","page_number":272},
  {"content":"\r\n\r\nبدانكه صفات ثبوتيه دو قسمند يكى حقيقيّه و ديگرى اضافيّه . بعبارت ديگر :\r\nيكى ذاتيه ، و ديگرى فعليه .\r\nاول - عبارتست از صفاتى كه در مرتبهء ذات متحقق باشند به اين معنى كه با قطع‌نظر از جميع امور خارجهء از مرتبهء ذات اتّصاف به آن صفات متحقق باشد ، اين است معنى صفات حقيقيّه و نعوت ذاتيه واجب الوجود بالذات بمقتضاى برهان و عرفان . و يا صفات حقيقيه عبارتند از صفات وجوديه كه اضافهء مبدئيّت و اعتبار مصدريّت را مدخليّتى در اتصاف به آن صفات نباشد ، مخفى نماناد كه تعريف دوم اعم از تعريف اول است زيرا كه بنا بر زيادتى صفات حقيقيه نيز اين تعريف صادق است بخلاف تعريف اول كه در صورت عينيّت صادق است نه در صورت زيادت چنان كه در نزد بصير ظاهر و منكشف است . و بيان اعميّت دوم آنست كه در صورت زيادتى صفات قيام را مدخليّت در اتصاف است نه ايجاد و اصدار ، اگرچه مصدر آن صفات ذات موصوف و مبدأ آن نعوت حقيقت منعوت باشد ، متفطن باش و اين معنى محل نزاع و مورد خلاف ميتواند شد در ميانهء طايفهء اشعريّه كه بزيادتى صفات حقيقيه قايلند . و در ميانهء حكما و محققين از متكلّمين كه بعينيّت آن صفات معتقدند ، در معنى اول متدبّر باش و بدان كه تعريف صفات اضافيّه بمقايسه و مقابله با حقيقيه مستنبط و مستفاد مىشود .\r\n\r\nتنبيه \" و تحقيق \" [ نقل عبارت شيخ كلينى از اصول كافى در باب اراده و ديگر صفات فعليّه و ايراد مناقشات بر كلام آن عالم كبير 
  ]\r\nبدانكه ثقة الاسلام و المسلمين قدوة العلماء و المحدثين صاحب كتاب اصول كافى محمد بن يعقوب كلينى « قدس سرّه العزيز » در ذيل حديث المشيّة محدثه كه از صادق آل محمد « عليهم السّلام » مروى است بسه فرق در ميانهء صفات ذاتيه و صفات فعليّه اشاره فرموده‌اند .\r\nاول آنست كه صفات ذاتيّه عبارتند از صفاتى كه مقابل آنها در واقع نباشد بلكه سلوب محضه و ممتنع بالذات باشند . و بعبارت ديگر و تقرير واضحتر صفات\r\n\r\n","description":"","footnote":"","page_name":" 233 ","page_number":273},
  {"content":"\r\n\r\nذاتيه آنست كه ذات خداوند احد بمقابلات آنها موصوف نتواند شد ، مثل علم و قدرت و حيات و حكمت و عزّت و سمع و بصر و امثال آنها ، و ظاهر است كه ذات بارى - جلّ اسمه - بمقابلات اين صفات موصوف نمىتواند شد نمىتوان گفت كه از براى او علم و جهل است و قدرت و عجز و حيات و ممات است و حكمت و سفه و عزت و ذلّت است و شنوائى و ناشنوائى و بينائى و نابينائى ثابت است و على هذا القياس .\r\nو صفات فعليّه آنست كه بمقابلات آنها نيز موصوف تواند شد به اين معنى كه مقابلات نيز از امور وجوديه و از اوصاف ذات باشند ، مثل اراده و كراهت ، و رضا و سخط ، و ولايت و عداوت ، و امثال آنها زيرا كه جايز است اينكه گفته شود كه از براى او رضا و سخط و ولايت و عداوت است نسبت به دو امر مختلف و على هذا القياس و در صحيفهء الهيه وارد است  « رَضِيَ اللَّهُ  « 1 »  عَنِ الْمُؤْمِنِينَ »  يعنى خداوند احد خشنود است از مؤمنين و نيز وارد است  « سَخِطَ اللَّهُ عَلَيْهِمْ »  « 2 » يعنى غضب خداوند احد ، ثابت است بر كافرين و نيز وارد است  « اللَّهُ وَلِيُّ الَّذِينَ آمَنُوا   فَإِنَّ اللَّهَ عَدُوٌّ لِلْكافِرِينَ »  يعنى خداوند عالم دوست مؤمنان و دشمن كافران است .\r\nفرق دوم آنست كه صفات ذاتيه عبارتند از صفاتى كه متعلق قدرت واقع نتواند شد ، مثل علم و قدرت و حيات و امثال آنها ، زيرا كه جايز نيست اينكه گفته شود قادر است بر اينكه بداند ، و قادر است بر اينكه نداند ، و قادر است بر اينكه مالك باشد ، و قادر است بر اينكه مالك نباشد ، و قادر است بر اينكه عزيز و حكيم باشد ، و قادر است بر اينكه عزيز و حكيم نباشد ، و قادر است بر اينكه جواد باشد ، و قادر است بر اينكه جواد نباشد ، و قادر است بر اينكه غفور باشد و قادر است بر اينكه غفور نباشد .\r\nو صفات فعليّه آنست كه متعلق قدرت واقع توانند شد ، مثلا صحيح است اينكه گفته شود قادر است بر اينكه ثواب بدهد و عقاب كند ، و قادر است بر اينكه زنده گرداند و بميراند ، و هم‌چنين است در ساير صفات فعليّه و اوصاف اضافيّه .\r\n\r\n\r\n","description":"","footnote":"\r\n( 1 ) - س 48 ى 18\r\n( 2 ) - س 5 ى 83\r\n","page_name":" 234 ","page_number":274},
  {"content":"\r\n\r\nفرق سوم آنست كه صفات ذاتيه متعلق اراده واقع نمىتوانند شد ، مثلا نمىتوان گفت كه اراده كرده است اينكه ربّ و قديم و مالك و عالم باشد ، زيرا كه اين صفات از صفات ذاتند و اراده از صفات فعل است ، و صفات ذات مقدمند بر صفات فعل ، پس چگونه متعلق اراده مىتوانند شد . تمام شد ملخّص كلام آن بزرگوار ، و ظاهر آن كلمات آنست كه مراد از صفات ذات در مقابل صفات فعل صفاتى است كه محل نزاع و مورد خلاف است در ميانهء طايفه اشعريّه و غير ايشان در اينكه عين ذاتند يا زايد بر ذاتند ، بلكه كلام آن بزرگوار در بيان اينكه اراده از صفات فعل است صريح است در اينكه مرادش از صفات ذات صفاتى است كه عين ذاتند در نزد حكما و اماميه و معتزله ، و زايدند بر ذات در نزد اشعريّه ، و نقل آن كلام موجب تطويل و منافى ايجاز است ، رجوع كن و تدبّر كن .\r\nبعد از شناختن اين معنى ميگويم كه كلام آن بزرگوار در تحقيق اين مقام خالى از مناقشات نيست ، از آن جمله اراده را مطلقا از صفات فعل شمردن مخالف برهان محكم البنيان است ، و بعد از اين محقق خواهد شد كه ارادهء واجب الوجود بالذات عين ذات است ، و اين معنى منافات ندارد با آنكه در اين حديث و ساير اخبار وارد است كه اراده حادث و زايد بر ذات خداوند احد است ، زيرا كه محقق خواهد شد كه اراده را مثل علم مراتب و درجات است ، و آنچه كه در اخبار و آثار حكم بحدوث و زيادتى آن فرموده‌اند مرتبهء ثانيه است نه مرتبهء اولى ، نمىبينى كه در اخبار از اراده حادثه باحداث تعبير فرموده‌اند ، در اصول كافى مروى است كه مخزن علوم ربّانى ابو الحسن « عليه السّلام » به صفوان بن يحيى فرمودند كه : « الإرادة من الخلق الضمير و ما يبدو لهم بعد ذلك من الفعل ، و اما من اللّه فارادته احداثه لا غير ذلك لأنّه لا يروى و لا يهم و لا يتفكّر ، و هذه الصفات منفيّة عنه تعالى و هى صفات الخلق ، فاراداة اللّه الفعل لا غير ذلك يقول له كن فيكون بلا لفظ و لا نطق بلسان و لا همة و لا تفكر و لا كيف ، لذلك كما انّه لا كيف له » يعنى : اراده از خلق تفكر و رويّه است و آنچه كه ظاهر مىشود از براى ايشان بعد از رويّه از فعل ، و اما از خداوند عالم پس ارادهء او احداث و ايجاد فعل است نه غير از اين ، زيرا كه او رويّه نميكند و قصد نميكند و تفكّر نميكند ، و اين صفات مسلوبند از\r\n\r\n","description":"","footnote":"","page_name":" 235 ","page_number":275},
  {"content":"\r\n\r\nخداوند عالم ، و آنها صفات مخلوقاتند ، پس ارادهء خداوند عالم مر فعل را نه غير ارادهء او اين است كه ميگويد فعل را هست شو پس هست مىشود بىلفظ و بىنطق به زبان و بىقصد و تفكّر و كيفيت نيست از براى او چنان كه كيفيت نيست از براى خداوند عالم چه بسيار ظاهر است كه اراده بمعنى احداث در مرتبهء ايجاد بلكه عين مرتبهء ايجاد است و به آن ماهيّات اشيا موجود ميشوند چنان كه در حديث ديگر فرمودند : « خلق اللّه الأشياء بالمشيّة و خلق المشية بنفسها » يعنى آفريده است خداوند عالم اشيا را بمشيت و آفريده است مشيت را بنفس خود يعنى بدون واسطه ، و او است مرتبهء كن اولى چنان كه در حديث سابق معلوم گرديد و او است مرتبهء رحمت واسعه چنان كه در صحيفهء الهيه وارد است  « وَ رَحْمَتِي وَسِعَتْ كُلَّ شَيْءٍ » ،  « 1 » و او است مرتبهء ولايت مطلقه « اول ما خلق اللّه نورى » و او است مقام « او ادنى ،  فَكانَ قابَ  « 2 »  قَوْسَيْنِ أَوْ أَدْنى »  و او است حقيقت قلم اعلى اول ما خلق اللّه القلم و او است درجهء ثانيهء از مشيّت « اول ما خلق اللّه المشيّة بنفسها » و او است حقيقت روح اعظم و عقل اول چنان كه در اخبار و آثار است\r\n « عباراتنا شتّى و حسنك واحد - * و كل الى ذاك الجمال يشير » . \r\nچه بسيار ظاهر است كه زيادتى و حدوث اراده به اين معنى منافى نيست يا عينيت اراده بمعنى علم بوجه خير در نظام اتمّ اشيا بر وجه رضا - بنهجى كه مترتب شود به او وجود اشيا در اعيان بر وفق علم تام و بنهج اتقان و احكام و بر وجه اتم نظام . بخيالت نرسد كه از براى اراده دو معنى ثابت كردم « حاشا و كلا » بلكه از براى آن ، دو مرتبه قائل شدم ، دوم فرع اول و تبع آنست ، و فيض اول و تعلق او است اخذ كن اين تحقيق را كه قرّهء عين معرفت و نور حدقهء بصيرت و روح روان طالب حقيقت است ، و به آن مندفع ميگردد تنافى در ميانهء براهين عقليّه و دلايل نقليه و آثار نبويه ، زيرا كه همهء دلايل قدرت ازليه دلالت ميكنند بر تحقيق ارادهء ازليّه چنان كه در نزد تأمل ظاهر و واضح است ، متأمل و متفطن باش ، و بدانكه هرگاه نه چنين باشد و مشيّت و ارادهء خداوند احد بارادهء حادثه و مشيت\r\n\r\n\r\n","description":"","footnote":"\r\n( 1 ) - س 7 ى 155 .\r\n( 2 ) - س 53 ى 9 .\r\n","page_name":" 236 ","page_number":276},
  {"content":"\r\n\r\nزايد منحصر باشد ، لازم مىآيد كه ايجاد مشيّت و احداث اراده نه از روى مشيّت و اراده باشد ، و اين معنى لازم دارد كه ايجاد اراده و مشيت بقدرت و اختيار نباشد ، زيرا كه حق معنى قدرت « ان شاء فعل و ان لم يشأ لم يفعل » است چنان كه در مبحث قدرت محقق خواهد گرديد ، و يا صحت فعل و ترك است نظر بذات ، چنان كه مذاق جمهور متكلمين است ، و هردو معنى لازم دارند مسبوقيّت فعل را باراده چنان كه در نزد متأمل ظاهر و منكشف است ، و لازم مبرهن الاستحاله و محال بالذات است زيرا كه مستلزم خلوّ مرتبهء ذات است از كمالات ذاتيّه و اوصاف حقيقيه و منافى واجب الوجود بالذات واجب الوجود من جميع الجهات است و مناقض جميع براهين عينيّت صفات حقيقيه و اوصاف ذاتيّه است ، تدبّر كن در اين مقام كه از مزالّ اقدام افهام است . و منتظر باش زيادهء تحقيق را در مباحث آينده و لمعات مستقبله « الحمد للّه و المنّه » .\r\nمناقشهء دوم آنست كه بنا بر فرق اول لازم مىآيد كه وجود مطلق داخل در صفات ذاتيّه باشد زيرا كه مقابلش از براى ذات واجب الوجود بالذات ثابت نيست و در واقع متحقق نمىتواند شد و هم‌چنين است قيّوميت مطلقه و ربوبيّت مطلقه و لازم خلاف تحقيق و خلاف واقع است زيرا كه صفات مذكوره در مرتبهء ايجاد بلكه عين مرتبهء ايجادند و عين ذات نمىتوانند شد بلى ذات در تحقق اين صفات كافى است چنان كه مقتضاى واجب الوجود بالذات واجب الوجود من جميع الجهات است و چه بسيار فرق است در ميانهء اين معنى و در ميانهء عينيّت صفات متدبّر باش .\r\nمناقشهء سوم آنست كه بنا بر فرق دوم بعضى از صفات فعليّه داخل در صفات ذاتيّه ميشوند ، مثل جود مطلق و مغفرت مطلقه ، و خود آن بزرگوار نيز آنها را از صفات ذاتيه شمرده‌اند و اين معنى خلاف واقع است ، زيرا كه ، جود ، افادهء خيرات و افاضهء فيوضات است بدون عوض ، و مغفرت بستّاريّت و جبر نقصانات برمىگردد و هردو در مرتبهء فعلند .\r\nمناقشهء چهارم آنست كه بنا بر فرق سوم بلكه دوم اراده داخل در صفات ذاتيّه مىباشد و حال آنكه آن بزرگوار از صفات فعليّه شمرده‌اند .\r\nبيانش آنست كه اراده مقدور نميتواند شد ، زيرا كه نسبت قدرت به طرفين مساوى\r\n\r\n","description":"","footnote":"","page_name":" 237 ","page_number":277},
  {"content":"\r\n\r\nاست ، و اراده مرجّح احد طرفين است ، پس اراده نيز بر اين تقدير مراد مىباشد ، و نيز مذكور خواهد شد كه معنى قدرت « ان شاء فعل و ان لم يشأ لم يفعل » است پس لا محالة هرمقدور مسبوق بمشيّت است ، و هرگاه اراده و مشيّت متعلق قدرت و اراده باشند دور ثابت و يا تسلسل لازم است . مخفى نماناد كه از اين بيان نيز لازم آمد كه بايد اراده عين ذات خداوند احد باشد تا محذور دور و تسلسل لازم نيايد ، و بنابراين فرق نيز اوضاع صفات ذاتيّه و صفات فعليّه مختل مىگردد متفطن و متدبّر باش .\r\n\r\nنقل كلام و تقرير اشكال\r\n\r\n[ بيان محقق لاهيجى در فرق بين صفات حقيقيّه و اوصاف اضافيه 
  ]\r\nبدانكه عالم محقق و فاضل مدقّق صاحب گوهر مراد مولانا ملا عبد الرزاق لاهيجى « قدس سره » در همان كتاب فرموده‌اند كه صفات ثبوتى بر سه گونه است ، حقيقيّه محضه مثل حيات ، و اضافيهء محضه مثل خالقيّت و رازقيّت ، و حقيقيهء ذات اضافه ، مثل عالميّت و قادريت .\r\nحقيقيهء محضه آنست كه اضافه در مفهومش معتبر نباشد و عارض آن نيز نشود ، و بالجمله تحقق صفت و ترتّب اثر هيچكدام موقوف نباشد بتحقق چيزى ديگر كه مضايف صفت باشد .\r\nو حقيقيّهء ذات اضافه آنست كه اضافه در مفهومش معتبر نباشد اما عارض آن شود ، و بالجمله تحقّقش موقوف نباشد و ترتّب اثر موقوف باشد ، مثلا عالميّت بودن شىء است بحيثيتى كه اگر دانستنى باشد بداند پس تواند كه عالم موجود باشد و معلوم موجود نباشد ، پس بحيثيت مذكوره مستلزم وجود چيزىكه مضايف آن باشد نيست ، و چون معلوم موجود بشود اضافه لا محاله محقق مىشود ميان عالم و معلوم . و اينكه گفتيم بخلاف رازقيّت است ( مثلا ) چه هرگاه مرزوق نباشد رازقيّت متحقق نشود .\r\nاگر سؤال كنند كه رازقيّت نيز بودن شىء است بحيثيتى كه اگر مرزوق متحقق\r\n\r\n","description":"","footnote":"","page_name":" 238 ","page_number":278},
  {"content":"\r\n\r\nشود روزيش دهد ، پس چه فرق شد ميانهء او و عالميّت ؟\r\nجواب گويم كه اين مفهومات را مرجعى نيست به غير از عرف ، و متعارف نيست كه اطلاق رازق كنند مگر بر كسى كه رزق او محقق شده باشد ، همچنانكه متعارف نيست كه اطلاق سخىّ و جواد كنند مگر بر كسى كه سخا و جود او به عمل آمده باشد ، بخلاف عالميّت چه هركه از شأنش علم باشد به اين معنى كه بفعل آمدن او موقوف به هيچ چيز نباشد مگر بتحقق معلوم در عرف او را عالم گويند ، نمىبينى كه اگر كسى را مشكلى در علم نحو باشد گويند عالم بحل اين اشكال فلان نحويست ، و حال آنكه صورت آن اشكال در ذهن آن نحوى درنيامده باشد چه جاى حلّش . و شاهد اينكه گفتم بينائيست ، چه لا محالة بينا گويند كسى را كه بصر صحيح داشته باشد اگرچه هيچ مبصرى پيش او حاضر نباشد . و سرّ اين فرق كه بيان كردم آنست كه مثل رازقيّت و سخا و جود صفات فعل ميباشند ، و صفت فعل آنست كه اغلب از مباشرت و تمرّن كارها بهم رسد ، و بر سبيل ندرت اگر بعضى پيش از مباشرت بحسب فطرت موجود باشد نيز وجود ظاهر و معلوم نشود مگر به مباشرت افعال ، بخلاف صفات حقيقيّه كه صفات ذات ميباشند .\r\nو نوعى ديگر از صفات فعل باشد كه از مبادى فعل و يا از توابع و لوازم فعل باشد ، مانند اراده و كراهت و شوق و نفرت ، و حدوث اين قسم نيز در وقت حدوث فعل باشد . تمام شد عين عبارات آن محقق و خالى از مناقشات و اشكالات نيست .\r\nمناقشهء اول آنست كه هرگاه مراد از عالميّت و قادريّت مفهوم عالميت و قادريت باشد ميگويم ظاهر است كه عالميت مضايف معلوميّت و قادريت مضايف مقدوريّت است چنان كه علّيّت مضايف معلوليت و رازقيت مضايف مرزوقيت است ، پس قول او كه اضافه در مفهوم آنها معتبر نيست و تحقق آنها موقوف بتحقق مضايف ديگر نيست خالى از تحصيل است ، زيرا كه تحقق تضايف در ميانهء آن دو مفهوم در نزد تصور آنها بديهى و تكافؤ متضايفين در وجود و تحقق در نزد تعقّل معنى تضايف ضرورى است .\r\nو هرگاه مراد از مفهوم عالم و قادر باشد ميگويم كه آن دو مفهوم محل كلام نيستند زيرا كه عالم و قادر و امثال آنها از جملهء اسماءاند نه از بابت صفات چنان كه خود آن محقق پيش از اين در بيان فرق در ميانهء اسما و صفات تحقيق كرده است ، علاوه بر اين اكثر\r\n\r\n","description":"","footnote":"","page_name":" 239 ","page_number":279},
  {"content":"\r\n\r\nمناقشاتى كه در شقّ سوم ترديد مذكور خواهد شد در اين صورت نيز وارد است ، زيرا كه معنى علم در معنى عالم معتبر است خواه در مشتقات تركيب ثابت باشد يا نباشد .\r\nو هرگاه مراد از عالميّت و قادريّت معنى علم و قدرت باشد ، ميگويم مسلّم نيست كه علم صفت ذات اضافه است ، اگر مسلم باشد كه قدرت صفت ذات اضافه است ، زيرا كه محصّل معنى علم در نزد محصلين از علما ، انكشاف و تميز شىء است خواه از براى خود و يا از براى ديگرى . و بتقرير ديگر حقيقت معنى علم برميگردد بما به الإنكشاف يعنى چيزى كه به آن تميز و انكشاف حاصل آيد و حضور و امتياز متحقق گردد ، خواه جهت انكشاف و منكشف و منكشف لديه شىء واحد باشند بحسب ذات و حقيقت ، چنان كه در علم مجردات بذوات خود ثابت و محقق است ، و به زودى مبيّن و مبرهن خواهد گرديد ، و خواه متعدد باشند چنان كه در علم حصولى باشياى خارجيّه ثابت است ، و خواه جهت انكشاف و منكشف متحد باشند و منكشف لديه مغاير باشد ، چنان كه در علم حضورى باشياء خارجيّه محقق است و خود آن محقق نيز در مبحث علم همان كتاب به اين معنى اعتراف نموده‌اند پس هرگاه علم لا محاله از صفات ذات اضافه باشد در ميانهء شىء و نفس خود متحقق نميتواند شد . و هرگاه بگوئى تغاير اعتبارى در تحقق اضافه كافى است .\r\nميگويم تغاير اعتبارى در علم شىء بذات خود باختلاف عنوان و مفهوم برميگردد و كلام در مصداق و حقيقت علم است و سخن در اين است كه تحقق علم در واقع مستلزم تحقق اضافه است در واقع يا نه ؟ و اعتراف بتغاير مفهومى و بس در حقيقت اعتراف است باينكه در ماهيت و حقيقت علم معتبر نيست اينكه ذات اضافه باشد ، و اشارهء اجماليّه نمودم و بتفصيل تمام در مباحث علم محقق خواهد شد كه علم مساوق وجود است ، پس حكم آن از براى علم ثابت است ، پس از براى علم مراتب و درجات حاصل است و در هرمرتبه از مراتب بخواص و احكام آن مرتبه ، موصوف و در هردرجه از درجات بلوازم و خصايص آن درجه ، متّصف است . پس علم واجب الوجود بالذات ، بذات خود ، واجب الوجود بالذات است ، و علم جواهر مجرده ، بذوات خود . جوهر مجرده است ، و علم بصور عقليّه ، عرض است در نزد جمهور ، و جوهر است بنا بر اتحاد عاقل و معقول ،\r\n\r\n","description":"","footnote":"","page_name":" 240 ","page_number":280},
  {"content":"\r\n\r\nو علم باشيا عينيّه و موجودات خارجيه تابع آن اشياست در جوهريّت و عرضيّت بنا بر علم حضورى اشراقى ، اخذ كن اين معنى را و منتظر باش زياده تحقيق را در لمعات اثبات علم واجب الوجود بالذات بذات خود و بساير اشيا .\r\nمناقشهء دوم آنست كه آن محقق در اثبات علم واجب الوجود بالذات باشيا اعتراف نموده است باينكه حقيقت علم نيست مگر منكشف بودن شىء بر شىء و سببّ انكشاف نيست مگر حضور شىء در نزد شىء يعنى غايب نبودن شىء از شىء و اينكه مذكور شد بعينه عبارت آن محقق است .\r\nمخفى نماناد كه تحقق تميز و انكشاف بدون تحقق متميز و منكشف متصور نمىتواند شد ، پس قول باينكه صفت علم متحقق و موقوف بتحقق مضايف نيست از مفهوم محصل عارى و از معنى معقول خالى است .\r\nو هرگاه بگويد : كه مراد اين است كه ما به الانكشاف متحقق است و ليكن تحقق انكشاف بالفعل بتحقق معلوم و منكشف موقوف است . ميگويم هرگاه مراد از ما به الانكشاف مجرد سبب انكشاف باشد لازم مىآيد كه حركات ذهنيّه و انتقالات فكريّه و ترتيب مبادى و مقدمات علم ، نتيجه باشند بلكه هرچيزيكه آن را مدخليّت در انكشاف و تميز شيئى از اشيا باشد علم به آن شىء باشد و اين معنا بديهىّ البطلان است .\r\nو هرگاه مراد از ما به الانكشاف ، سبب تامّ ، و انكشاف تميز باشد ، تحقق ما به الانكشاف بدون تحقق فعليّت انكشاف مستلزم تخلّف مقتضاى بالذات از مقتضى بالذات خواهد بود و آن ، مبرهن الإستحاله و ممتنع بالذات است چنان كه در لمعات اثبات واجب الوجود بالذات گذشت ، پس بر اين تقدير قول باينكه صفت علم متحقق است و بتحقق مضايف موقوف نيست ، بىمعنى و خالى از تحصيل خواهد بود ، و حال آنكه مراد از ما به الانكشاف سبب انكشاف نيست بلكه مراد از آن ، چيزى است كه در نزد تحقق آن چيز ، انكشاف محقق شود و تميز حاصل آيد چنان كه مراد از ما به التشخّص سبب تشخّص نيست بلكه هرچيزى است كه بتحقق آن ، شخصيت حاصل آيد و امتناع صدق بر كثيرين متحقق گردد ، و به زبان نحوى ( باء ) ما به الانكشاف - باء - صله است نه\r\n\r\n","description":"","footnote":"","page_name":" 241 ","page_number":281},
  {"content":"\r\n\r\nباء سببى و بسيار فرق است در ميانهء آنها .\r\nمناقشهء سوم آنست كه آنچه در جواب سؤال فرموده‌اند مثل آن از مثل او بسيار عجيب است ، زيرا كه مقصود تشخيص اطلاقات عرفيّه و تعيين افهام عاميه نيست ، بلكه منظور تحقيق معارف يقينيه و معالم حقيقيه است ، و خود آن محقق پيش از اين در تحقيق عينيّت صفات فرموده‌اند كه وضع لغت از براى مفاهيم ( تفاهم خ ل ) عرفى است و علوم الهيه و همچنين ساير علوم عقليّه مستفاد از موضوعات لغوى و متفاهم اهل عرف نيست ، بلكه مستفاد از براهين عقليه است و چون حكم عقل از جهت برهان ثابت شد در اطلاق لفظ مناسبتى و تجوّزى كافى تواند بود ، چنان كه در اطلاق لفظ موجود بر واجب تعالى چه قيام وجود كه مبدأ اشتقاق آنست ممتنع است بر ذات واجب الوجود چنان كه دانسته شد . تمام شد كلام آن محقق اگرچه قول او كه در اطلاق لفظ مناسبتى و تجوزى كافى تواند بود نيز خلاف تحقيق و مخالف برهانست زيرا كه بنابراين لازم مىآيد كه اطلاق موجود و عالم و قادر و امثال آنها بر واجب الوجود بالذات بعنوان استعارات و مجازات باشد و آن ، مستلزم صحت سلب است ، پس معانى موجوديّت و عالميّت و قادريّت در نفس الأمر و بحسب حقيقت در واجب الوجود بالذات محقق نخواهند بود ، بلكه لازم مىآيد كه صحيح باشد اينكه ( العياذ باللّه ) بگويند واجب الوجود بالذات موجود و عالم و قادر نيست و فضيحت اين معنى غنىّ از بيان و مستغنى از برهان است و اين معنى در حقيقت قول بنيابت است و آن ، مذاق جماعتى از متكلّمين است در عينيّت صفات حقيقيه و در اطلاق اكثر الفاظ بر خداوند يگانه كه در شريعت حقّه وارد است .\r\n\r\n[ بيان معناى نيابت ذات از صفات بنا به عقيده ناقيان صفات 
  ]\r\nو معنى نيابت آنست كه ذات نايت مناب صفاتست به اين معنى كه آنچه بر عالم و قادر و حىّ مثلا مترتّب مىشود بر نفس ذات خداوند يگانه مترتب است ، اگرچه معانى علم و قدرت و حيات در آن ذات متحقق نشوند ، از اينجاست كه ميگويند : « خذ الغايات و اترك المبادى » يعنى اخذ كن غايات را و ترك كن مبادى را .\r\nو اين راى سخيف كه فى الحقيقه قول بخلوّ مرتبهء ذات خداوند احد است از اوصاف كماليّه و نعوت جماليه ، مبنىّ بر اعتباريت وجود و اصالت ماهيت است ، و مبتنى بر قصر معانى الفاظ موضوعه است بر آنچه كه جمهور ناس مىفهمند ، و معلوم\r\n\r\n","description":"","footnote":"","page_name":" 242 ","page_number":282},
  {"content":"\r\n\r\nاست كه فهم جمهور مقصور بر معانى جسمانيّه و مفهومات وهمانيّه است ، و در لمعات اصالت وجود براهين نيره اقامه نمودم بر اينكه در معانى مشتقات تركيب از ذات و مبدأ معتبر نيست و در صدق آنها قيام مبدأ شرط نيست بلكه اين معنى باعتبار خصوصيات موارد است نه اين است كه در اصل معانى مشتقات تركيب معتبر است و در اصل صدق آنها قيام شرط است و حال آنكه جمهور نمىفهمند از مشتقّات مگر تركيب را و تصور نميكنند از آنها مگر ذات و مبدأ و قيام آن مبدأ را بر ذات ، و همچنين است حال در ساير الفاظ كه بر خداوند يگانه اطلاق ميكنند جماعتى در مبدأ اشيا « جلّ شأنه » بر افهام جمهور و اعتباريّت وجود اكتفا نموده‌اند ، لهذا بعضى از ايشان مجسمه گرديدند ، و بعضى ديگر از اين معنى تبرى نموده ، و ليكن بزيادتى صفات كماليّه قايل شدند ، بعضى از ايشان علاوه بر اين بر حدوث آن صفات جمال و اوصاف كمال نيز رفتند ، و جمعى ديگر از اين معنى تحاشى نموده بقدم آن صفات زايده قايل شدند ، و جمعى ديگر از زيادتى آن صفات نيز تحاشى نموده بعينيّت آن صفات قايل شدند ، و ليكن بعد از تعمّق نظر ديدند كه عينيّت بنابرآن اوضاع در حقيقت صورت نمىبندد بنيابت رفتند و بر مفاسد اين معنى برنخوردند .\r\nمنشأ همه اين آراء فاسده و عقايد باطله غفلت از احكام حقايق وجوديّه و هويّات عينيه و ذهول از انوار لمعات سابقه و مباحث ماضيه است ، و قصر معانى و مفاهيم الفاظ و عبارات است بر افهام عاميه و مفهومات عاديّه ، خلاصه قصر معانى الفاظ بر آنچه كه جمهور ناس مىفهمند مخالف براهين عقليّه و شواهد نقليّه است ، و اگر رساله را گنجايش مىبود فصل مشبعى از شواهد نقليه و براهين عقليه نقل مىنمودم تا استبعادات قاصرين و مستبعدين مرتفع گردد و به حد ظهور و انكشاف آيد كه هرمعنى را ظهرى ثابت و بطنى محقق است بلكه هربطنى را نيز بطنى ثابت است الى ما شاء اللّه ، و الفاظ موضوعند از براى معانى كه همه مراتب و درجات را شامل و همه ظواهر و بواطن را حاوى است ، و تعبير از اين معنى تعميم در معانى الفاظ است و به آن ، موافق مىشود اكثر براهين عقليه و دلايل نقليه و منحلّ مىشود اكثر متشابهات از آيات قرآنيّه و آثار نبويه و اكثر آيات و اخبار از تأويل مؤولين سالم ميمانند و بر ظواهر خود محمول ميشوند\r\n\r\n","description":"","footnote":"","page_name":" 243 ","page_number":283},
  {"content":"\r\n\r\nبا اينكه بواطن آنها نيز مقصود و معتبر باشد ، و مراد از تأويل در زبان قرآن و در لسان مشكات ولايت و معدن عصمت ، جهات ملكوت و مراتب بواطن است ، چنان كه فرموده‌اند :\r\n « ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ  « 1 »  فِي الْعِلْمِ »  نه تأويلات كشّاف و بيضاوى و نه تعبيرات فرّاء و اصمعى ، متتبّع و متفطن باش  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ  « 2 »  تُرْجَعُونَ » .  بعد از تحقيق اين مقام و كشف نقاب اختفاء از چهرهء شاهد اين مرام بدانكه گويا اين كلام از آن محقق در مقام تنزل و مماشات است ، و الا شأن او اجلّ است از اينكه به اين مذهب سخيف قايل باشد و بر مفاسد او متفطن نباشد . شاهد اين مطلب آنست كه پيش از اين جواب ، جواب مطابق برهان از سؤالى كه در آن كتاب مذكور است بيان نموده‌اند و با وجود اين معنى كلمات آن محقق در اين كتاب خالى از اضطراب نيست و كلام در تنزّل و مماشات به حال خود باقى است ( متدبّر باش ) .\r\nمناقشهء چهارم آنست كه قول او : بخلاف عالميت چه هركه از شأنش علم باشد به اين معنى كه بفعل آمدن علم او موقوف به هيچ چيز نباشد مگر بتحقق معلوم در عرف او را عالم ميگويند . مشتمل بر تناقض است زيرا كه حاصلش اين است كه علم او بفعليّت نيامده است و ليكن عالم است ، مگر اينكه مراد از عالم صاحب ملكهء علم باشد .\r\nمناقشهء پنجم آنست كه ( نحوى ) را عالم گفتن باعتبار ملكهء علم است نه اين است كه فى الحقيقه در صورت مفروضه عالم بحل مسأله است ، و اطلاق علم بر ملكه و استعمال عالم در صاحب ملكه مجاز است چنان كه جماعتى از محققين علما تصريح نموده‌اند ، و هرگاه مجاز نباشد اشتراك لفظى ثابت خواهد بود ، و بر هرتقدير كلام در اين مقام در علم بمعنى ملكه نيست زيرا كه ملكه بمعنى كيفيت راسخه در واجب الوجود بالذات متحقق نميتواند شد ، و هرگاه مراد قدرت باشد لازم مىآيد كه عالميّت بقادريّت برگردد و صفت علم بصفت قدرت منصرف شود بنابراين فى الحقيقه صفت علم از ميان مىرود و مرتبهء ذات واجب الوجود بالذات از عالميّت عارى ميماند و صفت علم از صفات حقيقيه و اوصاف كماليّه بيرون مىرود و در صفات فعليه و اوصاف اضافيّه داخل مىشود .\r\n\r\n\r\n","description":"","footnote":"\r\n( 1 ) - س 3 ى 5 .\r\n( 2 ) - س 36 ى 82 .\r\n","page_name":" 244 ","page_number":284},
  {"content":"\r\n\r\nمناقشهء ششم آنست كه سابقا بيان نمودم و در مباحث علم واجب الوجود بالذات بذات خود و بساير اشيا نيز بتفصيل مذكور خواهد شد كه علم دو قسم است ، يكى حضورى و ديگرى حصولى ، و هريك منقسم مىشود به دو قسم ، يكى اجمالى ، و ديگرى تفصيلى . و بيان اجمال و تفصيل در علم حضورى و حصولى به زودى گوش‌زد عقول سليمه و اذهان مستقيمه خواهد گرديد و محقق خواهد شد كه در علم حضورى اجمالى باشد يا تفصيلى ، لا محالة علم و معلوم بحسب ذات و حقيقت متحد مىباشند و باعتبار مفهوم و عنوان متغاير ، و در علم حصولى نيز علم نسبت بصور عقليّه حضورى و نسبت به صاحب صورت حصولى است ، و ليكن صاحب صورت معلوم بالعرض است ، و به همان علم كه به آن :\r\nصورت عقليّه معلوم بالذات است معلوم است نه بعلم ديگر ، بلكه علم به صورت عقليّه عين علم به صاحب صورتست و تفاوت باعتبار بالذات و بالعرض است ، چنان كه در موجوديّت وجود و ماهيّت محقق گرديد پس در كدام قسم از اقسام علم علم محقق است و معلوم محقق نيست .\r\nو هرگاه بگوئى پس چه معنى دارد كه در بعضى از اخبار از اهل بيت عصمت و ولايت وارد است كه فرموده‌اند : « كان عالما اذ لا معلوم و العلم ذاته اذ لا معلوم » ؟\r\nميگويم اين دو كلام شريف و امثال آنها معنى لطيف غامضى دارد انشاء اللّه تعالى در مباحث علم مبيّن خواهد گرديد و محقق خواهد شد كه در هرمرتبه‌ئى از مراتب كه علم متحقق مىباشد معلوم را نيز بايد در آن مرتبه نحو تحققى باشد ( منتظر باش ) .\r\nپس از اين بيانات ظاهر و منكشف گرديد كه حق حقيق و مقتضاى تحقيق در فرق در ميانهء صفات حقيقيه و اوصاف ذاتيّه و در ميانهء صفات فعليه و اوصاف اضافيه همانست كه در اوايل اين لمعهء الهيه بيان نمودم اگرچه به آن نحو از بيان در كتب الهىّ و كلام نديدم ولى مقتضاى برهان و مستفاد از قواعد ارباب علم و ايقان همان فرق و بيان و همان تميز و تبيان است و اگرچه اين نحو از بسط و تفصيل خروج از وضع اين وجيزه است ولى چون در كتب الهى و كلام منقّح و محقق نديدم و محرر و مقرر نيافتم و آنچه كه مذكور نموده بودند در نظر قاصر خالى از تحصيل و عارى از تحقيق جلوه نمود لازم دانستم كه آنچه مقتضاى برهان و عرفان است بيان نمايم تا حقيقت امر منكشف گردد و از براى طلاب معارف يقينيّه اشتباه نماند ( الحمد للّه و المنّه ) .\r\n\r\n","description":"","footnote":"","page_name":" 245 ","page_number":285},
  {"content":"\r\n\r\n\r\nقسمة \" اخرى\r\nبدانكه صفات حقيقيه دو قسمند ، يكى محسوس ، و ديگرى معقول ، و هريك از اين دو قسم عين ذات موصوفند و يا زايدند بر ذات موصوف . مثال اول اتصال امتداديست از براى جسم طبيعى چنان كه در لمعات سابقه گذشت .\r\nمثال دوم سواد است نسبت بجسم طبيعى و ضحك است از براى انسان خارجىّ .\r\nو مثال سوم عاقليّت و معقوليّت ذات است از براى ذوات مجرده .\r\nمثال چهارم عاقليّت نفس انسانى است باعتبار صور عقليّه .\r\nاول و سوم عين ذات موصوفند باقى زايد و در مباحث سابقه محقق گرديد كه دامن ذات ذو الجلال جلّت عظمته از لوث نقايص محسوسات و صفات محسوسات مبرى و منزه و از قصورات مواد و لواحق مواد معرى و مجرد است ، و طايفهء مجسمه ذات اقدس خداوند يگانه را بصفات اجسام و لواحق مواد موصوف ساخته حقيقت مقدس او را از سنخ پست‌ترين موجودات عالم امكان گمان نموده‌اند ، و با وجود اين معنى خود را از فرق اسلام و مسلمين ميدانند « خذ لهم اللّه و اخزاهم » .\r\n\r\n[ اشاره بمذهب مجسمه و مسلك اشاعره 
  ]\r\nبراهين نيّره و حجج عقليّه و شواهد - نقليّه از وجوه متعدده بر بطلان اين رأى سخيف و محاليّت اين مذهب كثيف در مباحث ماضيه مذكور گرديد . و طايفهء اشعريّه صفات حقيقيه و اوصاف كماليه را زايد بر ذات خداوند يگانه ميدانند و ميگويند نسبت آن صفات بذات اقدس نسبت اعراض بموضوعاتست ، و بقدم آن صفات قايلند ، لهذا بثبوت قدماى ثمانيه در عالم وجود رفته‌اند ، يكى را واجب الوجود ميدانند ، و باقى را ممكن الوجود ، پس فى الحقيقه اين جماعت صفات كماليّه و اوصاف جماليه واجب الوجود بالذات را از جملهء ممكنات ميدانند ، و اين معنى در حقيقت قول باستكمال واجب الوجود بالذات است بممكنات ، و استجمال خالق بالذات است بمخلوقات ، و اين معنى بغايت مستنكر است در نزد عقول سليمه و اذهان مستقيمه علاوه بر اين در لمعات سابقه\r\n\r\n","description":"","footnote":"","page_name":" 246 ","page_number":286},
  {"content":"\r\n\r\nمحقق گرديد كه نسبت وجودات امكانى بوجود واجب الوجود بالذات نسبت نقص است به تمام و نسبت فقر است بغنا و نسبت ضعف است به قوت ، چگونه صاحب شعورى تجويز مىكند كه نقص مكمّل و فقر متمم غنا و ضعف مجمّل قوت باشد مىبينى كه چگونه از تقرير مذهب فسادش به حد انكشاف آمد و از تحرير مطلب بطلانش كالشمس فى رابعة النهار روشن گرديد .\r\n\r\n[ بيان مذهب كراميّه در صفات كماليهء حق و ابطال مذهب آنان 
  ]\r\nو طايفهء كراميّه نيز صفات كماليه را زايد بر ذات خداوند يگانه ميدانند و علاوه بر اين بحدوث آن صفات نيز قايلند ، فساد اين مذهب بيشتر و بطلان او اظهر است و هردو طايفه مشبّهه‌اند ، يعنى واجب الوجود بالذات را در صفات كماليّه و اوصاف جماليه شبيه ممكنات و نظير مخلوقات ميدانند ، و در حقيقت هرسه طايفه منكر واجب الوجود بالذاتند . و در معنى بوجود مبدأ موجودات قايل نيستند ، و اين معنى در نزد تقرير براهين اين مقصد اعلى بغايت ظاهر و منكشف خواهد شد ، بعد از تمهيد اين لمعات و تحقيق اين مقدمات ميگويم :\r\nبرهان اول بر اين مقصد اعلى آنست كه در لمعات سابقه محقق گرديد كه كمالات ذاتيّه و صفات حقيقيه حقايق وجوديّه از آن جهت كه حقايق وجوديه‌اند عين آن حقايقند بحسب ذات و هويت و باعتبار مصداق و انّيّت و غير آن حقايق بحسب معانى و مفاهيم و باعتبار عنوانات و حكايات و در مباحث ماضيه مبرهن گرديد كه حقيقت واجب الوجود بالذات وجود صرف و فعليّت محض است پس برهان بهيئت ضرب اول از شكل اول حاصل مىشود ، و آن ، اين است كه حقيقت واجب الوجود بالذات حقيقتى از حقايق وجوديه است ، و هرحقيقتى از حقايق وجوديّه عين صفات حقيقيه است بحسب ذات و هويّت ، پس حقيقت واجب الوجود بالذات عين صفات حقيقيه و اوصاف كماليه است بحسب ذات و هويت ، و اين نتيجهء قصوى عين مدعا و حقيقت دعوى است و صغرى و كبرى در مباحث ماضيه محقق و مبرهن گرديدند .\r\nبرهان دوم آنست كه در لمعات سابقه و مباحث ماضيه محقق گرديد كه واجب الوجود\r\n\r\n","description":"","footnote":"","page_name":" 247 ","page_number":287},
  {"content":"\r\n\r\nبالذات ، وجود صرف و صرف وجود است و تام بلكه فوق التمام است ، و در شدت و قوت وجود و كمالات وجود غير متناهى بلكه فوق غير متناهى است بعدهء غير متناهى ، ، پس هرگاه صفات حقيقيه و اوصاف كماليه واجب الوجود بالذات در مرتبهء حاقّ حقيقت او متحقق نباشند و حيثيّت وجود ذاتش عين حيثيت وجود آن صفات نباشد ، لازم مىآيد كه در حد ذات خود از كمالات وجوديه عارى و از اوصاف جماليّه خالى باشد ، و از بيّنات است كه خلوّ از صفات كمال نقصان و عراء از اوصاف جمال قصور و فقدان است ، و قصور و نقصان منافى تماميّت و صرفيّت و ملازم محدويت و مغلوبيّتند .\r\nبرهان سوم آنست كه هرگاه صفات حقيقيّه و اوصاف كماليّه عين ذات واجب الوجود بالذات نباشند تركيب در ذات مقدس او ثابت مىشود . بيان ملازمه آنست كه حيثيت سلب آن صفات در مرتبهء ذات ، بعينها حيثيت وجوب وجود كه عبارت از تأكّد وجود است نمىتواند شد ، زيرا كه سلب كمال ، در مرتبه‌ئى از مراتب ، نقصان است و وجوب وجود در مرتبهء ذات كمال بلكه تأكّد كمال است ، و هرگاه حيثيت نقصان عين حيثيت كمال باشد لازم مىآيد كه شىء واحد از حيثيت واحده تامّ و ناقص و كامل و قاصر باشد ، و اين معنى فطرىّ الاستحاله و بديهىّ البطلان است ، پس بايد حيثيت فقدان آن صفات غير حيثيت وجوب وجود باشد ، و اين معنى عين تركيب است و تركيب منافى وجوب وجود است چنان كه سابقا محقق گرديد .\r\nبرهان چهارم آنست كه بر تقدير مذكور لازم مىآيد كه واجب الوجود بالذات صاحب ماهيّت باشد زيرا كه فقدان كمالات وجوديه نقصان در وجود و قصور در فعليّت و حصول است ، نقصان وجود مستلزم محدوديت بلكه عين محدوديت اوست ، و محدوديت ملازم ماهيت است چنان كه در لمعات اثبات بساطت حقه محقق گرديد ، و محاليّت لازم نيز در مباحث بتفصيل تمام به حد انكشاف و ظهور رسيد .\r\nتقرير ديگر اين برهان آنست كه هرگاه صفات حقيقيه ، عين ذات واجب الوجود بالذات نباشند لازم مىآيد كه معلول و مجعول باشد . بطلان لازم غنىّ از بيان و مستغنى از بيّنه و برهان است . بيان ملازمه آنست كه بر تقدير مذكور وجود واجب الوجود بالذات محدود مىشود چنان كه گذشت ، و محدوديت وجود كه عبارت از نقصان و قصور آنست ، مقتضاى حقيقت وجود از آن جهت كه حقيقت وجود است نمىتواند شد ، زيرا كه\r\n\r\n","description":"","footnote":"","page_name":" 248 ","page_number":288},
  {"content":"\r\n\r\nنقصان وجود بعدم برمىگردد و هرگاه حقيقت وجود مقتضى نقصان و محدوديّت باشد ، لازم مىآيد كه طبيعت وجود مقتضى طبيعت عدم باشد . و بعبارت ديگر لازم مىآيد كه طبيعت احد متناقضين ، مقتضى طبيعت مناقض ديگر باشد ، و بعبارت ديگر لازم مىآيد كه خير حقيقى ، مقتضى شرّ حقيقى باشد ، و اين معانى فطرى الاستحالة و بديهىّ البطلانند ، پس نقصان وجود و محدوديت آن لا محالة از لوازم مجعوليّت و معلوليّت و از مقتضيات صادريّت و ثانويّت است و در مباحث سابقه نيز اين مطلب مبيّن گرديد متفطن و متدبّر باش ، و اين براهين اربعه به اين نحو از بيان و تبيان از ملهمات اين فقير و از خواص اين رساله است .\r\nبرهان پنجم آنست كه هرگاه صفات حقيقيّه ، زايد بر ذات واجب الوجود بالذات باشند لا محالة وجود آنها غير وجود ذات خواهد بود ، و الا مقصود حاصل آيد و مدعا ثابت مىشود ، زيرا كه كلام در عينيّت بحسب وجود و مصداق است نه در عينيت بحسب معنى و مفهوم ، و الا ترادف ثابت مىشود ، و آن بديهىّ البطلان است علاوه بر اين ، اين معنى در حقيقت ، نفى صفات كماليّه و قول بخلوّ مرتبهء ذات است از اوصاف جماليه و صفات حقيقيه و اثبات نحوى از انحاء نيابت و تعطيل است و با وجود اين معنى خلاف مدعاى قائلين بعينيّت صفات حقيقيه و اوصاف كماليه است و لا محالة وجود آن صفات بر اين تقدير وجود امكانى بلكه وجود عرضىّ كيفىّ خواهد بود ، زيرا كه آن صفات از معانى ناعتيّه و بحسب فرض قايم بذات واجب الوجود بالذاتند ، پس لا محالة به علت فيّاضه محتاج خواهند بود و آن علت يا ذات اوست و يا امر خارج از ذات ، در صورت اول لازم مىآيد كه فاقد كمال وجودى معطى كمال وجودى باشد ، مثلا عالم نباشد افادهء علم كند ، و قادر نباشد افاضهء قدرت نمايد ، و حىّ نباشد اعطاى حيات فرمايد ، و على هذا القياس ، و اين معنى در نزد عقول سليمه و اذهان مستقيمه بديهى - البطلان و ظاهر الفساد است ، زيرا كه از قبيل ندارى بده است ، و از بابت اين است كه مرده زندگانى دهد و نادان دانائى بخشد و ناتوان توانائى افاضه كند و نابينا بينائى بخش نمايد ، مجوّز اين معانى مورد سخريّه و استهزاست و در نزد ارباب عقول از اصحاب سودا و جنون محسوب مىشود و مبنى بر اين معنى است استدلال محققين از حكما و متكلّمين از وجود علما و تحقق علوم و ادراكات در عقلا تحقق علم در واجب الوجود بالذات\r\n\r\n","description":"","footnote":"","page_name":" 249 ","page_number":289},
  {"content":"\r\n\r\nجلّ اسمه .\r\nشاهد ديگر و برهان آخر بر بطلان لازم مذكور آنست كه سابقا محقق گرديد كه وجود علت فيّاضه بايد اقوى و اشدّ و اعلى و اتم باشد از وجود معلول ، پس هرگاه وجود علت وجود علمى نباشد چگونه اقوائيّت و اشديّت و اعلائيّت و اتميّت متحقق ميگردد ، و چگونه مناسبت تامه در ميانهء مفيض بالذات و مفاض بالذات ثابت مىشود ، و چگونه نسبت وجود امكانى بوجود واجبى نسبت نقص به تمام و نسبت فقر بغنا و نسبت ضعف بشدت مىباشد ( متفطن باش ) و بسوى اين معنى اشاره كرده است معلم ثانى ابو نصر فارابى بكلام خود : « يجب ان يكون فى الوجود وجود بالذات ، و فى العلم علم بالذات . و فى القدرة قدرة بالذات ، و فى الإرادة ارادة بالذات حتى يكون هذه الأمور فى غيره لا بالذات » .\r\nيعنى واجب است اينكه بوده باشد در عالم ، وجود بالذات و قدرت بالذات و ارادهء بالذات تا اينكه بوده باشند اين امور در غير واجب الوجود بالذات مجعولات بالذات و تابعات بالذات . پس همچنانكه همهء وجودات امكانى - بوجود او منتهى ميشوند و لمعات و انوارند از نور وجود او ، همهء صفات و كمالات آن وجودات نيز بكمالات ذاتيّه و صفات حقيقيه او منتهى ميشوند\r\n « پادشاهان مظهر شاهىّ او * عارفان مرآت آگاهىّ او » \r\nو در صورت دوم و اين صورت آنست كه علت فيّاضه آن صفات ، غير ذات اقدس باشد ، لازم مىآيد كه واجب الوجود بالذات متأثر و منفعل باشد از آن غير ، و نسبت آن صفات ، بذات اقدس ، نسبت امكانى باشد ، و در لمعات سابقه محقق گرديد كه واجب الوجود بالذات واجب الوجود من جميع الجهات و الحيثياتست ، و نيز محقق گرديد كه معانى متنافيه و مفهومات متقابله ، حيثيات مختلفهء واقعيّه ، و جهات متمايزهء نفس الأمريه ميخواهند ، و از بيّناتست كه تأثير و تأثّر و فعل و انفعال ، معانى متقابله و مفهومات متنافيه ميباشند ، پس در اين صورت از دو جهت تركيب در ذات مقدس ثابت مىشود ، يكى از جهت وجوب و امكان ، و ديگرى از جهت تأثير در اشيا ، و تأثر از آنها ، و در صورت اول نيز هردو فساد لازم مىآيد ، و در نزد تأمل صادق ظاهر مىشود ، و اين برهان به اين نحو از بيان به دو برهان تامّ منحلّ مىشود ، تدبّر كن ميفهمى انشاء اللّه .\r\n\r\n","description":"","footnote":"","page_name":" 250 ","page_number":290},
  {"content":"\r\n\r\nو برهان ديگر از تقرير مذهب اشعريّه ظاهر گرديد براهين متينهء ديگر بر اين مدعى قايم است و در كتب الهىّ و كلام مذكورند و همين‌قدر كه در اين وجيزه مذكور شد كافى و وافى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 1 »  مِنْ نُورٍ » . \r\n\r\nنتيجة \" الهيّة و ثمرة \" ربوبيّة \"\r\nبدانكه ، همچنانكه صفات حقيقيه و اوصاف كماليه و عنوانات ذاتيه ، عين ذات واجب الوجود بالذاتند بحسب وجود و هويّات به اين معنى كه حيثيت وجود ذات بعينها بدون اعتبار امر ديگر و ملاحظهء شىء آخر ، حيثيت وجود علم و قدرت و حيات و امثال آنهاست ، حيثيت وجود هريك از آن صفات نيز بعينها بدون اعتبار امر ديگر ، حيثيت ساير صفات حقيقيّه است ، مثلا حيثيت وجود علم ، عين حيثيت وجود قدرت و حيات و ساير صفات كماليّه است ، و همچنين حيات ، عين صفات ديگر است بحسب وجود و هويّت و باعتبار مصداق و انّيّت ، و بر اين قياس است ساير صفات حقيقيّه ، و بسوى اين مقصود اعلى اشاره كرده است حكيم الهى معلم ثانى ابو نصر فارابى بكلام خود : « وجود \" كلّه وجوب \" كلّه علم \" كلّه قدرة \" كلّه لا ان شيئا منه علم و شيئا آخر قدرة ليلزم التركيب فى ذاته ، و الا أن شيئا فيه علم و شيئا آخر فيه قدرة \" ليلزم التكثر فى صفاته الحقيقية » يعنى همهء حقيقت واجب الوجود بالذات وجود است و همه‌اش وجوب و همه‌اش علم و همه‌اش قدرت است ، نه اين است كه چيزى از او علم و چيزى ديگر از او قدرت است تا لازم بيايد تركيب در ذات او ، و نه اينكه چيزى در او علم است و چيزى ديگر در او قدرت است تا لازم بيايد تكثر در صفات حقيقيهء او بحسب وجود و هويت و باعتبار مصداق و انيّت ، و به اين معنى تصريح كرده است رئيس محققين در كتاب تعليقات بكلام خود « ان الأول تعالى لا يتكثر لأجل تكثر صفاته ، لان كل واحدة من صفاته اذا حققت ، تكون عين الاخرى بالقياس اليه ، فيكون\r\n\r\n\r\n","description":"","footnote":"\r\n( 1 ) - س 24 ى 40 .\r\n","page_name":" 251 ","page_number":291},
  {"content":"\r\n\r\nقدرته حياته ، و حياته قدرته ، و تكونان واحدة ، فهو حىّ من حيث هو قادر ، و قادر من حيث هو حىّ ، و كذا فى ساير صفاته » يعنى اول تعالى متكثر نميشود از براى تكثّر صفات حقيقيهء خود ، زيرا كه هريك از آن صفات در نزد تحقيق عين صفت ديگر است ، پس قدرت او حيات اوست و حيات او قدرت او ، پس اول تعالى ( يعنى خداوند بىهمتا ) زنده است از آن حيثيّت كه توانا است ، و توانا است از آن حيثيت كه زنده است ، و همچنين است امر ، در ساير صفات كماليّهء او .\r\n\r\nاشراق \" و انارة \" [ نقل احاديثى كه دلالت بر عين بودن صفات نسبت بذات حق نمايند 
  ]\r\nبدانكه شواهد سمعيّه و دلايل نقليه بر حقيقت اين دعوى از مشكات ولايت و اهل بيت عصمت « صلوات اللّه عليهم » از حدّ شماره افزونند ، در اصول كافى از ابو بصير مرويست كه گفت شنيدم از مخزن علوم ربّانى جعفر بن محمد الصادق « عليهما السّلام » كه فرمودند :\r\n« لم يزل اللّه عز و جل ربّنا و العلم ذاته و لا معلوم ، و السمع ذاته و لا مسموع ، و البصر ذاته و لا مبصر ، و القدرة ذاته و لا مقدور ، » تا آخر حديث . يعنى پروردگار ما « عزّ اسمه و جلّ جلاله » ازلى و قديم ذاتى است ، و علم ذات اوست در ازل و معلومى موجود نبوده است ، و شنوائى ذات او است و شنيده شده متحقق نبوده است ، و بينائى ذات اوست و ديده شده موجود نبوده است ، و توانائى ذات اوست و مقدورى ثابت نبوده است . و احتمال دارد كه مراد اين باشد كه اوصاف مذكوره عين ذات او ميباشند و معلومات و مسموعات و مبصرات و مقدورات در مرتبهء ذات مقدس او نيستند ، و چنين است ، زيرا كه در مباحث سابقه محقق گرديد كه معلولات در مرتبهء ذات علت متحقق نمىتوانند شد ، و وجه معنى اول در مباحث علم واجب الوجود بالذات باشيا منكشف خواهد گرديد .\r\nو نيز در اصول كافى مذكور است كه محمد بن مسلم از باقر علوم اولين و آخرين « صلوات اللّه عليه » روايت كرده است كه آنحضرت فرمودند در صفت قديم « تعالى شأنه » :\r\nانّه احد صمد ، احدى المعنى ، ليس بمعانى كثيرة مختلفة . قال : قلت : جعلت فداك ،\r\n\r\n","description":"","footnote":"","page_name":" 252 ","page_number":292},
  {"content":"\r\n\r\nيزعم قوم من اهل العراق انّه يسمع به غير الذى يبصر و يبصر به غير الذى يسمع . قال فقال :\r\nكذبوا ، و الحدوا ، و شبّهوا ، تعالى اللّه عن ذلك ، انّه سميع بصير ، يسمع بما يبصر و يبصر بما يسمع ، قال : قلت : يزعمون ، انّه يبصر على ما يعقلونه . قال فقال : تعالى اللّه ، انّما يعقل ما كان بصفة المخلوق ليس اللّه كذلك » .\r\nيعنى بدرستى آن قديم ازلى يگانه است در وجوب وجود و در مبدئيت ايجاد اشيا ، صمد است يعنى واجب الوجود من جميع الجهات است ، احدى المعنى است ، يعنى بسيط من جميع الحيثيات است ، نيست متّصف بمعانى كثيرهء مختلفه كه موجب تركيب در ذات و مستلزم اختلاف در جهات و حيثيات او باشد ، بلكه همه نعوت كماليّه و صفات حقيقيّهء او موجودند بوجود او ، و متحققند بتحقق او . گفت محمد بن مسلم عرض كردم :\r\nفداى تو شوم ، معتقدند جماعتى از اهل عراق كه خداوند عالم ميشنود به غير آنچه كه مىبيند ، و مىبيند به غير آنچه كه ميشنود . پس فرمودند كه دروغ ميگويند ، و از طريق توحيد و ايمان بيرون رفته‌اند ، و تشبيه كرده‌اند صفات خداوند يگانه را بصفات مخلوقات ، بلند است از اينكه در مرتبهء ذات مقدس او تركيب محقق باشد ، و يا صفات زايده ثابت شود ، بتحقيق شنونده و بيننده است ، ميشنود به عين آنچه كه مىبيند ، و مىبيند به عين آنچه كه ميشنود . گفت عرض كردم كه : معتقد ايشان اين است كه مىبيند بر آن نهجى كه ايشان تعقّل ميكنند اشيا را ، يعنى ابصار او اشيا را باعتبار صور عقليه است كه در ذات او مرتسمند همچنانكه تعقل و تصور ما اشيا را بحصول صور عقليّه است در ذوات ما . و اين كلام شريف اشاره است بردّ جماعتى كه سمع و بصر را بعلم برگردانيده‌اند ، و علم خداوند يگانه را باشيا بصور عقليهء مرتسمه در ذات او دانسته‌اند ، و حقيقت اين معنى در مباحث علم منكشف خواهد گرديد ، گفت پس فرمودند : بلند است خداوند يگانه از اين معنى ، تعقّل نميكند مگر كسى كه بصفت مخلوق باشد ، نيست خداوند يگانه بصفت مخلوق .\r\nو نيز در اصول كافى مذكور است كه هشّام بن حكم روايت كرده است كه زنديقى از امام جعفر صادق « عليه السّلام » پرسيد و گفت : فتقول انّه سميع بصير ؟ فقال ابو عبد اللّه « عليه السّلام » : هو سميع بصير ، سميع به غير جارحة و بصير به غير آلة ، بل يسمع بنفسه و يبصر بنفسه ، ليس قولى انّه سميع بنفسه ، انه شىء ، و النفس شىء ،\r\n\r\n","description":"","footnote":"","page_name":" 253 ","page_number":293},
  {"content":"\r\n\r\nو لكنّى اردت عبارة عن نفسى اذ كنت مسئولا و افهاما لك اذ كنت سائلا . فاقول : يسمع بكله ؛ لا ان الكل منه له بعض ، و لكنّى اردت افهامك و التعبير عما فى نفس ، و ليس مرجعى فى ذلك كله الا انّه السميع البصير ، العالم الخبير بلا اختلاف الذات و لا اختلاف المعنى » .\r\nيعنى عرض كرد آن زنديق به خدمت آنحضرت كه پس ميگوئى خداوند عالم شنونده و بيننده است ؟ پس فرمودند كه خداوند يگانه شنونده و بيننده است ، شنونده است بىآليّت قوه سامعه ، و بيننده است بىآليّت قوهء باصره ، بلكه مىشنود بنفس خود ، و مىبيند بنفس خود ، و نيست قول من كه او شنونده است بنفس خود اينكه او چيزى و نفس چيزى ديگر است ، و ليكن اراده كردم تعبير از آنچه كه در نزد من است ، زيرا كه بودم من سؤال كرده شده و از براى فهميدن تو ، زيرا كه بودى سؤال‌كننده ، پس ميگويم ميشنود بهمهء ذات خود نه اينكه همهء ذات او را بعضى و جزئى ثابت است ، و ليكن اراده كردم فهمانيدن ترا و تعبير از آنچه كه در نزد من است ، و نيست مقصودم در همهء اينها مگر اينكه خداوند عالم شنونده و بيننده و دانا و خبير است بدون تركيب در ذات او ، و بدون تغاير در وجود صفات ذاتيهء او .\r\nمخفى نماناد كه احاديث مذكوره از جهات عديده و وجوه متعدده دلالت ميكنند بر اينكه صفات حقيقيّه و اوصاف كماليّه عين ذات واجب الوجود بالذاتند بحسب ذات و هويّت و باعتبار مصداق و انّيت و غير آن ذاتند بحسب معنى و مفهوم متدبّر و متفطن باش .\r\nو هرگاه بگوئى : در بعضى اخبار وارد است كه خداوند يگانه موصوف بصفات و متّصف باوصاف نمىتواند شد ، از آن جمله حديث مشهور است و از جملهء فقرات او اين است « و كمال الاخلاص نفى الصفات عنه ، لشهادة كل صفة على انّها غير الموصوف » يعنى كمال اخلاص خداوند يگانه سلب‌كردن صفات است از او ، زيرا كه شهادت ميدهد مر صفت بر اينكه آن ، غير موصوف است .\r\nميگويم : مراد نفى صفات زايده است « 1 » چنان كه مستفاد از همين فقره و فقرهء ديگر\r\n\r\n\r\n","description":"","footnote":"\r\n( 1 ) - حضرت امير عليه السّلام صفات را مطلقا نفى نفرمودند ، لذا فرموده‌اند : ليس لصفته حدّ محدوده مراد نفى صفات زائده تنها نيست بل‌كه كلام معجز نظام آن حضرت كه پايه و اساس اصول معارف است دلالت نمايد بر اينكه ، مقام ذات ، مقام محو كافّهء تعيّنات است ، چون در -\r\n","page_name":" 254 ","page_number":294},
  {"content":"\r\n\r\nآن حديث شريف است ، و آن ، اين است « فمن وصفه فقد قرنه » يعنى كسى كه موصوف كند او را بصفتى پس بتحقيق مقارن گردانيده است او را بصفتى از صفات متدبّر باش ، و حال آنكه وصف خداوند يگانه باوصاف كماليّه در صحيفهء الهيه و در احاديث معادن حكم ربانيّه و مخازن علوم ربّانيه از حدّ عدّ افزون و از تحت شماره بيرون است ، و نصوصى « لا تعدّ و لا تحصى » از مشكات ولايت و اهل بيت عصمت بر عينيّت صفات حقيقيه و نعوت كماليه نيز وارد است ، بعضى از آنها سمت ذكر يافت . علاوه بر اين براهين نيّرهء ساطعه و حجج عقليّهء قاطعه بر وجوب اتصاف واجب الوجود بالذات باوصاف كماليّه و نعوت جماليه قايم است ، و هفت برهان از آن براهين در اين وجيزه مذكور گرديد پس لا محالة اين‌گونه اخبار بايد محمول بر نفى صفات زايده باشند .\r\n\r\nشكوك \" و اوهام \" [ ذكر اوهام خطيب رازى در عينيّت صفات حقيقى و اشكال مؤلف بر گفته‌هاى او 
  ]\r\nبدانكه امام مشّككين فخر الدين الرازى وجوه عديده‌ئى از دلايل اقامه نموده است بر اينكه صفات حقيقيه خداوند يگانه زايدند بر ذات او .\r\nوجه اول آنست كه صفات حقيقيّهء واجب الوجود بالذات از براى ما معلوم است و ذات مقدس او معلوم نيست بلكه مجهول الكنه است ، و از بيّنات است كه معلوم ، غير غير معلوم است ، پس صفات حقيقيّه عين ذات واجب الوجود بالذات نيستند بلكه زايدند بر ذات او .\r\nوجه دوم آنست كه هرگاه اين صفات عين ذات باشند لازم مىآيد كه قول ما ذات خداوند عالم ، عالم است در منزلهء قول ما باشد كه ذات خداوند عالم ذات خداوند عالم است ، تحقق ملازمه ظاهر و بطلان لازم بيّن است پس صفات خداوند احد عين ذات او نيستند .\r\n\r\n\r\n","description":"","footnote":"\r\n- مرتبهء صرافت وجود ، تعيّن اسمى نيز مرتفع است و به همين ملاحظهء اهل اللّه بكلام آن حضرت استدلال نمايند كه ذات ينبوع كل الصفات و الاسماء است و مصنف علامه در انوار جليّه مفصل در اين مقام بحث كرده است - لمحرره جلال آشتيانى عفى اللّه عن جرائمه -\r\n","page_name":" 255 ","page_number":295},
  {"content":"\r\n\r\nوجه سوم آنست كه هرگاه اين صفات عين ذات خداوند عالم باشند و بالضروره ذات او شىء واحد است ، پس لازم مىآيد كه ، استدلال بر موجوديّت و يا بر عالميّت ذات او مغنى باشد از استدلال بر ساير صفات او ، زيرا كه مفروض اين است كه همهء آن صفات عين ذات او ميباشند ، و ذات او شىء واحد است ، و بطلان لازم بيّن است زيرا كه باثبات ذات و يا باثبات صفتى از صفات او مستغنى از اثبات صفت ديگر نيستيم بلكه در اثبات هرصفتى از اين صفات بدليل خاص محتاجيم ، پس محقق شد كه اين صفات عين ذات نيستند بلكه زايدند بر ذات .\r\nوجه چهارم آنست كه اين صفات معانى سلبيّه و امور انتزاعيّه نيستند بلكه معانى وجوديّه و امور خارجيّه‌اند ، پس زايدند بر ذات او و قايمند بر حقيقت او .\r\nبعد از آن گفته است : پس آله عالم عبارتست از مجموع ذات و صفات .\r\nبعد از آن گفته است : پس بنابراين حقيقت آله عالم مركّب مىباشد از امور كثيره ، پس چگونه است كلام در اين باب ؟\r\nگفته است : در اين مقام اشكال ديگرى ثابت است و آن اشكال اينست كه ما دليل اقامه كرده‌ايم بر اينكه وحدت صفتى است زايد بر ذات آله عالم و قايم است بذات او ، و هرگاه حقيقت إله عالم واحد باشد پس در آنجا سه چيز متحقق خواهد بود ، يكى حقيقت آله ، و ديگرى وحدانيّت او ، و ديگرى موصوفيّت آن حقيقت به آن وحدانيت ، و حقيقت آله سومى آن سه تا است ، پس كجاست توحيد ؟ و در اين مقام اشكال سومى هست و او اين است كه حقيقت آله موجود و واجب الوجود است ، پس او بوجود خود مشارك است با ساير موجودات ، و بماهيّت خود ممتاز است از ساير موجودات ، پس در آنجا كثرتى ثابت است بسبب وجود و ماهيّت و اتّصاف آن ماهيت بوجود ، و همچنين است كلام در وجوب به مثل آنچه كه مذكور شد .\r\nو ديگر اينكه وجوب ، كيفيت انتساب موضوع است بمحمول ، و انتساب در ميانهء دو چيز مغاير است با هريك از آنها ، پس صفت انتساب كه وجوب است اولى است به مغايرت آنها .\r\nو ديگر آنكه ذات قايم بنفس است و محال است اينكه وجوب قايم بنفس باشد .\r\nو ديگر آنكه وصف ميكنيم ذات را بوجوب ، و وصف شىء بنفس محال است . پس\r\n\r\n","description":"","footnote":"","page_name":" 256 ","page_number":296},
  {"content":"\r\n\r\nمحقق شد كه صفت وجوب زايد است بر ذات خداوند عالم ، پس از آنجا سه چيز ثابت است يكى ذات و ديگرى وجوب وجود و سومى موصوفيّت آن ذات بوجوب وجود پس به تثليت برگشت .\r\nو در اين مقام اشكال چهارمى وارد است و آن ، اين است كه آيا ممكن است خبر دادن از حقيقت إله يا نه ؟ دوم محال است ، زيرا كه همهء اشيا ( مخبر عنه ) مىتوانند شد اگرچه مخبر به معنى شيئيّت و امثال آن باشد .\r\nو ديگر آنكه شيئى از اشيا از نفى و اثبات بيرون نيستند ، پس معيّن شد اول ، پس در آنجا دو چيز است ، يكى مخبر عنه ، و ديگرى مخبر به - نه امر واحد گفته است پس اينها جمله‌ئى از اشكاتند در اين مقام .\r\nبعد از آن گفته است جواب از اشكال اول آنست كه حقيقت آله عالم ذاتى است موصوف به اين صفات و شكى نيست در اينكه مجموع محتاج است بسوى اجزاى خود در تحقق ، و ليكن ذات قايم است بنفس خود و واجب است بذات خود ، و بعد از اتّصاف ذات بوجوب وجود ببعديّت رتبه مستلزم است آن ، نعوت و صفات را و امتناعى نيست در اين معنى در نزد عقل .\r\nو اما اشكال دوم و آن ، اين است كه وحدت از صفات زايده بر ذات است و بنابراين پس تثليت ثابت مىشود .\r\nپس جوابش آنست كه آنچه كه مذكور نمودى حق است و ليكن فرق است در ميانهء نظر بذات او از آن حيثيت كه آن ذات است ، و در ميانهء نظركردن به او از آن حيثيّت كه محكوم عليه و واحد است ، پس هرگاه نظر كنى به او از آن حيثيت كه آن ذات است با ترك التفات باينكه واحد است ، پس در آنجا متحقق مىشود حالت عجيبه ، زيرا كه مادامى كه عقل التفات مىكند بوحدت ، پس هنوز بعالم وحدت نرسيده است ، و هرگاه التفات نكند بوحدت پس بوحدت رسيده است ، و در اين نظر موحّد است ، پس ملاحظه كن بذهن لطيف خود اين حالت را ، اميد هست كه بسرّ او برسى گفته است كه همين جواب جواب از اشكال دوم و سوم نيز هست .\r\nو اما اشكال چهارم پس جوابش آنست كه هرگاه نظر كنى به او از آن حيثيت كه اوست بدون اينكه خبر بدهى از او بنفى و اثبات ، پس در آنجا حق وصول است بمبادى\r\n\r\n","description":"","footnote":"","page_name":" 257 ","page_number":297},
  {"content":"\r\n\r\nعالم توحيد تمام شد كلام آن مسمّى به امام .\r\n\r\nلمعات \" و اشراقات \" [ جواب از اوهام معروف بين انام به امام ، و بيان وجوه خلط و مناقشات ابليسى در كلام او 
  ]\r\nبدانكه همهء استدلالات او مبنىّ است بر عدم فرق در ميانهء عينيّت بحسب وجود و هويّت و باعتبار مصداق و انّيّت ، و در ميانهء عينيّت بحسب معنى و مفهوم و باعتبار حكايت و عنوان .\r\nو بعبارت ديگر مبنى است بر عدم فرق در ميانهء حمل اولىّ ذاتىّ و حمل شايع صناعى و مبتنى است بر غفلت از تحقق حقايق وجوديه و اينكه حقيقتى از حقايق وجوديه و هويّات عينيّه بنفس خود و از جهت واحده مصداق معانى كثيره و منتزع منه مفهومات متعددة و معنون عنه عنوانات متكثّره ميتواند شد و تحقيق هرسه لمعهء الهيه بتفصيل تمام در لمعات اين مسألهء شريفه محقق گرديد . حال استدلالات او اين است واى بر تفريعات او ، و همهء اشكالات او مبنىّ است بر زيادتى صفات ، و مبتنى است بر اينكه در صدق مشتقات قيام مبدأ بر ذات معتبر است ، و بطلان هردو معنى محقق گرديد . پس اشكالات او را اصلا ورودى نخواهد بود و حال آنكه بنا بر زيادتى صفات اشكالات منحصر به چهار نخواهد بود ، بلكه بعدد صفات اشكالات وارد مىشود ، بلكه - اشكالات وارده غير متناهى ميباشند ، اگر تركيب ثنائىّ و ثلاثىّ و رباعىّ و هكذا اعتبار كرده شود ، و همچنين در ميانهء ثنائيّات و ثلاثيّات و غير آنها ملاحظه شود ، زيرا كه اتصاف بعلم تنها غير اتصاف بعلم و قدرت است باهم ، و هكذا ، پس قول باينكه در صورت اتصاف بوحدت و وجوب وجود تثليث ثابت مىشود خالى از وجه و عارى از معنى محصّل است با اينكه آنها نيز از جملهء صفاتند زيرا كه از معانى ناعتيّه و باعتراف او قايم بذاتند .\r\nاعتراض ديگر آنست كه هرگاه وحدت زايد باشد بر ذات ، لا محالة متأخر مىباشد از ذات در تحقق ، پس لازم مىآيد كه ذات در مرتبهء متقدمه بر وحدت موجود نباشد ، زيرا كه در لمعات سابقه محقق گرديد كه وحدت مساوق وجود و ملازم ثبوت است ، پس ذات در آن مرتبهء متقدمه لا محالة معدوم مىباشد و بعروض وحدت موجود مىشود ، و\r\n\r\n","description":"","footnote":"","page_name":" 258 ","page_number":298},
  {"content":"\r\n\r\nمفاسد اين معنى بسيار است از آن جمله لازم مىآيد كه ذات در مرتبهء متقدمه بر وحدت موجود نباشد ، زيرا كه در لمعات سابقه محقق گرديد كه وحدت مساوق وجود و ملازم ثبوت است ، پس ذات در آن مرتبهء متقدمه لا محالة معدوم مىباشد ، و بعروض وحدت موجود مىشود ، و مفاسد اين معنى بسيار است ، از آن جمله لازم مىآيد كه حقيقت واجب الوجود در مرتبهء ذات خود معدوم باشد ، و نيز لازم مىآيد « 1 » كه معدوم مقتضى موجود باشد .\r\nو نيز لازم مىآيد كه موجوديت از براى علت ثابت شود بمعلول آن علت .\r\nو نيز لازم مىآيد كه معدوم محض معروض موجود خارجى باشد ، و بنيان قاعدهء فرعيّت منهدم گردد .\r\nاعتراض ديگر آنست كه مسلّم نيست كه وجوب وجود مطلقا كيفيت نسبت است بلكه وجوب وجود در حقايق وجوديّه بتأكّد وجود برمىگردد و به اين معنى عين ذات ميتواند شد چنان كه سابقا محقق گرديد\r\nو نيز بنا بر زيادتى وجوب وجود بر ذات ، آن وجوب وجود معلولى از معلولات و ممكنى از ممكنات خواهد بود ، بلكه بنابراين عرضى از اعراض مىباشد ، زيرا كه از معانى ناعتيّه و باعتراف او قايم بذات است ، پس لازم مىآيد كه ذات واجب الوجود واجب الوجود شود بممكن الوجود ، به اين معنى كه قيام عرضى از اعراض بذات بگرداند او را واجب الوجود ، پس در وجوب وجود به غير خود محتاج مىباشد ، پس واجب الوجود بالغير مىشود ، و حال آنكه واجب الوجود بالذات فرض كرده بوديم ، و همهء مفاسدى كه بنابر زيادتى وحدت وارد است بر تقدير زيادتى وجوب وجود نيز واردند ، زيرا كه شىء تا واجب نشود موجود نمىتواند شد ، پس ذات در مرتبهء متقدمه بر وجوب وجود معدوم\r\n\r\n\r\n","description":"","footnote":"\r\n( 1 ) - يعنى لازم آيد كه ذات معروض وجود و وحدت و كليهء عناوين زائده بر ذات باشد و چون ذات از وجود حالى است و در عين حال ، متصف موجودست ناچار ذات ماهيّتى كليه خواهد بود و امام فخر و امثال او تحاشى ندارند كه ذات حق العياذ باللّه ماهيّت كليه باشد و بوجود خاص خود كه لا بدّ وجود را هم ، اعتبارى ميداند ، جزئى و متشخّص شود ، لذا او و امثال او گويند ذات ماهيت مجهولة الكنه است و نميخواهند صريح اعتراف بتركّب حق از وجود ماهيّت نمايند ( حيرتم از چشم‌بندى خدا ) لمحرره جلال آشتيانى .\r\n","page_name":" 259 ","page_number":299},
  {"content":"\r\n\r\nمىباشد .\r\nو نيز لازم مىآيد كه معدوم مقتضى موجود و معروض موجود باشد .\r\nاعتراض ديگر آنست كه در معنى صفت قيام بموصوف معتبر نيست چنان كه در لمعات سابقه مذكور گرديد ، پس لازم نيست كه در ميانهء هرصفت و موصوف قيام ثابت باشد .\r\nاعتراض ديگر آنست كه ( مخبر عنه ) ذات و ( مخبر به ) مفهوم و مفاد حمل اتحاد در وجود و عينيّت در هويّت است ، پس تكثّر در وجود از كجا بهم رسيد ؟ و از اينجا ظاهر و منكشف گرديد كه آن مسمّى به امام ، معنى حمل را نيز نفهميده است ، چنان كه بر معنى صفت متفطن نگرديده است ، و فرق در ميانهء مفهوم و مصداق و ماهيّت و انّيّت نگذاشته است . عجب است از كسى كه سالهاى دراز عمر خود را در تحصيل علوم مصروف دارد و اينقدر كتاب تصنيف و تأليف نمايد كه شترهاى قوىهيكل از حمل‌ونقل او عاجز باشند معتقدش در خصوص خداوند يگانه و آفرينندهء اين كارخانه ، اين باشد كه در مرتبهء ذاتش معدوم و نادان و ناتوان و مرده و نابينا و ناشنوا و بىاختيار ، و در مرتبهء حقيقتش از وحدانيّت و يگانگى خالى و از واجبيّت و موجوديت عاريست ، و در همهء اين صفات كمال و اوصاف جمال به غير خود كه عبارت از اين صفات ممكنه‌اند محتاج است . اگر قايل ميشد كه بواجب الوجود محتاج است باز . بارى ، هرگاه امام ايشان بهم‌چنين خدائى معتقد باشد پس واى بر ديگران .\r\nعجب‌تر از اينها آنكه با نهايت اصرارش بر زيادتى وحدت و ساير صفات ، در جواب اشكالات مذكوره ميگويد كه با قطع‌نظر از وحدت ، وصول بوحدت است ، و اين معنى تناقض ظاهر است ، زيرا كه با قطع‌نظر از وحدت يا كثرت متحقق است و يا نه كثرت متحقق است و نه وحدت .\r\nعجب‌تر از همهء اينها آنست كه با وجود اين‌همه نقلها دم از عرفان مىزند و نميداند كه اين حالت در صورتى متصور ميتواند شد كه حقيقت واجب الوجود بالذات از سنخ معانى و ماهيّات نباشد ، بلكه وجود صرف و صرف وجود باشد و مرتبهء ذاتش عين وحدت و عين همهء صفات كماليّه و اوصاف جماليّه باشد .\r\nاينها جمله اعتراضاتى است كه به نظر قاصر رسيد ، و اعتراضات ديگر نيز بر كلامّ\r\n\r\n","description":"","footnote":"","page_name":" 260 ","page_number":300},
  {"content":"\r\n\r\nاو وارد است ، و ليكن مجالى بيش از اين ندارم تا ايراد نمايم و در حقيقت نقل امثال اين كلمات و جرح تعديل آنها تضييع اوقات و اتلاف كاغذ و مداد است ولى چون صاحب اين كلمات از مشاهير علما و از معتبرين فضلا است و در نزد جمهور به امام مسمّى و معروف است متعرض نقل و جرح و تعديل گرديدم تا طلاب معارف يقينيّه را ، راه تشكيك و اشتباه نماند .\r\nبارى از وضع اين رسالهء وجيزه در تحقيق اين مسألهء شريفه بيرون رفتم ، اطناب را بر ايجاز و تفصيل را بر اجمال اختيار نمودم ، زيرا كه اين مقصد اعلى و مطلب اسنى از غوامض مسائل الهيّه و مهمات مقاصد ربوبيّه و مطالب كلاميه است ، و اقدام افهام بسى از علما و فضلا از اين مرتبهء عليا و درجه قصوى لغزش يافته بوادى جهالت و حيرت افتاده است ، لهذا جماعتى بزيادتى صفات حقيقيه قايل شدند ، بعضى از ايشان به اين معنى اكتفا نكرده بحدوث آن صفات نيز رفتند ، و ديگرى به همين قدر نيز اكتفا نكرده آن صفات كمال را صفات محسوسه و اوصاف جسمانيّه گمان نمودند ، و بعضى ديگر از اين دو مذهب فاسد و دو رأى كاسد تحاشى نموده بقدم آن صفات قايل شدند ، و جماعتى ديگر بعينيّت آن صفات رفتند و ليكن بنيابت تأويل كردند و گفتند : « خذ الغايات و اترك المبادى » چنان كه در لمعات اين مسألهء شريفه بيان نمودم و ببعضى از مفاسد او اشاره كردم ، و بعضى ترادف الفاظ آن صفات را اعتقاد نموده همه عنوانات كماليّه را بعنوان واحد و مفهوم فارد گردانيدند .\r\nهمهء اين لغزشها و غفلتها از عدم تحقيق لمعات سابقه و مقدمات ماضيه است متفطن باش و بدقت فكرت وحدت بصيرت تدبّر كن در همهء آنچه كه در تحقيق اين مسألهء ربوبيّه و عقيدهء دينيّه بيان نمودم و غنيمت شمار زيرا كه به اين بسط و تفصيل و به اين تدقيق و تحقيق در كتب متداولهء فن الهى و كلام مذكور نيست ، بلكه اكثر لمعات و مقدمات و اشكالات و اعتراضات و براهين مذكوره و حجج مزبوره از الهامات الهيه و مواهب ربّانيّه است متتبّع و متفطن باش « الحمد للّه ملهم انوار العلوم و المعارف » .\r\n\r\nفصل دهم [ توحيد در صفات جلاليّه و اوصاف تنزيهيّه 
  ]\r\nدر اثبات توحيد بمعنى ششم است و آن ، توحيد در صفات جلاليّه و اوصاف\r\n\r\n","description":"","footnote":"","page_name":" 261 ","page_number":301},
  {"content":"\r\n\r\nتنزيهيّه است به اين معنى كه همه صفات سلبيّه و نعوت جلاليه بيك صفت سلبىّ و نعت تنزيهى برمىگردند ، و آن صفات عين ذات واجب الوجود بالذات است .\r\nبيانش آنست كه در لمعات سابقه و مباحث ماضيه محقق گرديد كه واجب الوجود بالذات بسيط من جميع الحيثيات و واجب الوجود من جميع الجهات است ؛ تام بلكه فوق التمام است ، در شدت و قوت وجود و كمالات وجود غير متناهى بلكه فوق غير متناهى است بعدهء غير متناهى ، پس جهتى از جهات قصور و امكان و حيثيّتى از حيثيّات امتناع و نقصان در ذات مقدس او متحقق بلكه متصور نمىتواند شد ، پس همهء جهات او جهات تحصّل و وجود و همهء حيثيات او حيثيات فعليّت و حصول است ، پس هيچ كمالى از كمالات وجود از آن حيثيّت كه كمالات وجود است از حقيقت تامّهء او كه وجود صرف صرف و صرف صرف وجود است مسلوب نمىتواند شد ، و الا محدوديت حاصل و صرفيّت زايل و بساطت باطل خواهد بود ، پس در حقيقت مسلوب نمىتواند شد از او مگر نقصانات ممكنات و قصورات وجودات و در مباحث سابقه محقق گرديد كه نسبت وجودات امكانى بوجود واجب الوجود بالذات نسبت نقص به تمام و نسبت ضعف به قوت و نسبت فقر بغناست .\r\nو از بيّناتست كه جهات فقر و نقصان و حيثيّات ضعف و امكان بجهات سلب و حيثيات عدم برمىگردند ، پس همهء صفات سلبيّه و اوصاف تنزيهيّه بسلب نقصانات و قصورات برمىگردند و سابقا محقق گرديد كه منشأ همهء نقصانات امكان وجود و ضعف ثبوت است چنان كه منبع همهء كمالات وجوب وجود و تأكّد ثبوت است ، پس همهء سلوب مندرجند در سلب امكان و مندمجند در نفى نقصان ، پس در سلب امكان از واجب الوجود بالذات « جلّ اسمه » مندرج است سلب مركّبيت و مؤلفيّت و سلب جوهريّت و عرضيّت و سلب جسميّت و كميّت و سلب نفسيّت و عقليّت و سلب ظالميّت و جاهليّت تا آخر سلوب جهات قصورات و نقصانات چنان كه در سلب جوهريّت مندرج است سلب جميع اجناس و انواع و اصناف و اشخاص كه معنى جوهر نسبت به آنها جنس عالى است ، و همچنين در سلب عرضيّت مندمج است سلب همهء مقولات تسعه و ساير اجناس و انواع و اصناف و اشخاص آنها ، پس همهء صفات سلبيّه بسبوحيّت و قدوسيّت برمىگردند چنان كه در زبان شريعت غرّا « على صادعها آلاف التحية و الثناء »\r\n\r\n","description":"","footnote":"","page_name":" 262 ","page_number":302},
  {"content":"\r\n\r\nوارد است « سبوح \" قدوس \" رب الملائكة و الروح » و سبوحيّت و قدوسيّت عين ذات واجب الوجود بالذاتند زيرا كه سلب نقصان منافى وجوب وجود و سلب امكان مناقض تأكّد ثبوت نيستند همچنانكه در مسألهء سابقه محقق گرديد كه تكثّر صفات كماليّه و اوصاف جماليّه منافى احديت صرفه و بساطت حقه نيستند ، در اين مسأله نيز محقق گرديد كه تعدد صفات جلاليه و اوصاف تقديسيّه منافى احديت صرفه و بساطت حقّه نيستند متفطن و متدبّر باش كه اين مسأله نيز از جمله غوامض مسائل ربوبيّه و عقايد دينيّه است « الحمد للّه اول الأوايل و آخر الأواخر » .\r\n\r\nفصل يازدهم [ توحيد در صفات فعليّه و اوصاف اضافيّه 
  ]\r\nدر اثبات توحيد بمعنى هفتم است و آن ، توحيد در صفات فعليّه و اوصاف اضافيّه است ، به اين معنى كه همهء آن صفات برمىگردند بصفت واحده ، و آن صفت عبارت از قيوميّت مطلقه و فياضيّت عامه است اگرچه اين مقصد اعلى در نزد ارباب بصيرت و اصحاب فطنت از لمعات سابقه و مباحث ماضيه مستفاد ميتواند شد ولى چون عمده مطلبى است از مطالب ربوبيّه و زبده مقصدى است از مقاصد كلاميه ، و با وجود اين معنى دقيق المسلك و صعب المنال است ، و وصول به حق حقيقتش از غوامض و مشكلات است بسط ديگرى از كلام ميخواهد تا فيضش عام و نفعش تام باشد ، پس ميگويم تحقيق آن كما ينبغى بتمهيد مقدمات چند موقوف است .\r\nمقدمهء اولى آنست كه از واحد من جميع الجهات و بسيط من جميع الحيثيات در مرتبهء واحده از جهت واحده امور كثيره صادر نمىتواند شد ، و الا كثرت در ذات واحد من جميع الجهات ثابت مىشود ، و تركيب در حقيقت بسيطهء من جميع الحيثيّات متحقق ميگردد ، و اين معنى خلاف فرض و منافى وجوب وجود است ، بيان ملازمه در مباحث توحيد بمعنى دوم مذكور گرديد .\r\nمقدمهء دوم ، آنست كه معانى متعدده و مفهومات متكثّره با حقيقت واحده از حقايق وجوديه از حيثيت واحده موجود مىتوانند شد ، و اين مطلب بتفصيل تمام در لمعات اثبات عينيّت صفات مبيّن گرديد .\r\nمقدمهء سوم ، آنست كه فيض اول كه در زبان شريعت حقه ، تعبير از آن گاهى\r\n\r\n","description":"","footnote":"","page_name":" 263 ","page_number":303},
  {"content":"\r\n\r\nبمشيّت است و گاهى بامر ، و گاهى بنور است و گاهى بروح ، و گاهى بعقل است و گاهى برحمت واسعه ، و گاهى بقلم اعلى است و گاهى بمقام او ادنى\r\n « عباراتنا شتّى و حسنك واحد * - و كل الى ذاك الجمال يشير » \r\nو در زبان حكمت الهيه تعبير از آن ، گاهى بعنصر اول است و گاهى بعقل اول ، و گاهى بفيض مقدس است و گاهى بعقل كل ، اتم و اقواى وجودات فاقرات الذوات و اشرف و اكمل موجودات ناقصات الانيّات است - بحيثيتى كه نسبت ساير وجودات امكانى به آن ، نسبت نقص به تمام و نسبت ضعف به قوت و نسبت جلوه بمتجلى است ، چنان كه نسبت او بواجب الوجود بالذات « جل اسمه » همين نسبت است ، بلكه نسبت واجب الوجود بالذات به او بمراتب غير متناهيه اتم است از نسبت او بساير وجودات امكانى ؛ چون چنين است لهذا مرتبهء او مرتبهء رحمت واسعه است و هيچ رحمتى و فيضى از حيطهء او بيرون نيست بلكه همه انوار و لمعات مبدعات و همهء فيوضات و اضواء كاينات از آن منبع فايض و از آن معدن كاينند ، و او جهت ارتباط اشيا است به جاعل حقيقى و فاعل سرمدى « جلّت عظمته » و او جهت ايجاد و احداث كاينات و مبدعات است ، چنان كه در صحيفهء الهيه وارد است  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ  « 1 »  فَيَكُونُ »  يعنى بارادهء ازليّه مترتّب مىشود قول كن ، و به آن ، اشيا موجود ميشوند . و مراد از كن ، لفظ « كاف » و « نون » نيست چنان كه سابقا در ضمن بعضى از احاديث كه از ابو الحسن « عليه السّلام » مرويست نقل نمودم ، و ديگر آنكه لفظ كن عرض است و از مقولهء اصوات و حروف است ، و عرض مسبوق است « 2 » در وجود خود بجوهر ، پس چگونه فيض اول و صادر بىواسطه مىتواند شد ، و اين معنى منصوص است در حديث مشهور « خلق اللّه الأشياء بالمشيّة ، و خلق المشيّة بنفسها » و در احاديث بسيار ديگر كه ذكرش موجب اطناب و منافى اختصار است ، و ليكن به ترتيب الأشراف فالأشرف ، الى الأخس فالأخس ، و اين مرتبه از وجود ، مرتبهء ولايت مطلقه است كه بالاصاله از براى خاتم انبيا و بالتبع از براى خاتم اوصيا و ساير ائمهء هدى « صلوات اللّه عليهم اجمعين » ثابت است ، از اينجا ظاهر مىشود معنى حديث شريف كه از خاتم اوليا عليه الاف التحية و الثناء مرويست « انّ جميع القرآن فى باء بسم اللّه ، و انا نقطة تحت الباء » يعنى همهء\r\n\r\n\r\n","description":"","footnote":"\r\n( 1 ) - س 36 ى 82 .\r\n( 2 ) - در بيان آنكه لفظ « كن » فيض اول نمىتواند شد .\r\n","page_name":" 264 ","page_number":304},
  {"content":"\r\n\r\nقرآن در باء بسم اللّه است و منم نقطه « 1 » در تحت باء .\r\n اسد اللّه در وجود آمد * در پس پرده هرچه بود آمد \r\nو از اينجا نيز منكشف ميگردد معنى كلام آن جناب در بعضى از خطب ، و « انا يد اللّه المبسوطة على عباده بالرحمة و المغفرة » يعنى منم دست خداوند عالم كه بسط كرده شده است بر بندگان او برحمت و مغفرت و كلام خداوند عالم  « وَ ما أَمْرُنا إِلَّا  « 2 »  واحِدَةٌ »  يعنى نيست امر ما مگر واحد ، اشاره به اين مرتبه از وجود است و بوساطت اين مرتبه از وجود انوار وجودات و لمعات فيوضات و اضواء هويّات بر هياكل ماهيّات امكانيه و بر قوابل مواد فلكيّه و عنصريّه فايض ميشوند ، و به جهت اختلاف استعدادت غير محصوره ، آنا فآنا ، مواد قابلهء كاينات بزيور جواهر فيوضات الهيه مزيّن و بلئالى لمعات انوار وجوديّه منور ميگردند .  « كُلَّ يَوْمٍ هُوَ  « 3 »  فِي شَأْنٍ ،   قالَتِ الْيَهُودُ ، يَدُ اللَّهِ مَغْلُولَةٌ  « 4 »  غُلَّتْ أَيْدِيهِمْ » . \r\n\r\nتنبيه \" لطيف \"\r\nاز اينجا ظاهر مىشود كه اين مرتبه از مراتب وجودات امكانى ، غايت مبدعات و كاينات و مطلوب علويّات و سفليّات است ، و خير اقصى و مبدأ اعلى ، غاية الغايات و نهاية النهايات و آخر الاواخر ، است  « هُوَ الْأَوَّلُ  « 5 »  وَ الْآخِرُ ،   بِيَدِهِ مَلَكُوتُ كُلِّ شَيْءٍ  « 6 »  وَ إِلَيْهِ تُرْجَعُونَ »  و بسوى اين لطيفهء الهيه اشاره است در حديث قدسى « لو لاك لما خلقت الأفلاك » و كلام مشكات ولايت و اهل بيت عصمت « نحن صنايع اللّه و الخلق بعد صنايع لنا » و كلمات ديگر آن معدن حكمت و ولايت كه از حد شماره افزونند و در اين رسالهء وجيزه نمىگنجد و به اين تحقيق لطيف نقاب اختفا از چهرهء شاهد بسيارى از آيات متشابهه و احاديث مشكله برداشته مىشود . متفطن و متدبّر باش .\r\n\r\n\r\n","description":"","footnote":"\r\n( 1 ) - اشاره به بيان معنى حديث نقطه در تحت باء بسمله .\r\n( 2 ) - س 54 ى 50 .\r\n( 3 ) - س 56 ى 29 .\r\n( 4 ) - س 5 ى 69 .\r\n( 5 ) - س 57 ى 3 .\r\n( 6 ) - س 36 ى 83 .\r\n","page_name":" 265 ","page_number":305},
  {"content":"\r\n\r\n\r\nلمعة \" الهيّة \" [ بيان و تقرير برهان بر آنكه اول صادر از حق و فيض نخست او اشرف كائناتست 
  ]\r\nبدانكه براهين نيّرهء ساطعه و حجج عقليه قاطعه علاوه بر دلايل نقليه واضحه بر تحقق اين مرتبه از وجود و ساير مراتب وجودات عقليه قايم است و صدر الهيّين و قدوهء محققين دوازده برهان از براهين عقليه در الهيات اسفار اربعه بر تحقق اين مرتبه از وجود و ساير مراتب وجودات عقليّه اقامه نموده‌اند از آن جمله برهان قاعدهء امكان اشرف است كه از فيلسوف اعظم ارسطاطاليس ، موروث است و در آن كتاب و در كتب شيخ اشراق شهاب الدين السّهروردى ، ببسط تمام مذكور است و اين رساله را گنجايش ذكر آن براهين خصوصا برهان موروث كه مقدماتش طويل و مسلكش دقيق و مأخذش لطيف است نيست ، ولى آنچه كه در اين باب ملهم گرديده و بخاطر قاصر رسيده است بيان مينمايم تا اين رساله خالى از برهان عقلى بر اين مقصد اعلى نباشد ، پس ميگويم كه مكرر مذكور شد كه واجب الوجود بالذات ، وجود صرف صرف ، و صرف صرف وجود است و مجعول بالذات حقايق وجوديه و هويّات عينيه و انيّات خارجيه است ، و ماهيات ممكنات معانى انتزاعيّه و مجعولات بالتبع و معلولات بالعرضند ، و نيز مبرهن گرديد كه بايد مناسبت تامه در ميانهء جاعل بالذات و مجعول بالذات محقق باشد تا لازم نيايد كه هرچيزى جاعل هرچيزى و هرشيئى مجعول هرشيئى تواند شد ، و اين مطلب بتفصيل تمام در مسألهء امتناع اكتناه ذات واجب الوجود بالذات گذشت  « قُلْ كُلٌّ يَعْمَلُ عَلى  « 1 »  شاكِلَتِهِ »  و با وجود اين كمال مباينت نيز در ميانهء آنها ثابت است بحيثيتى كه يكى غنىّ بالذات و ديگرى فقير بالذات است ، و اين معنى عجيب است ، فهمش كما ينبغى بقريحهء لطيفه و ذهن صافى محتاجست .\r\nو نيز محقق گرديد كه از بسيط من جميع الجهات و واحد من جميع الحيثيّات در مرتبهء واحده از جهت واحده كثير صادر نمىتواند شد تا تركيب ثابت و خلاف فرض\r\n\r\n\r\n","description":"","footnote":"\r\n( 1 ) - س 17 ى 86 .\r\n","page_name":" 266 ","page_number":306},
  {"content":"\r\n\r\nلازم نيايد ، پس بايد فيض اول مرتبه‌ئى از حقايق وجوديّه و هويات امكانيّه باشد كه اشرف و اكمل از او ، و اقوى و اتم از او ، در عالم امكانى متصور نباشد تا مناسبت تامه حاصل آيد و از حقيقت صرفه فاعل انّيات و جاعل وجودات صادر تواند شود ، و از بيناتست كه مناسبت فيض چنينى و موجود كذائى به جهت تماميّت و بساطت و باعتبار صرافت و عدم محدوديّت او نسبت بمادون خود با وجود صرف صرف و با بسيط من جميع الجهات و الحيثيات ، بيشتر است از ساير مراتب وجودات و درجات موجودات ، و اين برهان در اثبات اين دعوى در نزد ارباب بصيرت كمتر از ساير براهين نيست « انظر الى ما قيل ، و لا تنظر الى من قال » و ليكن بعد از تفطّن اين برهان از لمعات سابقه و تحرير آن در اين وجيزه بالهيّات اسفار اربعه رجوع نمودم ديدم كه آن محقق الهى به اين برهان نيز اشارهء اجماليّه نموده‌اند ، فللّه دره ، اين نيز از بركت تحقيقات شافيه و تدقيقات كافيهء آن حكيم الهى و عالم ربّانى است .\r\nمقدمهء چهارم ، آنست كه همچنانكه قيام شىء بشىء ، مناط اتصاف و موصوفيّت مىشود ، صدور شىء از شىء ، نيز منشأ اتصاف « 1 » و موصوفيّت ميتواند شد ، نمىبينى كه چگونه صدور وجود از فاعل مناط اتصاف بموجديّت و حصول اثر از جاعل منشأ اتّصاف بمؤثّريّت است ، و همچنين صدور حركت از فاعل طبيعى موجب اتصاف بمحركيّت ، و حصول معقولات از عاقل در علم حضورى مستلزم اتصاف بعاقليّت است و اين معنى در نهايت ظهور و انكشاف است و ليكن بايد دانست كه كمال فاعل به اين اتصاف نيست زيرا كه فاعل از آن جهت كه فاعل است غنى بالذات است و فعل از آن جهت كه فعل و اثر است فقير بالذات است استكمال غنىّ بالذات از فقير بالذات معقول و متصور نمىتواند شد ، بلكه كمال فاعل بالذات به اين است كه از غايت قوت وجودش ، منشأ آثار و مصدر افعال ، و از نهايت شدت كمالاتش ، معدن كمالات و منبع خيرات ، و از وفور\r\n\r\n\r\n","description":"","footnote":"\r\n( 1 ) - تصور اين معنا در نهايت غموض است نه در نهايت ظهور چنان كه مؤلف علامه گويد ، چه آنكه اتّصاف علت به موجديّت غير از اتصاف زيد - مثلا - به بياض است ، در اتصاف كه ملازم با صحت حمل است و ملاك حمل اتحاد ، در وجود است ، بين محمول و موضوع اتحاد وجودى موجود است ، و اين امر در علت و معلول متصور نميباشد ، بلى بنا بر تشكيك خاص الخاصى و از باب حمل رقيقت بر حقيقت به نظر عرفانى و يا به نظر برهانى ، بنظرى ادق اين معنا قايل توجيه است .\r\n","page_name":" 267 ","page_number":307},
  {"content":"\r\n\r\nنورانيّت - و ظهورش مطلع انوار و مشرق اضواء است ، و اين معنى در نزد تصور جاعل بالذات و مجعول بالذات « 1 » كما ينبغى در غايت ظهور و انكشاف است .\r\n\r\n[ بيان علت تسميهء صفات فعليه و دليل تسميهء برخى از صفات ، به اضافيه 
  ]\r\nبعد از تمهيد اين مقدمات و تذكر بعضى از لمعات سابقه و مباحث ماضيه ميگويم :\r\nصفات اضافيّه چنان كه در لمعات اثبات عينيّت صفات گذشت ، عبارتند از صفاتى كه در مرتبهء ذات ، متحقق نباشند ، به آن معنى كه مذكور گرديد ، و يا عبارتند از صفاتى كه اضافهء مبدئيّت و اعتبار مصدريّت را در اتصاف به آن معانى و صفات مدخليت باشد ، لهذا صفات فعليّه و صفات فعل نيز ميگويند ، و اضافيه گفتن به جهت آنست كه همه آن صفات بقيوميت مطلقه كه مرتبهء صنع و ايجاد است برمىگردند ، و قيوميّت مطلقه اضافهء قيوم بالذات است باشياء ، عاميانه مفهم ، و خيال مكن كه مراد از قيّوميّت ، مفهوم قيوميّت ، و مراد از اضافه ، مفهوم اضافه ، و يا مقولهء اضافه و يا انواع آن مقوله است ، زيرا كه معانى مذكوره از سنخ مفهومات و ماهيّاتند و مناط قيوميت و فيّاضيّت و منشأ اضافه و افاضه نميتوانند شد چنان كه مفهوم وجود مناط موجوديّت و مفهوم عدم مناط معدوميت نميتوانند شد ، بلكه مراد از قيوميت جهت اصدار و ايجاد اشياء است و آن ، مرتبه‌ئى از مراتب حقايق وجوديه است و مرتبط بالذات است بفاعل بالذات و مجعول بالذات است از جاعل بالذات ، حقيقتش حقيقيت تعلقيه و حيثيت ذاتش حيثيت ارتباطيه است ، لهذا تعبير ميكنند از آن ، بقيوميت و فياضيت و بصنع و ايجاد و بمشيت و امر و برحمت واسعه و نسبت سوائيّهء قيّوم بالذات ، و در ذيل مقدمات محقق گرديد كه فيض اول اشرف و اكمل فيوضات واجبى و اقوى و اتم موجودات امكانى است و حقيقة الحقايق و نور الانوار است نسبت بساير حقايق وجوديه و انوار امكانيّه ، لهذا\r\n\r\n\r\n","description":"","footnote":"\r\n( 1 ) - باعتبار تحقق معلول بالذات در علت بالذات ، بوجودى اشمخ و اتم از وجود معلول بالذات ، اتصاف متصور است ولى وجود معلول در مرتبهء علت ، همان اصل وجود علت است ، ولى وجود خاص معلول با قيد تنزل ، وصف عليّت نخواهد بود ، مگر از آن ناحيه كه گفتيم و تصور آن از براى مدعيان در حكمت در نهايت غموض است .\r\n","page_name":" 268 ","page_number":308},
  {"content":"\r\n\r\nهيچ فيضى از فيوضات و هيچ وجودى از وجودات از حيطهء احاطه او بيرون نيستند و او جهت ايجاد و احداث است چنان كه مذكور گرديد ، و جميع ايجادات و احداثات در اين ايجاد اطلاقى و رحمت واسعه بنحو تمام مندمجند ، پس فيضان اين مرتبه از وجود از مفيض بالذات « جلّ اسمه » مناط اتصاف اوست بجميع صفات فعليّه و اوصاف اضافيه و او مرتبهء قيوميّت و ايجاد همهء اشياء است . پس همهء صفات اضافيه بقيوميت مطلقه و فياضيّت عامه برمىگردند ، نمىبينى كه معنى رزاقيّت ايجاد رزق و معنى احياء ايجاد حياتست و معنى اماته ايجاد موت و حقيقت موت ولادت ثانيه و نحو وجود ديگر است « من مات فقد قامت قيامته » و معنى تعذيب ايجاد مولمات دنيويّه و مؤذيات اخرويّه است ، و معنى مغفرت ستر عيوبست بافاضهء انوار علميه و اخلاق مرضيه و معنى جباريّت ، جبر قلوب و هدايت نفوس و بيرون آوردن آنها است از حيّز نقصانات بذروهء كمالات بافاضهء معارف يقينيّه و ملكات مرضيه ، و بر اين قياس است ساير صفات فعليه و اوصاف اضافيّه .\r\nبدان كه همچنانكه صفات حقيقيه با كثرت غير محصوره بحسب معانى و مفاهيم ، بوجوب وجود برمىگردند ، و صفات سلبيّه با كثرت سلوب غير معدوده بقدوسيّت بلكه بوجوب وجود منتهى ميشوند ، و مخلّ ، در احديّت صرفه و بساطت حقه واجب الوجود بالذات نميباشند ، صفات اضافيه نيز با كثرت مفهومات و عنوانات بقيوميّت مطلقه و فيّاضيت عامه برمىگردند ، و مخل در وحدانيّت و فردانيّت واحد من جميع الجهات و بسيط من جميع الحيثيات نميباشند .\r\n\r\nتنبيه \" عرشىّ و ترفيع \" ملكوتىّ\r\nبدانكه اين توحيد به دو توحيد منحل مىشود ، يكى توحيد در صفات اضافيّه و ديگرى توحيد در افعال نفس الأمريّه .\r\nتفاوت در ميانهء اين دو توحيد باعتبار است ، و مصداق و حقيقت هردو شىء واحد است باعتبار اينكه مناط اتصاف ذات واجب الوجود بالذات است بهمهء صفات اضافيّه توحيد اول است ، و باعتبار اينكه هيچ فعلى از افعال از حيطهء اين فعل بيرون نيست\r\n\r\n","description":"","footnote":"","page_name":" 269 ","page_number":309},
  {"content":"\r\n\r\nتوحيد در افعال است ، و ليكن با وجود اين معنى ، ترتيب در ميانهء موجودات بحسب نزول و صعود به حال خود باقى و كثرات لا تعد و لا تحصى ، در موجودات عالم امكان و در نشأت كون و مكان بحسب عرض وجود ثابت است ، يكى ملك است و ديگرى شيطان كه در منزلهء دو نقطهء متقابلند ، يكى آب است و ديگرى آتش كه در دو طرف تضاد واقعند ، يكى انسانست كه زينت عالم امكان و جامع جميع كمالات اكوان است ، و ديگرى وجود امتدادى جسمانى است كه ميت محض و قوهء صرفه است ، يكى فلك است كه در غايت علوّ و نهايت احكام ، و ديگرى عنصر است كه در غايت انخفاض و نهايت انكسار است  « كُلَّ يَوْمٍ هُوَ  « 1 »  فِي شَأْنٍ ،  و لا يشغله شأن عن شأن ،  لَوْ كانَ الْبَحْرُ  « 2 »  مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً »  متفطن و متدبر باش كه مسلك اين مطلب بسيار دقيق است ، فهم آن كما هو حقّه ، قريحهء لطيفه و ذهن صافى ميخواهد ، تدبّر كن در لمعات سابقه و خصوصا در مقدمات شرح حديث فرجه ، و در حديثى كه از مشكات ولايت وارد است كه خداوند عالم ملكى آفريده است كه نصف او برف و نصف ديگر او آتش است ، نه برف آتش را خاموش مىكند و نه آتش برف را آب ، مىبينى كه چگونه در عالم ملكوت بشدت تمام مؤتلف و مجتمعند ، و در عالم ملك كمال تنافر و غايت تقابل دارند ، منشأ آن الفت وسعت آن عالم و فسحت آن نشأه است ، و موجب اين تنافر ضيق اين نشأه و تنگى اين عالم است  « فَسُبْحانَ الَّذِي  « 3 »  بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ »  اخذ كن و غنيمت شمار كه به اين بسط و تفصيل از خواص اين وجيزه است « الحمد للّه و المنّة » .\r\n\r\nتتميم \" و تكميل \"\r\nبدانكه فرق در ميانهء اسم و صفت مثل فرق در ميانهء عرض و عرضى و صورت و و فصل و ماده و جنس باعتبار است ، به اين معنى كه هرمعنى ناعتى كه ملاحظه شود به شرط لا شىء ، صفتش گويند ، و هرگاه ملاحظه شود لا به شرط شىء ، اسمش خوانند . تعبير\r\n\r\n\r\n","description":"","footnote":"\r\n( 1 ) - س 55 ى 29 .\r\n( 2 ) - س 18 ى 109\r\n( 3 ) - س 36 ى 83 .\r\n","page_name":" 270 ","page_number":310},
  {"content":"\r\n\r\nاز معنى اول بلفظ مبدأ و از ثانى بلفظ مشتق است ، مثلا معنى علم را باعتبار اول صفت ميگويند و باعتبار دوم اسم و از معنى اول بلفظ علم تعبير مينمايند و از معنى دوم بلفظ عالم و بر اين قياس است معنى قدرت و قادر و معنى حيات و حىّ و امثال آنها چنان كه فرق در ميانهء سواد و اسود كه اول عرض است دوم عرضىّ نيز به اين اعتبار است ، اينست معنى اسم و صفت در لسان مشكات ولايت و در زبان اساطين حكمت و معرفت .\r\nدر اصول كافى مروى است كه از على بن موسى الرضا « عليهما التحية و الثناء » پرسيدند كه چه چيز است اسم ؟ فرمودند : « صفة لموصوف » يعنى اسم صفتى است از براى موصوف .\r\nچه بسيار ظاهر است كه لفظ عالم مثلا صفت نيست بلكه معنى عالم صفت است .\r\nشواهد ديگر نيز از احاديث و اخبار براى دعوى قايم و در اين وجيزه نمىگنجند متتبّع و متدبّر باش .\r\nپس بنابراين لفظ عالم و قادر مثلا اسم اسمند نه اسم ، و مبنىّ بر اين معنى است نزاعى كه در ميانهء علما واقع است در اينكه اسم عين مسمّى است يا غير مسمى ، و الا چگونه عاقلى تجويز مىكند كه الفاظ و عبارات كه ضعيفترين اعراضند ، سيّال الحدوث غير القار الوجودند ، بحيثيتى كه زمان حدوث آنها بعينه زمان بقاى آنهاست ، عين ذات واجب الوجود بالذات و يا عين ذوات جوهريّه باشند ، مقتضاى حجت و برهان در اين نزاع نيز جمع در ميانهء نفى و اثبات است به اين معنى كه اسم به آن معنى كه مذكور شد زايد است بر ذات بحسب معنى و مفهوم ، و عين ذات است بحسب وجود و هويّت و باعتبار مصداق و انيت ، از اينجا ظاهر مىشود كه مرتبهء اسماء پست‌تر از مرتبهء ذات است باعتبارى ، و عين مرتبهء ذات است باعتبار ديگر ، و منافاتى متحقق نيست زيرا كه اتحاد جهت كه در تقابل معتبر است مفقود است\r\n\r\nكلمة \" عرفانيّة \"\r\nبدانكه مرتبه وجود صرف صرف را كه تمام حقيقت واجب الوجود بالذات است مرتبهء احديّت و مرتبهء غيب الغيوب و مرتبهء لا اسم له و لا رسم له ميگويند ، و مرتبهء\r\n\r\n","description":"","footnote":"","page_name":" 271 ","page_number":311},
  {"content":"\r\n\r\nاسماء را باعتبار اتحاد و عينيت با وجود صرف واجبى مرتبهء و احديّت و الهيّت ميگويند ، زيرا كه باعتبار اتحاد و عينيت با هريك از اسماء ، مبدأ نوعى از انواع ممكنات و مصدر صنفى از اصناف موجودات است ، مثلا باعتبار اتحاد با اسم عالم مبدأ علماست ، و باعتبار عينيّت با اسم حىّ ، مصدر احياست ، و باعتبار معيّت با اسم سلطان ، منشأ سلاطين است ، و باعتبار عينيت باسم اللّه كه اسم جامع و امام الأئمه است به اين معنى كه معانى همهء اسماء در معنى او معتبرند ، مبدأ كل اشياء است\r\n « پادشاهان مظهر شاهىّ او - * عارفان مرآت آگاهىّ او » \r\nو در ادعيّه مأثوره از اهل بيت عصمت وارد است « اسألك باسمك الذى خلقت به العرش ، و بالإسم الذى خلقت به الكرسى ، و باسمك الذى خلقت به الأرض ، و بالأسماء التى تجلّيت بها للكليم » و امثال اين كلمات شريفه در ادعيّهء مأثوره از حد عد افزون و از تحت شماره بيرونند ، متفطن باش و بدان كه آنچه كه در السنه و افواه جمهور مشهور و در نزد ارباب عربيّت معروف است كه لفظ « اللّه » علم است ، خلاف تحقيق است و موضع بيانش اين وجيزه نيست . از اينجا ظاهر و منكشف ميگردد معنى كلام معجز نظام صادق آل محمد ، عليهم السّلام « اسم اللّه غيره » يعنى اسم خداوند عالم غير اوست ، و معنى كلام ديگر آن مشكات ولايت « و اللّه يسمّى باسمائه ، و هو غير اسمائه ، و اسماؤه » يعنى خداوند عالم مسمى است باسمهاى خود و او غير اسماء خود و اسماء او غير اوست ، و كلمات ديگر مشكات ولايت كه دلالت ميكنند بر اينكه اسم غير مسمى است و وجه مغايرت اسماء با ذات در نهايت ظهور و انكشاف است ، زيرا كه اسماء مفهومات كليه و معانى ناعتيّه‌اند و در مدارك عقليه و مشاعر ذهنيه حاصل ميشوند ، و ذات واجب الوجود بالذات وجود صرف و قايم بذات است و تشخّص محض و متشخّص بالذات است ، لهذا در مدارك و مشاعر و در عقول و اذهان حاصل نميتواند شد ، پس لا محالة ذات غير اسماء ، و اسماء غير ذاتند . بلى اسماء بحسب اين نحو از تقرّر و تجوهر نيز توابع ذات و منتزع از ذاتند .\r\nمخفى نماناد كه اين نحو از غيريّت و مغايرت با عينيّت و اتحاد بحسب وجود و هويت منافات ندارد و در مباحث اصالت وجود محقق گرديد كه وجودات امكانى زايدند بر ماهيّات امكانيه و با وجود اين معنى مبرهن گرديد كه ماهيّات امكانيه عين وجوداتند بحسب تحقق و وجود و متحدند با آنها باعتبار هويت و انيّت ، نسبت اسماء\r\n\r\n","description":"","footnote":"","page_name":" 272 ","page_number":312},
  {"content":"\r\n\r\nبوجود صرف كه حقيقت واجب الوجود بالذات است نسبت ماهيّات امكانيّه است بوجودات امكانى . بلى اسماء ماهيات نيستند و جهت ذات و حقيقت واجب الوجود بالذات نميتوانند شد ، بخلاف ماهيات كه در ازاى حدودات و نقصانات واقعند و جهت ذوات ممكنات و مخلوقاتند از اين جهت است كه در احاديث ديگر فرمودند : سميع است بنفس خود ، و بصير است بنفس خود ، و علم ذات اوست ، و قدرت ذات اوست احاديث به اين مضمون از حد شماره افزونند بعضى از آنها در اثبات عينيّت صفات مذكور گرديد ، متفطن باش و بدانكه گاهى در زبان مشكات ولايت و اهل بيت عصمت بر حقايق وجوديّه و موجودات واقعيه نيز اسم گفته مىشود چنان كه در اصول كافى از معاوية بن عمّار مروى است كه صادق آل محمد « عليهم السّلام » در تفسير و يا در تأويل قول خداوند عزّ و جل  « وَ لِلَّهِ الْأَسْماءُ الْحُسْنى فَادْعُوهُ بِها »  « 1 » يعنى از براى خداوند عالم اسمهاى نيكو هست پس بخوانيد او را به آن اسمها ، فرمودند : « نحن و اللّه اسماء اللّه الحسنى التى لا يقبل اللّه من العباد عملا الا بمعرفتنا » يعنى به خدا قسم كه مائيم اسماى حسناى خداوند عالم كه قبول نميكند از بندگان خود هيچ عملى را مگر بمعرفت ما .\r\nو در زيارت ششم مذكور است : « السّلام على اسم اللّه الرضا » و در بعضى احاديث اسماء را در قول خداوند احد  « وَ عَلَّمَ آدَمَ الْأَسْماءَ كُلَّها »  بحقايق اشياء تفسير فرموده‌اند ، و امثال اين كلمات شريفه از معدن عصمت بسيار است متتبّع باش و بدانكه اين اطلاق باعتبار مظهريّت حقايق وجوديه و موجودات واقعيّه است مر اسماء حسنى را چنان كه مذكور گرديد ، پس بنابراين از قبيل تسميه مظهر باسم ظاهر خواهد بود و با باعتبار اين است كه اسم در لغت بمعنى علامت است و حقايق وجوديه آثار و علامات و حكايات و عنواناتند از وجود مفيض بالذات « جل اسمه » و ادلّه و براهينند بر كمالات ذاتيّه فياض على الاطلاق جلت عظمته در اصطلاح نحوييّن گاهى اسم در مقابل فعل گفته مىشود و گاهى در مقابل صفت ، و صفت در نزد ايشان عبارت است از لفظى كه دلالت كند بر ذات مبهمه‌ئى كه مأخوذ باشد با بعضى از صفات خود ، مثل عالم و جاهل و ضارب و قايم و مانند آنها و اسم در مقابل صفت لفظى است كه دلالت كند بر ذات معيّن مثل انسان و فرس و مانند آنها .\r\n\r\n\r\n","description":"","footnote":"\r\n( 1 ) - س 7 ى 179 .\r\n","page_name":" 273 ","page_number":313},
  {"content":"\r\n\r\n\r\nتنبيه \" لطيف \"\r\nمخفى نماناد كه اطلاق اسم به آن معنى كه مذكور شد يعنى معانى و مفاهيم عالم و قادر و حىّ و امثال آنها ، منحصر بر واجب الوجود بالذات نيست ، بلكه معانى مذكوره نسبت بهمهء حقايق وجوديّه اسماءاند . مثلا معنى عالم نسبت بذوات مجرده و معنى حىّ نسبت بحقايق حيّه ، اسمند و زايدند بر آن حقايق بحسب معنى و مفهوم ، و عين آن حقايقند بحسب انّيّت و وجود ، چنان كه معانى علم و قدرت و حيات نسبت به آن حقايق صفتند زايدند باعتبارى و عين باعتبارى ديگر ، و اين مطلب شريف در لمعات اثبات عينيّت صفات ببسط تمام محقق گرديد اخذ كن آنچه را كه در اين مقام برشتهء تقرير كشيدم و بسلك تحرير آوردم و ترك كن آنچه را كه مولانا محقق لاهيجى در كتاب گوهر مراد در اين مقام ذكر فرموده‌اند سخنان عجيبه و كلمات غريبه دارند ، همه آن سخنان دم از غفلت از لسان برهان و عرفان ميزنند و دلالت بر ذهول از زبان نبوت و ولايت ميكنند ، ذكر آن سخنان و جرح و تعديل آنها موجب اطناب و منافى اختصار است اگرچه در همهء اين مقامات از وضع اين رسالهء وجيزه بيرون رفتم ولى چاره‌ئى جز اين ندانستم زيرا كه در هريك از اين مقامات بسى اقدام افكار لغزش يافته و افكار اذهان عكس نتيجه بخشيده است لهذا جمعى بتعطيل و جمعى بتشبيه افتادند . « عصمنا اللّه و اخواننا المؤمنين عن العقائد الباطلة و الآراء الفاسدة ، و الاوهام المضلّة و نوّر قلوبنا بانوار العلوم الحقة و لمعات المعارف اليقينيّة و اشراقات الحكم الربانيّة به حق محمد و آله وسايط الجود و الرحمة و معادن العلم و المعرفة عليه و عليهم آلاف الثناء و التحية » .\r\n\r\nفصل دوازدهم در اثبات علم واجب الوجود بالذات است بذات خود و بساير اشياء\r\nو در آن ، سه مقصد است\r\n\r\nمقصد اول : در اثبات علم واجب الوجود بالذات است بذات خود\r\nو تحقيق آن موقوف است\r\n\r\n","description":"","footnote":"","page_name":" 274 ","page_number":314},
  {"content":"\r\n\r\nبتقديم لمعاتى و تمهيد مقدماتى .\r\n\r\nلمعة \" الهيّة \" [ تفسير معناى علم به معناى اعم و تفسير آن به معناى خاص 
  ]\r\nبدانكه علم عبارت است از حضور شىء از براى شىء ، بحيثيتى كه موجب تميز و انكشاف حاضر باشد در نزد آن شىء ، و علم به اين معنى منقسم مىشود بتعقّل و توهّم و تخيّل و احساس ، چنان كه در مسألهء امتناع اكتناه ذات واجب الوجود بالذات گذشت .\r\nو گاهى علم ميگويند و اراده ميكنند از آن ، تعقّل را و كلام در اين مقام در علم به اين معنى است زيرا كه اقسام ديگر در واجب الوجود بالذات متحقق نميتوانند شد . پس ميگويم : تعقّل عبارتست از حضور مجرد از براى مجرد قايم بذات خواه از قبيل حضور شىء از براى نفس خود باشد به اين معنى كه غايب نباشد از نفس خود و حاصل باشد از براى خود يعنى فاقد نفس خود نباشد ؟ و خواه از قبيل حضور شىء در نزد شىء ديگر باشد ، و در صورت دوم خواه حصول ، حصول قيامى باشد مثل حضور علميّهء ارتساميّه از براى قوه عاقله ، و يا از قبيل حصول معلول بالذات از براى علت بالذات و حضور مجعول بالذات در نزد جاعل بالذات باشد . و مراد از مجرد در اين مقام آنست كه ماده و معروض لواحق و عوارض ماده نباشد ، و مراد از قيام بذات آنست كه قايم به غير نباشد ، يعنى وجود فى نفسهء او عين وجود در محل نباشد .\r\n\r\n[ بيان معناى تعقّل و ادراك بنا بر مسلك شيخ شهيد سعيد 
  ]\r\nنزد صاحب اشراق و كسانى كه در تعقّل حضورى ، تجرد معقول را شرط نمىدانند ، تعقّل عبارت است از حضور شىء از براى مجرد قايم بذات ، زيرا كه در نزد ايشان علم بوجودات ماديّه نيز بنحو تعقّل حضوريست . اخذ كن اين معنى را و ترك كن ساير تفاسير را كه در معنى علم گفته‌اند زيرا كه خالى از مناقشات و اعتراضات نيستند ذكر آن تفاسير و جرح و تعديل آنها لايق حال اين وجيزه نيست و ببسط تمام در مباحث علم امور عامهء اسفار اربعه مذكور است و مزيد تحقيق از براى اين مقام در لمعات آينده خواهد آمد - منتظر باش - .\r\n\r\n","description":"","footnote":"","page_name":" 275 ","page_number":315},
  {"content":"\r\n\r\n\r\nقسمة \"\r\nبدانكه علم به اين معنى منقسم مىشود به دو قسم يكى حصولى و ديگرى حضورى ، و معنى آنها در مسألهء امتناع اكتناه ذات واجب الوجود بالذات بتفصيل مذكور شد رجوع كن .\r\n\r\nلمعة \" الهيّة \" [ بيان آنكه علم و ديگر صفات كليه وجود ، مساوق وجود و در خارج عين وجودند 
  ]\r\nبدانكه علم مساوق وجود است ، چنان كه مقتضاى براهين عقليه و دلايل نقليّه است و در لمعات اثبات عينيّت صفات برهانى بعنوان عموم بر اين دعوى گذشت .\r\nاز اين جهت است كه اساطين حكما و محققين عرفا از براى هيولاى اولى كه پست‌ترين درجه از درجات موجودات عالم امكان است عشق و شوق ثابت كرده‌اند و از براى كاينات از معدنيّات و نباتات و ساير جسمانيّات غايات ذاتيه اثبات نموده‌اند و گفته‌اند كه همهء اشياء بحسب فطرت و جبلّت طالب كمالات و خيراتند و ليكن در عرف ناس بلكه در اصطلاح اكياس ، اطلاق وجود اعم و اطلاق علم اخصّ است ، لهذا ماده و ماديّات را موجود ميگويند و عالم نمىگويند و بناى كلام در اين مقام بر مصطلح اشراف و اكياس است . ملخّص كلام آنست كه مراتب موجودات و درجات موجودات مختلفند به قوت و ضعف و به تمام و نقصان ارباب عقل و اصحاب دانش بر بعضى از مراتب وجودات و موجودات علم و عالم اطلاق نموده آنها را بمعنى علم و عالم موصوف كرده‌اند و اين معنى به جهت بروز آثار و ظهور احكام حقيقت علم است در آن موجودات و وجودات و بر بعضى ديگر از مراتب و درجات به جهت كمون آثار و خفاى احكام آن حقيقت علم و عالم اطلاق ننموده به آن دو معنى موصوف نكرده‌اند « 1 » و همچنين است حال در غير علم از حيات و\r\n\r\n\r\n","description":"","footnote":"\r\n( 1 ) - بيان و تقرير برهان بر اين مهم بنحو اختصار آنست كه حق بصريح ذات علت اشياست و حق وجود صرف و در مقام ذات عين علم و قدرت و اراده و ديگر صفات كماليّه است ، و همانطورى كه عليّت عين وجود حق است ، معلوليّت نيز در نفس وجود متنزل از ذاتست ، نه كمالات وجودى در مقام ذات حق داراى جهات مختلف است و وجود متنزل از ذات ، متجلى از\r\n","page_name":" 276 ","page_number":316},
  {"content":"\r\n\r\nقدرت و مانند آنها متفطن باش .\r\n\r\nلمعة \" الهيّة \"\r\nبدانكه همچنانكه از براى وجود مفهومى ثابت و مصداقى متحقق است و محقق شد كه مفهوم وجود امريست اعتبارى و انتزاعى و مناط موجوديت و منشأ آثار خارجيت نميتواند شد بلكه مناط موجوديت و عينيّت و منشأ آثار خارجيت و ذهنيّت حقايق وجوديه و هويات عينيه‌اند از براى علم نيز مفهومى و عنوانى ثابت و مصداقى و حقيقتى متحقق است و از مفهوم او در زبان فارسيان بدانائى تعبير ميكنند ، چنان كه از مفهوم وجود در آن زبان بهستى تعبير مينمايند ، و آن مفهوم مثل ساير معانى و مفهومات از اعتباريّات و انتزاعيّات است ، و آثار علم كه تميز و انكشاف است به او مترتّب نميشوند ، بلكه آثار و احكام علم بحقيقت او مترتّب ميشوند ، و حقيقت او نحوى از انحاء وجودات است چنان كه سابقا محقق شد . و ملخّص آن تحقيق اين است كه اعدام از آن جهت كه اعدامند متمايز نيستند تا مناط تميز و انكشاف باشند ، و محقق گرديد كه سنخ معانى و ماهيّات با قطع‌نظر از حقايق وجوديه ذوات تقديريّه و ليسيات صرفه‌اند ، در تذوت و تجوهر و در موجوديت و تحصّل تبع وجودات و ظل هوياتند ، پس چگونه در حد ذات خود مناط تميز و انكشاف مىتوانند شد ، پس آنچيزىكه به او از كتم عدم بنور وجود و از ظلمت اختفا بعرصهء ظهور آمده‌اند احقّ است باينكه در حد ذات خود مناط تميز و انكشاف و منشأ ظهور و ادراك باشد و او حقايق وجوديه و هويّات عينيه است ، و نيز ضرورت وجدانيّه و بديههء عقليه قايم است باينكه در نزد تحقق حقيقتى از حقايق علميه حالت وجوديه حاصل است نه حالت عدميّه وجدان ثابت است نه فقدان ، از اين جهت است كه اساطين حكما و محققين علما علم را گاهى بحضور و يا بحصول تفسير كرده‌اند و گاهى به صورت حاصله و يا بظهور تعريف نموده‌اند ، تفسير اول از فيلسوف اعظم ارسطاطاليس است چنان كه شيخ اشراق در كتاب تلويحات نقل كرده است كه در خلسهء\r\n\r\n\r\n","description":"","footnote":"\r\nحاقّ ذاتست ، لذا وجود در جميع مراتب عين كليهء كمالات است و گرنه لازم آيد كه صريح ذات علت نباشد و معلول به صريح ذات مرتبط به علت خود نباشد - جلال آشتيانى - .\r\n","page_name":" 277 ","page_number":317},
  {"content":"\r\n\r\nشبه رؤيا در خدمت آن فيلسوف رسيدم كه كيفيت علم بارى را به من تعليم فرموده علم را بحضور تفسير فرمودند . و تفسير اخير از شيخ اشراق است فرموده‌اند كه علم عبارتست از ظهور و ظهور نفس ذات نور است .\r\nو هرگاه بگوئى كه رئيس محققين در الهيات شفا گفته است : « عاقليّته و معقوليّته تجرده عن المادة » يعنى عاقليّت و معقوليّت اول تعالى مجرد بودن اوست از ماده ، و ظاهر است كه تجرد معنى عدمى است زيرا كه عبارت از خلوّ از ماده و ماديات است .\r\nميگويم هيهات تجرد در حقيقت بسلب قصور و نقصان برمىگردد و سلب نقصان عين تمام و سلب قصور عين كمال است ، گويا بناى اشكال بر عدم فرق در ميانهء مفهوم و مصداق است ، و الا مقصود آن محقق اينست كه هرچيزىكه مصداق عاقل است بايد مصداق مجرد نيز باشد ، و هرچيزىكه مصداق مجرد است لازم نيست كه مصداق عاقل باشد ، زيرا كه صور عقليهء مرتسمه مجردند و عاقل نيستند چنان كه در لمعات آينده منكشف خواهد گرديد ، پس محقق گرديد كه آن محقق در مقام تفسير معنى علم نيستند تا قدحى در گفتهء ما لازم آيد ، و هرگاه در مقام تفسير نيز باشند قدحى ثابت نميشود زيرا كه عنوان مذكور از عنوانات وجود است نه از عنوانات عدم متفطن باش .\r\n\r\nتفريع \" اشراقى \"\r\nاز اين بيان ظاهر و منكشف ميگردد كه هرجا كه وجود اقوى و اتمّ است جهت علميّت و عالميّت و معلوميّت نيز اقوى و اتمّ و اظهر و انور است ، پس تميز و انكشاف در عالم عقول اقوى و اتم است از عالم نفوس ، و در عالم آله اظهر و انور است از عالم عقول ، پس علم واجب الوجود بالذات بذات خود و بساير اشياء اقواى انحاى علوم است « 1 » و اتم اقسام تعقّلات و ادراكاتست ، بلكه همهء علوم و ادراكات در منزلهء عكوس و اظلال و لمعات و اشراقاتند نسبت بعلم او و همچنانكه وجود او صرف صرف وجود و تام بلكه فوق التمام است علمش نيز صرف صرف علم و تام بلكه فوق التمام است ، و همچنانكه\r\n\r\n\r\n","description":"","footnote":"\r\n( 1 ) - در بيان آنكه جهت انكشاف تابع وجود است ، هرجا وجود قوى است ، انكشاف و علم نيز تام است ، لذا علم در موطن ذات حق ، اتم انحاء علم و انكشاف و حضور اشياء عند الحق اتم است از حضورها لنفسها - جلال الدين آشتيانى - .\r\n","page_name":" 278 ","page_number":318},
  {"content":"\r\n\r\nحقايق وجوديّهء امكانيه حقايق تعلّقيه و حيثيات ارتباطيّه‌اند نسبت بوجود او ، حقايق علميه امكانيه نيز حقايق تعلقيه و حيثيات ارتباطيه‌اند نسبت بعلم او ، از اين جهت است كه در زبان شريعت غرّا « على صادعها آلاف التحية و الثناء » بذات اقدس خداوند جليل ، نور الانوار ، و نور كلّ نور ، و منور كل نور ، اطلاق فرموده‌اند ، و در لسان اشراق نور صرف ، و نور الذاته ، گفته‌اند زيرا كه نور ظاهر است بنفس خود و مظهر است غير خود را چنان كه حقيقت وجود متحقق است بنفس خود و محقق است ساير اشياء را ، تدبّر كن در اين لمعهء الهيه و نگاهش دار كه ثمرات كليه در مباحث آينده به آن مترتّب خواهد شد و در علم واجب الوجود بالذات باشياء منافع عظيمه خواهد بخشيد - انشاء اللّه العزيز - .\r\n\r\nتنبيه \" الهىّ \" و تفريع \" حكمىّ \" [ بيان اثبات وجود ذهنى و ظهور ظلّى 
  ]\r\nاز اينجا نيز منكشف ميگردد در نزد ارباب بصيرت و اصحاب فطنت كه از براى اشيا دو نحو از موجوديت و تحقق ثابت است يكى خارجى و ديگرى ذهنى . اول عبارت است از موجوديت شىء به نحوى كه مترتب شود به آن ، آثار آن شىء و احكام آن . دوم عبارت است از موجوديت شىء بحيثيتى كه مترتّب نشود به آن ، آثار آن شىء ، و احكام آن . در تحقق اول نزاعى و خلافى واقع نيست ، دوم مورد خلاف و نزاع است در ميانهء حكما و محققين از متكلّمين ، و در ميانهء جمهور ايشان مثلا نزاعى نيست در اينكه از براى ماهيّت آتش وجودى است كه هرگاه به آن ، متّصف شود آثار و احكام آتش كه حرارت و احراق است مترتّب ميشوند ، و آن وجود را وجود خارجى و وجود اصيل ميگويند .\r\nو ليكن نزاعى واقع است در اينكه از براى ماهيت آتش وجود ديگرى ثابت است كه هرگاه به آن وجود متصف شود آثار آتش و احكام او به او مترتّب نشوند يا نه ؟ و آن وجود را وجود ذهنى و وجود ظلى و وجود غير اصيل ميگويند .\r\nبيان انكشاف آنست كه محقق گرديد كه حقيقت علم و ادراك نحوى از انحاى حقايق وجوديه است ، و ضرورت وجدانيّه و بديههء عقليه قائم است بر اينكه ما ادراك ميكنيم امور خارجهء از ذوات خود را بحيثيتى كه در ميانهء ما و در ميانهء آن امور اصلا بحسب وجود خارجى علاقه و ارتباطى متحقق نيست ، و از جملهء بيّناتست كه تا علاقهء\r\n\r\n","description":"","footnote":"","page_name":" 279 ","page_number":319},
  {"content":"\r\n\r\nذاتيّه در ميانهء مدرك و مدرك متحقق نشود ادراك متحقق نمىتواند شد و الا لازم مىآيد كه هركسى كه صلاحيت عالميّت و مدركيّت از براى او ثابت باشد ادراك كند هرچيز را كه صلاحيت معلوميّت و مدركيّت از براى او ثابت است ، و اين معنى بديهى - البطلان و ظاهر الفساد است . پس بايد از براى آن اشياء وجود ديگرى ثابت باشد كه باعتبار آن وجود علاقهء ذاتيه در ميانهء مدرك و مدرك حاصل آيد و تميز و انكشاف متحقق گردد ، و آن نحو از وجود ، وجود ظلى و ثبوت ذهنى است زيرا كه محقق ساختيم كه مناط تميز و انكشاف وجود است ، و بيان نمودم كه وجودات خارجيه اشيأ حصولى و ارتباطى از براى ما ندارند تا مناط انكشاف شوند ، و الا لازم مىآيد كه همه چيز از براى همه چيز انكشاف بهم رساند ، و گفتيم كه بطلان آن از ضروريات است .\r\nبيان ديگر از براى انكشاف آنست كه ضرورت وجدانيّة و بديههء عقليه قايم است بر اينكه ما ادراك ميكنيم معانى و ماهيات را كه در خارج موجود نيستند بلكه طايفه‌ئى از آنها ممتنق التحقق و مستحيل الوقوعند ، مثل اجتماع نقيضين و معنى عدم و مفهوم شريك بارى از معانى ممتنع التحقق ، و كوهى از زبرجد و دريائى از زيبق ، و انسان صدسر از امور ممكن التحقق . پس هرگاه از براى آنها وجود ديگرى نباشد ادراك آنها متحقق و تعقّل آنها متصور نمىتواند شد ، زيرا كه محقق گرديد كه علم و ادراك به نحوى از انحاى وجود برمىگردند و به آن تحقق و تحصّل بهميرسانند ، و اين برهان محكم البنيان و اين حجت شديد القوه در اثبات نشأه ديگرى از براى وجود از دلائل محكمه است ، و در حقيقت به دو برهان منحل مىشود .\r\nبرهان ديگر بر اين دعوى آنست كه در لمعات سابقه محقق گرديد كه نسبت ماهيّات اشياء در حد انفس خود بكليّت و جزئيّت مساوى است ، يعنى نه اقتضاى كلّيّت ميكنند و نه اقتضاى جزئيّت و الا يا دائما متصف بكليت ميباشند و موصوف بجزئيّت نمىتوانند شد و يا على الدوام بجزئيت متصف ميشوند و بكلّيّت موصوف نمىتوانند شد ، بطلان لازم از بيناتست ، زيرا كه ماهيات ممكنات گاهى بكلّيّت و عموم موصوف ميشوند و گاهى بجزئيّت و خصوص متصف مىگردند ، پس لا محالة اتصاف ماهيّات بكلّيّت باعتبار ضميمه و مرجّحى مىباشد و الا ترجّح بلا مرجّح ثابت مىشود ، و آن ضميمه ماهيات نمىتواند شد ، زيرا كه حكم آن ، بعينه حكم اول است ، پس ضميمه‌ئى كه به آن\r\n\r\n","description":"","footnote":"","page_name":" 280 ","page_number":320},
  {"content":"\r\n\r\nماهيّات موصوف بكليت و جزئيّت ميشوند نحوى از انحاى وجود است ، و ليكن وجود خارجى مناط كليت و اشتراك نميتواند شد زيرا كه بالضروره موجودات خارجيه اشخاص و جزئيّاتند .\r\nعلاوه بر اين هرگاه وجود خارجى مناط كليّت باشد مناط جزئيّت نمىتواند شد ، و سابقا مذكور شد كه شىء واحد بحسب نشأه واحده از جهت واحده به دو وجود موجود نمىتواند شد ، و الا يا خلاف فرض ثابت مىشود ، و يا اعتبار وجود ديگرى لغو مىباشد .\r\nپس وجودى كه بضميمهء آن ، ماهيّات متصف بكليّت ميشوند بايد غير وجود خارجى باشد و آن ، وجود ذهنى و حصول ظلى و ثبوت غير اصيل است ، و اين معنى عين مدعاست .\r\nو اين برهان نيز بر اثبات نشأه ديگرى از وجود به اين نحو از بيان از خواص اين وجيزه است تدبّر كن و توهّم مكن كه اين برهان برهان سومى است كه در مباحث اثبات « 1 » وجود ذهنى از امور عامهء اسفار اربعه مذكور است ، چه بسيار فرق است در ميانهء مسلك اين برهان و مأخذ آن برهان متفطن باش ، براهين قاطعهء ديگر بر اين دعوى قايم است و در كتب الهى و كلام مذكور است .\r\n\r\nوهم \" و تنبيه \"\r\nبدانكه از براى منكرين اين نشأه از وجود كلمات واهيه و شبهات وهميه است و در كتب الهى و كلام با جوابهاى شافى و كافى مذكورند و همهء آن شبهات و اوهام مبنى است بر عدم تفرقه در ميانهء نشآت وجود و مبتنى است بر عدم فرق در ميانهء حمل اولىّ ذاتىّ و حمل شايع صناعىّ ، ذكر آن شبهات و بيان مواضع غفلات و اشتباهات لايق حال اين وجيزه نيست ، و آنچه كه در لمعات سابقه و مباحث ماضيه محقق گرديده است در دفع آن شبهات و اوهام كافى و وافى است متفطن باش .\r\n\r\n\r\n","description":"","footnote":"\r\n( 1 ) - اشاره بوجه فرق بين برهان مذكور ، و برهانى كه در اسفار مذكور است .\r\n","page_name":" 281 ","page_number":321},
  {"content":"\r\n\r\n\r\nلمعة \" الهيّة \"\r\nبدانكه وجود فى نفسه معقول بالذات « 1 » عين وجود اوست از براى عاقل بالذات به اين معنى كه وجود آن ، در حدّ نفس خود وجود آن از براى عاقل يك نحو از وجود است خواه از براى معقول بالذات وجودى سواى وجود عاقل بالذات باشد چنان كه در صورت علم باشياء خارجه از ذات عاقل ثابت است و يا نباشد چنان كه در صورت علم شىء بذات خود محقق است ، و هرگاه نه چنين باشد لازم مىآيد كه معقول بالذات معقول بالذات نباشد و اين معنى خلاف فرض است .\r\nبيان ملازمه آنست كه معقول بالذات آنست كه صورت عينيّهء آن بعينها صورت علميّه‌اش باشد . بعبارت ديگر و تقرير واضحتر ، معقول بالذات آنست كه در منكشف بودن و حاضر شدن در نزد عاقل بالذات بامر خارج از ذات خود محتاج نباشد و در لمعهء سابقه محقق گرديد كه مناط علم و ادراك وجود است و نيز مبيّن شد كه بدون علاقه و ارتباط در ميانهء عاقل و معقول تعقّل و ادراك متحقق نمىتواند شد پس هرگاه وجود فى نفسه معقول بالذات عين وجود آن از براى عاقل بالذات نباشد لا محالة وجود ديگر لازم است تا بوساطت آن ، ارتباط لازم آيد و ادراك محقق شود با اينكه اين معنى خلاف فرض است كلام در وجود ديگر بعينه كلام در وجود اول است ، پس دور ثابت مىشود و يا تسلسل لازم مىآيد و يا منتهى مىشود بوجودى كه عين وجود از براى عاقل باشد ، محاليّت اول و دوم محقق است پس شق سوم ثابت مىشود و آن عين مدعاست . از اينجا است كه ميگويند هرما بالعرض بايد بما بالذات منتهى شود .\r\n\r\nتنبيه لطيف [ هرمعلوم بالذات ، معلوم بعلم حضورى است 
  ]\r\nاز اين بيان ظاهر و منكشف گرديد كه هرمعلوم بالذات ، معلوم ، بعلم حضورى است\r\n\r\n\r\n","description":"","footnote":"\r\n( 1 ) - در بيان آنكه معقول بالذات و صورت مشهود نفس ، تمثّل و حضور آن جهت قوهء عقلى نحوهء وجود آن است و حالتى جدا از ظهور و تدلّى جهت عاقل آن ، ندارد .\r\n","page_name":" 282 ","page_number":322},
  {"content":"\r\n\r\nزيرا كه علم حضورى عبارت است از اينكه صورت عينيه بعينها صورت علميّه باشد و حال در معقول بالذات چنين است چنان كه محقق گرديد . از اين تبيان نيز معلوم گرديد كه در معلوم بالذات علم و معلوم بحسب ذات و وجود متحد و باعتبار معنى و مفهوم متغايرند زيرا كه جهت انكشاف وجود معقول بالذات است چنان كه منكشف گرديد و منكشف بالذات نيز همان وجود است .\r\n\r\nتنبيه \" شريف \"\r\nبدانكه صور عقليّه معقول بالذاتند به اين معنى كه وجود فى نفسه صور عقليه عين وجود آنهاست از براى قوه عاقله و الا به صورت ديگر محتاج ميباشند و اين معنى خلاف ضرورت وجدانيّه است علاوه بر اين دور يا تسلسل ثابت مىشود و با وجود تسلسل اجتماع امثال نيز لازم مىآيد و هرسه لازم مبرهن الفساد و مبيّن البطلانند ، پس علم بصور عقليّه حضورى است نه حصولى ، متحد است با معلوم بالذات بحسب ذات و هويّت و تغايرى متحقق نيست مگر باعتبار معنى و مفهوم ، چون جهت انكشافند علمند و چون منكشف بالذاتند معلومند و اين نحو از تغاير مجرد اختلاف عنوان و حكايت است نه تغاير بحسب وجود و هويّت و اختلاف حيثيّت باعتبار مجرد اختلاف عنوان است نه باعتبار تكثّر ذات و هويت .\r\n\r\nلمعة \" الهيّة \" [ در بيان آنكه علم نفس بذات ، علم حضورى و عين ذاتست و علم حصولى كلّى است 
  ]\r\nبدانكه علم نفس انسانى بذات خود حضورى است نه حصولى و عين ذات اوست بنهجى كه علم و عالم و معلوم عين يكديگرند بحسب وجود و هويت و غير يكديگرند باعتبار معنى و مفهوم ، بيانش بنحو تمام موقوف است بتمهيد مقدماتى :\r\nمقدمهء اولى آنست كه از بيّنات و واضحات است كه هرشخصى از اشخاص انسان خبر ميدهد از خود باخبار و حكم مىكند بر خود به احكام ، و بالضروره حكم بشىء و خبر از شىء فرع تصور و معرفت آن شى است زيرا كه حكم بر مجهول مطلق و خبر از مجهول مطلق متصور نمىتواند شد و محقق است كه حاكم در اشخاص انسانى\r\n\r\n","description":"","footnote":"","page_name":" 283 ","page_number":323},
  {"content":"\r\n\r\nنفس انسانى است زيرا كه او جهت حيات و مبدأ اخبار و احكام است ، پس بايد نفس انسانى را علم بذات خود متحقق و ثابت باشد تا تواند از خود خبر دهد و خود را محكوم عليه نمايد .\r\nمقدمهء دوم آنست كه علم بشىء و تعقّل آن ، بعلم حصولى يعنى بقيام صورت آن بقوه عاقله در نزد مشهور و يا باتحاد صورت آن با قوهء عاقله در نزد قائلين باتحاد عاقل و معقول لا محالة بنحو كلّيّت و اشتراك مىباشد .\r\nبيانش آنست كه در لمعات اصالت وجود محقق گرديد كه مناط شخصيت و جزئيّت و منشأ عينيّت و خارجيّت حقايق وجوديه و هويّات عينيه است .\r\nو نيز محقق گرديد كه حقايق وجوديه در اذهان حاصل نمىتوانند شد و الا انقلاب حاصل آيد و ذاتى تخلّف مىپذيرد پس حاصل در مدارك عقليّه ماهيّات ممكناتست نه هويات آنها معانى موجوداتست نه شخصيات آنها ، و در لمعات سابقه محقق گرديد كه ماهيّات حاصله در قواى عقليّه موجود بوجود ظلى و متحقق بتحقق غير اصيلند و از عوارض شخصيّه و مخصّصات خارجيه عاريند ، پس نسبت آنها در اين نشأ از وجود و در اين مرتبهء از حصول بهمهء خصوصيات افراد خارجيّه مساوى است و تحصّل آنها به اين نحو از تحصّل با كثرات متناهيه از اشخاص عينيّه و هويّات خارجيه مطابق است .\r\nاينست حق معنى كليّت در ماهيّات و مفهومات اخذ كن و غنيمت شمار .\r\n\r\nلطيفة \" الهيّة \"\r\nبدانكه كلّيّت بمعنى « 1 » مطابقيّت و سوائيّت ، نسبت منافى نيست با شخصيت و جزئيّت صور عقليّه بحسب اين نشأه از وجود و اين مرتبه از حصول ، زيرا كه شخصيت آن صور در حد انفس خود ثابت است و كليت آنها نسبت بامور خارجه و افراد عينيه متحقق است .\r\nبعبارت ديگر كلّيّت باعتبار ظلّيّت آن وجود و جزئيت باعتبار خارجيت و عينيت آن حصول است .\r\n\r\n\r\n","description":"","footnote":"\r\n( 1 ) - در بيان آنكه منافات بين كلّيّت صور عقلى با جزئيّت آن صور وجود ندارد .\r\n","page_name":" 284 ","page_number":324},
  {"content":"\r\n\r\nبعبارت ديگر شخصيت و جزئيّت باعتبار اينست كه وجود صور عقليه وجود بالذات علم است ، و كلّيّت و مطابقت باعتبار اين است كه آن وجود وجود بالعرض ماهيات حاصلهء در اذهان است .\r\nبيانش بعنوان اجمال آنست كه علم از موجودات خارجيه مىباشد و وجود واحد نسبت به دو معنى متصف بخارجيت و ظليت و موصوف بذاتيت و عرضيّت ميتواند شد و در بيان اقسام حمل اشارهء اجماليه به اين معنى نمودم پس وجود صور عقليه نسبت بماهيّت و حقيقت علم وجود خارجى و وجود بالذات است و نسبت بماهيّات حاصله در اذهان وجود ظلى و وجود بالعرض است متفطن باش .\r\nمقدمهء سوم آنست كه ضمّ كلى به كلى ، مفيد شخصيت و موجب امتناع صدق بر كثيرين نمىتواند شد ، و اين معنى از جملهء مقررات و مسلّماتست و در نزد تأمّل صادق نهايت ظهور و انكشاف دارد\r\n « ذات نايافته از هستىبخش - * كى تواند كه شود هستى بخش » \r\n. بلى موجب تخصص و امتياز مىشود و گاهى امتياز بمرتبه‌ئى ميرسد كه آن كلى منحصر مىباشد در واقع بيك مصداق شخصىّ و بيك فرد جزئىّ . مثلا مسماى برستم پسر زال موصوف بشجاعت كذا و قدّ كذا و در عصر كذا در بلد كذا در سن كذا ، منحصر است در خارج بيك نفر ، و با وجود اين تصور معانى منضّمه موجب امتناع صدق بر كثيرين نميشود زيرا كه موصوف به اين اوصاف هزار هزار نفر ميتواند باشد . اخذ كن اين دقيقه را كه در مباحث آينده نفع كلى خواهد بخشيد .\r\nمقدمهء چهارم آنست كه تعقّل نفس انسانى ذات خود را بنحو جزئيّت و شخصيت است به اين معنى كه نفس تصور ذاتش مانع از صدق بر كثيرين است ، زيرا كه هرشخصى از ذات شخصى خود از آن جهت كه ذات شخصى است خبر ميدهد و بر هذيّت خود از آن جهت كه هذيّت است حكم مىكند ، نه اينكه خبر از امر كلى ميدهد ، و حكم بر معنى كلى مىكند . و ليكن چون در واقع منحصر بفرد معيّن است حكم سرايت بشخصى خارجى مىكند و خبر منصرف بهذيّت مىشود ، و الا لازم مىآيد كه هيچ شخصى از اشخاص حكم بشخصيت و هذيّت نتواند كند تا ملاحظه ننمايد كه مدرك بالذات آن در واقع منحصر است بذات شخصى آن ، و اين معنى فطرى الاستحالة و بديهىّ البطلان\r\n\r\n","description":"","footnote":"","page_name":" 285 ","page_number":325},
  {"content":"\r\n\r\nو خلاف ضرورت وجدانيّه و بديههء عقليّه است بلكه مجوّز آن مورد سخريه و استهزاء و از اصحاب سودا و جنون محسوبست . و ديگر آنكه هرگاه اين معنى در ادراك ذات مجوز باشد در ادراك غير ذات بطريق اولى مجوّز مىباشد ، متفطن باشد و بدانكه امثال مذكورات از ضروريات وجدانيّه و بديهيات اوليّه است از اين جهت است كه در كتب الهى و كلام متعرض اين‌گونه بيانات و تبيانات نشده‌اند .\r\nمقدمهء پنجم آنست كه نفس انسانى بحسب ذات مجرد است از ماده و ماديّات چنان كه مذهب محققين از حكما و متكلّمين است و براهين عقليّهء قاطعه و دلايل نقليّه ساطعه بر اين مدعا قايم است ، بلكه بناى همهء ملل و شرايع بر تجرد آنست چنان كه در نزد ارباب بصيرت و معرفت منكشف است . بعد از تحقيق اين دقايق و تمهيد اين لطايف ميگويم كه علم نفس انسانى بذات خود حضورى است نه حصولى و عين ذات آنست نه غير ذات آن ، و الا لازم مىآيد كه علم نفس بذات خود بنحو كلّيّت و اشتراك باشد ، بطلان لازم در ذيل مقدمات محقق گرديد . بيان ملازمه آنست كه واسطه در ميانهء حضورى و حصولى و عينيّت و غيريّت متصور نمىتواند شد ، پس علم نفس بذات خود هرگاه بحضور و عينيّت نباشد يعنى صورت عينيه عين صورت علميه نباشد لا محالة بحصول صورت منتزعه مىباشد و آن صورت در قوى و آلات نفس حاصل نمىتواند شد زيرا كه صورت مجرد لا محالة بايد مجرد باشد زيرا كه صورت شىء مساوى مىباشد با آن شىء در ماهيّت و در لوازم ماهيّت و مطابق مىباشد با آن به اين معنى كه هرگاه آن شىء بذهن آيد عين آن صورت باشد و هرگاه آن صورت در خارج متحقق شود عين آن شىء باشد و تفاوتى نباشد مگر به مجرد ذهنيّت و خارجيّت و ظلّيّت و عينيّت ، پس هرگاه صورت نفس در قوا و آلات حاصل آمده باشد لازم مىآيد كه مساوى نفس و مطابق آن نباشد زيرا كه تجرد از ماده و ماديّات لا اقل از لوازم نفس انسانى است و در صورت مفروضه نفس از تجرد عارى و از تنزّه بريست .\r\nوجوه ديگر نيز بر بطلان اين شقّ قايم است و ذكر آنها موجب اطناب و منافى ايجاز است و در كتب الهى متعرض بيان بطلان اين شق نشده‌اند ، گويا از براى بداهت بطلان آنست و هرگاه آن صورت در ذات نفس و يا در مجرد ديگر حاصل باشد ملازمه ثابت مىشود ، زيرا كه در مقدمهء دوم بيان نمودم كه صور حاصلهء در قواى عقليه لا محالة\r\n\r\n","description":"","footnote":"","page_name":" 286 ","page_number":326},
  {"content":"\r\n\r\nموصوف بكلّيّت و اشتراك ميباشند ، علاوه بر اين در صورت ارتسام صورت در ذات نفس اجتماع مثلين نيز لازم مىآيد و محاليّت آن در جاى خود محقق است .\r\nقول محقق لاهيجى در نظير اين مقام باينكه اين نحو از اجتماع مثلين محال نيست زيرا كه يكى موجود ظلى و ديگرى موجود عينى است پس اثنينيّت به حال خود باقى مىباشد و امتياز مرتفع نميگردد ، مندفع است باينكه بودن يكى ظلى و ديگرى عينى و همچنين بودن يكى حالّ و ديگرى محلّ با وجود تساوى از همهء جهات و تماثل از جميع حيثيات ، ترجّح بلا مرجّح است و در صورت اخير نيز اين محذور لازم است ، زيرا كه علم به آن مجرد و بصور حالّه در آن مجرد در صورتى كه آن مجرد معلول عالم نباشد بحصول است نه بحضور متفطن باش . پس محقق شد كه علم نفس بذات خود بحضور هويّت عينيّه آنست در نزد خود بدون اعتبار امر خارج از آن هويت عينيه ، پس آن هويت عينيه ما به الانكشاف و منكشف و منكشف لديه است باعتبار اول علم است و باعتبار دوم معلوم و باعتبار سوم عالم ، پس در علم نفس بذات خود علم و عالم و معلوم عين يكديگرند بحسب وجود و هويت و غير يكديگرند باعتبار عنوان و حكايت ، و به اين معنى تصريح كرده است رئيس محققين در الهيات شفا بكلام خود « فقد فهمت انّ نفس كون الشىء عاقلا و معقولا لا يوجب ان يكون اثنين فى الذات و لا فى الاعتبار ايضا ، فانّه ليس تحصيل الامرين الا اعتبار ان ماهيّة مجردة لذاته و انه ماهية مجردة ذاتها لها ، و هيهنا تقديم و تأخير فى ترتيب المعانى ، و الغرض المحصل شىء واحد بلا قسمة ، فقد بان ان كونه عاقلا و معقولا لا يوجب فيه كثرة البتّة » .\r\nيعنى پس بتحقيق فهميدى كه مجرد بودن شىء عاقل و معقول موجب اثنينيّت و كثرت نميباشد در ذات و نه در اعتبار نيز پس نيست تحصيل دو امر در اين صورت مگر اعتبار اينكه ماهيّت آن شىء در مرتبهء ذاتش مجرد است و اين معنى عنوان معقوليّت است ، و اعتبار اينكه آن شىء حقيقتى است كه ذاتش از براى خود حاصل است و اين معنى اعتبار عاقليّت است و در اينجا تقديم و تأخير است در ترتيب معانى و الا جهت عاقليّت و جهت معقوليّت شىء واحد است بدون اثنينيّت و كثرت در ذات عاقل و معقول .\r\n\r\n","description":"","footnote":"","page_name":" 287 ","page_number":327},
  {"content":"\r\n\r\nمىبينى كه آن محقق در عين نفى كثرت اعتبارى كثرت اعتبارى ثابت كرده است مراد از نفى اعتبار اول اعتبار مكثّر ذات است و مراد از اثبات اعتبار دوم مجرد اختلاف معنى و مفهوم و تغاير عنوان و حكايت است ، اخذ كن همهء آنچه را كه در اين لمعه بيان نمودم و غنيمت شمار و بدانكه از براى امام مشكّكين فخر الدين الرازى در اين لمعه نيز اوهام و تشكيكات است ولى همهء آنها مبنى است بر غفلت از احكام حقايق وجوديّه و و بر عدم فرق در ميانهء حمل اولى ذاتى و حمل شايع صناعى و مبتنى است بر عدم تفرقه در ميانهء عنوانات و مفهوماتى كه ابا از اتحاد در وجود و هويت ندارند و در ميانهء معانى و مفاهيمى كه اتحاد آنها در وجود و هويت مستلزم اجتماع متقابلاتست . جواب تشكيكات واهيه و اوهام فاسده و خيالات كاسدهء او از لمعات سابقه و تحقيقات ماضيه در نزد تأمل صادق غايت ظهور و انكشاف دارد لهذا از ذكر آن اعراض كردم و ايجاز را بر اطناب اختيار نمودم و همهء آن خيالات و اوهام در امور عامهء اسفار اربعه بتفصيل تمام با جوابهاى كافى و شافى مذكورند .\r\n\r\nلمعة \" الهيّة \"\r\nبدانكه علم نفس بقواى باطنيّه مثل قوهء حس مشترك و قوهء خيال و قوهء متصرّفه و گاهى آن را قوهء متخيّله و قوهء متفكّره نيز ميگويند و قوهء واهمه و قوهء حافظه ، و بحواس ظاهره مثل قوهء باصره و قوهء سامعه و قوهء شامّه و قوهء ذائقه و قوهء لامسه و بقواى نباتيّه مثل قوهء غاذيه و قوهء مولده و قوهء ناميه و خوادم آنها ، و بالجمله بهمهء قوا و جنودى كه منبعثند از ذات نفس و نسبت آنها بنفس نسبت جنديّت و معلوليّت و نسبت عكسيّت و رشحيّت است و بهمهء آنچه كه در آن قوا و جنود و در آن حواس و آلات حاصل ميشوند از صور وهميّه و خياليّه و بصريّه و سمعيّه و شميّه و ذوقيه و لمسيّه و صور غذائيّه و مانند آنها از احوال نفسانيّه و حالات وجدانيّه بحضور هويات عينيّه و صور خارجيّه آنها است در نزد نفس بحيثيتى كه علم و معلوم متحدند بحسب ذات و متغايرند بحسب اعتبار نه بحصول صور آنها است در ذات نفس و يا در قواى نفسانيّه .\r\n\r\n","description":"","footnote":"","page_name":" 288 ","page_number":328},
  {"content":"\r\n\r\nبرهانش آنست كه در صورت اولى لازم مىآيد كه علم نفس بقوا و به آنچه كه در آن قواست بنحو كليّت و اشتراك باشد نه بنهج جزئيت و شخصيت ، بيان ملازمه از لمعهء سابقه ظاهر و ضرورت وجدانيه و بديههء عقليه بر خلاف لازم قايم است چنان كه در لمعات سابقه گذشت و به اين معنى اشاره فرموده است فيلسوف اعظم ارسطاطاليس در تعليم علم واجب الوجود بالذات باشياء بشيخ اشراق در عالم رؤيا و تفصيل آن در كتاب تلويحات مذكور است ، و در صورت دوم لازم مىآيد كه صدور آن قوا از نفس ناطقه و استعمال او آن قوا را در تحصيل صور آن قوا از قبيل افعال طبايع جسمانيّه و فواعل غير شاعره باشد ، زيرا كه مفروض اين است كه ادراك بحصول صور آن قواست در آن قوا و اين معنى موقوف است باستعمال آن قوا پس استعمال آنها سابق است بر ادراك آنها و چه بسيار ظاهر است كه صدور قوا سابق است بر استعمال آن قوا ، پس صدور آنها بدون شعور و استعمال آنها بدون ادراك آنها خواهد بود ، لازم باطل است زيرا كه بعد از اين محقق خواهد شد كه علم به علت مقتضيه از آن جهت كه علت مقتضيه است مستلزم علم بخصوصيت معلولست . بعبارت ديگر علم بملزوم از آن جهت كه ملزوم است ممتنع است انفكاكش از علم بلازم از آن جهت كه لازم است ، و محقق شد كه علم نفس بذات خود عين ذات اوست ، و نيز از جمله مسلمات و بديهيّات بلكه از جمله مبرهنات و محققات است كه علاقهء ذاتيّه در ميانهء نفس ناطقه و قوا و جنود او ثابت است . و اينكه نسبت قواى ظاهريّه و باطنيه بنفس ناطقهء قدسيه ، نسبت فعل بفاعل و نسبت جلوه بمتجلى و نسبت نقص به تمام است ، و در صورت مفروضه پيش از استعمال قوا در تحصيل صور آن قوا ، علم به علت مقتضيه محقق است و علم بخصوصيت معلول محقق نيست متفطن باش .\r\nو نيز ميگويم در بطلان لازم كه علم بصور قوا ، خالى از حضورى و حصولى نيست ، در صورت دوم دور ثابت مىشود و يا تسلسل و اجتماع امثال لازم مىآيد ، و در صورت اولى مدعا حاصل مىشود ، زيرا كه وجود فى نفسه آن صور عين وجود آن صور است از براى محال خود ، و از بيّناتست كه حضور حالّ بدون حضور محل معقول و متصور نمىتواند شد . بعبارت ديگر حضور وجود رابطىّ بدون حضور مرتبط اليه متصور نيست بلكه حضور آن بتبعيّت و بالعرض حضور مرتبط اليه است و همچنين است حال هرگاه\r\n\r\n","description":"","footnote":"","page_name":" 289 ","page_number":329},
  {"content":"\r\n\r\nقوا را مظاهر آن صور بدانيم چنان كه مذهب صدر محققين و قدوهء الهيّين است متفطن باش .\r\nو نيز ميگويم : يا صورت هرقوه ، در آن قوه حاصل است ، و يا در قوهء ديگر در صورت دوم ترجيح بلا مرجّح بلكه ترجّح بلا مرجّح لازم مىآيد ، و در صورت اول اجتماع مثلين ثابت مىشود . متفطن باش و بدانكه اكثر اين بيانات و تحقيقات در ابطال شق دوم از ترديد از خواص اين وجيزه است .\r\nپس محقق و مبيّن گرديد كه علم نفس بقوا و بصور حاصلهء در آن قوا ، بحضور هويّات عينيه و وجودات خارجيّهء آن قوا و صور است در نزد نفس بحيثيتى كه علم و معلوم متحد ميباشند باعتبار عنوان و حكايت .\r\n\r\nثمرة \" الهيّة \"\r\nاز اين لمعات و اشراقات منكشف و هويدا گرديد كه حقيقت علم عبارتست از حصول شىء و وجود آن از براى مجرد قايم بذات ، خواه از قبيل حصول شىء از براى نفس باشد ( همچنانكه در علم شىء بذات محقق گرديد ) و يا از قبيل حصول شىء از براى قابل باشد ، مثل علم نفس بصور عقليه در نزد مشهور ، و يا از قبيل اتحاد عاقل با معقول باشد ، مثل علم نفس و ساير مجردات عقليّه بصور علميّه در نزد فرفوريوس و صدر محققين و غير ايشان ، و يا از قبيل حصول معلول بالذات و مفاض بالذات است از براى علت بالذات و مفيض بالذات ، چنان كه در علم نفس بقوا و بصور حاصله در آن قوا محقق گرديد . پس خصوص حصول قيامى را در تحقق علم باشياء خارجه از مرتبهء ذات عالم مدخليّتى نميباشد چنان كه جماعتى توهّم نموده و علم باشياء خارجه را منحصر بعلم حصولى ارتسامى دانسته‌اند ، لهذا گفته‌اند كه علم واجب الوجود بالذات باشيأ بارتسام صور آن اشيأ است در ذات مقدس او « تعالى اللّه عن ذلك علّوا كبيرا » .\r\n\r\nاشراق \" و انارة \"\r\nدر لمعات سابقه محقق گرديد كه مناط علم و انكشاف و جهت تميز و ادراك ، وجود و حصول است ، پس در هرجا كه حصول از براى مجرد قايم بذات اتمّ و اقوى باشد ،\r\n\r\n","description":"","footnote":"","page_name":" 290 ","page_number":330},
  {"content":"\r\n\r\nجهت ظهور و انكشاف نيز اقوى و اتم مىباشد . توضيح اين مطلب آنست كه حصول مجعول بالذات از براى جاعل بالذات بعنوان وجوب و ضرورتست و در مباحث سابقه محقق گرديد كه مجعول بالذات بنفس خود به جاعل بالذات مرتبط است بلكه حقيقتى از براى آن متصور نيست مگر حقيقت تعلّقيّه و حيثيت ارتباطيّه ، پس وجود آن در حد نفس خود بعينه حصول آنست از براى علت مفيضه ، و از بيّنات است كه ارتباطى اتمّ از اين نحو از ارتباط و تعلّقى اقواى از اين نحو از تعلق در ميانهء شىء و شىء متحقق بلكه متصور نمىتواند شد .\r\nو نيز محقق شد كه فاعل وجود ، فاقد وجود نمىتواند شد ، بلكه بايد وجود او اتم و اقوى و اشدّ و اعلى باشد از وجود مجعول و نسبت او بوجود جاعل بايد نسبت نقص به تمام و نسبت ضعف به قوت و نسبت جلوه بمتجلى باشد ، بخلاف حصول مقبول از براى قابل كه آن بعنوان امكان و لا اقتضا و به مجرد استعداد و استدعاست . پس قابل از آن جهت كه قابل است بايد فاقد مقبول باشد تا تحصيل حاصل لازم نيايد و قوه و استعداد بىمعنى و لا محصل نگردد ، پس آن نسبت نسبت دهريت و ثبات است و اين نسبت نسبت زمانيّت و تغيّر و آن جهت ، جهت قرار و دوام است و اين جهت جهت دثور و زوال و آن حيثيت ، حيثيت تأكّد و قوت است و اين حيثيت ، حيثيت ضعف و قصور ؛ چگونه متصور و معقول مىباشد كه حصول شىء از براى مجرد قايم بذات بعنوان وجوب و ضرورت و بنحو ثبات و دهريّت و بنهج تأكّد و قوت و به جهت دوام و شدت مناط حضور و انكشاف و منشأ ظهور و ادراك نباشد و حصول شىء از براى مجرد قايم بذات بعنوان امكان و لا اقتضا و بنحو زمانيّت و زوال و بنهج دثور و انتقال و به جهت ضعف و انكسار مناط حضور و انكشاف و حيثيت حضور و ادراك باشد ، و چگونه اين معنى در نزد عاقل محوّز مىباشد با اينكه اعتراف كند كه همه جهات ظهور و امتياز و همهء حيثيات حضور و انكشاف بوجود برمىگردند و از جهات وجود حاصل ميشوند ؟ بلكه از لمعات سابقه ظاهر گرديد كه حقايق وجوديّه ظاهرند با نفس خود و مظهرند به خودى خود ، انوار حقيقيه و اضواء واقعيّه‌اند شموس طالعه و سرج نيّره‌اند كواكب ساطعه و اقمار منيره‌اند ، « اطف السّراج فقد طلع الصّباح » و حال آنكه برهان قاطع و تبيان ساطع اقامه نمودم بر اينكه علم نفس بقوا و جنود خود و به آنچه كه حاصل است در آن قوا از قبيل\r\n\r\n","description":"","footnote":"","page_name":" 291 ","page_number":331},
  {"content":"\r\n\r\nحضور معلول در نزد علت و از بابت انكشاف مجعول در نزد جاعل است ، و هرگاه اين نحو از علاقهء علّيت و معلوليّت و اين مرتبه از قهاريت و فياضيّت كه در حقيقت باعتبار اعتماد بر مبادى عاليه و اتصال بر مفارقات قدسيه است و فى الحقيقه ادنى مراتب قهّاريّت و پست‌ترين درجات فياضيت است مناط حضور و انكشاف و جهت ظهور و امتياز باشد ، پس تحقق آن علاقه در ميانه مبادى عاليه و مفارقات قدسيّه كه وسايط فيوضات الهيه‌اند و در ميانهء معلولات آنها بطريق اولويّت و اتميّت و بنهج اعلائيّت و اقوائيّت مناط حضور و انكشاف و حيثيت حضور و امتياز مىباشد ، زيرا كه علاقهء عليّت و معلوليّت و جهت قهاريّت و فياضيّت در آنها اتم و اقوى و اشدّ - و اعلاست ، پس ظهور و انكشاف اشيأ بهويّات عينيّه و انيّات خارجيّه و وجودات ذهنيّه و حصولات ظلّيّه از براى واجب الوجود بالذات و للذات و در نزد جاعل هويات و انيات كه علت العلل و فاعل الفواعل و قيوم كل موجودات و فياض همهء وجوداتست اظهر و اجلا « 1 » و اتم و اعلى است اخذ كن اين لطيفهء الهيه را و غنيمت شمار .\r\nو بدان كه به اين بيانات و اشراقات همچنانكه علم واجب الوجود بالذات باشيأ ثابت مىشود ، كيفيت علم او باشيأ در مرتبهء ايجاد نيز منكشف ميگردد چنان كه مذاق شيخ اشراق شهاب الدين سهروردى - رض - و مذهب محقق طوسى - قدس سره القدوسى و صدر محققين ، و جماعتى ديگر از محققين است . تفصيل اين مطلب شريف با بيان كيفيت علم واجب الوجود بالذات باشيأ قبل از ايجاد اشياء در مقصد سوم مذكور خواهد شد منتظر باش .\r\nمخفى نماناد كه آنچه كه در تحقيق اين دعوا مذكور نمودم در حقيقت دو حجت شديد القوه و دو برهان محكم البنيان است .\r\n\r\nلمعة \" الهيّة \"\r\nبدانكه از اين بيانات و اشراقات در نزد ارباب فطنت و اصحاب بصيرت ظاهر و\r\n\r\n\r\n","description":"","footnote":"\r\n( 1 ) - اشاره به آنكه علم حق در مرتبهء ايجاد حضوريست ، چه آنكه ايجاد اظهار كلمات وجوديه است .\r\n","page_name":" 292 ","page_number":332},
  {"content":"\r\n\r\nمنكشف ميگردد كه هرمجرد قايم بذات ، عالم است بذات خود بنفس ذات خود بحيثيتى كه علم و عالم و معلوم متحدند بحسب وجود و هويت و متغايرند باعتبار عنوان و حكايت .\r\nبيان ظهور آنست كه هرمجرد قايم بذات « 2 » حقيقتى از حقايق وجوديه و نورى از انوار حقيقيه است و وجود فى نفسه هريك عين وجود و حصول آنست از براى خود ، به اين معنى كه واجد خود است نه فاقد خود ، و داراى خود است نه نادار خود ، و الا انفكاك شىء از نفس و انسلاب شىء از ذات ثابت مىشود ، و اين لازم فطرى الاستحاله و بديهى البطلان است و در لمعات سابقه محقق گرديد كه جهت ظهور و انكشاف و مناط حضور و امتياز وجود و حصول شىء است از براى مجرد قايم بذات ، پس هرمجردى عالم است بذات خود بحضور هويّت عينيّه و انّيّت خارجيّهء خود در نزد ذات خود و از براى حقيقت خود و اين معنى عين مدعاست .\r\nبه زبان اشراق ميگويم كه سابقا منكشف گرديد كه حقايق وجوديّه انوار حقيقيّه و اضواء واقعيّه‌اند و وجودات مجرده و هويات عقليّه بظلمات نقايص مواد مشوب و بكدورات اجسام مخلوط نيستند ، پس انوار صرفه و اضواء محضه‌اند ، انّيّات خالصه و لمعات شارقه‌اند ، اگرچه نورانيّت و فعليّت آنها در جنب نورانيّت و فعليّت نور الانوار - جلت عظمته - مستهلك و مستغرق ناپديد و نابود است ، و از بيّناتست كه نور جهت ظهور و انكشاف است ، زيرا كه ظاهرست بنفس خود و مظهرست به خودى خود ، پس حيثيت نورانيّت شىء - بعينها حيثيت ظهور و انكشاف آن شىء است ، همچنانكه حصول نورانيّت شىء از براى شىء ديگر مناط ظهور و انكشاف آن شىء است از براى آن ، حصول نورانيّت شىء از براى خود نيز منشأ ظهور و انكشاف آن شىء است از براى خود ، بلكه انكشاف و حضور در اين صورت اظهر و اجلا و اتم و اعلى است ، زيرا كه حصول اتم از اين نحو از حصول متحقق بلكه متصور نمىتواند شد و مفروض اين است كه حصول نورانيّت از براى شىء مناط حضور و انكشاف و جهت ظهور و امتياز است .\r\nو بسوى اين دقيقه اشاره كرده است رئيس محققين در كتاب مبدأ و معاد بكلام خود « فانّ الحرارة اذا صيّرت الجسم الذى فيه متسخنا فلو كانت قائمة بذاتها مستلقة بنفسها كانت اولى بالتّسخّن ، و كذا اذا كان الجسم مفرقا للبصر بسبب حصول البياض فيه ، فلو كان البياض قائما بذاته كان اولى بان يكون مفرقا » يعنى هرگاه حصول حرارت از براى جسم بگرداند آن را حارّ ، پس هرگاه حرارت قايم بذات و مستقل بنفس خود\r\n\r\n\r\n","description":"","footnote":"\r\n( 2 ) - هرمجردى عالمست بذات خود بعلمى عين ذات و نفس حضور ذات للذات بوجودى واحد .\r\n","page_name":" 293 ","page_number":333},
  {"content":"\r\n\r\nباشد ، يعنى وجود فى نفسه‌اش عين وجود در غير نباشد اولى مىباشد بحارّ - بودن از جسم حارّ ، و همچنين هرگاه حصول سفيدى از براى جسم بگرداند آن را سفيد پس هرگاه قايم باشد آن سفيدى بذات خود اولى مىباشد بسفيد بودن از جسم سفيد .\r\n\r\nتنبيه \" لطيف \"\r\nاز اينجا ظاهر مىشود كه صور عقليّهء مرتسمهء در قواى عقليه ، عالم بذوات خود نمىتوانند شد زيرا كه قايم بذوات خود نيستند بلكه وجود فى نفسه آنها عين وجود آنهاست در قواى عقليّه و از براى قواى عقليه ، پس حصول آنها از براى خود ثابت نيست بلكه از براى غير ثابت است و در لمعات سابقه محقق گرديد كه وجود فى نفسه معقول بالذات بايد عين وجود او باشد از براى عاقل بالذات .\r\nاز اينجا نيز ظاهر مىشود اندفاع آنچه كه در اين مقام گفته‌اند كه ، هرگاه حقيقت علم عين حصول باشد لازم مىآيد كه هرجمادى عالم باشد بذات خود و همچنين عالم باشد به آنچه كه حاصل مىشود در آن از اعراض و هيآت ، زيرا كه مناط حضور و انكشاف كه عبارت از حصول از براى شىء است ، حاصل است .\r\nوجه اندفاع آنست كه صور جماديّه بمحالّ خود قائمند نه بذوات خود ، پس حصول آن صور و حصول آنچه كه حاصل است در آن صور در حقيقت از براى مواد است نه از براى خود صور و هيئآت ، از اين جهت است كه اعراض و قوا ، ظاهريّه بوده باشند يا باطنيّه ، عالم بذوات خود نيستند . مثلا قوهء باصره و قوه سامعه ، مدرك ذات خود نيستند بلكه مدرك آنها و مدرك مسموعات بلكه مدرك بهمهء ادراكات نفس ناطقهء انسانى است و همچنين است حال در قواى باطنيّه مگر در نزد كسى كه بتجرد آنها قايل باشد . و تحقيق اين مباحث شريفه و قواعد لطيفه لايق حال اين وجيزه نيست و انشاء اللّه الرحمان بتفصيل تمام در علم معاد مذكور خواهد شد .\r\nو هرگاه بگوئى : نقض بهيولاى اولى به حال خود باقى است زيرا كه قايم است بنفس خود بلكه محل المحالّ و مادة المواد است و از براى آن محلى ثابت نمىتواند شد ، و الا تسلسل لازم مىآيد و يا دور ثابت مىشود . ميگويم : هيولاى اولى ، در ضعف وجود به مرتبه‌ئى است كه گويا برزخ است در ميانهء موجودات و معدومات وجود هيولى قوه وجودات و فعليّت آن ، قوهء فعليّاتست ، تحصّل آن ، ابهام تحصّلات و حصول آن ،\r\n\r\n","description":"","footnote":"","page_name":" 294 ","page_number":334},
  {"content":"\r\n\r\nضعف حصولات است لهذا با متصل ، متصل است با منفصل ، منفصل ، با واحد ، واحد است ، با كثير ، كثير ، با فلك ، فلك است ، با عنصر ، عنصر و نعم ما قيل : « از ضعف بهرجا كه نشستيم وطن شد » از اين جهت است كه منبع جميع شرور و قصور و معدن همهء نقصانات و عدمات است ، و با وجود اين امّ الفضائلى است كه بسى مواليد كمالات و نتايج خيرات باستنتاج آباى علويّه و مدبّرات عقليّه از آن ، متولد ميشوند و جابر بسى نقصانات و قصورات ميگردند و اين معنى عجيب است . پس از براى آن ، وجود بالفعل و تحصّل بالفعل متحقق نيست تا از براى خود حاصل آيد و مناط حضور و انكشاف و منشأ ظهور و امتياز گردد پس حصول آن از براى خود از قبيل حصول قوهء وجود از براى موجود است ، و اين معنى مستلزم قوهء علم بذات است نه فعليّت آن ، كلام در معنى دوم است نه در معنى اول . و به زبان اشراق ميگويم : مناط ظهور و انكشاف نورانيت شىء است و هيولاى اولى ظلمت بحت و غسق صرف است ، قوهء نور است نه فعليّت نور ابهام نور است نه تحصّل نور ، ضعف نور است نه قوت نور ، ظلمت را چه كار است با انكشاف ابهام را چه نسبت است با ظهور ، قوه را چه مناسبت است با حضور « 1 » . لهذا حصول صور و اعراض از براى ماده مناط حضور در نزد آن ، و منشأ انكشاف از براى ماده نخواهد « 1 » بود .\r\nعلاوه بر اين صور ماديّه و هيآت جسمانيّه مخلوط بظلمات مواد و مشوب بكدورات اجسامند جنبهء نورانيّت آنها مغلوب و جهت فعليّت و تحصّل آنها مقهور است پس چگونه حصول آنها از براى مواد انكشاف و ظهور مىتواند شد . و نيز ميگويم : كلام در مجرد قايم بذات است و هيولاى اولى مجرد نيست زيرا كه مراد از مجرد آنست كه ماده و مادى نباشد و از اين جهت نيز نقض بحصول صور و اعراض از براى مواد و اجسام لازم نمىآيد متفطن باش و بدان كه فرق باعتبار قوت وجود و ضعف حصول و به جهت تضاعف جهات عدمات و نقصانات است حتى اينكه وجود امتدادى كه مرتبه تحصّلش بمراتب\r\n\r\n\r\n","description":"","footnote":"\r\n( 1 ) - آنچه كه مؤلف علامه در اين باب تقرير فرموده جواب از اشكالات شيخ اشراق است در حكمت اشراق در مسألهء ادراك و شرائط آن و صدر الحكما در حواشى مفصّل از اشكالات او جواب داده است و مؤلف ( قده ) در اين‌جا با كمال وضوح و تحقيق متعرض جواب از اشكالات برآمده است و آنچه در اين‌جا تقرير نموده كلام صدر محققين است - لمحرره جلال آشتيانى\r\n","page_name":" 295 ","page_number":335},
  {"content":"\r\n\r\nشتّى اقواى و اتم است از مرتبهء تحصّل هيولاى اولى در ضعف وجود بمرتبه‌ايست كه وجودش قوه عدم ، و عدمش قوهء وجود آنست و در قصور وحدت بدرجه‌ايست كه وحدتش عين قوه كثرت و اتصالش عين قوه انفضال است پس در عين وجود گويا معدوم است و در عين وحدت گويا كثير است و در عين اتصال گويا منفصل است ، اشاره بهرجزء مفروضش غير اشاره بجزء ديگر است و از براى هرجزئش وضعى به جهتى از جهات عالم ثابت است كه ديگرى فاقد آن وضع است ، و اين معنى نهايت ضعف در وجود و غايت قصور در وحدت است ، و مكرر گوشزد عقول سليمه و اذهان مستقيمه گرديد كه وحدت مساوق وجود و ملازم حصول بلكه عين وجود و حصول است . پس ضعف وحدت مساوق ضعف وجود بلكه عين ضعف وجود است ، از اين جهت است كه عالم اجسام و لواحق اجسام را در زبان حكمت اشراق عالم غسق و عالم ظلمت ميگويند و همهء حكما و عرفا از پست‌ترين عوالم و نشآت ميشمارند متفطن باش و غنيمت شمار .\r\nبيان ديگر از براى مدعا آنست كه مبرهن گرديد كه علم نفس بذات خود عين ذات اوست پس علوم ساير مجردات نيز بذوات خود بايد عين ذوات آنها باشد ، زيرا كه وجود آنها اشرف و افضل و تجرد آنها اقوى و اكمل و نورانيّت آنها اجلى و اظهر و قيام آنها بذوات خود اتم و اعلى است ، من عرف نفسه فقد عرف ربّه ( متفطن باش ) .\r\nبراهين ديگر و شواهد آخر بر اين دعوى در كتب الهى و كلام مذكور است و آنچه كه در اين وجيزه بيان نمودم از براى ارباب بصيرت كافى و وافى است  « وَ مَنْ لَمْ يَجْعَلِ اللَّهُ  « 1 »  لَهُ نُوراً فَما لَهُ مِنْ نُورٍ » . \r\n\r\nتنبيه \" و تجهيل \" [ بيان علم حق بذات خود ، و انكشاف ذات للذات بدون اعتبار تكثّر جهات 
  ]\r\nبدانكه از براى امام فخر الدين الرازى و غير او در اين مقام شبهات و تشكيكاتى و اوهام و خيالاتى است كه همهء آنها مبنىّ است بر غفلت از احكام حقايق وجوديّه و مبتنى است بر عدم فرق در ميانهء مفهوم و مصداق و ماهيّت و وجود و بر عدم تفرقه در ميانهء ذات بمعنى ماهيت نوعيّه و ذات بمعنى هويت عينيّه و بر ذهول از انوار علميه و حقايق\r\n\r\n\r\n","description":"","footnote":"\r\n( 1 ) - س 24 ى 40 .\r\n","page_name":" 296 ","page_number":336},
  {"content":"\r\n\r\nادراكيه . چون لمعات سابقه و مباحث ماضيه در دفع ظلمات آن اوهام و خيالات بنحو تمام و كمال كافى و وافيند و ايجاز و اختصار - ما امكن - در وضع اين وجيزه مطلوب است لهذا از ذكر آنها اعراض كردم و تضييع مداد و اوراق ننمودم بعد از تحقيق اين لمعات و تمهيد اين مقدمات ميگويم كه واجب الوجود بالذات ، جلّ اسمه ، مجرد قايم بذات است و هرمجرد قايم بذات عالم است بذات خود بنفس ذات خود پس واجب الوجود بالذات عالم است بذات خود بنفس ذات خود بحيثيتى كه علم و عالم و معلوم متحدند بحسب هويت و وجود و متغايرند باعتبار عنوان و مفهوم و اين مطلوب عين مدعا و اصل دعواست صغرى در ذيل مسألهء اثبات بساطت حقّه و كبرى در لمعات اين مسأله محقق و مبرهن گرديدند .\r\n\r\nاشراق \" و انارة \"\r\nبدانكه علم واجب الوجود بالذات بذات خود اتمّ و اعلاى علوم و اكمل و اقواى ادراكاتست علم صرف صرف ، و صرف صرف علم است نسبت همهء علوم و ادراكات به آن علم نسبت نقص به تمام و نسبت ضعف به قوت و نسبت فقر بغناست زيرا كه محقق گرديد كه در ميانهء علم و وجود مساوقت ثابت و عينيّت متحقق است پس اتم وجودات اتم علوم است و اقواى هويّات اقواى ادراكاتست .\r\nو نيز مبرهن گرديد كه حقيقت واجب الوجود بالذات وجود صرف صرف و صرف صرف وجود است ؛ تام بلكه فوق التمام است ، پس علم او بذات خود نيز علم صرف صرف و صرف صرف علم است ، تام بلكه فوق التمام است ، در قوت و شدت علم غير متناهى ، بلكه فوق غير متناهى است بعدهء غير متناهى ، پس همهء علوم و ادراكات لمعات و انوار و اشراقات و اضواء و عكوس و اظلالند از آن علم بالذات بلكه همهء علوم و ادراكات باديات و همهء لمعات و اشراقات عايدات در جنب آن علم سرمدى و ادراك لم يزلى در منزلهء اوهام و خيالات و در مرتبهء ظلمات و جهالات است چنان كه منزلهء وجودات مبدعات و كاينات و مرتبهء هويّات سفليّات و علويّات نسبت بوجود صرف تام همين مرتبه و همين منزله است « ما للتراب و ربّ الارباب » چه نسبت خاك را با عالم پاك ، متفطن باش و غنيمت شمار كه در مباحث مستقبله نفع كلى خواهد بخشيد .\r\nبرهان دوم بر اين مقصد اعلى آنست كه محقق گرديد كه علم از كمالات وجوديّه\r\n\r\n","description":"","footnote":"","page_name":" 297 ","page_number":337},
  {"content":"\r\n\r\nاست بلكه اين معنى از بديهيّات و فطريّات است و احدى را در او خلافى و نزاعى نيست ، بلكه نزاعى نيست در اينكه او افضل فضايل و اكمل كمالات است ، و نيز مبيّن گرديد كه فقدان كمال ، نقصان است ، پس هرگاه واجب الوجود بالذات عالم بذات خود نباشد لازم مىآيد كه محدود باشد ، و مكرر مذكور شد كه واجب الوجود بالذات تامّ بلكه فوق التمام است و اين برهان در عينيّت صفات ببسط تمام گذشت رجوع كن .\r\nبرهان سوم آنست كه هرگاه واجب الوجود بالذات عالم بذات خود نباشد تركيب در ذات مقدس او ثابت مىشود و محاليّت او در مباحث سابقه محقق گرديد بيان ملازمه در تقرير برهان سوم بر اثبات عينيّت صفات ببسط تمام مذكور گرديد .\r\nبرهان چهارم آنست كه هرگاه واجب الوجود بالذات عالم بذات خود نباشد لازم مىآيد كه صاحب ماهيّت باشد ، و بعبارت ديگر لازم مىآيد كه مجعول و معلول باشد ، بطلان لازم در مسألهء اثبات عينيّت وجود و اثبات بساطت حقّه ذكر يافت ، و بيان ملازمه در تقرير برهان پنجم بر عينيت صفات ببسط تمام گذشت .\r\nبرهان پنجم آنست كه در لمعات اثبات عينيّت صفات محقق گرديد كه علم بمعنى مطلق شعور و ادراك مساوق وجود بلكه عين وجود است بحسب هويّت و انيّت و مغاير آنست باعتبار عنوان و مفهوم ، پس هرمرتبه از مراتب حقايق وجوديّه كه اتمّ و اقوى و اشد و اعلى باشد علم و ادراك و حضور و انكشاف نيز در آن مرتبه اتم و اقوى و اشدّ و اعلى مىباشد ، پس بايد در مرتبهء وجود واجب الوجود بالذات ، اتم انحاء علم و ادراك و اكمل اقسام حضور و انكشاف متحقق باشد .\r\nو هرگاه بگوئى كه : مدعى اخص است و از همين‌قدر ، علم بذات ثابت نميشود ، چه مىشود ، كه علمى كه متحقق است در آن مرتبه علم باشياء و جهت انكشاف اشيا باشد .\r\nميگويم : هيهات ، چگونه متصور مىشود كه آن وجود جهت انكشاف اشيا باشد و جهت انكشاف خود نباشد ، و حال آنكه در لمعات سابقه گذشت كه حصول شىء از براى شىء مناط انكشاف آن شىء است در نزد آن ، خواه از قبيل حصول شىء از براى نفس خود باشد و يا از بابت حصول شىء از براى شىء ديگر باشد ، بلكه حصول اول در باب انكشاف اتم است از حصول دوم ، چنان كه در همان لمعات مذكور گرديد و از بينات است كه حصول وجود واجب الوجود بالذات از براى خود اتمّ حصولاتست زيرا كه وجود\r\n\r\n","description":"","footnote":"","page_name":" 298 ","page_number":338},
  {"content":"\r\n\r\nصرف و فوق التمام است .\r\nجواب ديگر از اين سؤال آنست كه : آن علم ، يا علم بذات و جهت انكشاف ذات است در نزد ذات ، و يا علم باشياء و جهت انكشاف اشياء است بر ذات ، و يا علم اشياء است به آن ذات و جهت انكشاف ذات است بر اشياء ، صورت اول عين مدعا و غايت دعواست ، و در صورت دوم نيز مدعا ثابت مىشود زيرا كه بيّناتست كه ممكن است كه عالم باشياء عالم باشد باينكه عالم باشياء است و اين معنى لازم دارد امكان علم بذات را زيرا كه تصديق بدون تصور اطراف متصور نميباشد و هرچيزىكه از براى واجب الوجود بالذات ممكن باشد بامكان عام ، بايد بالفعل ثابت باشد از براى آن ، و الا جهت قوه و استعداد در ذات مقدس او ثابت مىشود و اين مستلزم تركيب بلكه موجب تجسّم است چنان كه در مباحث سابقه بيان نمودم . پس هرگاه وجود واجب الوجود بالذات جهت انكشاف اشياء باشد ، لا محالة جهت انكشاف ذات خود نيز مىباشد و اين معنى عين مدعاست ، و در صورت سوم لازم مىآيد كه كنه ذات اقدس مدرك غير باشد زيرا كه مفروض اين است كه وجود او جهت انكشاف ذات خود است بالذات ، و نيز لازم مىآيد كه وجود صرف تام را حصول از براى غير باشد ، زيرا كه در لمعات سابقه محقق گرديد كه وجود فى نفسه معقول بالذات بايد عين وجود آن باشد از براى عاقل بالذات ، و اين معنى محال است زيرا كه لازم مىآيد كه حقيقت واجب الوجود بالذات حقيقت تعلّقيه و حيثيت ارتباطيّه باشد و اين معنى منافى صرفيّت و تماميت است .\r\nو اين چهار برهان كه بر اين مقصد اعلى اقامه نمودم از الهامات الهية و از مواهب ربّانيّه و از خواص اين وجيزه است .\r\nبرهان ششم بر اين دعوا برهانى است كه فيلسوف اعظم ارسطاطاليس در عالم رؤيا بشيخ اشراق تعليم نموده است و آن رؤيا تفصيلى دارد و در كتاب تلويحات كه از مصنّفات آن شيخ بزرگوار است مذكور است و بر بسيارى از مطالب الهيه و مقاصد ربوبيه مشتمل است و بر اين مقصد اعلى نيز اشاره فرموده است . بيانش آنست كه در علم كلى الهى محقق است كه هركمالى از كمالات كه ثابت شود موجود را از آن جهت كه موجود است و منافى وجوب وجود نباشد و در موجودى از موجودات متحقق باشد لا محالة ممكن مىباشد ثبوت آن ، از براى واجب الوجود بالذات بامكان عام ، و هركمالى\r\n\r\n","description":"","footnote":"","page_name":" 299 ","page_number":339},
  {"content":"\r\n\r\nاز كمالات كه از براى واجب الوجود بالذات ممكن باشد بامكان عام ، بايد بالفعل از براى او ثابت باشد زيرا كه در لمعات اثبات توحيد بمعنى دوم محقق گرديد كه واجب الوجود بالذات واجب الوجود من جميع الجهات است و اين تقرير مطابق است با آنچه كه در الهيّات اسفار اربعه مذكور است گويا باخذ اينكه آن كمال در موجودى از موجودات متحقق باشد احتياج نباشد مگر اينكه از براى غايت توضيح و اظهار ملازمه اخذ كرده باشند .\r\nو نيز ميگويم هرگاه آن كمال در واجب الوجود بالذات بالفعل ثابت نباشد لازم مىآيد كه جهت قوه و استعداد در ذات مقدس او متحقق باشد و اين علاوه بر تركيب ، مستلزم تجسّم است .\r\nو نيز ميگويم بر تقديرى كه آن كمال در موجودى از موجودات متحقق باشد لازم مىآيد كه ممكن الوجود بالذات از جهتى اشرف باشد از واجب الوجود بالذات زيرا كه فعليّت كمال كمال و قوهء كمال نقصان است و بطلان لازم از مباحث سابقه ظاهر و هويداست .\r\nبعد از تمهيد اين مقدمه ميگويم كه از بيّناتست كه علم كمالى است از كمالات موجود از آن جهت كه موجود است و منافى وجوب وجود نيست چنان كه در لمعات سابقه معلوم گرديد و در بعضى از موجودات متحقق است پس بايد در واجب الوجود بالذات نيز متحقق باشد تا بنيان واجب الوجود بالذات واجب الوجود من جميع الجهات است منهدم نگردد ، و جهت قوه و استعداد در ذات اقدس خداوند جليل متحقق نباشد ، و اكمليّت ممكنات فاقرات الذوات از غنىّ من جميع الجهات لازم نيايد .\r\nمخفى نماناد كه به اين برهان بلكه باكثر براهين سابقه علم واجب الوجود بالذات بساير اشياء نيز ثابت مىشود .\r\nبرهان هفتم آنست كه در لمعات سابقه محقق گرديد كه نفوس انسانيّه عالمند بذوات خود و شاعرند بهويّات خود و آثار خود پس وجود آنها وجود علمى و هويّات آنها هويات ادراكيّه مىباشد ، پس هرگاه مفيض آن هويات علميه و قيّوم آن حقايق ادراكيّه وجود علمى و هويّتش هويت ادراكى نباشد لازم مىآيد كه فاقد كمال وجودى\r\n\r\n","description":"","footnote":"","page_name":" 300 ","page_number":340},
  {"content":"\r\n\r\nمعطى كمال وجودى « 1 » باشد و مفيض وجود علمى فاقد وجود علمى باشد و اين معنى در نزد عقول سليمه و اذهان مستقيمه بديهىّ البطلان و ظاهر الفساد است زيرا كه از قبيل ندارى بده است و از بابت اين است كه مرده زندگانى دهد و نادان دانائى بخشد و ناتوان توانائى افاضه كند و نابينا بينائى بخش نمايد ، مجوّز اين معانى مورد سخريّه و استهزا است و در نزد ارباب عقول از اصحاب سودا و جنون محسوب است .\r\nبرهان ديگر بر بطلان لازم آنست كه در مباحث سابقه محقق گرديد كه بايد وجود علت مفيضه اشد و اقوى و اتم و اعلى باشد از وجود معلول پس هرگاه وجود علت « 2 » وجود علمى نباشد چگونه اقوائيّت و اعلائيّت و اشديّت و اتميّت محقق ميگردد و چگونه مناسبت تامه در ميانهء مفيض بالذات و مفاض بالذات ثابت مىشود و چگونه نسبت وجود امكانى بوجود واجبى نسبت نقص به تمام و نسبت فقر بغنا و نسبت ضعف بشدت مىباشد ؟ ! و بسوى اين معنى اشاره است كلام معلم ثانى « يجب ان يكون فى الوجود وجود بالذات ، و فى العلم علم بالذات ، و فى القدرة قدرة بالذات ، و فى الارادة ارادة بالذات حتى يكون هذه الأمور فى غيره لا بالذات »\r\nمخفى نماناد كه به اين برهان و ببرهان سابق بلكه باكثر براهين سابقه جميع صفات كماليّه از براى واجب الوجود بالذات ثابت مىشود و اين برهان نيز به اين نحو از بيان بر اين مقصد اعلى در كتب الهى و كلام به نظر قاصر اين فقير نرسيده است و در حقيقت به دو حجت منحل مىشود ولى مسلك ثانى دقيق و مأخذش لطيف است و به آن نيز علم واجب الوجود بالذات بساير اشياء ثابت ميتواند شد ( متدبّر باش ) .\r\n\r\nوهم \" و تحقيق \" [ نقل دلائل منكران علم حق بذات خود و سائر اشياء 
  ]\r\nبدانكه بعضى از قدما انكار كرده‌اند علم واجب الوجود بالذات را بذات خود و بساير\r\n\r\n\r\n","description":"","footnote":"\r\n( 1 ) - اين همان برهان قبلى است كه در آن گفته شد : لازم آيد اكمليّت ممكنات ، از واجب بالذات فتأمل - ج ل - .\r\n( 2 ) - اين نيز مضمون معطى كمال فاقد آن نشود باشد و علت تا عالم نباشد در معلول تحقق نپذيرد و گرنه لازم آيد كه معطى كمال فاقد آن باشد ؟ فتأمل ( ج ل )\r\n","page_name":" 301 ","page_number":341},
  {"content":"\r\n\r\nاشياء ، و بعضى ديگر به اول اعتراف نموده‌اند و علم باشياء را انكار كرده‌اند ، طايفهء اولى تمسّك كرده‌اند در اين باب باينكه علم اضافه است در ميانهء عالم و معلوم و يا صفت ذات اضافه است ، و از بيّنات است كه اضافه متحقق نمىتواند شد مگر در ميانهء دو چيز كه يكى مضاف ، و ديگرى مضاف اليه باشد . و بعبارت ديگر يكى منسوب باشد - و ديگرى منسوب اليه ، و در صورت علم بذات مغايرت متصور و دو طرف معقول نيست ، پس علم بذات خود متحقق بلكه متصور نمىتواند شد ، و هرگاه علم بذات ممتنع التحقق باشد علم بساير اشياء نيز ممتنع مىباشد زيرا كه علم باشياء لازم دارد امكان علم بذات را ، و امكان علم بذات ، لازم دارد فعليّت علم بذات را چنان كه گذشت و گفتيم كه علم بذات متحقق نميتواند شد .\r\nو جواب اين استدلال آنست كه مسلم نيست كه علم اضافه يا صفت ذات اضافه است بلكه در لمعات سابقه محقق گرديد كه حقيقت علم بوجود برمىگردد ، پس حكم وجود از براى آن ثابت مىباشد و درجات و مقامات از براى آن متحقق مىشود ؛ پس در واجب - واجب است و در ممكن ، ممكن و در جوهر ، جوهر است و در عرض ، عرض ، متفطن باش و حال آنكه هرگاه اين دليل تمام باشد لازم مىآيد كه شيئى عالم بشيئى نباشد ، زيرا كه هرعالم بشىء ممكن است كه عالم باشد باينكه عالم است به آن شىء ، و اين معنى فرع تصور ذات عالم است ، و تصور نفس ذات ممكن نيست مگر بحضور چنان كه در لمعات سابقه محقق گرديد ، و باعتراف خصم علم - اضافه يا صفت ذات اضافه است و در ميانهء شىء و نفس متصور نميباشد ، پس ميگويم چگونه علم بهمرسانيدى كه واجب الوجود بالذات عالم نيست بذات خود و بساير اشياء ؟ عجب است از كسى كه خود را عالم بذات خود و بساير اشياء بداند و خالق خود را جاهل و نادان و بىادراك بداند « تعالى اللّه عمّا يقول الجاحدون علوّا كبيرا » .\r\nطايفهء دوم تمسّك كرده‌اند باينكه علم صورتى است كه مرتسم باشد در ذات عالم و مساوى باشد با معلوم تا مناط تميز و انكشاف او تواند شود و از بيّناتست كه صور اشياء متغايره ، متغاير ميباشند ، پس هرگاه واجب الوجود بالذات عالم باشد باشياء لازم مىآيد كه صور متكثّرهء معلومات غير محصوره در ذات او مرتسم باشند ، پس لازم مىآيد كه شىء واحد هم قابل باشد و هم فاعل - زيرا كه فاعل آن صور ، هرگاه ذات واجب الوجود\r\n\r\n","description":"","footnote":"","page_name":" 302 ","page_number":342},
  {"content":"\r\n\r\nبالذات نباشد لازم مىآيد كه در صفت كمال به غير خود محتاج باشد و آن غير را تأثيرى در او ثابت شود و بطلان اين معنى در مباحث سابقه محقق گرديد ، و ليكن قابل و فاعل بودن شىء واحد از جهت واحده محال است پس علم واجب الوجود بالذات باشياء نيز محال خواهد بود .\r\nبيانش آنست كه فعل و قبول از معانى متنافيه و مفهومات متقابله‌اند و در لمعات اثبات عينيّت صفات محقق گرديد كه شىء واحد از جهت واحده بمعانى متقابله موصوف نمىتواند شد .\r\nوجوه ديگر نيز بر بطلان اين معنى در كتب الهىّ مذكور است .\r\nجواب اين استدلال آنست كه در لمعات سابقه محقق گرديد كه علم باشياء خارجيّه منحصر بعلم حصولى ارتسامى نيست بلكه محقق خواهد شد كه علم واجب الوجود بالذات باشياء بحضور انفس آن اشياء است در نزد او منتظر باش .\r\nجواب ديگر از اين استدلال در نقل كيفيّت مذهب قائلين بعلم حصولى مذكور خواهد شد . عجب است كه تأثّر از غير را منافى وجوب وجود ميداند ، جهل و نادانى را كه اتمّ انحاء نقصانات و قصورات ، و موجب بسى مفاسد و محالات است كه هريك مستلزم امكان و افتقار است چنان كه مذكور گرديد منافى وجوب وجود نميداند « تعالى اللّه عمّا يقول الظالمون علوا كبيرا » .\r\n\r\nمقصد دوم در اثبات علم واجب الوجود بالذات است\r\nو تحقيق آن موقوف است بتحقيق لمعه‌ئى ، و آن لمعه اين است كه : علم تام بخصوصيت حقيقت علت تامه لازم دارد علم تام را بخصوصيت حقيقت معلول و علم تام بخصوصيت ذات معلول لازم ندارد علم تام را بخصوصيت ذات علت .\r\nبيان مطلب اول آنست كه در لمعات سابقه محقق گرديد « 1 » كه بايد جهات علّيّت\r\n\r\n\r\n","description":"","footnote":"\r\n( 1 ) - اثبات علم خداوند به اشياء خارجيّه و بيان مقدمات آن و تقرير آنكه علم به علت تامه مستلزم علم تام بمعاليل امكانيّه است .\r\n","page_name":" 303 ","page_number":343},
  {"content":"\r\n\r\nبه علت بالذات منتهى شوند تا دور يا تسلسل لازم نيايد ، و مراد از علت بالذات آنست كه جهت ذاتش عين جهت اقتضا و عليّت باشد و بضميمه‌ئى از ضمايم و حيثيتى از حيثيات در باب اقتضا و ايجاب محتاج نباشد ، خواه بسيط باشد آن علت و يا مركّب ، وجود باشد يا ماهيّت . از اينجا معلوم مىشود كه هرمعلول بالذات از لوازم علت بالذات است ، پس علم بحقيقت علت تامّه از آن جهت كه علت مقتضيه و علت مفيضه است علم به جهت اقتضاى خصوصيت معلول است ، زيرا كه بيان نمودم كه بايد جهت ذات علت عين جهت اقتضاى خصوصيت معلول باشد ، و از بيّناتست كه علم به جهت اقتضاى خصوصيت معلول منفّك از علم بخصوصيت معلول نميتواند شد ، لهذا از جملهء مسلّماتست كه علم بملزوم از آن جهت كه ملزوم است مستلزم علم بلازم است و تخلّف علم ببعضى از ملزومات از علم ببعضى از لوازم به جهت عدم اكتناه جهت اقتضاء است ، لهذا بعضى به تنبّه منبهى محتاج است ، و ديگرى بواسطه در اثبات ، يعنى بدليل و برهان موقوف است اخذ كن اين بيان و برهان را و ترك كن آنچه را كه اكثر شرّاح كتاب تجريد و غير ايشان در اين مقام گفته‌اند ، ذكر آن مقالات و جرح و تعديل آنها فراغ كامل و مجال واسع ميخواهد ، و اين فقير هردو مقام را فاقد و ضد هريك را واجدم . علاوه بر اين جز قال و قيل ثمرى نخواهد بخشيد ، و تشكيكات امام مشكّكين و شبهات اوهام سايرين در اين اصل شريف و قانون لطيف مبنى بر عدم تفطن بر مراد اساطين حكماى الهييّن و محققين از متكلمين است و مبتنى است بر عدم تحقيق معنى علت بالذات و معلول بالذات متفطن باش .\r\n\r\nلطيفة \" عرشيّة \" [ اشاره به آنكه علم بوجود معلول ، عين وجود معلول است 
  ]\r\nدر لمعات اصالت وجود محقق گرديد كه علم بحقايق وجوديه ممكن نيست مگر بنحو مشاهده و حضور ، و از بيّنات است كه خصوصيت وجود معلول عين خصوصيت وجود علت بلكه عين خصوصيت وجود عالم نيز نمىتواند شد در غير صورت علم بذات پس علم بخصوصيت وجود معلول عين خصوصيت وجود معلول خواهد بود بحيثيّتى\r\n\r\n","description":"","footnote":"","page_name":" 304 ","page_number":344},
  {"content":"\r\n\r\nكه علم و معلوم متحد باشند بحسب ذات و هويّت و متغاير باشند باعتبار عنوان و حكايت ، چنان كه علم بخصوصيت وجود علت ، عين خصوصيت وجود علت است . پس همچنانكه وجود علت ، علت است از براى وجود معلول ، علم بوجود علت نيز علت است از براى علم بوجود معلول ، و به اين معنى تصريح كرده است محقق طوسى « قدس سرّه القدوسى » در شرح اشارات بكلام خود : « فاذا حكمت بكون العلّتين اعنى ذاته و عقله للذاته شيئا واحدا ، فاحكم بكونه فى المعلولين كذلك » يعنى همچنانكه حكم كردى باينكه دو علت يعنى ذات اولى تعالى و علم او بذات خود شىء واحدند ، پس حكم كن باينكه دو معلول يعنى وجود معلول اول و علم بوجود او نيز شىء واحدند .\r\nاما مطلب دوم پس منحلّ مىشود به دو مطلب اول آنست كه علم تام بخصوصيت معلول مستلزم علم به علت تامّه است .\r\nدوم آنست كه علم تام بخصوصيت معلول مستلزم علم تام بخصوصيّت علت تامه نيست .\r\nبيان مطلب اول آنست كه علم تام بخصوصيت ذات معلول از علم بالمكان منفّك نمىتواند شد ، زيرا كه امكان در ماهيّات از لوازم ماهيات و امكان در وجودات متحد است با آن وجودات بحسب ذات و هويت چنان كه در لمعات اثبات واجب الوجود بالذات محقق گرديد ، پس علم بكنه ذوات ماهيّات و بكنه حقايق وجودات از علم بامكان منفّك نمىتواند شد ، و امكان علت احتياج است و علم باحتياج بدون علم بمحتاج اليه متصور نميباشد .\r\nبعبارت ديگر ، معلول بالذات متعلق بالذات و مرتبط بالذات است ، و از بيّناتست كه علم بمرتبط از آن جهت كه مرتبط بالذات است بدون علم بمرتبط \" اليه و متعلق به متصور نميباشد ، پس علم تام بخصوصيت معلول مستلزم علم بعليّت تامه است .\r\nبيان مطلب دوم آنست كه از اين تحقيق ظاهر گرديد كه اقتضاى علم بخصوصيت معلول علم به علت تامه را به جهت امكان معلول است و امكان چنان كه در لمعات اثبات واجب الوجود بالذات گذشت علت احتياج به علت مطلقه است نه به علت معيّنه متفطن باش « 1 »\r\n\r\n\r\n","description":"","footnote":"\r\n( 1 ) - زيرا كه در آن لمعات محقق گرديد كه علم به مجرد مطلق امكان يا امكان مطلق مستلزم علم باحتياج است ، و از بيناتست كه امكان مطلق يا مطلق امكان را دلالت بر احتياج به علت -\r\n","page_name":" 305 ","page_number":345},
  {"content":"\r\n\r\nو نيز ميگويم كه علم بمعلول مقتضى علم به علت است زيرا كه مفروض اين است كه علم به علت ناشى است از علم بمعلول ، و محقق شد كه علم تام بوجود علت عين وجود علت و علم تام بوجود معلول عين وجود معلول است .\r\nو نيز محقق است كه خصوصيّت وجود علت ، مقتضى خصوصيت وجود معلول است و الا علت بالذات نخواهد بود بلكه در اقتضاى خصوصيت معلول نيز بضميمه محتاج خواهد شد ، پس هرگاه علم بخصوصيت وجود معلول ، مقتضى علم بخصوصيّت وجود علت باشد لازم مىآيد كه خصوصيت وجود معلول مقتضى باشد خصوصيت وجود علت را ، و اين معنى دور ظاهر و تقدم شىء بر نفس است ، متفطن باش و خيال مكن كه هرگاه خصوصيت معلول اقتضا نكند علت بعينه را نسبت او بهمهء علل مساوى مىباشد پس صدور او از اين علت نه علت ديگر ترجّح بلا مرجّح خواهد بود ، زيرا كه اين خيال مبنىّ است بر غفلت از تصور معنى علت بالذات . بيانش آنست كه تعيّن و خصوصيّت معلول از مقتضيات و لوازم خصوصيت ذات علت است ، پس معلول از آن جهت كه معلول است اگرچه اقتضا نميكند علت معيّنه را ، و ليكن علت از آن جهت كه علت است اقتضا مىكند معلول معيّن را چنان كه طبيعت جنس اقتضا نميكند فصل معيّن را زيرا كه نسبتش بهمهء فصول مساوى است ، ولى فصل معين اقتضا مىكند تحصص طبيعت جنس را بدين حصّهء معيّنه ، و هم‌چنين است حال در طبيعت نوعيه نسبت بتحصّلات شخصيّه به اين معنى كه نسبت طبيعت نوعيه بهمهء تشخّصات مساوى است و تحصّل آن بتحصّل شخصى از جهت خصوصيت تشخّصى از تشخّصاتست نه از جهت اقتضاى طبيعت نوعيّه است اين نحو از « 1 » تشخّص و اين قسم از تحصّل را و الا\r\n\r\n\r\n","description":"","footnote":"\r\n- مخصوصه نمىباشد ، ولى بر متفطن مخفى نيست كه اين معنى در امكان وجودات جارى نيست زيرا كه امكان در وجودات عين آن وجودات است ، پس بخصوصيّت آن وجودات متخصص و بتكثّر آنها متكثّر مىباشد ، و از اين جهت والد علامه « قدس سره » به همين قدر اكتفا نفرموده‌اند و برهانى بمشرب ديگر بر اين دعوا اقامه فرموده‌اند فاحسن التفطن . على الطهرانى عفى عنه .\r\n( 1 ) - يعنى اگر طبيعتى از طبايع نوعيّه اقتضا كند تشخّصى مخصوص را ، لازم آيد كه تساوى نسبت در جميع طبايع نوعيّه باطل شود ، و هريك منحصر بفردى گردند ، زيرا كه جملهء طبايع\r\n","page_name":" 306 ","page_number":346},
  {"content":"\r\n\r\nتساوى نسبت باطل مىشود و طبيعت نوعيه منحصر بيك فرد مىباشد ( متفطن باش ) .\r\n\r\nنكتة \" ميزانيّة \" [ اشاره به آنكه برهان انى باعتبارى ببرهان لمّى برميگردد 
  ]\r\nاز اين بيانات و تحقيقات ظاهر و منكشف گرديد كه استدلال از تحقق معلول بر تحقق علت مطلقه ببرهان لمّى برميگردد و افاده يقين مىكند از اين جهت است كه از اقسام برهان كه افاده علم و يقين در آن معتبر است شمرده‌اند و استدلال از خصوصيّت معلول بر خصوصيت علت از برهانيّت عارى و از افاده علم و يقين خالى است ، لهذا به اين اعتبار از اقسام برهان نمىشمارند ، و بدليل و امارت مسمّى مينمايند « 1 » ( متدبّر باش ) .\r\n\r\n\r\n","description":"","footnote":"\r\n- نوعيّه از آنجهت كه طبايع نوعيّه‌اند در جهت معنويّه و مفهوميّه مشتركند ، پس اگر بعضى از آن طبايع اقتضا كند متشخصيّت را و بعضى ديگر اقتضا نكند ، ترجّح بلا مرجح لازم آيد ، و همچنين است حال در وجودات مجعولات بالذات زيرا كه انفس ذوات آن وجودات از خصوصيات ذوات علل آنها ناشى و بخصوص اقتضاى آن علل حاصلند پس اقتضاى هريك از آن وجودات علتى بعينه را ، راجع مىشود باقتضاى آن علت خصوصيت معلولى معيّن و خاص را متفطن باش\r\n( 1 ) - مخفى نماناد كه حضور تمام حقيقت عينيّه و هويّت خارجيّه مجعول بالذات و مفاض بالذات از براى مدرك بحضور اشراقى بعينه حضور جاعل بالذات و مفيض بالذات است از براى او بنحو نقصان نه بنحو تمام ، خواه آن مدرك خود مجعول بالذات باشد يا غير او ، زيرا كه در لمعات سابقه محقق گرديد كه جاعليّت و مجعوليّت در انفس ماهيّات بنهجى كه آن ماهيّات بعلم بسيط تصورى چنانچه معتبر در مطلب باىّ حقيقيه است معلومند متصور نمىتواند شد ، بلكه جاعليّت بالذات و مجعوليت بالذات در حقايق وجودات عينيّه و ذوات انّيّات خارجيه ثابت است .\r\nو نيز محقق گرديد كه جمله حقايق وجوديه علاوه بر اشتراك در معنى عام وجود در جهت خارجيّه و عينيّه و حيثيّت طارديّت عدم در مرتبه ذوات خود مشتركند پس تمام جهت ذوات بسيطه وجودات بعينه تمام جهت اشتراك و مناسبت است با آنكه در تمام مرتبهء ذوات آنها تمام معاندت و مباينت ثابت است ، از اينجا است كه ميگويند ، ما به الاشتراك در حقايق وجوديه بعينه ما به الامتياز است ، و حقيقت وجود بتشكيك خاصى مشكّك است ، پس در ميان جاعل بالذات و مجعول بالذات و مفيض بالذات و مفاض بالذات با كمال مباينت و معاندت بحيثيتى كه يكى غنىّ\r\n","page_name":" 307 ","page_number":347},
  {"content":"\r\n\r\nبعد از تحقيق اين لمعه و تذكّر لمعات سابقه ميگويم :\r\nبرهان اول بر اين مقصد اعلى آن است كه در مباحث سابقه محقق گرديد كه واجب الوجود بالذات علت كلّ اشياء و مفيض همهء فيوضات و خيرات است و فاعل همه وجودات و موجودات و جاعل جميع هويّات و انيّات است بىواسطه يا بواسطهء واحده و يا بوسايط متكثّره ، و در مقصد اول محقق گرديد كه واجب الوجود بالذات عالم است بذات خود بنفس ذات خود ، و در لمعهء سابقه محقق و منكشف گرديد كه علم تام به علت تامه مستلزم علم تام است بمعلول ، پس علم واجب الوجود بالذات بذات خود مستلزم علم اوست بصادر اول ، و علم او بصادر اول مستلزم علم اوست بصادر دوم و هكذا الى آخر المعلومات ، پس شيئى از اشياء از حيطهء علم تام او بيرون نيست و همهء كاينات و مبدعات و همهء كليّات و جزئيّات منكشفند از براى او و حاضرند در نزد او باتم انحاء حضور و انكشاف و اكمل اقسام ظهور و امتياز  « أَ لا يَعْلَمُ مَنْ خَلَقَ ( 1 ) وَ هُوَ اللَّطِيفُ الْخَبِيرُ »  متفطن باش كه اين كلام معجز نظام اشاره به اين برهان تامّ است .\r\nبرهان دوم بر اين مقصد اعلى آنست كه در لمعات سابقه محقق گرديد كه حصولات مجعولات بالذات در حد انفس خود عين حصولات آنها است از براى جاعل بالذات .\r\n\r\n\r\n","description":"","footnote":"\r\n- محض بلكه غناى محض است و ديگرى فقير محض بلكه فقر محض است ، كمال مناسبت بايد ثابت و محقق باشد ، و الا لازم آيد كه انيّات متباينه و هويات متغايره از آن جهت كه متباينات و متغايراتند مصداق و معبّر عنه معنى واحد و عنوان فارد شوند ، و حيثيت ذوات جملهء حقايق وجوديه عين حيثيت خارجيّه و طارديّه عدم نباشد ، اين است تفسير كلام معجز نظام  « قُلْ كُلٌّ يَعْمَلُ عَلى ( 1 ) شاكِلَتِهِ »  كه در صحيفهء الهيه وارد است و معنى كلمهء ملكوتيّهء « كل فاعل ففعله مثل طبيعته » كه از اساطين حكماء الهين موروث است و به اين لطيفهء الهيه نيز ناظر است كلمهء عرشيّه‌ئى كه از اصحاب كشف و يقين مشهور است كه چون حضرت حق تبارك و تعالى از جميع جهات بسيط و از جملهء حيثيات واحد است چنان كه هويّت منزّهه و حقيقت مقدسه‌اش وحدت صرفه و صرف وحدت است در جملهء مجالى و مرائى اعيان ثابته و كلّيّهء قوابل ماهيّات امكانيّه بجلوهء واحده متجلى و بظهور واحد ظاهر است چنانچه در صحيفهء الهيه وارد است  « وَ ما أَمْرُنا إِلَّا واحِدَةٌ كَلَمْحٍ ( 2 ) بِالْبَصَرِ »  - ( 1 ) - س 17 ى 86 .\r\n( 2 ) - س 54 ى 50 .\r\n","page_name":" 308 ","page_number":348},
  {"content":"\r\n\r\nو نيز محقق گرديد كه حصول معلول از براى علت اتم و اقوى است در باب حضور و انكشاف از حصول مقبول بالذات از براى قابل بالذات يعنى از حصول صور علميّه از براى قواى عقليّه .\r\nپس ميگويم : جميع اشياء از كاينات و مبدعات از سفليّات و علويّات از ذهنيّات و خارجيّات ، مرتبطات بالذات و متعلّقات بالذاتند بواجب الوجود بالذات « جلت عظمته » و حاصلند از براى او باتمّ انحاء حصولات كه حصول معلول بالذات از براى علت بالذات باشد و حصول معلول بالذات از براى علت بالذات مناط انكشاف و ادراك و منشأ حضور و امتياز اوست از براى علت بالذات ، پس اشياء ظاهر و منكشفند از براى واجب الوجود بالذات و حاضر و متميّزند در نزد فاعل هويّات و انيّات باتم انحاء حضور و انكشاف و اكمل اقسام حضور و ادراك .\r\n\r\nتنبيه \" اشراقىّ \" [ بيان آنكه علم واجب بالذات باشياء در مرتبهء ايجاد حضورى و اشراقى است 
  ]\r\nمخفى نماناد كه به اين بيان و برهان كيفيت علم تفصيلى واجب الوجود بالذات باشياء در مرتبهء ايجاد ظاهر و منكشف گرديد چنان كه سابقا اشاره نمودم و آن ، اين است كه علم خداوند يگانه باشياء بحضور هويّات عينيّه و انيّات خارجيّه و ذهنيّه آن اشياء است . بحضور اشراقى عينى و ظهور خارجى ظلّى در نزد او نه بارتسام و حصول صور اشياء است در ذات اقدس و يا در جوهر اول چنان كه مذهب جماعتى از حكماء مشّائين\r\n\r\n\r\n","description":"","footnote":"\r\n- اى كلمة واحدة ، و از اينجا است نيز كه ميگويند تمام حقيقت مجعول بالذات نسبت به تمام حقيقت جاعل بالذات ، حد ناقص ، و تمام حقيقت جاعل بالذات نسبت به تمام حقيقت مجعول بالذات حد تام است ، و متفرع ميسازند بر اين قاعدهء عرشيّه - كل ما لا حد له فلا برهان عليه را -  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى 3  يَتَبَيَّنَ لَهُمْ أَنَّهُ الْحَقُّ » فاحسن التدبّر ( على الطهرانى عفى عنه ) .\r\n( 3 ) - س 41 ى 53 .\r\n","page_name":" 309 ","page_number":349},
  {"content":"\r\n\r\nاست ، تفصيل آن و ساير مذاهب در مقصد سوم مذكور خواهد شد ، و بنابراين مذهب يعنى علم حضورى اشراقى حيثيات ذوات هويّات عينيّهء و ظلّيّه بعينها حيثيات علوم و ادراكات و جهات حضور و انكشافاتند ، پس اضافهء فيّاضيّت و قهّاريّت واجب الوجود بالذات باشياء بعينها اضافهء اشراقيّه و جهت عالميّت اوست نسبت به آن اشياء چنان كه جهات صدور و فيضان اشياء از او ، بعينها جهات ظهور و انكشاف و حيثيات ظهور و امتيازند در نزد او ، پس همچنانكه در قيوميّت و فياضيّت اشياء محتاج بشيئى از اشياء نيست بلكه به مجرد ذات اقدسش قيّوم اشياء « 1 » و فيّاض وجودات و جاعل انيات و فاعل هويات است ، در عالميّت و مدركيّت اشياء نيز بشيئى از اشياء محتاج نيست ، بلكه علم تام بذات اقدسش كه عين ذاتست مبدأ نشو همهء علوم و ادراكات و منشأ حصول همهء انكشافات و اشراقاتست چنان كه وجود صرف تامش مبدء همهء وجودات و فيوضات و منشأ جميع خيرات و كمالاتست ، پس به مجرد ذات پاكش بهمهء اشياء دانا و بعلم بذاتش بكليّات و جزئيّات و مبدعات و كاينات آگاه است « لا يعزب عن علمه مثقال ذرة فى الارض و لا فى السماء  وَ لا أَصْغَرُ مِنْ ذلِكَ  « 2 »  وَ لا أَكْبَرُ إِلَّا فِي كِتابٍ مُبِينٍ »  متفطن باش كه خالى از دقت و غموض نيست « 3 » .\r\n\r\nلطيفة \" الهيّة \" [ بيان آنكه نسبت حق واجب نيست بجميع اشياء مساوى است 
  ]\r\nبدانكه در مباحث سابقه محقق گرديد كه واجب الوجود بالذات در اعلى مراتب تجرد و اقصى درجات تنزّه است از ماده و ماديّات و از ازمنه و زمانيات و به همه امكنه و\r\n\r\n\r\n","description":"","footnote":"\r\n( 1 ) - زيرا كه حق تبارك و تعالى به نظر تحقيقى بيك اضافهء اشراقيّه مقيم جملهء اشياء است چنان كه اشياء نيز بيك اضافه به آن حقيقت مقدسه قائمند ، اگرچه آن اضافه را مراتب متفاوته و درجات متكثّره است ، و به اين نظر كه نظر كثرتست والد علامه علم واجب الوجود بالذات را بذات خود مستلزم علم بحقيقت عقل اول فرمودند متدبّر باش - علىّ الطهرانى ( عفى عنه ) - .\r\n( 2 ) - س 34 ى 3 .\r\n( 3 ) - ميتواند كه تفطن بوجهى ديگر از برهان اشاره باشد كه مسلكش دقيق‌تر است از آنچه كه ذكر شده است و مستفاد مىشود از جزء آخر آيهء كريمه فاحسن التفطن على الطهرانى عفى عنه\r\n","page_name":" 310 ","page_number":350},
  {"content":"\r\n\r\nمكانيّات مساويست ، پس جميع ازمنه و زمانيّات در نزد او و نسبت به او ، در منزلهء آنند و همهء امكنه و مكانيّات در نزد او ، و نسبت به او در منزلهء نقطه‌اند ، و نسبت به او بمضىّ و استقبال و حال و بدثور و تغيّر و زوال موصوف نمىتوانند شد ، زيرا كه ارتباط اشياء بقيّوم مطلق باعتبار جهت ثبات و دهريّت آن اشياء است نه باعتبار تغيّر و زمانيت آنها ، و منشأ تجددات و تغيّرات ضيق اين نشأه از وجود و قصور اين مرتبه از ثبوت است .\r\nبعبارت ديگر مناط دثور و زوال ، مقارنت مواد و مخالطت اجسام و ممازجت قصورات و نقصانات است ، پس از لوازم خصوص اين نشأه از وجود و از توابع خصوص اين مرتبه از ثبوتند ، و در جاى خود محقق است كه لوازم ماهيّات بلكه لوازم وجودات مجعول بالعرض و معلول بالتّبعند چنان كه در مباحث جعل اشاره نمودم ( متفطن باش ) .\r\nو نيز محقق شد كه واجب الوجود بالذات تام بلكه فوق التمام است ، پس محيط است بمبدعات و كاينات و بامكنه و مكانيّات و بازمنه و زمانيّات چنان كه در صحيفهء الهيه وارد است « و هو  بِكُلِّ شَيْءٍ  « 1 »  مُحِيطٌ » .  و از بيّناتست كه احاطهء تامه و قيوميّت مطلقه مستلزم تساوى نسبت و منافى اختصاص بمكانى از امكنه و يا بزمانى از ازمنه و يا بحالى از احوال مىباشد ، و در كلام معجز نظام خاتم اولياء « عليه التحية و الثناء » در بعضى از خطب مشهوره اشاره لطيفه است به اين دعوى ، و آن كلام شريف اين است « و كل شىء منها بشىء محيط و المحيط بما احاط منها الواحد الاحد الصمد الذى لا تغيّره صروف الازمان » و اين معنى مقصود است از كلام صادق آل محمد « عليهم السلام » در جواب سائل از تفسير كلام خداوند احد  « الرَّحْمنُ عَلَى الْعَرْشِ اسْتَوى  « 2 » ، استوى على كل شىء ، فليس شىء اقرب اليه من شىء » و كلام ديگر آن جناب نيز در تفسير اين آيهء كريمهء « استوى فى كل شىء ، فليس شىء اقرب اليه من شىء ، لم يبعد منه بعيد ، و لم يقرب منه قريب » و كلام ديگر آن جناب در تفسير آيهء مذكوره « استوى من كل شىء فليس شىء اقرب اليه من شىء » و هرسه حديث در اصول كافى مذكور است . ملخص ترجمهء آن كلمات شريفه آنست كه نسبت خداوند صمد بهمهء اشياء مساويست ، پس شيئى نزديكتر نيست به او از شىء ديگر ، دور نيست از او دور شونده‌ئى و نزديك نيست به او نزديك شونده‌ئى ، يعنى\r\n\r\n\r\n","description":"","footnote":"\r\n( 1 ) - س 41 ى 54  أَلا إِنَّهُ بِكُلِّ شَيْءٍ مُحِيطٌ . \r\n( 2 ) - س 20 ى 4 .\r\n","page_name":" 311 ","page_number":351},
  {"content":"\r\n\r\nقرب و بعد ناشى است از قبل اشياء نه از قبل او ، كلام اول اشاره بنفى قرب زمانى و قرب مكانى است و الا قرب معنوى بحسب بدايت و نهايت يعنى باعتبار قوس نزولى و صعودى از براى باديات و عايدات ثابت است .\r\nو كلام دوم اشاره است باينكه قرب بعضى از موجودات و بعد ديگرى نسبت به او باعتبار اختلاف و تفاوت آنهاست در قبول فيوضات الهيّه بحسب فطرت اولى و فطرت ثانيه چنان كه در لمعات توحيد بمعنى سوم بيان كردم ، و الا نسبت او بمبدعات و كاينات و باديات و عايدات نسبت واحده است ، پس محقق گرديد كه نسبت تحت بواجب الوجود بالذات بعينها نسبت فوق و نسبت استقبال به او بعينها نسبت ماضى و نسبت ابد به او بعينها نسبت ازل و نسبت كاينات به او بعينها نسبت مبدعاتست ، متفطن باش كه مسلكش دقيق و منبعش عميق است ، و بدان كه معنى معيت واجب الوجود بالذات با همهء اشياء چنان كه در صحيفه الهيه وارد است  « هُوَ مَعَكُمْ أَيْنَ ما كُنْتُمْ  « 1 » و انا « 2 » اقرب اليكم من حبل الوريد » معنى ديگر است و او باعتبار قيّوميت مطلقه و فيّاضيت عامه است چنان كه در مباحث سابقه گذشت ، و الا ذات اقدسش اجل و اعلى است از اينكه مقارن ماهيّتى از ماهيّات باشد چه جاى از امكنه و مكانيّات و ازمنه و زمانيات ، و در كلام خاتم اولياء « عليه التحية و الثناء » وارد است « العالى فى دنوه و الدانى فى علوه » « 3 » متدبر باش .\r\n\r\nتمثيل \" حسىّ \"\r\nنمىبينى كه نخى كه بعضى از اجزاى آن سفيد و بعضى ديگر از آن ، سياه باشد ، هرگاه نظر كند به آن ، انسانى كه بصر او قوى و نظر او وسيع باشد ، همه الوان مختلفه و اجزاى متغايره دفعة و بدون تدريج منظور نظر او مىباشد ، و هرگاه نظر كند به آن ، چيزىكه نظر او تنك و بصر او ضعيف باشد - مثل مورچه ، هرآينه مىبيند آن الوان مختلفه و آن اجزاى متغايره را بتدريج و دفعات و نعم ما قيل : « خاك بر فرق من و تمثيل من » .\r\n\r\n\r\n","description":"","footnote":"\r\n( 1 ) - س 57 ى 4  وَ هُوَ مَعَكُمْ أَيْنَ ما كُنْتُمْ . \r\n( 2 ) - س 50 ى 15  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ . \r\n( 3 ) - عال فى دنوه و دان فى علّوه .\r\n","page_name":" 312 ","page_number":352},
  {"content":"\r\n\r\n\r\nتنظير \" عقلىّ \"\r\nنظير اين مدعاست معانى كليّه كه در مدارك عقليّه حاصل ميشوند ، زيرا كه نسبت آنها به همه افراد و مصداقات خود كه مقارن ازمنه و زمانيّات و مخالط امكنه و مكانياتند مساويست بحيثيتى كه هرگاه كسى بگويد : طبيعت مطلقه لا به شرط انسان مثلا در كدام زمان و يا در كدام مكان است ، مورد سخريه و استهزاء مىشود ، ولى آنجا از غايت قوت چنان است و اينجا از نهايت ضعف چنين است « به‌بين تفاوت ره از كجاست تا بكجا ؟ » و به اين نحو از بيان و برهان در تحقيق اين لطيفهء الهيه منكشف ميگردد كه دقتهاى سيّد مدقّقين و غير او در اين باب بى جا و مبنى بر عدم تحقيق احاطهء تامه و قيّوميّت مطلقهء واجب الوجود بالذات است ، بلكه اين معنى در ذوات كريمهء قدسيه و عقول شريفهء مجرده نيز نسبت بماده و ماديّات و بازمنه و زمانيّات و بامكنه و مكانيات ، ثابت است ، و اختصاص بواجب الوجود بالذات ندارد ، و ليكن با وجود اين « تفاوت از زمين تا آسمان است » - ما للتراب و رب الأرباب ؟ .\r\n\r\nثمرة \" ربوبيّة \" و نتيجة \" كلاميّة \" [ در بيان آنكه علم واجب باشياء بعلم حضورى مبرّا از زوال و تغيّر است 
  ]\r\nاز اينجا معلوم مىشود كه علم واجب الوجود بالذات باشياء در مرتبهء ايجاد كه عين وجودات و هويّات اشياء است از آن جهت كه منكشفند از براى او و حاضرند در نزد او ، موصوف بمضىّ و استقبال و حال و متصف بتغيّر و زوال و انتقال نمىتوانند شد ؛ اگرچه ماديّات و كاينات در نزد انفس خود نسبت به يكديگر بامور مذكوره موصوف باشند ، پس علم واجب الوجود بالذات بمبدعات و كاينات و علويّات و سفليّات و ازمنه و زمانيات و امكنه و مكانيات در مرتبهء ايجاد بحضور اشراقى دفعى و ظهور انكشافى دهريست « لا يعزب عن علمه مثقال ذرة فى السماوات و الارض » و اين معنى ، يعنى بيان كيفيت علم واجب الوجود بالذات در مرتبهء ايجاد در اثبات اين مقصد اعلى از باب الكلام يجرّ الى الكلام است ، و الا موضع بيان آن ، مقصد سوم است و به زودى مىآيد پس رجوع مىكنم\r\n\r\n","description":"","footnote":"","page_name":" 313 ","page_number":353},
  {"content":"\r\n\r\nباصل مقصود و ميگويم كه سابقا اشاره نمودم كه برهان دوم و سوم و چهارم و ششم و هفتم از براهين مقصد اول مثبت اين مقصد اعلى نيز ميباشند ، پس براهين اثبات اين مطلب اسنى نيز هفت برهان محكم البنيان است ، متفطن و متدبّر باش و غنيمت شمار .\r\n\r\nمقصد سوم در بيان كيفيّت علم واجب الوجود بالذات است باشياء و بيان آن موقوفست بتمهيد مقدماتى و تقديم لمعانى\r\n\r\nلمعة \" الهيّة \"\r\nبدانكه مشهور در نزد جمهور حكما و متكلّمين آنست كه تعقّل اشياء بعلم حصولى و وجود معانى و ماهيّات بوجود ظلّى ، بقيام و ارتسام آنهاست بذوات قدسيه و مدارك عقليه از قبيل قيام اعراض بموضوعات و حصول عوارض از براى معروضات ، لهذا صور عقليّه و علوم حصوليّه را از باب اعراض و از جنس كيفيات ميشمارند ، و اشكالات بسيار و اعتراضات بيشمار بر اين طريقه وارد است و تفصيات و تخلّصات از اين اشكالات ، و اعتراضات نموده‌اند ، در نزد تأمل صادق و فحص بالغ ظاهر و منكشف ميگردد كه بيشتر آنها بلكه همه آنها از تمحلات عارى و از تكلّفات خالى نيستند اين وجيزه را گنجايش ذكر آن اشكالات و تفصيّات ، و بيان آن تمحّلات و تكلّفات نيست ، و در كتب الهى و كلام ببسط تمام مذكورند ، و مشهور از فرفوريوس كه از اعاظم تلاميذ فيلسوف اعظم ارسطاطاليس است اتحاد عاقل است با معقول در علم حصولى و در وجود ظلى ، و همين مذهب ، مذهب و مذاق فيلسوف اعظم است چنان كه در كلمات او در كتاب اثولوچيا مستفاد مىشود ، و به زودى بعضى از آن كلمات مذكور خواهد شد . و صدر الهيّين و قدوهء محققين را در كتب و مصنفات خود مذاق و مشرب اين طريقه انيقه و اين شيوهء مرضيه است و در امور عامه اسفار اربعه ببسط تمام و تفصيل ما لا كلام اين اصل شريف و اين قانون لطيف را محقق نموده است ، و اين فقير بىبضاعت را نيز معتقد حقيّت اين طريقه مرضيه است ، و چون در تحقيق اين مقصد اعلى كه مشكل‌ترين مقاصد الهيّه و معتبرترين\r\n\r\n","description":"","footnote":"","page_name":" 314 ","page_number":354},
  {"content":"\r\n\r\nمطالب ربوبيّه است ، و در ميانهء فحول علما و متبحّرين حكما معركه‌آرا و محل خلاف است دخل تمام و مدخليّت تام دارد و بدون تحقيق و بيان او صورت شاهد اين مقصود به حد ظهور و انكشاف نمىآيد ، لهذا چاره‌ئى از تحقيق و تفصيل آن نديدم و مفرّى از بيان و تبيان آن نيافتم ، پس ميگويم تحقيق اين مهم كما ينبغى و على ما ينبغى بمقدمات چند موقوف است :\r\nمقدمهء اولى آنست كه اصل اصيل در تحقيق و ركن ركين در تحصّل و منشأ آثار بالاصاله حقايق وجوديّه و انيّات خارجيه است نه سنخ معانى و ماهيات مگر بتبعيت حقايق وجودات و بالعرض انيّات هويّات ، و اين معنى ببسط تمام در لمعات اصالت وجود محقق و منكشف گرديد .\r\nمقدمهء دوم ، آنست كه معانى متعدده و ماهيّات متكثّره بوجود واحد موجود مىتوانند شد ، خواه آن وجود واحد نسبت بهمهء آنها وجود بالذات و يا نسبت ببعضى وجود بالذات و نسبت ببعض ديگر وجود بالعرض باشد ، و اين مطلب در اثبات عينيّت صفات ظاهر و روشن گرديد .\r\nمقدمهء سوم ، آنست كه سابقا محقق گرديد كه معانى و ماهيّات اشياء را دو نحو از وجود و تحقق ثابت است يكى خارجى و ديگرى ذهنى . و بعبارت ديگر يكى عينى و ديگرى ظلّى ، و اشاره نمودم كه صور عقليه بلكه مطلق صور ادراكيّه از آن جهت كه منشأ تميّز و انكشاف و مبدء ظهور و امتيازند از حقايق عينيّه و موجودات خارجيه‌اند ، ظليّت و ذهنيت آنها نسبت بمعانى و ماهيات حاصله در مدارك عقليه و مشاعر ادراكيه است .\r\nبيانش آنست كه موجود خارجى آنست كه منشأ آثار و مبدأ احكام باشد ، و موجود ظلّى آنست كه نه چنين باشد ، و صور عقليه منشأ آثار علميّه و مبدأ احكام ادراكيه‌اند ، پس از موجودات عينيه و حقايق متأصّله ميباشند ، بلى انفس ماهيات حاصله در اذهان از موجودات ظليّه‌اند زيرا كه منشأ آثار خاصهء خود و مبدأ احكام خويش نيستند متفطن باش .\r\n\r\n","description":"","footnote":"","page_name":" 315 ","page_number":355},
  {"content":"\r\n\r\n\r\nتنبيه \" لطيف \" [ در بيان آنكه وجودى واحد شايد كه باعتبارى وجودى خارجى و باعتبارى وجود ذهنى باشد 
  ]\r\nبدانكه از اينجا ظاهر مىشود كه وجود احد نسبت بمعنائى از معانى و ماهيّتى از ماهيّات خارجى عينى ، و نسبت بماهيّت ديگر ذهنى و ظلى ميتواند شد ، بلكه مقتضاى حجت و بيان و مستفاد از بيّنه و برهان آنست كه همهء انحاء وجودات ، وجودات عينيّه و حقايق متأصّله و انيّات خارجيّه ميباشند ، ظليّت و ذهنيّت آنها نسبت ببعضى از معانى و ماهيّات است كه آن وجودات وجودات خاصهء آن معانى و ماهيّات نيستند ، از اين جهت است كه آن معانى و ماهيات بر آن وجودات محمول نمىشوند ، زيرا كه مفاد حمل صناعى شايعى اتحاد در وجود عينى و اتفاق در وجود خارجى است ، متفطن باش و غنيمت شمار كه در مباحث مستقبله ثمرات كليّه خواهد بخشيد .\r\nمقدمهء چهارم ، آنست كه اتحاد سه قسم متصور ميتواند شد ، اول آنست كه بگردند دو موجود يك موجود ، و محاليّت آن در علم كلّى از علم الهى مبرهن است ، و در نزد نقل ادلّهء منكرين اين اصل شريف اشاره به آن برهان خواهم نمود .\r\nدوم آنست كه دو معنى يك معنى شوند و دو ماهيّت يك ماهيت باشند بحيثيتى كه يكى از آنها محمول شوند به ديگرى بحمل اولىّ ذاتى و اين قسم از اتحاد ضرورى البطلان است ، زيرا كه صدق هرمعنى بر نفس خود بحمل اولى ذاتى اولى الصدق ، و بر معنى ديگر اولى الكذب است . مثلا از بيّنات است كه معنى عاقل غير معنى معقول است و معنى حيوان غير معنى ناطق است .\r\nسوم آنست كه دو معنى از معانى و دو ماهيتى از ماهيات و يا بيشتر ، بيك وجود موجود باشند ، خواه بحسب بدايت و فطرت چنين باشند و يا بحسب تحولات ذاتيه و استكمالات جوهريه اتحاد حاصل آيد ، و در صورت دوم دو موجود يك موجود نميباشند ، بلكه بحسب استكمال و اشتداد وجود را قوّتى و شدتى بهمرسد كه مصداق و منتزع منه معنى ديگرى از معانى و ماهيّت اخرائى از ماهيات مىشود كه پيش از استكمال و اشتداد مصداق و منتزع منه آن معنى نبوده است . مثال اول ، عوارض وجود و ذاتيّات و لوازم بسايط خارجيّه است ، و مثال دوم مركبات خارجيهء عنصريّه است . نمىبينى كه معدن چگونه\r\n\r\n","description":"","footnote":"","page_name":" 316 ","page_number":356},
  {"content":"\r\n\r\nبحسب اشتداد جوهرى و استكمال ذاتى ميگردد بحيثيتى كه مصداق نامى مىشود ، و نامى ميگردد مصداق از براى حيوان ، و حيوان از براى انسان . و اين معنى باعتبار اشتداد در صور نوعيّه جوهريه است كه در حقيقت بانحاء وجودات عينيّه برمىگردند ، بلكه عين حقايق وجوديه‌اند - نه باعتبار كون و فساد و به جهت بطلان صورت اولى بالكليّه و حدوث صورت اخرى است از ليسيّت بحته و الا يا تتالى آنات لازم مىآيد و يا در زمان ماده بىصورت ميماند و هردو لازم مبرهن الفساد و مبيّن البطلانند . بيان ملازمه آنست كه آن حدوث صورت اخرى ، يا متصل است به آن وجود صورت اولى و يا زمانى در ميانه آن دو آن ثابت است ؟ در صورت اولى اول لازم مىآيد و در صورت اخرى دوم ثابت مىشود ، متفطن باش و بدان كه رشتهء اين سخن دراز است براهين عقليه قاطعه و حجج نيّره ساطعه بر احقيّت اين دعوى قايم و موضع بيانش كتاب علم نفس و معاد است .\r\nمقدمهء پنجم آنست كه در لمعات سابقه محقق گرديد كه وجود فى نفسه معقول بالذات عين وجود آنست از براى عاقل بالذات ، به اين معنى كه وجود آن در حد نفس خود و وجود آن از براى عاقل يك نحو از وجود است ، و نيز محقق گرديد كه صور عقليّه معقول بالفعل و معلوم بالذاتند .\r\nمقدمهء ششم آنست كه دو موجود متباين در وجود و دو هويّت متغاير در هويّت ، خواه اصلا علاقهء ارتباط در ميانهء آنها نباشد ، و يا علاقه ارتباط علاقهء حاليّت و محليّت و ارتباط عرضيّت و موضوعيّت باشد ، ممكن است اعتبار يكى از آنها با عدم اعتبار ديگرى ، و اين معنى از بيّنات و بديهيات است . نمىبينى كه ماهيات اشياء با اينكه در نفس الأمر از لواحق خود كه عبارتند از وحدت و كثرت و مانند آنها منفّك نمىتوانند شد بلكه متحد الوجودند با آنها در واقع و نفس الأمر ، چگونه ملاحظه ميشوند با عدم اعتبار شيئى از لواحق مذكوره و محكوم عليه احكام نفس الامريّه ميباشند ، و نمىبينى كه حكم امكان ذاتى از براى آنها ثابت مىشود با قطع‌نظر از وجود علت و عدم علت با اينكه در نفس الأمر منفّك از وجود علت و عدم علت نمىتوانند شد ، و در واقع يا موجودند و يا معدوم ، و واسطه‌ئى متصور نمىباشد ، هرگاه تغاير مفهومى كفايت در عدم اعتبار و قطع‌نظر تواند نمود و ماهيّات بحسب اين نظر و در اين اعتبار كه عدم اعتبار و قطع‌نظر است\r\n\r\n","description":"","footnote":"","page_name":" 317 ","page_number":357},
  {"content":"\r\n\r\nمحكوم به احكام واقعيّه و موصوف باوصاف نفس الأمريه توانند بود تغاير وجودى و تباين ثبوتى بطريق اولى كفايت تواند نمود ، و از جمله امثال مشهوره است « لو لا الاعتبارات لبطلت الحكمة » بلكه هرگاه اعتبارات نباشد همه علوم و صناعات باطل ميشوند ( متفطن باش ) .\r\nو هرگاه بگوئى : پس چرا تعقّل يكى از متضافين از تعقّل ديگرى منفّك نمىتواند شد با اينكه دو مفهومى از مفاهيم و دو معنى از معانيند ؟\r\nميگويم : اين معنى به جهت اينست كه در هريك از متضايفين اضافه بمعروض متضايف ديگر معتبر است ، مثلا ابوّت بودن شىء است بحيثيتى كه متولد شود از او ديگرى ، و بنّوت بودن شىء است متولد از ديگرى ، مىبينى كه در ابوت معروض بنوّت مأخوذ و در بنوت معروض ابوّت معتبر است ، از اين جهت است كه گفته‌اند بايد در مضاف بالذات نسبت متكرّر باشد و تعريف كرده‌اند مقولهء مضاف را باينكه آن ماهيتى است كه تعقّل آن ، بسته بتعقّل ديگرى باشد بحيثيتى كه تعقّل ديگرى نيز بسته بتعقّل آن باشد .\r\nمقدمهء هفتم آنست كه عاقليّت و معقوليّت از باب تضايف و از جنس مضاف بالذاتند ، و اين معنى از بيّناتست ، و در لمعات اثبات واجب الوجود بالذات منكشف گرديد كه متضايفان متكافؤ ميباشند در وجود و در عدم بحسب ذهن و خارج و باعتبار قوت و فعليّت متذكر باش .\r\n\r\n[ بيان برهان بر اتحاد عاقل و معقول و عقل 
  ]\r\nبعد از تمهيد اين مقدمات ميگويم : بايد صور عقليه متحد الوجود باشند يا ذوات عاقله به اين معنى كه بايد وجود جوهر عاقل بعينه وجود صور عقليّه باشد و آنها را وجودى سواى وجود عاقل نباشد و الا متباين در وجود و متغاير در حصول ميباشند و نسبت در ميانهء آن صور و جوهر عاقل نسبت حاليّت و محليّت و نسبت عرض و موضوع مىباشد چنان كه در نزد جمهور حكما و متكلّمين مشهور است و اين معنى محال است ، زيرا كه ممكن است اعتبار صورت عقليّه با عدم اعتبار جوهر عاقل و با قطع‌نظر از آن ، و در اين اعتبار و بحسب اين نظر كه مرتبه‌ئى از مراتب واقع است صورت عقليّه يا معقول بالفعل است و يا معقول بالقوه ، دوم باطل است ، زيرا كه محقق شد كه صورت عقليّه\r\n\r\n","description":"","footnote":"","page_name":" 318 ","page_number":358},
  {"content":"\r\n\r\nمعقول بالذات است و معقول بالذات حيثيت ذاتش عين حيثيت معقوليّت است يعنى وجود او در حد نفس خود بعينه جهت انكشاف و معقوليّت او است و اول مستلزم مدعاست ، زيرا كه معقول بالفعل از عاقل بالفعل منفّك نمىتواند شد ، زيرا كه عاقليت مضايف معقوليت است و متضايفان متكافى ميباشند در وجود چنان كه در مقدمهء هفتم مذكور گرديد ، پس بايد صورت عقليّه عاقل ذات خود و معقول ذات خود و عقل ذات خود باشد و تغايرى متحقق نباشد مگر باعتبار عنوان و مفهوم و حال آنكه مفروض در اول امر آن است كه قواى عقليّه و يا ذوات مجرده عاقل صور عقليّه ميباشند پس بايد صور عقليه متحد الوجود باشند با قواى عقليه و با ذوات قدسيّه به اين معنى كه از براى معانى معقوله وجودى سواى وجود عاقل متحقق نباشد ، بلكه وجود آن بعينه وجود معانى معقوله ، و ماهيّات معلومه باشد . اگرچه آن وجود نسبت بذات عاقل وجود خارجى عينى و نسبت به آن معانى و ماهيّات وجود ذهنى و ظلّى باشد چنان كه در ذيل مقدمات منكشف گرديد .\r\nو نيز محقق شد كه معانى متعدده و ماهيات متكثّره بوجود واحد موجود مىتوانند شد در صورتى كه تقابل بالذات يا بالعرض در ميانهء آنها متحقق نباشد ، و از بيّناتست كه معانى و ماهيات بحسب وجود ظلّى متنافى بالذات يا بالعرض نمىباشند ، نمىبينى كه چگونه متناقضين و متضادين بحسب وجود ذهنى در محل واحد بحسب مذاق مشهور مجتمع ميشوند و متنافى نميباشند ، اين است معنى اتحاد عاقل بالذات با معقول بالذات نه اينكه موجودات خارجيّه كه معقولات بالتبع و معلومات بالعرضند با عاقل متحد الوجود ميباشند چنان كه بىخبران از علم الهى گمان ميكنند و يا دو موجود يك موجود ميباشند چنان كه خيال ميكنند ، و اينست معنى كلام فيلسوف اعظم ارسطاطاليس در كتاب اثولوجيا « انّ الأشياء كلها من العقل و العقل هو الأشياء » يعنى عقل كه اول فيض واجب الوجود بالذات است واسطه همهء فيوضات و خيرات است ، و آن عقل همه اشياء است يعنى همه معانى و ماهيّات اشياء بوجود او موجودند ، و وجود او ، وجود علمى و حصول ظلّى همه اشياء است ، و اين معنى در مقابل قول ارتساميّين است كه ميگويند صور همهء اشياء حاصلند در عقل از قبيل حصول اعراض در موضوعات . از اينجا ظاهر مىشود كه آنچه كه بفيلسوف اعظم نسبت داده‌اند كه علم واجب الوجود بالذات را باشياء بعلم\r\n\r\n","description":"","footnote":"","page_name":" 319 ","page_number":359},
  {"content":"\r\n\r\nحصولى ارتسامى ميداند خلاف واقع است و مبنىّ بر غفلت از اين اصل شريف و عدم تفطن بر مراد آن فيلسوف اعظم است ، اخذ كن و غنيمت شمار كه در اين مقصد اعلى ثمرهء كلّى خواهد بخشيد .\r\n\r\nتنبيه \" [ اشاره باتحاد حس و حاسّ و محسوس 
  ]\r\nبدانكه به همين بيانات و تحقيقات در نزد حاذق محقق و بصير مدقق ظاهر و منكشف مىشود كه محسوس بالذات متحد الوجود است با حاس بالذات ، و متخيّل بالذات متحد الوجود است با متخيّل بالذات ، و متوهّم بالذات متحد الوجود است با متوهم بالذات ، و نسبت محسوسات بحواسّ و نسبت متخيلات بمتخيّلات و نسبت متوهمات بمتوهمات نسبت اعراض بموضوعات نيست متفطن و متدبّر باش .\r\n\r\nاوهام \" و تنبيهات \" [ بيان دلائل منكران و تقرير جواب از اوهام 
  ]\r\nبدانكه جمهور حكما و متكلّمين اين اصل شريف و اين قانون لطيف را انكار كرده بغايت استبعاد و استغراب نموده‌اند ، و خصوصا رئيس محققين در كتاب اشارات و طبيعيّات شفا ، قائل اين قول را تخفيف و تسفيه نموده گفته است در كتاب اشارات :\r\n« كان لهم رجل يعرف بفرفوريوس ، عمل فى العقل و المعقول كتابا يثنى عليه المشّأون ، و هو حشف كلّه ، و هم يعلمون من انفسهم انهم لا يعلمون و لا فرفوريوس نفسه » يعنى در ميانه مشّائين مردى بود كه بفرفوريوس معروف بود ، كتابى در عقل و معقول تصنيف نموده كه حكماء مشّائين تعظيم ميكردند آن كتاب را ، و همه آن كتاب پوچ است ، و ايشان ميدانستند كه نه خود مىفهمند و نه فرفوريوس مىفهمد . و بعد از آن استدلال كرده است در كتاب اشارات بر بطلان اتحاد عاقل با معقول باينكه .\r\nفرض ميكنيم كه جوهر عاقل تعقّل كند الف را و متحد باشد با آن ، چنان كه\r\n\r\n","description":"","footnote":"","page_name":" 320 ","page_number":360},
  {"content":"\r\n\r\nميگويند ايشان ، پس يا جوهر عاقل در اين صورت موجود است چنان كه پيش از تعقّل الف موجود بود ، و يا باطل مىشود از آن چيزى ، در صورت اول تعقّل الف و عدم تعقّل آن مساويست ، و در صورت دوم يا ذات عاقل باقى ميماند و حالى از احوال او باطل مىشود ، و يا خود ذات باطل مىشود ، در صورت اول استحاله ثابت مىشود مثل ساير استحالات ، نه اتحاد متحقق ميگردد ، و در صورت دوم ذات عاقل باطل مىشود و چيزى ديگر حادث ميگردد نه اينكه شيئى ميگردد شىء ديگر ، با اينكه هرگاه نيك تأمّل كنى ميدانى كه او اقتضا مىكند هيولاى مشتركه را و تجدد مركب نه بسيط را . تمام شد ملخص ترجمهء كلام آن محقق و بعد از آن گفته است : بدانكه قول قائل اينكه شيئى ميگردد شيئى ديگر مىشود نه بطريقهء استحاله از حالى بحالى ديگر و نه بطريقه تركيب با چيزى ديگر تا حادث شود از آنها شىء سومى بلكه به اين نحو كه باشد شيئى از اشياء واحد پس بگردد شىء ديگر شود ، كلام تخيّلى است و اصلا معقوليّت و معنويت ندارد ، زيرا كه هرگاه از آن دو امر موجود باشند پس دو شىء متمايز خواهند بود و اتحاد متحقق نخواهد شد ، و هرگاه يكى موجود باشد و ديگرى معدوم پس اين معنى در حقيقت زوال يكى از آنهاست و بقاى ديگرى ، و هرگاه هيچيك موجود نباشند ميگويم اين معنى زوال هردو و حدوث امر ثالث است نه اتحاد دو شىء ، پس مطلق اتحاد در ميانهء شيئى و شيئى متحقق نمىتواند شد ، تمام شد ملخّص كلام آن محقق\r\nمخفى نماناد كه هردو دليل ناتمام و از افادهء مدعا قاصرند و جواب آنها در نزد صاحب بصيرت از مقدمات ممهّده با تذكر بعضى از لمعات سابقه مستفاد مىشود ، ولى از براى توضيح و تنقيح ميگويم كه مكرر در اين وجيزه مذكور گرديد كه از براى وجود مراتب شديده و ضعيفه ثابت است ، و بيان نمودم كه هرمرتبه از مراتب وجود كه اقوى و اتم است عنوانات ذاتيّه و كمالات اوليّه و ثانويهء او بيشتر است ، خواه در قوس نزولى واقع شود و يا در قوس صعودى ، و هرمرتبه كه پست‌تر و ضعيف‌تر است كمالات و عنوانات او نيز كمتر است ، نمىبينى كه هيولاى اولى چون اضعف موجودات و اخسّ ثابتات است عنوانات ذاتيّهء آن منحصر است بجوهر مستعد ، و نوع شريف انسانى چون تحصّلش اقوى و وجودش اتم است نسبت بمراتب ديگر ، معانى ذاتيّه و كمالات اوليه و ثانويّه‌اش بيشتر و بهتر و جامع جميع معانى و ماهيات است كه در مراتب سابقه\r\n\r\n","description":"","footnote":"","page_name":" 321 ","page_number":361},
  {"content":"\r\n\r\nمتحقق بودند ، و اشاره نمودم كه همچنانكه اشتداد و تضعّف در نحو وجود كيفى و تزايد و تناقص در نحو وجود كمّى ثابت است ، در نحو وجود جوهرى نيز ثابتند ، و با وجود اين معنى شخص همان شخص است چنان كه در اشتداد و تضعّف كيفى و تزايد و تناقص كمّى مسلم است ، و اين معنى عجيب است ، فهمش ذهن صافى ميخواهد و براهين عقليّهء قاطعه و حجج نيّره ساطعه بر حقيّت اين دعوى قايم است ، و باستقصاى تمام در امور عامهء اسفار اربعه مذكورند ، نه اين وجيزه را گنجايش آن براهين قاطعه است و نه اين فقير را مجال بيان آن حجج ساطعه و با وجود اين خالى از بيانى و برهانى نيست چنان كه در مقدمهء چهارم گذشت .\r\nبعد از تمهيد اين مقدمه ميگويم در جواب حجت اولى : كه اختيار ميكنم كه در نزد تعقّل « آ » و اتحاد جوهر عاقل با آن ، باطل نميشود مگر چيزىكه از باب قصور و نقصان باشد ، چنان كه طفل منتقل مىشود از طفوليّت بسوى رجوليّت با اينكه زايل نميشود از او مگر جهات قصورات و نقصانات كه بامور عدميّه برمىگردند چنان كه خود شيخ در فصل اول از مقالهء هشتم از الهيات شفا اعتراف نموده است . ملخّص ترجمهء كلامش آنست كه بودن شىء از شىء دو قسم است ، يكى آنست كه شىء اول بحسب جبلّت ذاتش متحرك شود بسوى دوم و مستكمل شود به آن ، مثل صبّى از آن جهت كه صبى است بحسب جبلّت و فطرت خود متحركست بسوى رجوليّت ، پس در صورت انتقال صبى از صباوت برجوليّت فاسد و منعدم نميشود آن صبىّ بلكه مستكمل مىشود زيرا كه زايل نميشود از آن امر جوهرىّ و نه امر عرضى مگر چيزىكه متعلق باشد بنقصان و قوه نسبت بكمال ديگر .\r\nدوم آنست كه اول بحسب طبيعت و جبلت خود متحرك نشود بسوى دوم اگرچه لازم باشد آن را استعداد و قبول صورت امر دوم ، مثل اينكه آب بگردد هوا شود به اين معنى كه زايل شود از مادهء آب صورت آبى و حاصل شود در آن ماده صورت هوائى ، مخفى نماناد كه در قسم اول جوهر ذات اول بعينه در دوم حاصل مىشود .\r\nو در قسم دوم جوهر ذات اول بعينه در دوم حاصل نميشود بلكه جوهر ذات اول فاسد مىشود و جزئى از آن ، در دوم حاصل مىشود . تمام شد ملخص ترجمهء كلام آن محقق .\r\n\r\n","description":"","footnote":"","page_name":" 322 ","page_number":362},
  {"content":"\r\n\r\nو اين كلام چنان كه مىبينى صريح است در اينكه ممكن است اينكه بگردد شيئى متحد با شيئى ديگر ، و حال آنكه جوهر ذاتش بعينه باقى باشد ، و ما نحن فيه از قبيل قسم اول است ، زيرا كه انفس انسانيّه بلكه همهء اشياء بحسب جبلت و فطرت طالب كمالات و خيراتند و همان معنى كه آن محقق به او اعتراف نموده است بعينه معنى اشتداد و حركت در نحو وجود جوهريست چنان كه از فيلسوف اعظم در كتاب اثولوجيا و از كلمات ساير اساطين حكمت و معرفت مستفاد مىشود و فصل مشبعى از كلمات اوايل كه دلالت بر اين دعوى ميكنند در مباحث جواهر و اعراض اسفار اربعه مذكور است ، بلكه لسان نبوت و ولايت نيز بر اين دعوى شاهد و گواهند متتبّع باش . پس عجب است از شيخ كه در اين باب بغايت منكر اتحاد عاقل با معقول است و در آن باب باصرار منكر حركت مواد است در صور جوهريّه با اينكه وجود را اصيل ميداند در تحقق و مراتب شديده و ضعيفه از براى آن ثابت مىكند چنان كه صريح كلام اوست در كتاب مباحثات .\r\nاز اينجا ظاهر مىشود قصور كلام آن محقق كه هرگاه جوهر عاقل در صورت تعقّل ( 1 ) و اتحاد با آن موجود است چنان كه پيش از تعقّل ( 1 ) موجود بود پس تعقّل ( 1 ) و عدم تعقّل ( 1 ) مساوى مىباشد .\r\nبيان قصور آنست كه مساوات در صورتى متحقق مىشود كه ذات جوهر عاقل بسبب تعقّل و اتحاد مصداق معنائى از معانى وجوديه نباشد و نه چنين است چنان كه شناختى ، و از اين تقرير و بيان نيز معلوم مىشود كه شقّ اول ترديد دوم را نيز اختيار ميتوان نمود ، قول او كه اين استحاله است مثل ساير استحالات ، ميگويم كه ما نحن فيه از قبيل صبىّ و رجل است و آن محقق خود معترف است كه انتقال صبىّ از صباوت برجوليّت استحاله نيست بلكه از بابت اشتداد و استكمال و از قبيل زوال نقصان و حصول كمال است .\r\nبيانش آنست كه استحاله عبارتست از انتقال از صفت وجوديه - بصفت وجوديّه ديگر كه معاند و مضاد صفت اول باشد ، مثل انتقال آب از سردى بگرمى و انتقال هوا از گرمى بسردى ، و در نزد تأمّل ظاهر مىشود كه شقّ اخير را نيز اختيار ميتوان نمود ( متفطن باش ) .\r\nو كلام آن محقق كه هرگاه تأمل كنى ميدانى كه آن اقتضا مىكند هيولاء مشتركه را\r\n\r\n","description":"","footnote":"","page_name":" 323 ","page_number":363},
  {"content":"\r\n\r\nو تجدد مركّب نه بسيط را ، ميگويم كه هرچيزىكه آن را تعلّقى بماده نباشد در سلك عقول قدسيّه داخل مىشود و كمالات ممكنه عقول قدسيّه لا محاله بالفعل مىباشد و جهت قوه و استعداد و حالت منتظره در آنها متحقق نمىتواند شد چنان كه در لمعات توحيد بمعنى دوم محقق گرديد . پس اشتداد و استكمال و زوال نقصان و حصول كمال از تعلق بماده و هيولاى مشتركه منفّك نمىتواند شد ، پس محذورى در اين باب لازم نخواهد بود ، و هرگاه مراد از مركّب متجدد وجود صورى و از تركيب ، تركيب خارجى باشد مسلّم نخواهد بود ، و هرگاه مرادش از مركب متجدّد نوع است مسلم است و محذورى لازم نخواهد بود ، بلكه بايد چنين باشد ، زيرا كه مسلماتست كه نوع انسان مركّب خارجى است و اين معنى يعنى اشتداد و استكمال در عقول قدسيّه متحقق نمىتواند شد تا تركيب خارجى لازم بيايد و اتحاد آنها با معقولات خود بحسب فطرت اولى است نه بحسب فطرت ثانيه و باعتبار سير بداياتى است نه باعتبار سير نهاياتى ، گفته است در اين باب صدر الهيّين در امور عامهء اسفار اربعه عجب است از شيخ با بزرگى شأن و بلندى قدرش در علوم الهيه چگونه حكم كرده است باينكه نفس انسانى از بدايت امرش كه فاقد همه ادراكات و همهء كمالات است تا نهايت امرش كه اكثر معقولات بلكه همهء معقولات او فعليّت بهمرساند در حد نفس خود مصداق هيچ معنى از معانى كماليّه كه در بدايت فطرت فاقد آن بوده است نباشد حتى اينكه نفوس انبياء و اولياء « عليهم السّلام » و نفوس مجانين و اطفال بلكه جنينها در شكم مادرها در درجهء واحده باشند از تجوهر ذات و حقيقت انسانى و اختلاف و تفاوت در ميانهء آنها متحقق نباشد مگر به جهت عروض عوارض غريبه از تجوهر ذات انسانى و باعتبار لحوق لواحق خارجهء از حقيقت وجود نفسانى نطقى تمام شد ترجمهء كلام آن محقق .\r\nخلاصهء كلام در اين مقام آنست كه قول باينكه جوهر حقيقت نفس انسانى از بدايت تا نهايت اشتداد و استكمال ذاتى را فاقد و تفاوت مراتب و اختلاف درجاتش باعتبار امور غريبه و عوارض خارجيّه باشد با اينكه مصادم براهين عقليّه و حجج نيّره و شواهد نقليّه و مخالف كلمات اساطين حكماى الهيين و عرفاى محققين است خلاف ضرورات وجدانيّه و مخالف اذواق سليمه و اذهان مستقيمه است متذكر باش .\r\nو جواب از دليل دوم كه نافى مطلق اتحاد است آنست كه اختيار ميكنيم كه هردو\r\n\r\n","description":"","footnote":"","page_name":" 324 ","page_number":364},
  {"content":"\r\n\r\nموجودند و مسلم نميداريم كه لا محالة بايد متمايز در وجود باشند نمىبينى كه معنى حيوان و ناطق ، در نوع شريف انسانى موجود بيك وجودند با اينكه حيوان در نوع ديگر بدون ناطق متحقق و موجود مىباشد ، و حال آنكه در ذيل مقدمات مذكور گرديد كه معانى متعدده و ماهيّات متكثّره بيك وجود موجود مىتوانند شد چه جاى از دو معنى ، بلكه در لمعات اثبات عينيّت صفات مبرهن و محقق نمودم كه بايد معانى متعدده و مفهومات متكثّره موجود بوجود واحد باشند و الا علاوه بر آنچه كه سابقا مذكور گرديد لازم مىآيد كه بنيان اساس حمل صناعى شايعى منهدم گردد و هيچ معنائى بر معناى ديگر به اين حمل محمول نشود ( متفطن باش ) و آنچه كه در علم كلّى از علم الهى ثابت است كه اتحاد اثنين محال است مراد از اثنينيّت اثنينيّت در وجود است باينمعنى كه دو چيزى كه هريك بوجود خاص خود موجود باشند متحد الوجود نمىتوانند شد ، و الا برهانى قايم نيست كه معانى متعدده بحسب بدايت يا نهايت بوجود واحد موجود نمىتوانند شد بلكه براهين متكثّره از جهات متعدده بر خلاف اين معنى قايم است چنان كه اشاره نمودم متفطّن باش .\r\nو بدانكه از براى آن محقق يك برهان عام ديگر كه قريب المأخذ است به اين برهان عام بر بطلان مطلق اتحاد و يك برهان خاص ديگر بر بطلان خصوص اتحاد عاقل و معقول در فصل ششم از مقالهء پنجم از فنّ ششم در علم نفس از طبيعيّات شفا مذكور است .\r\nجواب اين دو برهان از تحقيقات سابقه و مقدمات ممهّده مستفاد و مستنبط ميتواند شد لهذا به اين دو حجت اكتفا و اقتصار نمودم .\r\n\r\nتنبيه \"\r\nبدانكه رئيس محققين با اينكه در شفا و اشارات غايت اصرار بر انكار اتحاد عاقل و معقول دارد چنان كه شناختى در كتاب مبدأ و معاد اين مطلب را باتم تقرير و بيان تقرير نموده بيّنه و برهان بر حقّيّت آن اقامه كرده است ، و اين معنى گويا به جهت استبصار و انكشاف حق است از براى او و يا مقصود تقرير مذهب و بيان حجت مشّائين است از اصحاب معلم اول چنان كه در اوايل آن كتاب شرط كرده است ، و به اين نحو عذر خواسته است محقق طوسى در شرح اشارات از ايراد شيخ اين مسأله را در كتاب مبدأ و معاد ،\r\n\r\n","description":"","footnote":"","page_name":" 325 ","page_number":365},
  {"content":"\r\n\r\nبهرتقدير تحقيق اين اصل شريف به اين نحو از بيانات و بيّنات مطابق و موافق است در اكثر با آنچه كه صدر محققين محيى رسوم اولين و آخرين از حكماى الهيّين و مظهر رموز اقوال اساطين متألّهين در امور اسفار اربعه تحقيق نموده و بيان فرموده‌اند - فلله درّه - .\r\n\r\nلمعة \" الهيّة \"\r\nبدانكه علم باشياء منقسم مىشود بعلم اجمالى و علم تفصيلى\r\nاول عبارت است از علم بامور متعدده بحيثيتى كه آن امور باعتبار آن علم از يكديگر ممتاز نباشند .\r\nبعبارت ديگر علم اجمالىّ آنست كه يك صورت علميّه جهت انكشاف امور متعدده باشد و علم تفصيلىّ عبارت است از علم بامور متعدده بحيثيتى كه باعتبار آن علم از يكديگر ممتاز باشند ، و از بيّنات است كه اين معنى در صورتى متحقق ميتواند شد كه هريك از آن امور به صورت خاصه مدرك شود و بحقيقت مخصوصه خويش به حد انكشاف آيد ، بعد از شناختن اين معنى بدانكه هريك از علم اجمالىّ و تفصيلىّ دو قسم است يكى حضورى است ، و ديگرى حصولى .\r\nعلم حضورى تفصيلى تفصيلا در لمعات سابقه گذشت .\r\nو علم حصولىّ تفصيلى از غايت انكشاف از بيان و برهان مستغنى است .\r\nاما علم اجمالىّ حضورى پس بغايت اجمال و غموض دارد ، و جماعتى از فحول علما و متبحّرين حكما بحقيقت آن نرسيده بعضى از ايشان بالكليّه آن را انكار كرده‌اند ، و بعضى ديگر در كشف حقيقت آن ، حيران و سرگردان مانده ، بتكلّفات و مسامحات مرتكب شده‌اند ، لهذا غنىّ از بيان و مستغنى از بيّنه و برهان نيست ، پس ميگويم در بيان آن ، كه در مباحث سابقه محقق گرديد كه جاعليّت و مجعوليّت در ميانهء وجودات متحقق است ، و منكشف گرديد كه وجود علت فيّاضه لا محالة بايد اشدّ و اقوى و اتم و اعلى باشد از وجود معلول ، و بايد نسبت وجود معلول بوجود علت مفيضه نسبت ضعف به قوت و نسبت نقص به تمام و نسبت فقر بغنا و نسبت جلوه بمتجلّى باشد ، و از بيّنات است كه\r\n\r\n","description":"","footnote":"","page_name":" 326 ","page_number":366},
  {"content":"\r\n\r\nاتميّت و اشديّت و اضعفيّت و انقصيّت در صورتى متحقق مىشود كه وجود علت مشتمل باشد بر امثال وجود معلول با چندين علاوه بنحو اعلى و اشرف و بنحو اقوى و اقدس ، يعنى بنهجى كه قادح در احديّت صرفه و ناقص در بساطت حقّهء علت فيّاضه از آن جهت كه علت فياضه است نباشد ، بلكه چون چنان است چنين است ، يعنى چون مرتبهء وجود علت فيّاضه هيچ كمالى از كمالات وجود را كه در مراتب وجودات مجعولات ثابت است فاقد نمىتواند شد تا لازم نيايد كه معطى كمال وجودى فاقد كمال وجودى باشد ، لهذا بسيط من جميع الجهات و واحد من جميع الحيثيات و واحد باحديّت صرفه و بسيط ببساطت حقّه مىباشد ، متفطن باش كه اين معنى با اينكه غايت ظهور و وضوح دارد ، زيرا كه از اجلاى بديهيّات و فطريات است كه‌دهنده و افاضه‌كننده در آنچه كه ميدهد و افاضه مىكند تمامتر و كاملتر است نسبت بداده شده غايت بطون و غموض دارد « التوحيد ظاهره فى باطنه ، و باطنه فى ظاهره » در صحيفهء الهيّه وارد است  « هُوَ الْأَوَّلُ  « 1 »  وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »  مىبينى كه چگونه مبدئيت و غايتيّت و ظاهريت و باطنيت را بذات اقدس خود منحصر فرموده است با اينكه مبادى و غايات در عالم وجود ثابت است چنان كه فرموده‌اند « تبارك اللّه احسن الخالقين « 2 » ، و لو لاك لما خلقت الأفلاك » و با اينكه هرمعلولى از معلولات و هرمخلوقى از مخلوقات را ظهرى ثابت و بطنى متحقق است پس او اصل است در ظهور و باقى فرعند و او حقيقت است در ظهور و باقى عكوسند ، پس ظهور او اتم و اكمل همهء ظهورات و وجود او اشد و اقواى وجودات است ، و بسوى اين معنى اشاره است كلام سيّد كونين ابى عبد اللّه الحسين « عليه الصلاة و السّلام » در دعاى عرفه « كيف يستدل عليك بما هو فى وجوده مفتقر اليك ، الغيرك من الظهور ما ليس لك » و ترجمهء اين كلام شريف در لمعات اصالت وجود گذشت ، ملخّصش آنست كه از براى غير تو ظهورى ثابت نيست كه از براى تو ثابت نباشد ، يعنى ظهور تو جامع جميع ظهورات و اصل اصيل همهء انوار است بنحو اعلا و اشرف و بنحو اقوى و اقدس ، لهذا بظهور غير تو بر ظهور تو استدلال نمىتوان كرد ، زيرا\r\n\r\n\r\n","description":"","footnote":"\r\n( 1 ) - س 57 ى 3\r\n( 2 ) - س 23 ى 14 .\r\n","page_name":" 327 ","page_number":367},
  {"content":"\r\n\r\nكه ظهور دليل بايد اجلى و اظهر باشد از ظهور مدلول تا منشأ ظهور و انكشاف آن تواند شود و تعريف با خفى لازم نيايد ، بلكه ظهور تو دليل است بر همهء ظهورات و وجود تو برهانست بر همهء وجودات ،  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ  « 1 »  شَهِيدٌ ،   شَهِدَ اللَّهُ أَنَّهُ  « 2 »  لا إِلهَ إِلَّا هُوَ »  از اين جهت است كه دليل و برهان را در لسان نبوت و ولايت از اسماء حسنى شمرده‌اند ، و از اين جهت است نيز كه در ادعيّهء مأثوره وارد است « يا نور النور يا منور النور ، يا نور كل نور يا نورا فوق كل نور » ، و از جمله شواهد اين دعوى و دلايل اين مدعا كلام امام موحّدين امير المؤمنين « عليه السّلام » است در خطبهء مشهوره كه در باب جوامع توحيد در اصول كافى مذكور است و ببعضى از فقرات آن خطبهء شريفه در مباحث سابقه اشاره نمودم . و آن كلام معجز نظام اين است « لم يحلل فيها فيقال هو فيها كاين ، و لم ينأ عنها فيقال هو عنها به اين ، و لم يخل عنها فيقال له اين » يعنى حلول نكرده است خداوند احد در اشياء پس گفته شود كه او در اشياء كاين است و دور نيست از اشياء پس گفته شود كه او از اشياء به اين است و خالى نيست از اشياء پس گفته شود از براى او اين هو ، يعنى كجا است او و مراد از عدم خلوّ او از اشياء ، بودن وجود اوست تامّ بلكه فوق التمام و اتم و اعلى و اكمل و اقوى ، فهو بالمنظر الاعلى و الافق المبين ، فهو نور الأنوار و سرّ الأسرار كما ورد فى الآثار فاعتبروا يا اولى الابصار لعلّكم تعقلون . شواهد اين دعوى و دلايل اين مدعا علاوه بر براهين عقليّه قاطعه و حجج نيّرهء ساطعه از زبان نبوت و ولايت از حد شماره بيرون و از حيّز احصار افزونند ، متتبّع و متدبّر باش ، و در لمعات سابقه و خصوصا در معنى توحيد بمعنى دوم و سوم و چهارم نيك تأمل كن تا اين مطلب اعلى كمال انكشاف بهمرساند و كالشمس فى رابعة النهار مشاهد و عيان باشد .\r\nبعد از تمهيد اين مقدمه ميگويم : علم بحقيقت علت فيّاضه بعلم حضورى تفصيلىّ علم اجمالى حضوريست بفيوضات و خيرات او و بمجعولات و معلولات او ، خواه مدرك خود علت فيّاضه باشد و يا غير علت فيّاضه ، مثل علم مبادى بذوات خود و بساير مبادى كه در سلسله طول واقعند بعلم حضورى اشراقى ، بيانش از مقدمهء ممهّده مستفاد مىشود .\r\nمتفطن و متدبّر باش .\r\n\r\n\r\n","description":"","footnote":"\r\n( 1 ) - س 41 ى 53 .\r\n( 2 ) - س 3 ى 16 .\r\n","page_name":" 328 ","page_number":368},
  {"content":"\r\n\r\nو اما علم اجمالىّ حصولى ، پس بيان كرده است آن را رئيس محققين در مباحث علم نفس از طبيعيّات شفا ، ملخصش آنست كه علم بر سه قسم است ، يكى آنست كه صور عقليّه حاصل شوند در نزد قوهء عاقله بنهج ترتيب و تفصيل و بنحو تقديم و تأخير ، و گاهى اين نحو از ترتيب و نظام در ميانهء معانى مفصلهء عقليّه تغيير مييابد و به ترتيب ديگر و نظام آخر متبدّل مىشود ، و اين علم را علم نفسانى فكرى ميگويند و تحقق اين نحو از علم بدون استعمال قوهء متفكّره و مشاركت خيال حاصل نمىتواند شد .\r\nدوم آنست كه صور علميّه در قواى عقليّه بالفعل حاصل نباشد بلكه قوهء ناطقه از آن صور علميّه اعراض نموده بصور ديگر منتقش و مصور گردد و يا از همهء صور علميّه عارى باشد ولى از براى او از ممارست علوم و ادراكات ملكه حاصل باشد كه تمكن و قدرت بهمرساند بسبب حصول آن ملكه بر استحضار آنچه كه سابقا كسب كرده بود از صور علميه هرزمانى كه بخواهد بدون مشقّت كسب تازه و بدون كلفت اكتساب عليحده ، و صاحب اين ملكه را عالم ميگويند اگرچه هيچ صورتى از صور علميّه بالفعل در نزد او حاضر نباشد و بعد از آن صورة بعد صورة از براى او حاصل آيند نه دفعه و مجتمعا ، زيرا كه نفس از آن جهت كه نفس است يعنى متعلق به بدن و مدبّر بدن است علوم و ادراكاتش از مشاركت آلات و مخالطت زمان خالى نيست ، و اين مرتبه را عقل بالفعل ميگويند چنان كه مرتبهء اولى را عقل بالمستفاد مينامند ، و مرتبهء حصول بديهيات بدون كسب نظريّات مسمّاى بعقل بالملكه است ، چنان كه مرتبهء سابقه بر اين مرتبه كه مرتبهء حلّو از جميع صور عقليّه است موسوم بعقل هيولائى است . و ليكن بايد دانست كه نسبت اين حالت بسيطه و قوهء سازجه بصور علميهء مفصّلهء متأخره نسبت اعداديست نه نسبت ايجابى ، از اين جهت است كه معلومات مفصله متأخره در اين حالت معلومات بالقوه ميباشند و علم به آنها اصلا فعليّت و تحصّل ندارد نه اجمالا و نه تفصيلا متدبّر باش\r\nسوم آنست كه گاهى مسائل بسيارى بر شخص وارد مىشود و او در اين وقت علم بجواب همهء آن مسائل بهمرساند و بعد از آن شروع مىكند بتفصيل همان جواب بتدريج آنا فآنا بحيثيّتى كه گوشها از تفصيل آن جواب پر و اوراق از بسط آن مملوّ مىشود ، پس آن شخص در اين حال عالم است باينكه محيط است بجواب همهء آن مسائل بدون\r\n\r\n","description":"","footnote":"","page_name":" 329 ","page_number":369},
  {"content":"\r\n\r\nشكّ و ريب ، و حال آنكه جواب بنحو بسط و تفصيل و بنهج فكر و ترتيب در ذهن او حاصل نيست .\r\nو هرگاه بگوئى كه اين علم نيز بالقوه است ولى قوه ، قوهء قريب بفعل است نه قوهء بعيده ، ميگويم اين سؤال باطل است ، زيرا كه از براى صاحب اين حالت يقين بالفعل ثابت است باينكه علم باجوبهء همهء مسائل حاصل است در نزد او و هروقت بخواهد تفصيل ميدهد و محتاج نيست در تحصيل جواب بقوهء بعيده و قريبه ، پس يقين او بالفعل باينكه جواب مسائل در نزد او حاصل است يقين بالفعل است بحصول جواب از براى او ، و اينمعنى در صورتى متحقق مىشود كه جواب مسائل بالفعل در نزد او مخزون و متحقق باشد ، پس جواب حاصل است از براى او اولا بنحو بسيط اجمالى و بعد از آن حاصل مىشود بنحو تفصيلى و ترتيب فكرى ، و اول از براى او ثابت است باعتبار قوهء عقليّه مطلقه كه مشاكل مفارقات قدسيّه است ، و دوم حاصل است از آن جهت كه نفس است و از آن حيثيت كه مدبّر بدن و مستعمل قوا و آلات است ، پس نسبت آن عقل بسيط اجمالى به اين علم تفصيلى نفسانى نسبت ايجابى است نه نسبت اعدادى چنان كه نسبت مفارقات قدسيّه بنفوس فلكيّه و ارضيه همين نسبت است ، پس آن اجمال فاعل اين تفصيل ، و اين تفصيل فايض از آن اجمال است . بعد از آن گفته است آن محقق بدانكه در عقل محض تكثّر نيست البته و صورتى پس صورتى در آنجا متحقق نميباشد ، بدانكه آن عقل مبدأ فيضان صور تفصيليّه است بر نفس ناطقه ، و به اين نهج بايد اعتقاد كرده شود حال در مفارقات محضه ، در تعقّل آنها مر اشياء را ، زيرا كه تعقّل آنها مر اشياء را ، فعال صور و خلّاق آنهاست پس نسبت آنها بصور تفصيليه نسبت فاعل بفعل است و نسبت نفس به آن صور نسبت قابل بمقبول تمام شد ملخص كلام آن محقق .\r\nو صدر الهيّين بعد از نقل اين كلام گفته است : عجب است از شيخ رئيس كه در اين مقام به مثل اين امور اذعان كرده و در مسألهء اتحاد عاقل و معقول غايت استنكار و استبعاد نموده است و حال آنكه قول بعقل بسيط اجمالى بدون قول باتحاد عاقل و معقول متصور نميشود . تمام شد كلام آن محقق متفطن باش .\r\nو بدانكه گمان اين فقير آنست كه شيخ اتحاد عاقل و معقول را بر اتحاد اثنين كه در علم كلى از علم الهى مذكور مىشود حمل نموده است چنان كه سابقا اشاره نمودم ، و الا\r\n\r\n","description":"","footnote":"","page_name":" 330 ","page_number":370},
  {"content":"\r\n\r\nشأن او اجل است از اينكه بر اين معنى برنخورده باشد و حال آنكه بعضى كلمات او در كتاب تعليقات نيز بر اين معنى دلالت مىكند ، علاوه بر اين در كتاب مبدأ و معاد اقامهء حجت و برهان بر حقيّت اين مدعا اقامه نموده است ، و صدر الهيين نيز در شرح هدايه و شواهد ربوبيّه تصريح نموده است باينكه علم واجب الوجود بالذات باشياء باتحاد عاقل و معقول نيست ، و حال آنكه در كتب ديگر تصريح نموده است باينكه علم سابق بر ايجاد متّضح نميشود مگر بقول باتحاد عاقل و معقول و تناقضى نيست زيرا كه انكار از جهتى است و اثبات از جهت ديگر و به زودى بكيفيت آن اشاره خواهد شد « 1 » .\r\n\r\nوهم \" و تنبيه \"\r\nبدانكه از تأمّل صادق در آنچه كه مذكور گرديد اعتراضات امام فخر رازى و غير او كه در اين مقام ايراد نموده‌اند مندفع مىشود ، لهذا از ذكر آن اعتراضات اعراض نمودم و حال آنكه تصور محدود به صورت واحده علم اجمالى است بحقيقت آن محدود و تصور حد بصور متعدده علم تفصيلى است بحقيقت آن ، و تفاوت نيست مگر در نحويّت ادراك و ذات مدرك در هردو صورت يكى است ، مثلا تصور حقيقت انسان بعنوان انسان ، علم اجمالى است بحقيقت آن ، و مركّب است از ذاتيّات خود و تصور او بعنوان حيوان ناطق علم تفصيلى است بحقيقت آن و ذات مدرك در هردو صورت شىء واحد است ، پس انكار علم اجمالى بالكليه خالى از وجه و مبنى است بر غفلت از حقايق علميّه و اشراقات عقليّه اگرچه فرق در ميانهء آن دو اجمال ثابت است ، متفطن باش . و آن مسمى به امام چون حقيقت علم را كه اصل اصيل همهء فضايل و ركن ركين همه كمالاتست از سنخ نسبت و از جنس اضافه كه پست‌ترين مقولات اعراض و ضعيفترين اجناس ممكناتست ميداند ، چاره از استبعاد و استنكار اين اصل شريف و اين قانون لطيف ندارد ، زيرا كه از بيّناتست كه اضافه بتعدد مضاف اليه متعدد مىشود .\r\nو ديگر آنكه اين لمعه لطيفه مثل لمعهء سابقه باصالت وجود و اصالت جعل در وجود\r\n\r\n\r\n","description":"","footnote":"\r\n( 1 ) - بايد توجه داشت كه ملا صدرا در شرح هدايه كتاب را بطريقهء مؤلف شرح كرده است چنان كه در آنجا برهان امتناع حركت جوهرى و ديگر مسائل را به همين نهج بيان فرموده است - ج ل - .\r\n","page_name":" 331 ","page_number":371},
  {"content":"\r\n\r\nمبتنى و موقوف است و بدون آن متصوّر و متصحّح نمىتواند شد ، متفطن باش ، و بدانكه آن امام و امثال او از اين فيض عظيم محرومند .\r\n\r\nلمعة \" الهيّة \" [ وجود خاص از هرشىء آنست كه شىء به آن متميّز و مبدأ اثر خاص شود 
  ]\r\nبدانكه وجود خاص هرمعنى از معانى و هرماهيّتى از ماهيّات آنست كه به آن متميّز شود از ساير معانى و ماهيات و به آن مترتّب شود آثار خاصه و احكام مخصوصهء آن ، پس به مجرد اينكه معنائى از معانى و ماهيّتى از ماهيّات موجود باشد بوجودى از وجودات و متحد شود با انّيّتى از انيّات ، لازم نمىآيد كه آن وجود ، وجود خاص آن معنى و حقيقت مخصوصهء آن ماهيّت باشد . نمىبينى كه هيولاى اولى موجود است بوجود صورت و وجود صورت وجود خاصّ هيولى نيست ، بلكه وجود خاص آن وجود قوه ، و قوه وجودات و فعليّات است ، و همچنين وجود انسان وجود خاص نامى و حيوان نيست بلكه آن وجود بالاصالة و بحسب حقيقت وجود انسان من حيث انه انسان است و باعتبار قوت و شدتش و بحسب كماليّت و تماميّتش همه معانى و ماهيات را از اجناس و فصول كه در مواضع متفرقه و مراتب مترتّبه بوجودات متعدده موجود بودند بوجود او موجود ميشوند و با انيّت او متحد مىباشند و در تحصّل و فعليّت او مستغرق و مستهلك ميگردند ، همچنانكه وجودش باعتبار قوت و شدت وجود جمعى آن معانى و ماهيّاتست بنحو اعلى و اشرف ، و با وجود اين ، آن وجود وجود خاصّ آنها نيست ، آثار آن وجود نيز جامع جميع آثار آن معانى و ماهياتست بنحو اتم و اقوى و با وجود اين ، آثار آنها نيست و نعم ما قيل :\r\n « هرمرتبه از وجود حكمى دارد * گر حفظ مراتب نكنى زنديقى » \r\nمتفطن باش كه بسيار لطيف و غامض است و اخذ كن كه در اين مقصد اعلى ثمرهء عظمى و نتيجهء كبرى به آن ، مترتّب خواهد شد ، و بدانكه اين معنى بعد از ملاحظه حركت اشتداديه و تحولات ذاتيّه از براى ماده از صورتى به صورت ديگر و از فعليّتى بفعليت آخر چنان كه سابقا اشاره نمودم غايت انكشاف و نهايت ظهور دارد .\r\nو نيز محقق شد كه تعقّل باتّحاد عاقل و معقول است و معانى معقوله و ماهيّات\r\n\r\n","description":"","footnote":"","page_name":" 332 ","page_number":372},
  {"content":"\r\n\r\nمعلومه بوجود قواى عقليه و ذوات قدسيه موجودند ، و از بيّناتست كه وجود عاقل وجود خاص معانى معقوله نمىباشد و فرق نيست در اين معنى در ميانهء اينكه تعقّل معانى و ماهيّات بحسب فطرت اولى باشد و يا بحسب فطرت ثانيه .\r\nبعبارت ديگر بحسب بدايت و يا بحسب نهايت ، مثال اول ذوات مجردهء قدسيّه و مفارقات عقليه محضه است زيرا كه همه كمالات ممكنهء آنها بحسب اصل وجود بايد بالفعل باشد و الا جهت قوه و استعداد ثابت مىشود و خلاف فرض لازم مىآيد چنان كه در لمعات اثبات توحيد بمعنى دوم محقق گرديد ، و مثال دوم نسخه شريفه انسانى است كه بعد از طىّ مراتب جسمانيّات مرتبهء وجودش مرتبه عقل هيولانى است و از جميع صور عقليه و كمالات ثانويه خالى است ، لهذا صورة الصّور است نسبت بعالم جسمانيات ، و مادة المواد است نسبت بعالم عقلانيّات ، جامع جميع كمالات مادون و فاقد همهء فضايل ما فوق است ، لهذا مجمع البحرين است ، يعنى داراى بحر جسمانيّات و بحر عقلانيّات ، ولى يكى را بالفعل داراست و ديگرى را بالقوه ، و بفيضان فيوضات و كمالات از معدن فضايل و خيرات از قوه بفعليّت مىآيد ، و بلئالى جواهر كمالات عقليّه و فضايل قدسيه مزين گرديده مضاهى مفارقات عقليّه و مشابه ذوات كريمهء قدسيّه ميگردد ، و به اين معنى اشاره است كلام خاتم اولياء « عليه التحية و الثناء » : - اتزعم انّك جرم صغير - و فيك انطوى العالم الاكبر - و انت الكتاب المبين الذى - باحرفه يظهر المضمر - و كلام ديگر آن جناب در حديثى كه در بيان عالم عقلى فرموده‌اند ، و آن كلام اين است : « و خلق الانسان ذا نفس ناطقة ، ان زكّيها فقد شابهت جواهر اوايل عللها » يعنى گردانيده است خداوند يگانه انسان را صاحب نفس ناطقه كه هرگاه پاك گرداند او را از رذايل پس منور شود بانوار علميّه مشابه مىباشد آن نفس با ذوات قدسيّه و علتهاى سابقهء خود كه مفارقات عقليه و ذوات كريمه‌اند .   « قَدْ أَفْلَحَ مَنْ زَكَّاها ، وَ قَدْ خابَ   « 1 »   مَنْ دَسَّاها »   مخفى نماناد كه اشتمال نسخهء شريفهء انسانى بر عالم اكبر در بدايت بنحو قوه و استعداد و در نهايت بنهج فعليّت و تحصّل است ، ولى بايد دانست كه حصول ترقيّات و وجود كمالات از براى انفس انسانيه متفاوت است و مراتب مختلفه و درجات متفاوته از براى ايشان در اين معنى ثابت است ، و لا يحصيها الا اللّه الجاعل لها و المفيض ايّاها .\r\n\r\n\r\n","description":"","footnote":"\r\n( 1 ) - س 91 ى 9 - 10 .\r\n","page_name":" 333 ","page_number":373},
  {"content":"\r\n\r\nملخص كلام در اين مقام آنست كه : هرمرتبه‌ئى از مراتب وجود كه قوت و شدتش بيشتر و تماميّت و كماليتش بهتر است ، احاطهء آن بر معانى وجوديه و اشتمال آن بر مفهومات ثبوتيّه كه عنوانات و حكاياتند از حقايق وجوديه نيز بيشتر و بهتر است ، و در مباحث سابقه محقق گرديد كه معانى ذاتيّه و عنوانات ثبوتيّه و ماهيّات نوعيّه عنوانات و حكاياتند از حقايق وجوديه نه از حيثيات سلبيّه و نقصانات ذاتيّه ، ولى لازم نيست كه وجود هرمرتبه وجود خاص هرمعنى از معانى و هرماهيّتى از ماهيّات باشد كه در آن مرتبه متحقق مىباشد ، بلكه نسبت ببعضى لا محالة وجود خاص و وجود خارجى و وجود عينى ، و نسبت ببعضى ديگر وجود بالعرض و وجود ذهنى و وجود ظلّى مىباشد . نمىبينى كه در مرتبهء وجود عقل فعّال همه معانى و ماهيات اشياء اگرچه بوجود عقلى موجودند چنان كه مبرهن و محقق است و در كلام فيلسوف اعظم نيز گذشت ، و ليكن آن وجود ، وجود عقل است نه وجود فلك و عنصر ، و نه وجود اشجار و اثمار ، و نه وجود سواد و بياض ، پس آن وجود نسبت به آن معانى و ماهيات وجود ذهنى و وجود ظلّى و وجود بالعرض و وجود علمى مىباشد ، بلكه در حقيقت آن وجود مجلى و مظهر و مرئى و محضر است از براى آن معانى و ماهيّات ، و چه بسيار فرق است در ميانهء وجود شىء و مجلى و مظهر او ، و در ميانهء وجود علمى شىء و وجود عينى او ، اطف السّراج فقد طلع الصبّح ، تا چند و تا كى لئالى امثال اين مطالب غامضه را ببيانات شافيه و تقريرات واضحه برشتهء تقرير كشم و مرّة بعد اخرى و كرّة بعد اولى گاهى از جهت حجت و برهان و گاهى از نور ولايت و قرآن ، بسلك تحرير آورم ، اگر طلّاب علوم حقيقيه و معارف يقينيّه از اصحاب بصيرت و ارباب فطنت ميباشند ، اشاره و اندك بيان كافى و وافى خواهد بود ، و الا ( فمن  لَمْ يَجْعَلِ اللَّهُ لَهُ نُوراً فَما لَهُ  « 1 »  مِنْ نُورٍ ) . \r\n\r\nنتيجة \" الهيّة \"\r\nبدانكه هرگاه مرتبه وجود عقل فعّال از غايت قوت و شدت در وجود و كمالات وجود\r\n\r\n\r\n","description":"","footnote":"\r\n( 1 ) - س 24 ى 40  وَ مَنْ لَمْ . . . \r\n","page_name":" 334 ","page_number":374},
  {"content":"\r\n\r\nمرتبه جمع اصل وجودات مادون و معدن و منبع اصل كمالات فيكون و جميع معانى وجوديه و مفهومات ثبوتيّه و عنوانات ذاتيّه بوجود او موجود باشند بنهجى كه مذكور شد و آن مرتبهء وجود عقلى بكنه ذات و نفس حقيقتش در نزد مدركى حاضر باشد خواه آن مدرك ذات خود عقل باشد و يا علت اولى ، هراينه انكشاف و حضور وجود او بنحو تفصيل از براى مدرك حضور اجمالى جميع وجودات مادون مىباشد و همهء معانى و ماهيّات مادون نيز در آن مجلى جلوه‌گر و در آن مرآئى منكشف و ظاهر ميباشند بظهورى كه وجود عقلى به آن ظهور از براى نفس خود ظاهر و منكشف است نه بظهور ديگر و انكشاف آخر چنان كه مذاق ارتساميين و حصولييّن است در علم مبادى باعيان اشياء و ذوات موجودات ، و در مباحث آينده بتفصيل مذكور خواهد شد ، پس علم بكنه ذات و حقيقت عقل فعّال علم است بهمهء اشيأ بنحو اتمّ و اعلى و بنحو اظهر و اجلى بتفصيل باعتبارى و باجمال باعتبار ديگر ، بلكه در عين اجمال تفصيل است و در عين تفصيل اجمال ، و همچنين است هرمرتبه نسبت بمادون خود حتى ادنى مرتبه‌ئى از مراتب انسانى كه مرتبهء عقل هيولانى است نيز مرتبهء وجودش اصل وجودات ماديّات و اتمّ تحصّلات جسمانيّات است ، هرگاه از براى خود و يا از براى علت خود منكشف گردد همه مراتب مادون به همان انكشاف منكشف ميشوند ، و به همان حضور حاضر ميگردند بتفصيل و اجمال به دو اعتبار ، بلكه تفصيلش عين اجمال و اجمالش عين تفصيل است ، متفطن باش ، من عرف نفسه فقد عرف ربّه .\r\n\r\nلمعة \" الهيّة \"\r\nبدانكه علم يا فعلى است و يا انفعالى ، و يا نه فعلى است و نه انفعالى . اول آنست كه علم سبب باشد از براى وجود معلوم در خارج مثل علم علت بمعلولات خود كه سابق باشد به آن معلولات ، و از اين قبيل است صورت بنائى كه بنّاء اختراع مىكند آن را اولا در ذهن خود و بعد از آن بر وفق آن ميسازد آن را در خارج ، اگرچه بناء علت تامّهء بنا نباشد بلكه بآلات و اسباب ديگر نيز محتاج باشد و هرچند علّيّت بنّاء از براى بنا ، علّيّت اعدادى باشد نه علّيّت ايجابى .\r\n\r\n","description":"","footnote":"","page_name":" 335 ","page_number":375},
  {"content":"\r\n\r\nدوم آنست كه علم مستفاد شود از وجود معلوم در اعيان به اين معنى كه وجود معلوم در اعيان سبب باشد از براى حصول صورت معلوم در ذات عالم و يا در قوا و آلات او و لا محالة در اين صورت از براى عالم انفعالى و تغيّرى حاصل مىشود و از حالتى به حالت ديگر منتقل ميگردد ، مثل علم باشياء كه علاقهء عليّت و معلوليّت در ميانهء آنها و عالم متحقق نباشد ، و از اين بابست علم به آسمان و زمين از جهت رصد و احساس .\r\nسوم آنست كه نه علم سبب وجود معلوم باشد و نه معلوم سبب وجود علم ، مثل علم واجب الوجود بالذات بذات خود ، و علم ساير ذوات قدسيّه بذوات خود ، و همچنين علم علل فيّاضه بمعلولات خود بعلم حضورى اشراقى چنان كه شارح قديم تجريد بهردو تصريح نموده است ، و از كلام محقق طوسى « قدس سرّه القدوسى » در شرح رسالهء علم و از كلام صدر محققين در امور عامهء اسفار اربعه مستفاد مىشود . و محقق لاهيجى در مباحث اعراض شوارق اعتراض نموده است بر شارح قديم و بر محقق طوسى باينكه مثال مطابق ممثّل له نيست زيرا كه مقسم در اين تقسيم علم حصولى است نه مطلق علم ، و اين اعتراض ورود ندارد زيرا كه مسلّم نيست كه مقسم علم حصولى باشد و با وجود اين معنى وقعى نيز ندارد چنان كه مخفى نيست . و محقق شريف در حواشى شرح قديم گفته است كه : مثال ظاهر از براى علمى كه نه فعلى و نه انفعالى است علم ماست بامور مستقبله كه معلول ما نباشد . و گويا منشأ اين كلام نيز توهّم تخصيص مقسم است بعلم حصولى و حال آن معلوم گرديد . و محقق لاهيجى اعتراض كرده است بر آن محقق باينكه علم بامور مستقبله ممكن نمىباشد مگر از روى اسباب ، پس علم بامور مستقبله نيز داخل در اقسام علم انفعالى مىباشد ، متدبّر باش .\r\nبدانكه از بيانات مذكوره ظاهر مىشود كه علم واجب الوجود بالذات باشياء علم انفعالى نمىتواند شد زيرا كه انفعال و تغيّر در ذات او از جمله محالات و ممتنعاتست چنان كه در مباحث سابقه محقق گرديد .\r\n\r\nتنبيه \" [ بيان اصطلاح ديگر در علم فعلى و انفعالى 
  ]\r\nبدانكه در فعلى و انفعالىّ اصطلاح ديگر است ، و اين آنست كه علم انفعالى عبارتست\r\n\r\n","description":"","footnote":"","page_name":" 336 ","page_number":376},
  {"content":"\r\n\r\nاز اينكه جهت موجوديّت شىء مغاير باشد بالذات با جهت انكشاف و حضور آن از براى عالم ، مثل تعقّل ما امور خارجه از ذوات خود را ، و علم فعلىّ آنست كه جهت موجوديت و صدور شىء از علت فيّاضه بعينها جهت انكشاف و حضور آن باشد از براى عالم ، مثل علم نفس بقوا و جنود خود ، و علم علل فياضه بمعلولات خود بعلم حضورىّ اشراقىّ چنان كه سابقا محقق گرديد ، و بنابراين اصطلاح نيز علم مبادى عقليّه بذوات خود نه فعلى خواهد بود و نه انفعالى . عجب است از محقق لاهيجى كه بعد از آنكه در حواشى خفرى اين اصطلاح را به همين كيفيت بيان نموده گفته است پس در اين صورت واسطه در ميانهء علم فعلى و انفعالى متحقق نميباشد ، مگر اينكه مقسم راه تخصيص داده باشد به غير علم بذات چنان كه در اصطلاح اول تخصيص داده است بعلم حصولى ، و ليكن در همان حواشى در بيان اصطلاح اول علم بامور مستقبله را از اقسام نه فعلى و نه انفعالى شمرده است ، و حال آنكه در شوارق از اقسام انفعالى دانسته است چنان كه مذكور شد ، و اين معنى خالى از تدافع نيست .\r\n\r\nلطيفة \" الهيّة \" [ بيان آنكه علم مقول بتشكيك است بانحاء تشكيكات 
  ]\r\nبدانكه در لمعات سابقه محقق گرديد كه علم مساوق وجود است بلكه مبرهن گرديد كه حقيقت علم بعينها حقيقت وجود است و تغايرى متحقق نيست در ميانهء آنها مگر باعتبار معنى و مفهوم ، پس همچنانكه وجود مقول بتشكيك مىباشد نسبت بحقايق وجوديّه بانحاء تشكيك ، علم نيز مقول بتشكيك مىباشد نسبت بحقايق علميّه بانحاء تشكيك . مثلا علم اول تعالى بذات خود اقدم و اولى است نسبت بهمهء علوم و ادراكات ، زيرا كه مبدأ جميع علوم و منشأ همهء انكشافات است و اقوى و اكمل علوم و ادراكاتست از جهت ظهور و انكشاف زيرا كه نسبت همهء انكشافات بانكشاف ذات او از براى خود نسبت نقص به تمام و نسبت ضعف بقوتست ، و همچنين علم هرعلت بذات خود اتم و و اكمل و اقدم و اولى است از علم بذوات معلولات كه در مرتبهء ايجاد متحقق است ، و همچنين علم بحقيقت جوهر اشد و اقواست از علم بحقيقت عرض . از اينجا منكشف مىشود كه انكشاف اشياء پيش از وجود آنها در مرتبهء ذات اقدس ، اقوى و اجلاى انكشافات و اتمّ و اعلاى ظهوراتست ، زيرا كه در آن مرتبه بوجود صرف تامّ كه نور الأنوار\r\n\r\n","description":"","footnote":"","page_name":" 337 ","page_number":377},
  {"content":"\r\n\r\nاست منكشفند و در نزد نفس خود بوجودات محدوده و هويّات ناقصه حاضرند ،\r\n « ببين تفاوت راه از كجاست تا بكجا ؟ » . \r\n\r\nثمرة \" ربوبيّة \" و نتيجة \" كلاميّة \"\r\nبدانكه اگرچه از تأمّل صادق در لمعات سابقه و مباحث ماضيّه كيفيت علم واجب الوجود بالذات باشياء پيش از وجود اشياء و در مرتبهء وجود اشياء در نزد ارباب بصيرت و اصحاب فطنت ظاهر و منكشف مىشود ، ولى چون اين مقصد اعلى و اين غايت قصوى مشكل‌ترين مقاصد الهيّه و غامض‌ترين مطالب ربوبيّه است و در ميانهء فحول علما و محققين حكما معركه‌آرا و محل خلاف است و در هيچ مسأله‌ئى از مسائل الهيه و كلاميّه تنازع و تشاجر و تخالف و اختلاف به اين پايه نرسيده است حتى اينكه صدر محققين در الهيّات اسفار اربعه و در كتاب مبدأ و معاد هشت مذهب در كيفيت علم واجب الوجود بالذات باشياء نقل كرده است ، لهذا چاره‌ئى از بسط و تفصيل نديدم و مفرى از توضيح و تنقيح نيافتم ، پس ميگويم بعون اللّه و قوّته ، كه در لمعات سابقه و مباحث ماضيه منكشف گرديد كه ذات واجب الوجود بالذات ، وجود صرف صرف و صرف صرف وجود و تام بلكه فوق التمام است ، در قوت و شدت وجود و كمالات وجود غير متناهى بلكه فوق غير متناهى است بعدّهء غير متناهى ، و در لمعات مقصد اول ظاهر و روشن گرديد كه جهات علوم و انكشافات و حيثيات ظهور و ادراكات بحقايق وجوديّه و انيّات خارجيه برمىگردند ، و نيز در همان مقصد محقق و مبرهن گرديد كه واجب الوجود بالذات عالم است بذات خود بنفس ذات خود يعنى ذاتش عين علم او و علمش عين ذات اوست ، پس علم واجب الوجود بالذات بذات خود كه عين ذات اوست اتم و اعلاى علوم و اكمل و اقواى ادراكاتست ، علم صرف صرف و صرف صرف علم و تام بلكه فوق التمام است در قوت و شدت علم غير متناهى بلكه فوق غير متناهى است بعدهء غير متناهى ، پس نسبت همهء علوم و ادراكات به آن علم سرمدى و ادراك لم يزلى نسبت نقص به تمام و نسبت ضعف به قوت و نسبت فقر بغناء است ، و از بيّنات و واضحاتست در نزد ارباب بصيرت و اصحاب فطنت كه علم در صورتى صرف صرف علم و اكمل و اتم علوم ميتواند شد كه علم بهمهء اشياء باشد و هيچ مرتبه‌ئى از مراتب اصل علم و حقيقت علم را فاقد نباشد و مسلوب نباشد از او مگر قصورات علوم ممكنات و نقصانات ادراكات معلولات ، بلكه جامع\r\n\r\n","description":"","footnote":"","page_name":" 338 ","page_number":378},
  {"content":"\r\n\r\nجميع مراتب علوم ، و حاوى همهء درجات ادراكات باشد بنحو اتم و اعلى و اكمل و اقوى و بنهج اظهر و اجلى ، اين است معنى كلام سيد شهداء عليه التحية و الثناء : « الغيرك من الظهور ما ليس لك » ، و معنى كلام خداوند احد :  « هُوَ الْأَوَّلُ وَ الْآخِرُ ، وَ الظَّاهِرُ  « 1 »  وَ الْباطِنُ وَ هُوَ بِكُلِّ شَيْءٍ عَلِيمٌ »  و معنى كلام سيد اولياء عليه التحية و الثناء : « كل شىء منها بشىء محيط ، و المحيط بما احاط منها ، هو اللّه الواحد الاحد الصمد الذى لا تغيره صروف الازمان » . بدانكه هرگاه نه چنين باشد علم او بذات اقدسش علم صرف صرف و علم تام بلكه فوق التمام نخواهد بود ، بلكه به قدر فقدان علم بشيئى از اشياء نقصان حاصل خواهد شد و محدوديّت متحقق خواهد گرديد ، اينست معنى كلام معجز نظام امام موحّدين امير المؤمنين عليه السّلام « و لم يخل عنها فيقال له اين » ، متفطن باش ، پس علم واجب الوجود بالذات بذات خود كه سابق بر همه اشياء و مقدم بر مبدعات و كاينات و مجردات و ماديّات است علم بهمهء اشياء است بنحو اكمل و اشرف و بنحو اظهر و انور و بنهج اعلى و اشرف به اين معنى كه ظهور اشياء در اين مجلا اجلاى ظهورات و انكشاف اشياء در آن مرئى اجل انكشافاتست و همهء علوم و ادراكات كه در مراتب متأخّره از ذات اقدس متحقق ميباشند لمعات و انوار و اشراقات و اضواء و عكوس و اظلالند از آن علم تام و از آن انكشاف فوق التمام ، بلكه همه علوم و ادراكات باديات و همه لمعات و اشراقات عايدات در جنب آن علم سرمدى و ادراك لم يزلى در منزلهء اوهام و خيالات و در مرتبهء ظلمات و جهالاتند « ما للتراب و ربّ الارباب » چه نسبت خاك را با عالم پاك ؟ .\r\n\r\nتبصرة \"\r\nبدانكه به اين بيان و برهان همچنانكه كيفيت علم واجب الوجود بالذات باشياء منكشف ميگردد ، اصل علم او باشياء نيز ثابت مىشود ، متفطن باش .\r\n\r\nتنبيه \" لطيف \" [ در بيان آنكه علم حق باشياء بعد از ايجاد و قبل از ايجاد واحد و غير متغير است 
  ]\r\nاز اينجا متفطن ميشوند ارباب عقول سليمه و اذهان مستقيمة كه علم واجب الوجود\r\n\r\n\r\n","description":"","footnote":"\r\n( 1 ) - س 57 ى 3 .\r\n","page_name":" 339 ","page_number":379},
  {"content":"\r\n\r\nبالذات باشياء پيش از ايجاد اشياء و بعد از ايجاد اشياء تغيّر و تجدّد نمىپذيرد و بعلم حضورى اشراقى در مرتبهء ايجاد علمى از براى او حاصل نميشود كه در مرتبهء ذات فاقد آن باشد ، زيرا كه علم حضورى اشراقى در مرتبهء ايجاد لمعه‌ئى است از آن علم تام و رشحه‌ئى است از آن انكشاف فوق التمام و جلوه‌ئى است از آن بالذات علم بالذات ، نسبتش به آن علم سرمدى نسبت فرع باصل و نسبت ضوء بشمس است ، و بهمهء اين مقاصد ربوبيّه اشاره است كلام معجز نظام مولاى متقيان در خطبهء مشهورهء مذكوره « و كلّ عالم فمن بعد جهل تعلّم و اللّه لم يجهل و لم يتعلّم ، احاط بالاشياء علما قبل كونها ، فلم يزدد بكونها علما علمه بها قبل ان يكونها كعلمه بها بعد تكوينها » مىبينى كه چگونه نفى فرموده‌اند مطلق جهل را از خداوند يگانه پس بايد در مرتبهء ذاتش عالم باشد بهمهء اشياء باتم انحاء علوم و انكشافات و الا در مرتبهء ذاتش كه مرتبه‌ئى از مراتب نفس الأمر و واقع بلكه اصل واقع و حقيقت نفس الأمر است جهل و نادانى ثابت مىشود و قصور و نقصان متحقق ميگردد ، و از براى تأكيد و توضيح فرموده‌اند : « احاط بالاشياء علما قبل كونها » و از براى زيادتى تأكيد فرموده‌اند : « فلم يزدد بكونها علما » و از براى غايت تأكيد فرموده‌اند .\r\n« علمها بها قبل ان يكونها كعلمه بها بعد تكوينها » .\r\nبدانكه مقتضاى حجت و برهان و مستفاد از مصباح مشكات ولايت و عرفان در علم واجب الوجود بالذات بهمهء اشياء قبل از ايجاد آن اشياء اين است كه بنحو اجمال بيان نمودم و تفصيلش از لمعات سابقه منكشف ميگردد و در ضمن تلخيص به آن تفصيل اشاره خواهد شد ، و اكثر براهين سابقه كه در اثبات مقصد دوم ذكر يافتند نيز مثبت اين مرتبه از علم ميباشند ، بلكه مقتضاى انصاف آنست كه ثبوت اين مرتبه از علم باشياء از براى واجب الوجود بالذات از ضروريّات اسلام بلكه از مسلّمات جميع ارباب ملل و شرايع است ، و اشاره خواهم نمود كه اين معنى در نزد اساطين حكماى الهيين نيز از جمله مسلّمات و مقررات بوده است .\r\n\r\nتبصرة [ در بيان آنكه علم كمالى واجب علم ذاتى عين ذات مقدم بر ايجاد است 
  ]\r\nبدانكه اين مرتبه از علم علم كمال واجب الوجود بالذاتست نه ساير مراتب علم كه\r\n\r\n","description":"","footnote":"","page_name":" 340 ","page_number":380},
  {"content":"\r\n\r\nدر مراتب ايجاد ثابت ميباشند و به زودى مذكور خواهند شد زيرا كه آن مراتب زايدند بر ذات واجب الوجود بالذات و از جمله افعال و آثار او ميباشند ، و از بيّناتست كه فعل شىء كمال آن نمىتواند شد ، و الا استكمال و انفعال لازم مىآيد ، و بنيان اساس واجب الوجود بالذات واجب الوجود من جميع الجهاتست منهدم ميگردد ، بلى كمالش باينست كه نظر بذات خود و از غايت قوت و تماميّت خويش منشأ وجودات علميه و مبدأ حقايق صوريّه مىباشد و منكشف گرديد كه علمش بذات خود عين ذات اوست ، پس در حقيقت كمال واجب الوجود بالذات باينست كه مترتّب شود بعلم بذاتش كه عين ذات اوست ساير علوم و ادراكات ، و باقى صور علميّه و حقايق ادراكيّه ، متفطن باش .\r\n\r\nتلخيص \" و توضيح \"\r\nملخّص كلام در اين مقام آنست كه محقق گرديد كه واجب الوجود بالذات وجود صرف صرف و تام بلكه فوق التمام است ، در قوت و شدت وجود و كمالات وجود غير متناهى بلكه فوق غير متناهى است بعدهء غير متناهى ، پس وجود او اتم و اقواى وجودات و اشد و اعلاى انّيّاتست .\r\nو نيز محقق گرديد كه اكمليّت و اتميّت در صورتى متحقق ميتواند شد كه اتم و اقوى فاقد نباشد بنحو اعلى و اشرف و بنحو اقوى و اقدس و بنهج اجلى و اكمل هيچ مرتبه را از مراتب كمالات وجود و هيچ درجه را از درجات اصل حقايق وجود از آن جهت كه وجودند نه از آن جهت كه ناقص و محدودند ، و الا از بيّناتست كه نسبت وجود مجعول بوجود جاعل نسبت نقص به تمام و نسبت ضعف بقوتست ، نقص چگونه در مرتبهء تمام و ضعف چگونه در مرتبهء كمال متحقق ميتواند شد ، براهين عقليّه و شواهد نقليّه بر اين دعوا قايم است چنان كه در لمعات سابقه گذشت .\r\nو نيز محقق گرديد كه هرمرتبه از مراتب وجود كه اشد و اقوى و اتم و اعلاست ، احاطهء او بر معانى وجوديّه و جامعيّت او مر مفهومات ثبوتيه را كه عنوانات و حكاياتند از حقايق وجوديه بيشتر و بنحو اتم و اعلا است .\r\nو نيز محقق گرديد كه هرمعنى از معانى كه بوجودى از موجودات موجود باشد لازم نمىآيد كه آن وجود وجود خاص او باشد بلكه گاهى معنائى از معانى بوجودى از\r\n\r\n","description":"","footnote":"","page_name":" 341 ","page_number":381},
  {"content":"\r\n\r\nوجودات موجود مىشود كه آن وجود وجود ظلى و وجود علمى آن معنى مىباشد نه وجود خاص و وجود عينى او ، بلكه در حقيقت آن وجود مجلى و مظهر و مرئى و محضر مىباشد از براى آن معنى چنان كه مشروحا در ذيل لمعات گذشت ، پس همهء معانى و مفهومات و همهء عنوانات و ماهيّات اشياء پيش از وجود آن اشياء بوجود علمى واجب الوجود بالذات كه عين حقيقت و صرف ذات اوست موجود ميباشند و در آن مجلاى اعلى جلوه‌گر و در آن مظهر اعلى ظاهر ميگردند بظهورى كه ذات اقدس بنفس خود به آن ظهور ظاهر است نه بظهور ديگر و جلوهء آخر چنان كه مذاق ارتسامييّن و حصولييّن است ، ولى آن وجود ، وجود خاص آن معانى و مفهومات نيست بلكه وجود بالذات و وجود عينى و وجود حقيقى واجب الوجود بالذاتست ، و نسبت به آنها وجود علمى و وجود بالعرض و وجود ظلّى است ، پس علم واجب الوجود بالذات بذات خود كه عين ذات اوست علم بهمهء اشياء است بنحو اتم و اعلى و بنحو اظهر و اجلى ، و حضور او در نزد ذات خود حضور جميع وجودات و عنوانات وجوداتست بنهج اعلى و اشرف و بنحو اجلى و اظهر بتفصيل باعتبارى و باجمال باعتبار ديگر ، بلكه در عين اجمال تفصيل است ، و در عين تفصيل اجمال و باقى مراتب علوم و ادراكات كه در مراتب متأخره از ذات اقدس متحقق ميباشند لمعات و انوار و اشراقات و اضواء و عكوس و اظلالند از آن علم تام و از آن انكشاف فوق التمام ، اخذ كن اين مقصد اعلى و اين مطلب اسنى را كه به اين نحو از بيانات و تبيانات و به اين قسم از تمهيد مقدمات و تحقيق لمعات بسيار عزيز الوجود است و غنيمت شمار . « الحمد للّه ملهم انوار العلوم و المعارف » .\r\n\r\nاشراق \" و انارة \"\r\nبدان اى طالب علوم الهيّه و معارف ربوبيّه كه اين مقصد اعلى و اين مطلب اسنى بغايت غموض و دقت دارد فهم آن بنهجى كه با قواعد عقليّه متلايم و با قوانين نقليّه متوافق گرديده سر از گريبان ايتلاف و اتحاد بيرون آورند از اغمض غوامض مسائل الهيّه و اصعب مقاصد ربوبيّه است ، و فى الحقيقه منتها مراتب كمالات انسان و قصوا درجات معارف و عرفانست ، در كتب متداولهء فن الهى و كلام احدى متعرض اثبات آن بنحو مذكور و بيان كيفيت آن بنهج مزبور نشده است مگر صدر الهيّين و قدوهء محققين\r\n\r\n","description":"","footnote":"","page_name":" 342 ","page_number":382},
  {"content":"\r\n\r\nكه در الهيات اسفار اربعه متحمّل بيان او گرديده و ببسط تمام چنان كه ديدن و طريقهء اوست در آن كتاب مستطاب تحقيق نموده است و بعضى از محققين در اين باب به آن محقق پيروى نموده‌اند ، و ليكن باجمال كوشيده‌اند و اين فقير بىبضاعت نيز پىروى آن محقق نموده متعرض بيان او گرديدم و با بسط و اوضح از آنچه كه در آن كتاب مستطاب مذكور است بيان نمودم . و جماعتى از محققين بغور اصول و مقدمات او نرسيده‌اند اين مرتبه از علم را كه كمال واجب الوجود بالذات ميتواند شد انكار كرده از جملهء محالات و ممتنعات شمرده‌اند ، كاش در اين مقام سكوت اختيار ميكردند و ميگفتند :\r\n« العلم عند اللّه و عند الراسخين فى العلم » و حال آنكه اشاره نمودم كه اكثر براهين اثبات علم واجب الوجود بالذات باشياء مثبت اين مرتبه از علم مىباشد . بلى اكثر حكما و محققين از متكلّمين متعرض بيان علم اجمالى كمالى شده و گفته‌اند كه ، علم واجب الوجود بالذات ، بذات خود كه عين ذات اوست علم بهمهء اشياء است پيش از ايجاد آن اشياء بنحو اجمال نه بنحو تفصيل ، و علم تفصيلى را بعضى در مرتبهء ايجاد اشياء عينيّه ثابت كرده‌اند و بعضى در مرتبهء صور ارتساميّه قائل شده‌اند چنان كه مذكور شد ، ولى آنچه كه از كلمات فيلسوف اعظم ارسطاطاليس در كتاب اثولوجيا و از كلمات معلم ثانى ابو نصر فارابى در كتاب فصوص الحكم و از كلمات حكيم الهىّ - ابو الوليد محمد بن رشد الأندلسى در كتاب جامع فلاسفه و در كتاب ردّ تهافت بلكه از كلمات رئيس محققين در كتاب تعليقات مستفاد مىشود اينست كه مذاق و مشرب ايشان در علم سابق بر ايجاد همان است كه بتفصيل بيان نمودم يعنى تفصيل است باعتبارى و اجمال است باعتبارى ديگر ، بلكه در عين اجمال تفصيل و در عين تفصيل اجمال است ، و حجت الاسلام غزالى در كتاب تهافت اين معنى را برئيس محققين شيخ ابن على بن سينا نسبت داده است و تصديق او كرده است او را در اين معنى حكيم الهى ابو الوليد محمد بن رشد اندلسىّ در كتاب ردّ تهافت و ليكن گفته است در همان كتاب كه اين معنى مذاق و مشرب جميع حكماى الهييّن است و اختصاص به شيخ ابى على بن سينا ندارد ، و بعد از آن گفته است كه آنچه كه بقدماى حكما نسبت داده‌اند كه ايشان نفى كرده‌اند علم واجب الوجود بالذات را باشياء افتراء است ، و مبنىّ بر عدم تفطّن بر قواعد و مراد ايشانست ، زيرا كه مقصود ايشان نفى علمى است از واجب الوجود بالذات كه از جهت اشياء حاصل شود يعنى غير\r\n\r\n","description":"","footnote":"","page_name":" 343 ","page_number":383},
  {"content":"\r\n\r\nذات اقدس را مدخليّت در حصول آن علم باشد ، و الا علم او را باشياء كه از تعقّل مجرد ذات حاصل باشد انكار نكرده‌اند بلكه در كتب و تعاليم خود ثابت كرده‌اند و يا از قواعد مقرره و قوانين مثبتهء ايشان لازم مىآيد تمام شد ملخّص كلام آن حكيم الهى ، و نعم ما قال الشاعر :\r\n « اذا قالت حذام فصدقوها - * فان القول ما قالت حذام » \r\nو هرگاه در مجال وسعتى مييافتم و در بال فراغى ميديدم بعضى از كلمات حكماى الهييّن را نقل ميكردم تا اين مطلب به حد انكشاف و ظهور آيد و كالشمس فى رابعة النهار مشاهد و عيان گردد ، ولى اين فقير بىبضاعت هردو مقام را فاقد و ضد هريك را واجدم .\r\n\r\nنقل مقالات و تقرير اشكالات [ اشاره به بيان مذاهب در علم حق اول 
  ]\r\nبدانكه صدر محققين در الهيّات اسفار اربعه هشت مذهب در كيفيت علم واجب الوجود بالذات باشياء نقل كرده است از براى تتميم و تكميل و از براى اينكه طلّاب معارف يقينيّه را موضع اشتباهى و محل اشكالى باقى نماند لازم دانستم كه آن مذاهب را بنحو اجمال ذكر كنم و مواضع اشتباه و اختلال را بيان نمايم ، پس ميگويم :\r\nمذهب اول مذهب ارباب اعتزال است ، بيانش آنست كه در لمعات اثبات واجب الوجود بالذات مذكور گرديد كه آن طايفه بثبوت معدومات ممكنه قايل شده‌اند و ميگويند كه ماهيّات معدومات ثابتند در خارج و اعيان ، بدون وجود در اين نحو از ثبوت ، و در تجوهر ذوات خود از علت فيّاضه مستغنى و در موجوديّت خود بفاعل مفيض محتاجند پس ثابتات ازليه ميباشند و جهات انكشاف موجودات خارجيه و مناط علم واجب الوجود بالذات به آن موجودات عينيّه ميگردند و در همان لمعات فساد اين مذهب و بطلان او به حد ظهور و انكشاف آمد پس مبنى نيز باطل و فاسد خواهد بود علاوه بر اين مفاسد ديگر نيز بر اين مذهب وارد مىآيد از آن جمله لازم مىآيد كه واجب الوجود بالذات در مرتبهء ذاتش عالم باشياء نباشد ، بلكه در علم باشياء محتاج به آن ثابتات ازليّه باشد ، متفطن باش .\r\nمذهب دوم ، مذهب صوفيّه است ، بيانش آنست كه ايشان معانى و ماهيّات اشياء را كه در اصطلاح خود اعيان ثابته ميگويند در حين عدم ثابت ميدانند و تفاوت در ميانهء معتزله و ايشان در اين باب نيست مگر باينكه معتزله بثبوت معدومات ، در خارج قائل\r\n\r\n","description":"","footnote":"","page_name":" 344 ","page_number":384},
  {"content":"\r\n\r\nشده‌اند و ايشان آن ثبوت ، بذهن نسبت داده ، مناط علم واجب الوجود بالذات باشياء دانسته‌اند و در اوايل اين وجيزه محقق گرديد كه ثبوت مرادف وجود است پس انفكاك ثبوت از وجود مطلقا باطل خواهد بود خواه آن ثبوت را بذهن نسبت دهند و يا بخارج منتسب سازند .\r\nپس اين مذهب نيز در بطلان مثل مذهب ارباب اعتزال است ، و مفاسدى كه به آن مترتّب است به اين مذهب نيز مترتّب ميشوند ولى از براى اين مذهب محمل صحيحى محقق است ، موضع بيانش اين وجيزه نيست .\r\nمذهب سوم مذهب افلاطونيّين است بيانش آنست كه افلاطن و استاد او سقراط گفته‌اند كه از براى موجودات صور مجرده معلّقه در عالم ابداع ثابت است و آن صور را مثل الهيّه و مثل افلاطونيّه ميگويند و مراد از صور معلقه آنست كه محل از براى آن صور نباشد كه به آن قائم باشند و در آن حاصل شوند و ميگويند از براى آن صور ، دثور و زوال و تغيّر و فساد نمىباشد و شيخ رئيس در الهيات شفا غايت استبعاد و استنكار از اين مذهب نموده متعرض ابطال آن شده است ، و بعد از آن تأويل كرده است آن را بتأويلى كه بأدنى طلبه‌ئى از طلاب علوم عقليّه نسبت نمىتوان داد و اين وجيزه را گنجايش ذكر وجوه ابطال او و بيان اختلال آن وجوه و ذكر تأويل او و بيان فساد آن تأويل نيست و نعم ما قيل : « الجواد قد يكبو ، و الصّارم قد ينبوا » و تأويلات بعيده و توجيهات فاسدهء ديگر نيز از براى مثل افلاطونيّه كرده‌اند موضع بيان آنها نيز اين وجيزه نيست ، و محمل صحيح در اين باب محملى است كه شيخ اشراق در مصنّفات خود و صدر محققين در امور عامهء اسفار اربعه و در كتاب شواهد ربوبيه ذكر نموده‌اند ملخّصش آنست كه مراد از صور مجردهء افلاطونيّه ارباب انواع جسمانياتست به اين معنى كه از براى هرنوعى از انواع جسمانيّات مربى در عالم عقل ثابت است كه آن ، واسطهء فيوضات و خيراتست از براى آن نوع جسمانىّ و در زبان حكمت عتيقه از آن ارباب به مثل افلاطونيّه و مثل الهيّه تعبير ميكنند ، و در لسان شريعت حقه بملائكهء قدسيّه و حجب نوريّه . و كلام امام موحّدين امير المؤمنين « صلوات اللّه عليه » در حديثى كه در كتاب نوادر الحكمه مذكور است و بعضى از فقرات آن حديث ، در لمعات سابقه مذكور گرديد اشاره است بوجود آن ملائكهء قدسيه و ارباب عقليّه و آن كلام\r\n\r\n","description":"","footnote":"","page_name":" 345 ","page_number":385},
  {"content":"\r\n\r\nشريف اينست كه در جواب سائلى از عالم علوى فرمودند : « صور \" عالية \" عن المواد ، خالية \" عن القوة و الاستعداد ، تجلى لها ربها فاشرقت ، و طالعها فتلألأت ، و القى فى هويّتها مثاله ، و اظهر عنها افعاله » يعنى عالم علوى عبارتست از صورى كه بلند است وجود آنها از اينكه متعلق باشد بمواد و اجرام به اين معنى كه در ذات خود و در افعال خود به اجسام و مواد محتاج نيستند و خالى است وجود آنها از قوه و استعداد زيرا كه قوه و استعداد در عالم مواد و اجسام متحقق ميباشند ، جلوه انداخت به آنها پروردگار آنها ، پس مشرق گرديدند ، و طلوع كرد بر آنها پس متلألأ شدند ، يعنى افاضه كرد نور وجود را بر آنها پس نورانى گرديدند ، و انداخت بر ماهيّات آنها مثال خود را يعنى وجود را .\r\nو اين كلام شريف اشاره است باصالت جعل در وجود و اينكه تفاوت در ميانهء وجودات بشدت و ضعف و به تمام و نقصان است متفطن باش ، و  « قُلْ كُلٌّ يَعْمَلُ  « 1 »  عَلى شاكِلَتِهِ  و للّه  الْمَثَلُ الْأَعْلى  « 2 »  فِي السَّماواتِ وَ الْأَرْضِ »  و اظهار كرد از آنها افعال خود را ، و اين كلام شريف اشاره است باينكه آن صور عاليه و ارباب عقليّه وسايط فيوضات و خيرات و وسايل فضايل و كمالاتند از براى عالم جسمانيّات و كاينات و از براى عالم اشباح و امثال ، متفطن باش ، شواهد اين دعوا از باب روايت و از راه ولايت از حدّ شماره افزون است ، و براهين عقليّه و حجج نيّره نيز بر اين مدعا قايم و در مصنفات و مؤلفات آن دو حكيم الهى - مذكور است ، و فيلسوف اعظم در كتاب اثولوجيا اين مطلب عالى را ببسط تمام بيان فرموده‌اند ، بلكه صريح كلام آن فيلسوف اعظم آنست كه ارباب انواع جسمانيّات با جسمانيّات ، اتحاد نوعى دارند و تفاوت در ميانهء آنها باعتبار قوت و ضعف و به جهت خسّت و شرافت است ، مثلا ربّ نوع انسان كه در آن عالم متحقق است با افراد طبيعيّه او كه به آن زبان باصنام موسومند در نوع ماهيت انسانى متحدند و تفاوت بشدت و ضعف و بكمال و نقصان است ، از اينجا ظاهر مىشود كه نسبت در ميانهء آن ارباب و اصنام نسبت مثليّت است چنان كه ظاهر مقالات منقولهء از افلاطونييّن است نه نسبت مثاليّت چنان كه از كلمات شيخ اشراق مستفاد مىشود . و از جمله كلمات فيلسوف اعظم\r\n\r\n\r\n","description":"","footnote":"\r\n( 1 ) - س 17 ى 86 .\r\n( 2 ) - س 30 ى 26 .  وَ لَهُ الْمَثَلُ الْأَعْلى  ( الآية ) .\r\n","page_name":" 346 ","page_number":386},
  {"content":"\r\n\r\nكه ناصّ است بر اين دعوا كلام اوست در ميمر عاشر آن كتاب « انّ كل صورة طبيعية فى هذا العالم هى فى ذلك العالم ، الا انّها هناك بنوع افضل و اعلى و ذلك انّها هيهنا متعلقة بالهيولى و هى هناك بلا هيولى ، و كل صورة طبيعيّة فهى صنم للصورة التى هناك الشبيهة بها ، فهناك سماء و ارض و حيوان و هواء و ماء و نار » يعنى هرصورت طبيعيّة كه در اين عالم است در آن عالم نيز آن صورت متحقق است و ليكن بنحو افضل و اعلى زيرا كه اينجا متعلق است بماده و آنجا بدون ماده است ، و هرصورت طبيعيّه اين عالم صنم است از براى آن صورتى كه در آن عالم است شبيه است اين صورت به آن صورت در نوع ، پس در آن عالم آسمان و زمين و حيوان و هوا و آب و آتش است چنان كه در اين عالم است ، ولى آنجا بنحو تماميّت و كمال است ، و اينجا بنحو قصور و نقصان ، و آنجا بنهج شدت و قوت است ، و اينجا بنهج ضعف و انكسار ، ذيل اين كلام طويل است و ايجاز مطلوب ، و همين‌قدر كه مذكور شد در اين باب كافى است .\r\nبعد از تمهيد اين مقدمه بدانكه ايشان ميگويند كه مثل الهيّه و ارباب عقليّه حاضرند در نزد مبدأ اعلى بانفس خود بحضور اشراقى و منكشفند از براى او بانكشاف تفصيلى حضورى و به همان حضور و انكشاف اصنام آن ارباب از اشباح مثاليّه و انواع جسمانيّه و اصناف ماديّه و اشخاص آنها در نزد واجب الوجود بالذات حاضر و منكشف ميشوند و كيفيت آن به نحوى است كه در ذيل لمعات سابقه و خصوصا در بيان نتيجهء الهيه محقق گرديد .\r\n\r\nتنبيه \" [ اشاره بعلم حق بمشرب اتباع افلاطن 
  ]\r\nبدانكه ظاهر از كلمات نقلهء كلمات ايشان آنست كه علم مبدأ اعلى باشياء منحصر به اين مرتبه و مقصور به اين كيفيت است ، و علمى از براى او باشياء پيش از وجود آن مثل الهيه و ارباب عقليّه در مرتبهء ذات علت اولى متحقق نيست ، و اين معنى غايت جسارت است در حق مبدأ خيرات و كمالات ، زيرا كه بنابراين لازم مىآيد كه واجب الوجود بالذات در مرتبهء ذاتش كه علت العلل و اول الاوايل است عالم بمعلولات و مجعولات خود نباشد زيرا كه آن صور مجرده موجودات عينيه و مجعولات بالذاتند و در مرتبهء ذات اقدس\r\n\r\n","description":"","footnote":"","page_name":" 347 ","page_number":387},
  {"content":"\r\n\r\nمتحقق نمىتوانند شد ، خواه علم به آن صور مجرده بانفس خود باشد و يا بصور ديگر حاصل آيد ، و در شقّ دوم تسلسل نيز ثابت مىشود ، و آن مبرهن الفساد و لازم از جمله محالات و ممتنعات بالذاتست زيرا كه اين معنى عين جهل و مصادم براهين سابقه و منافى صرفيّت و موجب محدوديّت مىباشد ، علاوه بر اين لازم مىآيد كه مبدء اشياء از معلولات خود منفعل و بمجعولات خود مستكمل گردد ، و بطلان اين معنى كرّة بعد اولى و مرّة بعد اخرى در مباحث سابقه ظاهر و منكشف گرديد .\r\nو نيز لازم مىآيد كه صدور آن مثل الهيه و ارباب عقليّه از مبدأ اعلى از روى علم و اراده نباشد ، پس لازم مىآيد كه فاعليّتش نسبت به آنها بقدرت و اختيار نباشد ، زيرا كه فاعل مختار آنست كه فعلش مسبوق بعلمش باشد ، و در صورت مفروضه علم در مرتبهء فعل است نه سابق بر فعل ، بطلان لازم علاوه بر اينكه از مسلّماتست در نزد حكما و متكلّمين از ملاحظهء لمعات مباحث عينيّت صفات منكشف ميگردد متفطن باش .\r\nو هرگاه بگوئى كه : چه مىشود كه ايشان بعلم اجمالى كمالى باشياء در مرتبهء ذات قائل شده علم تفصيلى به آن اشياء را بمرتبهء مثل الهيه تخصيص داده باشند و بنابراين مفاسد مذكوره بر ايشان وارد نميشود .\r\nميگويم : اولا هرگاه كيفيت بودن علم بصور مجرده علم تفصيلى بموجودات صنميّه همان است كه اشاره نمودم ، پس تخصيص علم تفصيلى بمرتبهء صور مجرده خالى از وجه معقول خواهد بود چنان كه در نزد بصير محقق حاذق مدقق مخفى نيست ، و هرگاه نه چنان باشد ، بودن علم بصور مجرده علم تفصيلى باشياء خارجيّه عارى از وجه محصّل بلكه غير معقول خواهد بود ، زيرا كه صور مجرده موجودات عينيّه ميباشند نه صور ذهنيّه مطابقه ، و از بيّناتست كه صورت خارجيّه مطابق صورت خارجيهء ديگر نميتواند شد تا علم بيكى از آنها بعينه علم به ديگرى باشد .\r\nو ثانيا ميگويم : علم اجمالى كمالى باشياء از نحو تفصيل منفّك نمىتواند شد چنان كه سابقا محقق گرديد ، و الا علم ، در حقيقت ، علم اجمالى نخواهد بود بلكه از باب مسامحات و تجوّزات خواهد بود چنان كه در مباحث آينده مىآيد .\r\nو ثالثا ميگويم : قدرت و اختيار فاعل در صورتى متحقق مىشود كه فعلش مترتّب باشد بعلم او بخصوصيت آن فعل ، و علم اجمالى در اين باب كافى نمىتواند شد زيرا كه\r\n\r\n","description":"","footnote":"","page_name":" 348 ","page_number":388},
  {"content":"\r\n\r\nنسبت او بهمهء افعال و اشياء مساويست و در علم كلى از علم الهى محقق است كه علم بشىء بوجه كلّيّت و اجمال نه بوجه خصوصيت و امتياز منشأ صدور او نمىتواند شد و الا ترجيح بلا مرجّح بلكه ترجّح بلا مرجّح ثابت مىشود پس مرجّح وجود آن در حقيقت امر ديگر خواهد بود نه علم فاعل و از مسلماتست كه فاعل مختار آنست كه فعل او مترتّب باشد بارادهء او ، و ارادهء واجب الوجود بالذات عبارتست از علم او بوجه خير در نظام اتم اشياء بر وجه رضا ، چنان كه در مبحث اراده محقق خواهد گرديد .\r\nو هرگاه علم بوجه خير در نظام اتم اشياء خالى از نحو تفصيل باشد در حقيقت اراده مرجّح نخواهد بود متفطن باش ، با اينكه بعد از تسليم اين معنى مفاسد سابقه به حال خود باقى است ، متدبّر باش .\r\nو هرگاه مقصود ايشان حصر نباشد و اين مرتبه از علم را نيز از مراتب علم واجب الوجود بالذات شمرده از فروعات علم ازلى دانسته باشند چنان كه محقق گرديد كه محذورى بر ايشان لازم نخواهد آمد . زعم اين فقير و اعتقاد او اين است كه مراد آن دو حكيم الهى يعنى سقراط و افلاطن اين معنى است نه آنچه كه از كلمات نقلهء مقالات ايشان ظاهر مىشود و قصور و اختلال از تصرفات ناقلين و ناقصين است چنان كه بفيلسوف اعظم نسبت داده‌اند كه بعلم حصولى ارتسامى قايل است و حال آنكه نه چنين است چنان كه گذشت . و شاهد اين دعوى كلام حكيم الهى ابو الوليد محمد بن رشد اندلسى است و بتفصيل مذكور گرديد متذكر باش و غنيمت شمار .\r\nمذهب چهارم مذهب فرفوريوس است و تحقيق در مذهب او همانست كه ببسط تمام بيان نمودم نه آنكه جمهور فهميده اتحاد عاقل و معقول را باتحاد اثنين كه در علم كلى از علم الهى مبرهن الفساد است حمل كرده ، قايل او را بسفاهت نسبت داده‌اند ، و حال آنكه بيان نمودم كه اين مذهب اختصاص به فرفوريوس ندارد ، بلكه از استاد خود فيلسوف اعظم اخذ نموده است و هرگاه چنين باشد كه ايشان فهميده‌اند در تزييف و تسفيه حق دارند .\r\nمذهب پنجم آنست كه علم واجب الوجود بالذات باشياء بعلم حضورى اشراقى است در مرتبهء ايجاد آن اشياء ، و تحقيق آن ببسط تمام در مقصد دوم گذشت ، و اين مذهب ، مذهب شيخ اشراق است در مصنّفات خود ، و مذهب محقق طوسى است در\r\n\r\n","description":"","footnote":"","page_name":" 349 ","page_number":389},
  {"content":"\r\n\r\nشرح اشارات ، و مذاق جميع كثيرى از متأخرين است چنان كه صاحب اسفار اربعه تصريح كرده است .\r\nمخفى نماناد كه همهء مفاسدى كه بر مذهب افلاطونيّين وارد است بر اين مذهب نيز وارد مىشود ، و هرگاه منحصر نمىدانستند علم واجب الوجود بالذات را به اين مرتبه بلكه اين مرتبه را از فروعات و لوازم علم سابق بر ايجاد ميدانستند چنان كه محقق گرديد محذورى بر ايشان لازم نمىآمد ، ولى ظاهر از كلمات ايشان بلكه صريح كلام شيخ اشراق حصر است ، پس اين مذهب نيز در كيفيت علم مبدء اعلى قاصر و ناتمام است و مفاسد عظيمه به آن وارد مىشود چنان كه بتفصيل در بيان مذهب سوم مذكور گرديد .\r\nبلى محقق طوسى ، قدس سره القدوسى ، بعلم اجمالى كمالى باشياء در مرتبهء ذات مبدأ اعلى قائل است ، و ليكن بيانش قاصر از افاده حق حقيقت اين مدعا و اين مرتبهء قصوى است ، و با وجود اين محقق گرديد كه علم اجمالى عارى از نحو تفصيل ، خالى از قصور و فساد و برى از اختلال و نقصان نيست ، چنان كه مذكور گرديد ، متذكر باش ، و بدانكه از كلمات آن محقق در شرح رساله علم مستفاد مىشود كه مذاق و مشرب او اين است كه علم واجب الوجود بالذات بجواهر عقليّه و به آنچه كه حاصل است در جواهر عقليّه بعلم حضورى اشراقى است و بماديّات و جسمانيّات بعلم حصولى ارتسامى است ، يعنى صور همهء ماديّات و جرمانيّات در جواهر عقليه مرتسم ميباشند و آن صور علم تفصيلى واجب الوجود بالذاتست باعيان كاينات و ماديات و اواخر كلام او در شرح اشارات مشعر از اين دعوى است .\r\nمذهب ششم آنست كه علم واجب الوجود بالذات باشياء بعلم اجمالى است و اين مذهب اكثر متأخرين است چنان كه صدر محققين در الهيّات اسفار اربعه تصريح كرده است و بيان كرده‌اند آن را باينكه محقق شد كه واجب الوجود بالذات عالم است بذات خود و نيز محقق شد كه ذاتش مبدأ صدور همهء اشياء است ، پس بايد عالم باشد بهمهء اشياء بعلمى كه متحقق باشد آن علم در مرتبهء ذات ، و الا لازم مىآيد كه عالم نباشد باشياء باعتبار مجرد ذاتش ، بلكه باعتبار و ذات اشياء عالم باشد به آن اشيا . پس نميباشد از براى او علمى باشياء كه صفت كماليّه او تواند شود ، و اين معنى محال است پس بايد علم او باشياء علم او باشد بذات خود و آن لا محالة علم اجمالى است .\r\n\r\n","description":"","footnote":"","page_name":" 350 ","page_number":390},
  {"content":"\r\n\r\nو هرگاه بگوئى : چنان كه متصور مىشود كه علم بذات اقدس علم اجمالى باشد و حال آنكه ذات اقدس مباين اشياء است و از بيّناتست كه علم باحد متباينين علم به ديگرى نمىتواند شد ؟\r\nميگويند در جواب او كه ذات مبدأ اعلى مبدأ تميز اشياء است در اعيان ، و حقيقت علم نيست مگر مبدأ تميز شىء ، پس علم مبدأ اعلى بذات خود كه عين اوست علم بهمهء اشياء است .\r\nو اين جواب مردود است زيرا كه مسلم نيست كه هرعلت تميز شىء ، علم به آن شىء باشد و موجبه كلّيّه مثل نفس خود منعكس نميشود مگر بدليل و برهان چنان كه در علم ميزان محقق است ، و در لمعهء فرق در ميانهء صفات حقيقيه و صفات اضافيّه تحقيقى از براى اين مطلب گذشت رجوع كن . و بسا گفته‌اند كه علم باشياء منطوى است در علم بذات مبدأ اعلى چنان كه علم بلوازم انسانيّت منطوى است در علم بانسانيّت ، ولى كيفيت اين انطوا را بيان نكرده‌اند ، و تشبيه كرده‌اند اين علم اجمالى را بعلم اجمالىّ - كه از طبيعيّات شفا در لمعات سابقه نقل كردم ، اگرچه اين انطوا مثل علم اجمالى در كتاب نفس خالى از محمل صحيح نيست ولى با وجود اين معنى ، اين مذهب نيز خالى از قصور و فساد نيست چنان كه در بيان مذهب سوم گذشت .\r\nو ديگر آنكه ظاهر از كلمات ايشان آنست كه در مرتبهء ايجاد علمى ثابت نكرده‌اند و اين معنى نيز خلاف تحقيق است چنان كه ببسط تمام بيان نمودم ، اگرچه اين مرتبه از علم كمال مبدأ اعلى نيست بلكه از فروعات و لوازم علم كماليست .\r\nاز اينجا ظاهر مىشود كه اين جماعت به حق حقيقت علم اجمالى كمالى نرسيده‌اند و الا چگونه نحو از تفصيل را پيش از ايجاد و علم حضورى اشراقى را در مرتبهء ايجاد انكار ميكردند ، متفطن باش .\r\nمذهب هفتم آنست كه علم واجب الوجود بالذات بذات خود علم تفصيلى است بمعلول اول ، و علم اجمالى است بساير اشياء ، و علمش بذات معلول اول علم تفصيلى است بمعلول دوم . و اجمالى است بساير اشياء ، و هكذا الى آخر المعلولات ، و گفته‌اند كه علم تفصيلى بممكنات لازم نيست كه در مرتبهء واحده متحقق باشد بلكه جايز است كه در مراتب متفاوته متحقق شود پس بنابراين مذهب علم واجب الوجود بالذات باشياء\r\n\r\n","description":"","footnote":"","page_name":" 351 ","page_number":391},
  {"content":"\r\n\r\nعلم فعلى مىباشد زيرا كه علم بهر معلول بنابراين مذهب مقدم مىباشد بر ايجاد آن معلول .\r\nو اين مذهب نيز خالى از قصور و فساد نيست زيرا كه آنچه كه در بيان او گفته‌اند قاصر از افادهء مدعاى ايشانست علاوه بر اين مفاسد بسيارى نيز بر او وارد است و از تأمّل در مباحث سابقه منكشف ميگردد متفطن باش .\r\nمذهب هشتم آنست كه علم واجب الوجود بالذات بذات خود عين ذات اوست و علمش باشياء عبارتست از صور همهء اشياء كه مرتسمند در ذات معلول اول يعنى عقل اول ، پس علمش بصادر اول بنابراين مذهب علم حضورى اشراقى و بساير اشياء علم حصولى ارتسامى است ، ولى ارتسام در ذات صادر اولست نه در ذات مبدأ اول .\r\nو اين مذهب مذهب تالس ملطى است چنان كه صاحب كتاب ملل و نحل نقل كرده است و نزديكست به آن ، مذهب محقق طوسى « قدس سرّه القدوسى » در شرح رسالهء علم چنان كه اشاره كردم ، ملخّص كلامش در اين مقام آنست كه هرگاه صورتى در ذات مبدأ اعلى مرتسم باشد يا مطابق مىباشد با موجودات خارجيّه و يا مطابق نميباشد ؟\r\nدر صورت اول لازم مىآيد كه آن صورت بعدد موجودات خارجيّه متعدد باشد زيرا كه صورت واحده با موجودات متكثّره مطابق نميتواند شد ، پس بايد كلّيات را صورى متحقق باشد و جزئيّات را صور ديگر ، و بايد متغيّر باشند آن صور بتغيّر آن موجودات ، و همهء اينها محال است ، زيرا كه لازم مىآيد كه ذات مبدأ اعلى محل كثرات و ممكنات و موضع حوادث و متغيّرات گردد ، و هرگاه مطابق نباشد پس صورت شيئى از اشياء نخواهد بود تا مناط انكشاف و تميز او باشد .\r\nبعد از آن گفته است : ليكن ابداع كرد مبدأ اول عنصر اول يعنى عقل اول را و ايجاد كرد در او صور همهء موجودات ، و معلولات را ، و منبعث شد باعتبار مشيّت ازليّه از هر صورتى موجودى در اعيان بر مثال آنچه كه در عنصر اول بود .\r\n\r\nتنبيه \"\r\nبدانكه كلمات رئيس محققين در شفا و تعليقات و كلمات تلميذ او بهمنيار در كتاب تحصيل بنحو تمام متكفّل جواب اين استدلال ميباشند .\r\nبيانش آنست كه ايشان ميگويند حضور صور در ذات مبدأ اعلى بنحو ترتيب و بنهج سببيّت و مسبّبيّت مىباشد به اين معنى كه صورت صادر اول از مبدأ اول صادر\r\n\r\n","description":"","footnote":"","page_name":" 352 ","page_number":392},
  {"content":"\r\n\r\nمىشود و بتوسط آن ، صورت صادر دوم از آن صادر مىشود و هكذا الى آخر الصّور ، پس در حقيقت ذات مبدأ اعلى محل صورت اولى مىباشد « 1 » و صورت اولى محل مىباشد از براى صورت دوم تا آخر صور موجودات .\r\nو نيز ايشان ميگويند كه علم در صورتى بتغيّر معلوم متغيّر مىشود كه علم انفعالى باشد نه فعلى .\r\nبعبارت ديگر هرگاه علم باشياء از جهت اشياء حاصل باشد بتغيّر آن اشياء متغير مىشود ، و هرگاه از جهت اسباب و علل آن اشياء حاصل باشد بتغيّر آن اشياء متغيّر نميشود ، و ما نحن فيه از قبيل دوم است نه از قبيل اول ، زيرا كه مفروض اين است كه علم باشياء سابق است بر آن اشياء ، و بعد از تسليم تماميّت استدلال ميگويم كه اين مذهب مبنى است بر اينكه تعقّل اشياء بنحو ارتسام و قيام است نه باتحاد عاقل و معقول « 2 » در تعقّل اشياء خارجيّه ، بطلان اول و حقيّت دوم در لمعات سابقه محقق گرديد . و ديگر آنكه اين مذهب نيز نافى علم عنايتى سابق بر ايجاد همهء اشياء است و در مباحث سابقه ببسط تمام محقق گرديد كه علم مبدأ اعلى باشياء پيش از ايجاد و بعد از\r\n\r\n\r\n","description":"","footnote":"\r\n( 1 ) - چون اگر حصول صور در ذات به نحو اتحاد باشد وجه صحيح آن برمىگردد به اتحاد ذات با صور اشياء از باب فناى كثرات در وحدت و تجلى وحدت در كثرات به نحو وحدت در كثرات از باب آنكه اتحاد علت عاقل وجود معقول بنا بر تشكيك خاصى در دو موطن متصور بل‌كه واقع است ، يكى حصول وجود خارجى معلول در علت از باب لزوم تحقق معلول در علت بالذات بوجودى اعلى از وجود خاص معلول و احاطهء قيومى علت نسبت بمعلول از باب احاطهء سريانى و قيومى فعل و ذات حق در شراشر وجود و چون علم بمعلول در مقام ذات علت متحقق است و اين علم منشأ تحقق معلول است ، علت شهود نمايد معلول را در مشهد ذات و موطن افعال حضورى اتمّ از حضور معلول جهت ذات خود علما بسيطا فى الموطنين غفلت از سرّ تشكيك خاصى منشأ اعتقاد بصور مرتسمه و انكار علم تفصيلى در ذات و حضور اشياء للحق در مراتب كثرات شده است ( لمحرره ج ل ) .\r\n( 2 ) - تصوير قيام صور علل و معاليل و صدور آنها بوساطت صور على سبيل الترتّب و اعتقاد باينكه لازم نيست صور مترتبهء مرتسمهء در ذات بنحو تفصيل مشهود باشند و صور مرتسمه را وجودات ذهنى نه حقايق خارجى ، دانستن در حالتى كه فرق ذهن و خارج اعتبارى است و وجود مطلقا امرى خارجى است ، از سخايف اقوال است كما ذكره المؤلف التحرير ( لمحرره جلال الموسوى الآشتيانى ) .\r\n","page_name":" 353 ","page_number":393},
  {"content":"\r\n\r\nايجاد يكى است ، و همهء علوم و ادراكات كه در مراتب ايجادات متحقق ميشوند خواه از قبيل صور ادراكيّه باشند كه در مدارك عقليّه و نفوس قدسيّه و مشاعر حسّيّه و خياليّه متحقق ميباشند و يا از قبيل علوم حضوريّه اشراقيّه باشند كه از براى معلولات بالذات ثابت است از براى علل بالذات خود ، لمعات و اشراقات و عكوس و اظلالند از آن علم سرمدى و از آن ادراك لم يزلى ، و رشحات و فيوضات و فروعات و اضوائند از آن علم تام و از آن انكشاف فوق التمام . و ديگر آنكه ظاهر كلامش آنست كه منكر علم حضورى اشراقى است در مراتب ايجادات اشياء ، و اين نيز خلاف تحقيق است چنان كه گذشت .\r\nخلاصه همهء مفاسد مذكوره الا ماندر بر اين مذهب نيز وارد است ، متفطن باش ، و اين مذهب را صاحب اسفار اربعه در ذيل مذهب هفتم ذكر نموده است .\r\nمذهب نهم علم حصولى ارتسامى است ، يعنى علم واجب الوجود بالذات باشياء باعتبار حصول و ارتسام صور عقليّهء آن اشياست در ذات مقدس او ، و اين مذهب مذهب رئيس محققين الشيخ ابى على بن سيناست در الهيّات شفا و اشارات و تعليقات و مذهب تلميذ او بهمنيار است در كتاب تحصيل و مذهب انكسمايس ملطى و جمهور مشّائين است چنان كه محقق لاهيجى گفته است و بمعلم اول و ثانى نيز نسبت داده‌اند . بيانش به نحوى كه از كتب شيخ و بهمنيار مستفاد مىشود آنست كه در لمعات سابقه منكشف گرديد كه علم يا فعلى است و يا انفعالى ، و مذكور شد كه علم فعلى آنست كه سبب باشد وجود معلوم را در اعيان ، و علم انفعالى آنست كه وجود معلوم در اعيان سبب باشد از براى تحقق علم در اذهان .\r\nو نيز محقق گرديد كه علم مبدأ اعلى باشياء انفعالى نميتواند شد و الا جهتى از جهات امكان بلكه حيثيتى از حيثيات قوه و استعداد در ذات او متحقق ميگردد ، مرّة بعد اخرى و كرّة بعد اولى ، استحاله و امتناع اين معنى در اين وجيزه ظاهر و منكشف گرديد ، اينست معنى كلام شيخ در كتاب تعليقات هرگاه عارض شود بر ذات مبدأ اعلى چيزى از خارج ، مىباشد در آنجا انفعال و مىباشد در آنجا قابل آن انفعال ، زيرا كه مىباشد آن چيز بعد از آنكه نبوده است ، و هرچيزىكه حاصل باشد از براى چيزى بعد از نبودن ، پس جهت امكانى در آن متحقق مىشود و تغيّر و انفعال در ذات حاصل مىشود ، پس لازم مىآيد كه واجب الوجود بالذات نباشد ، پس بايد تعقّل اشياء حاصل باشد از براى او\r\n\r\n","description":"","footnote":"","page_name":" 354 ","page_number":394},
  {"content":"\r\n\r\nاز مجرد تعقّل ذاتش كه عين ذات اوست . تمام شد ترجمهء كلام تعليقات .\r\nو نيز در ذيل مذهب سوم محقق گرديد كه بايد نظام اتم اشياء مترتب باشد بر علم واجب الوجود بالذات به آن اشياء به اين معنى كه علم بر وجه خير در نظام اتم اشياء مقتضى آن نظام اتم باشد تا از قبيل انبعاث ضوء از مضيّىء و حدوث سخونت از مسخن نباشد ، و مذكور شد كه علم اجمالى كمالى در اين باب كافى نمىتواند شد ، پس نظام اتم اشياء از مبدعات و كاينات و از ماديّات و مجردات بايد مسبوق باشد بصور عقليّه و مثل مجرده ، زيرا كه غير تعقّل را از ساير اقسام ادراك در آن جناب راهى متصور نمىباشد ، و محال است اينكه آن صور عقليّه اجزاى ذات اقدس باشند ، و الا تركيب ثابت و بساطت حقّه و احديّت صرفه باطل مىشود ، و مفارق از ذات اقدس نمىتوانند شد ، و الا مثل افلاطونيّه ثابت مىشود ، و آن در نزد شيخ و اتباع او مبرهن الفساد است و در مباحث سابقه منكشف گرديد كه آن مثل الهيه بر تقدير تحقق و وجود مناط علم عنايتى سابق بر ايجاد همهء اشياء عينيّه نمىتوانند شد ، و محال است اينكه در عنصر اول يعنى عقل اول حاصل باشند چنان كه مذهب تالس ملطى است ، و الا لازم مىآيد كه صدور عنصر اول از روى علم و اراده نباشد ، بلكه از قبيل انبعاث ضوء از مضيىء و حدوث سخونت از مسخّن باشد . و ديگر آنكه در نزد شيخ و اتباع او حصول صور در غير ذات عاقل مناط انكشاف نمىتواند شد بلكه علم بشىء در نزد ايشان منحصر است باينكه ذات عاقل بالذات متحد باشد با ذات معقول بالذات . مثل علم مجردات بذوات خود و با معقول بالذات مرتسم باشند در ذات واجب الوجود بالذات و حاصل باشند در او از قبيل حصول اعراض در موضوعات ، ولى بايد دانست كه حصول آن صور در ذات اقدس منبعث است از مجرد تعقّل ذات كه عين ذات اقدس است .\r\nبعبارت ديگر مجرد علم بذات كه عين ذات است منشأ صدور صور علميّه است از ذات و مناط حصول آنها است در آن ذات بنحو ترتيب و بنهج سببيّت و مسبّبيّت به اين معنى كه صورت عقليّهء صادر اول اولا از مبدأ اول صادر است و او واسطهء صدور صورت عقليه صادر دوم است و هكذا الى آخر الصور . از اين تقرير و بيان ظاهر مىشود كه جهت صدور آن صور علميّه بعينها جهت حصول آنهاست . اينست معنى كلام شيخ در كتاب تعليقات ، نيست در آنجا قابلى و فاعلى ، بلكه مبدأ اول از آن حيثيت كه قابل\r\n\r\n","description":"","footnote":"","page_name":" 355 ","page_number":395},
  {"content":"\r\n\r\nاست فاعل است ، و اين حكم مطرد است در همهء بسائط زيرا كه از مجرد حقايق آن بسايط منبعث ميشوند آن لوازم و در ذوات آنها متحقق ميباشند به اين نحو كه آن بسايط از آن جهت كه قابلند فاعلند زيرا كه در بسيط ، عنه و فيه ، يكى است ، زيرا كه كثرت در آنها متحقق نيست و صحيح نيست در آنها غير اين ، و در مركّبات ما عنه ، غير ما فيه است ، زيرا كه در آنها كثرت متحقق است . تمام شد ترجمهء كلام تعليقات و در لمعات سابقه محقق گرديد كه حصول فى نفسه صور عقليّه بعينه حصول آنهاست از براى عاقل پس جهت معقوليّت آنها بعينها جهت موجوديت آنها مىباشد و جهت موجوديّت و حصول آنها در ذات اقدس بعينها جهت صدور است چنان كه در كلام تعليقات گذشت ، پس جهت صدور آن صور علميّه از مبدأ اعلى بعينها جهت معقوليت آنهاست پس صادر شده‌اند در حال معقوليّت نه اينكه صادر شدند ، پس معقول گرديدند چنان كه جهت فاعليّت آن صور بعينها جهت عاقليّت آنهاست ، از اين جهت است كه بصور ديگر محتاج نميباشند .\r\nو نيز در لمعات سابقه محقق شد كه فعل آن شىء كمال آن شىء ، نمىتواند شد بلكه كمالش باينست كه از غايت قوت و تماميّت منشأ صدور كمالات و مبدأ فيضان خيرات است ، و بسوى اين معنى اشاره كرده است شيخ در تعليقات بكلام خود : « ليس علّو الاول و مجده هو تعقّل الأشياء بل علّوه و مجده بان يفيض عنه الأشياء معقولة ، فيكون بالحقيقة علّوه و مجده بحيث يخلق لا بان الأشياء خلقه ، فعلّوه اذن بذاته لا بلوازمه التى هى المعقولات » و به همين معنى نيز تصريح كرده است در رسالهء فصوص ، و اينست معنى كلام بهمنيار در كتاب تحصيل « و ليس مجده بحيث يحصل له تلك المعقولات بل مجده بحيث يصدر عنه تلك المعلومات و ليس عالما لأن له تلك الصور ، بل هو عالم بمعنى انّه يصدر عنه تلك الصّور » متفطن باش .\r\nو بدانكه آنچه كه در تقرير اين مذهب بيان نمودم و باتم تحرير مذكور ساختم ملخص آن چيزيست كه از شفا و اشارات و تعليقات مستفاد مىشود و به اين تقرير و بيان اكثر اعتراضات و ايراداتى كه بر اين طريقه ايراد نموده‌اند مندفع ميگردد ، از آن جمله است پنج اعتراضى كه محقق طوسى « قدّس سرّه القدوسى » در شرح اشارات ايراد فرموده‌اند ، مجال را وسعتى نيست تا آن اعتراضات را مذكور سازم ، و اندفاع آنها را بيان نمايم ، و ببسط تمام در الهيات اسفار اربعه با جوابهاى شافى مذكورند ، ولى\r\n\r\n","description":"","footnote":"","page_name":" 356 ","page_number":396},
  {"content":"\r\n\r\nبا وجود اين معنى اين مذهب نيز خالى از قصور و فساد و عارى از خلل و نقصان نيست ، زيرا كه اصل اين مذهب مبنى است بر اينكه تعقّل اشياء بنحو ارتسام و قيام است نه بنحو اتحاد عاقل و معقول در تعقّل اشياء خارجيّه و نه بنهج علم حضورى اشراقى در مرتبهء ايجاد معلولات عينيّه بطلان اول و حقيّت دوم بلكه سوم در لمعات سابقه محقق گرديد . متفطن باش .\r\nفساد دوم آنست كه بنابراين مذهب نيز لازم مىآيد كه واجب الوجود بالذات در مرتبهء ذاتش كه مرتبه‌ئى از مراتب واقع و نفس الأمر بلكه اصل واقع و حقيقت نفس الأمر است فاقد باشد اين مرتبه را كه فضيلتى از فضايل و كمالى از كمالاتست ، و اين معنى در حقيقت عين جهل و نادانى است « تعالى اللّه عن ذلك علوّا كبيرا » .\r\nفساد سوم آنست كه بنابراين طريقه انفعال و استكمال نيز لازم مىآيد و در كمالى از كمالات احتياج به غير ثابت مىشود ، زيرا كه از بيّناتست كه اين نحو از علم كمالى از كمالاتست و باعتراف ايشان در مرتبهء ذات متحقق نيست ، بلكه در مرتبهء صور عقليّه ارتساميّه كه مرتبه‌ئى از مراتب ايجاد است ثابت مىشود و نفع نمىبخشد در اين باب ، اينكه بگوئيم كه جهت صدور آن صور بعينها جهت معقوليّت آنهاست چنان كه مخفى نيست .\r\nفساد چهارم آنست كه بنابراين طريقه نيز لازم مىآيد كه نظام اتم بعضى از موجودات عينيّه مسبوق بعلم سابق تفصيلى نباشد و از روى علم و اراده از مبدأ اعلى صادر نشود . بيانش آنست كه در مباحث سابقه محقق گرديد كه صور عقليّهء ارتساميه از جملهء موجودات عينيّه و انّيّات خارجيّه ميباشند ، ذهنيّت و ظلّيّت آنها نسبت بذوات صور و معلومات بالعرض است ، پس صور ارتساميّه و مثل عقليّه از اعراض خارجيّه و كيفيات نفسانيّه ميباشند ، و خود نيز به اين معنى اعتراف نموده‌اند ، و چه فرق است در اين باب در ميانهء اينكه آن موجودات خارجيّه موجودات صوريّه و حقايق علميه نيز باشند و يا نباشند ، و حال آنكه در هردو صورت مرجّح نظام تام بايد علم عنايتى و علم سابق تفصيلى باشد و الا مرجّح وجود نظام اتم طبع خواهد بود ، و يا بخت متفطن باش .\r\nملخص كلام در اين مقام آنست كه همچنانكه در نظام اتم موجودات عينيّه علم\r\n\r\n","description":"","footnote":"","page_name":" 357 ","page_number":397},
  {"content":"\r\n\r\nاجمالى كافى نمىتواند شد بلكه علم عنايتى لازم است تا از قبيل انبعاث ضوء از مضّى نباشد ، در نظام اتم صور عقليّه و موجودات صوريّه نيز كافى نمىتواند شد ، زيرا كه آن صور نيز در حقيقت موجودات عينيه‌اند زيرا كه محقق گرديد كه مجعول بالذات انحاء وجودات است نه انواع ماهيّات ، و از بيّناتست كه مجعول بالذات موجود عينى و وجود خارجى مىباشد پس ظليّت و ذهنيت از براى آنها بتبعيّت و بالعرض ذوات صور ثابت مىشود ، پس هرگاه مسبوق بعلم سابق تفصيلى نباشد صادق است در نفس الامر كه علمش مرجّح اين نظام اتم صورى در واقع نگرديده است ، پس مرجّح وجود نظام تمام صور و مثل اشياء كه ساير نظامات به او مترتّب ميشوند يا طبع است و يا بخت ، متدبّر باش .\r\nعجب است از محقق لاهيجى كه در الهيات شوارق گفته است هرايجادى كه نفس علم نباشد محتاج مىباشد بعلم سابق ، و اما هرگاه ايجاد و علم واحد باشند و صورت علميّه نفس موجود باشد پس محتاج نميباشد بعلم سابق ، زيرا كه ايجاد واجب است كه از روى علم باشد . و علم واجب نيست كه از روى علم باشد ، و حال آنكه متصل به آن كلام گفته است كه نظام اتم اشياء بايد حاصل باشد از علمى كه متعلق بتفاصيل اين نظام اتم و متقدّم بر اجزاى اين نظام اعلى باشد ، و الا لازم مىآيد كه صدور اين نظام بمحض اتفاق يا طبع باشد ، پس جايز نيست كه آن علم نفس اشياء و يا علم اجمالى به آن اشياء باشد تمام شد كلام او .\r\nمىبينى كه چگونه اعتراف نموده است به آنچه كه اولا انكار كرده است ، خلاصهء كلام هرگاه اتحاد جهت صدور و جهت معلوميّت مغنى از علم سابق و كافى در مختار بودن فاعل باشد ، پس بر طريقهء اشراق نيز ايرادى وارد نخواهد بود زيرا كه بنابراين طريقه چنان كه ببسط تمام محقق گرديد جهت صدور اشياء بعينها جهت معقوليّت آنها است ، و هرگاه كافى نباشد بايد التزام كرد كه مبدأ اعلى نسبت ببعضى از افعال فاعل بايجاب و نسبت ببعضى ديگر فاعل به اختيار است ، و يا بايد گفت كه آن نظام صورى نيز مسبوق است بنظام صورى ديگر و هكذا ، و در اين صورت دور يا تسلسل لازم مىآيد و يا منتهى مىشود بصور علميّه كه با عالم متحد باشند در وجود ، اول غايت جسارت است در حق مبدأ اعلى جل شأنه ، با اينكه محقق گرديد كه علم بذات اقدس علم صرف\r\n\r\n","description":"","footnote":"","page_name":" 358 ","page_number":398},
  {"content":"\r\n\r\nصرف و صرف صرف علم است پس بايد علم بهمهء اشياء باشد بنهجى كه ذكر يافت .\r\nدوم و سوم مبرهن الفسادند و چهارم خلاف فرض است . بنا بر مذاق ايشان و متعيّن است و ليكن به نحوى كه مبيّن گرديد نه بنهج اتحاد اثنين كه در علم كلّىّ برهان محكم البنيان بر محاليّت آن قايم است پس كلام آن محقق در الهيّات شوارق و در كتاب گوهر مراد در مقام ردّ بر طريقهء اشراق بعد از تسليم علم حضورى اشراقى در مرتبه ايجاد اينكه بنابراين طريقه لازم مىآيد كه صدور موجودات از مبدأ اعلى بنحو عنايت و تدبير نباشد زيرا كه صادق نيست در اين صورت كه چون دانست نظام موجودات را ، خير و تمام ، پس ايجاد كرد آنها را ، بلكه صادقست كه چون دانست نظام آنها را خير و تمام پس دانست آنها را خير و تمام ، و يا چون موجود كرد آنها را بنحو تمام پس موجود كرد آنها را بنحو تمام ، و لازم نيست اين معنى در صدور صور علميّه از مبدأ اول زيرا كه آن صور نفس تعقّل خير و علم بنظام تمام اشياء است ، و واجب نيست كه علم مسبوق بعلم و تدبير مسبوق بتدبير باشد ، بلكه واجبست كه وجود مسبوق بعلم و تدبير باشد . علاوه بر اينكه قائلين بصور علميّه زايده بعلم اجمالى كمالى نيز قايلند و آن صور علميّه تفصيلند از براى آن علم اجمالى بسيط پس مسبوق بعلم اجمالى كمالى ميباشند خالى از تحصيل بلكه غلطانداز است ، زيرا كه مفروض اينست كه صور علميّه نيز از جملهء افعال و از موجودات خارجيّه‌اند چنان كه محقق و مسلم است ، و موجودات عينيّه نيز صور علميه‌اند چنان كه طريقهء اشراق و مسلم آن محقق است ، پس فرق چيست و تفاوت از كجا است ؟ بلى آنچه كه از مسلمات و مقررات است كه لازم نيست كه علم و تدبير مسبوق بعلم و تدبير باشند در صورتى است كه علم و تدبير از جملهء افعال و زايد بر ذات عالم و مدبّر نباشند و الا هرگاه مسبوق بعلم و تدبير نباشند محذور سابق لازم مىآيد . و آنچه كه در ذيل علاوه ذكر نموده است نيز خالى از اشكال نيست زيرا كه محقق گرديد كه علم اجمالى در اين باب كافى نمىتواند شد و آن محقق نيز به اين معنى معترفست ، و بر تقدير كفايت چه احتياج است بصور علميّهء مرتسمهء زائدهء بر ذات بعد از تسليم علم حضورى اشراقى ؟ و كلام او كه اين صور علميّه تفصيلند از براى آن علم اجمالى بسيط ، مسلم نيست هرگاه مراد او از اجمال و تفصيل از قبيل اجمال و تفصيل حد و محدود باشد ، و سابقا به اين معنى اشاره نمودم ، و خود آن محقق نيز به آن تصريح\r\n\r\n","description":"","footnote":"","page_name":" 359 ","page_number":399},
  {"content":"\r\n\r\nكرده است كه از آن بابت نميتواند شد ، و هرگاه مراد ، مبدئيّت و خلاقيّت آن اجمال باشد از براى اين تفصيل ولى بنا بر طريقهء اشراق نيز اينمعنى صحيح است .\r\nبلى اگر كسى بگويد كه شيخ اشراق علم بذات اقدس را علم اجمالى باشياء نميداند سخن ديگر خواهد بود و اين معنى اختصاص به شيخ اشراق ندارد بلكه اكثر قائلين بعلم اجمالى ، به حق حقيقت آن نرسيده در بيان آن ، بمسامحات و تجوّزات مرتكب شده‌اند ، و الا در تحقيق علم عنايتى بصور مرتسمه در ذات محتاج نمىشدند چنان كه سابقا اشاره نمودم ( متفطن باش ) .\r\nو بدانكه گويا اين كلام مأخوذ است از كلام صدر الهييّن در كتاب مبدأ و معاد در مقام ردّ بر بعضى از محققين و آن كلام اينست كه بحث سوم آنست كه سابقا محقق شد كه علم مبدأ اعلى بصور قائمه بر ذات عين ايجاد آن صور است ، و نيز گذشت كه هرگاه علم عين ايجاد و معلوم عين معلول باشد محتاج نمىباشد در صدور از فاعل بعنوان علم و اراده بعلم سابق تفصيلى تمام شد كلام مبدأ و معاد .\r\nعجب است از آن محقق كه در كتاب مبدء و معاد و الهيّات اسفار اربعه رد كرده است بر افلاطونييّن باينكه نقل ميكنم كلام را بكيفيت صدور آن مثل الهيّه زيرا كه از جمله موجودات عينيّه ميباشند پس ميگويم هرگاه آن مثل معلوم باشند به مثل ديگر تسلسل لازم مىآيد ، و الا لازم مىآيد كه بعضى از موجودات صادر باشند از مبدأ اعلى بدون علم سابق ، و معلوم نباشند از براى او پيش از وجود خود .\r\nمخفى نماناد كه اين ايراد و ايرادات ديگر آن محقق بر آن طايفه بعينها در صور قائمه بر ذات چنان كه مذاق ارتساميين است نيز وارد است چنان كه بتفصيل گذشت ، و تفرقه در ميان مثل افلاطونيّه و اين صور ارتساميه باينكه آنها موجودات عينيه‌اند و اينها موجودات ظلّيه در ما نحن فيه نفعى نمىبخشد ، زيرا كه محقق گرديد كه اينها نيز بحسب اصالت و حقيقت موجودات عينيه ميباشند ، و ظليت و ذهنيت آنها بالتبع و بالعرض است ، و در مرتبهء متأخره از ذات اقدس واقعند ، و مناط عالميّت مبدأ اعلى ميباشند .\r\nگويا اين كلام از آن محقق مبنى بر مذاق ارتسامييّن است نه بر تحقيق حق . اينست آنچه كه به نظر قاصر اين فقير در رد اين رأى سخيف رسيده است ، و صدر الهييّن\r\n\r\n","description":"","footnote":"","page_name":" 360 ","page_number":400},
  {"content":"\r\n\r\nدر كتاب مبدأ و معاد چهار نقض صحيح در هدم بنيان اين اساس ايراد نموده و در الهيات اسفار اربعه سه ايراد لطيف در رد آن ، مذكور ساخته است دو نقض از آن نقوض در ميانهء آن دو كتاب مشتركست ، پس اعتراضات آن محقق نيز بر اين طريقه پنج است ، الحق هريك در تخريب اين بنيان فساد مانند سيل كوهسارى و در ازالهء اين وهم باطل مثل نار موسوى بلكه مثل نور عيسوى است ( متتبع و متدبر باش ) .\r\n\r\nفصل سيزدهم [ در اثبات قدرت واجب الوجود بالذاتست 
  ]\r\nدر اثبات قدرت واجب الوجود بالذاتست و بيان آن ، موقوف است بتمهيد مقدماتى و تقديم لمعاتى\r\n\r\nلمعة \" الهيّة \" [ اشاره به تعريف قدرت نزد حكما 
  ]\r\nبدانكه قدرت در نزد حكماى الهيين و محققين از متكلّمين عبارتست از بودن فاعل بحيثيتى كه هرگاه بخواهد بكند و هرگاه بخواهد نكند .\r\nبعبارت ديگر قادر عبارتست از فاعلى كه فعلش مترتب باشد بر مشيّت و ارادهء او ، و تركش مترتّب باشد بر عدم مشيت و ارادهء او . و بعبارت ديگر قدرت عبارتست از صفتى كه مبدأ اثر باشد بر وفق علم و اراده .\r\nو بقيد اول بيرون ميرود از تعريف قدرت ، علم و اراده و حيات و غير آنها از ساير صفات ، زيرا كه مبدئيّت اثر در معانى آنها معتبر نيست اگرچه بعضى از آنها شرط مبدئيّت قدرت باشد مثل علم و اراده .\r\nو اگر بگوئى كه : در مباحث سابقه محقق گرديد كه نظام اتم اشياء ، بعلم مبدأ اعلى و ارادهء او مترتّب مىباشد ، پس چگونه از تعريف بيرون ميروند .\r\nميگويم : اينمعنى باعتبار خصوصيت ذات واجب الوجود بالذات و باعتبار عينيّت صفات حقيقيّه و اوصاف ذاتيه اوست چنان كه محقق گرديد نه باعتبار اينست كه در\r\n\r\n","description":"","footnote":"","page_name":" 361 ","page_number":401},
  {"content":"\r\n\r\nمعانى علم و اراده و مانند آنها در حد انفس خود مبدئيّت اثر معتبر است ( متفطن باش ) .\r\nو بقيد دوم مبدئيّت قواى طبيعيّه و طبايع جسمانيه از تعريف بيرون ميرود ، مثل مبدئيّت آتش از براى سخونت و مبدئيت آب از براى برودت ، زيرا كه مبدئيّت آنها و امثال آنها بر وفق علم و اراده و باعتبار شعور و ادراك نيست .\r\nاينست حق معنى قدرت و معتبر نيست در آن اينكه مقدم شرطيّهء اولى ، و يا مقدم شرطيّهء ثانيه ، لا محالة در نفس الأمر متحقق باشد .\r\nو بعبارت ديگر لازم نيست در تحقق قدرت اينكه گاهى مشيّت واقع باشد و متعلق آن محقق گردد و گاهى عدم مشيّت ثابت باشد و متعلق آن واقع شود ، بلكه هرگاه مشيت دائمى باشد و يا عدم مشيت اصلا واقع نشود و يا عدم مشيّت لازم باشد و مشيت هرگز محقق نباشد نيز قدرت محقق مىباشد ، زيرا كه در علم ميزان محقق است كه صدق قضيهء شرطيّه مستلزم صدق مقدم و تالى نيست ، بلكه هرگاه هردو كاذب باشند نيز شرطيّه صادق مىباشد . نمىبينى كه هريك از قول قائل هرگاه صانع عالم موجود نباشد عالم موجود نمىباشد ، و هرگاه دور ثابت باشد تسلسل متحقق مىشود ، و هرگاه زيد حمار باشد ناهق خواهد بود ، قضيّهء شرطيّه صادق است با اينكه مقدم و تالى هريك از اين قضايا كاذبند ، بلكه از جملهء مستحيلات و ممتنعات ميباشند . لمّ اينمعنى آنست كه مفاد قضيهء شرطيّه ، ترتّب تالى بر مقدم و تحقق اوست بر تقدير تحقق مقدم ، پس در هرقضيهء شرطيه كه اينمعنى محقق باشد ، صادق ، و الا كاذب خواهد بود ، از اين جهت است كه قول قائل هرگاه آفتاب طلوع كند شب مىباشد دروغ خواهد بود نه راست ، و قائل آن كاذب خواهد بود نه صادق .\r\nو جمعى چون به اين دقيقهء ميزانيّه برنخورده‌اند خيال كرده‌اند كه در تحقق قدرت به اين معنى معتبر است اينكه گاهى مقدم شرطيّهء اولى واقع باشد و گاهى مقدم شرطيّهء ثانيه ، و هرفاعلى كه مشيت او و يا عدم مشيّت او دائمى باشد قادرش نميدانند و موجبش ميخوانند ، و از اين جهت باساطين حكماى الهييّن نسبت داده‌اند كه ايشان مبدأ اعلى را فاعل موجب و فاعل مضطرّ ميدانند و بقادريّت و مختاريّت موصوف\r\n\r\n","description":"","footnote":"","page_name":" 362 ","page_number":402},
  {"content":"\r\n\r\nنميكنند ، حاشا و كلّا ، كتب رئيس محققين كه باتفاق ترجمان حكماست مشحونست از اثبات قدرت و اختيار از براى مبدأ اول ، گفته است در بعضى از رسائل خود : « اللّه تعالى كان فى خلق هذا العالم مختارا ، فانّه ان لم نقل انّه كان مختارا كان ذلك منه من غير رضى به ، و ليس المختار انه اذا اختار الصلاح ففعله يلزمه ان يختار مقابله ايضا فيفعله ، و اذا لم يفعل مقابله لم يكن مختارا ، بل الإختيار يكون بحسب الدواعى ، و ذاته دعى الى الصّلاح فاختاره » .\r\nو نيز گفته است : بدانكه قدرت آنست كه فعل متعلق باشد بمشيّت بدون اينكه معتبر باشد در آن ، چيز ديگر ، و قدرت در مبدأ اول در نزد علم او است زيرا كه مترتّب مىشود وجود اشياء بر علم او بنظام اتم آن اشياء ، و قدرت در ما در نزد قوهء محركه و قوهء فاعله است و قدرت در مبدأ اعلى خاليست از قوه و امكان و آن ، صدور فعل است از او باراده بدون اينكه معتبر باشد در آن استثناء احد جزئين از اراده و عدم اراده و نيست قدرت در مبدأ اعلى مثل قدرت ما ، زيرا كه قدرت در ما بعينها قوه و امكانست و در اول تعالى بعينها فعليّت و تحصّل است ، و آن عين علم و ارادهء او است و نيست اراده در مبدأ اول از براى غرضى غير ذات خود و در ما تابع اغراض مختلفه است .\r\nو نيز گفته است اقرار ميكنيم ما باينكه خالق اشياء اراده نميكند پاره‌ئى چيزها را و ايجاد نميكند آنها را او با وجود اين قادر است بر فعل آنها مثل ظلم پس معتبر در قدرت مفاد قضيهء شرطيّه است و صدق آن موقوف نيست بر صدق دو جزء آن‌كه عبارت از مقدم و تالى ميباشند . تمام شد كلام آن محقق ، و هرگاه كلمات او و كلمات ساير حكماء الهييّن را در اين باب جمع كنم كتابى خواهد بود لهذا جماعتى از محققين از متكلّمين قدرت را باينمعنى تفسير كرده‌اند و تصريح كرده‌اند كه خلافى و نزاعى در ميانهء حكما و متكلمين در باب قدرت واجب الوجود بالذات ثابت نيست .\r\nگفته است محقق تفتازانى در شرح مقاصد بعد از تحقيق اينكه دوام مشيّت و لزوم فعل منافى نيست با تحقق قدرت خلاف نيست در نزد حكما در اينكه صانع عالم قادر و مختار است ، گفته است محقق شريف در شرح مواقف ، و اما بودن مبدأ اول قادر بمعنى « ان شاء فعل و ان لم يشأ يفعل » پس اين معنى متّفق عليه است در ميانهء حكما و متكلمين .\r\n\r\n","description":"","footnote":"","page_name":" 363 ","page_number":403},
  {"content":"\r\n\r\nگفته است بعضى از افاضل متأخرين از اصحاب ما « رضوان اللّه عليهم » چنان كه محقق لاهيجى در الهيات شوارق نقل كرده است آنچه كه دانسته شده است از مقالات حكما و متكلّمين اتفاق ايشانست بر اينكه خداوند عالم قادر و مختار است زيرا كه همه قائلند باينكه او فاعل اشياء است با شعور و اراده و نيست فاعليت او از قبيل فاعليّت فواعل طبيعيه بلكه اختلاف ايشان در كيفيت صدور اثر است . خلاصهء كلام ، نزاع ايشان در دوام فيض و عدم دوام فيض است .\r\nو بعبارت ديگر خلاف ايشان در قدم و حدوث زمانى عالم است و در ثبوت اتم انحاى قدرت از براى مبدأ اعلى و در تحقق حدوث ذاتى از براى عالم خلافى در ميانهء آن دو فرقه ثابت نيست و تحقيق مسألهء حدوث و قدم و دوام فيض و عدم دوام آن از غوامض مسائل الهيّه است انشاء اللّه الرحمان در موضع لايق بتفصيل تمام محقق خواهد شد .\r\n\r\nتنبيه \" و تحقيق \"\r\nمخفى نماناد كه بنا بر زعم آن جماعت لازم مىآيد كه العياذ باللّه واجب الوجود بالذات ، جل اسمه ، بقدرت و اختيار موصوف نباشد زيرا كه در مباحث عينيّت صفات محقق گرديد كه مشيّت ازليّه عين ذاتست پس چگونه تغيّر و تبدّل در او متصور مىباشد ، بلكه اين معنى در نزد اشاعره نيز صورت نمىبندد ، زيرا كه ايشان اگرچه صفات زايد بر ذات ميدانند ولى بقدم آن صفات قائلند و از لوازم ذات اقدس ميدانند ، بلى اين خيال باطل و اين زعم فاسد در نزد كسانى كه صفات حقيقيه و اوصاف ذاتيّهء مبدأ اعلى را از جملهء حادثات ميدانند صورت مىبندد و بطلان و فساد اين مذهب بلكه مطلق زيادتى صفات حقيقيه بتفصيل تمام در مباحث عينيّت صفات محقق گرديد .\r\nبرهان ديگر بر فساد اين خيال باطل آنست كه هرگاه گاهى مشيّت واقع باشد و گاهى عدم مشيّت هراينه نسبت ذات به آنها مساوى مىباشد ، زيرا كه هرگاه يكى راجح باشد و ديگرى مرجوح ، راجح واجب و مرجوح ممتنع خواهد بود چنان كه در اوايل كتاب محقق گرديد ، پس راجح دائمى و مرجوح غيرواقع مىباشد ، و اينمعنى خلاف فرض است . پس هرگاه گاهى مشيّت واقع باشد و گاهى لا مشيّت لازم مىآيد كه جهتى از جهات امكان در ذات اقدس ثابت باشد و در لمعات اثبات توحيد بمعنى دوم محقق\r\n\r\n","description":"","footnote":"","page_name":" 364 ","page_number":404},
  {"content":"\r\n\r\nگرديد كه واجب الوجود بالذات واجب الوجود من جميع الجهاتست .\r\n\r\n[ بيان آنكه در تحقق مطلق قدرت ، دواعى خارجيّه معتبر نميباشد 
  ]\r\nبرهان ديگر بر بطلان اين زعم فاسد آنست كه وقوع مشيّت يا عدم مشيّت ، مرجّح خارج ميخواهد و الا ترجّح بلا مرجّح ثابت مىشود و مسلم و محقق است كه صدور اشياء از ذات مبدأ اول باعتبار مشيّت است ، پس لازم مىآيد كه در ايجاد اشياء مستقل نباشد خلاف اين معنى در بيان توحيد بمعنى سوم محقق گرديد .\r\nعلاوه بر اين نقل ميكنم كلام را بمرجّح خارج و ميگويم ، مرجّح وجود مشيت ، عدم و عدمى نميتواند شد ، پس بايد امر وجودى باشد ، و آن امر وجودى نيز هرگاه بمرجح خارج محتاج باشد دور يا تسلسل ثابت مىشود ، و بطلان هردو در مباحث سابقه مبرهن گرديد و هرگاه منتهى شود بمرجّحى كه عين ذات مبدأ اعلى باشد مشيّت دايمى مىباشد زيرا كه تخلّف مقتضاى بالذات از مقتضى بالذات جايز نيست چنان كه گذشت و اين معنى خلاف فرض است .\r\nاز اينجا ظاهر مىشود كه در تحقق قدرت معتبر نيست اينكه دواعى مختلفه و اسباب خارجه متحقق باشند تا منشأ حدوث مشيّت و اراده شوند .\r\nو بعبارت ديگر لازم نيست در تحقق قدرت اينكه داعى زايد بر ذات فاعل قادر باشد چنان كه جماعتى از معتزله توهّم نموده‌اند ، بلكه جايز است كه داعى عين ذات فاعل قادر و يا از لوازم ذات او باشد ، چنان كه در مباحث علم محقق گرديد كه علم بنظام اتمّ اشياء كه عين ذات مبدأ اعلى است در نزد برهان و عرفان ، و يا از لوازم ذات اوست در نزد قائلين بارتسام مرجّح وجود نظام اعلى است و در صورت اخيره نيز داعى در حقيقت علم بذات بلكه عين ذاتست چنان كه در كلمات منقوله از رئيس محققين گذشت و الا علاوه بر محذورات سابقه لازم ميآيد كه در ذات واجب الوجود بالذات جهت قوه و استعداد متحقق باشد ، زيرا كه در اين صورت فاعليّت او با قطع‌نظر از داعى خارج بالقوه مىباشد و بتحقق آن داعى فعليت بهم مىرساند ، و مرّة بعد اخرى و كرّة بعد اولى ، در اين وجيزه محقق گرديد كه صاحب قوه و استعداد متعلق الوجود بمواد و\r\n\r\n","description":"","footnote":"","page_name":" 365 ","page_number":405},
  {"content":"\r\n\r\nموضوعاتست و آن منافى وجوب وجود است ( متفطن باش ) .\r\nبدانكه اين معنى اختصاص بواجب الوجود بالذات ندارد بلكه در مفارقات عقليّه و ذوات كريمهء قدسيّه نيز محقق است چنان كه در لمعات سابقه گذشت ، بلى چون در انفس حيوانيّهء انسانيّه بوده باشند يا غير انسانيه ، قدرت بقوه و استعداد برمىگردد و دواعى خارجه لازم است تا ترجّح بلا مرجّح ثابت نشود ، لهذا گفته‌اند كه افعال اختياريّه بايد مسبوق باشند بمبادى اربعه :\r\nاول ، تصور فعل و تصديق بمنفعت او است .\r\nدوم ، شوق است كه از تصديق منبعث مىشود .\r\nسوم ، عزم است كه مسماى باجماع و اراده است و از شوق سابق متولد مىشود بلكه در حقيقت شوق متأكّد است .\r\nچهارم ، تحريك قواى محركهء بدنيّه است ، و بعد از تحقق اين مبادى چهارگانه فاعليّت فعليت بهم مىرساند و فعل در خارج متحقق مىشود و اين معنى به جهت قصور قدرت و نقصان فاعليّت است نه به جهت اينست كه در تحقق قدرت دواعى خارجه و مبادى اربعه معتبر است .\r\nاز اين بيان و تبيان منكشف گرديد كه قدرت در حيوان بلكه در انسان در حقيقت عين قوه و استعداد است و بعد از تحقق دواعى خارجيّه و مبادى تصوريّه و تصديقيّه و بعد از تحصل اشواق عقليّه و ارادات نفسانيه فعليّت و تحصّل بهم مىرساند و منشأ آثار خارجيه مىشود ، از اين جهت است كه قدرت او قدرت تامه و فاعليّت او فاعليّت استقلاليّه نميباشد ، و به اين معنى اشاره است كلام مشكات ولايت و معدن عصمت صادق آل محمد ، صلّى اللّه عليه و آله و سلّم ، « لا جبر و لا تفويض ، بل امر بين الأمرين » و كلام معجز نظام خداوند احد  « وَ ما تَشاؤُنَ إِلَّا أَنْ  « 1 »  يَشاءَ اللَّهُ » ،   وَ ما رَمَيْتَ إِذْ رَمَيْتَ وَ لكِنَّ اللَّهَ  « 2 »  رَمى ،  و لا حول و لا قوة الا باللّه العلىّ العظيم ، متفطن باش .\r\n\r\n\r\n","description":"","footnote":"\r\n( 1 ) - س 76 ى 30\r\n( 2 ) - س 8 ى 17\r\n","page_name":" 366 ","page_number":406},
  {"content":"\r\n\r\n\r\nتنبيه \" و تجهيل \"\r\nاز اينجا ظاهر مىشود سخافت و ركاكت قول طايفهء معتزله كه عباد در افعال و اعمال خود مستقلند و اراده و مشيّت صانع عالم را در افعال آنها مدخليّتى نمىباشد و حال آنكه فساد اين مذهب سخيف در تحقيق توحيد بمعنى سوم نيز غايت انكشاف و ظهور بهمرسانيد ، و اين جماعت را مفوّضه و قدريّه ميگويند زيرا كه معتقد ايشان آنست كه خداوند عالم را خلق كرد عباد را و قادر گردانيد ايشان را بر افعال خود و تفويض كرد بايشان اختيار را پس مستقل ميباشند ايشان در ايجاد افعال و اعمال خود بر وفق مشيّت و اراده خود و در مقابل اين طايفه است اشاعره كه بجبريّه موسومند و ميگويند هرچيزىكه موجود مىشود از ممكنات باراده و ايجاد خداوند يگانه است بىواسطه و بدون مدخليّت شيئى از اشياء در ايجاد كاينات و مبدعات و در اختراع حركات ، و محركات ، حتى احراق نار و تبريد ماء را فعل بلا واسطهء او ميدانند ، و افعال عباد و اشواق و ارادات ايشان را نيز فعل بلا واسطهء او مىگردانند ، خواه معاصى باشند آن افعال و خواه طاعات و خواه آن اشواق و ارادات بحركات متعلق شوند ، و خواه بشرور ، و مىگويند : فرق در ميانهء افعال اختياريّه و افعال اضطراريه ايشان باعتبار مقارنت اراده و عدم مقارنت اراده است اگرچه اراده نيز فعل بلا واسطه خداوند عالم و مكسوب عباد باشد ، و آنچه كه ديده مىشود از سببيّت و مسببيّت در ميانهء اشياء در نزد ايشان به ظاهر محمول است و نفس الأمريّه و واقعيت ندارد ، و ميگويند عادت خداوند عالم جارى شده است باينكه در نزد ملاقات آتش به چوب احراق حاصل شود و در نزد حدوث ارادهء انسان حركت موجود باشد .\r\nبا اينكه فساد اين رأى سخيف و اين مذهب ركيك از بديهيات عقليه و ضرورات وجدانيّه و مبنى بر جواز ترجيح بلا مرجّح بلكه ترجّح بلا مرجّح و منافى تشريع شرايع حقّه و تكليفات شاقّه و مناقض اوامر و نواهى و وعد به ثواب و وعيد بعقاب است ، برهان محكم البنيان و حجت شديد الاركان بر بطلان او از لمعات سابقه و مباحث ماضيه مستفاد و مستنبط مىشود و در مسأله توحيد بمعنى سوم اشاره نمودم و از براى توضيح و تنقيح ميگويم :\r\n\r\n","description":"","footnote":"","page_name":" 367 ","page_number":407},
  {"content":"\r\n\r\nبيانش بر وجه اجمال آنست كه محقق گرديد كه جاعليّت و مجعوليّت در ميانهء حقايق وجوديه ثابت است .\r\nو نيز محقق گرديد كه تفاوت در ميانه وجود جاعل و وجود مجعول بشدت و ضعف و بغنا و فقر است ، پس هرحكمى كه از براى مرتبه‌ئى از مراتب وجود ثابت است از براى مرتبهء ديگر بايد نيز ثابت باشد ولى بشدت و ضعف و بنهج تمام و نقصان همچنانكه وجود علت اتمّ و اقوى و اشدّ و اعلى است از وجود معلول ، صفات و احكام و آثار و افعال او نيز اتم و اقوى مىباشد نسبت بآثار و افعال و صفات و احكام وجود معلول ، و هرگاه نه چنين باشد يعنى از براى وجودات امكانى آثار حقيقيّه و احكام واقعيّه ثابت نباشد ، شديد و ضعيف و اشد و اضعف نخواهند بود\r\n « هرمرتبه از وجود حكمى دارد - * گر حفظ مراتب نكنى زنديقى » \r\nمتدبّر باش\r\nو نيز براهين عقليّه قائم است بر اينكه فعل بلا واسطه واجب الوجود بالذات بايد اتم موجودات امكانيّه و اقواى وجودات تعلّقيّه و انّيّات غير مستقله باشد ، و در تحقيق توحيد بمعنى هفتم اين مطلب بتفصيل تمام گذشت و از بيناتست كه اتم موجودات امكانى وجود ابداعى عقلى است نه وجود اعراض كونى متفكر باش .\r\nبرهان ديگر بر اين دعوى آنست كه متغيّر من حيث انّه متغيّر از ثابت من حيث انّه ثابت صادر نميتواند شد ، و الا تخلّف مقتضاى بالذات از مقتضى بالذات ثابت مىشود ، و يا ثابت متغيّر و يا متغير ثابت مىباشد ، اول مبرهن الفساد است و باقى خلاف فرض پس علت متغيّرات بايد متغيّر بالذات باشد تا دور يا تسلسل لازم نيايد ، و در مباحث سابقه محقق شد كه واجب الوجود بالذات ثابت محض و تحصّل صرف است ، پس چگونه افعال عباد و ساير متغيّرات از بسيط من جميع الجهات و ثابت من جميع الحيثيات صادر مىتوانند شد .\r\nعجب است از اين طايفه كه اين معنى را غايت تنزيه واجب الوجود بالذات خيال كرده‌اند غافل از اينكه اين معنى موجب تجدّد و تغيّر و مستلزم ماديّت و جسميّت است\r\nخلاصهء كلام بنابراين مذهب لازم مىآيد كه واجب الوجود بالذات ، جلّت عظمته ، از سنخ متجددات و متغيّرات و از جنس ضعيفترين موجودات باشد كه عبارت از صور\r\n\r\n","description":"","footnote":"","page_name":" 368 ","page_number":408},
  {"content":"\r\n\r\nنوعيّه و طبايع جسمانيّه است كه وجود فى نفسه آنها عين وجود آنها است در مواد « تعالى اللّه عما يقول الظالمون علّوا كبيرا » اخذ كن و غنيمت شمار .\r\nبدانكه تنازع و تشاجر در ميانهء اين دو طايفه بغايت اشتهار يافته هريك متمسّك بتمسّكات واهيه و دلايل موهونه گرديدند ، احاديث و اخبار بسيار در ردّ اين دو مذهب سخيف علاوه بر براهين عقليّه قاطعه و حجج نيّرهء ساطعه از اهل بيت عصمت وارد ، و در كتاب اصول كافى در باب جبر و قدر مذكور است ، و بهردو طايفه در لسان ولايت قدريّه گفته‌اند لهذا در حديث « القدرية مجوس هذه الامّة » تشاجر نموده خود هريك به ديگرى نسبت داده‌اند ، و حق آنست كه هردو مجوس اين امّت مرحومه‌اند . اما طايفهء معتزله به جهت اينكه ايشان عباد را در ايجاد افعال مستقل دانسته فيّاضيّت و قيّوميّت واجب الوجود من جميع الجهات را محدود گردانيده‌اند چنان كه طايفهء مجوس اهرمن را شريك يزدان نموده قدرت مطلقه مبدأ اعلى را مقيّد ساخته‌اند و نعم ما قيل :\r\n چنان كان گبر ، يزدان اهرمن گفت * مرين نادان احمق ، ما و من گفت \r\nو اما طايفهء اشاعره به جهت اينكه ايشان عباد را در فاعليّت و تأثير معزول ساخته فاعليّت و تأثير را منحصر بصانع عالم نموده‌اند چنان كه طايفهء مجوس يزدان را فاعل خيرات دانسته و چيز ديگر را در اين باب دخيل نميدانند حق در اين عقيدهء دينيّه و مسألهء الهيه مذهب حكماى الهيين و مذهب علماى اماميّهء اثنا عشريه « رضوان اللّه عليهم » است چنان كه از اخبار و آثار بسيار مستفاد مىشود و آن اينست كه فاعل افعال و مباشر اعمال عباد است و ليكن نه بنحو استقلال و استبداد ، بلكه بنهجى كه در تحقيق توحيد بمعنى سوم ببسط تمام محقق گرديد پس سلب جبر اشاره است باينكه مباشر افعال و اعمال عباد است نه خداوند احد ، و سلب تفويض اشاره است بعدم استقلال عباد در آن افعال و اعمال ، چنان كه سابقا محقق گرديد ، متدبّر و متفطن باش كه اين مسأله نيز از جمله غوامض و مشكلاتست و وصول به حق حقيقت آن ، قريحهء لطيفه و فطرت ثانيه ميخواهد  « الْحَمْدُ لِلَّهِ الَّذِي هَدانا لِهذا وَ ما كُنَّا لِنَهْتَدِيَ لَوْ لا أَنْ  « 1 »  هَدانَا اللَّهُ »  ذكر اين جمله از كلام از باب الكلام يجر الى الكلام و از جمل معترضه و واردات قلبيّه و استنتاج فروع الهيّه و نتايج كلاميّه است و الا موضع تحقيق و بيان او مقام ديگر است .\r\n\r\n\r\n","description":"","footnote":"\r\n( 1 ) - س 7 ى 41 .\r\n","page_name":" 369 ","page_number":409},
  {"content":"\r\n\r\n\r\n[ بيان آنكه قدرت حق ، قدرت مطلقهء واجب بالذاتست 
  ]\r\nپس برمىگردم ببيان اصل مدعا و ميگويم از اين بيانات و بينات منكشف گرديد كه قدرت واجب الوجود بالذات جلّت عظمته فعليّت محضه و تحصّل صرفست شائبه قوه و امكان در آن قدرت تامه و قيوميّت مطلقه متحقق بلكه متصور نميتواند شد و جناب قدسش اجل است از اينكه دواعى زايده و مبادى خارجه را در آن جناب راهى متصور باشد .\r\nپس محقق و مبيّن گرديد كه حق حقيقت قدرت عبارتست از اينكه فعل فاعل مترتّب باشد بر مشيّت و اراده او ، خواه مشيّت و اراده زايد باشند بر ذات فاعل و يا عين ذات او باشند ، و خواه دائمى باشند و يا گاهى مشيّت ثابت باشد و گاهى لا مشيت و خواه طرف ديگر ممكن الوقوع باشد در نفس الأمر و يا ممتنع الوقوع ، و خواه بدواعى زايده محتاج باشد و يا داعى عين ذات فاعل باشد ، و خواه دواعى زايده مختلف باشند مثل نفوس حيوانات و يا بر و تيرهء واحده باشند مثل نفوس فلكيّات ، متفطن باش و قياس مكن قدرت واجب الوجود من جميع الجهات را بر قدرت ممكنات من جميع الحيثيات - و خصوصا قدرت حيوانات ، و خيال مكن كه قدرت مقصور است بر آنچه كه در نزد جمهور مشهور و در السنه و افواه معروفست ، زيرا كه آن بقوه و استعداد برمىگردد و مبدأ اعلى از جهات قوه و استعداد منزّه و مبرّاست ، و نيك تأمّل كن در مباحث سابقه تا اين مطلب اعلى غايت انكشاف بهمرساند و كالشمس فى رابعة النهار در مرتبهء مشاهده و عيان آيد .\r\n\r\nثمرة \" الهيّة \"\r\nاز اينجا ظاهر و منكشف ميگردد كه از براى قدرت مثل ساير صفات مراتبى ثابت و درجاتى متحقق است ، در واجب الوجود بالذات واجب الوجود بالذاتست ، و در ممكن الوجود بالذات ممكن الوجود بالذاتست ، و در جواهر عقليّه - جوهر عقلى ، و در انفس حيوانيّه و انسانيّه كيفيتى از كيفيات نفسانيه است . متفطن باش .\r\n\r\n","description":"","footnote":"","page_name":" 370 ","page_number":410},
  {"content":"\r\n\r\n\r\nتنبيه \" و تحقيق \" [ تفسير قدرت بمسلك متكلّم و اشاره بكلام محقق خفرى در ملازمه بين دو تعريف 
  ]\r\nبدانكه قدرت در نزد جمهور متكلّمين عبارتست از صحت فعل و ترك ، و مراد ايشان از صحت فعل و ترك ، امكان آنهاست نظر بذات فاعل با قطع‌نظر از انضمام مشيّت و اراده .\r\nو محقق خفرى در حواشى الهيّات شرح تجريد قوشجى اين تعريف را نيز بحكما نسبت داده ادعا كرده است كه در ميانهء اين تعريف و تعريف سابق تلازم است به اين معنى كه تحقق هريك از تحقق ديگرى منفّك نميتواند شد ، و در هرماده ، كه اول صادق باشد ديگرى نيز صادق ميباشند ، و همچنين است عكس زيرا كه ترتّب فعل و ترك بر مشيّت و عدم مشيّت لازم دارد صحت فعل و ترك را نظر بذات با قطع‌نظر از مشيت و عدم مشيت ، و صحت فعل و ترك نظر بذات لازم دارد بودن ذات را بحيثيتى كه هرگاه بخواهد بكند و هرگاه بخواهد نكند ، زيرا كه مراد در صورت اولى عدم موانع خارجيّه و در صورت ثانيه عدم اسباب خارجيّه است ، و بنابراين فرض استلزام بيّن و ظاهر است چنان كه مخفى نيست .\r\nگفته است صدر الهيّين در الهيات اسفار اربعه كه كلام آن محقق در اينمقام خالى از غلط و خبطى نيست زيرا كه صحت و جواز در ترك و فعل بامكان ذاتى برمىگردد و از جملهء محالات و ممتنعاتست در نزد حكماى الهيّين اينكه محقق باشد در ذات واجب الوجود بالذات جهتى از جهات امكان ، زيرا كه آنجا وجود است بدون عدم ، و وجوبست بدون امكان و فعليّت است بدون قوه ، و جايز نيست در جناب اقدس او اين گونه نقايص مگر در نزد كسانى كه صفات كماليّهء واجب الوجود بالذات را زايد بر ذات او ميدانند ، مثل اشاعره ، و يا مىگردانند امور خارجه از ذات اقدس را دواعى بر صنع و ايجاد او يعنى علم بنظام اتم اشياء را كه عين ذاتست در نزد برهان و عرفان ، و يا از لوازم ذاتست در نزد قائلين بارتسام كافى در صنع و ايجاد اشياء نميدانند ، پس مجرد ذات با قطع‌نظر از اين زوايد ، صفت بوده باشد يا دواعى جايز مىباشد مشيت او و عدم مشيّت او ،\r\n\r\n","description":"","footnote":"","page_name":" 371 ","page_number":411},
  {"content":"\r\n\r\nو صحيح مىباشد فاعليّت او و عدم فاعليت او ، يعنى نسبت ذات اقدس بمشيّت و لا مشيت و بفاعليّت و لا فاعليت مساوى مىباشد . و اما در نزد كسانى كه يگانه دانسته‌اند ذات اقدس را و منزّه گردانيده‌اند او را از شوايب كثرت و نقايص امكان ، پس مشيّت و ارادهء او كه متعلق بجود و افاضه است عين ذات اوست بدون تغاير در ميانهء ذات و مشيّت نه در واقع و نه در ذهن ، پس ذات نفس مشيّت و مشيت ، نفس ذاتست بدون حيثيّت تقييديّه يا تعليليّه ، پس صدق قضيّهء شرطيّهء « ان شاء فعل » منافات ندارد با وجوب مقدم و با ضرورت آن ، بضرورت ازليّهء دايمه ، و همچنين صدق قضيهء شرطيه « و ان لم يشأ لم يفعل » منافى نيست با استحالهء مقدم بامتناع ذاتى و با ضرورت نقيض آن بضرورت ازليّه .\r\nپس محقق شد كه تعريف اول صادق است در نزد حكما در واجب الوجود بالذات بدون تعريف دوم ، و تلازم در ميانهء آن دو تعريف متحقق نمىتواند شد ، مگر در قادرى كه ارادهء او زايد باشد بر ذات او ، و اما واجب الوجود بالذات پس چون در حد ذات خود تام بلكه فوق التمام است پس به مجرد ذات بسيطهء حقّه‌اش فاعل است نه بمشيّت زايده و نه به قصد زايد ، لازم بوده باشد يا مفارق ، پس واجب الوجود بالذات بمشيت و علم و رضا و حكمت خود كه عين ذات او ميباشند افاضه مىكند خير را ، و افاده مىكند نظام اتم را ، و صانع مىباشد عالم را بنحو احكام و اتقان ، و اين قسم از قدرت اتم اقسام قدرت بلكه حقيقت قدرتست ، و اين قسم از صنع و افاضه افضل انحاء صنع و افاضه است ، و لازم نمىآيد بر او جبرى از اين جهت ، مثل فعل نار در احراق و فعل ماء در تبريد و فعل شمس در اضائت ، زيرا كه نيست از براى مبادى و فواعل اين افعال شعورى و نه مشيّتى و نه استقلالى ، زيرا كه مسخراتند بامر او و مستهلك است فاعليّت و مبدئيّت آنها در فاعليّت و قدرت فاعل هويات و جاعل انيات « جلت عظمته » و همچنين ساير مختارين غير واجب الوجود « جل اسمه » در افعال خود مستقل نمىباشند زيرا كه در مشيّت و اراده بدواعى زايده و اغراض خارجه محتاجند . تمام شد كلام آن محقق چون بر مطالب شريفه و مقاصد لطيفه مشتمل بود نقل كردم .\r\nو بعضى در جواب اين ايراد گفته‌اند كه امكان در جانب معلول معتبر است نه در جانب فاعل ، و غافل شده‌اند از اينكه بنابراين جميع فواعل طبيعيّه داخل ميشوند در\r\n\r\n","description":"","footnote":"","page_name":" 372 ","page_number":412},
  {"content":"\r\n\r\nتعريف ، زيرا كه هرممكنى نظر بذات خود ممكن است كه از علت خود صادر شود .\r\nعجب است از جمال محققين كه در حواشى خود بر حواشى خفرى اعتراض كرده است بر صدر محققين باينكه مراد ايشان از امكان امكان بالقياس است و محال نيست اينكه واجب الوجود بالذات بامكان بالقياس موصوف باشد ، و غافل شده است از اينكه امكان بالقياس در ميانهء دو چيزى متحقق مىتواند شد كه علاقهء عليّت و معلوليّت در ميانهء آنها متحقق نباشد ، زيرا كه معنى امكان بالقياس در ميانهء دو چيز آنست كه هيچيك مقتضى وجود ديگرى و عدم ديگرى نباشد .\r\nو بعبارت ديگر اباى از وجود ديگرى و عدم ديگرى نكند ، مثلا ميگويم عمرو بقياس بزيد ممكن است ، يعنى زيد نه مقتضى است وجود عمرو را و نه مقتضى است عدم او را ، نه امتناع دارد از وجود ، و نه امتناع دارد از عدم او .\r\nو از بيّناتست كه اينمعنى در ميانهء واجب الوجود بالذات و معلولات او متحقق نميتواند شد ، زيرا كه معلولات باعتبار افتقار ذاتى و احتياج جبلّى مستدعى ميباشند علت مفيضه را ، و علت مفيضه باعتبار تماميّت و استقلال مقتضى مىباشد معلول خود را . بلى در ميانهء واجب الوجود بالذات و در ميانهء معلولات واجب الوجود بالذات ديگر نيز امكان بالقياس متحقق ميتواند شد ، ولى امتناع و استحالهء آن در مباحث سابقه به حد ظهور و انكشاف آمد ، پس در ميانهء واجب الوجود بالذات و ممكن الوجود بالذات امكان بالقياس متحقق نمىتواند شد مگر بحسب فرض محض و تقدير صرف ، و حال آنكه كلام در واجب الوجود بالذاتست نسبت بمعلولات خود نه نسبت بمعلولات ديگر ، و از براى آن محقق و معاصر او ميرزا ابراهيم خلف صدق صدر محققين كلمات واهيهء ديگر در اين مقام است ذكر آن كلمات و جرح و تعديل آنها بسطى از كلام ميخواهد و در اين وجيزه نميگنجد .\r\nوجه دوم در قدح اين تعريف آنست كه مانع اغيار نيست زيرا كه بر فواعل طبيعيه نيز صادق است ، بيانش آنست كه فواعل طبيعيّه نسبت ببعضى افاعيل خود تام نيستند بلكه بتحقيق بعضى از شرايط موقوفند ، و اين در صورتيست كه در موارد ديگر تأثير كنند ، مثل احراق نار در مادهء چوب و تسخين آن در مادهء آب ، پس صادق است بر آن فواعل نسبت به آن افاعيل صحت فعل و ترك نظر بذات و وجوب اثر و امتناع آن نظر بتحقق شرايط و عدم تحقق آنها مگر اينكه مراد از صحت فعل و ترك نظر بذات\r\n\r\n","description":"","footnote":"","page_name":" 373 ","page_number":413},
  {"content":"\r\n\r\nقطع‌نظر از خصوص مشيّت و عدم مشيّت باشد ولى تعريف خالى از اين قيد است .\r\nو اگر مراد از صحت امكان عام باشد و مشيت و عدم مشيت نيز معتبر باشد بتعريف اول برمىگردد و فسادى بر آن لازم نمىآيد ( متفطن باش ) .\r\nوجه سوم در قدح اين تعريف وجهى است كه بخاطر فاتر اين فقير رسيده است ، مآل اين وجه نيز آنست كه اين تعريف بر قدرت واجب الوجود بالذات صادق نمىآيد .\r\nبيانش آنست كه اراده ذاتيّه و مشيّت ازليه عين ذات اقدس ميباشند در نزد حكماى الهيين و محققين از متكلّمين ، و در مباحث اراده خواهد آمد و منكشف گرديد كه معنى عينيّت آنست كه جهت ذات بعينها جهت اراده و جهت اراده بعينها جهت ذات باشد ، و تغايرى در ميانهء آنها متحقق نباشد حتى باعتبار تعمّل از عقل و تعريهء از ذهن ، پس قطع‌نظر از اراده و مشيّت بعينه قطع‌نظر از ذات خواهد بود ، پس صحت فعل و ترك نظر بذات با قطع‌نظر از اراده و مشيّت در واجب الوجود بالذات فرضى است كه نه مطابق اصل واقع و نه مطابق مرتبه‌ئى از مراتب واقع است ، چنان كه زوجيّت خمسه نه مطابق واقع و نه مطابق مرتبه‌ئى از مراتب واقع است . بلى ملاحظه معنى و مفهوم ذات با قطع‌نظر از معنى و مفهوم اراده در مرتبه‌ئى از مراتب واقع ممكن است ، ولى مفهوم ذات ذات نيست چنان كه مفهوم اراده اراده نيست .\r\nشارح قوشجى در بيان اين تعريف گفته است : كه قدرت عبارتست از صحت فعل و ترك نظر بذات با قطع‌نظر از انضمام اراده اگرچه با انضمام اراده فعل واجب باشد و با انضمام عدم اراده ممتنع گردد . و محقق خفرى اعتراض كرده است به او باينكه اين تعريف در نزد مصنّف يعنى علامهء طوسى ( ره ) و در نزد كسانى كه بعينيّت اراده قايلند صحيح نيست ، زيرا كه در صورت عينيّت ، انضمام متصور نيست . و بعد از آن گفته است پس مناسب آنست كه مراد صحت و امكان با قطع‌نظر از اعتبار اراده ، و وجوب و ضرورت باعتبار اراده است ، و اينمعنى خالى از تحصيل و مبنىّ بر اعتبار مفهوم و عنوانست و شناختى كه مفهوم ذات و اراده ، ذات و اراده نميباشد .\r\nو اگر بگوئى : كه اين فساد در تعريف اول نيز لازم مىآيد زيرا كه مقدم شرطيّهء ثانيه نسبت بواجب الوجود بالذات واقع نمىتواند شد زيرا كه مشيّت و ارادهء او عين ذاتست ، و بعبارت ديگر داعى در ايجاد علم بنظام اتم اشياء است بر وجه رضا و آن عين ذاتست\r\n\r\n","description":"","footnote":"","page_name":" 374 ","page_number":414},
  {"content":"\r\n\r\nچنان كه محقق گرديد ، پس در آنجا هميشه مقدم شرطيّهء اولى واقع است بضرورت مطلقهء ازليّه ، و مقدم شرطيهء ثانيه از جمله محالات و ممتنعات بالذاتست و از بيّناتست كه مطابقت شرطيّه با واقع در صورتى متحقق مىشود كه مقدم آن تواند در نفس الأمر واقع شود ، و مقدم مذكور مجرد فرضى است كه اصلا واقعيّت نميتواند بهمرساند .\r\nميگويم : اولا كه معنى قدرت بنا بر تعريف اول مفاد دو شرطيّه است نه‌تنها شرطيّهء ثانيه ، و صدق مقدم يكى از دو شرطيّه در مطابقت واقع كافى است .\r\nو ثانيا ميگويم : مسلم نيست كه صدق شرطيه باعتبار امكان وقوع مقدم آنست ، بلكه صدق و كذب در قضاياى شرطيّه باعتبار ترتّب تاليست بر مقدم بر تقدير وقوع آن ، و عدم ترتّب تاليست بر تقدير عدم وقوع آن ، چنان كه گذشت .\r\nو ثالثا ميگويم : مقدم شرطيّه ثانيه نسبت ببعضى از كاينات مثل ممتنعات غيريّه كه شرايط وجود آنها متحقق نخواهد شد و يا موانع وجود آنها در نفس الأمر متحقق گرديد نيز لا محالة واقع است چنان كه در كلام رئيس محققين گذشت . خلاصه ممكنى از ممكنات هرگاه باعتبار عدم تحقق شرايط و يا وجود موانع در نفس الأمر موجود و متحقق نباشد لا محالة متعلق مشيّت و اراده نميباشد و لم يشأ درباره او صادق مىآيد و لازم نيست كه نسبت بفعل واحد هم مشيّت واقع باشد و هم عدم مشيت .\r\n\r\nلمعة \" الهيّة \" بيان اقسام و انواع فاعل\r\nبدانكه فاعل شش قسم است :\r\nاول آنكه صدور فعل از آن ، مقارن شعور و اراده نباشد ، و آن فعل مقتضاى ذات و ملايم طبع فاعل باشد ، مثل فواعل طبيعيّه از بسايط و مركّبات معدنيّه و نباتيّه و غير آنها از مركبات غير تامه ، و اين قسم از فاعل را فاعل بالطبع گويند .\r\nدوم آنست كه صدور فعل از آن ، مقارن شعور و اراده نباشد و با وجود اين فعل فاعل مقتضاى ذات و ملايم طبع آن ، نيز نباشد ، مثل فواعل قسريّه ، زيرا كه مقتضاى برهان آنست كه بعد از افادهء ميل از قاسر در جسم مقسور ، طبيعت مقسور فاعل فعل و مباشر تأثير است نه طبيعت قاسر ، و اين قسم از فاعل را فاعل بالقسر گويند .\r\n\r\n","description":"","footnote":"","page_name":" 375 ","page_number":415},
  {"content":"\r\n\r\nسوم آنست كه صدور فعل از فاعل بدون اختيار باشد ولى ، از شأن آن باشد اختيار در فعل و ترك ، مثل فواعل حيوانيّه در صورتى مجبور باشند در افعال خود و اين قسم از فاعل را فاعل بالجبر خوانند .\r\nو اين سه قسم مشترك ميباشند در اينكه در افعال خود قادر و مختار نيستند .\r\nچهارم آنست كه صدور فعل از او مسبوق باشد بمبادى اربعه باينمعنى كه در افعال نسبت ذات فاعل بفعل و ترك مساوى باشد و بعد از ملاحظهء دواعى زايده و اغراض خارجه شوقى حاصل شود و مترتّب شود به آن شوق ارادهء جازمه و مترتّب باشد به آن ، وجود فعل در اعيان ، خواه بقوا و آلات نيز محتاج باشد و يا مجرد اراده كافى باشد در صدور فعل اگرچه مقتضاى حجت و برهان آنست كه فاعل چنينى لا محالة بقوا و آلات محتاج مىباشد چنان كه مكرر اشاره نمودم ، و اين قسم از فاعل مسمى است بفاعل بالقصد .\r\nپنجم آنست كه وجود فعل مترتّب باشد بر مجرد علم فاعل بوجه خير در نظام تمام آن فعل بر وجه رضا بدون اينكه محتاج باشد به قصد زايد بر مجرد علم فاعل ، و بدون اينكه داعى خارجى و غرض زايد متمّم فاعليّت و مكمّل جاعليّت آن باشد ، بلكه علم فاعل بنظام تام آن فعل كافى در صدور آن باشد ، خواه آن علم عين ذات فاعل باشد چنان كه مقتضاى حجت و برهانست ، و يا از لوازم ذات آن باشد ، چنان كه در نزد قائلين بارتسام است ، و اين قسم از فاعل را فاعل بالعنايه گويند .\r\nششم آنست كه فاعل بذات خود منشأ صدور آن فعل باشد بحيثيتى كه جهت صدور بعينها جهت معلوميّت و جهت فاعليّت بعينها جهت عالميت باشد و تغايرى در ميانهء موجوديّت و معلوميّت متحقق نباشد مگر باعتبار مفهوم و عنوان چنان كه در تحقيق علم حضورىّ اشراقى منكشف گرديد ، و اين قسم از فاعل را فاعل بالرضا گويند .\r\nو اين سه قسم مشتركند در اينكه قادر و مختارند نسبت بافعال خود . و اينكه مذكور شد مطابق امور عامهء اسفار اربعه و مبدأ و معاد است ، و در كتاب مشاعر هفت قسم شمرده ، قسم هفتم را فاعل بالتجلى ناميده است و بيان نكرده است كه مراد از فاعل بالتجلى چه چيز است چنان كه ساير اقسام را نيز بيان نكرده است .\r\nو بيان نمودم كه فاعل بالعنايه دو قسم است ، يكى آنست كه علم بنظام اتم عين ذات فاعل باشد ، دوم آنست كه از لوازم ذات فاعل و زايد بر ذات او باشد .\r\n\r\n","description":"","footnote":"","page_name":" 376 ","page_number":416},
  {"content":"\r\n\r\nو مراد آن محقق از فاعل بالتجلى در كتاب مشاعر قسم اول از فاعل بالعنايه است ، پس مخالفت در ميانهء كتب آن محقق ثابت نيست .\r\n\r\nتنبيه \"\r\nبدانكه طايفهء طباعيّه و دهريّه را مذهب آنست كه واجب الوجود فاعل بالطبع است « خذ لهم اللّه و اخزاهم » .\r\nو جمهور متكلمين را معتقد آنست كه فاعل بالقصد است .\r\nو رئيس محققين و متابعين او را مذهب آنست كه نسبت باعيان موجودات خارجيّه فاعل بالعنايه است و ليكن بمعنى دوم نه بمعنى اول ، و نسبت بصور علميّهء مرتسمه فاعل بالرضاست .\r\nو شيخ اشراق و موافقين او را مذهب و مذاق آنست كه نسبت بهمهء موجودات فاعل بالرضا است .\r\nو از تأمّل صادق در مباحث ماضيه و لمعات سابقه در نزد صاحب بصيرت منكشف ميگردد كه مبدأ اعلى ، جلت عظمته ، فاعل بالعنايه است نسبت بهمهء اشياء بمعنى اول نه بمعنى دوم . خواهى بگو فاعل بالتجلى است نسبت بكاينات و مبدعات و نسبت به ذهنيّات و خارجيّات ، و با وجود اين فاعل بالرضا نيز مىباشد نسبت بهمهء موجودات چنان كه در تحقيق علم حضورى اشراقى منكشف گرديد ، ولى بايد دانست كه جهت فاعليّت بعنايت و تجلى بعينها جهت فاعليّت برضا و اشراق است ، متفطن باش كه خالى از دقت و غموض نيست .\r\nو بدانكه هريك از مذهب شيخين از وجهى قاصر است چنان كه سابقا مذكور گرديد .\r\nو فاعل به قصد نيز نميتواند شد و الا جهت قوه ، و استعداد در ذات اقدس ثابت مىشود و در فاعليّت ناقص و قاصر مىباشد ، محاليّت اين معنى از جهات عديده در مباحث سابقه محقق و مبرهن گرديد و محاليّت ساير اقسام فاعليّت در مبدأ اعلى بعد از ملاحظهء مباحث سابقه غايت ظهور و نهايت انكشاف دارد متفطن باش .\r\n\r\nلمعة \" الهيّة \"\r\nبدانكه ممكن الوجود بالذات آنست كه نظر بذات خود امتناع از وجود مطلق و عدم\r\n\r\n","description":"","footnote":"","page_name":" 377 ","page_number":417},
  {"content":"\r\n\r\nمطلق نكند ، و معتبر نيست در امكان ذاتى كه موصوف او همهء انحاى وجود و همهء اقسام عدم را تواند قبول كند ، پس هرگاه بعضى انحاء وجود را تواند قبول كند و يا در بعضى از مراتب موجودات تواند واقع شود ، در امكان ذاتى آن كافى و وافى خواهد بود ، اگرچه بعضى انحاء ديگرى از وجود به آن ممتنع باشد . مثلا ماهيت زمان وجود غير قارّ را قابل و از وجود قار ممتنع است ، و الا زمان نخواهد بود ، و ماديات از آن جهت كه ماديّاتند وجود وضعى را قابل و از وجود عقلى امتناع مينمايند ، و در ترتيب نزولى وجود معلول سابق بر لا حق ممتنع است . مثلا وجود صادر اول بر صادر دوم ممتنع است . و الا اول ، اول و دوم ، دوم نخواهد بود ، و همچنين مسبّبات بدون اسباب ممتنع الوجود و با اسباب ممكن الوجودند ، و اين مطلب در مباحث سابقه مذكور گرديد و از براى تذكّر و تبصره اعاده نمودم .\r\n\r\nلمعة \" الهيّة \" [ بيان آنكه در تحقق قدرت سبق زمانى معتبر نميباشد 
  ]\r\nبدانكه در لمعات اثبات واجب الوجود بالذات محقق گرديد كه علت احتياج به علت امكان است نه حدوث ، و نه امكان با حدوث و يا به شرط حدوث . پس هرگاه ممكنى از ممكنات صادر باشد از علت فيّاضهء خود بر وفق اراده و مشيّت ، مقدور خواهد بود خواه و دوم ، دوم نخواهد بود ، و همچنين مسبّبات بدون اسباب ممتنع الوجود و با اسباب مسبوق باشد وجود او بعدم زمانى و يا مسبوق نباشد مگر بامكان ذاتى . خلاصهء كلام مجرد امكان ذاتى كه علت احتياج به علت فيّاضه است مقتضى نيست كه لا محالة فيض فايض از علت فيّاضه بايد حادث بحدوث زمانى باشد ، بلكه هرگاه فيض دائمى باشد و مسبوق بعدم واقعى زمانى نباشد نيز معلول و مقدور ميتواند شد ، بلكه مجرد امكان ذاتى مستلزم حدوث ذاتى مىباشد چنان كه در لمعات اثبات مبدأ اول محقق گرديد . از اينجا ظاهر مىشود كه لازم نيست كه قدرت را سبق زمانى نيز نسبت بمقدور ثابت باشد ، بلكه در تحقق آن سبق ذاتى كافى است ، پس اثبات حدوث زمانى لا محالة محتاج بحجت و برهان ديگر خواهد بود ، و در همان لمعات گذشت كه جماعتى از متكلّمين مجرد امكان را علت احتياج نميدانند ، بلكه حدوث را يا امكان با حدوث و يا به شرط حدوث را علت\r\n\r\n","description":"","footnote":"","page_name":" 378 ","page_number":418},
  {"content":"\r\n\r\nاحتياج ميدانند ، لهذا حكم كرده‌اند كه ممكن تا حادث بحدوث زمانى نباشد مقدور و معلول نمىتواند شد ، و گفته‌اند كه در تحقق قدرت سبق زمانى معتبر است ، و از اين جهت نيز گفته‌اند كه ممكن در بقاء محتاج به علت مبقيه نميباشد ، و بطلان اين رأى سخيف از جهات عديده در همان لمعات ظاهر و منكشف گرديد .\r\n\r\n[ اقامه برهان بر ثبوت قدرت و شمول آن نسبت بكل شىء 
  ]\r\nبعد از تحقيق اين لمعات و تذكر بعضى از لمعات سابقه و مباحث ماضيه ميگويم :\r\nبرهان اول بر ثبوت قدرت از براى واجب الوجود بالذات آنست كه محقق گرديد كه ذات مبدأ اعلى مبداء همهء موجودات و جاعل همهء انيّات و فاعل همهء هويّاتست .\r\nو نيز محقق گرديد كه علمش بذات خود كه عين ذات اوست علم بنظام اتم اشياء است .\r\nو نيز در مباحث عينيت صفات حقيقيّه محقق شد كه صفات حقيقيّه واجب الوجود بالذات عين ذات و عين يكديگرند بحسب ذات و هويّت .\r\nو نيز محقق گرديد كه ارادهء مبداء اعلى عين ذات است ، و در مباحث اراده محقق خواهد شد كه علم بنظام اتم اشياء عين ارادهء اشياء است پس صدور همهء اشياء از واجب الوجود بالذات بر وفق اراده و مشيّت او مىباشد .\r\nو در لمعات سابقه محقق گرديد كه قادر مختار آنست كه فعلش مترتّب باشد بر مشيّت و ارادهء او ، پس محقق شد كه واجب الوجود بالذات قادر است در ايجاد كاينات و مبدعات ، و مختار است در اختراع مجردات و ماديّات .\r\nمخفى نماناد كه از اين بيان و برهان عموم قدرت واجب الوجود بالذات نيز مستفاد مىشود زيرا كه از جمله مقدمات آن ، اينست كه قيوميّت او قيّوميت مطلقه و فياضيت او فياضيت عامه است چنان كه در تحقيق توحيد بمعنى سوم ببسط تمام گذشت .\r\nو نيز ميگويم : كه قدرت او عين ذات و ذات او وجود صرف و صرف وجود است پس قدرت او نيز قدرت صرفه و صرف قدرت مىباشد ، و از بيّناتست در نزد ارباب بصيرت كه صرفيّت قدرت در صورتى متصور مىباشد كه متعلق بهمهء ممكنات و مقدورات باشد و الا فاقد مرتبه‌ئى از مراتب قدرت و عادم درجه‌ئى از درجات مشيت مىباشد و اينمعنى مستلزم محدوديّت قدرت بلكه عين محدوديت قدرتست چنان كه در\r\n\r\n","description":"","footnote":"","page_name":" 379 ","page_number":419},
  {"content":"\r\n\r\nباب علم ، ببسط تمام مذكور گرديد ، پس قدرت او شاملست بر همهء اشياء و هيچ ممكنى از ممكنات و هيچ موجودى از موجودات از حيطهء قدرت تامه و قيوميّت مطلقه او بيرون نمىتوانند شد ، « ما شاء اللّه كان و ما لم يشأ لم يكن ، فهو فعّال لما يريد ، و بكل شىء قدير » .\r\n\r\n[ تقرير برهان دوم بر اثبات قدرت مطلقهء حق 
  ]\r\nبرهان دوم بر اين مقصد اعلى آنست كه سابقا محقق گرديد كه قدرت بلكه همهء كمالات ذاتيهء وجود من حيث انّه وجود مساوق وجود بلكه عين وجودند بحسب هويت و مصداق ، و غير وجودند باعتبار مفهوم و عنوان .\r\nو نيز محقق گرديد كه جاعليّت و مجعوليّت در ميانهء وجوداتست ، و منكشف گرديد كه نسبت وجود مجعول بوجود جاعل نسبت ضعف به قوت و نسبت نقص به تمام و نسبت جلوه بمتجلى است ، و از ضروريّات و بديهيّاتست كه صدور افعال و اعمال از انفس انسانيّه مقارن شعور و باعتبار مشيّت و ارادهء ايشانست ، پس قادر مختار ميباشند در افعال خود ، پس بايد مبداء اعلى باتم انحاء قدرت و اختيار موصوف و باكمل اقسام مشيّت و اراده متصف باشد تا بنيان اشديّت و اضعفيّت و اتميّت و انقصيّت منهدم نگردد و مجعول بالذات از جهتى از جهات اكمل از جاعل بالذات نباشد « من عرف نفسه ، فقد عرف ربّه » متفطن باش كه مسلكش دقيق و منبعش عميق است .\r\n\r\n[ اشاره به آنكه از اكثر براهين علم ، باثبات قدرت نيز استدلال توان نمود 
  ]\r\nبدانكه اين دو برهان محكم البنيان و اين دو حجت شديد القوه به اين نحو از بيان از ملهمات اين فقير و از خواص اين وجيزه است الحمد للّه و المنّة ، و مخفى نماناد كه برهان دوم و سوم و چهارم و ششم و هفتم از براهين اثبات مقصد اول از مقاصد علم واجب الوجود بالذات مثبت اين مقصد اعلى نيز ميباشند چنان كه در نزد ارباب بصيرت ظاهر و منكشف است ، متفطن باش ، و بدانكه جماعتى از ارباب عقول ناقصه و جبلات قاصره ، منكر اصل قدرت واجب الوجود من جميع الجهات شده‌اند ، و جماعتى ديگر نافى عموم قدرت تامهء او گرديده بآراى مختلفه و اقوال متشتّة رفته‌اند و هريك از اين دو فرقه\r\n\r\n","description":"","footnote":"","page_name":" 380 ","page_number":420},
  {"content":"\r\n\r\nرا شبهات واهيه و خيالات فاسده است ، چون اجوبهء آن شبهات و خيالات از لمعات سابقه و مباحث ماضيه بنحو تمام ظاهر و روشن و اختصار نيز ما امكن مطلوبست ، لهذا از ذكر آنها اعراض نموده ايجاز را بر اطناب اختيار نمودم « و اللّه الموفق و هو المعين » .\r\n\r\nفصل چهاردهم در اثبات ارادهء واجب الوجود بالذاتست\r\nو تحقيق آن بنحو تمام بتقديم لمعات چند موقوفست\r\n\r\nلمعة \" الهيّة \" [ بيان آنكه اراده و كراهت و حب و بغض از عناوين بديهيّه‌اند 
  ]\r\nبدانكه اراده و كراهت فى الجمله از امور بديهىّ الانيّة و ضرورى الوجودند و از ضرورات وجدانيه است كه امر مسمى باراده مرجّح جهت فعل و امر مسمى بكراهت مرجّح تركست ، پس جزئيّات آنها حاضر ميباشند در نزد نفس و منكشف ميباشند از براى آن ، چنان كه ساير امور وجدانيّة و صفات نفسانيّه منكشف و حاضر ميباشند در نزد انفس ، بدون اينكه محتاج بتجشّم فكر و نظر و تكلّف بيّنه و برهان باشند ، و با وجود اين خفى الماهيّه و نظرى العنوانند و تحقيق ماهيّت و عنوان و تميز معنى و مفهوم آنها بحيثيتى كه شامل همهء مراتب و درجات آنها باشد و اشتراك معنوى و تشكيك خاصى به حال خود باقى بماند از جملهء غوامض و مشكلاتست نظير اين بابست علم و قدرت ، چنان كه گذشت و سمع و بصر و امثال آنها چنان كه مىآيد .\r\nوجه اينمعنى چنان كه بعضى از مدقّقين فضلا در بعضى از مصنّفات خود بيان نموده است آنست كه امور مذكوره بحقايق عينيّهء خود در نزد نفس حاضرند و جزئيات هريك بجزئيّات ديگرى مقترن ميشوند پس مشتبه مىباشد ادراك هريك از آنها بادراك ديگرى پس مشكل مىشود بر نفس تجريد ادراك بعضى از آنها از ادراك ديگرى تا اخذ كند از آن ، ذاتيّات آن را اگر صاحب ماهيّت باشند و يا لوازم مساويه آن را هرگاه نه چنين باشند .\r\n\r\n","description":"","footnote":"","page_name":" 381 ","page_number":421},
  {"content":"\r\n\r\nو وجه وجيه و حق حقيق و مقتضاى لمعات سابقه و مباحث ماضيه در اين باب وجهى است كه صدر محققين در الهيات اسفار اربعه اشاره نموده است .\r\nبيانش آنست كه امور مذكوره بحقايق وجوديّه برمىگردند بلكه عين حقايق وجوديّه‌اند بحسب ذوات و انيّات و صاحب ماهيات و از سنخ ماهيات نيستند ، لهذا حقايق آنها در اذهان حاصل نميباشند و با وجود اين در بعضى مراتب متحد و عين يكديگر ميباشند چنان كه در مباحث سابقه محقق گرديد ، و در مراتب ديگر متغاير الهويات و متمايز الانيّات ميباشند ، چنان كه در مسألهء سابقه منكشف گرديد ، علاوه بر اين صاحب مقامات متباينه و درجات مختلفه‌اند بحيثيّتى كه بعضى از آن مراتب و درجات واجب الوجود است و ديگرى ممكن الوجود ، و بعضى جوهر است و ديگرى عرض ، چنان كه سابقا اشاره نمودم ، لهذا جمهور علما به حق حقيقت صفات مذكوره نرسيده در بعضى درجات و مقامات متحيّر مانده بعضى بتشبيه و تجسيم افتادند و بعضى ديگر بتأويل و تجوز رفتند ، حتى در نشأه خود كه عبارت از نشأه انسانى باشد در باب امور مذكوره تشاجر و تنازع را پيشهء خود ساختند و تخالف و تخاصم را شيوهء خود نموده ، اقدام افهام بعضى بالكليّه لغزش يافته بوادى جهالت افتادند ، و بعضى ديگر از جهتى اصابت نموده و از جهت ديگر خطا كرده‌اند ، لهذا تحقيق اين مقام بسط تمامى از كلام ميخواهد تا حقيقت حال منكشف گردد ، و اشتباهى از براى طلاب معارف حقّه و علوم حقيقيه باقى نماند ، پس ميگويم كه مقتضاى فحص و برهان و مستفاد از كلمات اساطين حكمت و عرفان در كشف حقيقت اين لمعهء الهيه آنست كه اراده عبارتست از علم فاعل بوجه خير و حسن در نظام تمام فعل بر وجه رضا و محبوبيّت بنهجى كه مترتّب شود به آن وجود آن فعل در اعيان يا در اذهان ، و مراد از علم مطلق ادراكست تا شامل توهم و تخيّل و يقين و غير يقين باشد و مراد از خيريّت و حسن اعم است از اينكه خير حقيقى و حسن عقلى باشد و يا خير وهمى و حسن خيالى .\r\nبعبارت ديگر مراد از خيريّت خيريّت فى الجمله است اگرچه نسبت ببعضى از نشئآت و درجات و ببعضى از مراتب و عوالم باشد ، و مراد از رضا و محبوبيت اعم است از اينكه محبوبيت و مرضيّت بالذات باشد و يا بتبعيّت و بالعرض محبوب بالذات حاصل آيد ، و مراد از ترتّب اعم است از اينكه بالذات و بىتوسط شرايط و آلات باشد مثل\r\n\r\n","description":"","footnote":"","page_name":" 382 ","page_number":422},
  {"content":"\r\n\r\nارادهء واجب الوجود بالذات نسبت بنظام اتم اشياء و ارادهء ذوات كريمهء قدسيه نسبت بآثار خود ، و يا بشرايط و آلات نيز محتاج باشد مثل ارادهء انسان و حيوان نسبت ببعضى از افعال خود .\r\nاز اينجا ظاهر مىشود كه اراده گاهى تامّه مىباشد و گاهى غير تامّه اينست حق معنى اراده .\r\n\r\n[ تفسير اراده بمذاق حكمت متعاليّه 
  ]\r\nدر نزد حاذق محقق و بصير محدق مخفى نيست كه هيچ مرتبه‌ئى از مراتب اراده و هيچ درجه‌ئى از درجات آن ، از تحت اين معنى لطيف بيرون نيست حتى اينكه هرگاه شوق و يا شوق متأكّد و يا عزم و تصميم نيز از مراتب اراده باشند داخل در تحت اين تفسير ميباشند ، زيرا كه امور مذكوره نيز در نزد تحقيق به نحوى از شعور و ادراك برميگردند ، متفطن باش و اخذ كن و غنيمت شمار ، و قياس كن بر اراده كراهت را .\r\nو بدانكه در باب اراده و كراهت آراى متفرقه و اقوال متشته است :\r\nاول ، مذهب اشعرى است ، ملخصش آنست كه اراده عبارتست از صفتى كه مخصّص باشد يكى از دو طرف مقدور را بوقوع و اين معنا غير علم و قدرتست اما اول ، به جهت اينكه علم تابع وقوعست ، پس هرگاه وقوع نيز تابع علم باشد دور ثابت مىشود ، پس اراده بايد غير علم باشد تا محذور دور لازم نيايد .\r\nو اما دوم ، پس بيانش آنست كه خاصيّت قدرت صحت ايجاد و لا ايجاد و امكان فعل و تركست ، پس عين اراده نمىتواند شد ، زيرا كه خاصيّت آن ترجيح و تخصيص و تعيين و تميز است ، و از بيّناتست كه اراده مغاير است با حيات و كلام و سمع و بصر و مانند آنها .\r\n\r\nتزييف \" و تجهيل \"\r\nبدانكه اين مذهب سخيفترين مذاهب و آراء است زيرا كه به هيچ مرتبه‌ئى از مراتب آن ، صادق ، و به هيچ درجه‌ئى از درجات آن شامل نيست ، زيرا كه بيان نمودم كه مقتضاى\r\n\r\n","description":"","footnote":"","page_name":" 383 ","page_number":423},
  {"content":"\r\n\r\nفحص و برهان آنست كه حقيقت اراده به نحوى از انحاء علم برمىگردد ، و اين معنى از كلمات مستقبله و تحقيقات آينده منكشف و هويدا خواهد گرديد .\r\nقول ايشان كه علم تابع وقوع است بعنوان كلّيّت و عموم ، مسلم نيست ، زيرا كه در مباحث علم محقق گرديد كه علم گاهى فعلى است و گاهى انفعالى ، در صورت اول وقوع تابع علم است نه علم تابع وقوع و در صورت دوم امر به عكس است .\r\nو نيز در مباحث قدرت محقق گرديد كه تفسير قدرت به صحت صدور و لا صدور نظر بذات خالى از قصور نيست ( متفطن باش ) .\r\nفساد ديگر در اين مذهب آنست كه مراد ايشان از صفت معنى قائم به غير بلكه بكيفيتى از كيفيات و عرضى از اعراض است و اين معنا شامل اراده واجب الوجود بلكه ارادهء ذوات كريمه قدسيّه نمىتواند شد ، زيرا كه اراده مثل ساير صفات حقيقيّه در واجب الوجود بالذات واجب الوجود بالذات و در جواهر مجرده جوهر مجرد ، و در انفس حيوانيّه و انسانيّه كيفيتى از كيفيات نفسانيه است .\r\nمذهب دوم ، مذهب بسيارى از طايفه معتزله است ملخصش آنست كه اراده عبارتست از اعتقاد قادر ، منفعت و مصلحت را در فعل از براى خود و يا از براى غير خود ، يقينى بوده باشد آن اعتقاد يا ظنّى ، حقيقى بوده باشد آن منفعت يا وهمى .\r\nو كراهت در نزد ايشان عبارتست از اعتقاد مضرّت و مفسده بنحو مذكور ، و بسوى اين دو تفسير اشاره فرموده است علامهء طوسى « قدس سرّه القدوسى » در كتاب تجريد در مباحث كيفيات نفسانيّه بكلام خود « و هما نوعان من العلم . . . » يعنى آن اراده و كراهت دو نوعند از جنس علم گفته‌اند در بيان آن ، كه نسبت قدرت بفعل و ترك مساوى است ، اعتقاد منفعت و مصلحت مرجح فعل و اعتقاد مضرت و مفسده مرجّح تركست ، پس فاعل قادر مؤثر مىباشد با اعتقاد اول و تارك مىباشد با اعتقاد دوم .\r\nو نيست اراده و كراهت مگر چيزىكه تخصيص دهد يكى از دو طرف متساوى را بوقوع .\r\nملخّصش آنست كه اراده صفتى است كه ترجّح بيابد به آن ، فعل در نزد فاعل قادر بوقوع ، پس صادر شود از او بعد از آنكه نسبت او از آن جهت كه قادر است بفعل و ترك مساوى باشد ، و كراهت بخلاف اين است ، و آن دو اعتقاد مذكور چنينند ، پس بايد\r\n\r\n","description":"","footnote":"","page_name":" 384 ","page_number":424},
  {"content":"\r\n\r\nاراده و كراهت باشند ، و به اين تقرير مندفع مىشود نقض بشرايط تأثير طبايع جسمانيّه در غير مواد خود چنان كه در مباحث قدرت گذشت . و اعتراض كرده‌اند به اين مذهب باينكه بسيارى از اوقات در بسيارى از افعال اعتقاد ميكنيم منفعت و مصلحت را و اراده نميكنيم آن را و اختيار نميكنيم فعل آنها را بر ترك و اعتقاد نميكنيم در بسيارى از افعال نفع را ، بلكه اعتقاد ميكنيم ضرر آن را ، با وجود اين اراده ميكنيم فعل آنها را و موجود ميسازيم در خارج ، لهذا مذهب تازه‌ئى احداث كرده گفته‌اند : اراده ، عبارتست از ميلى كه حاصل شود از اعتقاد نفع و تعبير از آن ميل بشوق و اشتياق نفس است بسوى تحصيل شىء . و اين اعتراض در نزد تأمّل صادق خالى از تحصيل است زيرا كه در نزد اعتقاد منفعت و مصلحت لا محالة فعل ، ترجّح مىيابد بر ترك ، و ترك مرجوح ميگردد ، زيرا كه منفعت و مصلحت كمالى از كمالات و غايتى از غاياتند ، پس لا محالة مطلوب فاعل و محبوب قادر ميباشند و با وجود راجحيّت فعل و مرجوحيّت ترك ، ترك فعل و اختيار ترك ترجيح مرجوح بر راجح بلكه ترجّح مرجوح بر راجح است ، زيرا كه عدم تحقق ارادهء فعل و يا تحقق كراهت فعل و يا تحقق ارادهء ترك با راجحيّت فعل ، ترجّح مرجوح بر راجح است ، و همچنين تحقق اراده و اختيار با مرجوحيّت و مضرّت آن ، ترجيح مرجوح و ترجّح مرجوحست و هردو فطرى الاستحاله و ضرورى البطلانند ، بلكه بطلان آنها افحش و اظهر است از بطلان ترجيح بلا مرجّح و ترجح بلا مرجّح چنان كه در لمعات اثبات واجب الوجود بالذات محقق گرديد . پس با اعتقاد نفع در فعل لا محالة شوق نيز حاصل مىشود ولى شوق گاهى نفسانى است هرگاه منفعت و مصلحت نفسانى باشند و گاهى حيوانى باشند ، و اينكه گاهى به خيال ميرسد كه شوق متحقق نيست باعتبار تحقق معارضات و موانع است و به اين جهت شوق و اشتياق ضعف پيدا ميكنند ، و بخاطرها ميرسد كه متحقق نيستند ، نمىبينى كه متردد در امرى از امور چگونه بملاحظهء منفعت و مصلحت ، شوق بهم مىرساند و بملاحظه مضرّت و مفسدت نفرت پيدا مىكند و ما دامى كه تعارض و تمانع ثابت است تردد باقى است ، و هرگاه در يكى از دو طرف قوتى ثابت شود و در موانع او ضعفى حاصل آيد لا محالة ارجحيّت پيدا مىكند و مختار فاعل مختار ميگردد . پس در صورت اعتقاد منفعت عدم اختيار فعل به جهت موانع است ؛ نه اينست كه اراده متحقق نيست و نه اينست كه شوق از اعتقاد نفع منفّك ميتواند شد\r\n\r\n","description":"","footnote":"","page_name":" 385 ","page_number":425},
  {"content":"\r\n\r\nچنان كه جماعتى توهّم كرده‌اند .\r\nاز اينجا معلوم مىشود در نزد بصير كه حالت تردد خلوّ از اراده و كراهت نيست بلكه اراده ثابت است باعتبارى و كراهت متحقق است باعتبارى ديگر متدبّر باش ، و در اينمقام گفته‌اند : تقدم رجلا و تؤخّر اخرى .\r\nو از اينجا ظاهر مىشود نيز كه اراده گاهى تامّه مىباشد و گاهى ناقصه ، پس باطل شد قول معترض كه گاهى اعتقاد ميكنيم منفعت را و اراده نميكنيم و اختيار نميكنيم فعل را بر ترك ، زيرا كه منتهاى مطلب آنست كه اراده تامه نباشد ، بلكه با شوق تام و عزم تمام گاهى اختيار نميكنيم فعل را بر ترك ، و حال آنكه باتفاق در اين حالت اراده متحقق است .\r\nخلاصهء كلام در تحقق اراده شرط نيست اينكه اثر لا محالة مترتب باشد ، بلكه مشروطست اين معنى باينكه موانع و معارضات مرتفع شوند و اين معنى از واضحات و بيّناتست نمىبينى كه زمينگير ميخواهد برخيزد و به جهت عدم اطاعت آلات تحريك برنمىخيزد و كشتىگير ميخواهد كه حريف خود را بيندازد و به جهت ممانعت و معارضت حريف تحقق نمىپذيرد ، و نيست اراده مگر خواستن فعل و حقيقت خواستن نيست مگر محبوبيّت و مرضيّت آن فعل از آن جهت كه محبوب و مرضى است - بالذات يا بالعرض .\r\nو بعبارت ديگر حقيقت خواستن فعل عبارتست از ابتهاج به آن فعل و حبّ آن ، و از رضاى به آن فعل و ادراك خيريّت و ملايمت آن ، و اين معنى در مرتبه‌ئى از مراتب مجرد علم بوجه خير در نظام اتمّ است بر وجه رضا و محبوبيت ، مثل ارادهء واجب الوجود بالذات و ارادهء ذوات كريمهء قدسيّه بلكه ارادهء نفوس انسانيّه نسبت بتدابير ذاتيه و افاعيل طبيعيه كه بالقياس به آنها فاعل بالرضا و بالعنايه است .\r\nو در مرتبهء ديگر شوق ، يا شوق متأكّد و يا عزم و تصميم است ، مثل ارادهء نفوس حيوانيّه و انسانيّه نسبت بافاعيل خارجيه كه بالقياس به آنها فاعل بالقصدند ، و همهء مذكورات نيز در حقيقت به نحوى از شعور بخير و ادراك ملايم برمىگردند ، بلكه از بيانات سابقه ظاهر مىشود كه تفاوت در ميانهء شوق ، و شوق متأكّد و عزم تام باعتبار كثرت و قلّت معارضات و موانع و عدم تحقق آنها است ، به اين معنى كه هرگاه موانع و معارضات\r\n\r\n","description":"","footnote":"","page_name":" 386 ","page_number":426},
  {"content":"\r\n\r\nبالكليّة مرتفع باشند ، عزم تام محقق مىشود و با قلت آنها شوق تأكّد بهم مىرساند و با كثرت و قوت آنها شوق ضعف پيدا مىكند ، پس در صورت تحقق اعتقاد منفعت و مصلحت با قطع‌نظر از موانع و معارضات ، شوق متأكّد و عزم تام ثابت و قادر مختار مؤثر و اثر و فعل در خارج متحقق مىشود ، بلكه مىتوانم گفت كه امور مذكوره در حقيقت حالت بسيطه و شىء واحدند و تفاوت ندارند . مگر باعتبار ظهور و خفا و بحسب انجلا و اختفا ، به اين معنى كه موانع در منزلهء حجب و سواترند ، متفطن باش كه خالى از قوت و لطافت نيست ، پس قول باينكه اراده شوق است منافى نيست با اينكه شوق متأكّد يا عزم تام باشد ، و همچنين قول باينكه اراده عزم است منافى نيست باينكه شوق يا شوق متأكّد باشد ، متفطن باش و غنيمت شمار .\r\nمذهب چهارم آنست كه اراده عبارتست از شوق متأكّدى كه منبعث شود از اعتقاد منفعت و مصلحت ، و ردّ كرده‌اند آن را باينكه گاهى فعل از فاعل مختار صادر مىشود بدون شوق متأكّد ، مثل افعال عاديه از تحريك اعضا و شكستن انگشتان و بسيارى از افعال عبثيّه و جزافيّه ، و مثل تناول ادويهء تلخ و بىمزه ، و گاهى شوق متأكّد متحقق مىشود بدون اراده ، نسبت بمحرمات و مشتبهات از براى شخص متّقى كه صاحب شهوت قويّه است .\r\nاز اينجا ظاهر مىشود كه اراده مغاير شوق است و آن ، عبارتست از اجماع و تصميم عزم و آن ، ميل اختيارى و شوق ميل طبيعى است ، از اين جهت است كه مكلّف معاقب مىشود بارادهء معاصى و معاقب نميشود باشتهاى آنها .\r\nميگويم در جواب اين ايراد ، كه مسلم نيست كه در افعال عاديّه و عبثيّه و جزافيّه شوق متأكّد متحقق نيست از براى فواعل مذكوره ، منتهاى مطلب آنست كه شعور بشوق متأكّد متحقق نيست ، و اين معنى به جهت سهولت و كثرت صدور افعال است ، و چگونه مىشود كه افعال مذكوره از قواى فاعله بدون شوق متأكّد صادر شود و حال آنكه افعال مذكوره ملايم فواعل خود ميباشند و ملايم شىء محبوب است در نزد آن شىء و مطلوبست از براى او . بلى ممكن است كه بعضى از افعال و ملكات مطلوب باشد در نزد قوه‌ئى و محبوب نباشد در نزد قوهء ديگر و كمال باشد در نشأه‌ئى و نقصان باشد در نشأه ديگر ، چنان كه راندن شهوت و ايثار غضب كمالند از براى قوه\r\n\r\n","description":"","footnote":"","page_name":" 387 ","page_number":427},
  {"content":"\r\n\r\nشهويّه و قوهء غضبيّه ، و مطلوب نيستند از براى قوهء ناطقه .\r\nاز اينجا ظاهر مىشود جواب در تناول دواهاى بىمزه متفطن باش .\r\nو ميگويم در جواب ايراد دوم كه مسلم نيست كه شوق متأكّد از براى شخص متّقى بمحرّمات و مشتهيات اراده نباشد ، منتهاى مطلب آنست كه ارادهء ناقصه باشد و اثرى به آن مترتّب نشود ، و بيان نمودم كه شرط نيست در تحقق اراده اينكه لا محالة بايد اثر مترتّب باشد ، و عدم ترتب اثر در مادهء مذكوره به جهت معارضه شوق عقلى بامتثال نواهى خداوند احد و ترقى نمودن از حيز نقصانات بذروه كمالاتست . پس در مادهء مذكوره دو شوق متأكّد ثابت است يكى نسبت به تحصيل كمالات عقليّه و حفظ نواميس شرعيّه ، و ديگرى نسبت بلذات حسيّه و التذاذات نفسانيه .\r\nو ايراد كرده‌اند بكلام او كه عزم و اجماع ميل اختيارى است و ميل شوق طبيعى باينكه هرگاه اراده از جملهء اختياريّات باشد دور يا تسلسل ثابت مىشود ، و جواب داده است بعضى از فضلا از اين اعتراض باينكه تسلسل يا دور در صورتى لازم مىآيد كه بگوئيم هراراده‌ئى اختياريست و نه چنين است ، بلكه گاهى به اختيار حاصل مىشود و گاهى باضطرار ، زيرا كه گاهى انسانى متردد مىباشد در طلب اصلح وجوه و بعد از علم به آن وجوه قصد مىكند بفرض وقوع هريك از آن وجوه به نظر و فكر خود كه از جملهء اختياريّات است تا منكشف شود از براى او صلاح و فساد در آن وجوه ، پس حاصل مىشود از براى او اراده به آنچه كه در نظر او صلاح است . و ردّ كرده است او را بعضى از مدقّقين باينكه شوق نيز گاهى به اختيار حاصل مىشود و گاهى باضطرار به مثل بيان مذكور ، پس فرق در ميانهء شوق و اراده متحقق نميباشد و حال آنكه مراد آن قايل بيان فرق بود\r\nمذهب پنجم آنست كه اراده عبارتست از عزم و تصميم . و حال دليل اين مذهب ظاهر گرديد ، و حال آنكه حق آنست كه شوق متأكّد از عزم و تصميم منفّك نمىتواند شد ، منتهاى مطلب آنست كه عزم تام نباشد و نسبت بمرتبه‌ئى از مراتب باشد نه نسبت بمرتبهء ديگر ، و هرگاه مراد از عزم و تصميم حالتى باشد كه لا محالة فعل به آن ، مترتّب شود ميگويم كه سابقا محقق گرديد كه در تحقق اراده ترتّب اثر معتبر نيست ، و حال آنكه ميتوانم گفت كه شوق متأكّد مراتب دارد و اقوى مرتبهء آن از ترتّب اثر منفّك\r\n\r\n","description":"","footnote":"","page_name":" 388 ","page_number":428},
  {"content":"\r\n\r\nنميتواند شد ، چنان كه عزم نيز مراتب دارد . نمىبينى كه بدون تأمّل قسمت ميكنند آن را بعزم تام و عزم غير تام ، و چگونه متصور مىشود كه با اعتقاد خيريّت و منفعت در وجود فعل و با ادراك محبوبيت و مرضيّت آن ، و با تصديق بكماليّت و ملايمت آن ، عزم به تحصيل حاصل نيايد ، و عدم عزم متحقق گردد ، و اين معنى نيست مگر ترجّح بلا مرجّح بلكه ترجّح مرجوح ، و هردو فطرى الاستحالة و بديهى البطلانند .\r\n\r\nتلخيص \" و تحقيق \" [ ايراد مناقشات بر مذاهب اربعه 
  ]\r\n« 1 »\r\nبدانكه هرچند جدّ و اجتهاد را در تصحيح مذاهب اربعه بغايت رسانيدم و جوابهاى شافى از ايرادات و اعتراضات كه بر آن مذاهب كرده بودند بيان نمودم ولى هريك از اين مذاهب از وجهى قاصر بلكه از جهاتى ناقصند .\r\nاما مذهب اول به جهت اينكه اراده به آن معنى در فواعلى متحقق ميتواند شد كه فاعليّت آنها ناتمام و كمالات آنها بالقوه باشد ، پس شامل ارادهء واجب الوجود بالذات نميباشد زيرا كه در مباحث سابقه گذشت و بعد از اين نيز محقق خواهد شد كه افعال او معلّل باغراض زايده بر ذات اقدس نمىتواند شد ، بلكه اراده به آن معنى در ذوات كريمهء قدسيّه نيز متحقق نمىتواند شد ، زيرا كه جهت قوه و استعداد محال است كه در آنها متحقق باشد چنان كه در لمعات سابقه گذشت . بلى در افراد انسان و حيوان نسبت ببعضى افاعيل آنها اراده‌ئى به اين معنى متحقق است .\r\nاما مذهب دوم و سوم و چهارم به جهت اينكه ملخص آنها اينست كه اراده عبارتست از شوق منبعث و يا شوق متأكّد منبعث از اعتقاد منفعت و مصلحت از براى خود و يا از براى غير و يا عزم و اجماع است كه بعد از اعتقاد مذكور و شوق مزبور حاصل شود ، و\r\n\r\n\r\n","description":"","footnote":"\r\n( 1 ) - حقير در مقدمه به تفصيل در مذاهب اربعه بحث مينمايد و اخبارى كه در اين باب از ائمهء شيعه در اصول كافى نقل شده است نقل و در پيرامون اين اخبار تحقيق مىشود .\r\n","page_name":" 389 ","page_number":429},
  {"content":"\r\n\r\nاز بيّناتست در نزد تأمّل در مباحث ماضيه و مستقبله كه اين معانى در واجب الوجود بالذات بلكه در ذوات كريمهء قدسيّه نيز متحقق نميتواند شد بلكه اراده بمعانى مذكوره از خصايص نشأه حيوانى و انسانى است نسبت ببعضى افاعيل و آثار آنها ، و بوجه اين تقييد اشاره نمودم\r\nپس اين تعريفات سه‌گانه نيز شامل همهء مصداقات اراده نميباشند ، بلى هرگاه مراد از اعتقاد نفع ، مجرد علم بوجه خير و از شوق ، مجرد ابتهاج و از عزم و تصميم ، ابتهاج تام باشد ، در مبدأ اعلى و ساير مبادى عاليه نيز متحقق مىشود ، و شامل همهء مراتب و درجات ميباشند ، اگرچه در بعضى مراتب متحد الوجود و عين ذات فاعل باشند و در مرتبه ديگر مفترق در وجود و زايد بر ذات ، متفطن باش و تدبّر كن در آنچه كه در تحقيق اين لمعهء الهيه برشتهء تقرير كشيدم و بسلك تحرير آوردم كه همه - الا ماندر - از ملهمات اين فقير و از خصايص اين وجيزه است « الحمد للّه و المنّة » .\r\n\r\nنقل كلام و تأييد و مرام [ نقل مرام صدر متألّهان و خاتم محققان 
  ]\r\nبدانكه صدر محققين بعد از نقل مذاهب مذكوره و نقل اعتراضات اهل مذاهب به يكديگر گفته است كه هرگاه احاطه كنى آنچه را كه گذشتهء است از قوانين الهيهء و قواعد اشراقيّه و لمعات عرشيّه ، ميدانى وجوه خلل و خبط را در كلمات اين جماعت از اذكياى اعلام ، و مبناى آن وجوه از خلل و خبط در اكثر بر اينست كه ايشان اعتقاد كرده‌اند كه اراده در هرصاحب اراده بنحو تواطؤ است چنان كه در وجود نيز چنين فهميده‌اند ، و نه چنين است ، بلكه اراده در اشياء تابع وجود اشياء است ، و همچنانكه حقيقت وجود مختلف است بوجوب و امكان و غنا و حاجت و بساطت و تركيب و صفا و كدورت و تجرّد و تجسّم و بخلوص از شوايب اعدام و جهات و امتزاج به آن اعدام و نقصانات و باينكه بعضى از وجودات خير محض است بدون تصور شريّت در آن از جهتى از جهات ، مثل واجب الوجود « جلّ اسمه » و بعضى ملزوم شروريست كه در\r\n\r\n","description":"","footnote":"","page_name":" 390 ","page_number":430},
  {"content":"\r\n\r\nخيريت آنها كامنست بحسب اعتبار عقلى و در مرتبه‌ئى از مراتب نه در اصل واقع و مطلق نفس الامر ، مثل ابداعيّات ، و بعضى مستلزمند شرورى را كه در متن واقع و حاقّ اعيان از براى آنها ثابتند مثل امكانات و استعدادات كه منفّكند در اعيان از فعليات تا منتهى شود شيئى در نزول بحاشيهء وجود و در سقوط بهاويهء كثرت بحيثيتى كه فعليّت ، فعليت قوه باشد و وحدت ، وحدت كثرت ، و تحصّل ، تحصّل لا تحصّل باشد ، ، و تعيّن ، تعيّن ابهام با اينكه مفهوم وجود عام در همه معنى واحد است . و همچنين است حكم و اراده و محبت ، زيرا كه آنها رفيق وجودند و وجود در همه اشياء محبوب و لذيذ است و زياده نيز مطلوب و محبوب است ، پس كامل از جميع جهات و حيثيات محبوب است از براى ذات خود و مريد است خود را بالذات و توابع و لوازم ذات خود را از كمالات و خيرات فايضه از آن ذات بتبعيّت و بالعرض ، پس توابع و فيوضات آن ذات محبوب ميباشند بتبعيّت محبوبيت آن ذات و مرضى ميباشند بالعرض مرضيّت او و مبتهج ميباشند بمبتهجيّت او . و اما چيزىكه ناقص باشد بوجهى از وجوه پس او نيز محبوب است از براى ذات خود به جهت اشتمال او بر نحوى از انحاء وجود و مريد است مكمّل ذات خود را و مريد است بالعرض توابع و لوازم ذات خود را چنان كه گذشت ، پس محقق شد كه آن چيزىكه مسمى است گاهى باراده و گاهى بعشق و گاهى بميل و گاهى به غير اينها ، ساريست مثل وجود در همهء اشياء . ولى گاهى در بعضى مراتب به اين اسم مسمى نميشود به جهت جريان عادت و اصطلاح بر غير آن ، و يا از براى خفاى آن ، در اين مراتب در نزد جمهور ، و يا از براى عدم ظهور آثار مطلوبه از اراده بر ايشان در آن مراتب ، همچنانكه صورت جرميه در نزد ما مرتبه‌ئى از مراتب علم است و با وجود اين مسمّى نميشود بعلم مگر صورتى كه مجرد باشد از اعدام و ظلمات كه موجب جهالات و غفلات ميباشند .\r\nبعد از تمهيد اين مقدمه ميگويم كه اراده و محبت يك معنى دارند و آن ، در واجب الوجود بالذات عين ذات و عين داعى است ، و در غير او گاهى زايد مىباشد بر ذات و مىباشد غير قدرت و غير داعى ، مثل انسان كه ارادهء او غالبا منفّك مىشود از قدرت او ، كه عبارت از صحت فعل و ترك است در مثل كتابت و مشى و مانند آنها ، و منفّك مىباشد\r\n\r\n","description":"","footnote":"","page_name":" 391 ","page_number":431},
  {"content":"\r\n\r\nنيز از داعى بفعل مثل نفعى كه متوقّع است از فعل كتابت و از داعى به ترك مثل ضررى كه مترتّب مىشود بر فعل او ، پس قدرت و اراده و داعى متعدد مىباشند در انسان نسبت ببعضى از افعال ، و متحد ميباشند در حق مبدأ اعلى ، زايدند بر ذات در اول و عين ذاتند در دوم . و وجه تخصيص تعدد امور ثلاثه در انسان نسبت ببعضى از افعال او آنست كه امور ثلاثه نسبت ببعضى افعال باطنيهء انسان شىء واحدند ، مثل تدابير طبيعيّه و تحريكات ذاتيّه از تنميه و تغذيه و توليد و غير آنها چنان كه مخفى نيست بر متأمّل بصير در حكمت خداوند خبير در اين عالم صغير انسانى و در كيفيت ترتيب بديع و صنع منيع و نظام شريفى كه رعايت فرموده است در آن ، و وديعه گذاشته است در قواى آن ، گفته است آن محقق بعد از كلامى غرض آنست كه انسان هرگاه قصد كند باحداث فعلى يا حركتى ناچار است اولا از تصور آن و تصديق بفايده آن ، و بعد از آن ناچار است از اراده و عزم آن ، و بعد از آن ناچار است از ميلى كه متحقق باشد در اعضاى آن به تحصيل آن فعل ، پس در حقيقت اين امور اربعه يعنى علم و اراده و شوق و ميل حقيقت واحده‌اند كه موجود مىشود در عوالم اربعه و ظاهر مىشود در هرموطنى به صورت خاصّه كه مناسب باشد با آن موطن . پس محبت هرگاه موجود باشد در عالم عقل عين قضيّه و حكم مىباشد ، مثل عالم قضاى الهى ، و هرگاه موجود باشد در عالم نفس مىباشد عين شوق ، و هرگاه موجود باشد در عالم طبيعت ، مىباشد عين ميل .\r\nاز اينجا ظاهر و منكشف مىشود آنچه كه در كلام اين جماعت است از صحّت و صواب از وجهى و خطا و فساد از وجهى ، بلكه از وجوهى . پس كسى كه تفسير كرده است اراده را به اعتقاد نفع ، صحيح است كلام او من حيث لا يشعر ، و از وجهى ، نه از وجه ديگر .\r\nو كسى كه تفسير كرده است آن را باينكه صفتى است كه مخصص باشد يكى از دو طرف مقدور را بوقوع ، و آن ، غير علم و قدرت است مثل اشاعره صحيح است از جهتى نه از جهت ديگر و در موضعى نه در موضع ديگر .\r\nو كسى كه گفته است كه اراده شوق متأكد است صحيح است هرگاه مرادش كلّيّت و عموم نباشد .\r\nو كسى كه گفته است كه اراده ميلى است كه تابع اعتقاد نفع باشد صحيح است نيز در مرتبه‌ئى نه مرتبه ديگر .\r\n\r\n","description":"","footnote":"","page_name":" 392 ","page_number":432},
  {"content":"\r\n\r\nو انفكاك اين معانى از يكديگر در حق انسان منافى نيست با اتحاد آنها در حق خداوند يگانه و بودن قدرت در حق ما عين قوهء امكانيّه و استعداد بعيد منافى نيست با بودن آن در حق مبدأ اعلى عين فعليّت . پس قدرت در ما امكان و قوه است و در واجب وجوب بالذات است ، زيرا كه او عين علم بنظام اتم و حكمت مقتضيه و قضاء حتمى است ، پس بفهم و غنيمت شمار . تمام شد كلام آن محقق تدبّر كن در لمعات سابقه و مباحث ماضيه تا حق حقيقت معنى كلام آن حكيم الهى كما ينبغى منكشف گردد ، و موضع اشتباهى و محل تأمّل باقى نماند .\r\nو بدانكه تصحيح مذهب اشعرى از وجهى و در موضعى گويا به اين اعتبار باشد كه شوق مرتبه‌ئى از مراتب اراده است ، و در عرف ناس بلكه در اصطلاح اكياس از مراتب علم نمىشمارند ، و الا چگونه بعضى از مراتب اراده از سنخ علم و بعضى ديگر از غير سنخ علم مىباشد ، و لا محالة بايد اشتراك معنوى ثابت و تشكيك خاصى متحقق باشد .\r\n\r\nتنبيه \" الهى \" [ بيان معناى ديگر جهت اراده كه از معناى اول اعم است 
  ]\r\nبدانكه مقتضاى لمعات سابقه و مستفاد از كلام آن حكيم الهى آنست كه از براى اراده معنى ديگرى است كه شاملتر و جامعتر است از آن معنى كه در اول اين لمعه بيان نمودم و آن ، اين است كه اراده عبارتست از ابتهاج بشىء و حبّ آن و از رضاى به آن شىء و ادراك خيريّت و ملايمت آن ، خواه مبتهج عين مبتهج و محبّ عين محبوب و راضى عين مرضىّ باشد و يا متغاير در ذات و متمايز در وجود باشد ، و خواه محبوبيت و مرضيّت بالذات باشد و يا بالعرض ، و خواه حقيقى يقينى باشد و يا خيالى ظنّى .\r\nبيانش بر وجه اجمال آنست كه حقايق وجوديّه از آن جهت كه حقايق وجوديّه‌اند خير محضند چنان كه در لمعات مستقبله مبيّن خواهد شد ، و ادراك خير ابتهاج و التذاذ است ، و در لمعات سابقه محقق گرديد كه هرحقيقتى از حقايق وجوديّه شاعرند بذوات خود با نفس خود بحيثيتى كه علم و عالم و معلوم متحدند بحسب ذات و متغايرند باعتبار مفهوم ، پس هروجودى اراده و مراد و مريد است چنان كه هروجودى علم و عالم\r\n\r\n","description":"","footnote":"","page_name":" 393 ","page_number":433},
  {"content":"\r\n\r\nو معلوم است و تفاوت نيست مگر باعتبار مفهوم و عنوان هرچند در بعضى مراتب اراده نگويند و مريد ننامند ، و به اين اراده و مراديّت بالذات كه عين ذاتند مراد ميباشند افعال و آثار فايضه از آن ذات ، چنان كه بعلم بذات كه عين ذاتست معلوم ميشوند اشياء صادر از آن ذات ، و تعبير از اين اراده باراده اجمالى است چنان كه تعبير از آن علم بعلم اجمالى است ولى ذات مراد است بالذات و افعال صادره مرادند بالعرض ، و به اين ارادهء اجمالى مترتّب مىشود اراده و مراديّت آثار و افعال در مرتبهء ايجاد بحيثيتى كه جهت صدور و فيضان بعينها جهت اراده و مراديّت و حيثيت اراده و محبت بعينها حيثيت مراديّت و محبوبيت مىباشد چنان كه در علم حضورى اشراقى منكشف گرديد ، و تعبير از اين اراده بارادهء تفصيلى است چنان كه تعبير از آن علم بعلم تفصيلى است ، ولى اين اراده و مراديّت بتبعيّت و بالعرض آن اراده و مراديّت است زيرا كه خيريّت آثار تبع خيريت مبدأ آثار و مترشّح از منبع خيرات و فيوضاتست و آثار شىء از آن جهت كه آثار اوست محبوب و مطلوب اوست بمحبوبيت و مطلوبيّت مبدء آثار نه بمحبوبيت ديگر و مطلوبيت آخر تا استتمام تام از ناقص و استكمال فيّاض از فيض و استجمال فاعل از فعل لازم نيايد ، و در مباحث سابقه محقق گرديد كه مفيض و مفيد و فيّاض و فعّال بضرورت و وجدان و ببرهان و عرفان بايد اقوى و اكمل و اعلى و افضل باشد از مفاض و مفاد و از افعال و آثار ، و به اين معنى تصريح فرموده است رئيس محققين الشيخ على بن سينا در كتاب تعليقات در بيان اراده واجب الوجود بالذات جل اسمه بكلام خود : اين اشياء صادرند از ذات مبدأ اعلى و مقتضاى آن ذاتند پس منافى ذات اقدس نميباشند ، و به جهت اينكه عاشق است بذات خود و مبتهج است بذات خود مريد اشياء و محب موجوداتست من حيث هو موجودات ، پس بودن اين موجودات مراد از براى او نيست از براى غرضى سواى ذاتش ، بلكه مرادند از براى خاطر ذاتش به جهت اينكه آثار ذاتند نه به جهت اينكه آن موجودات مراد بالذات و محبوب بالذاتند ، نمىبينى كه هرگاه عاشق باشى به چيزى و دوست بدارى آن را هرآينه همهء افعال و آثار صادرهء از آن چيز معشوق و محبوب ميباشند در نزد تو از براى خاطر آن شىء و بتبعيّت و بالعرض محبوبيّت و معشوقيّت او و نعم ما قال الشّاعر :\r\n « امّر على الّديار ، ديار سامى * اقبّل ذا الجدار ، و ذا الجدار \r\n\r\n","description":"","footnote":"","page_name":" 394 ","page_number":434},
  {"content":"\r\n\r\n و ما حبّ الدّيار شغفن قلبى * و لكن حبّ من سكن الديارا » \r\nگفته است بعد از كلامى : و محقق نموديم كه واجب الوجود بالذات تام ، بلكه فوق التمام است ، پس ارادهء او اجل است از اينكه مثل ارادهء ما باشد كه اولا علم بهم ميرسانيم بموافقت و ملايمت شيئى از اشياء ، و بعد از آن مشتاق ميشويم به تحصيل آن ، و بعد از آن موجود ميسازيم آن را در خارج ، پس ارادهء او عبارتست از اينكه بداند كه شىء در حدّ نفس خود خير و حسن است . و وجودش واجب است اينكه بر وجه فلانى بوده باشد تا بوده باشد آن وجود فاضل و بهتر باشد وجود آن شىء از عدم آن ، پس محتاج نميباشد بعد از علم بارادهء ديگر تا بگردد آن شىء موجود ، بلكه نفس علمش بنظام تمام اشياء ممكنه به ترتيب فاضل ، سبب و موجب است وجود آن اشياء را بر نظام موجود و ترتيب فاضل .\r\nخلاصهء كلام ، لوازم ذات مبدأ اعلى يعنى معلوماتش نه اينست كه اولا معلوم او باشند و بعد از آن مرضى او ، بلكه چون صدور آنها از او مقتضاى ذات اوست لهذا جهت صدور آنها از او بعينها جهت رضاى او است به آنها ، پس صدور اشياء از او منافى ذات او نمىباشد ، بلكه مناسب او و مرضى او ميباشند ، و هرفعلى كه منافى فاعل نباشد و فاعل عالم باشد كه فاعل اوست پس آن فعل مراد آن فاعل است ، پس ميگويم : موجودات عالم امكان مقتضاى ذات واجب الوجود بالذات ميباشند ، و آن ذات معشوق خود و محبوب خود و مبتهج به خود مىباشد بنفس خود و عالم است باينكه فاعل آن موجودات و علت آنها است و هرشيئى كه صادر شود از شيئى به اين صفت لا محالة منافى آن نميباشد و هرفعلى كه صادر باشد از فاعل و منافى آن نباشد مراد آن فاعل مىباشد .\r\nپس محقق شد كه همهء اشياء مراد واجب الوجود بالذات ميباشند ، و اين مراد مراد خالى از غرض است ، زيرا كه غرض و رضاى او بصدور اين اشياء اين است كه آن اشياء مقتضاى ذات معشوقهء او ميباشند پس رضاى او بصدور آن اشياء از براى خاطر ذاتش است ، پس غايت در فعل او ذات اوست .\r\nو بعد از آن گفته است : مثال اين اراده آنست كه هرگاه تصور كنيم چيزى را و بشناسيم آن را نافع يا صواب ، حركت ميدهد اين اعتقاد و تصور قوهء شوقيّه را مادامى كه مانعى متحقق نباشد ، پس نميباشد در ميانهء اين تصور و اعتقاد و در ميانهء حركت قوهء شهوانيّه ارادهء ديگر مگر نفس اين اعتقاد ، و از اين قبيل است ارادهء واجب الوجود بالذات ،\r\n\r\n","description":"","footnote":"","page_name":" 395 ","page_number":435},
  {"content":"\r\n\r\nزيرا كه علم او باشياء بر وجهى كه اشاره كرديم علت وجود اشياء است بدون اينكه محتاج باشد بشوق زايد بر مجرد علم ، و ما محتاجيم بقوهء شوقيّه و مفتقريم بشوق در اراده به جهت اينكه طلب ميكنيم بآلات خود چيزى را كه موافق است از براى ما و كمال است در نزد ما ، و فعل آن آلات لا محالة مسبوق مىباشد بشوق ، بخلاف واجب الوجود بالذات كه دامن جلالش از لوث اشواق مبرّا و از شوب آلات معرّاست ، پس نيست در واجب الوجود بالذات مگر علم مطلق بنظام موجودات و علم بافضل وجوهى كه واجب است موجودات بر آن نهج باشند و علم بوجه خير در ترتيب مبدعات و كاينات و اين قسم از علم و اراده بعينه عنايت مبداء اعلى است پس عنايت او عين اراده و ارادهء او عين علم اوست . و سبب اين معنى آنست كه فاعل و غايت در آنجا ، شىء واحدند و تفاوت ندارند مگر باعتبار معنى و مفهوم .\r\nو گفته است در تعليق ديگر : ارادهء شيئى از اشياء متحقق نميشود در ما مگر بعد از تصور شىء ملايم ، يعنى چيزىكه ملتّذ ميشويم به آن ، پس منبعث مىشود از آن تصور ارادهء آن شىء « 1 » يا شهوت آن ، و بعد از آن منبعث مىشود از آن اراده ، ارادهء ديگر از\r\n\r\n\r\n","description":"","footnote":"\r\n( 1 ) - يعنى نفس در مقام ايجاد افاعيل خارج از صقع خود و اظهار افعال از طريق قوا و بجاآوردن فعل خارجى ، ايجاد نمايد امورى را كه ملائم طبع وى باشد و آنچه كه ملائم طبع و غير منافى ذات فاعل است و از افعال اختيارى محسوب مىشود ، قهرا معلّل بغرض و غايت است ، و در فاعل بالقصد ، غايت متمم فاعليّت فاعل است لذا هرفعل اختيارى مسبوق است به تصور فعل و تصديق به فوائد آن و حصول اراده و عزم و ميل جهت بوجود آوردن آن در خارج ، تا مترتب شود غايت و غرض بر وجود خارجى فعل و اراده همان امرى است كه از تصديق به قائده و غايت حاصل مىشود بدون آنكه فاعل توجه به نحوه وجود و تحقق اراده و قهرا تصور اراده داشته باشد مگر در مواردى كه فاعل به علم مضاعف و مركب مبادى نفسانى فعل را مورد لحاظ قرار دهد لذا اراده مسبوق به اراده منبعث از اراده نميباشد و چه بسا انسان از ناحيهء اراده مبدأ افاعيل كثيره‌يى شود و از تصور اراده غفلت داشته باشد لذا اصل وجود اراده از امور وجدانى و ضرورى و نحوهء وجود و ماهيت آن مورد اختلاف است كه آيا اراده داخل در چه مقوله‌يى است و اينكه شيخ فرمود : پس منبعث مىشود از آن ، تصور ارادهء آن شىء خالى از مسامحه نيست ، يعنى حاصل مىشود وجود اراده به جعل و ايجاد مجرد غيبى و لذا در نفس امرى باسم ارادهء اراده موجود نيست لانا لا نريد الارادة ؛ بل نريد الفعل و نوجد الفعل بالارادة ، نه از اين ناحيه كه نفس اراده مراد بالذات است چون اراده مبدأ تحقق مراد است فافهم لمحرره ( ج ل ش )\r\n","page_name":" 396 ","page_number":436},
  {"content":"\r\n\r\nبراى تحصيل آن شىء ، پس ارادهء ما وارد مىشود بر ما از خارج ، و مىباشد از براى آن سببى از اسباب ، و از براى ارادهء واجب الوجود بالذات سببى و علتى نميتواند شد و نمىباشد از براى او غرضى در شيئى از اشياء ، و الا انفعال در ذات او ثابت مىشود و استكمال از براى او متحقق مىباشد . تمام شد كلام آن محقق .\r\nتدبّر كن در كلمات شافيهء او كه علاوه بر اينكه شاهد اين مدعا و مؤيّد آن تحقيقاتى است كه در اوايل اين لمعهء لطيفه مبيّن گرديد بر مطالب شريفهء ديگر و بر برهان بر اين مسألهء شريفه يعنى ثبوت اراده و تحقق آن ، در واجب الوجود بالذات نيز مشتمل است لهذا به اين طول و بسط نقل نمودم .\r\n\r\nثمرة \" الهيّة \" و نتيجة \" كلاميّة \" [ بيان آنكه افعال مبدأ اول باغراض زائد بر ذات معلل نميباشد و ذات او غايت مطلق است 
  ]\r\nاز اين بيانات و تبيانات و از اين لمعات و اشراقات در نزد ارباب بصيرت و اصحاب فطنت منكشف و هويدا ميگردد بطلان مذهب ارباب اعتزال كه افعال واجب الوجود من جميع الجهات را معلّل باغراض زايده بر ذات اقدس او ميدانند و ميگويند غرض در فعل مطلق او ايصال منفعت و خيريّت بعباد است نه بذات خود تا استكمال لازم بيايد ، و اما در افعال خاصه ، پس از براى هرفعلى در نزد ايشان سبب غائى و غرض اصلى است كه فاعل آن فعل به آن ، مستكمل مىشود و از حيّز نقص بذروهء كمال ميرسد ، غافل از اينكه ايصال نفع بعباد يا كمالست از براى ذات و اولى است نسبت به او ، و يا نقصان و قصور است از براى او ، و يا نه نقصان و نه كمالست نسبت به او ، بلكه نسبت ايصال نفع و عدم ايصال آن به او مساويست ، در صورت اول ، استكمال ثابت مىشود .\r\nو در صورت دوم ، علاوه بر اينكه اختيار فعل بر ترك ترجيح مرجوح بر راجح است نقصان و قصور در ذات اقدس متحقق مىشود و انفعال و تأثّر در ثابت من جميع الجهات بحصول مىپيوندد .\r\nو در صورت سوم ، ثابت مىشود ترجيح بلا مرجّح بلكه ترجح بلا مرجّح ثابت مىشود\r\n\r\n","description":"","footnote":"","page_name":" 397 ","page_number":437},
  {"content":"\r\n\r\nعلاوه بر اينها بر تقدير ثبوت اغراض زايده بر ذات لازم مىآيد كه در فيّاضيّت بالقوه و در قيّوميّت بالامكان و در افادهء خيرات ناقص و در افاضهء فيوضات قاصر باشد و اين معنى مستلزم تركيب بلكه موجب تجسّم است چنان كه مرّة بعد اولى و كرة بعد اخرى در اين وجيزه محقق گرديد ، و از اين لمعات و اشراقات نيز منكشف مىگردد بطلان مذهب ارباب جزافيّه يعنى اشاعره كه افعال و آثار خداوند احد را خالى از اغراض و غايات ذاتيّه و عرضيّه و عارى از حكم حقيقيه و مصالح نفس الامريه ميدانند ، بلكه مطلق اغراض و غايات را از مطلق موجودات ، سلب كرده‌اند و حسن و قبحى در اشياء و افعال بحسب نفس الأمر قايل نشده‌اند و تسنين سنن و تشريع شرايع و ارسال رسل و انزال كتب را مبنى بر حكمتى و مصلحتى و مبتنى بر غايتى و غرضى نميدانند .\r\nو اين رأى سخيف اولا مبنى است بر تجويز ترجيح بلا مرجّح و تمكين ارادهء جزافيه و فساد آن ، در لمعات سابقه به حد ظهور و انكشاف آمد ، و ثانيا اين جماعت از جهت اقتداء و اتباع حكماى الهييّن گفته‌اند كه هرگاه افعال و آثار خداوند يگانه معلّل باغراض و غايات و منوط بر حكم مصالح باشند استكمال ثابت مىشود و اين منافى وجوب وجود است .\r\nغافل از اينكه استكمال در صورتى لازم مىآيد كه غرض و غايت در فعل مطلق زايد بر ذات واجب الوجود بالذات باشند و نه چنين است ، بلكه غايت بالذات و غرض بالذات در ايجاد اشياء ذات مقدس اوست كه خير اقصى و مبداء اعلى و اول الاوايل و آخر الاواخر است ، و ساير مبدعات و كاينات منظور بالغرض و مطلوب بالتّبع غايات عرضيّه و اغراض تبعيّه‌اند چنان كه ببسط تمام گذشت .\r\nبدانكه به اين دليل تمسّك كرده است امام فخر رازى در كتاب محصل در نفى غرض از فعل مطلق خداوند احد ، و نعم ما قال العلامة الطوسى « قدس سرّه القدوسى » فى كتاب - نقد المحصّل - « هذا حكم اخذه من الحكماء و استعمله فى غير موضعه ، فانّهم لا ينفون سوق الاشياء الى كمالاتها ، و الا لبطل علم منافع الاعضاء و قواعد العلوم الحكميّة من الطبيعيّات و علم الهيئة و غيرها ، و سقطت العلل الغائيّة باسرها من الاعتبار ، بل يقولون افاضة الموجودات عن مبدئها يكون على اكمل ما يمكن ، لا بأن يخلق ناقصا ثم يكمّله به قصد ثان ، بل يخلقه مشتاقا الى كماله لا باستيناف تدبير ، و يعنون بالغرض استيناف\r\n\r\n","description":"","footnote":"","page_name":" 398 ","page_number":438},
  {"content":"\r\n\r\nذلك التدبير فى الكمال بالقصد الثانى . و اما اهل السنّة فيقولون ، انّه تعالى فعال لما يريد ليس من شأن فعله آن يوصف بحسن او قبح » يعنى اين حكم حكمى است كه اخذ كرده آن را از حكما و استعمال كرده است آن را در غير موضعش ، زيرا كه حكماى الهييّن نفى نكرده‌اند ، راندن اشياء را بسوى كمالات خود ، و الا باطل مىشود علم منافع اعضاء و قواعد علوم حكميّه از طبيعيّات و علم هيئت و غير آنها و ساقط مىشود علل غائيّه بالكليّه از اعتبار ، بلكه گفته‌اند : افاضهء موجودات از مبداء اول مىباشد بر اكمل و افضل وجوه ممكنه ، نه اينست كه اولا خلق كرده است آنها را ناقص و بعد از آن كامل گردانيده است آنها را به قصد دوم ، بلكه آفريده است آنها را مشتاق بكمالات خود نه باستيناف تدبير ، و قصد كرده‌اند ايشان از غرض استيناف آن تدبير را در كمال به قصد دوم . و اما أهل سنّت يعنى اشاعره پس ميگويند خداوند عالم مىكند هرچه را كه ميخواهد بدون مرجّح و نيست از شأن فعل او اينكه موصوف باشد بحسنى يا قبحى .\r\nتدبّر كن در كلام آن حكيم الهى و عالم ربّانى كه عين تحقيق و منبع تدقيق است و بدانكه عجب است از اين جماعت كه غافل شده‌اند از اينكه بر تقدير تمكين ارادهء جزافيه اثبات واجب الوجود بالذات معقول نمىتواند شد ، زيرا كه مكرّر ، در اين وجيزه محقق نمودم كه جواز ترجيح بلا مرجّح مستلزم جواز ترجّح بلا مرجّح است ، و بر اين تقدير بواجب الوجود بالذات احتياجى نخواهد بود ، بلكه بر اين تقدير و بر تقدير انكار حسن و قبح نفس الأمرى اثبات نبوت نيز متصور نميباشد ، زيرا كه اجراى معجزه بريد كاذب و عدم اجراى او هيچيك در متعلق اراده بودن مرجّح نمىخواهند .\r\nپس ميگويم چه مىشود كه اراده به اول تعلق گرفته باشد نه به دوم ، و نيز از جمله مقدمات اثبات نبوت اينست كه اجراى معجزه بريد كاذب قبيح است و ايشان حسنى و قبحى قايل نيستند .\r\nو نيز بر اين تقدير چگونه اعتماد ميتوان نمود باينكه اين حكم صادق است و آن حكم كاذب ، بلكه عكس اين معنى محتمل است زيرا كه ممكن است كه اراده جزافيّه خلاف واقع را اظهار كرده باشد ، پس بايد از ايشان پرسيد كه از كجا مشخص است كه در خصوص اين مذاهب و عقايد اراده بخلاف واقع و نفس الأمر تعلق نگرفته باشد ، و در نزد\r\n\r\n","description":"","footnote":"","page_name":" 399 ","page_number":439},
  {"content":"\r\n\r\nشما مرجّحى متحقق و وجوبى لازم و حسنى ثابت و قبحى واقع نيست .\r\nخلاصهء كلام بنابراين اساس بنيان قياس و برهان منهدم و قوايم حجت و ميزان متزلزل و ترتّب نقايض نتايج بر مقدمات محتمل و حصول نتايج علميّه و مطالب يقينيّه از امّهات براهين لميّه و انيّه متعذّر خواهد بود . علاوه بر اينها براهين ساطعه و حجج نيّره قايم است بر تحقق غايات حقيقيه از براى طبايع نوعيّه چه جاى از نفوس شريفه و عقول قدسيّه متفطن باش .\r\n\r\n[ اشاره‌يى لطيف در معناى كريمهء - لا يسئل عما يفعل - 
  ]\r\nعجب‌تر اينكه تمسّك كرده‌اند در اين باب بكلام معجز نظام خداوند احد « و  لا يُسْئَلُ عَمَّا  « 1 »  يَفْعَلُ »  يعنى سؤال كرده نميشود از آنچه كه مىكند ، غافل از اينكه عدم سؤال از فعل مطلق به جهت اينست كه غايت بالذات او ذات اقدس است و او غايت الغايات و خير الخيرات است ، و غايتى در فوق آن و خيرى بالاتر از آن ، متصور نيست تا سؤال متصور و چون‌وچرا معقول باشد\r\n « ز چون و چند چرا دم نمىتوانم زد * كه نقش‌بند حوادث وراى چون و چراست » \r\nبخلاف ساير غايات كه چون غايت اخيره نيستند لهذا سؤال متصور و چرا معقول ميتواند شد . و بسوى اين معنى اشاره است آخر آيهء كريمه كه فرموده‌اند  « وَ هُمْ  « 2 »  يُسْئَلُونَ » . \r\nو بدانكه همچنانكه طايفهء معتزله در حقيقت اوليّت و مسبّب الاسباب بودن واجب الوجود بالذات را انكار كرده‌اند زيرا كه صاحب اغراض زايده در حد ذات خود فاعل بالقوه است و بوجود علمى غرض و غايت فاعل بالفعل مىشود . پس علت غائى در حقيقت فاعل اول و مسبّب الاسباب است .\r\nطايفهء اشعريّه در حقيقت ، آخريّت او را انكار كرده‌اند ، زيرا كه آخريت او عبارتست از بودن او غايت همهء غايات و منتهاى همهء اغراض ، و سابقا محقق گرديد كه نسبت مبداء اول به زمان و زمانيّات مساويست پس آخريّت زمانى نسبت به او متصور نمىتواند\r\n\r\n\r\n","description":"","footnote":"\r\n( 1 و 2 ) - س 21 ى 23 .\r\n","page_name":" 400 ","page_number":440},
  {"content":"\r\n\r\nشد « ليس عند ربّك صباح و لا مساء ، و  هُوَ الْأَوَّلُ  « 1 »  وَ الْآخِرُ   وَ إِلَيْهِ  « 2 »  تُرْجَعُونَ ،   أَلا إِلَى اللَّهِ  « 3 »  تَصِيرُ الْأُمُورُ ،   إِنَّا لِلَّهِ وَ إِنَّا إِلَيْهِ  « 4 »  راجِعُونَ » . \r\n\r\nلطيفة \" الهيّة \"\r\nبدانكه در مطلق غايت معتبر نيست اينكه بحسب وجود علمى متقدم باشد و بحسب وجود خارجى متأخر تا در صورت اتحاد فاعل و غايت ، شىء واحد هم متقدم باشد و هم متأخّر .\r\nو بعبارت ديگر : معتبر نيست در مطلق غايت و غرض اينكه زايد بر ذات فاعل باشند و آن را از قوهء فاعليّت بفعليّت فاعليت آورند تا در صورت اتحاد فاعل و غايت بحسب ذات شىء واحد هم بالفعل باشد و هم بالقوه ، بلكه اين معنى در غايات كاينات معتبر است زيرا كه ناقصات الذّوات و فاقدات الكمالاتند ، لهذا غايات زايده و اغراض خارجه ميخواهند تا از حيّز نقصان بذروهء كمال رسند و از قوهء قصور بفعليّت تمام فايز گردند .\r\nو اما هرگاه فاعل تام باشد يعنى حالت منتظره در آن ، نباشد بلكه همهء كمالات ممكنه‌اش بالفعل باشد مثل عقول قدسيّه و يا فوق التمام باشد مثل واجب الوجود « جلّ اسمه » پس بايد جهت فاعليّتش بعينها جهت غائيّت و حيثيت مبدأيتّش بعينها حيثيت آخريّت باشد تا در عين فرض تماميّت ناتمام و محدود نباشد .\r\n\r\n[ بيان اعتراض بر يكى بودن فاعل و غايت و جواب آن از وجوه مختلف 
  ]\r\nاگر بگوئى محققين از حكما و متكلّمين تصريح كرده‌اند باينكه علت غائى آنست كه مقتضى باشد فاعليّت فاعل را ، و محالست اينكه ذات فاعل اقتضا كند فاعليّت خود را ، زيرا كه محقق گرديد كه فاعل بالذات بنفس خود فاعل است و فاعليت او زايد بر ذاتش نمىتواند شد ، پس چگونه متصور مىشود كه علت غائى عين ذات باشد ، و از بيّناتست كه مقتضى غير مقتضا و علت غير معلول است .\r\n\r\n\r\n","description":"","footnote":"\r\n( 1 ) - س 57 ى 3 .\r\n( 2 ) - س 36 ى 83 .\r\n( 3 ) - س 42 ى 53 .\r\n( 4 ) - س 2 ى 151 .\r\n","page_name":" 401 ","page_number":441},
  {"content":"\r\n\r\nميگويم : مراد از اقتضا ، مجرد ترتّب است ، خواه ترتب خارجى باشد و يا مجرد ترتّب عقلى باشد كه در نزد ملاحظهء تفصيليّهء معانى و عنوانات حاصل مىشود . و اين قسم از ترتّب با اتحاد بحسب ذات و هويّت منافى نيست .\r\nنمىبينى كه همهء حكما و محققين از متكلّمين متّفقند بر اينكه شىء تا واجب نشود موجود نمىتواند شد ، و نيز اتفاق دارند بر اينكه شىء تا متشخص نشود موجود نمىشود ، و حال آنكه محقق گرديد كه وجوب و تشخّص عين وجودند بحسب ذات و هويت ، و غير آن ، ميباشند باعتبار معنى و مفهوم .\r\nنمىبينى كه در بسايط ، جنس و فصل متحدند در وجود و مصداق ، و با وجود اين ، اتفاق دارند بر اينكه فصل ، علت است از براى جنس ، و نيست اين عليّت و ترتّب مگر در نزد ملاحظهء تفصيليّهء از عقل ، بلكه اين قسم از ترتّب در ميانهء صفات واجب الوجود بالذات كه عين يكديگر و عين ذاتند نيز محقق است .\r\nنمىبينى كه چگونه قدرت بر علم متفرّع است و علم بر حيات و همهء صفات كمال و اوصاف جمال بر وجوب وجود مترتّب و از ازليّت وجود منبعثند ، با اينكه همه عين يكديگر و نفس وجوب وجودند بحسب ذات و هويّت چنان كه در مباحث سابقه محقق گرديد .\r\nپس علم واجب الوجود بالذات كه عين ذات او و عين علم بهمهء اشياء است علت غائى صدور اشياء است باينمعنى كه فاعليّت ذات مترتّب است بر علم او در نزد ملاحظهء تفصيليّه از عقل چنان كه مذكور گرديد ، متفطن باش و غنيمت شمار .\r\n\r\n[ نقل جواب صدر محققين از اشكال با جوابى ديگر 
  ]\r\nصدر محققين در امور عامهء اسفار اربعه در جواب اين اشكال فرموده است : امثال اين مسامحات در كلام ايشان بسيار است ، زيرا كه غالبا اقتضا ميگويند و اراده مىكنند از آن ، مجرد عدم انفكاك در وجود را خواه عين يكديگر باشند بحسب ذات و هويّت و يا متغاير باشند در وجود و انيّت و اينمعنى از جهت اعتماد است بر فهم متدرّب در علوم و صناعات ، و الا برهانى و ضرورتى قايم نيست باينكه لا محالة بايد فاعل غير غايت باشد\r\n\r\n","description":"","footnote":"","page_name":" 402 ","page_number":442},
  {"content":"\r\n\r\nبحسب حقيقت و انيّت و باعتبار ذات و هويّت ، زيرا كه فاعل آنست كه افادهء وجود كند و غايت آنست كه افادهء كرده شود وجود از براى خاطر او ، خواه عين ذات فاعل باشد و يا اعلى و اشرف باشد از آن فاعل .\r\nنمىبينى كه هرگاه فرض كنيم غايتى از غايات را قايم بذات مثل لذت و صحت و مصدر باشد بذات خود فعلى از افعال را هرآينه هم فاعل مىباشد و هم غايت .\r\nپس محقق شد كه مراد حكماى الهييّن از نفى غايت و غرض از فعل مطلق مبداء اول ، غايت و غرضى است كه غير ذات اقدس باشد ، و اما غايت و غرض در فعل او به اين معنى كه علم او بوجه خير در نظام اتم اشياء داعى باشد بافادهء خيرات و كمالات و علت غائى باشد از براى مبدعات و كاينات ، پس تقاضا كرده است آن را فحص و برهان و شهادت داده است آن را عقول فحول ، و اذهان اكابر و اعيان ، نصّ كرده است به آن ، شيخ رئيس در مواضع متعدده از كتاب تعليقات . تمام شد كلام آن محقق .\r\n\r\nلمعة \" عرشيّة \" و حكمة \" قرآنيّة \"\r\nبدانكه مبداء اعلى بمعنى ديگر نيز غايت اشياء است و در لمعات اثبات عينيت صفات به نحوى از اجمال گذشت و آن اينست كه همهء اشياء بحسب جبلّت و فطرت و باعتبار طبيعت و ارادت طالب كمالات و خيراتند بحيثيتى كه هرمرتبه از مراتب طالب مرتبهء فوق و شايق بدرجهء علياست ، و واجب الوجود بالذات خير الخيرات و فوق الكمالات است ، پس همه تشوّقات و ابتهاجات و همه اغراض و غايات به او منتهى ميشوند  « أَلا إِلَى اللَّهِ  « 1 »  تَصِيرُ الْأُمُورُ ،  و  إِنَّ إِلى  « 2 »  رَبِّكَ الرُّجْعى ،   فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ  « 3 »  تُرْجَعُونَ »  ذيل اين كلام طويل و مسلكش دقيق و منبعش عميق است بسط تمامى از كلام و فراغ كاملى از زمان ميخواهد و اين فقير همه را فاقد و ضدّ هريك را واجدم ولى آنچه كه در اين لمعات و در لمعات مباحث سابقه بيان نموده‌ام از براى ارباب بصيرت و اصحاب\r\n\r\n\r\n","description":"","footnote":"\r\n( 1 ) - س 42 ى 53 .\r\n( 2 ) - س 96 ى 8 .\r\n( 3 ) - س 36 ى 83 .\r\n","page_name":" 403 ","page_number":443},
  {"content":"\r\n\r\nفطنت كافى و وافى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 1 »  مِنْ نُورٍ » . \r\n\r\nنتيجة \" ربوبيّة \" و ثمرة \" كلاميّة \"\r\nاز اين بيانات و اشراقات ظاهر و منكشف گرديد كه حق حقيق و مقتضاى تحقيق و مذهب قويم و صراط مستقيم در اين مسألهء ربوبيه و عقيدهء دينيّه الحسنة بين السيّئتين و جمع بين امرين و اجتماع نقيضين است يعنى سلب از جهتى و اثبات از جهت ديگر و انكار از حيثيتى و اعتراف از حيثيت آخر چنان كه معتقد اساطين حكماى الهييّن و مذهب محققين از متكلّمين و مستفاد از آيات قرآنيه و آثار نبويّه است متتبّع و متفطن باش .\r\n\r\nلمعة \" الهية \" [ بيان تفسير شيخ و صدر محققين در بيان معناى وجود و تقرير آنكه وجود خير محض است 
  ]\r\nبدانكه وجود من حيث انّه وجود خير محض و عدم من حيث انّه عدم شرّ محض است .\r\nبيانش آنست كه « خير » چنان كه رئيس محققين در الهيّات - شفا - و كتاب - تعليقات - و صدر الهييّن در الهيات امور عامهء « اسفار اربعة » تفسير كرده‌اند ، عبارت است از چيزىكه مؤثر و مختار باشد در نزد عقلا و مبتهج و مشتاق باشند به آن ، اشياء و طلب كنند آن را موجودات بحسب فطرت و جبلت و باعتبار طبيعت و ارادت و تمام شود به آن نصيب هرشىء از كمالات ممكنه ، اوليّه بوده باشند آن كمالات يا ثانويّه .\r\nو شرّ آنست كه مقابلات مذكورات از براى آن ، ثابت باشد .\r\nو نافع عبارتست از سببى كه موصل باشد بالذات بخير .\r\nو نفع و منفعت عبارتست از چيزىكه حاصل شود به آن ، ايصال بخير .\r\n\r\n\r\n","description":"","footnote":"\r\n( 1 ) - س 24 ى 40 .\r\n","page_name":" 404 ","page_number":444},
  {"content":"\r\n\r\nبعبارت ديگر : منفعت آنچيزيست كه بگردد به آن ، شيئى سبب موصل بخير ، چنان كه ضارّ عبارتست از سببى كه موصل باشد بالذات بسوى شرّ ، و ضرر و مضرت عبارتند از چيزىكه حاصل شود به آن ايصال بشرّ .\r\n\r\nبرهان \" و تبيان \"\r\nمخفى نماناد كه ماهيّات اشياء در حد انفس خود يعنى با قطع نظر از موجوديّت بخيريّت موصوف نمىتوانند شد ، زيرا كه ذوات آنها با قطع نظر از وجود ، ذوات تقديرى و جهات و حيثيّات آنها جهات قوه و حيثيّات ابهام است چنان كه در لمعات مباحث سابقه محقق گرديد ، پس چگونه مختار و مؤثر عقلا و جهات ابتهاج و اشتياق اشياء و مطلوب و مقصود موجودات و معشوق و محبوب كاينات و مبدعات و حيثيات تماميّت و كماليّت سفليّات و علويّات توانند بود و مفهوم وجود بلكه همه معانى انتزاعيّه و مفهومات اعتباريّه نيز در اين باب با ماهيات در يك مرتبه و يك درجه‌اند زيرا كه از براى سنخ معانى و مفهومات خواه مسمّى بماهيّت باشند و يا نباشند حيثيتى سواى ابهام متصور نمىباشد ، و از بيّناتست كه اعدام بماهى اعدام و معدومات بماهى معدومات ، ليسيّات صرفه و بطلانات محضه‌اند ؛ جهتى سواى نداريّت ندارند ، بلكه همهء جهات و حيثيات آنها عين حيثيات نيستيّت و نداريّت است بحيثيتى كه در حد انفس خود تمايزى از براى آنها معقول نيست مگر باعتبار ملاحظهء عنوانات و مفهومات ، پس چگونه جهت تماميّت و كماليّت و حيثيّت متمّميّت و مكمّليّت و جهات ابتهاج و اشتياق سفليّات و علويات و كاينات و مبدعات توانند بود ، پس همهء جهات مطلوبيّت و محبوبيّت و مؤثّريّت و مختاريّت و همهء حيثيات تماميّت و كماليت بحقايق وجوديّه از آن جهت كه حقايق وجوديّه‌اند برمىگردند و از آنها حاصل مىشوند و به آنها معيّت و توحّد و عينيّت و تأحّد دارند ، پس هم طالبند و هم مطلوب و هم مشتاقند و هم مشتاق \" اليه و هم مبتهجند و هم مبتهج ، با تفاوت مراتب و درجات آنها در ابتهاج و اشتياق ، پس وجود من حيث انّه وجود خير محض است و اصلا شريّت ندارد و عدم من حيث انه عدم شرّ محض است و اصلا خيريّت ندارد ، زيرا كه عدم منافى بالذات و مناقض\r\n\r\n","description":"","footnote":"","page_name":" 405 ","page_number":445},
  {"content":"\r\n\r\nبالذاتست با وجود ، و محقق شد كه وجود خير بالذات است و منافى بالذات خير بالذات شرّ بالذاتست زيرا كه شرّ بالذات نيست مگر منافى بالذات خير بالذات .\r\n\r\n[ بيان آنكه ماهيّات اشياء بماهى هى نه خير و نه شرند 
  ]\r\nاز اينجا ظاهر مىشود كه ماهيّت اشياء در حد انفس خود نه بخيريّت موصوفند و نه به شرّيّت ، نه محبوب بالذاتند و نه مبغوض بالذات و نه مطلوب بالذاتند و نه مهروب بالذات ، بلكه با محبوب ، محبوبند ، و با مبغوض ، مبغوض ، با تمام ، تمامند ، با نقصان ، نقصان ، با كمال ، كمالند ، با قصور ، قصور ، و نعم ما قيل :\r\n « از ضعف بهرجا كه رسيديم « 1 » وطن شد » \r\nو آنچه كه مشاهده مىشود از شرور در موجودات عالم امكان باعتبار اختلاط اعدام و نقصانات و به جهت امتزاج قصورات و امكاناتست ، و اين نحو از اختلاط و امتزاج مقتضاى وجود من حيث انّه وجود نمىتواند شد ، و الا لازم مىآيد كه وجود صرف متحقق نباشد ، و اين منافى براهين ساطعه و حجج نيّره است چنان كه گذشت ، بلكه از لوازم مجعوليّت و معلوليّت و از ضيق نشئآت و قصور ماهياتست .\r\nاز اينجا منكشف و هويدا ميگردد كه خير صرف ، و صرف خير و كمال مطلق ، و مطلق كمال ، و خير الخيرات و تمام من جميع الحيثيات منحصر است بواجب الوجود بالذات « جلّ اسمه » كه وجود صرف ، و صرف وجود ، و نور محض ، و محض نور ، و مبداء اعلى و فوق التمام است .\r\n « من هرچه خوانده‌ام همه از ياد من برفت * الا حديث دوست كه تكرار ميكنم » \r\nو باقى مراتب وجودات و درجات موجودات از اختلاط شرور و نقصان و از امتزاج قصور و عدمات بالكليّه عارى و برىء نيستند با تفاوت مراتب و درجات بحيثيتى كه\r\n\r\n\r\n","description":"","footnote":"\r\n( 1 ) - از ضعف بهرجا كه نشستيم وطن شد .\r\n","page_name":" 406 ","page_number":446},
  {"content":"\r\n\r\nدر بعضى جنبهء شرّيت و نقصان در جنبهء خيريّت و كمال ايشان بغايت مندمج و مضمحل است ، لهذا از اقسام تام موجود ميشمارند ، مثل عالم ابداعيّات و مفارقات ، و در بعضى ديگر نه چنين است ، بلكه به جهت اشتمال بجهات قوه و استعداد شريّت و نقصان آنها بروز يافته است . لهذا در عرف ناس بلكه در اصطلاح خواص و اكياس ، تخصيص يافته است استعمال و اطلاق شرّ بفقدان ذات و يا فقدان كمالى از كمالات لايقهء به آن ذات ، و به مجرد فقدان شىء كمالى را كه لايق آن نباشد شرّ نميگويند ، مثلا فقدان جماد ، كمال نبات و فقدان نبات ، كمال حيوان ، و فقدان حيوان ، كمال انسان ، و فقدان عقل ، كمال واجب را شرّ نمىگويند .\r\n\r\n[ بيان آنكه تضاد و شرور حاصل از تضاد مجعول بالعرضند 
  ]\r\nخلاصهء كلام شرّ بحسب اصطلاح عبارتست از فقدان ذات يا فقدان كمالى از كمالات لايقهء به آن ذات ، پس در مفارقات عقليّه و ذوات كريمهء قدسيّه متحقق نمىتواند شد ، زيرا كه مكرر مذكور شد كه همهء كمالات لايقهء آنها بايد بالفعل باشد ، و جهت قوه و استعداد در آنها متحقق نباشد ، بلكه شرّ به اين معنى در عالم كاينات و عنصريّات كه مشتمل بر متضادات و متصادمات و محتوى بر كون و فساد و استحالات است ، متحقق مىشود ولى اين معنى يعنى وقوع تضاد و تصادم باعتبار ضيق اين نشأه از وجود و سقوط اين درجه از ثبوتست پس مجعول بالعرض و معلول بالتبع خواهند بود ، و با وجود اين مولد بسى مواليد كمالات و نتايج خيرات و منشأ فيضان بسى از فيوضات و وجوداتند و هرگاه تضادّ و تصادم در عالم كون و مكان واقع نمىشدند هرآينه نوبت وجود بمركّبات و مؤلفات نميرسيد و مواليد معدنيّات و نباتات و حيوان باستنتاج آباى علويّه و مدبّرات عقليّه از ارحام امّهات سفليّه متولد نمىگرديدند و ارواح انسيّه از كتم عدم بعرصهء وجود و از ممكن خفا بجلوهء ظهور نمىآمدند و فيض فيّاض على الاطلاق منقطع ميگرديد و بخل در افادهء خيرات و افاضه كمالات لازم مىآمد و مصداقى از براى  « كُلَّ يَوْمٍ هُوَ  « 1 »  فِي شَأْنٍ »  متحقق بلكه متصور نمىگرديد ، زيرا كه حصول مركّبات بر تحقق\r\n\r\n\r\n","description":"","footnote":"\r\n( 1 ) - س 55 ى 29 .\r\n","page_name":" 407 ","page_number":447},
  {"content":"\r\n\r\nامزجهء صالحه ، موقوف و حصول امزجه بر تفاعل كيفيات متضاده مبتنى است و چه بسيار عجيب و غريب است اينمعنى ، ولى از حكمت حكيم عليم « تعالى شأنه » بعيد نيست ، و نعم ما قيل : « نار تو نور است ، نورت چون بود » ، اخذ كن و نگاهدار كه ثمرات كليّهء بسيار و نتايج ربوبيّهء بيشمار به او مترتّب است .\r\n\r\n[ اشاره به تقريرى ديگر در صدر محققين در عدم بودن شرور 
  ]\r\nبرهان ديگر بر اين لمعهء الهيه برهانيست كه « صدر الهييّن » در الهيّات - اسفار اربعه - اقامه نموده است ، ملخّصش آنست كه ، هرگاه شرّ امر وجودى باشد يا شرّ است از براى خود و يا شرّ است از براى غير خود ، اول باطل است و الا موجود نمىتواند شد ، ، زيرا كه معنى بودن شىء شرّ از براى شىء ، آنست كه موجب فساد و انعدام آن ، باشد ، پس از فرض وجودش عدمش لازم مىآيد ، و اين همان اجتماع متنافيين است .\r\nدوم ، نيز باطل است ، زيرا كه شرّيّت آن ، از براى غير ، يا به جهت آنست كه موجب انعدام ذات اوست ، و يا به جهت آنست كه موجب فقدان كمالى از كمالات اوست ، و يا باعتبار اينست كه موجب انعدام شيئى از ذات و كمالات او نيست .\r\nدر صورت اول و دوم ، نيست شرّ در حقيقت مگر عدم آن شىء و يا عدم كمالى از كمالات آن ، زيرا كه از بيّناتست كه آن امر وجودى از آن جهت كه امر وجوديست و صادر است از علت فيّاضه خود با قطع نظر از سببت و موجبيّت آن انعدام ذات و يا فقدان كمالى از كمالات آن ذات را اصلا موصوف به شرّيّت نميباشد ، و الا لازم مىآيد كه هرامر وجودى شرّ باشد و اين بديهى البطلان است .\r\nو شقّ سوم نيز باطل است ، زيرا كه از بيّنات و بديهيّات است كه چيزىكه موجب انعدام ذات شىء و يا سبب فقدان كمالى از كمالات آن شىء نباشد نسبت به آن ، موصوف به شرّيّت نميباشد ، و در نزد ارباب عقول و اصحاب قلوب مجوّز اين معنى از اصحاب سودا و جنون محسوبست .\r\nو مفروض اينست كه نسبت بذات خود نيز موصوف به شرّيّت نيست پس چيزى كه فرض كرده بوديم شرّ از اقسام شرور نخواهد بود و اين معنى خلاف فرض است .\r\n\r\n","description":"","footnote":"","page_name":" 408 ","page_number":448},
  {"content":"\r\n\r\nو صورت اين برهان بر نظم طبيعى اينست كه ، هرگاه شرّ امر وجودى باشد لازم مىآيد كه شرّ ، شرّ نباشد ، بطلان تالى مستلزم بطلان مقدم است و بيان ملازمه از تقرير شقوق و بيان بطلان هريك ظاهر و منكشف گرديد .\r\n\r\nتنبيه \" لطيف \" [ تقرير آنكه امور وجودى بالعرض بشريّت متصفند نه بالذات 
  ]\r\nاز اين بيانات و تبيانات ظاهر مىشود در نزد لبيب كه اتصاف بعضى امور وجوديّه كه موجب انعدام ذاتى از ذوات و يا سبب فقدان كمالى از كمالات ميباشند به شرّيّت بالذات و بحسب حقيقت نيست ، بلكه بتبعيّت و بالعرض و باعتبار تأدى و سببيّت شر بالذات است . و به زبان علماى بيان از باب مجاز مرسل و از قبيل تسميه سبب باسم مسبّب است ، ولى بايد دانست كه اين تأدى و سببيّت نيز بالذات و بحسب حقيقت نيست ، بلكه از براى هريك از آن امور وجوديّه بالذات و بحسب حقيقت تأثير وجودى ثابت است ، و به جهت ضيق نشأه و اشتمال آن بر متضادات و متنافيات تعاند و تصادم حاصل آيد ، و بفساد و زوال منجر مىشود . مثلا حرارت و برودت دو كيفيت وجوديه از كيفيّات محسوسه‌اند و در اجسام عنصريّه كمالى از كمالاتند و در تحقق امزجهء مركّبات مثل معدنيات و نباتات و حيوانات نافعند و خيرات بسيار ديگر نيز بر آنها مترتّب مىشود و اثر آنها بالذات تحليل و تلطيف و تكثيف و ترقيق است ، و به جهت اين تحليل و تكثيف اختلالى در امزجهء مركبات حاصل آيد ، و منجّر بانعدام ذات و يا فقدان كمالى از كمالات آن ذات مىشود . پس آن دو كيفيت از آن جهت كه موجودند و صادرند از علت فيّاضهء خود و منشأ آثار وجوديّه و مبداء منافع عظيمه و خيرات كليّه‌اند ، خيرى از خيرات و كمالى از كمالاتند ، و باعتبار اينكه مؤدى ميباشند بانعدام ذات يا بفقدان كمالى از آن ذات و يا مانع ميشوند متوجه بسوى كمال را از آن كمال ، به شرّيّت موصوف ميباشند و اين معنى نيز بالعرض است نه بالذات چنان كه منكشف گرديد ، و همچنين اخلاق رذيله و افعال ذميمه چون مانع ميشوند انفس ناطقه را از وصول بدرجات عليّه و سعادات\r\n\r\n","description":"","footnote":"","page_name":" 409 ","page_number":449},
  {"content":"\r\n\r\nاخرويّه ، موصوف به شرّيت ميباشند ، و الا هريك از آن اخلاق در حد نفس خود كمالند از براى قواى غضبيّه و شهويّه و خيراتند براى مبادى فعّاله و قواى بدنيّه و منشأ بسى منافع و خيرات ديگر نيز ميباشند چنان كه در نزد تأمّل ظاهر و منكشف ميگردد ، و همچنين آلام و غموم كمالند از براى قواى مدركه و نافعند باعتبارات ديگر ، و موصوف نميباشند به شرّيّت مگر باعتبار متعلّقات خود كه امور عدميّه و يا بالأخره بامور عدميّه برمىگردند ، متفطن باش تا منكشف شود كه جميع امور وجوديّه كه موصوف به شرّيت ميباشند در حد انفس خود و نسبت ببعضى از قوا و مبادى و بقياس بامور ديگر و اعتبارات آخر ، از خيرات و كمالاتند ، و نيست شرّيّت آنها مگر بالعرض و باعتبار تأدى و انجرار بسوى شرور بالذات كه عدمات و نقصاناتند ، ولى نه هرعدمى و فقدانى بلكه عدم ذات شىء و يا فقدان كمالى از كمالات لايقهء به آن شىء ، چنان كه مذكور گرديد ، متدبّر باش .\r\nبدانكه مقصود از اين تحقيق و بيان آنست كه امتياز در ميانهء شرّ بالذات و شر بالعرض به حد انكشاف آيد ، و نقض بامور مذكوره از درجهء اعتبار ساقط گردد ، و الا برهان بر حقيّت اين دعوا همان دو برهان محكم البنيان و دو تبيان ثابت الاركان است . علاوه بر اين در نزد عقول سليمه و اذهان مستقيمه حقيّت اين دعوا از جمله بديهيات و ضروريات است چنان كه بعضى محققين ادعا نموده‌اند .\r\n « اذا قالت حذام فصدّقوها * فانّ القول ما قالت حذام » \r\nو منكر اين معنى بحسب فطرت ناقص و بحسب جبلّت قاصر و در حقيقت سالم از آفات و عاهات و برىء از لجاج و اعوجاج نخواهد بود « الحمد للّه و المنّة » .\r\n\r\nلمعة \" الهيّة \" [ بيان احتمالات در خير و شرّ و نحوهء تحقق آنها 
  ]\r\nبدانكه موجودات عالم امكان در اول رأى و بادى نظر بقسمت اوليّه از پنج قسم بيرون نيستند .\r\nاول ، آنست كه همه‌اش خير باشد و اصلا شريّت در آن نباشد .\r\nدوم ، آنست كه خيريّت آن ، كثير و شرّيت آن ، قليل باشد .\r\n\r\n","description":"","footnote":"","page_name":" 410 ","page_number":450},
  {"content":"\r\n\r\nسوم ، آنست كه شرّيّت آن ، كثير و خيريّت آن ، قليل باشد .\r\nچهارم ، آنست كه خيريّت و شرّيت آن ، متساوى باشند .\r\nپنجم ، آنست كه همه‌اش شرّ باشد و اصلا خيريّت در آن ، نباشد .\r\nولى بعد از تأمّل صادق ظاهر مىشود كه سه قسم اخير واقع نمىتوانند شد و الا در قسم سوم ترجيح بلا مرجّح ثابت مىشود ، و در قسم چهارم ترجيح مرجوح بر راجح لازم مىآيد ، و در قسم پنجم علاوه بر ترجيح مرجوح بر راجح لازم مىآيد كه شرّ بالذات موجود باشد ، زيرا كه از بيناتست كه چيزىكه اصلا خيريّت در آن نباشد ، شر بالذاتست و در لمعهء سابقه محقق شد كه شرّ بالذات موجود نمىتواند شد ، علاوه بر اين محقق شد كه خير بالذات وجود است و شرّ بالذات عدم . پس چيزىكه اصلا خيريت در آن متصور نباشد لا محالة از سنخ اعدام و معدوماتست ، پس فرض وجود قسم پنجم مستلزم اجتماع متنافيين است . اما قسم اول و دوم پس مقتضاى عنايت الهيّه و حكمت ربّانيّه وجود و تحقق آن دو قسم است تا ترجيح مرجوح را بر راجح لازم نيايد و تا تعطيل در وجود و قصور در فيّاضيّت و عجز از افادهء كمالات و بخل در افاضهء خيرات ثابت نشود و تا لازم نيايد از مبداء خيرات و كمالات اختيار شر كثير از براى شرّ قليل ، زيرا كه ترك خير كثير از براى شرّ قليل ، شرّ كثير است مثال قسم اول ، مفارقات عقليه و ذوات كريمهء قدسيه است چنان كه بيان نمودم ، و مثال قسم دوم ، عالم كايناتست كه به جهت اشتمال بر متضادات و متصادمات مؤدى بشرور و مضارّ ميباشند ولى جهات شرور در جنب جهات خيرات مغلوب و مضمحل است ، مشاهده كن عناصر اربعه را كه موصوف به شريّت ميباشند ، و از جملهء شرور بالعرض معدودند ، و ملاحظه كن انتفاع شخص واحد را بمنافع آنها و تضرّر او را بمضارّ آنها و ببين كه چگونه نسبت مضارّ او بمنافعش نسبت قطره بدرياست ، و هرگاه نسبت به شخص واحد نسبت به مدت حياتش چنين باشد پس نسبت بنظام جملى انسان و حيوان و نبات چه نمود خواهد داشت با آنچه كه مذكور نمودم كه مبداء خيرات و كمالات - لا تعد و لا تحصى - ميباشند « لا يعلمها الا اللّه الموجد لها و المخترع ايّاها » و قياس كن بر آنها ساير امور وجوديّه را كه از اقسام شرور معدودند و متفطن و متدبّر باش تا حقيقت حال منكشف گردد و مقام تأمّل و توقف نماند .\r\n\r\n","description":"","footnote":"","page_name":" 411 ","page_number":451},
  {"content":"\r\n\r\nبدانكه منظور از اين بيان استدلال و اقامهء حجت و برهان نيست تا كسى بگويد كه اين نحو از بيان استقراء است و استقراء تام مسلم نيست كه حاصل باشد تا افادهء يقين كند ، و استقراء ناقص در مطالب علميّه و معارف يقينيّه از درجهء اعتبار ساقط است ، بلكه مقصود اظهار شمّه‌يى از عنايات الهيّه و حكم ربانيه و ابراز بداعت صنع و اتقان تدبير است بحيثيتى كه بعضى از درجات مصنوعات در عين مبدئيّت شرور منشأ خيرات غير محصوره و منافع غير معدوده است و الا برهان بر اينكه خيرات اين نشأهء از وجود غالبست بر شرور آن ، برهان ابطال قسم سوم و چهارم است با اينكه استقراء ناقص بنحو مذكور در اثبات اين مدعا كافى است ، زيرا كه هرگاه در اكثر كاينات نسبت شرور بخيرات نسبت قطره بدرياست ، اگر در اقل آنها شرور مساوى خيرات و يا بيشتر از خيرات باشند بلكه اگر نسبت خيراتش بشرور آن ، نسبت قطره به دريا باشد ، نمودى در جنب خيرات غير محصوره اكثر كاينات نخواهد داشت ، بلكه نسبت نقطهء بيضا در جنب صفحهء غبرا ، خواهد بود . علاوه بر اين بيان نمودم كه امور وجوديّه از آن جهت كه امور وجوديه‌اند در حد انفس خود خيرات و كمالاتند و شريت ندارند مگر باعتبار تأدى بسوى شرّ بالذات كه عدم ذات و عدم كمالى از ذاتست .\r\nو نيز بيان نمودم كه اين تأدى بالعرض و بتبعيّت آثار بالذات آن امور وجوديه است و آن آثار وجوديه نيز در حد انفس خود داخل در سنخ خيرات و ملايم مؤثّرات بالذاتند پس در هرماده‌يى از مواد ، سه قسم ، از خيريّت متحقق مىشود ، يكى خيريّت مؤثرات وجوديّه در حد انفس خود ، و ديگرى خيريّت آثار در حد انفس خود . سوم خيريت آثار نسبت بمؤثّرات ، زيرا كه از بيّناتست كه آثار بالذات شىء ملايم اوست و ملايم شىء محبوب و مطلوب اوست ، و هرگاه هرتأثير وجودى از مؤثّرات كاينات منجر به شرى از شرور باشد هرآينه در مقابل يك شرّى از شرور خيرى از خيرات واقع مىشود و حال آنكه از ضروريّات و بديهيّات است كه نه چنين است ، بلكه چه بسيار از افعال كه از طبايع و نفوس صادر ميشوند و موجب فسادى و شرى نميباشند و حال آنكه براهين لمّيّه و انّيّه قايم است بر اينكه نظام عالم بلكه نظام هرنشأه وجود افضل نظامات و اتم نظامات است و اين معنى در صورتى متصور مىباشد كه خيرش غالب باشد بر شرّش ، بلكه شرّش را در جنب خيرش نمودى نباشد چنان كه مقتضاى همان براهين است ،\r\n\r\n","description":"","footnote":"","page_name":" 412 ","page_number":452},
  {"content":"\r\n\r\nمتفطن باش و غنيمت شمار كه تحقيق اين لمعهء لطيفه به اين نحو از بيان و برهان مخصوص به اين وجيزه است « الحمد للّه و المنة » .\r\n\r\nنتيجة \" الهيّة \" [ اشاره به آنكه شرور مجعول بالذات نيستند و مجعول بالعرض و بالتبعند 
  ]\r\nاز اين بيانات و اشراقات منكشف مىگردد در نزد اهل بصيرت كه شرور مجعول بالذات و مقتضى بالذات و مراد بالذات و مطلوب بالذات نمىتوانند شد بلكه مجعول بالعرض و مقتضى بالعرض و مراد بالتّبع و مطلوب بالتبعند ، يعنى مجعوليّت ندارند مگر به نحوى از عرضيت ، و انجرار و مطلوبيّت ندارند مگر بوجهى از تبعيّت و استتباع .\r\nبيان انكشاف آنست كه سابقا محقق گرديد كه حقايق وجوديّه از آن جهت كه حقايق وجوديه‌اند خيرات بالذاتند و شرّيت ندارند مگر باعتبار تأدى و انجرار به شرور بالذات .\r\nو نيز منكشف گرديد كه اين نحو از تأدى و انجرار نيز بالتبع و بالعرض است نه بالاصالة و بالذات ، پس باعتبار خيريّت بالذات كه در حد انفس خود دارند مجعول بالذات و مقتضى بالذات و مراد بالذاتند ، و باعتبار شرّيّت بالعرض كه باعتبار تأدى و انجرار به شر بالذات دارند مجعول بالعرض و مراد بالتبعند .\r\nخلاصهء كلام اتصاف وجودات به شريّت در حقيقت از قبيل وصف به حال متعلق و باعتبار اضافهء به شرّ بالذاتست پس در حقيقت شرور نيستند تا صادق آيد كه شرور مجعول بالاصالة و مقتضى بالذاتند ، و شرور حقيقيّه اعدامند ، و اعدام صلاحيّت مجعوليّت بالذات ندارند ، پس شرور مجعول نيستند مگر بنحو تبعيت و بالعرض .\r\nتقرير ديگر و بيان آخر از براى انكشاف آنست كه محقق گرديد كه وقوع شرور و مضارّ در اين عالم باعتبار اشتمال آنست بر متضادات و متصادمات و اينمعنى به جهت ضيق اين نشأه از وجود و سقوط اين درجه از حصول است ، پس در حقيقت مبداء شرور ضيق نشأه كون و فساد و تضاد و تصادم احوال نشأهء كايناتست و اين امور از لوازم و ضروريات اين نشأه است چنان كه قصور و نقصان جسم نسبت بمعادن و قصور آن ،\r\n\r\n","description":"","footnote":"","page_name":" 413 ","page_number":453},
  {"content":"\r\n\r\nنسبت بنباتات و قصور نباتات نسبت بحيوانات و قصور حيوانات نسبت به انسان ، از لوازم و ضروريات مراتب وجودات آنهاست . و همچنين تضاد حرارت و برودت و تقابل ابوت و بنوت و تعاند مائيّت و ناريّت از لوازم و ضروريات امور مذكوره است ، و محقق و مسلم است كه مطلق لوازم و ضروريات ، محال است اينكه مجعول بالذات باشند ، و الا جعل تارة متخلّل مىشود در ميانه لوازم و ملزومات و بنيان ضرورت و لزوم منهدم مىگردد بلكه مجعول بالعرض و مقضى بالتبع ميباشند .\r\nپس آنچه كه مجعول بالاصاله و مقتضى بالذاتست خيرات و كمالاتست نه شرور و نه مبادى بالذات شرور و آنچه كه شرور و مبادى بالذات شرور بالذاتست مجعول بالاصالة و مراد بالذات نيست . خلاصهء كلام ، اشياء باعتبار جهات ثبات و دهريّت مرتبطند به جاعل انيّات و فاعل هويّات نه باعتبار جهات تجدد و تغيّر و بجهات تحصّل و فعليت متعلقند بمنبع وجودات و مبداء موجودات نه بجهات ابهام و نقصان ، ثانى مبدء شرور است نه اول ، اول مقتضى بالذات و مراد بالذاتست نه دوم ، متدبّر باش .\r\n\r\nحكمة قرآنيّة [ اشاره بدفع تدافع در آيات ظاهر در جبر و آيات تفويض 
  ]\r\nاز اينجا ظاهر مىشود سرّ كلام معجز نظام خداوند يگانه « و  ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ  « 1 »  فَمِنْ نَفْسِكَ »  و سرّ كلام او  « قُلْ كُلٌّ مِنْ  « 2 »  عِنْدِ اللَّهِ »  اول اشاره است باينكه فايض بالذات از فيّاض بالذات نيست مگر فيض وجودى اطلاقى كه جهت ثبات و دهريّت و حيثيت كمال و خيريّت است ، تضايق و تصادم و تضاد و تقابل و تجدّدات و تغيّرات كه مبادى شرور و مضارّند ، ناشى از خصوصيات نشئآت و قصورات ماهيّات است ، و نعم ما قيل :\r\n از آن جانب بود ايجاد و تكميل * از اين‌جانب بود هرلحظه تبديل \r\nدوم اشاره است باينكه امورى كه مبادى شرورند مجعول بالعرض و مقضى بالتبع\r\n\r\n\r\n","description":"","footnote":"\r\n( 1 ) - س 4 ى 81  ما أَصابَكَ مِنْ حَسَنَةٍ فَمِنَ اللَّهِ  ( الآيه ) .\r\n( 2 ) - س 4 ى 80 .\r\n","page_name":" 414 ","page_number":454},
  {"content":"\r\n\r\nو مراد بالعرض و مطلوب بالتبعند ، پس شرور نيز مجعول بالعرض و مطلوب بالتّبع ميباشند ، متفطن باش كه دقيق المسلك و صعب المنال است ، لهذا بعد از آن فرموده‌اند :\r\n « فَما لِهؤُلاءِ الْقَوْمِ لا يَكادُونَ يَفْقَهُونَ  « 1 »  حَدِيثاً » .  و به آن منحلّ مىشود عقدهء بسيارى از غوامض و مشكلات و به آن مندفع مىشود شبههء ثنويّه از كفرهء مجوس كه بآلهين اثنين قائل شده‌اند و دو مبداء اول در وجود ثابت كرده‌اند ، يكى يزدان ، و ديگرى اهرمن .\r\nاول را فاعل خيرات و دوم را فاعل شرور خيال نموده‌اند .\r\n\r\n[ اشاره بدفع شبههء ثنويّه و مجوس قائلان به يزدان و اهرمن 
  ]\r\nملخّص شبههء ايشان آنست كه يزدان خير محض است و از خير محض صادر نميشود شرّ محض .\r\nوجه اندفاع ، آنست كه شرور « 2 » حقيقيّه ، امور وجوديه نيستند تا محتاج بمبادى وجوديّه باشند ، و امور وجوديه بما هى وجوديه ، خيرات بالذاتند و به اين اعتبار از خير محض صادرند .\r\nو بتقرير ديگر جهت ارتباط « 3 » به جاعل حقيقى و فاعل سرمدى ، جهت دهريت و ثبات است ، و جهت دهريّت و ثبات خير محض است و اصلا شرّيّت ندارد و مبادى شرور در حقيقت ضيق نشئآت و نقصانات كايناتست ، و از بيناتست كه نقصانات بحدودات و عدمات برمىگردند ، و مذكور گرديد كه عدم صلاحيّت مجعوليّت بالذات ندارد .\r\nملخص جواب آنست كه هرگاه اراده كرده‌اند از صدور ، صدور بالذات را ، ملازمه مسلم نيست ، و هرگاه اراده كرده‌اند صدور بالعرض را ، بطلان تالى مسلم نيست ، و بيان سند در هردو منع از تأمّل در كلمات سابقه ظاهر مىشود .\r\n\r\n\r\n","description":"","footnote":"\r\n( 1 ) - س 4 ى 80 .\r\n( 2 ) - شرور حقيقة امور وجوديّه نيستند .\r\n( 3 ) - يعنى آنچه مرتبط است به حق ، اصل وجود ثابت غير متغيّر است كه از آن تعبير بأمر و كلمهء - كن - وجودى و وجود منبسط نموده‌اند و وجود مطلقا از صقع ربوبى است و جهات عدمى و شرور و حدود عدميّه ، بمفاض برمىگردد و جهت دهريّت فيض حق است و جهت خلقيّت بمعلول و مصنوع راجع است ( جلال ) .\r\n","page_name":" 415 ","page_number":455},
  {"content":"\r\n\r\n\r\nلمعة \" الهيّة \" [ نظام عالم امكانى تمامترين و كاملترين نظام است كه لا اتمّ منه 
  ]\r\nبدانكه نظام عالم امكان از مبدعات و كاينات و از سفليّات و علويّات اتم و اعلاى نظامات و اشرف و اكمل فيوضات است بحيثيتى كه اتم و اعلاى از آن ، در حيّز امكان متحقق نمىتواند شد و احدى را از حكما و متكلّمين در اين باب خلافى و نزاعى متحقق نيست و برهان اين لمعهء الهيه از لمعات سابقه مستفاد مىشود .\r\nبيانش آنست كه محقق گرديد كه واجب الوجود بالذات واجب الوجود من جميع جهات و الحيثيات است ، پس بايد قوت و قدرت او غير متناهى و فياضيّت و قيوميّت او اطلاقى باشد تا جهت نفاد و فناء در فيض حق و ذات او متصور نشود .\r\nهرگاه نظامى اتم از اين نظام در حيّز امكان باشد و فيّاضيّت و قيّوميّت شامل آن نباشد عجز و ناتوانى در قيوميّت ثابت مىشود و تحدّد و قصور در فياضيت لازم مىآيد ، زيرا كه قصور و نقصان فيض يا از جهت قابل است و يا از جهت فاعل ، مفروض اينست كه از جهت قابل نيست پس بايد از جهت فاعل باشد ؛ و اين معنى منافى صرفيّت و مناقض واجب الوجود بالذات واجب الوجود من جميع الجهات است ، متذكر باش لمعات سابقه را تا مجال تأمّل و مقام توقف نماند\r\nبدانكه از تأمّل در اين بيان و برهان منكشف ميگردد كه نظام هرنوعى از انواع كاينات و مبدعات بلكه نظام هرشخصى از اشخاص سفليّات و علويّات ، اتم و اعلاى نظامات و اشرف و اكمل فيوضات است نسبت بماهيّت آن و بقياس بمادهء قابلهء آن و فى كل بحسبه ، و نعم ما قيل :\r\n دهنده‌يى كه به گل نكهت و به گل جان داد * بهرچه آنچه سزا بود حكمتش آن داد \r\nپس آنچه كه از ماهيّات و از اشخاص مندرجه در تحت آن ماهيات مشرّف بتشريف فيوضات الهيّه و مزيّن بزينت لآلى خيرات وجوديه نشده‌اند و يا نخواهند شد و يا\r\n\r\n","description":"","footnote":"","page_name":" 416 ","page_number":456},
  {"content":"\r\n\r\nبتشريف اتم و اكمل از آن فيوضات مشرف نگرديده‌اند از جهت قصور قوابل و نقصان ماهيّاتست نه از قبل مفيض خيرات و مفيد كمالات و نعم ما قيل :\r\n هرچه هست از قامت ناساز بىاندام ماست * ورنه تشريف تو بر بالاى كس كوتاه نيست \r\nاز اينجا ظاهر مىشود سرّ عدل كه يكى از اصول خمسه است و آن عبارت است از وضع هرشىء در موضع خود كما ينبغى و على ما ينبغى چنان كه در صحيفهء الهيه وارد است  « وَ ما رَبُّكَ بِظَلَّامٍ  « 1 »  لِلْعَبِيدِ » . \r\nمىبينى كه چگونه مترتّب ساخته است نفى ظلم را بر ربوبيّت و آن عبارتست از افادهء كمالات اوليّه و ثانويّه و افاضهء فضايل جبليّه و كسبيّه ، يعنى چگونه متصور مىباشد ظلم از پروردگار تو كه افاضه كرده است بهرچيزى آنچه را كه لايق آنست و بر وجهى كه لايق آنست\r\n « بهركس آنچه بايست داد دادند » \r\nپس اين كلام معجز نظام دعوى شىء ببيّنه و برهان و اثبات شىء بحجت و بيان است .\r\nبدانكه براهين ديگر لميّه و انيّه بر اين دعوى قايم است و آنچه كه مذكور شد از براى اهل بصيرت كافى و وافى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 2 »  مِنْ نُورٍ » \r\nبعد از تمهيد اين مقدمات و تقديم اين لمعات ميگويم : برهان اول بر اصل دعوى يعنى تحقق اراده در مبدأ اعلى آنست كه در لمعات اثبات عينيّت صفات محقق گرديد كه اراده مثل ساير صفات و عوارض وجود من حيث انّه وجود عين وجود است بحسب ذات و حقيقت ، و غير وجود است باعتبار معنى و مفهوم ، و در لمعهء اولى منكشف گرديد كه حقيقت اراده عبارتست از علم بوجه خير در نظام تمام شىء بر وجه رضا .\r\nبعبارت ديگر ارادهء شىء عبارتست از ابتهاج به آن شىء و حبّ آن و از رضاى به آن شىء و ادراك خيريّت و ملايمت آن ، خواه علم و عالم عين معلوم و ابتهاج و مبتهج عين مبتهج و حبّ و محبّ - عين محبوب و رضا و راضى عين مرضى باشند و يا متغاير در ذات و متمايز در وجود باشند ، و خواه محبوبيّت و مرضيّت بالذات باشد يا بالعرض .\r\n\r\n\r\n","description":"","footnote":"\r\n( 1 ) - س 41 ى 46 .\r\n( 2 ) - س 24 ى 40 .\r\n","page_name":" 417 ","page_number":457},
  {"content":"\r\n\r\nپس هرحقيقتى از حقايق وجوديه ، اراده و مريد و مراد است چنان كه حبّ و محبّ و محبوب و علم و عالم و معلوم است ، و تفاوت نيست مگر باعتبار مفهوم و عنوان . و در مباحث سابقه محقق گرديد كه واجب الوجود بالذات وجود صرف و صرف وجود است ، پس مريد است ذات خود را باراده‌يى كه عين ذاتش است چنان كه مبتهج است بذات خود بابتهاجى كه عين ذاتست و محب است ذات خود را بمحبتى كه عين ذات است و عالم است بذات بعلمى كه عين ذاتست ، و در لمعهء اولى نيز منكشف گرديد كه آثار و افعال شىء ، از آن جهت كه آثار و افعال آنست منافى و منافر آن و مبغوض و مكروه آن ، نمىتوانند شد بلكه لا محالة افعال و آثار شىء از آن جهت كه آثار و افعال آنست ملايم و مناسب آن شىء و محبوب و مرضىّ آن شىء ميباشند بمحبوبيّت و مبتهجيت ذات آن شىء نه بمحبوبيت و مطلوبيّت آخر . پس همه موجودات از مبدعات و كاينات و از علويّات و سفليّات و از ذهنيّات و خارجيّات از آن جهت كه آثار و افعال او ميباشند مرادند از براى او و مرضيّند در نزد او و صادرند از مشيّت ذاتيّه و ارادهء ازليّه او بىواسطه و يا بواسطه از وسايط ، زيرا كه در مسألهء توحيد بمعنى سوم محقق گرديد كه همهء موجودات به او منتهى ميشوند بىواسطه و يا بواسطه‌يى از وسايط ، و نيز چون اراده‌اش صرف اراده و ارادهء صرفه است پس بايد بهمهء اشياء متعلق باشد تا محدوديت ثابت نشود و قصور و نقصان در ذات مقدس او متحقق نگردد .\r\nبرهان دوم بر اين مقصد اعلى آنست كه در مقصد سوم از مقاصد علم مبدأ اعلى محقق گرديد كه علمش بذات خود كه عين ذات اوست عين علم بنظام اتم اشياء است بتفصيل باعتبارى و باجمال باعتبار ديگر بلكه در عين اجمال تفصيل و در عين تفصيل اجمال است .\r\nو نيز محقق گرديد كه نظام اتم خارجى اشياء تبع آن نظام اعلى و مترتّب بر آن نظام اجلى است اشراقات و انوارند از آن نظام تام و لمعات و اضوائند از آن نظام فوق التمام .\r\nو از بيّناتست در نزد عارف بمباحث سابقه و لمعات ماضيه كه آن نظام ، خير محض و محض خير است پس مرضى بالذات و مراد بالذات است و نظام اشياء در مرتبهء ايجاد تبع آن نظام و پرتو او و ظلّ آن نظام و جلوهء او است اشراقات و انوار او و لمعات و اضواء اوست .\r\n\r\n","description":"","footnote":"","page_name":" 418 ","page_number":458},
  {"content":"\r\n\r\nو بعبارت ديگر منكشف گرديد كه مجعول بالذات وجود است و محقق گرديد كه وجود من حيث انّه وجود خير بالذات است ، پس نظام اشياء در مرتبهء ايجاد نيز محبوب و مطلوب و مرضى و مبتهج ميباشند ولى بمحبوبيّت بالتّبع و مرضيّت بالعرض نه بمحبوبيت بالاصالة و مرضيّت بالذات و در لمعهء اولى منكشف گرديد كه حقيقت اراده نيست مگر علم بوجه خير در نظام اتم اشياء بر وجه رضا بحيثيتى كه مترتّب شود به آن ، وجود اشياء در اعيان يا در اذهان .\r\nمخفى نماناد كه از اين دو برهان محكم البنيان عينيّت اراده و شمول و احاطهء آن ، بر همهء اشياء نيز منكشف گرديد اخذ كن و غنيمت شمار كه به اين نحو از تقرير و بيان و به اين وجه از تتميم و تبيان به اين وجيزه مخصوص است اگرچه متقارب المأخذند ولى دقيق المسلك و صعب المنالند ، نميرسد به حق حقيقت آنها مگر كسى كه خوض تام در مسائل الهيّه و غور تام در لمعات سابقه و مباحث ماضيه كرده باشد ، و قريب است بوجهى به آنها برهانى كه از كلمات تعليقات مستفاد مىشود .\r\nبدانكه برهان دوم و سوم و چهارم و ششم و هفتم از براهين مقصد اول از مقاصد علم واجب الوجود بالذات مثبت اين مقصد اعلى نيز ميباشند و نيز بدانكه از براى قاصرين از ادراك معارف يقينيّه و معالم دينيّه ، در باب اراده واجب الوجود من جميع الجهات ، وجوهى از شبهات و اعتراضات و ضروبى از اوهام و خيالات است ، بعضى از آن شبهات و اعترضات نافى اصل ارادهء واجب الوجود بالذات است ، و برخى نافى شمول و احاطهء ارادهء اوست بهمهء موجودات ، و پاره‌يى نافى عينيّت اراده است با ذات مبدأ اعلى ، و طايفه‌يى نافى اتحاد و عينيّت علم و اراده است در حق او ، بعضى از آن شبهات و اوهام مبنى است بر عدم فرق در ميانهء ارادهء مبدأ اعلى و اراده انسان و حيوان نسبت ببعضى از افاعيل و آثار آنها ، « چه نسبت خاك را با عالم پاك » و بر توهّم اينكه كلّيّهء عالم را نيز وقتى ثابت است غافل از اينكه از جملهء اجزاى عالم خود وقت است و محال است اينكه از براى وقت وقت باشد و الا دور يا تسلسل ثابت مىشود .\r\nو بعضى از آنها مبتنى است بر عدم تفرقه در ميانهء فاعل موجب و فاعل مختار و در ميانهء فاعل برضا و عنايت و فاعل به قصد و رويّه ، و بر توهّم اينكه اشياء نسبت به او ، و باعتبار اينكه صادرند از او ، و مرتبطند به او ، نيز موصوف بتجدد و زوال و متصف بتغيّر\r\n\r\n","description":"","footnote":"","page_name":" 419 ","page_number":459},
  {"content":"\r\n\r\nو انتقال ميباشند غافل از اينكه متغيّر از آن جهت كه متغيّر است از ثابت من جميع الجهات و الحيثيات صادر نمىتواند شد و الا يا تغيّر در ذات علت اولى ثابت مىشود و با تخلّف معلول از علت لازم مىآيد ، و بعضى از آنها مبنى است بر عدم فرق در ميانهء مراد بالذات و مقتضى بالذات و مراد بالعرض و مقتضى بالعرض ، و در ميانهء شرّ بالذات و شرّ بالعرض ، و خير بالذات و خير بالعرض ، و بعضى از آنها مبتنى است بر تمسّك ببعضى از آيات قرآنيّه مثل  « وَ لا يَرْضى  « 1 »  لِعِبادِهِ الْكُفْرَ ،   أَنَّ اللَّهَ  « 2 »  بَرِيءٌ مِنَ الْمُشْرِكِينَ ،   لا يُحِبُّ اللَّهُ الْجَهْرَ بِالسُّوءِ  « 3 »  مِنَ الْقَوْلِ »  يعنى خداوند عالم راضى نيست بكفر بندگانش ، و او بيزار است از مشركين و دوست نميدارد سخن بد را .\r\nو ببعضى از اخبار كه از مشكات ولايت مأثور است مثل « الرضا بالكفر كفر » با اينكه رضا به قضا واجب است عقلا و شرعا ، لهذا در حديث قدسى وارد است « من لم يرض بقضائى و لم يشكر على نعمائى فليخرج من ارضى و سمائى و ليطلب ربّا سوائى » .\r\nيعنى كسى كه راضى نشود « 4 » بقضاء من و شكر نكند بر نعمتهاى من ، بايد بيرون برود از آسمان و زمين من ، و بايد طلب كند خداى ديگر را غير من . و احاديث ديگر كه دلالت ميكنند بر اينكه خداوند يگانه دوست نميدارد شرور و قبايح را غافل از اينكه مراد از سلب رضا و محبت سلب رضاى بالذات و محبت بالذاتست نه رضاى بالعرض و محبت بالتّبع ، و مراد از بودن رضاى بكفر كفر رضاى بالذاتست نه رضاى بالعرض ، و رضاى بالتبع و مقصود از شمول و احاطهء ارادهء مبدا اول بر شرور و قبايح شمول بالعرض است نه شمول بالذات ، و از آن جهت كه جهت خيريّت دارند در نظام كل و مرادند نه از آن جهت كه قبايح و شرورند ، و در حديث قدسى وارد است « انّى جعلت معصية بنى\r\n\r\n\r\n","description":"","footnote":"\r\n( 1 ) - س 39 ى 9 .\r\n( 2 ) - س 9 ى 3 .\r\n( 3 ) - س 4 ى 147 .\r\n( 4 ) - و نيز فرق است بين اراده و رضاى تشريعى و اراده و خواستهء تكوينى چه آنكه متعلق يكى علم به نظام اتم و از معلول و مراد تفكيك نپذيرد و ديگرى عبارت است از علم به مصلحت در افاعيل عباد و گاهى بين اراده تشريعى و تكوينى موافقت و گاهى عدم تطابق حاصل است كه نهى كرد از اكل شجره و هو يريد و امر كرد ابليس را به سجده و هو لا يريد در جاى خود اين مطلب مفصل بيان مىشود ( ج ل ) .\r\n","page_name":" 420 ","page_number":460},
  {"content":"\r\n\r\nآدم سببا لعمارة الدنيا » و نيز وارد است « لو لا انّكم تذنبون لذهب اللّه بكم و جاء بقوم يذنبون » يعنى گردانيده‌ام معصيت بنى آدم را سبب از براى عمارت دنيا ، و هرگاه شما معصيت نمىكرديد هرآينه خداوند عالم شما را مىبرد و قوم ديگر موجود مىكرد كه گناهكار باشند . و سرّ آنچه كه مستفاد مىشود از اين دو حديث از لمعات سابقه مستنبط ميتواند شد . متفطن باش .\r\nو غافل از اينكه اين آيات و اخبار معارضند با نصوص ديگر از آيات و اخبار در اصول كافى از محمد بن مسلم مرويست كه گفت : شنيدم از ابى جعفر « عليه السّلام » كه فرمودند :\r\nخداوند عالم در بعضى از كتب منزله فرموده‌اند « انا اللّه ، لا إله الا انا ، خلقت الخير و خلقت الشرّ فطوبى لمن اجريت الخير على يديه ، و ويل لمن اجريت الشرّ على يديه ، و ويل لمن يقول كيف ذا و كيف ذا ؟ » .\r\nيعنى الهيّت و معبوديّت و واجبيّت و خالقيّت منحصر به من است ، خلق كرده‌ام خير و شرّ را . پس خوشا به حال كسى كه جارى ساخته‌ام خير را بر دو دست او ، و واى بر حال كسى كه جارى ساخته‌ام شرّ را بر دو دست او ، و واى بر حال كسى كه بگويد كه چرا اين خير شد و آن شرّ ، و چرا - خير جارى شد در دست اين و شرّ جارى شد در دست آن .\r\nو مثل اين است حديث ديگر كه در آن كتاب مستطاب مذكور است .\r\nو نيز در آن كتاب مرويست از موسى بن جعفر « عليهما السّلام » كه فرموده‌اند : « لا يكون شىء فى السماوات و لا فى الارض الا بسبع ، بقضاء و قدر و ارادة و مشيّة و كتاب و اجل و اذن ، فمن زعم غير هذا فقد كذّب على اللّه اوردّ عليه » .\r\nو مثل آن ، حديث ديگر است از صادق آل محمد « عليهم السّلام » و در آخر او فرمودند :\r\n« فمن زعم انّه يقدر على نقض واحدة فقد كفر » .\r\nيعنى موجود نمىباشد چيزى در آسمانها و زمينها مگر بهفت چيز ، به قضا و قدر الهى و باراده و مشيّت و كتاب و اجل و اذن او ، پس كسى كه اعتقاد كند غير اين را دروغ گفته است بر خداوند عالم يا ردّ كرده است بر او ، و كسى كه گمان كند قادر است بر شكستن يكى از آنها پس بتحقيق كه او كافر است .\r\nو نيز در آن كتاب مذكور است كه صادق آل محمد « عليه السّلام » فرمودند : « شاء\r\n\r\n","description":"","footnote":"","page_name":" 421 ","page_number":461},
  {"content":"\r\n\r\nو اراد و لم يحب و لم يرض ، شاء ان لا يكون شىء الا بعلمه و اراد مثل ذلك و لم يحب ان يقال ثالث ثلاثة ، و لم يرض لعباده الكفر » .\r\nيعنى اراده و مشيّت خداوند عالم متعلق است به همه اشياء و محبت و رضاى او متعلق نيست بهمهء آنها ، اراده كرده است اينكه موجود نباشد چيزى در عالم وجود مگر بعلم او ، و راضى نيست اينكه گفته شود خداوند عالم سومى سه آله است ، و راضى نيست بكفر بندگانش .\r\nمىبينى چگونه جمع كرده است در ميانهء شمول اراده واجب الوجود من جميع الجهات و عدم رضا و محبت او بكفر بندگانش ، اول اشاره است بمطلق اراده و مشيّت ، خواه بالذات باشند و خواه بالعرض ، و ثانى اشاره است بسلب اراده بالاصالة « 1 » و قضاى بالذات .\r\nبعبارت ديگر ، اول اشاره است بجهات خيريّت آنها ، و دوم اشاره است بجهات شريّت آنها ، و مثل آنست حديث ديگر كه در آن كتاب مستطاب مذكور است .\r\nاحاديث ديگر به اين مضمون بسيار است و در آن كتاب مذكور است . و كافى است در اين باب قول خداوند جل و علا  « قُلْ كُلٌّ مِنْ  « 2 »  عِنْدِ اللَّهِ »  و وجه جمع در ميانهء آن نصوص از آيات و اخبار همان است كه مذكور نمودم اخذ كن و غنيمت شمار .\r\nو پاره‌يى از آن شبهات مبنى است بر عدم تفرقه در ميانهء مشيّت ازليّه كه عبارت است از علم بوجه خير در نظام اتم اشياء ، و در ميانهء مشيت ثانيه كه عبارت از احداث و ايجاد ، و تعبير از مرتبهء فيض اول و رحمت واسعه است ، و بر تمسّك ببعضى از اخبار كه دلالت ميكنند بر اينكه مشيّت محدث است . غافل از اينكه اين معنى لازم دارد كه ذات اقدس نسبت بمشيّت فاعل موجب باشد و قادر و مختار نباشد ، و ذاهل از اينكه موجب نقصان در ذات مقدس خداوند احد است ، زيرا كه اراده به آن معنى كه مذكور شد كمالى از كمالاتست .\r\nخلاصهء كلام منافى همهء براهين سابقه است ، علاوه بر اين نصّ در انحصار نيز\r\n\r\n\r\n","description":"","footnote":"\r\n( 1 ) - در اين مقام كلامى ديگر و سخنى تام‌تر است كه در مقدمه بيان خواهد شد .\r\n( 2 ) - س 4 ى 80 ،  قُلْ كُلٌّ مِنْ عِنْدِ اللَّهِ ،  در مقام تقرير معناى الأمر بين الأمرين نازل شده است چه آنكه بعد از استناد خير به حق و شرّ بعبد ، از باب عدم امكان خروج شيئى از اشياء ، و فعلى از افاعيل از سيطرهء قيوميت او گويد :  كُلٌّ مِنْ . . . \r\n","page_name":" 422 ","page_number":462},
  {"content":"\r\n\r\nنيستند و اين مطلب به نحوى از بسط و تفصيل در لمعات اثبات عينيّت صفات گذشت رجوع كن و متفطن باش .\r\nخلاصهء كلام چون لمعات اين مسألهء شريفه و لمعات مباحث سابقه در دفع آن شبهات و اوهام و در قلع ريشهء همه آن ظلمات و خيالات بنحو تمام ، كافى و وافيند ، و اختصار نيز ما امكن مطلوب است ، از تفصيل ذكر آن شبهات و از بسط در اجوبهء آن ظلمات اعراض كردم ، با اينكه بمواضع اختلالات و اشتباهات آن شبهات نيز اشاره نمودم و از براى ارباب بصيرت و ارباب فطنت كافى و وافى است  « وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 1 »  مِنْ نُورٍ » . \r\n\r\nفصل پانزدهم در اثبات حيات واجب الوجود بالذات است\r\nو تحقيق آن ، كما ينبغى موقوف است بتقديم لمه‌يى\r\n\r\n[ بيان معناى حيات بطور مطلق 
  ]\r\nو آن ، اين است كه ، حيات عبارت است از صفتى كه مناط ادراك و فعل باشد ، يعنى مترتّب شود به آن ، ادراك و فعل ، خواه ترتّب ، ترتّب خارجى باشد و يا مجرد ترتّب عقلى باشد كه در نزد ملاحظهء تفصيليّهء مفهومات حاصل مىشود چنان كه سابقا بيان نمودم .\r\nو خواه ادراك از باب احساس باشد و يا از باب تعقّل ، و خواه فعل از قبيل تحريك باشد و يا مجرد افاضه و افاده .\r\nو بعبارت ديگر خواه بقوا و آلات محتاج باشند و يا مستغنى باشند از آنها ، و خواه مبداء ادراك و فعل زايد باشند بر ذات فاعل و مدرك ، و يا متحد باشند با او بحسب ذات و هويّت .\r\nمثال اول ، در همهء مذكورات انسان و حيوانست نسبت ببعضى از افاعيل و ادراكات خود .\r\n\r\n\r\n","description":"","footnote":"\r\n( 1 ) - س 24 ى 40 .\r\n","page_name":" 423 ","page_number":463},
  {"content":"\r\n\r\nو مثال دوم ، واجب الوجود بالذات و ذوات كريمهء قدسيه است ، بلكه انسان نيز نسبت بافاعيل ذاتيّهء خود چنان كه سابقا اشاره نمودم . و مراد از ادراك ما به الإنكشاف است نه معنى مصدرى انتزاعى .\r\nو همچنين مراد از فعل ، ما به الفعل است يعنى جهت صدور آثار باعتبار اراده ، نه معنى مصدرى و نه انفس آثار چنان كه از تعريفات آينده مستفاد مىشود .\r\nو تفسير بعضى از متكلّمين حيات خداوند يگانه را باينكه صفتى است كه اقتضا كند علم و قدرت را ، يا صفتى است كه صحيح باشد به آن ، بودن ذات عالم و قادر .\r\nو تعريف بعضى ديگر از ايشان باينكه حيات عبارتست از صحت علم و قدرت ، و تفسير حكماى الهييّن باينكه حىّ - عبارتست از فعّال درّاك ، به آن معنى عامّ برمىگردند ، و اختصاص به خداوند عالم ندارد ، اگرچه بحسب ظاهر خالى از اختلاف نيستند ، زيرا كه هرجا كه حيات متحقق مىشود علم و قدرت و علم بمعنى مطلق ادراك نيز متحقق ميشوند ، و هرمرتبه از مراتب وجود كه صاحب حياتست در مرتبهء خود فعال و درّاكست .\r\nو مراد از اقتضا در تعريف اول و از سببيّت در تعريف دوم ، اعم است از ترتّب خارجى يا عقلى ، پس منافات با عينيّت ندارند ، و لازم نمىآيد كه علم و قدرت معلّل به غير ذات باشند چنان كه بعضى از مدقّقين « 1 » فضلا توهّم كرده است .\r\n\r\n[ در تحقيق آنكه حيات از عوارض عامهء وجود و از لوازم ذات آن مىباشد 
  ]\r\nو اينكه تفسير كرده‌اند حيات حيوان را باينكه صفتى است كه اقتضا كند حس ( 2 ) و حركت اراديّه را مقصود بيان خصوص اين مرتبه از حياتست نه اينكه حيات در حيوان معنائى دارد و در واجب الوجود بالذات و ذوات كريمهء قدسيّه معنائى ديگر دارد ، و الا اشتراك معنوى باطل و تشكيك خاصى فاسد مىشود .\r\nبلى مراتب حيات مختلف است بشدت و ضعف و به تمام و نقص و بغنا و فقر چنان كه به زودى مىآيد .\r\nاز اينجا ظاهر مىشود كه خصوصيت احساس و تحريك را مدخليّتى در اصل معنى\r\n\r\n\r\n","description":"","footnote":"\r\n( 1 ) - مراد از بعضى از فضلاى مدققين حكيم فاضل و عالم بارع جامع ، آخوند ملا نعيماى طالقانى معروف به عرفى طالقانى است در كتاب « اصل الأصول » .\r\n","page_name":" 424 ","page_number":464},
  {"content":"\r\n\r\nحيات نمىباشد ، بلكه اين معنى باعتبار خصوصيت مرتبه است چنان كه مقتضاى تعميم در معانى الفاظ و مؤداى ضرورت و وجدان است و ناطق است به اين حقيقت السنهء جميع ارباب ملل و شرايع و گواهست به آن ، كلمات اساطين حكما و محققين عرفا .\r\nاز آن جمله كلام رئيس محققين است در الهيّات شفا « اذا قال له حىّ ، لم يعن الا هذا الوجود العقلىّ مأخوذا مع الإضافة الى الكلّ المعقول ايضا بالقصد الثانى اذا الحى هو الدراك الفعال » .\r\nيعنى كسى كه بگويد كه مبداء اعلى حىّ است ، قصد نميكند مگر اين وجود عقلى را كه عاقل خود و عاقل ساير اشياست با اضافهء فاعليّت و مبدئيّت او نسبت بهمهء اشياء كه در مرتبهء ثانيه معقولند ، زيرا كه حىّ عبارتست از دراك فعّال و از اين جمله كلمات فيلسوف اعظم ارسطاطاليس است در كتاب اثولوجيا كه ذكر آنها موجب تطويل و اطناب است ، و علاوه بر اين احدى را از محصلين علما در اين باب خلافى و نزاعى و تشاجرى و تخاصمى واقع نيست .\r\n\r\n[ نقل تفسير معناى حيات از مولانا آقا محمد بيدآبادى ، قده 
  ]\r\nاينست حق معنى حيات كه از عوارض موجود من حيث انّه موجود است اخذ كن و بدانكه استاد محقق حكيم الهى و عالم ربّانى نورى « دام ظله العالى » در حواشى الهيات اسفار از استاد خود عالم ربّانى « آقا محمد بيدآبادى » نقل كرده است كه او فرمود .\r\nكه حيات عبارتست از بودن شىء بر احسن و افضل انحاء وجود . بعد از آن فرموده‌اند استاد محقق كه از براى هرچيزى اين نحو از وجود ثابت است ، خصوصا از براى موجد اشياء و احسن خالقين ، و اينمعنى نيز عام است چنان كه آن استاد محقق اشاره فرموده‌اند ، زيرا كه در لمعات سابقه منكشف گرديد كه هرمرتبه از مراتب موجودات و درجات وجودات بر اتم و اكمل آنچه كه ممكن است واقع است\r\n\r\nتنبيه \" لطيف \"\r\nاز اينجا ظاهر مىشود كه در هرمرتبه‌ئى از مراتب كه عالميّت و قادريّت و مدركيّت و فاعليت اتم و اعلى است ، حيات نيز در آن مرتبه اتم و اعلى و اكمل و اقوى مىباشد . پس\r\n\r\n","description":"","footnote":"","page_name":" 425 ","page_number":465},
  {"content":"\r\n\r\nحيات واجب الوجود بالذات اتم و اعلاى انحاء حياتست ، زيرا كه محقق گرديد كه علم او بذات خود و بساير اشياء اتم و اعلاى انحاء علوم و ادراكاتست بحيثيتى كه نسبت همهء علوم و ادراكات بعلم او نسبت نقص به تمام و نسبت ضعف به قوت و نسبت متناهى به غير متناهى است ، و نيز محقق گرديد كه فاعليّت او اتم و اعلاى انحاء فاعليّت است ، زيرا كه قيّوميّت او مطلقه و فيّاضيّت او عامّه است .\r\nو همچنين حيات عقول قدسيّه اتم است از حيات نفوس بشريّه و حيات آنها اتم است از حيات نفوس حيوانيّه .\r\nو نيز در لمعات عينيّت صفات منكشف گرديد كه صفات و عوارض وجود من حيث انّه وجود عين وجودند بحسب ذات و انيّت و مغاير او ميباشند باعتبار معنى و مفهوم .\r\nپس حكم حيات حكم وجود است در تماميّت و كماليّت و در واجبيّت و ممكنيّت و و در جوهريّت و عرضيّت .\r\nپس حيات واجب الوجود بالذات « 1 » واجب الوجود بالذات است و در جواهر مجرده جوهر است و در حيوان كيفيتى از كيفيّات نفسانيّه است .\r\nبعد از تمهيد اين لمعه ميگويم : برهان اول بر اين مقصد اعلى آنست كه منكشف گرديد كه حيات عين وجود است بحسب ذات و هويّت و مغاير اوست باعتبار معنى و مفهوم ، و محقق گرديد كه حقيقت واجب الوجود بالذات صرف حقيقت وجود و حقيقت صرفهء وجود است ، پس قياسى بنظم طبيعى منتظم مىشود و آن ، اين است كه واجب الوجود بالذات وجود است و هروجودى حىّ است و حياتست بنفس خود ، پس واجب الوجود بالذات حىّ است ، و حيات است بذات خود . صغرى در مسألهء عينيّت وجود در واجب الوجود بالذات محقق گرديد و كبرى در لمعات مسألهء عينيّت صفات به حد انكشاف آمد .\r\nبرهان دوم ، آنست كه در مقصد اول و دوم از مقاصد علم منكشف گرديد كه واجب\r\n\r\n\r\n","description":"","footnote":"\r\n( 1 ) - چون وجود در مقام احديّت عين حيات است و حق به تمام هويّت فاعل وجود است يعنى صريح ذات متجلى است در مراتب وجود ، هرجا وجود است حيات نيز هست و گرنه لازم مىآيد ، صريح ذات علت اشياء نباشد ، اخذ كن اين تحقيق را كه دليلى تام بر مدعاست على ما سمعت من استادنا الحكيم النحرير الحاج ميرزا ابو الحسن القزوينى « اعلى اللّه قدره » ايام استفادتى منه - رضى اللّه عنه - جلال آشتيانى .\r\n","page_name":" 426 ","page_number":466},
  {"content":"\r\n\r\nالوجود بالذات عالم است بذات خود و بساير اشياء ، و در مسألهء توحيد بمعنى سوم محقق گرديد كه قيّوم كل هويّات و فاعل همهء انياتست بىواسطه و يا بواسطه‌يى از وسايط و در مسألهء قدرت ثابت شد كه قادر است بهمهء اشياء و مختار است در همهء افعال ، و در اول اين لمعه گذشت كه مناط علم و قدرت حياتست ، پس قياسى به شكل طبيعى منتظم مىشود و آن اين است كه واجب الوجود بالذات عالم و قادر است و هرعالم و قادر حىّ است پس واجب الوجود بالذات حىّ است و چون از بيّنات و بديهياتست « 1 » در نزد عارف بحقيقت و حقيّت لمعه سابقه كه حيات كمالى از كمالات وجود است ، پس برهان دوم و سوم و چهارم و ششم و هفتم از براهين اثبات مقصد اول از مقاصد علم واجب الوجود بالذات مثبت اين مقصد اعلى نيز ميباشند . متفطن باش و بدانكه جماعتى از علما متمسّك شده‌اند در اثبات اين مدعا به آنچه كه در لسان ملت بيضاء اسلام بلكه در السنهء جميع ارباب شرايع حقّه و اديان سابقه به حد ضرورت و تواتر رسيده است كه خداوند يگانه حىّ است بحيات حقّه و ضرورت و تواتر كاشفند از اخبار مخبر صادق و خبر مخبر صادق مطابق واقع بلكه عين واقع است . و اين حجت نيز در غايت متانت و قوتست و از مناقشهء دور بالكلّيّه مبرّا و معرّاست ، اگرچه اثبات علم و قدرت خداوند يگانه باجماع و ضرورت و بكتاب و سنّت خالى از مناقشهء دور نمىباشد .\r\n\r\nفصل شانزدهم در اثبات سمع و بصر است از براى واجب الوجود بالذات جل اسمه\r\nو تحقيق آن بنحو تمام موقوفست بتقديم لمعه‌يى و آن لمعه اين است :\r\nسمع كه در زبان فارسيان تعبير از آن بشنيدن و شنوائى است ، عبارت از شهود اصوات و حضور كلماتست از براى مدرك .\r\n\r\n\r\n","description":"","footnote":"\r\n( 1 ) - لا يخفى ان ما ذكره استادنا المتألّه اتم و الطف مما ذكره المؤلف العلامة - قد هما -\r\n","page_name":" 427 ","page_number":467},
  {"content":"\r\n\r\nو بصر كه در همان زبان عبارت از ديدن و بينائى است ، عبارت از شهود الوان و اضواء ، و حضور اوضاع و اجرام و غير آنها است از براى مدرك .\r\nبعبارت ديگر : سمع عبارت از شهود مسموعات ، و بصر عبارت از شهود مبصرات است ، خواه باستعانت قوا و آلات باشند و يا نباشند ، و خواه بشرايط معهوده محتاج باشند و يا نباشند ، بلكه استعانت قوا و آلات و احتياج بشرايط معهوده باعتبار خصوص نشأه و قصور مدرك باشد ، اينست حق معنى سمع و ابصار در نزد فحص و برهان و در زبان مشكات ولايت و قرآن و در لسان اساطين حكمت و عرفان .\r\n\r\n[ سمع و بصر از عوارض وجود بما هو وجود و در كليهء اشياء سارىاند 
  ]\r\nو از بيّناتست در نزد ارباب بصيرت كه سمع و ابصار به اين معنى از عوارض موجود من حيث انّه موجود ميباشند ، و خصوصيتى بنشأه حيوان و انسان من حيث انّه حيوان ندارند .\r\nبيانش آنست كه از بيّناتست كه در حالت نوم ، نفس از استعمال قوا و آلات اعراض نموده بعالم ديگر متصل است ، و با وجود اين بينائى و شنوائى از براى او ثابت است در آن نشأه و همچنين اصحاب جنون و برسام مىبينند امورى را كه ديگران نمىبينند و ميشوند كلماتى را كه ديگران نمىشنوند ، و لا محالة صور آنها در نشأه نفسى موجود ، و بدون استعانت قوا و آلات مدرك ميشوند ، و الا بايد از براى هرسليم الحسى مرئى و مسموع باشند .\r\nو قول باينكه اين نحو از ادراك ، ابصار و سماع و بينائى و شنوائى نيست - مسموع نيست بلكه مجوّز اين معنى مورد سخريّه و استهزاء و از اصحاب سودا و جنون محسوب است\r\nو نيز براهين نيّره و حجج قطعيّه علاوه بر شواهد نقليّه قايم است باينكه نفوس و ارواح بعد از مفارقت از ابدان حيّند بحيات ذاتى خود ، مىبينند و مىشنوند ، با اينكه در آن نشأه قوا و آلات بدنيّه متحقق نيست ، بلكه مىبينند بچشمى كه عين ذات آنها است ، و ميشنوند بگوشى كه عين حقايق آنها است ، و حقيقت « 1 » اين معنى در علم نفس\r\n\r\n\r\n","description":"","footnote":"\r\n( 1 ) - حقيّت .\r\n","page_name":" 428 ","page_number":468},
  {"content":"\r\n\r\nمنكشف خواهد شد .\r\nو نيز از مسلماتست كه خاتم انبياء « عليه آلاف التحية و الثناء » در حالت نوم ميديدند و ميشنيدند ، و از بيّناتست كه اين معنى بديدهء باطن بوده است نه بديدهء ظاهر ، تتبّع كن اخبار و آثارى را كه از اهل بيت عصمت وارد است و بديدهء بصيرت و بينائى نظر كن تا صورت حقيقت شاهد اين مطلوب از پردهء اختفا و احتجاب بيرون آمده در مرتبهء مرئى و مسمع باشد و مجال تأمل و مقام توقف نماند\r\n\r\nتنبيه \"\r\nگفته است حجت الاسلام غزالى در تحقيق اين دعوا در كتاب اقتصاد فى الاعتقاد ، بدانكه رؤيت و ابصار دلالت ميكنند بر معنائى كه از براى آن ، محلى و متعلقى ثابت است ، محلش عين و متعلّقش الوان و اضواء و مقادير و اجسام و ساير هيئآتست ، و بايد نظر كرد بحقيقت معناى آن و محل و متعلق آن ، كه كداميك از آنها در اطلاق ركن است .\r\nپس ميگويم : عين ركن نيست در صحت اين تسميه ، زيرا كه اين حالتى كه ادراك ميكنيم از مرئيّات و مبصرات هرگاه ادراك كنيم آن را بقلب يا بجبهه و سينه مثلا ، هراينه ميگوئيم : ديديم آن شىء را ، و ابصار كرديم آن را ، و صادق مىشود كلام ما ، زيرا كه چشم محل و آلتى است كه مقصود نميباشد بخصوص ، بلكه از براى اينكه حلول كند در آن اين حالت ، پس هرگاه اين حالت در محل ديگر متحقق باشد آن حقيقت متحقق و آن تسميه صحيح مىباشد . و اما متعلق بعينه پس آن نيز ركن نيست در اطلاق اين اسم و در تحقق اين حقيقت ، زيرا كه هرگاه خصوصيت عرض را مدخليّت در تحقق رؤيت و ابصار باشد لازم مىآيد كه در جسم متحقق نباشد ، و نه چنين است . پس خصوصيت هيچيك را مدخليّت در تحقق اين حقيقت و اطلاق اين اسم نمىباشد ، بلكه ركن در آن ، از آن جهت كه صفت ذات تعلق است اينست كه از براى آن ، متعلقى موجود باشد ، هرچه باشد و هركه باشد ، عرض باشد خوبست جوهر باشد خوب ، مادى باشد خوبست مجرد باشد خوب ، پس ركنى كه اين اسم به آن ، اطلاق مىشود امر سوم است و آن حقيقت معنى است بدون التفات به محل آن . پس بايد محقق كنيم كه چه چيز است آن حقيقت ؟\r\n\r\n","description":"","footnote":"","page_name":" 429 ","page_number":469},
  {"content":"\r\n\r\nپس ميگوئيم حقيقتى نيست از براى آن معنى مگر اينكه نوعى است از انواع ادراك كه كماليّت و تماميّت از براى آن ، ثابت است نسبت بتخيّل و مزيد كشف و شهود در آن حاصل است بالقياس به آن ، نمىبينى كه مىبينيم صورت صديق را ، و بعد از آن چشمها را بهم ميگذاريم ، حاضر مىشود صورت صديق در نزد حس مشترك بنحو تخيّل و تصور ، بعد از بازكردن چشم تفرقه مييابيم در ميانهء اين دو حالت ، و آن تفرقه نيست مگر اينكه حالت دوم از ادراك در منزلهء تكميل و تتميم حالت اولاى از ادراكست ، زيرا كه صور خياليّه متطابقند با صور خارجيّه و مخالف ندارند مگر بشدت و ضعف و به تمام و نقص . پس در صورت ابصار منكشف مىشود صورت صديق از براى ما بانكشافى كه اتم و واضح است از انكشافى كه در صورت تخيّل حاصل مىشود ، پس تخيّل مرتبه‌يى از ادراكست ، و مرتبهء ديگر از ادراكست كه اتم از آنست در وضوح و كشف ، بلكه در منزلهء تكميل و تتميم آنست ، پس ناميده شد اين حالت نسبت بتخيّل بابصار و رؤيت .\r\nو بعضى از اشياء متعقّل ميشوند و متخيّل نميباشند ، زيرا كه صورت جسمانيه ندارند ، مثل علم و قدرت و غضب ، و عقل و تعقّل آنها مرتبه‌يى از مراتب ادراكست ، و هرگاه ممكن باشد ادراك آنها بادراك ديگر كه در منزلهء تتميم و تكميل باشد از براى تعقّل بحيثيتى كه نسبتش به آن ، نسبت ابصار باشد بتخيّل ، هرآينه مسمى ميكنيم اين ادراك را نسبت بتعقّل برؤيت و ابصار ، چنان كه نسبت بتخيّل برؤيت و ابصار مسمّى گردانيم .\r\nتمام شد كلام آن محقق .\r\n\r\nتتميم \" و تكميل \" و توضيح \" و تنقيح \" [ بيان آنكه آلات و متعلّقات از حقايق اشياء خارجند 
  ]\r\nبدانكه ملخص كلام آن محقق آنست كه آلت شىء از آن جهت كه آلت آنست و متعلق شىء از آن جهت كه متعلق آنست ، از حقيقت آن شىء خارجست ، و احتياج به آنها از لوازم و ضروريّات وجود آنست ، پس هرگاه آن شىء بدون آلت و بدون متعلق متحقق باشد و يا آلات و متعلّقات متبدل شوند ، باز آن شىء ، آن شىء و آن حقيقت آن حقيقت است .\r\nنمىبينى كه صورت انسانى در اين نشأه از وجود بدون بدن و آلات متحقق نمىتواند\r\n\r\n","description":"","footnote":"","page_name":" 430 ","page_number":470},
  {"content":"\r\n\r\nشد ، و بعد از مفارقت از بدن باز حقيقت ، حقيقت انسانى است . لمّش آنست كه حقيقت هرشىء صورت آن شىء است و احتياج بماده و آلات از خصوصيت اين نشأه ناشى است چنان كه سابقا اشاره نمودم و در جاى خود محقق و مبرهن است ، و همچنين سواد در وجود خود بموضوعى و محلى محتاج است و بدون آن ، متحقق نمىتواند شد ، و هرگاه فرض كنيم آن را قايم بذات ، باز سواد است ، و بر اين قياس است سمع و بصر بلكه شمّ و ذوق و لمس ، و از بيّناتست كه اسامى در ازاى حقايق و ماهيّات اشياء است و امور خارجه را مدخليّتى در صحت تسميّه نميباشد .\r\n\r\nتنبيه \" و برهان [ بيان آنكه هرنوعى را انحائى از وجود ثابت است برخى عقلى و بعضى مادى و خيالى 
  ]\r\nبدانكه براهين عقليّه و حجج قطعيّه قايم است بر اينكه از براى هرنوعى از انواع جسمانيّه فردى در عالم مثال و فردى ديگر در عالم عقل ثابت است ، و شواهد نقليّه و آثار نبويه نيز بر اين دعوا شاهد و بر صاحب بصيرت و فطنت مخفى نيست . و تعبير از آنها در زبان مشكات نبوت و ولايت گاهى بملكوت است  « فَسُبْحانَ الَّذِي بِيَدِهِ مَلَكُوتُ كُلِّ شَيْءٍ  « 1 »  وَ إِلَيْهِ تُرْجَعُونَ »  با تفاوت در ميانه ملكوت اعلى و اسفل ، و گاهى بغيب است  « عالِمُ الْغَيْبِ  « 2 »  وَ الشَّهادَةِ »  با تفاوت در ميانهء درجات غيب ، و گاهى از اول بعالم برزخ است و از دوم بخزائن  « وَ إِنْ  « 3 »  مِنْ شَيْءٍ إِلَّا عِنْدَنا خَزائِنُهُ »  و گاهى بكلمات تامه « اعوذ بكلمات اللّه التامّات » ، و گاهى به مفاتح غيب  « وَ عِنْدَهُ مَفاتِحُ الْغَيْبِ  « 4 »  لا يَعْلَمُها إِلَّا هُوَ » ،  و گاهى بسرادقات نوريّه و ملائكهء قدسيه . و در زبان حكمت عتيقه از اول باشباح مثاليّه و از ثانى به مثل الهيه و مثل افلاطونيه و ارباب اصنام حسيّه است . مثلا از براى انسان سه\r\n\r\n\r\n","description":"","footnote":"\r\n( 1 ) - س 36 ى 83 .\r\n( 2 ) - س 59 ى 22  ( عالِمُ الْغَيْبِ فَلا يُظْهِرُ عَلى غَيْبِهِ أَحَداً  س 72 ى 26 ) .\r\n( 3 ) - س 15 ى 21 .\r\n( 4 ) - س 6 ى 59\r\n","page_name":" 431 ","page_number":471},
  {"content":"\r\n\r\nنحو از وجود ثابت است ، اول صنمى حسى ، دوم برزخى مثالى ، سوم عقلى مفارقى ، و هرحكمى كه از براى افراد صنميه حسيّه باعتبار جهت فعليت و تماميت آنها ثابت است ، از براى افراد مثاليه و عقليه بنحو اولويّت و اكمليت ثابت است . زيرا كه فعليت آنها اتم و اقوى است و هرحكمى كه به جهت خصوصيت نشأه و باعتبار آنچه كه خصوصيت نشأه از آن ناشى است يعنى باعتبار قوه و قصور آنها ثابت است ، در مراتب فوق متحقق نمىتواند شد ، زيرا كه اين جهت در آنجا متحقق نمىباشد ، پس ميگويم از بيّناتست كه سمع و بصر بلكه ساير ادراكات از براى افراد انسان مثلا باعتبار جهت فعليّت و تماميّت آنها ثابت است نه باعتبار جهت قوه و قصور آنها ، علاوه بر اين ، براهين عقليه قايم است كه مدرك بهمهء ادراكات ، نفس انسانى است و آن جهت فعليّت و تماميّت و حيثيت صورت و تحصّل انسان است ، پس منكشف گرديد كه سمع و ابصار ، يعنى بينائى و شنوائى در همهء نشئآت انسان ، ثابت است و متحقق است ، و اختصاصى بنشأه حسّى ندارد ، پس از عوارض موجود من حيث انّه موجود ميباشند ، و مذكور گرديد كه اسامى در ازاى حقايق و ماهيّات اشياء است پس در هرجا كه حقايق و مسمّا متحقق است تسميه نيز متحقق است .\r\n\r\nثمرة \" الهيّة \"\r\nاز اين بيانات و بيّنات و از اين لمعات و اشراقات كه همه ، الا ماندر ، از خصايص اين وجيزه است ، ظاهر و منكشف ميگردد در نزد لبيب ، حقيقت و حقيقت تعميم در معانى الفاظ ، و اينكه از براى هرشيئى ظهرى ثابت و بطنى متحقق است ، بلكه هربطنى را نيز بطنى ثابت است - الى ما شاء اللّه - چنان كه مذاق محققين از حكما و متكلمين و مشرب محصلين از عرفا و مفسرين است . اخذ كن كه بسى ثمرات ربوبيّه و نتايج كلاميّه به آن ، مترتّب مىشود و ببعضى از آنها در لمعات اثبات عينيت صفات اشاره نمودم .\r\n\r\n\r\n","description":"","footnote":"\r\n( 1 ) - اشارات است به آنكه هرحكمى در مرتبهء أدنى باعتبار جهت فعليّت و تحصّل ثابت است ، در مرتبهء اعلى به‌نحو اولويّت و اتميّت ثابت است .\r\n","page_name":" 432 ","page_number":472},
  {"content":"\r\n\r\n\r\nاشراق \" و انارة \"\r\nاز اين بيانات نيز ظاهر و روشن گرديد كه حقيقت سمع و ابصار عبارتست از انكشاف حضورى عينى كه اتم انحاء انكشافات و اكمل اقسام ادراكاتست ، خواه از قبيل حضور شىء از براى نفس خود باشد و يا از قبيل حضور معلول از براى علت باشد چنان كه در مباحث علم بتفصيل گذشت ، و خواه بقوا و آلات محتاج باشد و يا بدون آنها متحقق شود .\r\nپس هرمجرد قايم بذات ، سمع و سامع و مسموع و ابصار و مبصر و مبصر است ، و هرمعلول نسبت به علت فيّاضهء خود ، ابصار و مبصر و سمع و مسموع است ، تدبّر كن در مقصد سوم از مقاصد مسألهء علم تا كيفيت سمع و بصر پيش از ايجاد و در مرتبهء ايجاد منكشف گردد و روشن شود معنى كلام معجز نظام باقر علوم اولين و آخرين « عليه السّلام » در حديث محمد بن مسلم « انّه سميع بصير ، يسمع بما يبصر و يبصر بما يسمع . قلت : يزعمون انّه بصير على ما يعقلون ، قال ، فقال : تعالى اللّه ، انّما يعقل ما كان بصفة المخلوق ، ليس اللّه كذلك » .\r\nو معنى كلام صادق آل محمد « عليهم السّلام » : سميع به غير جارحة و بصير به غير آلة بل يسمع بنفسه و يبصر بنفسه .\r\nو معنى كلام ديگر او « و العلم ذاته و لا معلوم ، و السمع ذاته و لا مسموع ، و البصر ذاته و لا مبصر » .\r\nو به حد انكشاف آمد بطلان مذهب جماعتى از حكما و متكلّمين كه سمع و بصر را بعلم بمسموعات و مبصرات تأويل نموده‌اند يا به جهت اينكه علم باشياء را منحصر بعلم حصولى ارتسامى دانسته‌اند ، و يا به جهت اينكه به حق حقيقت سمع و بصر نرسيده به احساس و تأثّر حدقه تخصيص داده‌اند ، هرگاه به عكس مىكردند يعنى علم را بسمع و بصر به آن معنى كه مذكور شد يعنى بعلم حضورى اشراقى به نحوى كه سابقا محقق گرديد برمىگردانيدند ، اولى و انسب و احرى و اصوب بود . نمىبينى كه چگونه حضرت باقر « عليه السّلام » ردّ كرده است بر ايشان بكلام خود : « انّما يعقل ما كان بصفة المخلوق ليس اللّه كذلك » .\r\n\r\n","description":"","footnote":"","page_name":" 433 ","page_number":473},
  {"content":"\r\n\r\nو بطلان مذهب جماعتى كه سمع و بصر مبدأ اعلى را مثل سمع و بصر ما بادراك حسى حمل كرده‌اند .\r\nبعضى از ايشان گفته‌اند كه اينمعنى از براى او ثابت است باعتبار قوا و آلات و اين به جهت اعتقاد تجسّم است در مبدأ اعلى « جلّ اسمه ، و تعالى اللّه عمّا يقول الظالمون علوّا كبيرا » .\r\nو بعضى گفته‌اند كه بدون آلات ثابت است و متفطن نشده‌اند كه احساس بدون آلات از قبيل قورمه چلو بىگوشت ، و كوسهء ريش‌پهن است . بلى هرگاه مراد ايشان از احساس بدون آلات انكشاف حضورى عينى باشد چنان كه محقق گرديد ، - فنعم الوفاق - ولى از طريقهء ايشان دور و از مسلك ايشان بيرونست ، و بهزار من سريشم بمذاق ايشان نمىچسبد .\r\n\r\nتنبيه \"\r\nمخفى نماناد كه از آنچه محقق نمودم ظاهر گرديد كه سمع و بصر قسمى از اقسام علمند و آن ، علم حضورى اشراقى است . خواه بقوا و آلات محتاج باشد و يا بدون آنها متحقق شود ، پس زايدند بر مطلق علم باعتبارى و عين علمند باعتبار ديگر ، پس باطل شد قول بعينيّت من جميع الجهات ، و فاسد شد قول بزيادتى من جميع الحيثيات .\r\n\r\nوهم \" و ازاحة \" [ نقل تحقيق از صاحب اسفار ، صدر محققين در مقام 
  ]\r\nاگر بگوئى كه مراد از انكشاف حضورى ، حضور شىء از براى نفس و يا خضور معلول از براى علت است ، و در صورت سمع و ابصار احساسى ، محسوسات امور خارجيّه‌اند ، و از بيّناتست كه مسموعات و مبصرات معلول سامع و مجعول مبصر نيستند ، پس چگونه حكم كردى كه مطلق سمع و بصر انكشاف حضورى اشراقى نيست ؟\r\nميگويم : كلام در مبصر بالذات و مسموع بالذاتست نه در مسموع بالعرض و مبصر بالعرض ، و امور خارجيّه مدرك بالذات نيستند\r\n\r\n","description":"","footnote":"","page_name":" 434 ","page_number":474},
  {"content":"\r\n\r\nبيانش آنست كه ، سمع و بصر بلكه ساير ادراكات حسيّه چنان كه صاحب اسفار اربعه محقق نموده است ، عبارتست از حضور صور مثاليّه كه منبعثند از نفس و قايمند به او از قبيل قيام فعل بفاعل نه قيام مقبول بقابل از براى آن ، بحضور اشراقى در نزد تحقق شرايط و ارتفاع موانع .\r\nو بعبارت ديگر ابصار و غير آن از ساير احساسات عبارتند از انشاء نفس صور مبصرات و مسموعات و غير آنها را در صقع خود يعنى در عالم مثال بحيثيتى كه قيام آنها بنفس قيام - عنه - باشد نه قيام - فيه - به نحوى كه جهت صدور آنها بعينها جهت انكشاف باشد ، چون آن صور مطابقند با امور خارجيّه ، پس آنها نيز مبصر بالعرض ميباشند .\r\nبدانكه برهان آن از لمعات مقاصد علم خصوصات لمعات مقصد سوم مستفاد مىشود چنان كه سابقا اشاره نمودم .\r\n\r\nتنبيه \"\r\nاز اينجا ظاهر مىشود كه قوا و حواس مظاهرند از براى صور حسيّه بلكه صور خياليه نه محالّ و موضوعات چنان كه مذهب جمهور از حكما و متكلمين است ، و نه در باب ابصار بخروج شعاع مخروطى است كه رأسش در نزد عين و قاعده‌اش در نزد مبصر است ، و نه بخروج حط مستقيمى از شعاع « 1 » بصرى كه در نزد مبصر مستنبط شود و به او ابصار متحقق شود .\r\nو نه بتكيّف جسم شفاف است در ميانهء رائى و مرئى تا آلت رؤيت و ابصار باشد چنان كه آراى رياضييّن است .\r\nو نه باضافهء اشراقيّه است از نفس بسوى امور خارجيّه در نزد تحقق شرايط و\r\n\r\n\r\n","description":"","footnote":"\r\n( 1 ) - در ساعت تصحيح اين صفحه ، از طريق راديوى ايران درگذشت استاد علامه ، فيلسوف متألّه و عارف محقق و فقيه و اصولى بارع ، عالم زاهد ، آقاى آقا ميرزا احمد آشتيانى - روحى لروحه الفداء - را شنيدم ، رضى اللّه عنه و ارضاه و جعل اعلى جناته مأواه - انّما اشكو حزنى و بثّى الى اللّه - ساعت 5 / 4 صبح روز 15 جمادى الثانى 1395 هجرى قمرى . حقير مدتى بدرس آن استاد بزرگ حاضر شده است اين عالم عظيم الشأن علاوه بر جامعيّت كم‌نظير در علوم معقول و منقول مردى متّقى دور از هوا و هوس و تبعات نفسانى و صاحب كرامات روحى بود و از اين جهت نظير نداشت .\r\n","page_name":" 435 ","page_number":475},
  {"content":"\r\n\r\nارتفاع موانع چنان كه مذاق شيخ اشراقييّن است .\r\nو هريك از اين اقوام از علما و متبحّرين بوجوه سخيفه و دلايل غير تامّه متمسّك شده‌اند ، ذكر آنها موجب تطويل است و كتب طبيعى و كلام از آن وجوه و دلايل و از آن تشاجر و تنازع مشحونند ، و آنچه كه در لمعات مقاصد علم مذكور است در ردّ آن مذاهب و آراء و در دفع آن وجوه و متمسكات كافى و وافى است .\r\nو از اينجا نيز منكشف ميگردد سرّ مذهب محققين از حكما و متكلّمين كه مدرك بهمهء ادراكات نفس است نه قوا و آلات .\r\nو از اينجا نيز ظاهر مىشود سرّ اتحاد حاس بالذات بالمحسوس بالذات چنان كه در همان لمعات اشاره نمودم ، مستبصر باش .\r\nبعد از تمهيد اين لمعهء لطيفه ميگويم : برهان اول بر اثبات سمع و بصر از براى واجب الوجود بالذات آنست كه محقق گرديد كه عوارض وجود من حيث انه وجود ، عين وجودند بحسب ذات و هويّت و مغاير وجودند باعتبار معنى و مفهوم . و نيز محقق گرديد كه سمع و بصر از عوارض وجود من حيث انّه وجودند ، پس هروجود ، بصر و بصير و مبصر و سمع و سميع و مسموع است .\r\nو نيز محقق گرديد كه سمع و بصر بعلم حضورى اشراقى برميگردند ، و نيز محقق گرديد كه علم تام بخصوصيت علت از آن جهت كه علت است مستلزم علم تام است به خصوصيت معلول از آن جهت كه معلول است ، و نيز منكشف گرديد كه حقيقت واجب الوجود بالذات صرف وجود و وجود صرفست ، و نيز مبرهن گرديد كه همهء سلسلهء وجودات به او منتهى ميشوند ، پس مبدأ اعلى و عايت قصوى بصير است بذات خود و بساير اشياء ، و سميع است بذات خود و بساير اشياء ، اخذ كن و غنيمت شمار كه از ملهمات اين فقير و از خواص اين وجيزه است .\r\nو چون محقق گرديد كه از عوارض و كمالات وجود من حيث انّه وجودند ، پس برهان دوم و سوم و چهارم و ششم و هفتم از براهين مقصد اول و دوم از مقاصد مسألهء علم ، مثبت اين مقصد اعلى نيز ميباشند متفطن باش .\r\nو جمهور اهل كلام متمسّك شده‌اند در اثبات اين مطلب اسنى به آنچه كه در شريعت حقّه به حد ضرورت و تواتر رسيده است كه خداوند يگانه آفريننده اين كارخانه ، سميع\r\n\r\n","description":"","footnote":"","page_name":" 436 ","page_number":476},
  {"content":"\r\n\r\nو بصير است ، و ضرورت و تواتر كاشفند از اخبار مخبر صادق مطابق واقع بلكه عين واقع است .\r\nو اين حجت نيز در غايت قوت و متانت و از مناقشهء دور معرّا و مبرّاست ، زيرا كه مطلق علم در ثبوت و اثبات نبوت كافى است متفطن باش .\r\nولى ظاهر كلمات بعضى از ايشان و صريح كلام بعض ديگرى از ايشان آنست كه اثبات سمع و بصر ببرهان عقلى ممكن نيست ، و اين معنى باعتبار غفلت از لمعهء سابقه و بسيارى از لمعات ماضيه است .\r\nو شناختى كه شش برهان عقلى بر اين مقصد اعلى قائم است پنج برهان از آن براهين به اين وجيزه مخصوص است « الحمد للّه ملهم انوار العلوم و المعارف » .\r\n\r\nفصل هفدهم در اثبات كلام است از براى واجب الوجود بالذات جل اسمه\r\nو تحقيق آن موقوف است بتقديم لمعاتى و تمهيد مقدماتى\r\n\r\nلمعة \" الهيّة \" [ در بيان آنكه حق اول متكلّم است بكلام ذاتى و تجلّى اعرابى 
  ]\r\nبدانكه صوت كيفيتى است كه حاصل شود از تموّجى كه حادث باشد از امساس عنيف يعنى شديد و يا تفريق عنيف به شرط مقاوقت ممسوس باماس و مقاومت مفرّق با مفرّق . مثل كوبيدن نقّاره و پاره‌كردن كرباس ، و تابع مىشود صوت يعنى اين تموّج و انصدام را كه در هواى مجاور متحقق مىباشد تموّج و انصدام ديگر با سكوتى پيش از سكوتى ، تا منتهى شود بهوائى كه ايستاده است در فضاى سوراخ گوش ، و در باطن آن عصبى است مفروش و قوهء سامعه را در آن وديعه گذاشته‌اند ، و در اين وقت يعنى در وقت تموّج هواى داخل صماخ سماع و شنيدن متحقق مىشود .\r\n\r\n","description":"","footnote":"","page_name":" 437 ","page_number":477},
  {"content":"\r\n\r\nو بعضى گفته‌اند كه صوت نفس امساس و تفريق است .\r\nو ديگران گفته‌اند كه صوت نفس تموّج است كه از امساس و تفريق حادث مىشود .\r\nو شيخ در طبيعيّات شفا در ردّ اين دو قول گفته است : اما امساس و تفريق ، پس آنها محسوس ميشوند بقوه باصره بتوسط لون ، و اصوات بقوهء باصره مدرك نمىتوانند شد . و اما حركت يعنى تموّج ، پس آن نيز مدرك مىشود بساير حواس اگرچه بتوسط محسوسات ديگر باشد ، و گفتيم كه اصوات بحواس ديگر مدرك نمىتوانند شد .\r\n\r\nتنبيه\r\nبدانكه گاهى عارض مىشود صوت را كيفيتى كه متميّز مىشود به آن ، از صوت ديگرى كه مثل آن باشد در حدّت و ثقل ، يعنى در - زير و بم بودن - بحيثيتى كه امتياز در نفس مسموع باشد .\r\nو بقيد حيثيت بيرون ميرود - غنّه - و - بحوحت - يعنى غلظ صوت و جهارت و خفا ، زيرا كه مراد از تميز در نفس مسموع آنست كه باعتبار عروض آن كيفيت و اختلاف آن ، مسموع مختلف و متعدد باشد ، و باعتبار اتحاد آن متحد شود ، و امور مذكوره چنين نيستند اگرچه مسموع باشند ، زيرا كه اختلاف غنّه و نظيرهاى آن ، موجب تعدّد مسموع نميباشند ، متفطن باش ، و آن كيفيت حرف است در نزد شيخ و گفته است در شفا : « الحرف كيفية يعرض للصوت ، بها يمتاز عن صوت آخر مثله فى الحدة و الثقل تميزا فى المسموع » و معروض آن كيفيت از آن جهت كه معروض آنست ، حرف است در نزد محقق طوسى و غير او ، و مجموع عارض و معروض حرف است در نزد ديگران .\r\n\r\nتقسيم \"\r\nبدانكه حرف منقسم مىشود بمصوته و صامته ، اول عبارت از حروف مدّ و لين است ، و آن ، الف و يا ، و واو ، است كه ساكن باشند و حركات ما قبل آنها از جنس آنها باشند ، يعنى ما قبل واو مضموم ، و ما قبل الف ، مفتوح ، و ما قبل يا مكسور باشد . و اين حروف مذكوره را مصوتهء ممدوده ميگويند ، و حركات آنها را مصوّتهء مقصوره مىنامند ،\r\n\r\n","description":"","footnote":"","page_name":" 438 ","page_number":478},
  {"content":"\r\n\r\nزيرا كه حركات در نزد ايشان از اقسام حروف شمرده ميشوند .\r\nو دوم عبارت از ساير حروف است ، و مندرج است در تحت صامته الف ، و واو ، و يا ، هرگاه متحرك باشند و يا ساكن باشند - و حركات ما قبل آنها از جنس آنها نباشد .\r\n\r\nتقسيم \" آخر \"\r\nبدانكه حروف يا متماثلند ، مثل دو - ميم ساكن - و يا - دو ميمى - كه متحرك باشند بيك نوع از انواع حركت ، و يا مختلفند بالذات مثل ميم و نون ، و يا بالعرض مثل ميم مفتوح و ميم مضموم .\r\n\r\nتقسيم آخر \"\r\nبدانكه قسمت كرده‌اند حروف را بزمانى صرف ، و بآنى صرف ، و بآنى كه شبيه باشد بزمانى .\r\nاول مثل حروف مصوّته و مثل فا ، و قاف ، و سين ، و شين ، و مانند آنها از حروف صامته كه قابل تمديد مىباشند بدون توهّم تكرار .\r\nدوم مثل تا ، و طا ، و دال ، و مانند آنها از حروف صامته كه قابل تمديد نميباشند بدون توهّم تكرار ، بلكه موجود نمىباشند مگر در آخر زمان حبس نفس هرگاه در آخر باشند ، مثل - بيت - و - فرط - و - ولد - و يا در اول زمان ارسال نفس هرگاه در اول باشند مثل - تراب - و - طرب - و - دؤب - و يا در آنى كه واسطه باشد در ميانه آنها هرگاه در اواسط كلمات باشند مثل - وتد - و - بطر - و - ادب - و عروض اين قسم از حروف بصوت از قبيل عروض نقطه به خط و عروض آنها به زمان مىباشد ، بخلاف قسم اول كه آنجا همچنانكه صوت زمانى است آن حروف نيز زمانيند .\r\nسوم مثل حا ، و خا ، و را ، و مانند آنها از حروف صامته كه قابل تمديد نميباشند ولى مجتمع ميشوند در نزد تلفظ به آنها افراد متماثله كه در نزد حس ممتاز نميباشند ، پس خيال كرده ميشوند حرف واحد زمانى مثلا - راء - در آخر دار رآت متواليه متماثله است و ليكن در نزد حس امتياز ندارند .\r\nو محقق طوسى قدس سره القدوسى در كتاب تجريد متعرض اين تقسيم نشده‌اند و محقق لاهيجى عذر خواسته است از قبل او باينكه مقتضاى تحقيق آنست كه همهء\r\n\r\n","description":"","footnote":"","page_name":" 439 ","page_number":479},
  {"content":"\r\n\r\nحروف زمانى ميباشند خصوصا بنا بر مذهب كسانى كه مىگويند حرف عبارتست از صوتى كه معروض كيفيت مذكوره باشد ، زيرا كه صوت لا محالة زمانى است به جهت اينكه تابع حركت است ، و از بيّناتست كه حركت زمانى الوجود است ، و همچنين كيفيتى كه عارض زمانى است از آن جهت كه عارض زمانى است لا محالة بايد زمانى باشد ، پس تفاوت در ميانهء آن اقسام باعتبار قلّت ازمنه و كثرت آنها است ، و موجود نيست در ميانهء آنها ، آنى حقيقى . تمام شد كلام آن محقق .\r\nمخفى نماناد كه اكثر اين كلمات خالى از مناقشات نيستند بلكه مبنى بر ظن و تخمينند متفطن باش .\r\n\r\nلمعة \" كلاميّه\r\nبدانكه كلام منتظم مىشود از حروف چنان كه محقق طوسى در تجريد فرموده‌اند :\r\n« و ينتظم منها الكلام » و كلام در لغت چنان كه محقق رضى گفته است آنچيزيست كه تكلّم و تنطّق كرده شود به آن خواه موضوع باشد و خواه مهمل ، و خواه مؤلف باشد از دو حرف يا بالاتر و يا بسيط باشد .\r\nو در نزد متكلّمين چنان كه ظاهر كلام علامهء حلّى و صريح كلام محقق لاهيجى « قدس سرهما العزيز » است مساوق لفظ موضوع و آن ، منقسم است اولا بمفرد و مؤلف ، و اول ، منقسم است باسم و فعل و حرف در نزد نحات ، و باسم و كلمه و ادات در نزد منطقييّن .\r\nو دوم ، منقسم مىشود بتام و غير تام ، اول منقسم مىشود بخبر و انشاء ، و خبر منقسم مىشود به اسمى و فعلى ، و فعلى منقسم مىشود بماضى و حالى و استقبالى .\r\nو انشاء منقسم مىشود بامر و نهى و استفهام و تمنّى و ترجّى و عرض و ندا ، و غير تام منقسم مىشود بتقييدى مثل غلام زيد و رجل فاضل ، و غير تقييدى مثل فى الدّار .\r\n\r\nتنبيه \"\r\nبدانكه از بيّناتست كه كلام به اين معنى كه مذكور شد صفت متكلّم نمىتواند شد .\r\n\r\n","description":"","footnote":"","page_name":" 440 ","page_number":480},
  {"content":"\r\n\r\nو گاهى اراده ميكنند از كلام تكلّم را و آن بودن شخص است بحيثيتى كه صادر شود از او كلام يعنى « ما به التكلّم » و يا مجرد متكلّميّت كه عبارت از انشاء كلام است ، و به اين معنى صفت متكلّم است . پس كسى كه گفته است كه كلام صفت متكلم است اين معنى را قصد كرده است ، و كسى كه گفته است كلام قائم است بمتكلّم و اراده كرده است از كلام ما به التّكلّم را قصد كرده است از قيام قيام عنه را نه قيام فيه را يعنى قيام فعل بفاعل را نه قيام عرض بموضوع را ، و كسى كه گفته است متكلم آنست كه ايجاد كند كلام را ، مراد او نيز ما به التّكلّم است ، پس متكلّم كسى است كه متصف باشد بتكلّم بان دو معنى كه مذكور شد .\r\nو طايفهء اشعريّه خيال كرده‌اند كه متكلّم آنست كه قايم باشد به او كلام ، يعنى ما به التّكلّم ، و اراده كرده‌اند از قيام ، قيام فيه را ، يعنى قيام اعراض بموضوعات را ، نه قيام فعل بفاعل را . و چون ديدند كه الفاظ و حروف قائم بذات خداوند احد بلكه بذات هيچ متكلّمى قايم نمىتوانند شد ، بكلام نفسى قايل شدند ، و در خداوند عالم بقدم كلام رفتند چنان كه ساير صفات حقيقيّه را نيز قايم بذات اقدس توهّم نموده ، بقدم آنها قايل شدند . لهذا قرآن كريم را از قدماء ثمانيه شمرده‌اند و قائل بحدوث آن را مبتدع و كافر دانستند .\r\n\r\n[ اشاره بكلام نفسى و تزييف اين سخن از اتباع شيخ اشعرى 
  ]\r\nمحقق تفتازانى در شرح مقاصد گفته است كه ابو حنيفه و ابو يوسف كه از اساطين علماى عامه‌اند ، شش ماه در كلام خداوند يگانه مباحثه و مناظره و مشاجره و مخاصمه نمودند ، و بالأخره رأى ايشان قرار گرفت باينكه كلام نفسى ثابت و هركس كه بحدوث قرآن قائل باشد كافر است .\r\nخلاصهء كلام ، آن طايفه در دو جا اشتباه كردند . يكى ، آنكه قيام را ، قيام فيه ، توهّم كردند ، و حال آنكه مراد قائل او قيام عنه است ، و ديگر آنكه از كلام ، در كلام قائل كه كلام صفت متكلّم است ، كلام بمعنى ما به التّكلّم خيال كردند ، و حال آنكه مراد قائل آن ، كلام بمعنى تكلّم است ، لهذا بكلام نفسى قائل شدند ، و گفتند كه اين ، مدلول كلام لفظى و معنى قائم بنفس متكلّم است و مغاير است با علم بمدلول خبر در خبر ، و مغاير است اراده و كراهت را در امر و نهى ، و غير ارادهء القاء كلام و قدرت بر القاء كلام است ، و غير حديث\r\n\r\n","description":"","footnote":"","page_name":" 441 ","page_number":481},
  {"content":"\r\n\r\nنفس كه عبارت از تخيلات الفاظ است . لهذا محقق طوسى « قدس سره القدوسى » در مباحث اعراض از كتاب شرح تجريد در ردّ ايشان گفته است : « و لا يعقل كلام غيره » يعنى معقول و متصور نميباشد كلامى غير آنچه كه منتظم باشد از اصوات و حروف .\r\nو در الهيات همان كتاب گفته است : « و النفسانى غير معقول » يعنى كلام نفسى معنى محصّل ندارد ، زيرا كه مدلول خبر از آن جهت كه خبر است در زيد قائم مثلا ، نيست مگر حكم بثبوت قيام از براى زيد . نمىبينى كه در صورت تردد ، صورت خبر متحقق است نه حقيقت آن ، و همچنين مدلول اضرب و لا تضرب ، نيست مگر ارادهء تحقق ضرب از مخاطب و يا كراهت آن . نمىبينى كه در صورت عدم اراده و عدم كراهت ، صورت امر و نهى متحقق است نه حقيقت آنها .\r\nو محقق لاهيجى گفته است كه ، هرگاه مسلم باشد كه در صورت تردد ، حقيقت خبر و امر و نهى متحقق است ، ميگوئيم : مراد از علم بمدلول خبر - اعم است از اينكه اعتقاد باشد و يا مجرد تصور اطراف . تمام شد كلام او ، و بر تقدير اينكه از براى كلام نفسى معنى محصل باشد در ذات اقدس خداوند احد متحقق نميتواند شد ، زيرا كه در مباحث عينيّت صفات محقق گرديد كه صفات حقيقيه عين ذات حقّند و قائم بذات او نميتواند شد .\r\nخلاصهء كلام سخافت و ركاكت اين مذهب مثل ساير مذاهب ايشان در اكثر مطالب كلاميّه از آن ظاهرتر است كه محتاج ببيان و برهان باشد .\r\n\r\n[ بيان بطلان قول خطيب رازى و غير او در كلام نفسى 
  ]\r\nعجب است از مسماى به امام رازى كه در كتاب محصل تمسّك كرده است در اثبات كلام نفسى بكلام اخطل .\r\n انّ الكلام لفى الفؤاد و انّما * جعل اللّسان على الفؤاد دليلا \r\nمحصّلش آنست كه كلام آنچيزيست كه در قلب است ، و آنچه كه در زبانست دليل است بر آنچه كه در قلب است ، سبحان اللّه از كجا مشخص است كه مراد شاعر از آنچه كه در قلب است غير امور مذكوره باشد ، و نيز از كجا مشخص است كه منظور او تجوّز و\r\n\r\n","description":"","footnote":"","page_name":" 442 ","page_number":482},
  {"content":"\r\n\r\nمجاز مرسل از قبيل تسميه مدلول باسم دالّ نباشد ، و نيز از كجا مشخص است كه از براى تبعيّت و پيروى مذهب اشعرى نباشد ، و بر تقدير تسليم صراحت كلام اخطل در مدعاى او چگونه در اثبات مطالب كلاميّه و خصوصا اين مطلب اعلى بكلام شاعرى تكيه ميتوان نمود با اينكه گفته‌اند كه در مطالب كلاميّه يقين معتبر است ، و با اينكه در اثبات مطالب عربيّه و مقاصد لغويّه محل خلاف و مورد نزاع است كه خبر واحد حجت و دليل باشد  « نَسُوا اللَّهَ فَأَنْساهُمْ  « 1 »  أَنْفُسَهُمْ ،   وَ مَنْ لَمْ يَجْعَلِ اللَّهُ لَهُ نُوراً فَما لَهُ  « 2 »  مِنْ نُورٍ »  و نعم قال سلطان المحققين نصير الملة و الحق و الدين المحقق الطوسى « قدس سره القدوسى » فى نقد المحصل : فقد صارت مسألة الكلام الى ان قام العلماء فيها و قعدوا ، و ضرب الخلفاء لاجلها الأكابر بالسّوط بل بالسيف ، و هى مبنيّة على هذا البيت الذى قاله الأخطل » .\r\nملخّص ترجمه‌اش آنست كه تشاجر و تنازع در مسألهء كلام نفسى به حدى رسيد كه خلفاء منكرين آن را بتازيانه بستند و شمشير زدند ، و حال آنكه اين مذهب غلط موجب فساد ، مبنى است به اين شعرى « 3 » كه اخطل گفته است .\r\nو نيز تمسّك كرده‌اند در اين باب باينكه متكلّم آنست كه قائم باشد به او كلام نه اينكه ايجاد كند كلام را ، اگرچه در محل ديگر باشد ، و الا لازم مىآيد كه موجد حركت در جسم ديگر متحرّك باشد .\r\nجوابش آنست كه مسلّم است اين كلام در صورتى كه مراد از قيام ، قيام عنه و يا از كلام تكلّم ، و مراد از قيام ، مجرد اتصاف باشد نه قيام عرض بموضوع تا شامل عينيّت نيز تواند شود ، و الا باطل و عاطل و از درجهء اعتبار ساقط است ، و الا لازم مىآيد كه هوا نيز متكلّم باشد ، زيرا كه باتفاق الفاظ و عبارات و حروف و اصوات به آن ، قيام دارند .\r\nو اين استدلال مصدق است آنچه را كه بيان نمودم از غفلت و خبط ايشان متفطن باش .\r\n\r\n\r\n","description":"","footnote":"\r\n( 1 ) - س 59 ى 19 .\r\n( 2 ) - س 24 ى 40 .\r\n( 3 ) - از چنين خلفانى اعتقاد بقولى به اين پايه از سستى كمال تناسب موجود است . انحراف از حقيقت و اعراض از حملهء وحى منشأ اصلى گمراهى در عقايد مسلمين شد و هنوز هم بعضى از معاصران در ممالك عربى گرفتار اين قبيل از اوهامند .\r\n","page_name":" 443 ","page_number":483},
  {"content":"\r\n\r\n\r\n[ اشاره به مذهب معتزله و اماميه در كلام الهى و ذكر مسالك حنابله و كراميّه در اين مقام 
  ]\r\nو طايفهء معتزله و جمهور اماميّه كلام خداوند عالم را منحصر بالفاظ و كلمات متعارفه و مقصور بر حروف و عبارات متداوله ميدانند ، لهذا بحدوث كلام مجيد و قرآن كريم قائل شده‌اند زيرا كه از بيّناتست كه الفاظ و كلمات و حروف و اصوات بعضى آنى الوجود و بعضى زمانى الوجودند چنان كه گذشت .\r\nو حنابله كلام خداوند عالم را عبارت از الفاظ و عبارات ميدانند و با وجود اين صفت ذات اقدس مبدأ اعلى توهّم نموده بقدم آن ، قائل شده‌اند .\r\nو طايفهء كراميّه نيز كلام خداوند عالم را از سنخ اصوات و حروف ميدانند و با وجود اين از صفات او شمرده بحدوث آن قائل شده‌اند .\r\nبعضى از مدقّقين « 1 » گفته است اختلاف كرده‌اند متكلّمين در كلام خداوند عالم و به چهار مذهب رفته‌اند از براى تعارض دو قياس .\r\nاول آنست كه كلام خداوند عالم صفت خدا است ، و هرچيزىكه صفت خدا است قديم است ، پس كلام خداوند عالم قديم است .\r\nدوم آنست كه كلام خدا مركّب است از حروف و اصوات ، و هرچيزىكه مركّب باشد از حروف و اصوات حادث است ، پس كلام خدا حادث است .\r\nاشاعره قياس اول را اختيار كرده صغراى قياس دوم را منع كرده‌اند .\r\nحنابله نيز قياس اول را اختيار نموده كبراى قياس دوم را منع كرده‌اند .\r\nكراميه دوم را اختيار نموده كبراى قياس اول را منع كرده‌اند .\r\nو معتزله نيز قياس دوم را اختيار نموده صغراى قياس اول را منع كرده‌اند ، و اين حق است . تمام شد كلام او .\r\nسبحان اللّه عقل انسانى به اين پايه مىرسيده است كه حروف و اصوات و الفاظ و عبارات را كه آنى الوجود و يا زمانى الوجودند ، متجدّد الهويّات و غير قارّ الذاتند ، صفت واجب الوجود من جميع الجهات بداند و بقدم آنها و يا بحدوث آنها قائل باشد ، و صفت ثابت من جميع الحيثيات بداند ، و هرگاه در نشأهء خود نيك تأمل مىكردند ، هرآينه ميديدند\r\n\r\n\r\n","description":"","footnote":"\r\n( 1 ) - صاحب اصل الأصول - ملا نعيما - در اواخر كتاب خود .\r\n","page_name":" 444 ","page_number":484},
  {"content":"\r\n\r\nكه خود نيز بالفاظ و عبارات موصوف نمىتوانند شد ، زيرا كه محقق گرديد كه الفاظ و عبارات منتظم از حروفند ، و حروف عارض اصواتند ، و اصوات به هوا قائمند ، پس چگونه صفت خداوند جليل مىتوانند شد  « نَسُوا اللَّهَ  « 1 »  فَأَنْساهُمْ أَنْفُسَهُمْ » . \r\n\r\nلمعة \" عرشيّة \"\r\nبدانكه از براى كلام مبدأ اعلى ظهرى ثابت و بطنى متحقق است ، و از براى بطنش نيز بطنى ثابت است الى ما شاء اللّه  « ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ  « 2 »  فِي الْعِلْمِ »  و در حديث وارد است « ان للقرآن ظهرا و بطنا و حدّا و مطلعا » يعنى از براى « 3 » قرآن ظهرى و بطنى ثابت و حدى و مطلعى متحقق است ، و مطلع در لغت موضع اطلاع است از مكان عالى و مراد از آن ، در اين مقام اعلى مراتب قرآن و قصوى درجات آنست كه محل نزول و هبوط كلام حق است بمنازل ديگر و نشئآت آخر تا منتهى شود بالفاظ و عبارات ناسوتيه و بصور و نقوش كونيّه چنان كه در صحيفه الهيه وارد است     « إِنَّهُ لَقُرْآنٌ كَرِيمٌ فِي كِتابٍ     « 1 »     مَكْنُونٍ ، لا يَمَسُّهُ إِلَّا الْمُطَهَّرُونَ ، تَنْزِيلٌ مِنْ رَبِّ الْعالَمِينَ »     پس مطلع اشاره بمراتب قصوى و درجات علياى قرآن است چنان كه كلام خداوند جليل   « إِنَّهُ لَقُرْآنٌ كَرِيمٌ فِي كِتابٍ   « 4 »   مَكْنُونٍ . . . »   اشاره به آن مراتب است ، و حد اشاره بمراتب نزول است ، چنان كه تنزيل من رب العالمين اشاره به آن مراتب است .\r\nبدانكه همچنانكه ظاهر قرآن را بدون طهارت ظاهرى مس نميتوان كرد چنان كه در شريعت حقّه مقرر است ، باطن آن را نيز بدون طهارت باطنى كه عبارت از تطهير نفس از رذايل نفسانيّه و شواغل ماديّه و تنظيف او است از اخلاق رديّه و ملابس كونيّه و تزكيهء آنست از افعال قبيحه و اعمال غير مرضيّه ، مسّ نمىتوان نمود ، و نعم ما قيل :\r\n\r\n\r\n","description":"","footnote":"\r\n( 1 ) - س 59 ى 19 .\r\n( 2 ) - س 3 ى 5 .\r\n( 3 ) - اين حديث بمضامين مختلف در كتب احاديث عامّه و خاصّه از حضرت ختمىمرتبت و المّهء شيعه نقل شده است . رجوع شود بمقدمهء نگارنده بر متشابهات القرآن صدر الحكما چاپ مشهد از انتشارات دانشكده الهيّات مشهد .\r\n( 4 ) - س 56 ى 76 - 80 .\r\n","page_name":" 445 ","page_number":485},
  {"content":"\r\n\r\n- رو مجرد شو مجرد را ببين -  « وَ مَنْ لَمْ يَجْعَلِ اللَّهُ لَهُ نُوراً فَما  « 1 »  لَهُ مِنْ نُورٍ »  متفطن باش ، از اين جهت است كه خاتم انبياء « عليه آلاف التحية و الثناء » فرموده‌اند : قرآن خلق من است ، متدبّر باش و كلام خداوند جليل در سورهء زخرف      « حم وَ الْكِتابِ الْمُبِينِ إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ وَ إِنَّهُ فِي أُمِّ الْكِتابِ      « 2 »      لَدَيْنا لَعَلِيٌّ حَكِيمٌ »      نيز اشاره به اين دو مرتبه است ، و حال آنكه از فقرات زيارت ششم كه از مشكات ولايت وارد و در نزد علماى فرقه محقّه مقبول است مستفاد مىشود كه مراد از « علىّ حكيم » على بن ابيطالب « عليه السّلام » است و آن فقره اينست « الذى ذكره اللّه فى محكم الآيات فقال تعالى انّه فى ام الكتاب لدينا لعلى حكيم » متفطن باش .\r\nو نيز از مشكات ولايت وارد است « 3 » در تأويل    « الم ذلِكَ الْكِتابُ لا رَيْبَ    « 4 »    فِيهِ »    كه مراد از ذلك الكتاب على بن ابى طالب است .\r\nو مفسّرين گفته‌اند كه اختيار ذلك ، بر هذا ، از براى اشاره ببعد درجه و علوّ مرتبهء آن كتاب است .\r\nو نيز از آن معدن ولايت وارد است « انّ جميع القرآن فى باء بسم اللّه ، و انا نقطة تحت الباء » مراد از باء ، مرتبهء وجود ختمىمآب است « صلّى اللّه عليه و آله » زيرا كه او اول مخلوقاتست چنان كه در اخبار متظافره وارد است ، پس واسطه‌يى در ميانهء او و واجب الوجود بالذات متحقق نميباشد پس مرتبهء وجود او دوم مرتبهء وجود است ، لهذا رحمة للعالمين و واسطهء همهء فيوضات و خيراتست ، و تعبير از صاحب‌ولايت بنقطه ، به جهت اين است كه ولايت او تبع ولايت خاتم انبياء ، و مرتبهء نازله از ولايت اوست ، متفطن باش ، و همچنين كلام خداوند يگانه   « كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ »   اشاره به اين دو مرتبه است ، احكام اشاره بمقام اجمال و ثبات اوست كه مرتبهء قلم اعلى و مقام\r\n\r\n\r\n","description":"","footnote":"\r\n( 1 ) - س 24 ى 40 .\r\n( 2 ) - س 43 ى 1 - 3 .\r\n( 3 ) - چون آنحضرت بحسب مقام باطن ولايت مطلع كتاب وجود است و مظهر حق اول است باعتبار ظهور و تجلى حق در مظهر حقيقت علويه باسم - المتكلّم - در مقام و احديّت و ظهور آنحضرت بنفس رحمانى در مظاهر خلقى و لذا قال : أنا آدم الأول .\r\n( 4 ) - س 2 ى 1 - 2 .\r\n","page_name":" 446 ","page_number":486},
  {"content":"\r\n\r\nاوادنى است ، چنان كه « من لدن حكيم » خبير اشاره به آن مقام است ، زيرا كه نزد حكيم خبير مكان نيست ، بلكه اشاره بقرب معنويست ، و تفصيل ، اشاره بمراتب هبوط و نزول اوست « فى كل بحسبه » و نعم ما قيل : « هبطت اليك من المحل الأرفعى - و رقاء ذات تعزّز و تمنعى » متفطن باش و بهردو چشم بصيرت نظر كن تا جامع بين النشأتين و حاوى بين المنقبتين باشى .\r\nو در حديث ديگر وارد است « انّ للقرآن ظهرا و بطنا ، و لبطنه بطن الى سبعة ابطن » و هرمرتبه‌يى از آن مراتب قرآن صادق و كلام اللّه ناطق است ، و از جابر مروى است كه سؤال كردم از امام محمد باقر « عليه السّلام » از چيزى از تفسير قرآن ، پس جواب داد به من بجوابى ، دوباره سؤال كردم پس جواب داد بجواب ديگر ، گفتم فداى تو شوم ، جواب دادى در اين مسأله به غير اين جوابها در روز گذشته ، پس فرمودند اى جابر بدرستى از براى قرآن بطنى ثابت است ، و از براى بطن آن ، نيز بطنى متحقق است و از براى آن ، ظهرى ثابت و از براى آن ظهر ، نيز ، ظهرى متحقق است .\r\nو از فيضل بن يسار مرويست كه سؤال كردم از امام محمد باقر « عليه السّلام » كه چه معنى دارد اين روايت كه نيست در قرآن آيه‌يى مگر اينكه از براى آن ، ظهرى و بطنى است ، و نيست در آن ، حرفى مگر اينكه از براى آن ، حدّيست ، و از براى هرحدى مطلعى است ، كه از براى آن ، ظهرى و بطنى ثابت است ؟\r\nفرمودند : ظهر قرآن عبارت از تنزيل آنست و بطن آن ، عبارت از تأويل قرآن است .\r\nتا آخر حديث .\r\nعلاوه بر اينها اطلاق كلمات و اسماء و كتب بر حقايق اشياء و بر صور ملكوت اسفل و اعلى در لسان مشكات نبوت و ولايت و در زبان اساطين حكمت و معرفت ، لا تعد و لا تحصى ، است  « لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ  « 1 »  رَبِّي وَ لَوْ جِئْنا بِمِثْلِهِ مَدَداً »  با اينكه حقيقت و حقيّت اين مطلب از مسألهء سابقه و از تدبّر در لمعات مسائل سابقه در نزد صاحب بصيرت بغايت ظاهر و روشن است ، پس كلام خداوند عالم منحصر بالفاظ و عبارات ناسوتيّه و مقصور بر صور كونيّه و نقوش لوحيه\r\n\r\n\r\n","description":"","footnote":"\r\n( 1 ) - س 18 ى 109 .\r\n","page_name":" 447 ","page_number":487},
  {"content":"\r\n\r\nنيست بلكه از براى آن ، مراتب و درجات ثابت و منازل و نشئآت متحقق است ، بعضى هم‌دوش است با قلم اعلى و بعضى هم‌شأن است با لوح اقصى ، و بعضى هم‌رتبه است با لوح ادنى ، اول بلوح محفوظ ملقّب ، و دوم بمحو و اثبات مسمى است ، و بعضى نازل است بر قلب سيد مرسلين ، و بعضى جاريست بر لسان خاتم النّبييّن ، و بعضى مثبت است در دفاتر مسلمين و الواح مؤمنين ، و واقع است در ميانهء دفتين و ما بين جلدين ، متفطن باش .\r\n\r\nتنبيه \"\r\nاز اينجا ظاهر مىشود كه تكلّم از عوارض موجود من حيث انّه موجود است و توقف آن ، بر اودات و آلات ، يعنى بر السنه و افواه ، و بر اهويه و انفاس ، باعتبار قصور نشأه و نقصان متكلّم است .\r\n\r\nلمعة \" قرآنية \"\r\nبدانكه اختلاف اسامى و القاب كلام اللّه باعتبار مقامات مختلفه و مراتب متفاوته و به جهت اشتمال آنست بر وجوه مختلفه و جهات متفاوته متغايره . مثلا ملقّب است به قرآن باعتبار مقام احكام و اجمالش ، و ملقب است بفرقان باعتبار مقام فرق و تفصيلش ، چنان كه فرموده‌اند :   « كِتابٌ أُحْكِمَتْ آياتُهُ   « 1 »   ثُمَّ فُصِّلَتْ »   و از صادق آل محمد پرسيدند كه قرآن و فرقان دو چيزند يا يك چيز ؟ فرمودند : « القرآن جملة الكتاب ، و الفرقان المحكم الواجب العمل به » يعنى قرآن جمله كتاب است ، و فرقان محكمى است كه واحب است عمل كردن به آن ، متفطن باش .\r\nو مسمّى است به كريم و على حكيم باعتبار مقامى ، و بتنزيل منزّل باعتبار مقام ديگر ، و بنور ، باعتبارى ، و بنذير ، باعتبار ديگر ، و بكلام باعتبار جهت امريّتش ، و بكتاب باعتبار جهت خلقيّتش ، و مسمى است به ميزان باعتبار اينكه معيار صحيح و مقياس مستقيمى است ، كه به آن ، امتياز مىيابد حق از باطل و هدى از ضلال ، و به آن ، موازنه مىشود موازين علوم و مثاقيل اعمال و غير اينها از اسامى و القاب و از نعوت و اوصاف و نعم ما قيل :\r\n\r\n\r\n","description":"","footnote":"\r\n( 1 ) - س 11 ى 1 .\r\n","page_name":" 448 ","page_number":488},
  {"content":"\r\n\r\n عبارتنا شتّى و حسنك واحد * و كلّ الى ذاك الجمال يشير \r\nمستبصر باش .\r\n\r\nلمعة الهيه\r\nبدانكه در لمعهء سابقه اشاره نمودم كه گاهى قصد كرده مىشود از كلام ، انفس حروف و كلمات و اينمعنى شايع و ذايع است از لفظ كلام ، و گاهى قصد كرده مىشود از آن ، تكلّم بمعنى بودن شخص بحيثيتى كه صادر شود از او حروف و كلمات .\r\nو گاهى قصد كرده مىشود از كلام ، تكلّم بمعنى متكلّميّت يعنى مجرد انشاء حروف و كلمات .\r\nمخفى نماناد كه كلام بمعنى اول در مرتبهء افعال و آثار است و از جملهء صفات و اوصاف متكلّم نمىتواند شد ، و كلام بمعنى دوم از جملهء صفات حقيقيه و اوصاف ذاتيّه است ، خواه آن چيزىكه به آن ، منشأ انشاء حروف و كلمات مىشود عين ذات متكلّم باشد و يا زائد باشد بر ذات او ، و تكلّم به اين معنى در حقيقت بقدرت و توانائى برميگردد .\r\nمثال اول ، واجب الوجود بالذات است جلّت عظمته ، زيرا كه جهت ذاتش بعينها جهت مصدريّت كلماتست با تفاوت مراتب و درجات كلمات بحسب نشئآت .\r\nو مثال دوم ، انسانست نسبت بانشاء حروف و كلمات در لوح نفس كه باستدعاى باطنى نفسانى از جوف او بيرون مىآيد و در فضاى دهان متحقق مىشود ، زيرا كه تا ملكهء تكلّم و تنطّق حاصل نيايد منشأ انشاء حروف و كلمات نمىتواند شد ، و كلام بمعنى سوم از صفات فعليّه و اوصاف اضافيّه است ، زيرا كه بقيّوميّت و ايجاد برمىگردد ، و سابقا محقق شد كه صفات حقيقيهء واجب الوجود بالذات عين ذات و صفات اضافيّهء او زايد بر ذاتند .\r\n\r\n[ اشاره بدفع منافات بين كلام ابو بصير و قول به يگانگى تكلّم با ذات 
  ]\r\nپس مندفع مىشود منافات در ميانهء آنچه كه مقتضاى براهين ساطعه و حجج نيّره است كه صفات حقيقيه عين ذات و از جملهء آنها تكلّم است ، و در ميانهء آنچه كه ابى نصر روايت كرده است كه صادق آل محمد ، عليه السّلام فرمود : « انّ الكلام صفة محدثة\r\n\r\n","description":"","footnote":"","page_name":" 449 ","page_number":489},
  {"content":"\r\n\r\nليست بازليّة ، كان اللّه عز و جل و لا متكلّم » زيرا كه مراد از كلام ، در كلام آن جناب ، كلام بمعنى سوم است نه بمعنى دوم .\r\nبعد از تقديم اين لمعات و تمهيد اين مقدمات ميگويم كه : چون محقق گرديد كه تكلّم از عوارض وجود من حيث انّه وجود و از كمالات موجود من حيث انّه موجود است ، پس برهان دوم و سوم و چهارم و ششم و هفتم از براهين اثبات مقصد اول از مقاصد علم ، مثبت اين مقصد اعلى و براهين بر اثبات اين مطلب اعلى نيز ميباشند . رجوع كن و متفطن و متدبّر باش .\r\nو جماعتى از فحول علما در اثبات اين مدعا متمسّك شده‌اند به آنچه كه در لسان ملت بيضاء اسلام بلكه در السنهء جميع ارباب شرايع حقّه و اديان سابقه به حد ضرورت و تواتر رسيده است كه خداوند يگانه ، متكلّم است و ضرورت و تواتر كاشفند از اخبار مخبر صادق و خبر صادق مطابق واقع بلكه عين واقع است ، و اين حجت نيز در غايت قوت و متانت است و از مناقشهء دور بالكليّه مبرّا و معرّاست ، زيرا كه اثبات نبوت بعنوان تكلّم موقوف نيست بلكه ظهور معجزه بعد از ثبوت علم و قدرت و امتناع اجراى معجزه بريد كاذب در ثبوت نبوت كافى است .\r\nبرهان هفتم بر اين مقصد اعلى آنست كه در مباحث قدرت متحقق گرديد كه قدرت واجب الوجود بالذات قدرت عامه و قيوميّتش قيوميّت مطلقه است و از بيّناتست كه ايجاد حروف و كلمات به آن معنى عام كه مبيّن گرديد بواسطه ، يا بىواسطه ، از جملهء ممكناتست ، و از فرض وقوعش محالى ناشى نمىشود ، و هرچيزىكه چنين باشد لا محالة مشمول قدرت عامه و قيوميّت مطلقه مىباشد ، پس همهء كلمات وجوديه و حروف عينيّه ، ابداعيّه بوده باشند يا كونيّه ، ملكيّه بوده باشد يا انسيه ، بمبدأ اعلى منتهى ميشوند و در قيّوميّت مطلقه و فيّاضيّت عامهء او مستغرق و مستهلكند ، و بسوى اين برهان اشاره فرموده است سلطان المحققين نصير الملة و الحق و الدين محمد ابن محمد الطوسى « قدس سره القدوسى » در الهيات كتاب تجريد بكلام خود : « و عموميّة القدرة تدلّ على ثبوت الكلام » يعنى عموم و شمول قدرت مبدأ اعلى « جلّ اسمه » دلالت مىكند بر ثبوت تكلّم و ايجاد او حروف و كلمات را .\r\nو قول محقق لاهيجى در شرح الهيّات تجريد كه اين برهان تمام نميشود تا ضمّ\r\n\r\n","description":"","footnote":"","page_name":" 450 ","page_number":490},
  {"content":"\r\n\r\nنشود به آن ، ضرورت و تواتر اخبار انبياء « عليهم السّلام » خالى از تحصيل و مبنى بر غفلت از لمعات سابقه است ، متفطن باش ، و حال آنكه ضرورت و تواتر خود برهانيست تام در افادهء اين مدعا و احتياج بتمسّك بعموم قدرت ندارد چنان كه شناختى .\r\nو شارح قديم اصفهانى و شارح جديد قوشجى ، نيز تقرير كرده‌اند كلام آن محقق را بنهجى كه بضمّ تواتر و ضرورت احتياج ندارد .\r\nبلى هرگاه مقصود اين باشد كه اين كلام بخصوص كلام خداوند احد و بواسطهء وحى از جانب جناب ربّ العزّت ، نازل است ، مجرد عموم قدرت در اثبات آن ، كافى نيست ، ولى مراد ، اثبات اينمعنى نيست ، و خصوصا قرآن مجيد كه از معجزات و از دلايل اثبات نبوت خاصه است ، متفطن باش .\r\n\r\nفصل هيجدهم در بيان اينكه واجب الوجود بالذات جل اسمه متفضل محض و جواد مطلق است\r\nو تحقيق آن ، موقوف است بتمهيد مقدمه‌يى و مقدمه اينست كه « جود » عبارت است از اعطاى جوايز و صلات و افاضهء خيرات و كمالات ، بدون بدل و عوض ، بر كسى كه لايق و مستعد از براى آن باشد . و مراد از عوض اعم است از اينكه عين باشد يا ذكر حسن ، و يا فرح نفسانى ، و يا دعا ، و يا حصول صفت كماليّه ، و يا ازالهء رذيلهء نفسانيّه . پس هراعطائى كه در مقابل يكى از مذكورات باشد در حقيقت معامله و معاوضه خواهد بود ، نه تفضّل وجود .\r\nو بقيد آخر بيرون ميرود اعطاء عطايا و جوايز بر غير اهل آنها ، زيرا كه آن نيز از اقسام جود نمىباشد ، بلكه از قبيل دادن تيغ است دست راهزن ، و از بابت آويختن درر و جواهر است به گردن نيش زن ، چنان كه در حديث وارد است « لا تعلّقوا الجواهر على اعناق الخنازير » يعنى نياويزيد جواهر علوم غامضه و لآلى معارف خفيّه را به گردنهاى خنازير جهّال ، تا اقدام افكار ايشان لغزش نيابد .\r\nو در اصول كافى روايت است كه عيسى « على نبيّنا و آله و عليه السّلام » به بنى اسرائيل فرمودند : « لا تحدّثوا الجهّال بالحكمة فتظلموها ، و لا نمنعوها اهلها ، فتظلموهم » يعنى نگوئيد حكمت را بجهّال پس ظلم ميكنيد به او و منع نكنيد آن را از\r\n\r\n","description":"","footnote":"","page_name":" 451 ","page_number":491},
  {"content":"\r\n\r\nاهلش پس ظلم ميكنيد بايشان ، و نعم ما قيل نظما .\r\n فمن منح الجهال علما اضاعه * و من منع المستوجبين فقد ظلم \r\nبعد از تمهيد اين مقدمه ميگويم كه برهان قاطع بر حقيقت و حقيت اين دعوا ، بعد از ملاحظهء لمعات سابقه و مباحث ماضيه در نهايت ظهور و انكشاف است ، زيرا كه محقق گرديد كه واجب الوجود بالذات غنى بالذات و واجب الوجود من جميع الجهات و غايت همهء اغراض و غايات و مبدء جميع خيرات و كمالات است ، و در صحيفهء الهيه وارد است  « وَ اللَّهُ الْغَنِيُّ  « 1 »  وَ أَنْتُمُ الْفُقَراءُ ،   إِنَّ اللَّهَ  « 2 »  لَغَنِيٌّ عَنِ الْعالَمِينَ »  پس اعطاى جوايز و صلات و افاضهء خيرات و كمالات از مبدأ اعلى « جل اسمه » بر هياكل ممكنات و اراضى مواد ، جود محض و تفضّل بحت است ، پس اوست متفضّل محض ، و جواد مطلق ، چنان كه سابقا محقق گرديد كه اوست فيّاض محض و قيّوم مطلق .\r\n\r\nتنبيه \" لطيف \" [ بيان آنكه جواد صرف در سلسلهء ممكنات وجود ندارد و حق اول جواد بحت است 
  ]\r\nبدانكه ساير علل مفيضه اگرچه نسبت بمعلولات خود متصف به - جود - ميباشند ، زيرا كه مفيض از آن جهت كه مفيض است از فيض خود مستفيض نميتواند شد چنان كه سابقا اشاره نمودم ، ولى جود ايشان اطلاقى نيست ، بلكه مستهلك و مستغرق است در جود اطلاقى مبدأ اعلى « جل اسمه » چنان كه فاعليّت و عليّت آنها مستهلك است در قيوميّت و فياضيّت اطلاقى او ، و حال اينكه بملاحظهء اينكه هرعالى غايت سافل و غرض هرسافل در فاعليت و عليت تشبّه بعالى است ، و واجب الوجود بالذات غايت همهء غايات و نهايت همهء اشواق و اغراض است ، منكشف مىشود كه در عالم امكان اعطاى بلا عوض و افاضهء بلا غرض و افاده بلا بدل ، متحقق نميتواند شد ، بلكه در عين جود مستعيض و در عين استعاضه جوادند ، متفطن باش .\r\n\r\n\r\n","description":"","footnote":"\r\n( 1 ) - س 47 ى 40 .\r\n( 2 ) - س 29 ى 5 .\r\n","page_name":" 452 ","page_number":492},
  {"content":"\r\n\r\n\r\nفصل نوزدهم در بيان اينكه واجب الوجود بالذات حكيم على الاطلاق است\r\nو تحقيق آن موقوف است بتمهيد دو مقدمه مقدمهء اول ، آنست كه صاحب صحاح گفته است كه : حكمت بمعنى علم ، و حكيم بمعنى عليم ، و صاحب حكمت ، و بمعنى متقن از امور است . و در امور عامهء اسفار اربعه مذكور است كه حكمت گاهى گفته مىشود بر علم حسن و عمل نيكو ، و آن ، بعلم عملى خصوصيتش بيشتر است از علم نظرى .\r\nو گاهى گفته مىشود بر نفس علم در بسيارى از استعمالات . تمام شد كلام اسفار .\r\nو اهل تفسير گفته‌اند كه : حكمت در صحيفهء الهيّه به چهار معنى استعمال شده است ، يكى از آنها مواعظ است ، مثل قول خداوند عالم در سورهء بقره  « وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ »  يعنى آنچه كه نازل شده است بشما از مواعظ و كتاب و مثل آن ، در سورهء نساء « و انزل عليكم الكتاب « 1 » و الحكمة » و مثل آنست در سورهء آل عمران .\r\nدوم از آنها فهم و علم است ، مثل قول او در سوره لقمان : « و  آتَيْنا  « 2 »  لُقْمانَ الْحِكْمَةَ »  يعنى عطا كرديم بلقمان فهم و علم را . و مخزن علوم ربّانى موسى بن جعفر « عليه السّلام » نيز به اين معنى تفسير فرموده‌اند حكمت را در اين آيهء كريمه در حديث هشّام بن حكم كه در كتاب عقل و جهل از اصول كافى مذكور است .\r\nسوم ، نبوت است مثل قول او در سورهء نساء « و لقد  آتَيْنا آلَ إِبْراهِيمَ الْكِتابَ  « 3 »  وَ الْحِكْمَةَ »  يعنى بتحقيق عطا كرديم به آل ابراهيم كتاب و نبوت را .\r\nچهارم ، قرآن است مثل قول او در سورهء نحل  « ادْعُ إِلى سَبِيلِ رَبِّكَ  « 4 »  بِالْحِكْمَةِ » \r\n\r\n\r\n","description":"","footnote":"\r\n( 1 ) - ط 4 ى 113 :  وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ . . .  و در آل عمران  ( وَ يُعَلِّمُهُ الْكِتابَ وَ الْحِكْمَةَ )  س 3 ى 43 . . .  ( وَ يُعَلِّمُهُمُ الْكِتابَ وَ الْحِكْمَةَ . . . )  س 3 ى 157 .\r\n( 2 ) - س 31 ى 11 :  وَ لَقَدْ آتَيْنا لُقْمانَ الْحِكْمَةَ . . . \r\n( 3 ) - س 4 ى 57  فَقَدْ آتَيْنا . . . \r\n( 4 ) - س 16 ى 126 .\r\n","page_name":" 453 ","page_number":493},
  {"content":"\r\n\r\nيعنى بخوان مردم را به راه پروردگار خود به قرآن .\r\nدر نزد بصير محقق و حاذق مدقّق مخفى نيست كه همهء اين معانى اربعه بعلم بلكه بعلم تام و افضل علوم برمىگردند ، زيرا كه همه در مقام تعظيم ، و امتنان واقع شده‌اند .\r\nو در مفاتيح الغيب مذكور است كه حكيم گفته مىشود بهركسى كه كامل باشد در علم و عمل .\r\nو در مبدأ و معاد مذكور است كه حكمت بر دو معنى گفته مىشود ، يكى علم تصورى بتحقيق ماهيّات اشياء و تصديق به آنها بيقين محض ، و ديگرى فعل محكم و آن ، عبارتست از فعلى كه جامع باشد جميع آنچه كه محتاج ميباشند به آنها كمالات اوليّه و ثانويّه و فضايل جبليّه و كسبيّه .\r\nو در كتاب علم اليقين مذكور است كه حكمت عبارتست از معرفت افضل اشياء بافضل علوم .\r\nو گاهى گفته مىشود حكيم به كسى كه متقن و محكم باشد صنع او و حسن و نيكو باشد فعل او .\r\nاز اين كلمات ظاهر و منكشف مىشود كه حكمت عبارت از علم تام و عمل تام است نه هرعلمى و عملى و نه هرادراكى و صنعى متفطن باش .\r\nاز اينجا مأخوذ است تعريف حكمت بعلم بحقايق اشياء بنهجى كه ثابتند در واقع و نفس الأمر تصوّرا و تصديقا ، به قدر طاقت بشريّه ، خواه تصديق محض و اعتقاد صرف باشد و آن را حكمت نظريّه ميگويند ، و منقسم مىشود بحكمت الهى كه باحث است از عوارض موجود من حيث انّه موجود ، و آن ، نيز منقسم است بعلم ربوبيّات كه باحث از احوال ذوات مفارقه است و بعلم كلى و فلسفهء اولى كه باحث از عوارض امور عامه و نعوت كلّيّه است و بحكمت طبيعى كه باحث است از احوال جسم طبيعى از آن جهت كه قابل حركت و سكون است .\r\nو بحكمت رياضى كه باحث است از عوارض كمّيّات متصله و منفصله ، و خواه متعلق بكيفيت عمل باشد و آن را حكمت عمليّه ميگويند ، و اين منقسم مىشود بعلم اخلاق و آن حكمتى است كه به آن ، معيشت دنيويّهء انسان فاضل و تمام و حيات اخرويه‌اش كامل و تام باشد ، و بحكمت منزليّه كه متعلق بتدابير و سياسات مجتمعين در منزل واحد است ،\r\n\r\n","description":"","footnote":"","page_name":" 454 ","page_number":494},
  {"content":"\r\n\r\nو بحكمت مدنيّه كه متعلق بتدابير و سياسات اهل مدينه و مملكت است ، و آن ، نيز منقسم مىشود بعلم سياست كه متعلق بامور ملك و سلطنت است ، و بعلم نواميس كه متعلق بامر نبوت و شريعت است .\r\n\r\nتنبيه \" و ارشاد \"\r\nبدانكه چون علم در حكمت عملى از براى عمل مقصود است پس شخصى از اشخاص انسانيّه در حقيقت در وقتى حكيم بحكمت عملى مىشود كه بر وفق آن علم عمل نمايد ، و الا زياد نمىكند مگر كفر به حق و مگر بعد از خداوند احد را ، چنان كه على بن الحسين « عليهما السّلام » فرمودند : « العلم اذا لم يعمل به ، لم يزدد صاحبه الا كفرا ، و لم يزدد عن اللّه الا بعدا » و گفته مىشود حكمت در زبان علم اخلاق بر ملكه توسط در قوهء فكريه ، در ميانهء افراط كه عبارت از جربزه و حيله و شيطنت است ، و در ميانهء تفريط كه عبارت از بلاهت و بلادت و غباوتست ، و آن عبارتست از ملكه‌ئى كه به آن ، تميز دهد صاحب آن ، صدق را از كذب در اقوال و نافع را از ضارّ در آراء و جميل را از قبيح در افعال ، و به آن ، مترتّب مىشود بسيارى از اخلاق حميده و ملكات مرضيّه ، لهذا آن را از رؤساى اخلاق فاضله و ملكات حسنه شمرده‌اند .\r\nمقدمهء دوم آنست كه واجب الوجود بالذات به دو معنى از معانى حكمت موصوف ميتواند شد ، يكى علم تام بحقايق اشياء بحيثيتى كه اتم از آن ، متصور نباشد ، و ديگرى احكام فعل و اتقان صنع بنهجى كه اكمل از آن متصور نباشد .\r\nبعد از تمهيد اين دو مقدمه ميگويم كه : در مقصد اول از مقاصد علم محقق گرديد كه واجب الوجود بالذات عالم است بذات خود ، و نيز محقق گرديد كه علمش بذات خود اكمل و اعلاى علوم و اتم و اقواى ادراكات است ، علم صرف صرف و صرف صرف علم ، تام بلكه فوق التمام است در قوت و شدت ، علم غير متناهى بلكه فوق غير متناهيست ، بعدهء غير متناهى .\r\nو نيز محقق گرديد كه علمش بذات خود كه عين ذات اوست ، عين علم باشياء است قبل از ايجاد آن اشياء بنحو اتم و اعلى و بنهج اظهر و اعلى بحيثيتى كه مترتب است به آن علم نظام اتم اشياء ، و نيز محقق گرديد كه علمش باشياء در مرتبهء ايجاد آنها علم\r\n\r\n","description":"","footnote":"","page_name":" 455 ","page_number":495},
  {"content":"\r\n\r\nاشراقى حضورى عينى است ، و نيز مذكور گرديد كه اين نحو از علم اتم و اكمل است از علم حصولى ارتسامى ، و در مباحث اراده محقق گرديد كه نظام عالم ، از مبدعات و كاينات ، اتم نظامات و اكمل مصنوعاتست بحيثيتى كه اتم و اكمل از آن ، متحقق نميتواند شد .\r\nپس محقق شد كه واجب الوجود بالذات بهردو معنى حكيم على الاطلاق است ، و نسبت همهء علوم و حكم بعلم تام و حكمت كاملهء او ، نسبت ضعف به قوت و نسبت فقر بغنا و نسبت نقص بكمال است . متفطن باش .\r\n\r\nتنبيه \" لطيف \"\r\nاز اينجا متفطن ميشوند ارباب بصيرت و اصحاب فطنت كه حكمت مبدأ اعلى عين عنايت او ، و عنايت او ، عين ارادهء اوست ، و ارادهء او عبارتست از علم او بوجه خير در نظام اتم اشياء بر وجه رضا بنهجى كه مترتّب شود به آن نظام اتم اشياء بنهج اتقان و احكام « الحمد للّه ولىّ الافضال و الانعام » .\r\n\r\nفصل بيستم در اثبات عدل است از براى واجب الوجود بالذات جلّ اسمه\r\nو بيان آن ، موقوف است بتمهيد مقدمه‌يى و آن مقدمه از اين قرار است كه عدل ، خلاف جور و ظلم است ، و آن ، عبارتست از وضع هرشىء در موضع خود « كما ينبغى و على ما ينبغى » .\r\nبعبارت ديگر عدل عبارت از عطاكردن است بهرصاحب حق ، حق او را ، كما ينبغى و على ما ينبغى ، و بعبارت ديگر عدل عبارتست از عطاكردن بهر قابلى آنچه را كه قابل اوست ، باندازهء حوصله و استحقاق و بنهج قابليّت و استعداد ، خواه آن قابليّت و استحقاق بحسب جبلّت اولى و امكان ذاتى باشد ، و يا باعتبار فطرت ثانيه و امكان استعدادى ، نسبت بكمالات اوليّه باشد و يا نسبت بكمالات ثانويّه ، بنحو افاضه و ايجاد باشد و بنهج تهيئه و اعداد ، اين است حق معنى عدل كه در همهء مراتب موجودات ، فى\r\n\r\n","description":"","footnote":"","page_name":" 456 ","page_number":496},
  {"content":"\r\n\r\nكل بحسبه ، نسبت بمملكت و نشأت خود و بقياس بافعال و آثار خود متحقق ميتواند شد .\r\nبدانكه عدل در واجب الوجود بالذات عبارتست از افاضهء فيوضات و خيرات و افادهء وجودات و كمالات ، اوليّه بوده باشند يا ثانويّه ، دنيويّه بوده باشند و يا اخرويّه ، بر هياكل ماهيّات و قوابل ممكنات ، كما ينبغى و على ما ينبغى ، يعنى باندازهء حوصله و استحقاق و بنهج قابليّت و استعداد ، و از تشرّع شرايع حقه و سنن مرضيه و قوانين كليه كه مصالح عباد و انتظام احوال معاش و معاد ، و به آن مترتّب شود و اختلال در امور بنى نوع انسانى كه اشرف مخلوقات و غايت كايناتند حاصل نيايد ، مشتمل باشند آن شرايع و قوانين بر تخصيص اوامر و نوادب ، بافعال حسنه و اعمال مرضيّه كه سبب وصول بدرجات عليّه و فضايل اخرويّه‌اند و بر تعيين نواهى و زواجر ، بر افعال ذميمه و اعمال قبيحه كه موجب بعد از درگاه احديّت و سبب سقوط بدركات جحيمند ، و نصيب انسان از صفت مرضيّهء عدل در قوهء عقليه و عقل نظرى تحصيل عقايد حقّه و معارف يقينيّه و علوم حقيقيّه است . و تعبير از اينمعنى در نزد ارباب حكمت و معرفت بحكمت نظريه است ، و هرچه اين قوه كاملتر و فاضلتر و انكشاف معارف و حقايق در نزد او بيشتر و بهتر است جنبهء عدالتش اقوى و اكمل و جهت عدلش اعلى و افضل است . و در باب قوهء عمليّه و عقل عملى آنست كه تميز دهد صدق را از كذب در اقوال و نافع را از ضارّ در آراء و جميل را از قبيح در افعال ، و اين مسمى است در علم اخلاق بحكمت خلقيّه .\r\nو در باب شهوت و غضب آنست كه مقصور گرداند انبساط و انقباض آنها را به آنچه كه مقتضاى شريعت حقّه و مستشار عقل و حكمت است باينمعنى كه هرجائى كه حكم عقل و شرع قبض و حبس آنها است قبض نمايد ، و هرجائى كه مقتضاى آنها انبساط و استنشاط آن دو قوه است ، بسط كند و نشاط نمايد . و تعبير از اينمعنى در باب شهوت بعفّت و در باب غضب بشجاعت است ، و مقابل مذكورات ، جور و ظلم است .\r\nاما مقابل حكمت مذكوره در طرف افراط ، پس جربزه و مكر و حيله و غوايت و شيطنت و غير آنها است ، و در جانب تفريط ، بلاهت و حماقت و غباوت و بلادت و تحيّر و انخداع است ، و مقابل عفّت در طرف افراط شره و حرص و اسراف و حبّ - دنيا و مانند آنها است ، و در جانب تفريط خمود و انكسار و كسالت و حسادت و مانند آنها است ، و مقابل\r\n\r\n","description":"","footnote":"","page_name":" 457 ","page_number":497},
  {"content":"\r\n\r\nشجاعت در جانب افراط تهوّر و در جانب تفريط جبن و مهانت و عدم غيرت و ضعف حميّت و امثال آنهاست ، و در باب اعضا و ساير مشاعر و قوا ، استعمال آنهاست در آنچه كه از براى آن ، آفريده شده‌اند و بنهجيكه مقتضاى شرع مبين و مستشار عقل متين است . و در باب اوامر و نوادب و زواجر و نواهى و ساير احكام شرعيّه ، انقياد بر مفاد آنها و امتثال بر مقتضاى آنها است .\r\nو در باب عيال و اولاد و خدم و حشم ، و در سياست رعايا و اهل بلدان ، رعايت قوانين شريعت حقّه و ملاحظهء قواعد ملت حنف حنفيّه است .\r\n\r\nتنبيه \" كلامى \"\r\nاز اينجا ظاهر مىشود در نزد ارباب بصيرت كه بنا بر تمكين ارادهء جزافيّه ، و تجويز ترجيح بلا مرجّح و انكار تحسين و تقبيح عقلى چنان كه آراى فاسده طايفهء اشعريّه است ، عدلى متحقق بلكه متصور نميتواند شد ، زيرا كه بنابراين لياقت و استحقاق و قابليّت و استعداد را صورتى نخواهد بود و مدخليّتى در كمّيّت و كيفيت عطايا و صلات و كمالات و خيرات نخواهند داشت . پس اين طايفه اگر به زبان ، بعدل قايل باشند بجنان منكر آنند ، لهذا اماميّه و معتزله و حكما ، كه اين آراى كاسده و اهواء فاسده را باطل و عاطل ميدانند بعدليّه موسوم و موصوفند ، و مفاسد بسيار و معايب بيشمار بر اين آراى باطله مترتّب است بشمّه‌يى از آنها در لمعات مباحث اراده اشاره نمودم متفطن باش .\r\n\r\n[ اشاره به برهان تحقق عدل در حضرت قيّوم مطلق 
  ]\r\nبعد از تمهيد اين مقدمه ميگويم كه برهان بر حقيقت و حقيّت اين مقصد اعلى بعد از ملاحظهء مباحث سابقه و خصوصا لمعات مباحث اراده در نهايت ظهور و انكشاف است ، زيرا كه برهان محكم البنيان و حجت شديد الأركان اقامه نمودم بر اينكه نظام كليّهء عالم از مبدعات و كاينات و سفليّات و علويّات ، در غايت اتقان و احكام است بحيثيتى كه نظامى در تماميّت و كماليّت اتم و اكمل از آن متحقق نميتواند شد .\r\nو اشاره نمودم كه به همين بيان و برهان و ببراهين ديگر كه در كتب الهى مذكورند ،\r\n\r\n","description":"","footnote":"","page_name":" 458 ","page_number":498},
  {"content":"\r\n\r\nمحقق مىشود كه نظام هرنوعى از انواع عالم بلكه نظام هرشخصى از اشخاص انواع او اتم و اكمل از آن متحقق نميتواند شد ، پس عطايا و صلات و خيرات و كمالات و جوايز و موايد فيوضات و وجودات از مبدأ اعلى « جلّ اسمه » بهرچيزى باندازهء حوصله و استحقاق و بنهج قابليّت و استعداد بحسب علم تام بر وجه خير در نظام اتم اشياء فايض و و اصل و سارى و جاريست « بهركس آنچه بايست داد ، دادند » پس آنچه كه از ماهيّات و از اشخاص مندرجه در تحت آن ماهيّات مشرّف بتشريف فيوضات الهيه و مزيّن بزينت لآلى خيرات وجوديّه نشده‌اند و يا نخواهند شد و يا بتشريف اكمل و اتم از آنچه كه دارند مشرّف نشده‌اند ، از جهت قصور قوابل و نقصان ماهيّاتست نه از جهت مفيض خيرات و مفيد كمالات ، و نعم ما قال العارف الشيرازى :\r\n « هرچه هست از قامت ناساز بىاندام ماست - * ورنه تشريف تو بر بالاى كس كوتاه نيست » \r\n. و بهمهء اين مقاصد و مطالب اشاره فرموده است خداوند جل و علا بكلام معجز نظام خود  « وَ ما رَبُّكَ بِظَلَّامٍ  « 1 »  لِلْعَبِيدِ » . \r\n\r\nخاتمة\r\nبدانكه همچنانكه كنه ذات اقدس مبدأ اعلى جلّ شأنه از ادراك عقول و اوهام بيرون و حق معرفت كنه ذاتش بر عقول قدسيّه و نفوس شريفه ( چه جاى از عقول ضعيفه و نفوس سقيمه ) ممتنع التحقق و مستحيل الوقوع است ، و طايفه‌يى از حجج نيرهء عقليّه و دلايل نقليّهء ساطعه بر اين مقصد اعلى در مسألهء امتناع اكتناه ذات اقدس اقامه نمودم ، و كافى است در اين باب كلام معجز نظام خاتم انبياء « عليه آلاف التحية و الثناء » : ما عرفناك حق معرفتك . معرفت و شناختن كنه صفات ذاتيّه و اوصاف حقيقيه و صفات فعليّه و اوصاف اضافيه‌اش نيز كما ينبغى و على ما ينبغى از حيطهء ادراك عقول و اذهان بيرون و از احاطهء اوهام و افهام افزونست :\r\n نه ادراك بر كنه ذاتش رسد * نه فكرت بغور صفاتش رسد\r\nنه بر اوج ذاتش رسد مرغ وهم * نه در ذيل وصفش رسد دست فهم \r\n\r\n\r\n","description":"","footnote":"\r\n( 1 ) - س 41 ى 46 .\r\n","page_name":" 459 ","page_number":499},
  {"content":"\r\n\r\nپس غايت معرفت و نهايت فكرت اعتراف بعجز و ناتوانيست از معرفت مبدأ موجودات و اوصاف ذاتيّه و صفات فعليّه او ، و از معرفت كيفيت حقيقت ايجاد او مبدعات و كاينات و سفليّات و علويّات را ، و از چگونگى اختراع او اولى و اخرى ، و دنيا و عقبى را .\r\n عنقا شكار كس نشود دام بازچين * كانجا هميشه باد بدست است دام را \r\nاز اينجا ظاهر مىشود كه معرفت كيفيت حقيقت معاد و حشر اجساد و كيفيت تعذيب كفّار و فجّار و كيفيت ثواب مؤمنين و اخيار ، كما ينبغى و على ما ينبغى ، از غوامض و مشكلاتست ، نميداند حق حقيقت آنها را مگر خداوند يگانه و آفرينندهء اين كارخانه ، و مگر كسانى كه مؤيّد من عند اللّه باشند مثل انبياء و اولياء و كسانى كه پيروى ايشان نموده مصداق « موتوا قبل ان تموتوا » گرديدند ، با تفاوت درجات و مقامات ايشان در معرفت اين مراحل و منازل و در ادراك اين درجات و مقامات ، و لهذا فحول علما و متبحّرين عرفا عقليّه و قوانين نقليّه است اكتفا نموده‌اند ، و كسانى كه در مقام كشف حقايق آن نشأه و محققين حكما در اين باب بعجز اعتراف نموده بتصديق اجمالى كه مقتضاى قواعد برآمدند ، بعضى حيران و سرگردان ماندند . و بعضى بالكليّه انكار معاد روحانى و جسمانى نمودند ، و بعضى اعتراف به معاد روحانى نموده منكر معاد جسمانى گرديدند ، و بعضى باب تأويلات و تشبيهات گشودند و بخلاف آنچه كه از صاحب‌شريعت حقّه به حد ضرورت و بداهت رسيده است رفته ، اقدام افهام ايشان در اينمقام لغزش يافت و پاى افكار ايشان در اين سنگلاخ به سنگ جهالت و ندامت خورد . « النّاس نيام فاذا ماتوا ، انتبهوا » و نعم ما قيل :\r\n حوض با دريا اگر پهلو زند * خويش را از بيخ هستى بركند \r\nو برهان اين دو مقصد اعلى نيز از مباحث سابقه مستفاد مىشود زيرا كه محقق گرديد كه صفات ذاتيّهء مبدأ اعلى عين ذات اوست ، و منكشف گرديد كه اكتناه ذات از ممتنعاتست .\r\nو نيز محقق گرديد كه همهء صفات فعليّه و اوصاف اضافيّه بقيّوميّت مطلقه برمىگردند ، و اين باعتبارى عين ذاتست ، زيرا كه واجب الوجود بالذات بذات خود قيّوم اشياء و فاعل موجوداتست ، و الا بنيان اساس واجب الوجود بالذات واجب الوجود من\r\n\r\n","description":"","footnote":"","page_name":" 460 ","page_number":500},
  {"content":"\r\n\r\nجميع الجهات منهدم ميگردد ، و تركيب در ذات اقدس خداوند احد ثابت مىشود ، بلكه ممكنى از ممكنات و ماهيّتى از ماهيّات از كتم عدم بعرصه ظهور و از ممكن خفا بجلوهء بروز نمىآيد .\r\nو باعتبار ديگر زايد بر ذاتست ، زيرا كه مرتبهء قيّوميّت مرتبهء ايجاد و مرتبهء رحمت واسعه و مشيّت ثانيه است .\r\nو نيز محقق گرديد كه اكتناه حقيقت شىء در صورتى متحقق مىشود كه احاطهء تامه از مدرك نسبت به او حاصل آيد .\r\nو نيز منكشف گرديد كه ادراك حقايق وجوديّه منحصر است بمشاهده و حضور ، و بتصوّر و حصول ميسّر نميباشد .\r\nو نيز مبرهن گرديد كه جاعليت و مجعوليت در ميانهء وجوداتست ، و ماهيات مجعول نيستند مگر بالعرض و بالتّبع ، پس چگونه متصور مىباشد اكتناه حقيقت قيّوميّت مطلقه كه مرتبه احاطه بر همه موجودات و درجهء رحمت واسعهء بر همهء اشياء است مگر از براى خود و از براى ما فوق خود كه نور الانوار و سرّ الأسرار و فوق التمام است متفطن باش و تدبّر كن در لمعات توحيد بمعنى هفتم تا اين مطلب اعلى به حد انكشاف آيد ، و كالشمس فى رابعة النهار ، روشن گردد .\r\n\r\nكلمة \" عرفانية \"\r\nبدانكه باوجود اينمعنى از براى معرفت اقسام توحيد ، مراتب مختلفه ، و درجات متفاوته است بحيثيتى كه نسبت هرمرتبه بمرتبه‌يى ديگر كه در فوق اوست نسبت نقص به تمام و نسبت ضعف به قوت بلكه نسبت قطره بدرياست . زيرا كه علم و عرفان و ايمان و ايقان بحقايق وجوديّه و لمعات اشراقيّه برمىگردند و مراتب وجودات و درجات لمعات متفاوتند بشدت و ضعف و مختلفند به تمام و نقص پس شدت و ضعف مراتب علم و ايقان و كمال و نقصان درجات ايمان و عرفان بحسب شدت و ضعف مراتب وجودات و باعتبار كمال و نقصان درجات فيوضاتست ، و منشأ اين تفاوت و اختلاف قصور و تماميّت استحقاق و استعداد قوابل و مواد است ، و تفاوت استعدادات مواد و اختلاف\r\n\r\n","description":"","footnote":"","page_name":" 461 ","page_number":501},
  {"content":"\r\n\r\nاستحقاق قوابل ، گاهى بحسب جبلّت و فطرت اولى است و گاهى باعتبار فطرت ثانيه ، و تجاوز از حدود شريعت حقّه و ترك مجاهدات نفسانيّه و اعراض از استعمال قواى فكريّه و مدارك عقليّه و قوانين علميّه و قصر همت بلذات جسمانيّه و اشواق وهمانيّه است ، و الا مكرّر مذكور شد كه نسبت واجب الوجود بالذات بهمهء اشياء مساويست ، لهذا نصيب بعضى از مراتب ايمان و عرفان مجرد اقرار بلسان و تصديق بجنانست كه از تقليد آباء و امّهات و يا از اتباع علما و اكياس حاصل مىشود با تفاوت مراتب و درجات ايشان .\r\nو نصيب جمعى علم اليقين است كه از حجج نيّرهء ساطعه و براهين عقليّهء قاطعه مستفاد مىشود با تفاوت مراتب و درجات ايشان ، زيرا كه انكشاف نتيجه ، بحسب انكشاف مقدمات برهانست ، و مراتب انكشاف مقدمات در ظهور و جلا بحسب انظار و اشخاص و باعتبار احوال و اوقات اختلاف مىپذيرد .\r\nو نصيب جماعتى عين اليقين يعنى كشف عالم غيب و ملكوتست كه حاصل مىشود بعد از تهذيب ظاهر بالتزام و امتثال احكام شريعت حقّه و تطهير باطن بمجاهدات شاقّهء نفسانيّه از ملكات رذيله و اخلاق ذميمه و تخلّق او باخلاق كريمه و ملكات حميده و اعراض تام از زخارف دنيويّه و لذات حسيّه و توجه تام بسوى انوار قدسيّه و لمعات عقليّه . پس ظاهر مىشود در نزد او لمعات اضواء ملكوت ، و منفّخ ميگردد از براى او ، ابواب انوار جبروت ، و اينمقام از براى بعضى از سلاك طريق عرفان و ايقان بنحو ثبات و تمكّن ، و از براى ديگرى مثل طرفة عين و كالبرق الخاطف است .\r\nو نصيب جمعى حقّ اليقين ، يعنى كشف عالم جبروت و مشاهده مفارقات عقليّه و ذوات كريمهء قدسيّه است ، و اين مرتبه از يقين اعلى مراتب عرفان و قصوى درجات ايمانست كه بعد از مرتبهء سابقه در مراتب صعود و پيش از او در مراتب نزول ، حاصل مىشود زيرا كه مراتب صعود و نزول متطابق و درجات عروج و هبوط متوافقند . پس آنچه كه در مراتب نزول مبتداء است ، در مراتب صعود ، منتهى واقع مىشود ، و آنچه كه در مراتب صعود مبتداء است ، در مراتب نزول منتهى واقع مىشود ، و از براى سلاك مسالك ايقان و عرفان در اين مقام اعلى نظرى بجز مشاهدهء جمال و جلال لا يزال و التفاتى سواى التفات بعظمت و كبرياى ذو الجلال نميباشد ، و ساير موجودات حتى هويّات و\r\n\r\n","description":"","footnote":"","page_name":" 462 ","page_number":502},
  {"content":"\r\n\r\nانيّات خود نيز منظور و ملحوظ نميباشند مگر باعتبار اينكه لمعات و انوار و فيوضات و اضواء و افعال و آثارند از براى او ، و محبوب نميباشند مگر بحبّ - او ، و مبغوض نميباشند مگر ببعض او و نعم ما قيل :\r\n و ما حبّ الديار شغفن قلبى * و لكن حبّ من سكن الديار \r\nو اينمقام نيز از براى بعضى بنحو ثبات و تمكّن و از براى بعضى ديگر مثل طرفت عين و كالبرق الخاطف است با تفاوت مراتب و درجات هريك .\r\nبدانكه تعبير از اينمقام اعلى در لسان مشكات نبوت و ولايت گاهى بكمال اخلاص است ، و گاهى بكمال قرب ، و گاهى بموتوا قبل ان تموتوا ، است ، و گاهى بمقام « لو كشف الغطاء ما ازددت يقينا » چنان كه از خاتم اولياء « عليه التحية و الثناء » وارد است ، و گاهى بمقام اوادنى ، كه در سير نهاياتى مقام خاتم انبياء عليه آلاف التحية و الثناء » است .\r\nو در سير بداياتى گاهى بمشيّت است و گاهى بروح اعظم و گاهى بعقل است و گاهى بقلم و گاهى بتعبيرات ديگر .\r\n عباراتنا شتّى و حسنك واحد * و كل الى ذاك الجمال تشير \r\nو تعبير از آن در زبان عرفان بمقام فناء در توحيد ، و در زبان حكمت بعقل بالمستفاد و اتصال بعقل فعّال است . و بسوى اين چهار مرتبه از ايمان و عرفان اشاره فرموده است خداوند جلّ و علا بكلام خود : « و  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا ، إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا ، وَ آمَنُوا ، ثُمَّ اتَّقَوْا ، وَ أَحْسَنُوا ، وَ اللَّهُ  « 1 »  يُحِبُّ الْمُحْسِنِينَ »  و از مشكات نبوت وارد است « الاحسان ان تعيد اللّه كانّك تراه » .\r\n\r\nتمثيل فيه توضيح\r\nسلطان المحققين نصير الملة و الحق و الدين محمد بن محمد الطوسى « قدس سره القدوسى » در كتاب اوصاف الاشراف فرموده است كه : مثل مراتب عرفان و ايمان ، مثل مراتب\r\n\r\n\r\n","description":"","footnote":"\r\n( 1 ) - س 5 ى 94  لَيْسَ عَلَى الَّذِينَ  الآية .\r\n","page_name":" 463 ","page_number":503},
  {"content":"\r\n\r\nمعرفت آتش است ، مرتبهء اولاى معرفت آن ، آنست كه مسموع گردد كه در عالم وجود جوهريست كه فانى مىكند ملاقى خود را ، و ظاهر مىشود اثر آن ، در هرچيزىكه به وضع خاصى محاذى آن باشد ، و هرچيزىكه از آن ، اخذ شود موجب نقصان آن نباشد ، و مسمّاست اين موجود به آتش . و نظير اين مرتبه از مراتب معرفت خداوند يگانه ، معرفت كسانيست كه تصديق بدين مبين و اعتقاد بملت بيضاى سيّد مرسلين نموده‌اند به مجرد تقليد آباء و امّهات و يا باتباع اكياس و اشراف بدون اطلاع بر حجج نيّره عقليّه و براهين ساطعه قطعيّه .\r\nمرتبهء دوم از مراتب معرفت آتش ، معرفت كسى است كه دودى مشاهده نمايد و حكم كند عقل او باينكه اثر بدون مؤثّر و حادث بدون محدث متحقق نميتواند شد ، پس يقينش حاصل آيد كه اين اثر از ذاتى ناشى است كه در عالم وجود متحقق است ، و نظير اين مرتبه از مراتب ايمان و عرفان معرفت كسانى است كه از حجج نيّرهء ساطعه و براهين عقليّهء قاطعه حاصل شود .\r\nمرتبهء سوم از مراتب معرفت آتش ، معرفت كسانيست كه احساس نمايند گرمى آن را بسبب مجاورت و قرب آن ، و مشاهده نمايند موجودات را بنور آن ، و منتفع شوند باثر آن . و نظير اين مرتبه از مراتب ايمان و عرفان معرفت خلّص مؤمنين است كه دلهاى ايشان مطمئن گرديده است به خداوند يگانه و يقين نموده‌اند كه او نور سماوات و ارضين است چنان كه در صحيفهء الهيّه فرموده است :  « اللَّهُ نُورُ السَّماواتِ  « 1 »  وَ الْأَرْضِ » . \r\nمرتبهء چهارم از مراتب معرفت آتش معرفت كسانيست كه محترق باشند به آن ، بكليّهء بدن خود ، و متلاشى باشند در آن ، بجملهء بنيهء خود بحيثيتى كه اثرى از هويّت ايشان باقى نماند . و نظير اين مرتبه از مراتب ايمان و عرفان معرفت اهل شهود و ايمان كسانيست كه مقام ايشان فناى در توحيد ، و موتوا قبل ان تموتوا ، و كمال اخلاص و فناى فى اللّه است ، و اين درجه از عرفان علياى درجات و قصواى مراتب است ، روزى كند خداوند عالم بر ما ، وصول به آن درجه و وقوف بر آن درجه را بمنّ خود و كرم خود .\r\nتمام شد ترجمهء كلام آن حكيم الهى و عالم ربّانى « ضاعف اللّه درجاته فى العلم و اليقين » .\r\n\r\n\r\n","description":"","footnote":"\r\n( 1 ) - س 24 ى 35 .\r\n","page_name":" 464 ","page_number":504},
  {"content":"\r\n\r\n\r\nكشف \" و توضيح \"\r\nبدانكه در نزد ارباب بصيرت و عرفان ، ظاهر است كه مراد از فناى در توحيد و فناى فى اللّه اين نيست كه ذات عارف در واقع و نفس الأمر فانى و معدوم گردد ، و يا عين ذات معروف و معلوم شود ، چنان كه بيخبران از طريقهء حكمت و عرفان و جماعتى از متصوّفه و اراذل ايشان توهّم نموده‌اند ، و تمثيل بمرتبهء چهارم آتش نيز موهم اين معنى است « حاشا و كلا » و الا مفاسد عظيمه ثابت مىشود ، علاوه بر اين ارباب حكمت و عرفان بخلاف اينمعنى تصريح نموده‌اند ، بلكه مراد ايشان مفاد « موتوا قبل ان تموتوا » و مقصور گردانيدن نظر است بمشاهدهء عظمت و كبرياى خداوندى و التفات نكردنست باشياء حتى بهويّات و انيّات خود مگر باعتبار اينكه افعال و آثار و فيوضات و شئونات و نمعات و اشراقاتند از براى او ، تتبّع كن احوال خاتم اولياء « عليه آلاف التحية و الثناء » ، را كه در كتب اخبار مسطور است كه چگونه در حال اشتغال به نماز پيكان را از پاى مباركش كشيدند و مطّلع نگرديد ، و چگونه در وقت مناجات با پروردگار خود غش مينمودند ، بخيالت ميرسد كه غش متعارف و تغيّر جسمانى بود ، حاشا و كلّا ، بلكه محو جمال ازلى ميشدند و از عالم و عالميان چشم مىپوشيدند و پاى بر كون و مكان بلكه بر فرق فرقدان ميزدند ، مثال اينمعنى در حسيّات حال مشتاقان جمال يوسف مصريست كه محو جمال او شدند و خود را فراموش نمودند و بعوض ترنج دستهاى خود را بريدند ، چنان كه خبر داده است خداوند جلّ و علا از اين قصه بكلام خود  « فَلَمَّا رَأَيْنَهُ أَكْبَرْنَهُ  « 1 »  وَ قَطَّعْنَ أَيْدِيَهُنَّ ،  و قلن : حاش للّه ؟ ما هذا بشرا ، ان هذا الا ملك كريم » .\r\nالحمد للّه و المنّه كه خاتمهء اين كتاب ، كه حسب الحكم جهان‌مطاع ، قبلهء عالم ، شاهنشاه اعظم ، مالك رقاب امم ، ملك ملوك العرب و العجم ، خاقان معظم ، و قاآن مكرم ، ملجأ خواقين عظام ، و ملاذ سلاطين ذوى الإحتشام ، سلطان صاحبقران ، و پادشاه سليمان‌نشان ، حامى دين مبين ، و مروّج ملت بيضاى سيد مرسلين ، و مؤيّد طريقهء حنيفهء خاتم وصييّن ، المجاهد فى سبيل اللّه ، السلطان بن السلطان بن السلطان ، الخاقان ابن الخاقان بن الخاقان ، فتحعلى شاه قاجار ، خلّد اللّه ملكه و سلطانه ، و جعل فوق فرق\r\n\r\n\r\n","description":"","footnote":"\r\n( 1 ) - س 12 ى 31 .\r\n","page_name":" 465 ","page_number":505},
  {"content":"\r\n\r\nالفرقدين سرير ملكه و مكانه ، تحرير و تأليف يافت ؛ خاتمهء مراتب ايمان و عرفان . و علاوه بر اين بكلام خداوند عالميان مختتم گرديد و از حسن اتفاقات آنكه تاريخ اين كتاب با غايتى از غايات او سر از گريبان وحدت درآوردند ، زيرا كه تاريخ اتمام تحف خاقان آمد ، و از جملهء محسّنات آنكه در روز جمعه ششم ربيع الاول از سنهء - 1240 - هزار و دويست و چهل هجرى در سال سىام از جلوس آن سلطان صاحبقران باتمام رسيد ، و روز جمعه تأويلش عالم جبروتست ، و آن مرتبهء جمع جميع صور عقليّه ، و قصوى درجات سلّاك مسالك يقينيّه است ، الحمد للّه رب العالمين ، و الصلاة و السّلام على خير خلقه محمد و آله اجمعين « 1 » .\r\n\r\n\r\n","description":"","footnote":"\r\n( 1 ) - شب 12 شهر ج 2 سنهء ( 1395 ) - يكهزار و سيصد و نود و پنج - هجرى قمرى از تصحيح اين نسخهء شريفه فراغت حاصل شد در حالتى كه نصف بيشتر كتاب بطبع رسيده است ، اميدوارم به همين زوديها اين رساله در اختيار طالبان معرفت قرار گيرد ، اثر ديگر مؤلف علامه بنام انوار جليّه شرح حديث كميل بن زياد نخعى - حديث حقيقت - از طبع خارج و در دست‌رس اهل عرفان قرار مىگيرد . و انا العبد الفانى سيّد جلال الدين الموسوى الآشتيانى\r\n","page_name":" 466 ","page_number":506},
  {"content":"\r\n . \r\n","description":"","footnote":"","page_name":" 467 ","page_number":507},
  {"content":"\r\n . \r\n","description":"","footnote":"","page_name":" 468 ","page_number":508},
  {"content":"\r\n . \r\n","description":"","footnote":"","page_name":" 469 ","page_number":509},
  {"content":"\r\n . \r\n","description":"","footnote":"","page_name":" 470 ","page_number":510},
  {"content":"\r\n . \r\n","description":"","footnote":"","page_name":" 471 ","page_number":511},
  {"content":"\r\n . \r\n","description":"","footnote":"","page_name":" 472 ","page_number":512},
  {"content":"\r\n . \r\n","description":"","footnote":"","page_name":" 473 ","page_number":513},
  {"content":"\r\n . \r\n","description":"","footnote":"","page_name":" 474 ","page_number":514},
  {"content":"\r\n . \r\n","description":"","footnote":"","page_name":" 475 ","page_number":515},
  {"content":"\r\n . \r\n","description":"","footnote":"","page_name":" 476 ","page_number":516},
  {"content":"\r\n . \r\n","description":"","footnote":"","page_name":" 477 ","page_number":517},
  {"content":"\r\n . \r\n","description":"","footnote":"","page_name":" 478 ","page_number":518},
  {"content":"\r\n . \r\n","description":"","footnote":"","page_name":" 479 ","page_number":519},
  {"content":"\r\n . \r\n\r\n","description":"","footnote":"","page_name":" 480 ","page_number":520}
  ]