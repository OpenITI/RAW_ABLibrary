[
  {"content":"\r\n\r\nسفرنامهء پولاك\r\n\" ايران وايرانيان \"\r\nنوشتهء ياكوب ادوارد پولاك\r\nترجمهء كيكاووس جهاندارى\r\nشركت سهامى انتشارات خوارزمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nياكوب ادوارد پولاك\r\njakob eduard polak\r\nايران وايرانيان\r\n\" ايران ، سرزمين و مردم آن \"\r\npersien das land und seine\r\nbewohner . ethnoqraphische\r\nschilderunqen\r\nچاپ اول متن آلمانى 1865 م . : بروكهاوس - لايپزيك\r\nچاپ اول ترجمهء فارسى ، تيرماه 1361 ه‍ . ش . - تهران\r\nچاپ دوم ترجمهء فارسى ، آبانماه 1368 ه‍ . ش . - تهران\r\nچاپ و ليتوگرافى : چاپخانهء گلشن\r\nصحافى : كوشش\r\nتعداد 5000 نسخه\r\nحق هرگونه چاپ و انتشار مخصوص شركت سهامى ( خاص ) انتشارات خوارزمى است .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست\r\nيادداشت مترجم 5\r\nديباچه 9\r\nمقدمه 11\r\nبخش اول 1 . تعداد نفوس ، تبار و صنوف 13\r\nتعداد نفوس ( 13 ) تبار ( 15 ) سكنهء اصلى و قديمى ( پارسيان و ماديها ) ( 16 ) نژاد ترك - تاتار ( 23 ) كردها ( 24 ) ارمنيان ( 25 ) يهوديان ( 26 ) گبرها ( 31 ) تركمانان ( 32 ) افغانها ( 33 ) بلوچها ( 33 ) كوليها ( 33 ) اروپائيها ( 34 ) اصناف ( 35 ) لوطيها ( 38 ) درويشان ( 38 ) سربازان ( 39 )\r\n2 . خانه‌ها ، شهرها ، باغها ، ييلاقها و اردوها 45\r\nخانه ( 45 ) شهر تهران ( 60 ) روشنائى ( 64 ) ارك تهران ( 71 ) سيماى ساير شهرهاى ايران ( 73 ) باغها ( 74 ) ييلاقها و اردوها ( 78 )\r\n3 . غذاها و طرز تهيهء آنها . وعده‌هاى غذا 82\r\nطرز تهيه و پختن گوشت ( 88 ) لبنيات ( 90 ) مواد ترش ( 90 ) شربتها ( 90 ) شيرينى ( 90 ) رب ( 91 ) مربا ( 91 ) آشاميدنيها ( 92 ) ادويه ( 93 ) دفعات غذا ( 94 ) آشپزخانه ( 94 ) اسباب و لوازم آشپزخانه ( 94 )\r\n4 . لباس ، زيب و زيور و سلاح 102\r\n5 . آسايش و جنبش ، شكار ، ورزش 118\r\nآسايش و جنبش ( 118 ) شكار ( 128 ) ورزش ( 134 ) پا زدن ( 135 ) ميل گرفتن ( 135 ) سنگ گرفتن ( 135 ) شنا رفتن ( 135 ) كباده كشيدن ( 135 ) كشتى گرفتن ( 135 )\r\n6 . زندگى خانوادگى و فعاليت جنسى 138\r\nاندرون شاه ( 161 )\r\n7 . نوكران ، غلامان و خواجگان 166\r\nنوكران ( 166 ) غلامان ( 172 ) خواجگان ( 177 )\r\n8 . تربيت ، علوم و فنون 182\r\n9 . تلاش براى وارد كردن تمدن اروپائى 201\r\n10 . دين و قانون 221\r\n11 . گرمابه‌ها و گورستانها 244\r\nگرمابه‌ها ( 244 ) گورستانها ( 248 )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n12 . نوروز 252\r\nبخش دوم 1 . حكومت و دربار ناصر الدين شاه 269\r\n2 . مسافرت به ايران و در داخل آن 300\r\n3 . امنيت عمومى در شهرستانها ، تحصن و بست 319\r\n4 . دامدارى و كشاورزى 328\r\nاقتصاد شبانى ( 328 ) كشاورزى ( 344 ) محصولات كشاورزى ( 357 )\r\n5 . وزن ، مقياس و سكه 372\r\n6 . صنعت و تجارت 378\r\n7 . طبيب و مداوا 396\r\n8 . مخدرها ، زهرها و پادزهرها 430\r\nحشيش ( 430 ) ترياك ( 433 ) تنباكو ( 438 ) تاتوره ( 442 ) بذر البنج ( 443 ) مردم گياه ( 443 ) بيخ تفت ( 443 ) جوز القى ( 444 ) بيش ( 444 ) روغن بادام كوهى ( 445 ) چاى ( 445 ) قهوه ( 446 ) شراب ( 447 ) عرق ( 449 ) آب جو ( 449 ) قميز ( 449 ) مرگ موش ( 450 ) خاك ( 450 ) موميائى ( 451 ) پادزهر ( 451 )\r\n9 . گياهانى كه از خود شيره و صمغ ترشح مىكنند 453\r\nاشق ( 455 ) بارزد ( 456 ) انجدان ( 457 ) انقوزه ( 457 ) سك بينج ( 458 ) بيوزه ( 458 ) سقز ( 458 ) انزروت ( 459 ) كتيرا ( 460 )\r\n10 . بيماريهاى و امراض همه‌جاگير 463\r\nجوشها و التهابات پوست ( 464 ) سرخجهء كاذب ( 464 ) باد سرخ ( 464 ) آبله ( 465 ) سرخك ( 465 ) كهير ( 466 ) دمل ( 466 ) تاول ( 466 ) تب‌خال ( 467 ) جرب رطب ( 467 ) غرور جوانى ( 467 ) سل پوستى ( 467 ) سالك ( 467 ) جذام ( 474 ) داء الفيل ( 475 ) برص ( 475 ) سيفليس ( 476 ) سوزنك ( 476 ) بيماريهاى جهاز هاضمه ( 477 ) اسهال خونى ( 478 ) وباى اطفال ( 480 ) بواسير ( 480 ) كرم امعا ( 480 ) بيماريهاى كبد ( 481 ) بيمارى سنگ ( 482 ) نزله ( 486 ) خروسك ( 487 ) خناق ( 487 ) سينه‌پهلو ( 487 ) ذات الريه ( 487 ) نزلهء ريوى مزمن ( 487 ) نقايص قلب ( 487 ) گشادى سياهرگها ( 488 ) بيماريهاى عصبى ( 488 ) سكته ( 488 ) عرق النسا ( 489 ) روماتيسم ( 489 ) خنازير ( 489 ) اسقربوط ( 489 ) گوشت زيادى ( 490 ) سلعه ( 490 ) تب‌لرز ( 490 ) تيفوس ( 494 ) تب متصل كاذب ( 494 ) بيماريهاى چشم ( 502 ) شقاقلوس ( 502 ) زخمها ( 503 )\r\n11 . خو گرفتن به آب و هوا و محيط تازه 504\r\n12 . تسميهء اعلام جغرافيائى 512\r\nفهرست اعلام 519\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nيادداشت مترجم\r\nاز شرح‌حال و سوانح زندگى دكتر ياكوب ادوارد پولاك نويسندهء كتاب « ايران و ايرانيان » يا با توجه دقيق‌تر عنوان آن « ايران ، سرزمين و مردم آن » چيز زيادى در دست نيست . در چاپ هفتم دائرة المعارف ماير « 1 » چاپ آلمان چند سطرى دربارهء وى به اين شرح ذكر شده است : « پولاك ، ياكوب ادوارد ، سياح ، تولد 1818 در يكى از نواحى بوهم ، مرگ هشتم اكتبر 1891 در وين ، از 1851 تا 1860 در ايران زيست و از 1855 به بعد طبيب مخصوص شاه بود . در 1882 بار ديگر به ايران سفر كرد و بخصوص به مطالعه و تحقيق در منطقهء الوند پرداخت . بعدها در وين به تدريس زبان فارسى مشغول شد .\r\nكتاب « ايران » را نوشت كه در سال 1865 در دو جلد بچاپ رسيد . »\r\nمرحوم محبوبى اردكانى در اثر خود به نام « تاريخ مؤسسات تمدنى جديد در ايران » ( تهران 1354 ) اطلاعاتى را كه در جرايد و كتب مختلف دربارهء پولاك وجود داشته جمع‌آورى كرده است . آنچه در ذيل به نظر مىرسد همه با استفاده از آن منبع است .\r\n« دكتر پولاك عملا معلم طب و جراحى بود ولى خودش سمت خويش را دواسازى نوشته است و ظاهرا استخدام او هم به عنوان معلم دواسازى يا حكمت كه مجموعهء معلومات طبى آن عصر بوده صورت گرفته بوده است . وى از همهء همكاران خود در ايران معروف‌تر بود زيرا به دستيارى شاگردان خود يك رشته مؤلفات طبى از خود به يادگار گذارد كه معرف هميشگى اوست .\r\nدكتر پولاك در سال 1272 قمرى پس از مرگ دكتر كلوكه و پيش از استخدام دكتر طولوزان طبيب مخصوص ناصر الدين شاه نيز بود « 2 » و پس از ده سال اقامت در ايران به وطن خود بازگشت و كتابى دربارهء ايران نوشت به نام « ايران ، سرزمين و مردم آن » . علاوه بر اين كتاب مقالات و رساله‌هاى مفيد ديگرى نيز راجع به ايران انتشار داده است . مترجم او محمد حسين خان قاجار بود « 3 » . دكتر پولاك براى نخستين‌بار در سال 1274 قمرى تخم چغندر قند را به ايران آورد و در مقام ترويج و كشت آن برآمد . « 4 » »\r\n\r\n\r\n","description":"","footnote":"\r\n( 1 ) .  Meyers Lexikon . 7 . Auflage . 1928 \r\n( 2 ) . مرآت البلدان ، جلد دوم ص 181 .\r\n( 3 ) . وقايع اتفاقيه ، نمرهء نود و هشتم ، مورخ پنجم ربيع الاول 1269 ، ص 1 .\r\n( 4 ) . همان روزنامه ، نمرهء سيصد و هفتاد و چهارم ، مورخ پنج‌شنبه شانزدهم شهر شعبان 1274 .\r\n","page_name":" 5 ","page_number":5},
  {"content":"\r\n\r\nدكتر پولاك پس از رفتن از ايران بار ديگر نيز در شعبان 1299 به ايران آمد . اعتماد السلطنه در اين باره مىنويسد ( خاطرات . . . ص 197 ) :\r\n« شنبه 7 شعبان 1299 . . . حكيم پولاك كه تازه آمده است ديده شد . . . بيست و دو سال است كه از ايران رفته بود . تازه آمده است به جهت بعضى اكتشافات تاريخى . . . به اتفاق طولوزان و حكيم پولاك اقدسيه رفتيم . . . شاه آمدند . با حكيم پولاك خيلى مهربانى كرد [ ند 
  ] . . . »\r\nسه مطلب ديگر نيز توسط محبوبى اردكانى از وقايع اتفاقيه ذكر شده كه طرز كار دكتر پولاك را روشن مىكند . مطلب اول كه عينا از آن روزنامه نقل شده بدين قرار است :\r\n« معلم علم طب و جراحى عاليجاه موسيو پولاك نمساوى ، مترجم او محمد حسين خان قاجار . بيست نفر شاگردان اوست و در كمال نظم و خوبى تحصيل مىنمودند تا اينكه علم تشريح را كه در ساير مدارس دول خارجه از قرار تقرير معلم در يك سال تحصيل مىنمايند در سه ماه فارغ شدند و بعد از آن شروع به علم معرفت ادويه و اسباب و علامات معالجه نموده و اكنون به مقامى رسيده‌اند كه معلم ايشان بنا دارد در هفتهء آينده آنها را به مريضخانه برده كيفيت معالجه را بياموزند و در اين اوقات معلم ايشان قرار داده كه هر وقت در شهر معالجهء غريبى از قطع و كسر و ساير اعمال يد جراحى مىكنند دو نفر از شاگردان قابل صاحب نشان و سه نفر ديگر از ساير همراه خود مىبرد و به ايشان مىآموزد كه در كار خود مهارت كامل بهم برسانند . »\r\n( وقايع اتفاقيه مورخ پنج‌شنبه پنجم ربيع الاول 1269 نمرهء نود و هشتم )\r\nدو مورد ديگر كه نقل به معنى است چنين است :\r\n« شاگردان قسمت طب به دستيارى دكتر پولاك در سال 1269 هنگام بروز و با به خدمات درمانى مشغول شدند و هميشه سه نفر از ايشان به هر عيادتى كه استادشان مىرفت همراه وى مىرفتند . گاهى به حكم ضرورت از شاگردان مدرسه براى مأموريت به ولايات فرستاده مىشدند . كتابهائى كه معلمين مدرسه تأليف مىكردند غالبا به وسيلهء شاگردان مدرسه ترجمه مىشد . مطبعهء مدرسه را خود شاگردان اداره مىكردند و هر درسى كه استاد در مدرسه املا مىكرد و ترجمه مىشد فورا چاپ مىنمودند و ظاهرا نخستين كتابى كه ترجمه و چاپ شد « تشريح بدن انسان » تأليف دكتر پولاك بود كه در روز يك‌شنبه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n25 شهر رجب المرجب سنه 1270 كار چاپ آن پايان و اندكى بعد انتشار يافت . » « 1 »\r\n( وقايع اتفاقيه نمرهء 157 پنج‌شنبه چهارم جمادى الاولى 1270 ، ص 2 )\r\n« اولين آموزش بالينى شاگردان طب درآوردن سنگ مثانه بوده است كه به وسيلهء دكتر پولاك و حكيم روس ( ظاهرا طبيب سفارت روس ) عمل شده است » .\r\n( وقايع اتفاقيه نمرهء نود و نهم ، ص 2 )\r\nراهنماى دانشكدهء پزشكى نيز مطلبى دربارهء يكى از شاگردان پولاك دارد كه ذكر آن در اين مقام بىمناسبت نيست ( ص 49 ) :\r\n« ميرزا رضا پسر مرحوم حاجى ميرزاى مقيم مستوفى علىآبادى مازندرانى كه به ميرزا رضاى دكتر معروف بود ، پس از اينكه در سال 1277 از تحصيلات پزشكى خود در پاريس فراغت يافت و به ايران آمد به سمت معلم طب جديد در دار الفنون منصوب شد .\r\nميرزا رضا از شاگردان خوب دكتر پولاك بود و ظاهرا دومين\r\n\r\n\r\n","description":"","footnote":"\r\n( 1 ) در كتابنامهء علوم ايران تهيه و تنظيم غلامحسين صدرى افشار از انتشارات مركز مدارك علمى ، مؤسسهء تحقيقات و برنامه‌ريزى علمى و آموزشى ، تهران 1350 و فهرست مشترك كتابخانه‌هاى ايران آثار زير از مؤلفات دكتر پولاك به ثبت رسيده است :\r\n1 . رساله در معالجات و تدابير امراض نوبه و اسهال و مطبقه ، تهران 1269 قمرى .\r\n2 . علاج الاسقام ترجمهء محمد حسين افشار ، تهران 1273 قمرى .\r\n3 . كحالى ترجمهء محمد حسين افشار ، تهران .\r\n4 . پاتولوژى ژنرال ترجمهء ناشناس ، نسخهء خطى دانشگاه 1 / 4603 مورخ 1277 قمرى .\r\n5 . سمومات و ترياق ترجمهء ناشناس ، نسخهء دانشگاه 2 / 1547 مورخ 1304 قمرى .\r\n6 . تشريح بدن انسان ، ترجمهء محمد حسين افشار ، تهران ( بىناشر ) ، 1270 ه ق ( - 1233 شمسى ) 375 صفحه .\r\n7 . كتاب جراحى مشتمل بر دو جلد و يك رساله در كحالى ، تهران ، كارخانهء رضاقلى ناظم مدرسهء دار الفنون 1273 قمرى ( - 1236 شمسى ) .\r\n8 . جلاء العيون ، نسخهء خطى دانشكدهء پزشكى ، شمارهء 79 مورخ 1287 قمرى ؛ چاپ تهران ، مورخ 1300 قمرى در 268 صفحه .\r\n9 . زبدة الحكمه ترجمه و نگارش علىنقى بن محمد اسمعيل حكيم الملك ، نسخهء خطى شيراز ، مورخ 1298 قمرى و نسخهء خطى كتابخانه ملك به شمارهء 3 / 6193 و نسخهء خطى دانشگاه به شمارهء 1 / 1547 ؛ چاپى تهران 1272 قمرى ، خشتى در 95 صفحه ؛ نسخهء ديگرى از همين كتاب ترجمهء مصطفى اصفهانى ، چاپ تهران 1280 در 257 صفحه .\r\n10 . وبائيه ترجمه و تحرير علىنقى جديد الاسلام در 1269 قمرى ، نسخهء خطى كتابخانهء ملى ايران ف 349 و نسخهء اصل ف 369 .\r\n11 . بيست باب در تشريح ، ترجمهء محمد حسين بن ميرزا بزرگ تهرانى ، نسخهء كتابخانهء ملى تهران ف 213 مورخ 1269 قمرى ؛ چاپى تحت عنوان تشريح بدن انسان ذيل شمارهء 6 ذكر شد كه همان كتاب مذكور در متن است .\r\n","page_name":" 7 ","page_number":7},
  {"content":"\r\n\r\nكسى است از ايرانيان كه عنوان دكتراى پزشكى را از دانشگاه پاريس بدست آورده است « 5 » . وى بعدا طبيب و معلم فرانسهء ظل السلطان شد و زن فرانسوى او هم معلم شاهزاده بود . ميرزا رضا در 1294 درگذشت . »\r\nچنين بود آنچه در كتاب تاريخ مؤسسات تمدنى جديد در ايران ، جلد اول دربارهء دكتر پولاك آمده است .\r\nمحبوبى اردكانى در اثر ديگر خود تحت عنوان تاريخ تحول دانشگاه تهران و مؤسسات عالى آموزشى ايران ( تهران 1350 ) مطالبى را كه در فوق ياد كرديم تكرار كرده است و بعضى اطلاعات تازه را نيز بدان افزوده است كه آنها را هم براى مزيد اطلاع ذيلا بدست مىدهيم :\r\nدر صفحهء 23 چنين آمده است :\r\n« . . . وى فارسى را آموخته و به زبان مادرى شاگردان تدريس مىكرد .\r\nپولاك كتابى در تشريح نوشت كه به كمك ميرزا محمد حسين افشار يكى از شاگردان او به فارسى منتشر گرديد . منشأ بسيارى از اصطلاحات و لغاتى كه در تشريح فارسى به كار مىرود از آن كتاب است . يك كتاب نيز در جراحى اختصاصى چشم و يك راهنماى طب نظامى براى معالجهء شايعترين بيماريهاى سربازان ايرانى نوشت كه مورد انتقاد يكى از پزشكان ايرانى قرار گرفت و نسخهء خطى آن كتاب انتقادى ، جزو كتب خطى كتابخانهء مجلس موجود و موسوم است به « انتقاد بر دكتر پولاك » . يك كتاب مفردات طب را هم بر شاگردان خود املاء كرد كه نسخ آن دست‌به‌دست مىگشت . . . در سفرى هم كه ناصر الدين شاه به اتريش رفته بود پولاك با همراهان شاه معاشرت و رفاقت داشت ( 1306 ه . ق ) . »\r\nدر صفحهء 261 كتاب مزبور با استناد به وقايع اتفاقيه نمرهء 99 مورخ پنج‌شنبه 12 ربيع الاول 1269 آمده است : « اولين كالبدگشائى ( اتوپسى ) در ايران به وسيلهء دكتر پولاك به سال 1270 هجرى قمرى ( 1854 ميلادى ) روى جنازهء يك نفر اروپائى كه مظنون به مرگ بر اثر جنايتى بود انجام گرفت . . . » « نخستين بيهوشى و نخستين عمل جراحى براى بيرون آوردن سنگ مثانه در همان زمان ( دوشنبه 9 ربيع الاول 1269 ) انجام شد . »\r\nدر كتاب حاضر نيز گوشه‌هاى ديگرى از زندگى دكتر پولاك در ايران و طرز برخورد او با مقامات مملكتى نمايانده شده است كه از تكرار آن در اين مقدمه خوددارى مىكنيم .\r\n\r\n\r\n","description":"","footnote":"\r\n( 5 ) . عنوان رسالهء او در صفحهء 215 كتاب آمده است . م .\r\n","page_name":" 8 ","page_number":8},
  {"content":"\r\n\r\n\r\nديباچه\r\nدر كتاب حاضر كوشش كرده‌ام از اخلاق و رفتار ، آداب و طرز زندگى يكى از جالب توجه‌ترين ملل عالم تصويرى بدست بدهم . ملتى كه افتخاراتش بيشتر زادهء اعمال و اقداماتى است كه در گذشته‌هاى دور انجام گرفته است ولى هنوز گرفتار عوارض كهولت نشده بلكه كاملا لياقت آن را دارد كه باز در تاريخ فرهنگ و جهان آينده سهم بسزائى به عهده بگيرد .\r\nبخصوص زندگى در دربار شاه ايران را با تفصيل خاص وصف مىكنم زيرا آداب و رسوم تمام ملت تا اندازه‌اى زياد به پيروى از اوست و در عين حال اين سلسله كه اصل و نسبى ترك و تاتار دارد نتوانسته است خود را از تأثير عنصر ايرانى بر كنار نگاهدارد .\r\nاز آن گذشته براى تمام واردان به اين كشور و مسافران اروپائى راهنمائيها و اشاراتى دارم كه در خوراك چه نكاتى را رعايت كنند و پرهيز از چه چيزها را لازم بشمرند ؛ زيرا ديده‌ام كه چه بسيار از آنان در اثر جهل بدين نكات به بيمارى دچار آمده‌اند و پس از مدت كوتاهى مقهور آن شده‌اند ؛ درحالىكه با اندكى احتياط مىتوانستند از اين فرجام بگريزند .\r\nآنچه مىگويم حاصل تجربهء من است . كوتاهى من در رعايت اصول بهداشتى در به دو امر باعث شد كه تا لب گور برسم ، و فقط تصادف سبب شد كه از چنگ مرگى نزديك بگريزم . بسيارى نصايح مرا پذيرفتند و رهائى يافتند ، ديگران بدان عنايت نكردند و به مرگى كه بر ايشان پيش‌بينى كرده بودم گرفتار شدند . روىهم‌رفته مىتوان گفت كه اروپائيها در مشرق‌زمين پرواى اسب خود را بيشتر دارند تا بدن خود را ؛ در داخل و خارج چهارديوارى خود از خطاكارى ابا ندارند و آنگاه عواقب رقت‌بار و اجتناب‌ناپذير كارهاى خود را همه فقط در اثر آب و هواى نامألوف و غير معتاد مىشمارند .\r\nهر سياحى مىتواند به سهولت تصويرى دل‌انگيز از كشورى كه در آن سفر مىكند بدست دهد . از نظر وى همه چيز تازه است و وى تحت تأثير اين تازگى و طراوت قرار مىگيرد ، بعضيها نيز داراى غريزه‌اى هستند كه مىتوانند درست را از نادرست تشخيص دهند . نامه‌هائى هم كه من پس از ورود به ايران به دوستانم در وطن خود نوشتم به همين ترتيب پر از عقايد و تصورات زنده و خوشبينانه بود . پس از گذشت زمان دريافتم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنتيجه‌گيريهائى كه در به دو امر خود را در آنها مصاب و محق مىدانستم به تجديد و تغييرى اساسى نيازمند است . هنگامى كه در سال 1851 « 1 » به ايران آمدم سخت مفتون جامعهء ايرانى و طرز زيباى تكلم و ريزه‌كاريهاى محاورهء آنان شدم و رفتار مؤدبانهء مردم تربيت شده مرا بسيار تحت تأثير خود قرار داد . متأسفانه بعدها دريافتم كه نيرنگ و دروغ و فريب در پس اين رفتارهاى انعطاف‌پذير پنهان است ؛ پس حس تحقير من نسبت به اين ملت برانگيخته شد ؛ باز سالى چند پس از اين دانستم كه در قضاوت خود به راه خطا رفته‌ام ؛ ديگر از تشخيص اينكه صفات خوب غلبه دارد يا عادات بد عاجز ماندم ؛ ندانستم كه آيا اين عادات بد از خصائل ذاتى ايرانى است يا بايد آن را معلول فشار متمادى استبداد شمرد ، كه اين ملت مقهور و منكوب آن است .\r\nدر كتاب خود سعى كرده‌ام قضايا و اتفاقات را حتى المقدور بر كنار از پيش‌داورى و سبق ذهن ، به صورتى واقعى و آفاقى شرح دهم . اقامت نه سالهء من در اين كشور ، آشنائى به زبان فارسى و ادبيات غنى آن ، شغل من در سمت معلم مدرسهء طب تهران و پس از آن پزشك مخصوص شاه ، مسافرت - هاى متعدد به شهرها و ولايتهاى مختلف ، ايجاب كرد كه بتوانم پايتخت و همچنين تمام نواحى اين مملكت پهناور ، و اصل و بنياد زبان و دين اهالى متنوع ، اوضاع و احوال سياسى و اخلاقى و فرهنگى آن را تا جائى كه براى يك خارجى ميسر است بشناسم . اين نيز از جملهء بديهيات است كه در مورد زنان و همچنين زندگى خانوادگى در مشرق‌زمين ، تنها طبيب است كه مىتواند گزارشى مبتنى بر مشاهدات شخصى خود ارائه دهد .\r\nبه هنگام تحرير اين كتاب از استفاده از كتب ديگران چشم پوشيدم ، مىخواستم كه كتاب از آن خود من باشد و من خود در برابر امتيازها و اشتباهاتش پاسخگو باشم :\r\n كهن جامهء خويش پيراستن * به از جامهء عاريت خواستن \r\nسعدى\r\nبدين جهت اميدوارم به هر نقصى كه مشاهده شد به ديدهء اغماض نگرند ؛ هركس كه به اوضاع و احوال آشنا باشد تصديق خواهد كرد براى يك اروپائى چقدر مشكل است كه به زندگى شرقيها و بخصوص به زندگى خانوادگى آنها نفوذ كند ، يا از سكنهء آن كشور اطلاعات دقيق قابل اطمينان در آن باره بدست آورد .\r\nسرانجام خود را موظف مىدانم كه از دوست مشفق خود دكتر هنچه  I . C . Haentzshe  كه در مدت اقامت من در ايران در غم و شاديم شريك بود به خاطر آنكه يادداشتهاى گرانقدر خود را در اختيارم گذارد در اين مقام سپاسگزارى كنم .\r\nوين فوريهء 1865 ى . ا . پولاك\r\n\r\n\r\n","description":"","footnote":"\r\n( 1 ) . مطابق با 8 - 1267 ه . ق . - م .\r\n","page_name":" 10 ","page_number":10},
  {"content":"\r\n\r\n\r\nمقدمه\r\nايران فعلى به آن اندازه بزرگ نيست كه روزگارى شاه به كورش جوان مىگفت : « قلمرو سلطنت پدران من از جنوب تا آن نواحى گسترده است كه حرارت ، آنجا را غير مسكون كرده است و از جانب شمال تا سرزمين - هائى است كه يخبندان همه جا را فسرده است ، آنچه در اين بين قرار دارد مقهور ساتراپها ، دوستان و ياران برادر من است » . اما مع هذا ايرانيان بدان مىبالند كه كشورشان همه نوع آب و هوائى را در بر مىگيرد ، از گرم استوائى تا يخبندان شمالى و اين مطلب در جملهء « ايران هفت اقليم دارد » بيان مىشود .\r\nاز آنجا كه اين نجد از اطراف با كوههاى بلند احاطه شده اين امكان بوجود آمده است كه بتوان پس از صرف ساعتهاى معدودى از سرزمين گرمى كه در آن خرما مىرويد به ارتفاعاتى رسيد كه در پرتگاههاى آن همواره برف وجود دارد ، يا مىتوان به دره‌هائى رفت كه فقط پاى چادرنشينان در ماه‌هاى تابستان ممكن است بدانجا برسد و بس . بيابانها و صحارى ايران به افريقا مىماند و قسمتهاى كم‌ارتفاع آن در ساحل خزر از نظر قدرت بارآورى و تنوع نباتات به سرزمين حاصلخيز هندوستان شبيه است ، بعضى از دره‌هاى دلكش ايران از نظر زيبائى از كشمير كه اين همه در وصفش سخن گفته‌اند سبق مىبرد ، درحالىكه خوزستان و لار آدمى را به ياد عربستان مىاندازد .\r\nاز بركت اين خصوصيات است كه ايران در محدودهء خود تمام محصولات جنوبى و شمالى را از خرما و موز تا گياهانى كه در سرما و يخ هميشگى مىرويند يك‌جا جمع كرده است و به عبارت بهتر مىتواند بكند . اين كشور كه از نظر جنگل فقير است باز در ولايات ساحلى خزر داراى اقاقى ، بلوط ، آلش ، انواع سرو و غيره است ، آن هم با عظمتى كم‌نظير كه مىتواند چوب لازم را براى كشتىسازيهاى بزرگ تأمين كند ؛ به همين ترتيب هم ذخائر غير - قابل تخمين زغال و آهن و مس آن در انتظار روزى مانده‌اند كه استخراج شوند و صنايع عظيمى را پايه گذارند و پشتكار و هنرمندى كارگر ايرانى را به منصهء بروز برسانند . يكى از ديپلماتهاى فرانسوى با پى بردن به اين حقايق حتى ناگزير از بيان اين مطلب شد كه : اگر روزى صنعت در ايران پا بگيرد نه تنها واردات از اروپا به صفر مىرسد بلكه با توجه به نيروى كار ارزان\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nموجود ، بعيد نيست كه محصولات ايران در بازارهاى اروپا با موفقيت به رقابت با ديگران برخيزد .\r\nدر مجموع ، اين ملت دچار بىآبى است زيرا كوههاى بلند مانع نزول برف و باران مىشود ، تنها اهالى با تقسيم نهرها و تعبيهء كاريزها و جويها مىتوانند مقدار كافى آب براى آبيارى تأمين كنند و بدين ترتيب در دشتها با وجود آنكه اغلب هشت ماه تمام در آنجا بارندگى نمىشود كم‌آبى نيست بلكه كاستى در حمايت كافى از زارعان ، در برابر دخالت قدرتمندان مشاهده مىشود .\r\nمردم ايران از نظر تنوع دست‌كمى از نواحى و مناطق مختلف آن ندارند ، از ايرانيى كه خون خالص در رگهايش جريان دارد گرفته ، تا تركمانى كه از نژاد مغول است . سكنهء دشتها كاملا از اهالى ساحل درياى خزر و كسانى كه در مناطق كوهستانى زندگى مىكنند ، متمايزند ؛ و هر كدام از اين گروهها ، به هنگام تغيير دادن ديار خود ، ناگزيرند با شرايط اقليمى ناحيهء جديد خو بگيرند . هدف و منظور ما از نوشتن اين كتاب بحث دربارهء اين جنبه‌هاى گوناگون است .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ بخش اول 
  ]\r\n\r\nتعداد نفوس ، تبار و صنوف 1\r\nتخمين جمعيت . تركيب جمعيت ، فارسيها و ماديها ( خصوصيات بدنى ، خلقيات ، فضول ، فراماسونرى ، طرز برخورد و عناوين ، فحشها و نفرينها ، دعاوى ) . تركها و تاتارها .\r\nكردها . ارمنيها . يهوديها ( خصوصيات اخلاقى و اشتغالات ، قبر استر در همدان ، صحت كتاب استر ) . گبرها . تركمانها . افغانها و بلوچها . كوليها . اروپائيها . شاهزاده‌ها .\r\nشاهزاده‌هاى سلسله‌هاى پيشين . خانها . القاب . منشيها . سيدها . لوطيها . درويشها .\r\nسربازها ( قواى دفاعى ، افسرها ، توپخانه ، حمله ، پوست سر مقتولين ، نتيجه‌گيرى ) .\r\n\r\nالف . تعداد نفوس\r\nتعيين تعداد نفوس ايران بسيار كار مشكلى است زيرا هيچ فهرستى از نوزادان و درگذشتگان تهيه نمىشود و از آن گذشته هرگز سرشمارى به عمل نيامده است . هرگاه بخواهيم از شمارهء خانواده‌ها و خانه‌هائى كه ممكن است آمارى از آنها بدست آوريم به تعداد نفوس پى ببريم ، ممكن است بخصوص در مورد شهرها به اشتباههاى عظيم دچار شويم . زيرا شمارهء افراد يك خانواده با خدمه ، غلام و كنيز و وابستگانش كه بعضى از آنها خريدارى شده‌اند و ديگران به نحوى در شمار اعضاى خانواده درآمده‌اند ، اغلب به هشتاد تا صد تن بالغ مىشود . اما اين رقم فقط در مورد سكنهء مقيم كه تعدد زوجات در بين آنها سخت رايج است صدق مىكند . مثلا هرگاه از مردم مختلف در ايران پرسشى دربارهء تعداد اهالى تهران كه پايتخت است بكنيم ، جوابهاى نسنجيده‌اى مىشنويم كه بر طبق آن تعداد سكنهء تهران بين شصت هزار تا پانصد هزار متغير است . با وجود همهء اينها در شهر - هاى بزرگتر مىتوان با قدرى دقت رقمى نسبتا صحيح بدست آورد . مثلا لابد ، تعداد متوفيات كه مرده‌شويها در روز با آن سروكار دارند ، براى كلانتر ثبت مىشود ؛ و همين كلانتر از حجم مواد مصرف شده ، و نيز برحسب مقدار ماليات غير مستقيم ، مىتواند تقريبا با دقت تعداد اهالى را كه دائم در تغيير است ، تعيين كند . اما من هرچه پرسيدم نتوانستم اين مرد را وادار كنم كه تعداد سكنهء شهر را بگويد ، وى يا از جواب دادن خوددارى مىكرد ، يا طفره‌زنان مىگفت : « شهر بسيار آباد است . » مردم كه تحت تأثير سبق ذهن مذهبى هستند ، و به دليل ترس از چشم‌زخم - درست مانند زمان حضرت\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nداوود - در مقابل چنين پرسشهائى از خود مقاومت نشان مىدهند و به همين دليل با سرشمارى 1859 « 1 » كه به فرمان شاه برگذار شد ، سرسختانه مخالفت ورزيدند . همين سبق ذهن باعث شده است كه ايرانى سن خود را مخفى نگاهدارد . هرگاه در اين باره از او چيزى بپرسيد بدون هيچ دقتى مىگويد :\r\n« اى ، سى چهل سال دارم » يا « پيرمردم » . علت آن است كه يا سن واقعى خود را مخفى نگاه مىدارد و يا چون تاريخ تولدش ثبت نشده نمىتواند آن را به صورت دقيق ذكر كند .\r\nاما وضع چادرنشينها و ايلها با آنچه گفتيم تفاوت دارد . رئيس آنها كه ايلخانى است بدقت تعداد چادرهاى عشيرهء خود را مىداند ؛ موظف است كه قدرت آنها ، تعدادشان و وضع احشامشان را بداند و نگذارد كه از آنها كاسته شود و بكوشد كه بر آنها افزوده شود . چون آنها مراتع ثابت و لا يتغيرى در اختيار دارند خيلى بندرت با ساير عشاير درهم مىآميزند و اغلب بيش از يك زن اختيار نمىكنند . بدين طريق است كه با شمردن چادرها مىتوان به سهولت به تعداد متوسط افرادشان پى برد . اطلاعات جامعى دربارهء اين عشاير در كتاب خانم شيل درج است و بخصوص يادداشتهاى سرهنگ شيل را كه به صورت تعليقه در آن كتاب آمده است از اين لحاظ نبايد از ياد برد .\r\nهرگاه مساحت فعلى كشور ايران را - صرفنظر از مناطقى كه متنازع فيه است - به حدود بيست و دو هزار ميل مربع برآورد كنيم ، و به ياد بيابانهاى بسيار وسيعى هم باشيم كه يا به علت خصوصيات زمين هيچ چيز در آنها نمىرويد ، يا اينكه كاملا زمينهاى حاصلخيزى هستند ولى به علت نقصان نيروى كار باير و نكاشته مانده‌اند ؛ و هرگاه در نظر داشته باشيم كه شهرهاى بزرگ قديمى مانند اصفهان ، رى ، قزوين ، شيراز ، سلطانيه ، همدان و مشهد فعلا از سكنه خالى شده‌اند ، و از اين گذشته از ياد نبريم كه آباديها از يكديگر دور هستند و چون واحه‌هائى در دشتها و دره‌ها قرار گرفته‌اند ، و اينكه بعضى از ولايات مانند قسمتهاى شرقى كشور در اثر شبيخون تركمانان ، افغانان و بلوچها تقريبا مثل بيابان خلوت شده‌اند و اهالى آنها به اسارت رفته‌اند ، و بدانيم كه حتى در حوالى تهران كه پايتخت است مقادير زيادى زمين است كه باير و ناكشته مانده و چادرنشينان آنها را به هنگام كوچ مورد استفاده قرار مىدهند ، آنگاه مىتوانيم بگوئيم كه تعداد نفوس اين مرز و بوم بسيار نيست و فرض اينكه در هر ميل مربع حدود چهارصد تا چهارصد و پنجاه نفر زندگى مىكنند نبايد ناچيز جلوه‌گر شود ؛ به اين حساب مىتوان شمارهء اهالى را بين نه تا ده ميليون برآورد كرد .\r\nمسافر ممكن است با ديدن مسافات زيادى بيابان بىحاصل و دهكده‌هاى ويران ، در جهت مخالف دچار سهو شود و نفوس ايران را بيش از اندازه اندك بگيرد . اگر دره‌هاى زيباى بارآور ، و زمينهاى حاصلخيز را كه چه به صورت ديم و چه با آبيارى مصنوعى محصول بسيار و حتمى دارند ، و ميوه‌ها\r\n\r\n\r\n","description":"","footnote":"\r\n( 1 ) . برابر با 6 - 1275 ه . ق . - م .\r\n","page_name":" 14 ","page_number":14},
  {"content":"\r\n\r\nو سبزيهاى فراوان ، و فراورده‌هائى را كه گله‌ها و رمه‌ها - چه براى تغذيه و چه براى پوشاك - توليد مىكنند در نظر بياوريم ، و بدانيم كه فقط ولايات شمالى و غربى مىتوانند يك‌صد و پنجاه هزار سرباز در اختيار بگذارند بىآنكه خروج اين نيروى كار به زراعتشان صدمه بزند و آن را مختل كند ، آنگاه درمىيابيم كه قبول تعداد سكنه خيلى قليل هم فرض درستى نمىتواند باشد .\r\n\r\nب . تبار\r\nسكنهء ايران از نظر تبار تقسيم شده‌اند بر :\r\n1 . ساكنان اوليه ، فارسيها و ماديها « 2 » . نمونهء فارسيها را مىتوان در گبرهاى يزد و كرمان كه تعدادشان اندك است باز شناخت . لرها ، لكها و اهالى كرمان ، يزد و شيراز به فارسيها بسيار نزديكند . نمونهء ماديها ، هر چند كه بر اثر آب و هواى باطلاقى تغييراتى در آنها پديد آمده ، در ميان اهالى ساكن كنار درياى خزر ديده مىشود ؛ مازندرانيها ( تپورها ) در حوالى بارفروش ( طبرستان ) و گيلانيها از اين قبيل هستند . اين هر دو قوم قديم ايرانى به صورت متفرق نيز وجود دارند ؛ در تركستان و افغانستان به نام تاجيك و در هندوستان به اسم پارسى مشهورند .\r\n2 . نژاد ترك - تاتار بيشتر در آذربايجان تا اواسط مملكت سكنى گرفته‌اند . با وجود آن شاخه‌ها و قبايل بزرگى در مناطق مختلف پراكنده‌اند و به عنوان مثال مىشود همدان ( اكباتان ) شيراز و غيره را يادآور شد . تاريخ حضور آنان از دورهء حمله‌ور شدن چنگيز خان و تيمور لنگ بايد محسوب شود .\r\nدر مستملكات روسى واقع در ماوراى قفقاز نيز قبايل ترك - تاتار غلبه دارند .\r\n3 . آميزه‌هائى كه در اثر اختلاط سكنهء قديم ايران با ترك - تاتارها پديد آمده‌اند . روىهم‌رفته اهالى شهرها بيشتر از نژاد فارسى ، و در بيرون شهرها بيشتر از نژاد ترك هستند ، زيرا پيشه‌وران همواره از فارسيانند .\r\n4 . كردها . اينها اغلب در موقفهاى عشيره‌اى خود واقع در كوهستان لوند سكنى دارند ؛ بعضى از شاخه‌هاى آنان در ساير ولايات دوردست نيز متوطن شده‌اند مثلا در خراسان و غيره . به‌هرحال در هركجا كه هستند سخت به نام ، زبان و آداب قبيله‌اى خود پايبند مانده‌اند .\r\n5 . عربها متشكلند از بعضى قبايل از هم پراكندهء مهاجر كه قسمت اعظم آنها از زمانى كه ايران به دست مسلمانان گشوده شد باقى مانده‌اند ؛ بعضى از آنها هنوز به زبان عربى تكلم مىكنند و بعضى ديگر زبان فارسى را پذيرفته‌اند . مقر اصلى آنها كنار خليج فارس است .\r\n6 . ارمنيها و قفقازيها كه قسمتى از آنها به اختيار خود به اين كشور\r\n\r\n\r\n","description":"","footnote":"\r\n( 2 ) . نام پارسى تا به امروز مانده است ، اما نام ماديها به كلى از كشور فراموش شده زيرا اين قوم در اثر تجاوز قبايل ترك تقريبا به كلى رانده شده‌اند . باوجود اين اغلب از كلمهء « فارسى » شنونده مىپندارد منظور كسى است كه در فارس واقع در جنوب ايران زندگى مىكند زيرا اهالى ايران خود را ايرانى و كشورشان را ايران مىنامند .\r\n","page_name":" 15 ","page_number":15},
  {"content":"\r\n\r\nآمده‌اند و بعضى ديگر به زور و جبر به آنجا آورده شده‌اند ؛ حتى در اواخر قرن گذشته « 3 » پس از فتح تفليس به دست آغا محمد خان ، باز خانوداده‌هاى بسيارى به نهاوند و كاكاوند كوچ داده شدند و به پذيرفتن اسلام مجبور شدند .\r\n7 . اعقابى كه از آميزش سكنهء اصلى ايران با ارمنيها و قفقازيها پديد آمده‌اند ، بخصوص از جانب مادر . ايرانيها بخصوص به رنگ پوست سفيد علاقه‌مندند و بدين جهت اغلب از اين قبايل زن گرفته‌اند ، چه به اختيار و چه به اجبار ؛ در نتيجه در خانواده‌هاى محترم و متعين بسيارى از آثار خون ارمنى برجاى مانده است . رنگ چشم آبى آسمانى يا سبز اغلب گوياى اين اختلاط است و گاهى مىتوان از صاحبان اين چشمهاى آبى مطلب را پرسيد و يقين حاصل كرد .\r\n8 . نسطوريها يا كلدانيها . اينها بيشتر به نوع عرب و يهود نزديكند و در حوالى درياچهء اورميه زيست مىكنند . تعدادى از آنها هم به صورت پراكنده در كردستانند .\r\n9 . يهوديان .\r\n10 . معدودى افغان و بلوچ .\r\n11 . تركمانان كه از نژاد خالص مغول هستند . اينها را اغلب به صورت اسير يا گروگان به اين مملكت آورده‌اند و آنها ديگر ماندگار شده‌اند .\r\n12 . اعقابى كه از اختلاط با مغولها پديد آمده‌اند . از اينها در ولايات مرزى شمال شرقى و مثلا در خراسان ديده مىشوند .\r\n13 . عشاير كولى .\r\n14 . كوليها و حبشيهائى كه به عنوان غلام و كنيز آورده شده‌اند .\r\n15 . تعداد خيلى قليلى از بربرها ، از حوالى كابل . اينها در تهران در محله‌اى خاص خود زندگى مىكنند ، موسوم به « سرتخت بربريها » .\r\n16 . اعقاب روسها و لهستانيها كه در اوايل امر گريخته به بيابان زده‌اند ، اسلام پذيرفته‌اند و در مملكت متوطن شده‌اند .\r\n17 . اجتماع كوچك اروپائيها كه به‌طور موقت در مملكت زندگى مىكنند .\r\n18 . قبلا تعداد زيادى هندو  ( Banianen )  وجود داشته‌اند كه تجارت پيشه بوده‌اند ، و فعلا به معدودى درويش تقليل يافته‌اند .\r\n\r\nسكنهء اصلى و قديمى ( پارسيان و ماديها )\r\nاينها معمولا پوستى گندمگون دارند و هرگز به سفيدى اروپائيها و ارامنه كه زير نظر آنان زندگى مىكنند نيستند ؛ مردمك چشمشان ميشى رنگ ( و بندرت سياه ) ، مويشان صاف ( نه مجعد و وز كرده ) و به رنگ آبنوس ، ريششان پرپشت و خوش رشد ، جمجمهء آنها بيضوى ، پيشانى آنها به حد اعتدال بلند و در طرف شقيقه‌ها پخ است ؛ چشمها درشتند با\r\n\r\n\r\n","description":"","footnote":"\r\n( 3 ) . منظور قرن هجدهم ميلادى است . - م .\r\n","page_name":" 16 ","page_number":16},
  {"content":"\r\n\r\nقرنيه‌اى مقوس و پلكهاى بلند فوقانى ، كه قسمت بزرگى از قرنيه را مىپوشاند ؛ ابروها كمانى شكل كه در روى بينى بهم پيوسته است ؛ گونه‌ها كمى گوشت‌آلود بدون سرخى ؛ لبها نازك ، چانه باريك ، گردن كوتاه ، گلو كمى برآمده ، قفسهء سينه پهن و رشد كرده ، كمرگاه و لگن خاصرهء زنان پهن ، استخوانها نازك ، اعضا خوب رشد كرده و در حدود مفاصل ظريف ، دستها و پاها با زيبائى خاص ، و بدن مستور از موى بسيار است . بدنشان به هيچ وجه چربى نمىآورد و از طرف ديگر لاغرى بسيار هم بندرت ديده مىشود . من در مجموع فقط سه ايرانى فربه ديده‌ام ، آن هم نه به آن اندازه كه سواركارى بر ايشان امرى مشكل باشد . قامت آنها قدرى از قامت متوسط يك پياده‌نظام بلندتر است ، افراد خارق العاده بلند و باريك يا به‌طور غير - عادى پست و كوتاه كمتر به چشم مىخورند . هموطنان من ، آقايان افسرها ، چندان اين نكته جلب توجهشان را مىكرد كه اغلب مرا متوجه به آن مىكردند . حالت چهرهء آنان جدى است اما نه خيلى حاكى از تيزهوشى و نه مانند بعضى از اروپائيها بىحال و كاريكاتورى ؛ زيرا يك فرد ايرانى نمىگذارد كه در اثر عواطف شديد به هيجان بيايد ، بلكه برعكس در اثر ممارست و عادت چنان شده كه بتواند لا اقل ظاهر را حفظ كند . بدين دليل از شكلك درآوردن و حالات مختلف به چهره دادن سخت ابا دارد و به همين دليل حركات صورت اروپائيها خيلى توجهش را جلب مىكند . روىهم‌رفته از نظر ساختمان بدنى به نوع قفقازى شبيه است و از اين لحاظ به كلى از اقوام و مللى كه با وى در يك مملكت زندگى مىكنند بخصوص از تاتارها ، ارامنه و يهوديان مشخص و ممتاز است ؛ از اين گذشته ماهيتا نيز هيچ وجه مشتركى با اقوام سرزمينهاى جنوبى و ساميها در خود نمىبيند .\r\nدر بين طبقات بالاتر و مرفه‌تر و از آن گذشته بين كسانى كه از راه نوشتن امرار معاش مىكنند ، كسانى كه به نامهاى ميرزا ، مستوفى ، محرر ، منشى شهرت دارند و همچنين بين مستخدمين پرزرق و برق اغلب به طبائع و خلق و خوهائى برمىخوريم كه در داستان « حاجى باباى اصفهانى » تأليف موريه به نحوى داهيانه توصيف شده است . ايرانيها خود نامى به روى اين نوع مردم گذارده‌اند و به آنها « فضول « 4 » » و به اعمال و رفتارشان فضولى مىگويند . فضول كسى است كه خود را با هر وضع و حالى وفق مىدهد و در هر حالى براى خود « مداخل » دست و پا مىكند و ملك و مال ديگران را از آن خود مىگرداند و به اصطلاح فارسى زبانان « مىخورد » . وى گستاخ و سمج است . همهء اخبار و رويدادهاى تازهء شهر را مىداند و مىداند كه از اينها چگونه به نفع خود استفاده كند . وى در مقابل بالادستهاى خود به زانو مىافتد و به زمين مىخزد و در برابر زيردستان سراسر نخوت است ، و در هر حال و مقامى شخصيت خود را به رخ آنان مىكشد . منظما و عموما دروغ مىگويد و تنها هنگامى حرف راست بر دهانش جارى مىشود كه نفعى در\r\n\r\n\r\n","description":"","footnote":"\r\n( 4 ) . ما در فارسى كنونى تصور ديگرى از فضول داريم كه با آنچه بعد خواهد آمد دقيقا تطبيق نمىكند . - م .\r\n","page_name":" 17 ","page_number":17},
  {"content":"\r\n\r\nآن برايش متصور باشد . اخبار دروغ را شايع مىكند ، توطئه به راه مىاندازد و تهمت مىزند ؛ مىكوشد به انحاى مختلف كسى را كه روزى برايش مفيد بوده خرد و نابود كند زيرا از نمكشناسى بوئى نبرده است ؛ نمىخواهد تعهدى يا وظيفه‌اى در برابر كسى داشته باشد . اشعارى ، ابياتى و لطيفه‌هائى را مىتواند بموقع بخواند و هميشه نكته‌هاى مناسبى را در حافظه حاضر و آماده دارد . همه كارى از او برمىآيد و به درد هركسى مىخورد از وزير گرفته تا مهتر . هر جمله‌اى را به قيد قسم مؤكد مىكند . هرگاه مچش را بگيرند كه چرا دروغ گفتى بىهيچ پروائى مىگويد « گه خوردم » . بخصوص در اصفهان فضول اصل بسيار پيدا مىشود و به همين دليل هم هست كه موريه قهرمانان داستانش را از مردم آن شهر انتخاب كرده است . نمونهء تمام عيار فضول صدراعظم پيشين ميرزا آقا خان است كه حتى براى خود ايرانيان اعجوبه‌اى بشمار مىرفت . به وى فضول بن فضول مىگويند . در دورهء محمد شاه به خدمت ديوانى درآمد ؛ صدر اعظم آن روز حاجى ميرزا آقاسى كه ميرزا آقا خان در كارش حيله مىكرد و برايش توطئه مىچيد درباره‌اش گفته : « اگر ديو دماوند به دشت تهران نظر بيندازد و در آنجا متوجه آقا خان بشود فورا دست و پاى خود را جمع مىكند ، زيرا فورا مىفهمد كه استادش را پيدا كرده است . » مسافر اروپائى اغلب با اين قبيل مردم سروكار پيدا مىكند و به همين دليل به سهولت كاريكاتور موريه را به جاى حقيقت مىگيرد و اين سجاياى خاص يك طبقهء از مردم را از سر سهو و خطا ، به قاطبهء يك ملت تعميم مىدهد .\r\nايرانى روىهم‌رفته طماع است ، دلش مىخواهد پول فراوان بچنگ آورد ، بدون اينكه پروا كند كه اين پول از چه محلى بدست مىآيد . به همان آسانى هم كه پول را بدست آورده باز آن را بباد مىدهد تا دستگاه پرتجملى درچيند . در بعضى موارد سخت خسيس مىشود ، و در كار عشق و عاشقى اندازه نگه نمىدارد . سخت به خانواده ، به تيره و طايفهء خود مىچسبد و هيچ بخت و شوربختى ، هيچ فراز و هيچ نشيبى وى را از بستگى به خانواده جدا نمىكند .\r\nافشا كردن اسرار خانواده اصلا هيچ موردى ندارد و مورد تحقير همگان است حتى اگر اين پرده‌درى به خاطر و نفع همگان انجام گرفته باشد .\r\nدر زبان فارسى كه ظرايف بسيار دارد براى ،  , Gewissen , Ehre , Reue Dankbarkeit , Tugend  لغتى موجود نيست .  Tugend  را معمولا تقوا ترجمه مىكنند ، اما تقوا به معنى پارسائى يا آن طرز زندگيى است كه با قواعد و آداب و رسوم هماهنگ و همگام باشد ؛ كلمهء هنر به معنى  honor  نيست ، بلكه استعداد و پشتكارى است كه در حرفه‌اى به منصهء ظهور مىرسد به همين دليل مىگويند « اوستا هنر داره » ؛ نمك به حلالى و نمك به حرامى كه عادتا براى كلمهء  Dank  و  Undank  به كار مىبرند در مورد شناختن حق ميزبان و ترك آن به كار مىرود ؛ پشيمانى به معنى  Reue  نيست بلكه آن ملالى است كه در اثر عدم موفقيت عارض آدمى مىشود . به همين ترتيب براى  Gewissen  و  Gewissenbisse  در اين زبان معادلى نيست ، اما چون هر قومى براى مفاهيم موجود در زندگى خود كلمه‌اى و لغتى دارد پس عدم وجود اينها دال بر آن است كه چنين مصاديقى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nرا اين قوم نمىشناسد . ايرانى با وجود اينكه هر جمله‌اى را مؤكد ادا مىكند ، به راستگوئى چندان پايبند نيست و از هنگامى كه سعدى گفت « دروغ مصلحت - آميز به از راست فتنه‌انگيز » ، هر دروغ و دغلى را مصلحت‌آميز قلمداد مىكند .\r\nاز طرف ديگر اصرارى ندارد كه طرف صحبت گفته‌هاى او را باور كند و هرگاه مچش را بگيرند با لبخندى به دروغ بودن گفتهء خود معترف مىشود .\r\nدر اينجا مواضعه‌اى دوطرفه موجود است . يعنى همان سكهء قلبى را كه در معامله گرفته‌اى خرج مىكنى بىآنكه خود را فريبنده يا فريب‌خورده بدانى « 5 » .\r\nايرانى در خوراك اعتدال و قناعت را رعايت مىكند ؛ در هر مقامى باشد باز مقدارى نان ، پنير و سبزى صحرائى او را راضى و خشنود مىكند ، ولى مشروب الكلى و ادويهء محركه را دوست دارد . به آسايش و آرامش دلبسته است اما در اوضاع و احوال خاصى سخت‌كوش و خستگىناپذير مىشود و مىتواند گرما و سرما ، گرسنگى و تشنگى را تحمل كند . بخت و شوربختى را با خونسردى كامل مىپذيرد و بر خود هموار مىكند . هرگاه مثلا در مشرق - زمين بازى روزگار - كه در آنجا اين امر غير ممكن هم نيست - يك محرر سادهء عادى را به مرتبهء وزارت برساند يك چيز هست كه به نظر اين مرد خوشبخت عجيب مىآيد ، و آن اينكه چرا اين مقام قبلا به وى داده نشده ، و ديگر اينكه چطور او به قريحه و استعداد خود قبل از آنكه ديگران آن را دريافته باشند پى نبرده بوده است . حال اگر همين شخص چندى بعد از مقام خود خلع شود و ثروتش به يغما رود ، راحت و آسوده به اندرون پناه مىبرد و همچون ايوب عرب مىگويد : « قسمت است ، همه مال شاه ، عمر پادشاه دراز باد » .\r\nايرانى به مقدار زياد مىتواند عواطف و هيجانات خود را مكتوم نگاهدارد ؛ از چهره‌اش هيچ معلوم نيست كه در درونش چه مىگذرد ، همهء آنها مانند لوح سفيد  ( tabula rasa )  هستند . ايرانى مىتواند مدتها خشم و ناراحتى را در خود مخفى نگاهدارد تا لحظهء مناسب براى تصفيه حساب و انتقام فرارسد . در اين مورد وى اين پند سعدى را به گوش مىگيرد كه داستان آن چنين است :\r\nمردم‌آزارى را حكايت كنند كه سنگى بر سر صالحى زد ؛ درويش را مجال انتقام نبود ، سنگ را نگاه مىداشت تا زمانى كه ملك را بر آن لشكرى خشم آمد و در چاهش كرد . درويش اندر آمد و سنگ بر سرش كوفت . گفتا :\r\nتو كيستى ، و مرا اين سنگ چرا زدى ؟ گفت : من فلانم ، و اين همان سنگست كه در فلان تاريخ بر سر من زدى . گفت : چندين روزگار كجا بودى ؟ گفت :\r\nاز جاهت انديشه مىكردم ، اكنون كه در چاهت ديدم فرصت غنيمت شمردم .\r\n ناسزائى را كه بينى بختيار * عاقلان تسليم كردند اختيار\r\nچون ندارى ناخن درنده تيز * با بدان آن به كه كم‌گيرى ستيز \r\n\r\n\r\n","description":"","footnote":"\r\n( 5 ) . هنگامى كه نمايندهء انگلستان از صدراعظم گله كرد كه چرا حرفهايش قابل اعتماد نيست وى در پاسخ گفت : « اين قاعده را قبول كن : هرچه مىگويم دروغ است ؛ اما آنچه مىنويسم ممكن است درست باشد . »\r\n","page_name":" 19 ","page_number":19},
  {"content":"\r\n\r\n هركه با پولاد بازو پنجه كرد * ساعد مسكين خود را رنجه كرد\r\nباش تا دستش ببندد روزگار * پس به كام دوستان مغزش برار « 6 » \r\nايرانى از اصل مسلم « هيچ‌گاه حيرت مكن » پيروى مىكند ، يا هرگاه تحت تأثير مزاج آتشين خود قرار گيرد مىداند چه كند كه كسى مراتب اعجاب وى را درنيابد ، وى شعرشناس است و ساز و آواز را خوش دارد اما اغلب فكر و انديشه را فداى كلمه و وزن مىكند . شوخ‌طبع است ولى در تفكر خود از منطق پيروى نمىكند . اگر جملهء « انسان فناپذير است و فلانى هم انسان است » را برايش بخوانى ، فورا نتيجه‌گيرى مىكند : خوب پس فلانى اسب و خر نيست و . . . غيره . وى كه از هر صاحب مقامى نفرت دارد مىداند كه چگونه در برابر هركس سر فرود آورد . خوى جنگيدن و پرخاشگرى در او كم است ، مدتهاى مديد شديدترين فشارها را تحمل مىكند ولى سرانجام با مشت محكم آن را درهم مىشكند و با هتك حرمت از خانوادهء طرف طعم انتقام را به وى مىچشاند . همواره از تقوا و عدالت دم مىزند ، نفرت خود را از ظلم و خودسرى بيان مىدارد ؛ اما همين‌كه دور به دستش افتاد خود جبار بىنظيرى مىشود و بدون انديشه ملك و مال ديگران را غصب مىكند . هرگاه پادشاه فشارى از طرف كشورهاى بزرگ اروپائى احساس كند او نيز به سهم خود وزرا ، و آنها حكام ، و حكام نيز زيردستان و خدام ، و اين گروه اخير سرانجام مسيحيان ، يهوديان و گبرها را زير فشار ظالمانهء خود قرار مىدهند .\r\nايرانى كه از فرداى خود تأمين ندارد فقط و فقط در زمان حال زندگى مىكند ؛ شاه نيز مانند خان منزل خود را آن‌طور مىسازد كه تنها چند سال دوام كند ؛ دهقان نيز به مقدار لازم از آن نوع درختان ميوه مىكارد كه بتواند در اسرع وقت از ثمر آن بهره‌ور شود . ايرانى باطنا ستمگر نيست ، با حيوانات رفتارى نرمتر دارد تا با انسان . مشاهدهء مستمر ظلم و ستم و خودسرى از حس همدردى و رأفتش كاسته ؛ بدين دليل وى گوش به فرمان است تا دست به هر اقدام ظالمانه‌اى بزند و در عين حال مسؤوليت اقدام خود را به گردن ديگرى بيندازد .\r\nدوست دارد ميهمانى بدهد ، فرودست‌ترين نوكران نيز حاضر است تمام حقوق ماهانه‌اش را صرف يك پذيرائى از دوستان كند . باوجود اين از مفهوم ميهمان‌نوازى خبر ندارد . وى فقط از آن جهت ميهمانى مىدهد كه آنها نيز متقابلا ميهمانش كنند ، يا بدان دليل كه از تنها غذا خوردن حوصله‌اش سر مىرود ، ولى به‌هرحال از انجام وظايف ميهمان‌نوازى استنكاف دارد . از ديدن نمايش ، مضحكه ، رقص و آتش‌بازى سخت مسرور مىشود ؛ وى كه خود نيز هنرپيشه‌اى مادرزاد است مىداند يك نمايش خوب را چه جور تحسين كند ، هر تماشائى وى را مجذوب مىكند .\r\nقوهء ابداع چندانى ندارد اما در كار تقليد سخت كوشاست ؛ زود مطلب را مىگيرد ، به سرعت مىآموزد ، اما به زودى بر جاى مىماند و به استفاده از\r\n\r\n\r\n","description":"","footnote":"\r\n( 6 ) . متن اصلى از گلستان اختيار و به جاى ترجمهء آلمانى گذارده شد . - م .\r\n","page_name":" 20 ","page_number":20},
  {"content":"\r\n\r\nدريافته‌ها و آموخته‌ها اكتفا مىكند . خاكى را كه به روى آن پرورش يافته دوست مىدارد اما به وطن دلبستگى چندانى ندارد . به سهولت مىتوان با پول خريدش ، اما اين رشوه‌گيرى اغلب تحت عنوان ديگرى انجام مىپذيرد . او كه اصلا متعصب نيست دلش مىخواهد كه مؤمن و مقدس قلمداد شود . دو ايرانى كه در منزل هيچ‌گاه نماز نمىخوانند به محض اينكه به هم برسند در اين مورد خاص به وظيفهء خود عمل مىكنند ، درحالىكه هر دو مىدانند قصد فريفتن يكديگر را دارند . در معاشرت ، ايرانى مطبوع هميشه مىداند چگونه مراتب اخلاص خود را ابراز دارد ، و از طرف صحبت خود نيز حتى هنگامى كه چشم ديدن يكديگر را ندارند و به خون هم تشنه‌اند انتظار رفتار متقابل را دارد . وى هيچ وقت خواهش ديگرى يا توقعى را كه از او دارند به كلى رد نمىكند ، چنين كارى با خلق و خويش مغايرت دارد ؛ پس ترجيح مىدهد كه قول بدهد و بعد به وعده عمل نكند ؛ چنين كارى را همواره نمىتوان به تقلب تعبير كرد ، بلكه بايد دانست اين نوعى ضعف است كه در وجود او خانه كرده . خودش مىگويد نمىخواهد خواهنده‌اى را « محروم » كند ، پس مىكوشد مطلب را به درازا بكشاند و متقاضى را خسته كند . اما بايد دانست كه متقاضى خود يك ايرانى است و با استدعاى مكرر و اصرار و ابرام مىتواند اينجا و آنجا كارش را از پيش ببرد . از طرف ديگر كم نيستند متقاضيانى كه ماهها با اميد پوچ به اين در و آن درمىزنند و آخرين دينار كيسهء خود را خرج مىكنند تا عاقبت احتياج آنان را وادار به ترك محل مىكند . اروپائى كه با اين جنبه از خوى و خلق ايرانى آشنائى ندارد بخشم مىآيد ؛ اما بهتر آن است كه ما با وضع موجود كنار بيائيم و به وعد و وعيد هم دلخوش نباشيم .\r\nايرانى كه طبعا گشاده دست نيست نمىتواند از رسم موجود سرپيچى كند ، پس به محض اينكه كسى از چيزى كه متعلق به اوست تعريف و تمجيد كند فورا آن را به طرف مىبخشد ، اگر از قليان او ، اسب او . . . تعريف كنيد فورا مىشنويد كه مىگويد : « پيشكش ، مال شماست » . و هرچند كه اين كلمات ، تعارفى توخالى بيش نيست باز گاه در مورد بعضى از اشياء غير مهم اين بخشش عملى مىشود . در نتيجه به اروپائيان توصيه مىشود كه از مدح و ثناى فراوان بپرهيزند و به همين ترتيب از اصل « هيچ‌چيز را تحسين مكن » پيروى كنند ، چه در غير اين صورت خود و ميزبانشان را دچار مخمصه مىكنند .\r\nايرانى ميل خاصى به خيالبافى و چيزهاى پنهانى و اسرارآميز دارد ؛ هر انجمن پنهانى توجه او را به خود جلب مىكند ، براى هر فرقهء جديد دينى فورا طرفداران بسيارى پيدا مىشود ؛ به همين ترتيب هم هست كه مثلا فراماسونرى مورد علاقهء خاص او قرار مىگيرد . فراماسونرى را در فارسى « فراموشخانه » مىگويند . برحسب تصادف كلمهء فرانسوى  Francmacon  با كلمهء فارسى « فراموش » شباهت دارد . بدين جهت شايع شده بود كه هركس وارد لژ شود زندگى قبلى خود را به دست فراموشى مىسپارد . پس از بازگشت خيلى از ايرانيان از انگلستان در دورهء محمد شاه و در دورهء جديد با هيأت نمايندگى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nفرخ خان ، فراماسونرى در ايران تقريبا انتشار يافت و حتى تا نزديك‌ترين اطرافيان شاه رسوخ كرد تا به جائى كه بسيارى از ملانماها و سادات نيز پايشان به اين جمع كشيده شد . جلسات مخفى تشكيل مىشد و لابد صحنه‌هاى جالب توجهى از فداكارى و گذشت در آن اجتماعات وجود داشته كه آدمى را به ياد طرفداران سن سيمون در دورهء انفانتن مىانداخته است . سرانجام شاه عنان شكيب از دست داد و با تمام قوا به مقابله برخاست و رؤساى فراموشخانه را تهديد به مرگ كرد ؛ بسيارى هم در زندانها و تبعيد كفاره وفادارى و حميت خود را دادند . در ايران از هر جمعيت پنهانى واهمه دارند و مىترسند كه مبادا آنان پس از چندى به اقداماتى عليه حكومت و كارهاى خلاف آن دست بزنند و درنتيجه بنيان قدرت موجود را بلرزه بيفكنند .\r\nسلام كردن بين همهء مسلمانان به يك نهج است . كسى كه وارد مىشود مىگويد ؛ « سلام عليكم » كه در جواب آن مىگويند « و عليكم السلام و رحمت - الله » . به هنگام خداحافظى صاحبخانه مىگويد : « خوش آمدى ، صفا آوردى ، مشرف ، مزين » . و كسى كه مىخواهد از خانه خارج شود مىگويد : « لطف عالى كم نشود » يا « سايهء شما كم نشود » . معمولا اين عبارات سلام و عليك را براى غير مسلمانان به كار نمىبرند ، زيرا فكر مىكنند كه آثارى از مسلمانى در اين عبارات نهفته است « 7 » ؛ پس در نتيجه با آنها با مشتى از كلمات و عبارات تعارف‌آميز و پرسشهائى كه متوجه حال مزاجى طرف صحبت است روبرو مىشوند . زيردستان رؤساى خود را با حركت دست از زانو به طرف قوزك پا به علامت عبوديت و فرمانبردارى سلام مىگويند . در بسيارى از مناطق به جاى سلام كردن به هم مىگويند : اوغور باشد . حرص و ولع براى به كار بردن تعارفات و القاب در خطاب حد و حصرى ندارد . به يكديگر شريف ، سركار و جناب مىگويند . حتى دو مستخدم كه در خانهء اعيان به كار مشغولند وقتى بهم مىرسند از به كار بردن لفظ سركار در حق يكديگر دريغ نمىورزند . به هنگام خطاب كمتر ممكن است به اسم تنها اكتفا كنند ، بلكه كلمهء ميرزا را جلو اسم مىگذارند يا عنوان خان يا بگ را به دنبال نام مىآورند .\r\nدر مورد زنان خانم يا حد اقل كلمهء تركى باجى به كار برده مىشود . كسى كه به زيارت خانهء خدا رفته باشد داراى عنوان حاجى است ؛ كسانى كه به زيارت كربلا و مشهد رفته‌اند به اسم خود نام كربلائى و مشهدى را مىافزايند .\r\nلعن و نفرينها و فحشهاى ايرانيان نيز از مميزات آنهاست . معمولا هدف فحش شخص نيست بلكه خانوادهء او بخصوص پدر ، زن يا قبور گذشتگان وى است ، زيرا برحسب مفهومى كه زندگى خانوادگى دارد فحش به خانواده بسى ناگوارتر از دشنام به فرد مخاطب است . رايج‌ترين آنها عبارت از « پدرسوخته » و « پدرسگ » است كه كلمهء اخير را تركىزبانها به « كپى اوغلو » ترجمه مىكنند . اغلب فحشهائى كه براى زنان به كار مىرود چندان ركيك است كه به ترجمهء آنها مجاز نيستم و اين كلمات قبيح را اغلب از دهان\r\n\r\n\r\n","description":"","footnote":"\r\n( 7 ) . مسلمانان مىگويند كه سلام و اسلام هر دو از يك كلمهء واحد مشتق شده‌اند .\r\n","page_name":" 22 ","page_number":22},
  {"content":"\r\n\r\nكودكان هم كه آنها را لاعن شعور به تقليد بزرگترها به كار مىبرند مىتوان شنيد .\r\nايرانى بسيار مايل است كه اظهارات خود را به صورت مؤكد ذكر كند و البته اين كار به هيچ وجه ضامن صحت گفتار نيست . مثلا اغلب به سر على ، به سر محمد ، به سر شاه و غيره قسم مىخورد و به تكرار مىگويد و الله ، بالله تالله . بسيارى از سوگندها به‌حساب طرف مذاكره به كار برده مىشود مثل به سر شما كه اغلب استعمال دارد . به هنگام تصديق سر خود را به طريقى خاص تكان مىدهد . در مورد انكار سر خود را به بالا و عقب مىبرد و در عين حال لبها را جمع مىكند . خشم خود را معمولا با به كار بردن عبارت لا إله الا الله و تمجيد و اعجاب خود را با بارك الله ، آفرين ، هزار آفرين ، ما شاء الله بيان مىدارد .\r\n\r\nنژاد ترك - تاتار\r\nجمجمهء ترك - تاتارها در مقايسه با ايرانيها كمتر بيضى است ، صورت پهن‌تر و كم‌حالت‌تر ، ابروان كم‌قوس‌تر است و در بالا بهم برنيامده است . حدقهء چشمشان بدان ملاحت نيست . مژه‌ها قطورتر ، عدسى چشم قهوه‌اى و بينى آنها كوتاه و كلفت است ، چه در قسمت استخوان و چه در پره‌ها ؛ استخوان گونه و چانه‌ها پهن‌تر و عضلات رشد كرده‌تر ، لبها گوشت‌آلودتر ، اعضا و جوارح كمتر شكيل ، و استخوان‌بندى توپرتر و قوىتر است .\r\nقد و قواره معمولا از ايرانيها بلندتر ، استخوان‌بندى و عضلات نيرومندتر .\r\nترك و تاتارها از نظر سجايا و خلق و خو بيشتر به عثمانيها شباهت دارند ، هرچند كه از فارسها نيز سهم بسزائى گرفته‌اند ؛ مردمى هستند نتراشيده و كمتر حيله‌گر و به‌هرحال دلير و مصمم ، به همين دليل تقريبا همهء سربازها از اين قبايل گرفته مىشوند . اينها فارسها را به داشتن صفت جبن تحقير مىكنند و به اصل و نسب ترك خود مىنازند ؛ مردمى آرام هستند ، ولى اگر كارشان به نزاع بكشد ديگر دو دل نمىمانند و براى حمله آماده‌اند .\r\nقضيهء زير كه من شاهد آن بودم مؤيد گفته‌هاى فوق است . يك فارس با يك نفر ترك دعوا داشت و هرچه فحش از دهانش بيرون آمد به وى گفت ؛ مرد ترك آرام نشسته بود و چپق خود را مىكشيد ، سرانجام چوب چپق را با دقت تمام از سر آن جدا كرد - گوئى كه مىخواست آن را پاك كند - و با چوب آن ضربه‌اى به سر فارس وارد آورد و درحالىكه فرياد مىكشيد كپى اوغلو دوباره سر جاى خود قرار گرفت ، به معاينه دسته چپق پرداخت كه مبادا زيانى ديده باشد و سپس به كشيدن چپق پرداخت . طورى كه گفتى هيچ اتفاقى نيفتاده است .\r\nاختلافى كه بين اين دو تيره وجود دارد ، حكومت را بر آن داشته كه افواج ترك را به نواحى فارس‌نشين و بخصوص به اصفهان و شيراز بفرستد .\r\nهنگامى كه در تابستان 1859 مقارن نيمه شب با مستخدم ارمنى خود از ميان چهارباغ مىگذشتم يك نفر از لوطيان با دشنه لبادهء مستخدم مرا پاره\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nكرد و به يكى از باغها گريخت . زدوخورد برپا شد ؛ نگهبانان ترك را صدا زديم . وى اجازهء ورود به خانه را خواست ولى جواب رد شنيد . سربازى ترك ، پاى برهنه ، درحالىكه پيرهنى نخى بر تن و تفنگى بر دوش داشت از پائين به سوى پنجره فرياد كشيد : « شما سگ فارسها از كى جرأت كرده‌ايد دشنه با خود برداريد ، اگر من شاه مملكت بودم به هيچ فارسى اجازه نمىدادم حتى يك سوزن با خود داشته باشد ! » با گفتن اين كلمات در از جا درآمد ، بزهكار بيرون كشيده شد و تحويل حاكم گرديد و وى به وساطت ما فقط او را به چند ضربه محكوم كرد . هركجا ، چه در نقطه‌اى مرزى و چه در شهر ، هرگاه عناصر ترك و فارس باهم جمع شوند يكى از آنها دست بالا را احراز مىكند و ديگرى را درهم مىكوبد .\r\nزبان تركها تركى - تاتارى است كه از لهجهء تركهاى عثمانى بسيار خشن‌تر است ولى به‌هرحال هر دو زبان يكديگر را مىفهمند . يك ترك هرگز فارسى را كامل صحبت نمىكند و بجاى « او » مانند فرانسويها  « u »  مىگويد .\r\nشاه فعلى هرچند كه در دورهء جوانى تركى صحبت مىكرده آن هم به آن دليل كه تركى زبان رايج دربار پدرش بوده و از آن گذشته اطرافيانش در تبريز همه ترك بوده‌اند بعدها فارسى را در حد كمال آموخت و حال در مجالس رسمى از صحبت كردن به تركى خوددارى مىكند . فرماندهى عالى كليهء سربازان ترك است ، زيرا اغلب سربازان از اين تبارند .\r\n\r\nكردها\r\nمردمى زيبا و نيرومند هستند . از نظر رنگ چشم ، پوست و مو به قدرى كم از نژادهاى شمالى و بخصوص آلمانى تفاوت دارند كه صرف‌نظر از به كار بردن رنگ موى سر كه رايج است و طرز لباس پوشيدن شرقى مىتوان آنها را به سهولت آلمانى پنداشت . به زبان خاص خود صحبت مىكنند كه كردى ناميده مىشود و از شعب زبانهاى ايرانى بشمار است . آنها در زير نظر والى خود زندگى مىكنند . والى از طرف شاه منصوب مىشود ولى اين مقام در خانوادهء او موروثى است . مباهات مىكنند كه نسبشان به ساسانيان مىرسد .\r\nقاجارها هرچند كوشيدند شاهزاده خانمى را به آنها به زنى بدهند و از اين طريق با آنها داراى منافع مشترك شوند يا براى تقليل ميزان نفوذ والى در خاندانش جنگ و ستيز و دودستگى برپا سازند ، باز نتوانستند نقشهء خود را به‌طور كامل اجرا كنند . مقر والى در شهرك سنه ( سنندج ) است .\r\nكردها قومى سواركار و غارتگرند و قبايل آنها در خصومت دائمى با هم بسر مىبرند و به محض اينكه در مضيقه بيفتند گاه به سرزمين ايران و گاه به كشور عثمانى عقب مىكشند ؛ با وجود اينها رسوم عربى پناه دادن و ميهمان‌نوازى در بينشان رواج دارد و آنها در كارهايشان به صراحت و شرافت شهره‌اند . به همين دليل شاه فعلى حفاظت شخص خود و خانواده‌اش را به يك سپاهى كرد به نام آجودان‌باشى عزيز خان سپرده است زيرا ديگر مىتواند اطمينان كامل داشته باشد كه وى در هر احوالى در كنارش خواهد\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبود .\r\n\r\nارمنيان\r\nاين قوم از ايرانيان به داشتن پوست سفيدتر و گونه‌هاى ضخيم كه در جوانى به رنگ گوشت است و در پيرى رگهاى شاخه‌شاخه بر آن نمودار مىشود مشخصند . از اين گذشته استخوان‌بندى محكم‌تر و ميل به فربهى در آنان - بر خلاف ايرانيان - قابل ذكر است ؛ زنها بخصوص در اين تيره خيلى چاق مىشوند . رشد ريش در آنها كمتر است و ابروان كم‌پشتتر و كم‌قوستر است . موى سرشان قهوه‌اى و در جوانى زرين است .\r\nتعداد ارامنه و همچنين ثروت و تجارت آنها ( رجوع كنيد به شاردن ) سخت كاهش يافته است . اسقف ارامنه طاطاووس خان در اصفهان به من اطمينان داد كه نفوس زير نظر وى كه از جاوه و هند تا قانفلانكوه ايران ( بين عراق و آذربايجان ) را در بر مىگيرد به بيست هزار نفر بالغ مىشود ؛ به اين رقم بايد مقدار قليلى از ارامنهء كاتوليك رومى و چند صد فاميل ساكن تبريز و اطرافش را نيز افزود كه از توابع دايرهء اسقفى اچميادزين هستند . بيشترين آنها در اصفهان بسر مىبرند و فعلا در قبال رقم دوازده هزار خانوار ايام شاردن ، تعدادشان به چهارصد خانوار تقليل پيدا كرده ، كمى هم در تبريز و تهران هستند ؛ بقيه چند روستا در نزديكى اين سه شهر دارند ؛ چند خانوار هم به صورت پراكنده در شيراز و بندر بوشهر بسر مىبرند .\r\nاگر چند تاجر معدود را در تبريز مستثنى كنيم ، مىتوان گفت كه عامهء ارامنه سخت تهيدستند . به زراعت مختصرى مشغولند و شراب نيز مىاندازند . ايرانيها محصولات ارامنه را با رغبت نمىخرند زيرا آنها شرعا نجس هستند ؛ شراب‌فروشى هم كه به‌طريق اولى مجاز نيست و انواع موانع و مخاطرات در راه آن قرار دارد . هرچند كه از نظر قانون با مسلمانان برابرند و هرچند كه از بعضى جهات از حمايت روسيه برخوردارند ، باز سرنوشت آنها به اختيار حاكم است كه از نقره داغ كردن و سركيسه كردن آنها ابائى ندارد . همچنين آنها ناچارند كه در معاملات و محاكمات از نظر مجتهد اطاعت كنند . هرگاه يكى از اعضاى خانواده اسلام بياورد ديگر مىتواند همهء ارثيه را ادعا كند . حالا همهء اين بدبختيها به يك طرف گرفتاريها و نابسامانيهاى داخلى مذهبى از طرف ديگر . چند خانوار در اثر تبليغ مبلغين به كليساى كاتوليك رومى پيوستند و بدين طريق در اين جامعهء كوچك دودستگى رخ داد و متعاقبا كار به خصومتها ، تبه‌كاريها و صحنه‌هاى تأثرانگيز ديگرى كشيده شد كه مردم بدون كسب و كار بخصوص هنگامى كه تحت فشار هم باشند بدان روى مىآورند . روحانيون ارمنى هم مانند روحانيون كاتوليك رهبانيت را تجويز و تسهيل مىكنند ؛ بدين ترتيب چند صومعه ايجاد شد و نقصان زن در اين جوامع كوچك محسوس\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nگرديد و در چنين اوضاع و احوالى بديهى است كه مهاجرت به هندوستان و روسيه روزافزون باشد ؛ تقريبا هيچ خانوارى نيست كه خويشاوندان بسيارى در اين دو كشور نداشته باشد . نسل جوانتر به سوى خويشاوندان خود مىشتابد و از قانون جاذبه پيروى مىكند . از هندوستان نيز وجوه قابل ملاحظه‌اى براى مصارف كليسا و كمك به خويشاوندان فقير فرستاده مىشود .\r\nاگر بخواهيم خانوارهاى قليلى را كه برجاى مانده‌اند ملاك قضاوت قرار دهيم و اخلاق و سجاياى ارمنيان را بر آن روال شرح دهيم بايد بگوئيم كه تصوير جذابى بدست نخواهيم داد . اعمال فشار و فقر ، فساد و يأس را بين آنها شايع كرده و حتى جرأت و جسارت را هم كه ارامنه به داشتن آن شهره بوده‌اند ، از آنها سلب كرده است . در اوضاع و احوال حاكم هم باوجود اين همهء آنها فعالند ، به كار علاقه دارند و حتى در كار تجارت نيز مىتوان آنان را كوشا ناميد ؛ همواره باهم هستند و يكديگر را متقابلا حمايت مىكنند ، اما متعصبند و از نظر پايبندى به عهد و ميثاق در رديف ايرانيان قرار دارند .\r\nبه زبان ارمنى سخن مىگويند ، بسيارى از آنها حتى به‌علت بىحالى يا نفرت از ايرانيان فارسى را هم نمىتوانند حرف بزنند . كشيشهاى آنها در فقر بسيار زندگى مىكنند و حتى گاه كار تنگدستى آنها به‌جائى مىكشد كه هر روز در منزل ديگران صرف غذا مىكنند ؛ اينها به امور دينى جامعهء ارامنه سروسامان مىدهند و امور تحصيلى جوانان را نيز سرپرستى مىكنند . كليساهاى بسيارى كه ارامنه در اصفهان داشته‌اند حالا به استثناى سه‌تاى آنها در حال ويرانى است ؛ در ساير جاها اتاقهاى معمولى كار عبادتگاه را مىكند .\r\n\r\nيهوديان\r\nهرچه من به تكرار از تاريخ مهاجرت قوم يهود به ايران جويا شدم نتوانستم مطلب قابل اعتمادى از آنان بدست آورم ، زيرا نه مراجع تاريخى در اختيار دارند و نه صاحب سنن اصيل هستند . پس از اصرار فراوان ، سرانجام يهوديى فاضل كتاب تاريخى برايم آورد كه چيزى نبود مگر ترجمهء عبرى كتاب يوزفوس فلاويوس . يهوديان روزگارى در عهد ساسانيان و حتى در دورهء اسلامى ، در جنوب ايران بسيار بوده‌اند و اقتدار داشته‌اند . مناطقى را تماما اشغال كرده بودند و شهرها پر از آنها بود ؛ بعدها در اثر ظلم و آزار و تعقيب ، از تعداد آنها كاسته شد . آن‌طور كه يك خاخام فاضل يهودى از شهر همدان به من اطمينان مىداد تعداد كل خانوارهاى يهودى در ايران به دو هزار محدود است . سه گروه بزرگ از يهوديان در شيراز ، اصفهان و كاشان و گروههاى كوچكتر در تهران ، دماوند ، بارفروش ( - بابل ) و كازرون ساكنند ؛ تعدادى هم در مناطق كردنشين پراكنده‌اند .\r\nجمعيت بزرگ يهوديان مشهد به‌كلى تحليل رفته است ، زيرا روحانيون\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nطغيان و شورشى را به آنها نسبت دادند و يادآور شدند كه قلع‌وقمعشان خواهند كرد ؛ بسيارى از يهوديان ظاهرا به اسلام گرويده‌اند ولى در خفا مجامع يهودى خود را تشكيل مىدهند ؛ بسيارى نيز به هرات گريختند زيرا با اجتماع بزرگ يهوديان در آن ديار در ارتباط بودند . مسيحىشدنهاى فرضى هم كه به قرار بايد در اثر مساعى مبلغ ماجراجوئى به نام يوسف وولف - عالىجناب جوزف وولف « 1 » را به فارسى يوسف وولف مىخوانند - انجام پذيرفته باشد هم از زمرهء خيالات و افسانه است ؛ اين مبلغ بيچاره به سهولت فريب مىخورده و دل‌خوش مىشده است ؛ وى كه به اندازهء كافى از زبان فارسى اطلاع نداشته وارد مباحثاتى مىشده كه طرفين زبان و منظور هم را نمىفهميده‌اند و چون مىديده كه طرف مقابل بحث مطالب او را رد نمىكند - اين را هم بايد دانست كه اصولا يهودى در مشرق زمين در برابر نماينده‌اى انگليسى جرأت مخالفت به خود نمىدهد - سكوت او را علامت رضا دانسته و او را وارد به دين مسيح مىپنداشته است .\r\nيهوديان به لهجه‌اى كه سخت با فارسى قديم آميخته است صحبت مىكنند و همچنين تنها قوم و قبيله‌اى در ايران هستند كه مىتوانند اصوات نوك زبانى را ادا كنند درحالىكه ايرانيها با تمام تلاش از عهدهء تلفظ آن برنمىآيند ، بدين‌ترتيب كلمهء سال را مانند  thal  در انگليسى ادا مىكنند .\r\nبه هنگام سخن گفتن دستها را زياد تكان مىدهند و عضلات صورت را به حركت درمىآورند و اين كارى است كه ايرانيان به كلى از آن اجتناب مىورزند زيرا نمىخواهند كسى از مكنونات درونى آنها باخبر بشود . طبقهء فهميده و درس‌خوانده عبرى را به نحو مطلوب و اصيل مىنويسد و صحبت مىكند .\r\nاما معمولا نامه‌ها را به زبان فارسى ولى با خط عبرى مىنويسند .\r\nشهرت دارد كه يهوديان به دو نوع تقسيم مىشوند : آنها كه كاملا به نژاد عرب منسوبند با بينى عقابى شكيل ، چشمهاى سياه درخشنده و اعضاى ظريف ؛ ديگر آن تيره كه در زمانهاى قديم با حاميها درآميخته‌اند و بينى پهن دارند و شيارهاى بينى و دهانشان عميق است و موهايشان مجعد و بهم پيچيده همچون موى زنگيان . از اين هر دو نوع در ايران وجود دارد . اصلا آب و هوا و شرايط اجتماعى هيچ در آنها مؤثر نيفتاده است ، بطورى كه هيچ تفاوتى بين آنها و يهوديان ساير نقاط جهان محسوس نيست .\r\nاصول دينى و مقررات مذهبى آنها مانند يهوديان سفر ديم است منتها تعدد زوجات براى آنها مجاز است ، هرچند به علت تضييقاتى كه دچارند تنها به‌طور استثنا از آن استفاده مىكنند . جشنهايشان هم همان است ؛ جشن پوريم اين‌طور آغاز مىشود كه نام هامان را بر زبان مىآورند و به در مىكوبند .\r\nكتابهاى فقهى با رعايت رسوم خاصى نسخه‌بردارى و نگاهدارى مىشود .\r\nتندروانى هم هستند كه با افراط در روزه گرفتن از سه تا هفت روز رياضت مىكشند .\r\n\r\n\r\n","description":"","footnote":"\r\n( 1 )  Joseph Wolf \r\n","page_name":" 27 ","page_number":27},
  {"content":"\r\n\r\nاينها كه در نهايت مضيقه و فقر زندگى مىكنند در محله‌اى از شهر جمع شده‌اند و مجبورند كه در خانهء خود را به آن اندازه كوتاه بسازند كه تنها در صورت خم شدن امكان عبور از آن باشد . علت آن است كه اگر ناگهان مورد هجوم قرار بگيرند بتوانند راحت در پشت آن سنگر بگيرند . بعضى از حكام و زيردستانشان هر نوع تخطى از قانون را چه واقعى و چه خيالى باشد و فرد واحدى مرتكب آن بشود بهانه قرار مىدهند كه تمام يهوديان را سركيسه كنند و جزيه‌اى را كه اسلام براى غير مسلمانان مقرر داشته افزايش دهند .\r\nاين ظلم و فشار لا ينقطع بسيارى را وادار به مهاجرت به عثمانى و ممالك شرقى كرده است ، هرچند كه دولت به انحاى مختلف از اين مهاجرت مانع مىشود ؛ در نتيجه تنها با توسل به فرار مخفيانه مىتوان مهاجرت كرد . وضع و روزگار يهوديان افغانستان و تركستان بسيار بهتر است و در آن ممالك يهوديان تنها كسانى هستند كه رابطه و دادوستد بين قبايل و عشايرى را كه باهم خصومت دارند برقرار مىكنند . به سال 1854 يك يهودى اهل بيت المقدس به قصد جمع‌آورى اعانه به تهران آمد . در جواب سؤال من كه به دنبالهء سفر او مربوط مىشد جواب داد كه قصد دارد به افغانستان و تركستان برود و هنگامى كه من وى را به مخاطراتى كه در اين راه در كمين اروپائيان است توجه دادم و قتل اشتودارت و كونلى را يادآور شدم ، در پاسخ گفت : « مشكل عبور براى من فقط در ايران وجود دارد و بس ، زيرا به هنگام عبور از هر شهر عوارضى از من مىخواهند ؛ به محض اينكه از مرز خارج بشوم ، از اين قبيله تا قبيلهء ديگر يك نفر يهودى همراه من مىكنند كه مرا در امن و امان به موضع بعدى مىبرد . من از روى تجربه اينها را مىگويم چون قبلا يك بار همين سفر را كرده‌ام . » در حقيقت هم وى دو سال بعد با پولى كم ولى صحيح و سالم دوباره به تهران بازگشت . در آخرين تصرف هرات از طرف شاهزاده سلطان مراد ميرزا مشهور به حسام السلطنه به يهوديان ايران آسيب و زيان فراوان رسيد . مىگفتند كه يك قطعه الماس كه در شرق شهرت دارد و سكه ناميده مىشود در اختيار يهوديان است ، اين گوهر بهانه‌اى شد براى غارت و شكنجه . ولى خبرى نرسيد كه آيا آن الماس پيدا شد يا نه ؛ با اين‌همه شاهزاده گنج بىپايانى گرد آورد و به پادشاه نيز الماسى به قيمت هشتصد تومان طلا ( دوكات ) پيشكش كرد .\r\nگذران زندگى آنها اغلب با ابريشم‌بافى ، تراش شيشه ، كارهاى زرگرى و جواهرسازى است ؛ الكل ، عرق ، شراب ، آمونياك ، اسيد كلريدريك ، اسيد سولفوريك و اسيد نيتريك درست مىكنند و در علم شيمى خبره‌اند . به همين دليل در كار ضرب سكه وجودشان بسيار مغتنم است و كارهاى فنى اين هنر را مباشرت مىكنند . بسيارى از آنان نيز اطباى معتبرى هستند ؛ يكى از پزشكان مخصوص شاه پيشين ، يعنى محمد شاه يك نفر يهودى بود به نام حق نظر .\r\nاز آن گذشته ، شهرت آنان در خوانندگى و نوازندگى است و به همين دليل\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاغلب در جشنها براى تفريح خاطر مدعوين دعوت مىشوند . در سال 1859 « 8 » كلانتر شيراز به افتخار من سور كوچكى در باغ خود داد و به همين مناسبت بهترين مطربهاى يهودى را اجير كرد . نوازندگى آنان كه ميهمانان ايرانى را سخت مجذوب كرده بود درست به آوازهاى لهستانى شباهت داشت ، حتى صداهاى تودماغى و حلقى هم به همان ترتيب از گلوى خوانندگان به گوش مىرسيد . در شيراز روىهم‌رفته وضع يهوديان نظم و نسقى دارد زيرا آنان از حمايت خانوادهء متنفذ حاجى قوام برخوردارند . جد اعلاى حاجى قوام خود يهودى بود و پدر وى موسوم به حاجى ابراهيم سلسلهء فعلى قاجاريه را در رسيدن به قدرت مساعدت كرد ، اما بعد فتحعلى شاه وى و تمام افراد متعدد فاميلش را امر به كشتن داد . حاجى قوام كه در آن اوان پسرى كوچك بود و حالا پيرى هفتاد ساله است از اين سرنوشت اسف‌انگيز گريخت . شهرت دارد كه وى مكارترين فرد در سراسر ايران است و هم اوست كه توفيق يافت جلال و شكوه گذشتهء خانواده‌اش را تجديد كند و با وجود مقام مهمى كه احراز كرده به سن هفتاد سالگى برسد . پسرش همان كلانترى است كه من ميهمانش بودم .\r\nتنها بناى يادبود مليى كه يهوديان در ايران دارند مقبرهء استر در همدان - يا اكباتان قديم - است . از قديم‌ترين زمانها يهوديان به زيارت اين محل مىآيند . در آنجا در وسط محلهء يهوديان ساختمان كوچكى است با قبه‌اى كه بر فراز آن لكلكى لانه كرده است . قسمت اعظم مدخل ساختمان را ديوار كشيده‌اند ، فقط سوراخ كوچكى هست كه تنها در حال خم شدن مىتوان از آن گذشت . اين سوراخ با تخته سنگ متحركى به جاى در بسته مىشود و اين تمهيدى است براى جلوگيرى از حملات و شبيخونهائى كه به تكرار رخ مىدهد .\r\nزائر به هشتى كوچكى وارد مىشود ، در آنجا نام بسيارى از زائران و سال مرمت بقعه حك شده است . از هشتى به يك تالار كوچك چهارگوش كه از پنجرهء كوچك آن نور ضعيفى به داخل مىتابد وارد مىشود . در اين تالار دو ضريح بلند از چوب بلوط وجود دارد و اينها قبور استر و مردخاى است .\r\nدورتادور آن به زبان عبرى آياتى نقر شده است ، از آخرين فصل كتاب استر به همراه نام سه طبيب كه مرمت بنا به خرج آنها بوده است .\r\nبه دلايل زير در صحت قصهء استر و انتساب آن گور به او ترديد نبايد كرد :\r\n1 . يهوديان از زمان اسارت بابل در ايران زندگى مىكنند ؛ مشكل است بتوان مطلبى را كه به همهء قوم و ملتى مربوط مىشود به آنان تحميل كرد .\r\n2 . وصف خيمه‌ها « 9 » و غذا در مدخل كتاب چنان عالى است كه به اقرب\r\n\r\n\r\n","description":"","footnote":"\r\n( 8 ) . برابر با 6 - 1275 ه . ق .\r\n( 9 ) . در ترجمه همه جا به‌جاى خيمه از پرده صحبت است اما از تمام توصيف چنين برمىآيد كه بجاى پرده صحبت از خيمه در ميان است كه ميهمانان به هنگام صرف غذا در زير آن اجتماع مىكرده‌اند . تا امروز روز نيز پارچه‌هائى را كه در آنجا نام برده‌اند براى ساختن خيمه به كار مىبرند ، كه كرباس است و براى پوشش داخلى آن از پارچه ابريشمى « خارا » استفاده مىكرده‌اند . در نتيجه معلوم است كه ترجمهء اين كلمات به درستى انجام\r\n","page_name":" 29 ","page_number":29},
  {"content":"\r\n\r\nاحتمال مىتوان گفت نويسنده خود در آنجا و مقام بوده است .\r\n3 . پادشاهان در شوش اقامت داشته‌اند و اين شهر در عربستان ( خوزستان ) قرار دارد ؛ در زمستان اقامت در آن ديار بسيار مطبوع است و در عوض به شهادت بسيارى از شهود و بخصوص خانلر ميرزا در تابستان درنگ در آنجا قابل تحمل نيست ؛ حرارت به اندازه‌اى است كه در طول روز هيچ حيوان وحشى از لانه‌اش خارج نمىشود . در نتيجه اين رسم ايرانى بوجود آمده كه شاه در ناحيه‌اى كوهستانى خيمه و خرگاه برپا كند . به اين منظور در آن حوالى جائى مناسب‌تر از همدان در دامنهء كوه الوند كه از آن نهرهاى متعددى به دشت جارى مىشود و آن دشت را بارور مىكند نمىتوان يافت .\r\nايرانيها امروز نيز آنجا را در شمار ييلاقها يعنى محل اطراق تابستانى چادر - نشينان محسوب مىدارند . يهوديان در نزديك شهر تپه‌اى همواره شده را به من نشان دادند كه مصلى ناميده مىشود و خيمه و خرگاه شاه آهاس و روس « 10 » قاعدتا بايد در آنجا برپا مىشده است . پس اين احتمال هست كه استر به هنگام اقامت در ييلاق مرده باشد و او را آنجا دفن كرده باشند .\r\n4 . طبق عادات و رسوم شرقى هيچ غير عادى نيست كه شاه در حال مستى يا از روى هوس دستور كشتن زنى را بدهد و بعد زنى ديگر از طبقات عامهء مردم را به همسرى برگزيند ، بدون اينكه جوياى اصل و نسب يا خلق و خويش بشود . اين هم كه چنين زنى در اثر جاذبهء تن يا هوش فوق العاده چنان بر وى تأثير كند كه در امور مملكتى هم داراى نفوذ كلام بشود ، هيچ استبعاد ندارد .\r\n5 . به همين ترتيب است ماجراى هامان « 11 » ، كه وزيرى مقتدر با همهء خانواده‌اش به عذر اينكه چشم وى به همسر سلطان افتاده است به ديار نيستى فرستاده مىشوند . چنين داستانى كه امكان تكرار آن هر روز در مشرق‌زمين هست در مدت اقامت من به همان صورت رخ داد . ناصر الدين شاه از ميان مردم عادى و عامى زنى گرفت به نام جيران خاتون ؛ به زودى كار نفوذ وى بر شاه چندان بالا گرفت كه همهء زنان ديگر از نظر شاه افتادند و پسر وى به عنوان وارث قانونى برگزيده شد . وزير اعظم ميرزا آقا خان بود . همين‌كه چندى بعد وليعهد به بستر بيمارى افتاد مادرش حق‌نظر ، طبيب كليمى را براى مداواى وى فراخواند . جيران مشكوك شد كه مبادا وليعهد به دخالت وزير اعظم مسموم شده باشد و طبيب ظن وى را تأييد كرد . كودك مرد . حال ديگر وزير اعظم درصدد بود كه انتقام خود را از طبيب بگيرد و خانواده‌اش را هم از بن براندازد . اما مادر متنفذ ، وى را در حمايت خود گرفت و كار را به جائى رساند\r\n\r\n\r\n","description":"","footnote":"\r\n- نگرفته .\r\nيادداشت مترجم : احتمال دارد كه مراد از پرده ، سراپرده باشد كه به معنى خيمه هم به كار مىرود .\r\n( 10 ) .  Ahasverus  گويا مراد خشايار شاست . - م .\r\n( 11 ) . در كتاب استر ، هامان وزير اعظم خشايار شاست كه شاه به دلخواه و اصرار او فرمان قتل عام همهء يهوديان ايران را صادر مىكند و سرانجام بر بالاى دار جان مىسپرد . - م .\r\n","page_name":" 30 ","page_number":30},
  {"content":"\r\n\r\nكه وزير از كار بر كنار شد . فقط براثر تصادف بود كه اين وزير توانست جان خود را نجات دهد . شاه از همسر خود پرسيد ديگر چه آرزو دارد ؟ وى پاسخ گفت : « بچه‌ها ، برادران و عموهاى وزير سد راه منند . » همهء آنها البته مانند پسران هامان بر سر دار نرفتند اما مورد شكنجه قرار گرفتند ، دارائى آنها به تاراج رفت و سرانجام به تبعيد فرستاده شدند . « و مردخاى ( در اين مورد همان حق‌نظر ) در بين قوم خود بزرگ و نام‌آور بود . » ( كتاب استر ،  X  ، 3 )\r\n\r\nگبرها\r\nيا آن‌طور كه خود مىگويند زردشتيها به تعداد كم در شهرهاى يزد و كرمان سكنى دارند . اينها كه تصور مىشد بت‌پرستند هرگاه فرمان آزادى از حضرت على « 12 » در دست نداشتند و در حمايت پارسيان هند نبودند تاكنون قلع و قمع شده بودند . پارسيان هند هر سال مقادير معتنابهى پول براى زردشتيهاى ايران مىفرستند تا بتوانند باج لازم را به حكام بپردازند و توقعات آنها را ارضا كنند ، زيرا آنان بسيار علاقه‌مندند كه بقاياى هم‌كيشانشان در سرزمين مادرى بمانند و آتش مقدس را پاس دارند و به همين دليل نگرانند كه مبادا اينها تمام و كمال به مهاجرت بپردازند . نماينده‌اى از طرف پارسيان به تهران گسيل شد تا براى زردشتيهاى ايران كسب اجازه كند كه اولا ماليات آنها از هندوستان پرداخته شود ، ثانيا مدرسه‌اى براى تربيت كودكان زردشتى تأسيس گردد . اما دولت با اين هر دو تقاضا مخالفت كرد . در مورد نخست ، براى اينكه اين كار نوعى دخالت خارجيها در امور ايران تلقى مىشد و در مورد دوم از آن جهت كه نمىتوانستند به خيال خود براى بت‌پرستان مدرسه ترتيب بدهند . بيش از همه ، زردتشتيها از اين ناراحتند كه دختران زيبايشان را يا فريب مىدهند و يا به زور مىربايند و بعد به بهانهء اينكه آنها مسلمان شده‌اند از استردادشان مطلقا خوددارى مىورزند . در اين اوضاع و احوال و هرگاه فشار و ظلم و ستم به همين ترتيب و رويه ادامه پيدا كند ديرى نخواهد گذشت كه اين سرزمين از مسيحيان ، يهوديان و زردتشتيان به كلى پاك شود ؛ « كسى در اين انديشه نيست كه از اين ممر چه خسرانها به خزانهء شاه وارد خواهد شد » ( كتاب استر ،  V , VII  ) . گبرها به عنوان بازرگان و اقتصاددان از شهرت بسيار برخوردارند و پشتكار ، تحمل و درستى آنها زبانزد است ؛ در كار تجارت با هندوستان دلالى مىكنند و صاحب چند كاروانسرا در تهران ، اصفهان و شيراز هستند . با يكديگر به فرس قديم سخن مىگويند و روحانى آنها موبد ناميده مىشود . گورستانشان كه يكى نزديك تهران است - در جاهاى دورافتاده قرار دارد و آن‌طور كه معروف است اجساد مردگان خود را چنان قرار مىدهند كه طعمهء مرغان شكارى شود . زردشتيها كه طبق قوانين دينى ايران نجس و ناپاك محسوب مىشوند حق ندارند به گرمابه‌هاى مسلمانان وارد شوند و مىتوانند فقط به حمامهاى ارمنيان و يهوديان بروند . از جشنهاى مذهبى ،\r\n\r\n\r\n","description":"","footnote":"\r\n( 12 ) . اين فرمان در شهر يزد نگاهدارى مىشود .\r\n","page_name":" 31 ","page_number":31},
  {"content":"\r\n\r\nفقط نوروز را با مسلمانان مشترك دارند و بهتر بگوئيم مسلمانان با آنها شريكند ، زيرا اين جشن را از گبرها بعاريت گرفته‌اند . هرچند كه شاه ايران دين ديگرى دارد ، زردشتيان در عمل وى را فرمانرواى برحق مىدانند و به عنوان جانشين كاووس و جمشيد گراميش مىدارند . تعداد نفوس آنها طبق شمارش بين هشت تا نه هزار تن برآورد مىشود .\r\n\r\nتركمانان\r\nاندكى از مغولهاى اصيلى كه به عنوان گروگان از تركستان آورده‌اند - و از تيرهء گوكلان هستند - در تهران ديده مىشوند . اينان به داشتن رنگ زرد صورت ، استخوان پهن گونه ، پيشانى فراخ ، چشمهاى مورب كوچك و استخوان پهن بينى ، بطورى كه چشمها با آن به ظاهر در يك سطح قرار گرفته‌اند از ديگران مشخصند . ريششان كوسه است و سبيلى دراز و باريك دارند درحالىكه گونه‌هايشان به كلى از مو عارى است . به عنوان گروگان گروهى از آنان از دولت كمك‌خرج مىگيرند و گروهى نيز با ساختن اديالهاى « 13 » زيبا و كيسهء حمام گذران زندگى مىكنند . به طرز شگفت‌انگيزى زندگى آنان با اسب توأم است و علاقهء خاصى نسبت به اين حيوان ابراز مىدارند . اغلب بچه‌هاى هشت تا ده سالهء گوكلان را مىديدم كه بر پشت اسبهاى بلند تركمنى نشسته‌اند و در حين چهارنعل فوق‌العاده سريع اين سواران كوچك به گردن اسب خود مىآويزند و آن را نوازش مىكنند . بسيارى از اهالى خراسان از اختلاط با نژاد تركمن بوجود آمده‌اند و اين اختلاط براى بيننده مشخص است .\r\nمطابق با سرشمارى رسمى سال 1855 « 14 » در ايران بيست و دو هزار و چهارصد و هفتاد و پنج خانوار ، يا بهتر بگويم خيمهء ( قراچادر ) تركمن از قبايل يموت ، گوكلان و تكه وجود دارد . اينان در دشتهاى وسيع واقع در كنار رود گرگان و اترك كه به درياى خزر در - سالح جنوب شرقى - مىريزند سكنى گرفته‌اند و تا حدود بجنورد و مشهد در خراسان پراكنده‌اند . هرچند كه اسما از رعاياى اين مملكت هستند ، باز از بركت اوضاع و احوال رقت‌بار كشور يا ماليات اندكى مىدهند يا به‌كلى از پرداخت آن تحاشى دارند . بله تقريبا هر روز ثروت مملكت را غارت مىكنند و مردم را به اسارت مىگيرند و آنان را به عنوان غلام به خيوه و بخارا مىبرند و مىفروشند . هرگاه حكام استرآباد و مشهد نيرومند باشند آن وقت به غارت طوايف و قبايل مىپردازند و دست به چپاول رعايا مىزنند و غلامان و اسبانى را كه به غنيمت گرفته‌اند به عنوان پيشكش به خدمت شاه مىفرستند . اين نوع غارتگرى اخير در چند سال پيش در حين حكومت جعفر قلى خان بجنوردى كه حاكم نيرومند استرآباد بود رخ داد ؛ وى حتى قبيلهء گوكلان را مجبور كرد كه براى لشكركشى به\r\n\r\n\r\n","description":"","footnote":"\r\n( 13 ) . جل اسب\r\n( 14 ) . برابر با 2 - 1271 ه . ق . - م .\r\n","page_name":" 32 ","page_number":32},
  {"content":"\r\n\r\nهرات سوار در اختيارش بگذارند . هنگامى كه اين سواران به تهران آمدند و در جلو شهر خيمه زدند مردم از شبيخون احتمالى و غافلگيرى اين ميهمانان به هراس افتادند ؛ منتها آنان در حضور رام‌كنندهء خودشان جعفر قلى خان جرأت نمىكردند دست از پا خطا كنند تا جائى كه شاه جسارت كرد از آنها رژه بگيرد . بهر تقدير صلاح در آن ديده شد كه اين نيروى كمكى مشكوك را به وطن خود بازگردانند . جعفر قلى خان در آن هنگام از طرف دولت به لشكركشى جديدى ترغيب شد و وى فقط بدان شرط مأموريت را پذيرفت كه براى كمك به او قوا فرستاده شود . اما وى از سالها پيش مورد سوءظن دولتيان قرار گرفته بود ؛ به همين دليل قواى موعود به كمك وى فرستاده نشد و از اينكه او را در حال شكست ديدند ، همه خرسند شدند . با مرارت بسيار وى خود را از مهلكه رهانيد و بلافاصله به مسقط الرأس خود بجنورد بازگشت . پس از مرگش شاهزاده ابو الملوك كه مردى ضعيف بود به حكومت استرآباد رسيد ؛ در دورهء وى تركمانان غارتگريهاى سابق خود را از سر گرفتند و دامنهء كارشان تا به استراباد نيز كشيد .\r\nاين هر سه قبيله على الدوام با يكديگر و با ايرانيان در خصومت بسر مىبرند و به خون يكديگر تشنه‌اند . ايرانيان را به دليل آنكه شيعه‌اند سخت دشمن مىدارند و فروختن آنان را به عنوان برده مجاز مىشمرند . در بحبوحهء گرفتاريها و دشمنيهائى كه بين خود دارند ، اغلب يكى از اين قبايل از ايرانيان كمك مىطلبد و ايرانيان به تصور اينكه موقع مناسبى بچنگ افتاده تا دشمنان خود را سركوب كنند وارد معركه مىشوند . اما همين‌كه سر و كلهء اينها پيدا مىشود دشمنان داخلى با يكديگر همدست مىشوند و مشتركا بر نيروى كمكى ايرانى مىتازند « 15 » .\r\n\r\nافغانها\r\nافغانها از پاك‌ترين نژاد قفقازى هستند و قامت بلند ، بدن نيرومند ، صورت پرحالت ، چشمهاى درشت خيره و ظاهر مصمم ، وجه مشخصهء آنهاست .\r\nافغانها فقط به تعداد اندك به عنوان فرارى و پناهنده از مستمرى شاه گذران مىكنند و به همين دليل به استهزا به آنان « موش خزينه » مىگويند .\r\n\r\nبلوچها\r\nدر اينجا و آنجا به صورت برده و غلام ديده مىشوند و به نژاد هندى شبيه‌اند . اختلاط بين بلوچها و ايرانيان بسيار اتفاق مىافتد و بخصوص در سيستان به وفور ديده مىشود .\r\n\r\nكوليها\r\nبه صورت ايلهاى مهاجر و سرگردان در بسيارى از نواحى ايران ديده\r\n\r\n\r\n","description":"","footnote":"\r\n( 15 ) . اغلب اطلاعات رسمى مربوط به تركمانها را مديون دوست خود دكتر هنچه هستم كه هشت سال تمام در تركمن صحرا واقع در ساحل درياى خزر به طبابت اشتغال داشته است .\r\n","page_name":" 33 ","page_number":33},
  {"content":"\r\n\r\nمىشوند . از نظر ظاهر ، آداب و رسوم ، اردو زدن ، طرز زندگى ، پذيرفتن هر مذهبى و عدم پايبندى به هيچ‌يك ، به تمام و كمال به هم‌نژادان اروپائى خود مانندند . به عنوان رقاص و نوازندهء شاد و سرخوش شهره‌اند ؛ كف‌بينى مىكنند ، كتف‌بينى مىكنند ، يا از اوراق چاپى طالع « 16 » مىبينند . به كار آهنگرى اشتغال دارند ؛ زنجير و الك خوب و مرغوب مىسازند ؛ ديگ مسى وصله مىكنند ؛ اسباب و لوازم را سفيد مىكنند . ايلهائى زير نظر يكى از رؤساى چادرنشين تشكيل مىدهند . از آن گذشته دوندگان خوبى هستند و در نتيجه همهء شاطرهاى شاه از قبيلهء كوليها برگزيده شده‌اند .\r\n\r\nاروپائيها\r\nبه استثناى سفارتخانه‌ها و قنسولگريهاى كشورهاى مختلف شامل تعداد قليلى از تجار ( فرانسوى ، يونانى ، آلمانى ، سويسى و روسى ) ، چند افسر كه در خدمت شاهند ، اطبا و تعداد بيشترى از پيشه‌وران كه به اين مملكت آمده‌اند ، مىشوند . روىهم‌رفته به زحمت از يك‌صد نفر تجاوز مىكنند . آنها در تبريز و تهران ساكنند ، سه خانوار هم در رشت ، و يك خانوار ديگر در شيراز بسر مىبرند . اروپائى در اين كشور احساس نمىكند كه در خانهء خود است بلكه به صورت منفرد زندگى مىكند و مردم بومى از او حذر دارند .\r\nبعضيها بالاجبار در ايران بسر برده‌اند و در اين خاك دفن شده‌اند ، اما تا به حال هيچ اتفاق نيفتاده كه يك فرد اروپائى ايران را به عنوان وطن دوم اختيار كرده باشد درحالىكه چنين امرى در مصر و عثمانى بسيار اتفاق مىافتد .\r\nايران به علت اشكالات برقرار كردن ارتباط با اروپا از دنياى متمدن به دور افتاده و به امور خاص خود مشغول است ؛ در اثر قوانين و رسوم موجود چنان از زنان كشور جدا شده كه در عرض سالها هم نگاهش به صورت زن بىحجابى نمىافتد ، پس بديهى است فرد اروپائى كه در اينجا مقيم است به مرور زمان سجايا و راه و رسم زندگى خود را تغيير مىدهد ؛ از قواى فعالهء وى كاسته مىشود ، بسيارى از عادات رايج در محيط خود را مىپذيرد ، مردم گريز و نالان مىشود و در دشمنى با كسانى بسر مىبرد كه با او سرنوشتى يكسان دارند و همدردند . هنگامى كه رهروى از اروپا به مشرق مىآيد با زمين مستعدى روبرو مىشود كه باير افتاده است ؛ پس به اين فكر مىافتد كه با صرف نيرو و اراده به زودى آنجا را آباد كند و از آن حاصلى خوب بچنگ آورد . پس از مدتى نيز در عالم پندار خود را به هدف مطلوب نزديكتر مىيابد و متوجه تغييراتى مىشود كه بر اثر اعمال قدرت و نفوذش پديد آمده است ؛ اما پس از گذشت سالها بايد با تلخكامى دريابد كه شرقيها هيچ تغييرى نكرده‌اند\r\n\r\n\r\n","description":"","footnote":"\r\n( 16 ) . دكتر كلوكه  Cloquet  چنين برايم حكايت كرد : « هنگامى كه در اردوى سلطنتى واقع در سلطانيه بودم يك زن كولى پيش من آمد و خواست از روى ورق كاغذ بزرگى سرگذشت مرا پيشگوئى كند ؛ من يك شماره از ژورنال ده دبا  Journal des Debats  را در دستش ديدم و بعد كه تحقيق كردم معلوم شد ژنرال فرير  General Ferrier  در ازاى خدمتى آن را به او بخشيده است . »\r\n","page_name":" 34 ","page_number":34},
  {"content":"\r\n\r\nبلكه اين خود اوست كه ديگرگون شده ، اين اوست كه به يك نيمه شرقى مبدل گرديده است . فقط مرد فهميده و فاضلى كه هدفى علمى براى مملكت و مردمش در پيش‌روى دارد تا مدتى احساس رضايت در خود مىكند ؛ مرد كم سواد عامى پس از مدتى خود را خسته و كوفته مىبيند و همانطور كه معمولا نظايرش اتفاق مىافتد به دامن نشأه پناه مىبرد يا به اعمالى دست مىزند كه در شأن مردمى پايبند اخلاق نيست . متأسفانه هيچ‌كس به اندازهء آلمانيها سجايا و خلق و خوى ملى خود را در غربت به اين سهولت از دست نمىدهد .\r\nآلمانى پس از مدتى كوتاه تصنعا وانمود مىكند كه زبان مادرى خودش را فراموش كرده ؛ در به كار بردن حرف تعريف اسما دچار سهو مىشود ، با لهجهء خارجى صحبت مىكند ، يا ترجيح مىدهد به صورت شكسته بسته فرانسه و ايتاليائى صحبت كند و از حضور هموطنان جديد الورودش كه « كم درس خوانده‌اند » ابراز شرمندگى كند . در عثمانى و مصر من به كرات شاهد چنين مواردى بوده‌ام . چنين مردمى مانند ميمون مسخرهء مردم عاقل و بلند انديشه خواهند بود .\r\n\r\nج . اصناف\r\nدر ايران به هيچ وجه تفاوتهاى « كاست » ى يا صنفى و همچنين اشرافيت قديمى وجود ندارد . فقط بعضى از رؤساى قبايل چادرنشين داراى شجرهء خانوادگى هستند و اينها همانها هستند كه نسبشان به چنگيز خان ، تيمور لنگ يا حتى به ساسانيان مىرسد . درست است كه اغلب كلمات « نجابت » و « نجيب » به گوش مىخورد ؛ ولى بيشتر منظور از مقام و موقعى است كه كسى در جامعه احراز كرده است ، لاغير . در اين كشور هماى اقبال با چنان سرعتى افسانه‌اى بر سر مردم مىنشيند و برمىخيزد كه باوركردنى نيست . خانواده‌اى به شتاب تمام رو به ترقى مىگذارد ، تمام مناصب كشورى و لشكرى را به خود تخصيص مىدهد و لاجرم نجيب شمرده مىشود ، ولى به همين سرعت هم سقوط مىكند و به دست فراموشى سپرده مىشود . بدين ترتيب كمتر خانواده‌اى در ايران پيدا مىشود كه از سه نسل پيش يعنى « پشت در پشت » جلال و جبروت خود را حفظ كرده باشد .\r\nمهمترين لقب نجيب‌زادگى « شاهزاده » است كه به احفاد سلسلهء منصوب اطلاق مىشود . اين مقام با اضافه كردن لفظ « ميرزا » به آخر اسم معلوم مىشود ، مثل عباس ميرزا . اما از آنجا كه اعقاب فتحعلى شاه از حدود هشتاد سال پيش به تعداد دو هزار فرد ذكور بالغ شده‌اند تفاوتى قائل شده‌اند بين آنها كه از پشت پسر وى عباس ميرزاى وليعهد هستند و آنان كه اخلاف ساير پسرانش بشمار مىآيند . گروه نخستين در شمار اقرباى نزديك شاه هستند ؛ اينها اغلب سمت حكمرانى دارند و از شأن و ثروت برخوردارند . ديگران برعكس از طريق مستمريهاى ناقابل امرار معاش مىكنند ؛ فقيرند ، شاه و مردم آنان را به چيزى نمىشمارند و از ترس اينكه مبادا هواى سلطنت به سرشان بزند از سپردن مناصب نظامى به آنها پرهيز مىكنند و از طرف ديگر\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبه علت اصل و نسب برجسته‌اى كه دارند نمىتوانند به كارهاى عادى و مشاغل پيش‌پاافتاده روى آورند ، يا پيشه‌ورى اختيار كنند ؛ به حق و ناحق ارتكاب انواع گناهان و مناهى را به آنان نسبت مىدهند و در واقع اينان سربار مملكتى هستند كه شكم آنها را سير مىكند ؛ در اثر تنبلى و بيكارى ممتد از همهء فضايل و دليريهاى نظامى قاجارها به كلى برى هستند ، بر تعداد نفوس آنها چنان به سرعت افزوده مىشود كه بعيد نيست پس از مدتى اندوختهء خزانهء مملكت تكافوى مستمريهاى آنان را نكند و آنها ناگزير شوند از عنوان شاهزادگى چشم بپوشند تا بتوانند با عامهء مردم درآميزند ، و اين راهى است كه تا به حال فقط اندكى از آنان بدان پا نهاده است .\r\nگذشته از آنها ، هنوز بسيارى از اعقاب منسوب به سلسله‌هاى پيشين صفوى ، زند ، و افشارى وجود دارند ؛ براى روشن كردن وضع آنها « ميرزاده » خطابشان مىكنند . منسوبين به صفويه بيش از همه در اصفهان هستند ؛ اما در اين اواخر به علت بعضى از امور غير مجاز سياسى كه مرتكب شده‌اند آنها را تبعيد كرده به شهرهاى دوردست كشور فرستاده‌اند . در اصفهان من در بازار به مرد حلاجى برخوردم كه از اعقاب كريمخان زند بود . اخلاف نادر شاه اغلب با قاجاريه قرابت سببى پيدا كرده‌اند .\r\nكلمهء « خان » كه خود عنوانى حاكى از نجيب‌زادگى واقعى است و در آخر اسم قرار مىگيرد مانند عيسى خان يا با فرمانى از طرف شاه اعطا مىشود ، يا از پدران به پسران به ارث مىرسد و يا اگر كسى به ثروت و مكنتى برسد شخصا آن را به نام خود اضافه مىكند . اما اين عنوان چنان كم‌اهميت است كه بسيارى از كاركنان دولت عنوان « ميرزا » را بر آن ترجيح مىدهند . هرگاه خانواده‌اى بىچيز و تهيدست شود عنوان بدون سروصدا و خودبخود از بين مىرود ؛ تنها بعضيها از قبيل مهترها و از اين قبيل مردم باز به اين عنوان چسبيده‌اند .\r\nبه مردمى كه از تيرهء تركانند و بخصوص به نظاميان عنوان « بگ » داده مىشود و بايد دانست كه اهميت « بگ » ، يا « بى » رايج در عثمانى ، به هيچ وجه با آنچه در ايران است قابل مقايسه نيست .\r\n« لقب » بيشتر هواخواه و طرفدار دارد و از طرف دولت به افراد شاغل مقامات كشورى يا لشكرى اعطا مىشود . در روزگار گذشته لقب كم بود و به همين دليل بسيار اعتبار داشت ؛ فقط صاحب‌منصبان عالى دولتى با لقب سرفراز مىشدند . اما در اين روزگار كار به رسوائى كشيده و به زحمت كارمندى پيدا مىشود كه لقبى نداشته باشد . چون كار فرهنگ لغات مربوط به القاب تقريبا به آخر رسيد ، دنبال چاره گشتند و به مترادفات متوسل شدند و دولت ، سلطنت و ملك را كه همه به يك معنى است به كار گرفتند ؛ مثلا نظام الملك ، نظام الدوله ، امين الملك ، امين الدوله ، اعتماد الدوله ، معتمد الدوله و از اين قبيل . . . حتى زنان نيز از اين‌گونه القاب گرفتند ، مانند فروغ السلطنه ، افسر السلطنه و . . . غيره . مدير و سرپرست دربار سلطنتى « عين الدوله » ناميده مىشود ، يعنى چشم شاه و آدمى بلافاصله به ياد جارچى اريستوفان مىافتد كه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبانگ برداشته بود « چشم شاه حضور يابد » .\r\nبيشترين نفوذ را « ميرزاها « 17 » » يا « اهل قلم » بر دولت اعمال مىكنند ؛ همهء وزرا ، مستوفيان و غيره از ميان اين جماعت برگزيده مىشوند . نفوذ آنان بر قدرت تمام صنوف ديگر مىچربد ، حتى بر نظاميان . ميرزاها اغلب مردمى هستند از طبقات عامه كه نوشتن و خواندن مىدانند و از امور جارى سر درمىآورند و بر اثر تصادف ، لياقت ، انعطاف يا توصيه به برترين مقامها مىرسند و به گردآورى مال و منال مىپردازند . در اين ميان بيشترين سهم از آن مردم تفرش است . هرگاه اينان به منصبى برسند حتى شاهزادگان خاندان سلطنت نيز از نظر منزلت به پاى آنان نمىرسند و اغلب به عنوان متقاضى و حاجتمند به درگاه آنها روى مىآورند . درست است كه اغلب حكام از شاهزادگان هستند ، اما در جوارشان يك نفر ميرزا هست با عنوان وزير كه ادارهء امور را زير نظر دارد ، به حسابها مىرسد و غالب اوقات قسمت اعظم « مداخل » را مىگيرد . درست است كه حكام مالياتها و عوارض را در ولايات وصول مىكنند ، اما در عين حال در محل اقامت خود زير نظر يك مستوفى هستند كه آنها را تحت فشار شديد مىگذارد ، پس ناگزيرند مبالغى را كه از راه سركيسه كردن مردم به چنگ آورده‌اند با يكديگر قسمت كنند . صاحب منصب قشون پرداختن مزد سربازان و تدارك زندگى قواى تحت فرمان خود را به عهده دارد ، اما بازرسى كار در مقر وى به عهدهء يك ميرزاست كه به او « لشكرنويس » مىگويند و وى در جيره با سربازان « شريك » است .\r\nتعداد سادات يعنى اعقاب پيغمبر اكرم اقلا به يك پنجاهم كل نفوس مملكت بالغ مىشود ؛ آباديهائى هست كه در آنها منحصرا سادات زندگى مىكنند . در كليهء صنوف مىتوان از سادات سراغ گرفت : روحانيون ، كارمندان ، پيشه‌وران ، روستائيان و غيره كه با بستن كمربندى يا به سر گذاردن عمامه‌اى به رنگ آبى « 18 » يا سبز از ديگران مشخص هستند . اينها اغلب داراى ظاهرى هستند كه تبار عربى آنان را آشكار مىكند ؛ مع هذا من خود سيدى را ديدم - وى به عنوان سفير از بخارا به تهران آمده بود - كه كاملا نژاد مغولى داشت . كافى است كه پارچه‌اى سبز به كمر ببندند تا در غربت سيد شمرده شوند . ترديد در اصل و نسب آنها كفر است ، زيرا در چنين حالتى حتى در يك لحظه هم كه باشد شما در حلال‌زادگى يكى از اعقاب پيغمبر ( ص ) شك كرده‌ايد .\r\nچون سادات اغلب از مجازاتهاى قانونى مصون هستند ، پس بسيارى از مردم شياد و بدكار خود را در سلك آنان وارد كرده به جعل شجره‌نامه‌ها دست زده‌اند . به همين جهت هم هست كه اين ضرب المثل رواج يافته : « كار ابريشم خودبخود كارى است مشكل على الخصوص كه ابريشم از مكه هم آمده باشد « 19 » . » بخصوص اروپائيها بايد از نزاع با اين طبقه از مردم بپرهيزند زيرا در غير\r\n\r\n\r\n","description":"","footnote":"\r\n( 17 ) . كلمهء ميرزا در اين مورد قبل از اسم قرار مىگيرد مثلا ميرزا يوسف كه با يوسف ميرزا به معنى شاهزاده يوسف تفاوت دارد .\r\n( 18 ) . در متن به همين صورت آمده است . - م .\r\n( 19 ) . عين مثل را نيافتم . - م .\r\n","page_name":" 37 ","page_number":37},
  {"content":"\r\n\r\nاين صورت ممكن است گرفتار ماجراهاى ناگوار شوند ، پس بهتر آن است كه حتى المقدور خود را كنار بكشند .\r\n\r\nلوطيها .\r\nچيزى هستند شبيه بزن بهادرهاى امريكاى شمالى ؛ مردمى هستند كه لوط را حامى خود مىدانند ، شبها براى دستبرد و ماجراجوئى از خانه بيرون مىروند ، به عرق‌خورى و قماربازى تعلق خاطر دارند و گاه براى تفريح و گاه نيز از سر سودجوئى ، بىنظمى و بلوا به راه مىاندازند .\r\nدر كمرگاه خود دشنه‌اى چركسى دارند كه سلاح آنان است و كلاهشان را يك‌ور مىگذارند . به اين مخلوق خدا در همهء شهرها و در تمام اصناف مىتوان برخورد ؛ پهلوانان ، عنتريها ، خرس‌گردانها ، شيرگردانها و رقاصان از اين گروهند . لوطيهاى تبريز ، شيراز و اصفهان به جلادت شهره‌اند . بسيار خوب و مفيد است كه اروپائيها در حمايت چند تن از اين لوطيها قرار بگيرند .\r\n\r\nدرويشان .\r\nدر روزگاران قديم از اين طبقه مردم برجسته‌ترين انديشمندان و مستعدترين شاعران برخاسته‌اند ؛ در اينجا فقط به نامهاى پر - آوازهء سعدى و حافظ اشاره مىكنيم . اما فعلا طبقه‌اى از ولگردان ، قوالان و قصه‌گويان را تشكيل مىدهند بدون اينكه تعليم و تربيت خاصى داشته باشند .\r\nاينها كه حال هيچ كسب و كارى ندارند به مالكيت پشت‌پا زده‌اند و بىغم و بىخيال روز را به شب مىآورند . بسيارى از آنان هندو و بقيه ايرانى هستند ، حتى پسران خانواده‌هاى معتبر و شاهزادگان را در اين سلك مىتوان ديد ؛ برادر مستوفى الممالك نيز به آنان پيوسته است . آنان كه در غم مال دنيا نيستند با چوبدستى كه دستهء آن به صورت « يا على » ساخته شده با كلاه درويشى ، پوست پلنگ و بوق و كشكولى از پوست نارگيل در ممالك و سرزمينهاى مختلف پرسه مىزنند و طى طريق مىكنند . درويش با فرياد « يا حق » كشكول خود را جلو اروپائى مىگيرد و يك « صاحب قران » مىطلبد ؛ اگر كسى كمتر از آنچه خواسته بدهد اغلب آن را با نخوت به دور مىافكند .\r\nبعضى از آنها نيم‌برهنه و با سر بىكلاه در ويرانه‌ها مىگردند ؛ گروهى ديگر هستند كه در پوشاك جاه و جلال مىبينند ، آنها خود را « اهل آزاد » مىنامند .\r\nتقريبا همهء آنها بنگ مىكشند ؛ بعضى تحت تأثير نشأهء بنگ به كلى از خود بى خود مىشوند و در اين حالت بيشتر به حيوان شبيه هستند تا انسان . هرچند مشهور است كه اينان به محمد و على هيچ كدام اعتقاد ندارند بلكه در دل خود تنها خدا را مىپرستند يا وحدت وجودى هستند ، با اين‌همه هركجا كه پا بگذارند مورد توجه و عنايت عامهء مردم قرار مىگيرند . هيچ‌كس جسارت آن را ندارد كه با آنها به خشونت رفتار كند يا آنان را با بىمهرى براند .\r\nدرويشى سالهاى متمادى خيابانهاى تهران را زيرپا مىگذاشت و حتى به ارك شاهى نيز وارد مىشد و به صداى جلى فرياد مىكشيد « عليا ، عليا » و اين كلمه‌اى صوفيانه بود كه احدى غرض از آن را نمىدانست . وى شب هنگام آسايش مردم را مختل مىكرد ، اما هيچ‌كس ياراى آن را نداشت كه به او زياد نزديك شود . پس از چندى هواخواهانى پيدا كرد تا به جائى كه شخص شاه نيز نمىتوانست مانع گردشهاى شبانه‌اش بشود . بسيارى از آنان وانمود\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمىكنند كه به كيمياگرى اشتغال دارند و خود را استاد اين كار جا مىزنند ؛ با اغوا ، مبالغ مهمى از مردم مىگيرند و بعد يكباره ناپديد مىشوند . در قوالى و قصه‌گوئى نظير ندارند . با تردستيهاى حساب شده مىتوانند توجه شنونده‌ها را كاملا به خود جلب كنند . در هيجان‌انگيزترين لحظات ناگهان رشتهء داستان را قطع مىكنند - درست مانند داستانهاى عربى - تا بتوانند چراغ الله بگيرند و باز روز بعد به داستان ادامه مىدهند . اين داستانها كه به سبكى خوب و زبانى پاك ارائه مىشود حدود معلومات شنوندگان را كه مردمى از طبقات پائينند در زبان فارسى و شعر توسعه مىدهد و از اين لحاظ كارآئى آنها بينهايت بيشتر از نمايشهاى روستائى ماست كه در بعضى موارد حتى زبان را ضايع و كم‌اعتبار مىكند .\r\n\r\nسربازان .\r\nسرباز در لغت به معناى كسى است كه با سر خود بازى مىكند يا حاضر است سر خود را فدا سازد ، هرچند كه كلمهء معده‌باز براى آنها اصطلاحى درست‌تر است زيرا آنها تيره‌روزترين افراد مملكتند .\r\nاينها اغلب از قبايل ترك‌نژاد شمال مملكت و اهل آذربايجان ، مراغه ، همدان و خمسه هستند ؛ فقط چند فوجى در آنها از مردم كردستان و عراق ديده مىشوند .\r\nكاشانيها مدتهاست كه از سرباز دادن معاف شده‌اند ، زيرا به جبن و بزدلى شهره‌اند ؛ اين لطيفه از كاشانيها بر سر زبانهاست كه فوجى از كاشيها هنگام مراجعت به خانه براى محافظت خود چند مرد استخدام كردند . مسيحيان و گبرها هم از خدمت نظام معاف هستند ؛ اميرنظام فوجى از كلدانيها تشكيل داد ولى در دورهء وزير اعظم جديد از خدمت مرخص شدند . اما اين مانع از آن نيست كه بسيارى از ارامنه در سمت افسر ارشد و حتى امير در قشون خدمت كنند و چنين هستند داوود خان قورچى ، جبرئيل خان و ديگران . شاه در تابستان 1859 « 20 » سرپرستى اردوى سلطنتى را در نياوران به وى تفويض كرد و بدين طريق تأمين امنيت خود و اندرونش را به وى سپرد .\r\nكليهء قواى دفاعى مملكت ، به قواى منظم ( - نظام ) و نامنظم ( - رديف ) تقسيم مىشود . رديفها عبارتند از پياده‌هائى كه تفنگ دارند و به « تفنگچى » موسومند و سوارها كه « سوار رديف » نام دارند . معمولا مأموريت حفظ و حراست مملكت در نقاط مرزى در قبال حملات و دستبردهاى خصمانه به عهدهء آنهاست . مسؤوليت تسليح و تجهيز اين قوا هم با خود آنهاست ؛ فقط آنگاه به اينان - چه براى خدمت و چه در سفر - مزد پرداخته مىشود كه شاه يا حاكم از آنان سان ديده كارآئى قوا را تأييد كرده باشد . دقيقا معلوم است كه هر قبيله‌اى چه مقدار سرباز بايد در اختيار بگذارد و تجهيز كند ؛ مدت خدمت هم معين و معلوم است . اما چون هر سركرده‌اى و رئيسى زيردستان خود را مىشناسد و به نفع اوست كه نيروئى خوب و ورزيده و آماده به خدمت داشته باشد ، مىبينيم كه اغلب سربازان سر و وضعى مطلوب دارند و بر اسبان خوبى سوارند .\r\n\r\n\r\n","description":"","footnote":"\r\n( 20 ) . برابر با 1276 ه . ق . - م .\r\n","page_name":" 39 ","page_number":39},
  {"content":"\r\n\r\nمن اغلب شاه را در مراسم رژه همراهى مىكردم ؛ افراد نظام خوب و فعال به نظر مىآمدند ؛ تقريبا همهء تفنگها را نقره‌كوب كرده بودند ، اسبان نيرومند خوب تعليف شده بودند . وظيفهء آنها مانند وظيفهء قزاقان است ؛ غارت مىكنند ، آذوقه فراهم مىآورند ، دشمن را بستوه مىآورند ، شبيخون مىزنند و بخصوص در دفع حملهء سواران چريك تركمن كارهاى برجسته‌اى انجام مىدهند . اصولا در طول اقامت نه سالهء من هر كار برجستهء نظامى از طرف قواى نامنظم ( رديف ) انجام شده است نه از سوى قواى منظم ( نظام ) . اينها هميشه زير فرمان سركردهء عشيره يا پسر او قرار دارند .\r\nقواى منظم يا نظام تشكيل مىشود از پياده‌نظام ، توپخانه و سواره‌نظام سيصد نفرى . از پياده‌نظام جمعا هشتاد و چهار فوج وجود دارد كه هر فوج اسما مركب از هشتصد نفر است ، اما بندرت بيش از نيمى از آنها در خدمت هستند . در رأس هر فوج يك سرتيپ قرار دارد كه افسرهائى از ساير درجات را زير نظر گرفته : سرهنگ ، ياور ، سلطان ، نايب ، وكيل و ده‌باشى . تعداد افسرهاى مشغول خدمت و آماده به خدمت بيش از حد زياد است و براى قشونى دو برابر آنچه هست تكافو مىكند . ده فوج زير نظر امير تومان ، و در رأس كل قشون ، سپهسالار ( يا سپاه سالار ) ، آجودان‌باشى و لشكرنويس‌باشى قرار دارند . سربازان براى تمام عمر به خدمت گرفته مىشوند و به همين دليل بين آنها پير مردان شكسته حال بسيارى ديده مىشود . طبق قانون هر فوج بايد يك سال خدمت كند و بعد در مرخصى باشد ؛ اما در لشكركشيهاى بزرگتر از اين اصل چشم‌پوشى مىشود و نوبت مرخصى پس از دو يا سه سال فرامىرسد .\r\nسرباز ايرانى نيرومند است ، خوش‌اندام و قانع ؛ سختيهاى بسيار را از قبيل تشنگى ، گرسنگى ، سرما ، بىخوابى و پياده‌روى ممتد تحمل مىكند ؛ از آن گذشته فطرتا جسور است ؛ مختصر بگوئيم در اين مملكت مصالح بسيار خوب براى تشكيل يك سپاه عالى وجود دارد ؛ اما بيش از اندازهء لازم از اين محاسن استفاده مىكنند ؛ پيش خود حساب مىكنند كه سرباز در بدترين شرايط ممكن با علف هم مىتواند شكم خود را سير كند و به‌طور منظم به هر اقدامى دست مىزنند تا سربازان را به نابودى بكشانند . صاحب‌منصبان از هيچ‌يك از فنون نظامى مطلع نيستند . يك پسر بچهء شانزده ساله از مدرسه بيرون مىآيد و بر اثر اعمال نفوذ ، رشوه دادن ، خريدن ، يا ملاحظات خانوادگى به منصب سرتيپى مىرسد ؛ كار مهم او اين است كه مزد سربازان را به جيب بزند و وجوهى را كه بايد صرف خوراك و پوشاك آنها شود ، بالا بكشد . مزد يا مواجب سربازان در اصل كم نيست و سرباز ايرانى مىتواند با آن در كمال خوبى زندگى كند ؛ ولى حكومت فقط سه‌چهارم آن را ، آن هم در پايان سال خدمت مىپردازد ؛ از اين مبلغ صاحب‌منصبها مقدار زيادى برمىدارند و بقيه را خرده خرده به سربازها مىدهند . به همين دليل سرباز مجبور است در طول سال پول را با بهرهء گزاف قرض بگيرد ، چنان كه سرانجام از آن پول هيچ برايش باقى نمىماند . در مورد پوشاك نيز آنچه گفتيم صادق است ؛ لباس سربازان\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبراى زمستان كافى نيست ؛ پالتو ندارند و به همين دليل بسيارى از آنها در زمستان به هنگام راه‌پيمائى از بين مىروند . تفنگها بد است و هيچ‌گاه سنگ چخماق در آنها تعبيه نشده ، سرنيزه‌ها بر پايه استوار نيست و خميده است . بدون توجه به شرايط محيط زيست سربازان تركىزبان شمالى كوهستانى را به نواحى گرم خليج فارس به ساخلو مىفرستند و در نتيجه بيش از نيمى از آنها در اثر تب ، اسهال خونى ، مطبقه ، پيوك و دق مىميرند . هيچ پرواى مداواى آنها را نمىكنند ؛ مريضخانه ندارند ، طبيبها يا بدند يا اصلا طبيبى در كار نيست ؛ تقريبا هركس زخم بردارد مردنى است . پيش از هر لشكركشى بزرگ مثلا به هرات به هر سرباز يك تا دو دوكات « 21 » مىدهند و ديگر هيچ توجهى به امرار معاش او نمىشود ؛ آذوقهء سربازان به قيمت گزافى كه حيرت‌انگيز است خريده مىشود ، و اندك نيست مواردى كه صاحب‌منصبان آذوقهء سربازان را به دشمنان فروخته‌اند تا جائى كه محاصره‌شدگان وضعشان مطلوب‌تر از محاصره‌كنندگان مىشود . مردم هيچ حق شكايت كردن ندارند و هر شكايتى به نافرمانى تعبير و مجازات مىشود . من خود روزى شاهد اين مدعا بودم : شاه از بسيارى از افواج كه به هرات مىرفتند رژه مىديد ؛ به هنگام عبور از پيشگاه شاه سربازى به گريه و مويه افتاد و گفت كه از گرسنگى مشرف به موت است و علت آنست كه مواجبش را نداده‌اند . شاه از وزير جنگ پرسيد كه چه جوابى دارد . وزير جنگ گفت : « اين مرد خل است و اخلالگر » و چون شاه به مجازاتش فرمان داد ، شخصا چند سيلى به گوش او نواخت . هنگامى كه وسيلهء حمل نباشد معمولا هر سه سرباز يك الاغ براى كشيدن بارها و وسايلشان مىخرند .\r\nتعداد زيادى از اين خرهاى مردنى كه در عقبهء سپاهند كار پيشروى قشون را به تأخير مىاندازند و هرگاه عقبه از سپاه جدا بيفتد ديگر همهء لشكريان از كمترين وسايل عارى مىشوند . افسر وقتى موقع حمله و معركه فرامىرسد در پشت جبهه به فاصلهء زياد بسر مىبرد ، خود را در گودالى پنهان مىكند و حتى به سربازان خود دستور مىدهد براى اين منظور گودالى حفر كنند . پس بدين ترتيب خيلى كم اتفاق مىافتد كه افسرى مجروح يا مقتول شود .\r\nدر چنين اوضاع و احوالى نبايد باعث تعجب باشد كه رشتهء انضباط بگسلد و سربازان در ساخلوها به خرده‌فروشى بپردازند ، تخم‌مرغ و ميوه و غيره معامله كنند يا با غارت و سرقت روزى خود را بچنگ آورند يا به سيل و رغبت به مشق و تكاليف ديگر خود روى نياورند و از انديشهء هر لشكركشى به هراس بيفتند ، زيرا مىدانند كه مورد معامله قرار گرفته‌اند و به آنها خيانت شده است . اينها كه به قناعت معتاد هستند در بين راه گياهان مختلف را جمع مىكنند و با قدرى برنج و روغن از آن شوربائى مىپزند كه اندكى شكمشان را با آن سير كنند . اگر نوبت به سربازى برسد كه قراول باشد ، اغلب بيست و چهار ساعت تمام بايد در پست خود بايستد و كسى عوض\r\n\r\n\r\n","description":"","footnote":"\r\n( 21 ) . در فصل پنجم از جلد دوم اين كتاب ، پولاك به صراحت تومان طلا را با دو كات برابر شمرده . بدين لحاظ در همه جاى اين كتاب در عوض دوكات ، تومان ذكر خواهد شد . - م .\r\n","page_name":" 41 ","page_number":41},
  {"content":"\r\n\r\nبراى او نمىفرستد ؛ پس به ناچار وى كار را به خود آسان مىكند ، تفنگ را به يك سو مىنهد ، چپق خود را چاق مىكند و آبگوشتى بار مىگذارد .\r\nدر چنين اوضاع و احوالى از بهترين سربازان نيز كارى ساخته نيست .\r\nقشون منظم ( نظام ) كه مبلغ هنگفتى از خزانهء دولت صرف مخارج آن مىشود و بهترين بازوانى كه از كار زراعت دور مانده‌اند در آن گمارده شده‌اند - و در اين جمعيت كم مملكت نمىتوان براحتى از آنان چشم پوشيد - به هيچ وجه براى دشمن خارجى خطرى محسوب نمىشود ؛ اينها فقط مىتوانند در داخل مملكت خود رعب و هراس به دلها بيندازند . تازه پادشاه ايران بر اين گمان است كه بهترين قواى نظامى را در اختيار دارد و تنها نقص آن ابزار و ماشينهاى جنگى اروپائى است كه اگر اين نقص رفع مىشد ، ديگر مىتوانست دنيا را با آن مسخر خويش كند . يك بار كه ما با اسب به ميدان بزرگ براى رژه رفته بوديم شاه از ديدن سربازان چنان بوجد آمد كه به هنگام بازگشت فرياد كشيد : « اينها همانطور كه گل باغ را مىآرايد ، ميدان را زينت كرده‌اند ؛ هرجا نگاه مىكردى پر از گل بود . » به همين دليل در روزنامهء رسمى كشور همواره به دنبال اسم قشون وصف « ظفرنمون » و « شكست‌ناپذير » و غيره ذكر مىشود .\r\nتوپخانه قدرى سروسامان بيشتر دارد . در اين قسمت كه در حدود سى سال پيش به دست افسران انگليسى ، از سپاهيان هند شرقى ، تأسيس شده باز سربازان تا حدى روحيهء نظامى و انضباط را حفظ كرده‌اند . رئيس آنها موسوم به فضان‌آقا خيلى در بعضى امور افراط روا نمىدارد و به همين دليل سربازان تمرين بهتر دارند و سر وضعشان هم بهتر است . شاه با غرور فراوان از « جبه‌خانه » كه در آن توپ و انواع اسلحهء ديگر را مىسازند و تا اندازه‌اى هم كارشان خوب است ، سخن مىگويد . لطيفهء زير مشهور است . هنگامى كه حسين خان در سمت سفير محمد شاه در انگلستان بسر مىبرد از قورخانهء بزرگ ووليچ « 22 » بازديد كرد . او كه ايرانى اصيلى بود به هنگام بازديد كوچكترين حركتى كه دال بر كمترين تحسين يا اعجاب باشد نكرد . به هنگام خداحافظى از وى پرسيدند كه نظرش راجع به اين تأسيسات چيست و وى به اختصار تمام پاسخ داد : « شما جبه‌خانهء بزرگ تهران را نديده‌ايد . »\r\nشاه فكر مىكند كه بهترين توپخانهء دنيا را دارد . در تمرينهاى تيراندازى كه وى به كرات برپا مىكند چند بار خود به شليك توپ اقدام\r\n\r\n\r\n","description":"","footnote":"\r\n( 22 ) . اين حسين خان حتى در تهران نيز به عنوان مظهر دروغزنى و گزافه‌گوئى شهرت دارد . وى كه با رفتار و برخورد دلپذيرش در همه جا چشمها را متوجه خود مىكرد به هنگام عبور از وين هنگامى كه شاهزاده خانم مترنيخ تيزى قمهء وى را مورد تحسين قرار داد با تعارفات رايج در ايران در پاسخ گفت : « ولى باز همچون نگاههاى شما دلها را مجروح نمىكند . » وى قبل از عزيمت من از تهران از من خواست كه از طرف وى به شاهزاده خانم سلام برسانم . او مينياتور شاهزاده‌خانم را كه خيلى خوب كشيده بودند هميشه با احترام بسيار حفظ و نگاهدارى مىكرد .\r\n","page_name":" 42 ","page_number":42},
  {"content":"\r\n\r\nكرده است ؛ هرگاه تيرش به هدف اصابت كند از صدر اعظم پنجاه تومان اشرفى به عنوان نازشست مىگيرد و بعد آن را بين افراد تقسيم مىكند .\r\nدر ميدان قصر شاهى دو عرادهء توپ كاليبر بزرگ وجود دارد . اين توپها در بندر عباس در دورهء صفويه از پرتغاليها به غنيمت گرفته شده است و بعدها آنها را به تهران آورده‌اند . به يكى از آنها « توپ مرواريد » مىگويند . اغلب اين توپها را با زحمت و مرارت بسيار ، با دست انسان به محل تيراندازى مىبرند كه اين كار ، گاه به قيمت جان آدمى هم تمام مىشود .\r\nيك بار شاه از من خواست با توپ تيراندازى كنم . با ترس و لرز بسيار امر وى را اطاعت كردم زيرا مىترسيدم مبادا تير به يكى از نگهبانان ميدان تيراندازى بخورد ؛ اما به حمد الله همه چيز به خير و خوشى برگذار شد و جان هيچ تنابنده‌اى فداى هوا و هوس شاه نشد . باوجود اين سپاهيان منضبط ، در جنگ نمىتوان به حملهء متحد دست زد . افسرها در پشت جبهه مىمانند و سرباز ناگزير مىبيند كه چگونه آنها درست يا نادرست خودشان را از معركه دور نگه مىدارند . سرباز كه مجروح شد به اميد خدا رها مىشود و اگر هم هنرنمائى بكند كسى او را مورد تشويق قرار نمىدهد و هرگاه ترس و جبن از خود نشان دهد بر وى مىبخشايند چون كسى ابدا ملتفت نمىشود . پس از هر پيروزى سرهاى كشته‌شدگان يا مجروحان جنگ از تن جدا مىشود و پوست اين جمجمه‌ها آماده شده به عنوان نشان پيروزى به تهران فرستاده مىشود . البته مخفى نمىتوان كرد كه سر خيلى از ايرانيها هم اغلب در بين اين جمجمه‌ها هست و اين همه كارها به افتخار شاه انجام مىپذيرد . طرز آماده كردن پوست جمجمه‌ها چنين است كه سر را مدتى زير خاك دفن مىكنند ، آنگاه آن را بيرون مىكشند و مىتكانند . در اثر اين تكانها قسمتهاى سخت و نرم از آن فرو مىريزد و فقط پوست باقى مىماند ؛ آنگاه آن را با كاه پر مىكنند و بر سر نيزه‌اى مىزنند . من در مراسم رژهء اين پوستهاى سر ، خيلى شركت كرده‌ام كه بزرگترين آنها پس از پيروزى بر اعراب مسقط برگذار شد . امام كه مدتى دراز ناحيهء بندرعباس را به اجاره داشت از پرداخت مال الاجاره خوددارى كرد و چنين وانمود كه استقلال دارد و گوشش بدهكار كسى نيست . عبد الله خان پسر حاكم كرمان به جنگ او رفت ؛ خود مقدار زيادى حشيش كشيد و از آن ، بين سربازان نيز تقسيم كرد ؛ حمله توسط طبيبى فرنگى به نام فاگرگرين « 23 » كه از اهالى سوئد بود و در خدمت ايرانيان قرار داشت و مقرش شيراز بود به خوبى هدايت شد ؛ اعراب به طرف دريا رانده شدند ، بسيارى بقتل رسيدند و ديگران در آب غرق شدند ؛ من رژهء پوست سرها را ديدم كه اعراب و بلوچهاى اسير محكوم به مرگ نيز در بينا بين آنها ديده مىشدند ، اما حكم اعدام عملى نشد ، چه امام اجاره را تجديد كرد و صره‌هاى بسيارى مملو از مسكوك طلا به خزينهء شاه سرازير شد .\r\nروىهم‌رفته اين تصور عارض شخص ناظر مىشود كه از قواى منظم\r\n\r\n\r\n","description":"","footnote":"\r\n( 23 ) .  Fagergreen \r\n","page_name":" 43 ","page_number":43},
  {"content":"\r\n\r\nقشون ( نظام ) در وضع فعلى ، چه براى شاه و چه براى مملكت ، هيچ اقدام مهمى نبايد انتظار داشت ؛ و ديگر آنكه در برابر قواى اروپائى از اين قشون هيچ نوع مقاومتى متصور نيست . اما در برابر اغتشاشات داخلى و جنگ و گريز تركمنها ، يك‌سوم اين قوا به خوبى كفايت مىكند . اگر دلسوزى ، رسيدگى و مزد مناسبى در كار باشد ، زير نظر فرماندهانى كه بتوانند اعتماد سربازان را به خود جلب كنند ، اين مملكت مىتواند نيروى نظامى قابل توجهى در اختيار داشته باشد ؛ زيرا اين سربازان از همان خون و نژاد هستند كه روزگارى نادر شاه به كمك آنها نه تنها كشور را از چنگ دشمنان متعددى چون افغانها و تركان نجات بخشيد ، بلكه سراسر آسيا را بلرزه افكند و حتى روسيه را به احترام واداشت . متأسفانه اين مواد اوليهء عالى ، عاطل و باطل و بىفايده مانده ، همه بهدر مىرود .\r\nدربارهء ساير اصناف يعنى روحانيون ، بازرگانان ، پيشه‌وران ، كشاورزان و چادرنشينان در جاى خود به تفصيل بحث خواهد شد .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nخانه‌ها ، شهرها ، باغها ، ييلاقها و اردوها 2\r\nوسعت خانه‌ها و ويرانى سريع آنها . مصالح ساختمانى . كارگران ساختمانى .\r\nتزئينات داخلى . تهويه . گرم كردن خانه . آبريزگاه . حياط . اندرون . شهر تهران ( موقع ، استحكامات ، محله‌هاى شهر ، كوچه‌ها ، روشنائى ، نظافت ، بازار و كاروانسرا ، حمام ، مسجد و مدرسه ، تكيه ، ميدان ، خانه‌هاى اجاره‌اى ، سگ ، مگس ، پشه ، كنه ، عقرب و رطيل ) . اركهاى تهران . سيماى ديگر شهرها ( اصفهان ، منارجنبان ) . باغها . ييلاقها .\r\nاردوها .\r\n\r\nالف . خانه\r\nيكى از خصوصيات ايرانيها اين است كه به محض آنكه به مقامى ، قدرتى و ثروتى برسند منزل جديدى ترتيب مىدهند و آن را بدون اندازهء معقول بىهيچ هدف و مقصودى توسعه مىبخشند ؛ ايرانى از ساختن و توسعه دادن لذت مىبرد . دورتادور خانهء او را افراد قوم و قبيله و بستگان و اعضاى طايفه ، و از آنها فراتر ، نوكران و مراجعان وى گرفته‌اند بطورى كه پس از مدتى كوتاه آن مجموعه به محله‌اى از شهر مبدل مىشود . از طرفى چون در برابر نقصان خانواده‌هاى قديمى محتشم و اصيل على الدوام اشخاص منفرد به روى كار مىآيند و بعد ساقط مىشوند ، بدين ترتيب قسمتهاى مختلف شهر در مدت كوتاهى پر از سكنه و آباد مىشود و همه اين قسمتها و نواحى را محله‌هاى مرغوب مىدانند و باز بار ديگر به سرعت كوچك مىشود و متروك ، زيرا هركس در تلاش آنست كه در جوار ستارهء طالع مسكن گزيند و از ستاره‌اى كه در حال افول است دورى كند . پس از آنكه در سال 1851 « 1 » ميرزا آقا خان صدراعظم بر سر كار آمد خانوادهء وى قسمتى از شهر را مخصوص به خود گرداند و آن را با بناى قصور جديد معمور كرد ؛ اما درست هفت سال بعد در حين سقوط وزير موصوف خانه‌ها خالى و متروك و بىسرپرست شده در آستانهء ويرانى قرار گرفت ، زيرا مالكان آنها يا در تبعيد بسر مىبردند و يا مىكوشيدند از چشم عمال حكومت پنهان باشند .\r\nدر همين سال ستاره اقبال خانوادهء فرخ خان امين الدوله طالع شد ؛ اينها نيز\r\n\r\n\r\n","description":"","footnote":"\r\n( 1 ) . برابر با 8 - 1267 ه . ق . - م .\r\n","page_name":" 45 ","page_number":45},
  {"content":"\r\n\r\nهمان نقش را كه سلفشان بازى كرده بود به عهده گرفتند تا باز به ديگرى جاى بپردازند ؛ اما كار به همين‌جا خاتمه نمىپذيرد ؛ حتى در شهرهاى دوردست ديگر هم تمام آن قسمت از شهر كه به قوم و قبيلهء وزيرى معزول تعلق داشته ، پس از سقوطش به دستور حكومت ويران و لگدكوب مىشود « 2 » ؛ براى نمونه محلهء نور در شيراز پس از اعدام ابراهيم خان ، وزير فتحعلى شاه و محلات ماكوئيها پس از تبعيد حاج ميرزا آقاسى وزير قابل ذكر است .\r\nنقشهء اين خانه‌هاى سريع الرشد معمولا چندان مفصل و پيچيده است ، و در اثر پيدا شدن منابع مالى تازه براى صاحب آن به اندازه‌اى دچار تغيير و تبديل مىگردد كه ساختمان هرگز بپايان نمىرسد ، يا در اثر سهل‌انگارى در ساختمان و سستى آن ، هنگامى كه يك قسمت در حال ساخته شدن است قسمت ديگر آن رو به ويرانى مىرود . آنگاه يك‌باره وضع و مقام صاحب آن دگرگون مىگردد ، تهيدست مىشود ، جاه و جلالش را از دست مىدهد ، به تبعيد مىرود ، جريمهء نقدى مىشود يا فرار را بر قرار ترجيح مىدهد ؛ پس خانه به صورت يك بناى هفت‌جوش ناهماهنگ برجاى مىماند كه هرگز به صورت چيزى تمام شده و كامل درنمىآيد . حتى سعدى نيز گفته است :\r\n هركه آمد عمارتى نو ساخت * رفت و منزل به ديگرى پرداخت\r\nو آن دگر پخت همچنان هوسى * وين عمارت بسر نبرد كسى \r\nبديهى است كه مىتوان گفت مراد سعدى از اين ابيات اشاره‌اى به ناپايدارى و بىوفائى دنياست اما به‌هرحال آنچه وى گفته با آداب و خلقيات ايرانيها كاملا هماهنگى دارد .\r\nايرانى تمام كردن و كامل كردن را خوش ندارد ؛ تنها در پى ايجاد چيز تازه است و آنچه را قديمى است با مسامحه و بىاعتنائى به دست نابودى مىسپارد . بدين ترتيب مبالغ گزافى براى ساختن كاخها و منزلهاى جديد به مصرف مىرساند ، اما از پرداخت مبلغى جزئى براى تعمير و مرمت لازم پرهيز دارد . خانه‌اى را كه به وى به ارث رسيده در اثر مسامحه به حال ويرانى مىاندازد ؛ دلبستگى و تعلق خاطر به خانه و كانون آبا و اجدادى برايش به كلى نامفهوم است . بدين ترتيب مىبينيم كه محمد شاه ، پدر شاه فعلى ، كاخ جديد بزرگى در دامنهء البرز نزديك عباس‌آباد ساخت ؛ تقدير چنين بود كه وى هفته‌اى چند پس از پايان آن قصر به سال 1848 « 3 » جهان را بدرود گفت .\r\nدرست در سال 1857 « 4 » وضع ويرانى اين كاخ چنان بود كه من بر خرابه‌هاى آن اسب تاختم ؛ آجرها و تيرهاى آن به فروش رفت و هنگامى كه شاه فعلى در نزديكى آن اردو زده بود ، در پيش چشم وى بقاياى مصالح ساختمانى را از آنجا خارج كردند . همين اصل نيز در اصفهان كه مقر پيشين شاهان\r\n\r\n\r\n","description":"","footnote":"\r\n( 2 ) . لگدكوب كردن به معنى اختتام عمل ويرانى و منع تجديد حيات آن است ، همانطور كه در قرون وسطى پس از ويران كردن جائى بر آن نمك مىپاشيدند .\r\n( 3 ) . برابر با 5 - 1264 ه . ق . - م .\r\n( 4 ) . برابر با 4 - 1273 ه . ق . - م .\r\n","page_name":" 46 ","page_number":46},
  {"content":"\r\n\r\nصفوى بود به كار بسته شد . كاخهائى باعظمت كه به سبكى بسيار دلپسند ساخته شده بود به خاطر غارت مصالح ساختمانى آن منهدم گرديد ، يا به دست ويرانگر تقدير سپرده شد تا كلبه‌هائى محقر يا بناهائى موسوم به قصر به سبكى جديد ، به كج‌سليقگى تمام ، برپا كنند . حتى كاروانسراهاى باشكوه كه براى مسافران نهايت ضرورت را دارد و شاه عباس كبير با گشاده‌دستى آنها را مجهز كرده اكنون بسيارى به صورت مخروبه درآمده و به علت عدم مراقبت در معرض ويرانى قطعى و حتمى است ، همچنين بسيارى از پلهاى گرانبها كه اينجا و آنجا به روى نهرها و معبرهاى تنگ زده‌اند اغلب بلااستفاده مانده ، زيرا پايه‌اى از آن پوسيده يا طاق آن سوراخ پيدا كرده به طورى كه فقط با احتياط تمام مىشود از آن عبور كرد . هرگاه نيمى از پلى كه وجود آن براى ايجاد ارتباط غير قابل اجتناب است خراب شود بلافاصله پلى ديگر ، پائين‌تر يا بالاتر از آن ، مىسازند . همه در تلاش كسب اين شهرت هستند كه چيز نوى ايجاد كنند .\r\nبه آنچه گفته شد عقيدهء خرافى به علائم بدشگون را نيز بايد اضافه كرد كه نه تنها در مورد منازل بلكه در مورد آباديها ، اسبها و زنان نيز مصداق پيدا مىكند . ايرانيها به اين چيزها « بدقدم » مىگويند . اگر در خانه‌اى مصيبتى ناگهانى رخ دهد تقريبا هيچ‌كس پيدا نمىشود كه و لو به قيمت مفت در آن سكنى بگيرد ، و بدين ترتيب خانه‌اى كه به حال خود رها شده به سرعت دستخوش ويرانى مىگردد . از آن گذشته بسيارى از خانه‌ها به تمام دلايل ممكن و متصور از طرف دولت ضبط مىشود ؛ هيچ‌كس طالب آنها نيست و مردم آن را غصبى مىشمارند و بدين جهت گزاردن نماز در آنها مجاز نيست . از آن گذشته در مذهب اسلام كمتر به حفظ و نگاهدارى بناهاى قديم عنايت شده است . به همين علت من در تخت جمشيد با نقوش برجستهء انسانى مصادف شدم كه همه را يا مثله كرده بودند و يا حد اقل چشمهايشان را درآورده بودند زيرا چنين پنداشته بودند كه اينها نمايانگر بتها يا بت‌پرستها هستند .\r\nبه دليل آنچه گفته شد نبايد ديگر موجب شگفتى شود كه با وجود بناهاى جديدى كه على الدوام و بدون وقفه ايجاد مىشود خانه‌هائى كه قابل سكونت باشد ، اندك است .\r\nعلل ديگر ويرانى سريع خانه‌ها طرز بنا و مصالح ساختمانى است كه ما اكنون به تفصيل بيشتر از آن صحبت مىكنيم .\r\nمادهء ساختمانى ، اغلب عبارت است از خشت كه در هواى آزاد خشك مىشود . اگر اين خشتها را خوب فراهم كنند و در آفتاب آن‌طور كه شايسته است بخشكانند در اين هواى خشك مدتى دراز ، گاه هزاران سال در برابر ويرانى مقاومت مىكند و شاهد ما بر اين مدعا بسيارى از بناهاى كهن موجود است . اما ديگر حالا چندان در اين مورد به خود زحمت نمىدهند ؛ خشت را از خاكى كه با برگ و عناصر گياهى و گچ و آهك آغشته است ، يا از زباله‌هاى خيابان تهيه مىكنند و در نتيجه خشت پس از بارانى كه چند روز ادامه يابد از هم مىپاشد ؛ آجر نيز به علت كمبود هيزم و در اثر كم‌دقتى در\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nتهيه آن بد پخته مىشود و در مقابله با رطوبت بسيار كم‌دوام است . سنگهاى تيشه نخورده نيز كه در پى عمارت به كار مىبرند تأثير چندانى در ازدياد مقاومت ساختمان ندارد . حتى در تهران به علت خصوصيات بد آجرهاى فعلى اغلب آجرهائى را كه از خرابه‌هاى رى كنده و حفارى مىشود در ساختمانهاى نو به كار مىبرند . صلابت اين آجرها و همچنين لوازم سفالى كه در آنجا بدست آمده به خوبى مدلل مىدارد كه سكنهء پيشين آن ديار تا چه اندازه در ساخت سفال و آجر بر امروزيها برترى داشته‌اند .\r\nبندرت در پى ساختمان و سقف زيرزمينها آهك را با گل مخلوط مىكنند و به عنوان ملاط به كار مىبرند ، ولى بطور كلى گچ را با گل يا گل را با كاه درهم مىآميزند ( كاهگل ) و ملاط مىسازند . كاهگل را فقط براى جدار خارجى خانه به كار مىبرند . الوار در دشتهاى مرتفع ، تقريبا هيچ وجود ندارد . پس درختهاى هشت تا ده سالهء تبريزى را مىبرند و پوست مىكنند و به جاى تير در بنا از آن استفاده مىكنند . اما اين چوب سست مقاومت ندارد ، زود مىپوسد و اغلب طعمهء موريانه مىگردد . فقط در ساختمانهاى بزرگ چند تير از چوب چنار وجود دارد كه هم كم بدست مىآيد و هم گران است .\r\nكمتر مىشود كه زمين را بيش از دو تا چهارپا بكنند و اين پى براى عمارت كفايت نمىكند ، بخصوص اگر در نظر بگيريم كه در كوچه‌هاى تنگ اين ديار دائما آب جارى است و در منزلها هم حوض و آب‌انبار وجود دارد كه به بنا لطمه مىزند . بامها صاف و مسطح است و فقط به اندازهء نامحسوسى شيب دارد و با قشر قطورى از خاك پوشيده شده كه به اين تيرهاى سست چوبى فشار مىآورد . باران از درز اين بامها نفوذ مىكند و به داخل خانه سرازير مىشود .\r\nوسعت زياد منازل به صاحبخانه اجازه نمىدهد كه حتى اگر ميل هم داشته باشد به تعميرات ضرورى دست بزند . هرگاه از يك ايرانى دربارهء سستى ساختمان چيزى بپرسيد تقريبا چنين جواب خواهد داد كه : « خانه مىسازد كه چند سالى تويش بنشيند ؛ بعد چه اتفاقى بيفتد چيزى است كه فقط خدا مىداند . » با عدم ثباتى كه در اوضاع و احوال اين ديار هست و مالكيت پابرجاى نيست ديگر علتى وجود ندارد كه بنائى مستحكم و مقاوم ايجاد شود . حتى ساختمانهاى سلطنتى هم كه مخارج زيادى براى آنها شده و مىشود از اين قاعده مستثنى نيست : درست است كه همه جادار و زيبا است ولى از نظر استحكام حتى از خانه‌هاى شخصى نيز سست‌تر است . به همين دليل است كه در تابستان اقلا ثلث قصر زمستانى و در طول زمستان به همين اندازه از كاخ تابستانى ، تجديد بنا مىشود . هنگامى كه وقت بازگشت اردوى شاهانه مىرسد ، كار به تأخير و تعويق دلازارى مىكشد زيرا ساختمانها هنوز حاضر و آماده نيست . وقتى كه در آوريل 1853 « 5 » متعاقب يك بهار\r\n\r\n\r\n","description":"","footnote":"\r\n( 5 ) . برابر با 1269 ه . ق . - م .\r\n","page_name":" 48 ","page_number":48},
  {"content":"\r\n\r\nپرباران ، و با در تهران شايع شد شاه غفلتا به كاخ تابستانى نياوران رفت ؛ در آنجا حتى يك اتاق هم نبود كه بتواند بدون چتر در آن بسر برد . در حين اقامت من سقف كتابخانهء سلطنتى فروريخت و به بسيارى از كتب گرانبها زيان رسيد ؛ يك چنين سرنوشتى خزانه را هم تهديد مىكرد . اين رسم در ايران رايج است كه از هر پولى كه براى بناهاى عمومى معين مىشود فقط چهاردهم آن واقعا در اين كار صرف مىشود و بقيه به جيب كارمندان و مقاطعه‌كاران سرازير مىگردد . همان چهاردهم نيز هميشه بجا يا در موقع ضرور خرج نمىشود ؛ به تابستان خشك و به باران اندك دل خوش مىكنند و به چسباندن پولكهاى طلائى به در و ديوار خرسند مىشوند . شاه از تمام اين اوضاع و احوال باخبر است ؛ اما چشمها را بهم مىگذارد ، چون مىداند كه بالاخره روزى اين اموال دزدى در اثر مصادره باز به كيسهء وى باز خواهد گشت . روزى شاه در معيت درباريان به باغ خود رفت ؛ ما به كوشكى برخورديم كه بسيار بد ساخته شده بود ، چه از نظر استحكام و چه از لحاظ زيبائى مورد ترديد و تأمل بود . شاه پرسيد اين ساختمان چقدر خرج برداشته است .\r\nما كه مىخواستيم دست‌اندركاران رسوا نشوند رقم بزرگى كه به نظرمان آمد يعنى يك هزار اشرفى را خرج آن قلمداد كرديم . شاه خنده‌كنان جواب داد :\r\n« شش هزار اشرفى براى آن پرداخته‌ام . » اما دو سال بعد البته تمام اين مبلغ را پس گرفت .\r\nبناها ، كارگران و استادان اغلب اهل كاشانند و عادت دارند كه هميشه ضمن كار آواز بخوانند . با آوازى يك‌نواخت بنا از شاگردها و عمله‌ها وسايل و مصالح مورد احتياج خود را مىخواهد . همهء ابزار كار او عبارت است از يك ماله كه شبيه خاك‌انداز است و بس ؛ بندرت از چكش استفاده مىكند زيرا خشت به سهولت با دست خرد مىشود . با دست ملاط و دوغ آب را در درزها وارد مىكند و بعد چند بار با مشت به روى آن مىكوبد تا بدان استحكام ببخشد . ماله را فقط براى صاف كردن به كار مىبرد و اگر با دست مىتوانست از عهدهء اين كار برآيد حتما ماله را هم به سبك ديوژن به دور پرت مىكرد .\r\nتنها هنگامى از شاقول استفاده مىكند كه ديوار قدرى كج يا شكم داده باشد .\r\nكار را خيلى سخت نمىگيرد ؛ اگر او را متوجه به اين حقيقت كنند كه ديوار او بدون بروبرگرد فروخواهد ريخت با لبخندى جواب خواهد داد : « خانه را براى روز قيامت كه نمىسازند . »\r\nبا اين همه اين كارگران ساختمانى اگر رأيشان باشد پيشه‌ورانى ممتاز هستند . مدارس و كاروانسراهاى متعددى كه با دقت بسيار بنا شده گواهى بر استادى و مهارت آنهاست ؛ از نظر شكوه ، سبك و تنوع صور طاقهاى قوس‌دار ضربى آنها حتى بر طاقهاى اروپائى برترى دارد . كافى است كه به سقف تخم‌مرغى شكل مسجد سلطانيه ، قبه وسطى بازار چهارسو در كاشان يا به طاقهاى قوس‌دار مساجد اصفهان و بخصوص مسجد جمعه نظرى بيندازيم .\r\nبعضى از آنها چنان كم‌انحناست كه كاملا افقى به نظر مىآيد . كارهاى كوچكتر از اين قبيل را ايرانيها بدون قالب و نقشه انجام مىدهند ؛ درست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست كه طاق به هنگام ساختن مىريزد اما آنها مىگويند پشتكار آدم در اين است كه خسته و دلزده نشود بلكه كار ناموفق را باز تجديد كند و از سر گيرد . در همين مورد هم بود كه معمارى داستان مشهور منسوب به تيمور لنگ را برايم تعريف كرد . وى در جوانى همواره با ناكامى روبرو مىشد ، از عهدهء هيچ كارى برنمىآمد و نزديك بود كارش به نااميدى بكشد . روزى چشمش به مورچه‌اى افتاد كه چگونه دانهء سنگينى را بالا مىبرد ؛ نودونه بار دانه از چنگش فرو لغزيد اما هربار باز كار را از سر گرفت و سرانجام آن را به مقصد رساند . وى از كار مورچه سرمشق گرفت و جسارت يافت و باز به اقدام دست زد . ايرانيها بخصوص در سفت‌كارى تسلط دارند ؛ مىدانند كه آجرهاى بزرگ و كوچك با رنگهاى گوناگون را با زاويه‌هاى مختلف چنان پهلوى هم بچينند كه دل‌انگيزترين طرحها و نقوش هندسى از آنها پديد بيايد . بخصوص در ساختمانهاى قديم اصفهان به اشكال سادهء بسيار زيبائى مىتوان برخورد كه بيننده را متحير مىكند .\r\nهرجا تعدد زوجات و مجزا نگاه‌داشتن زنان رواج داشته باشد ناگزير بايد طرز ساختمان رايج در آن با ممالكى كه در آنها فقط يك زن يا شوهر مىتوان اختيار كرد ، تفاوت داشته باشد . در اين نوع كشورها اصل مسلم اين است كه خانه‌ها در مجاورت كوچه‌ها فقط ديوارهاى برهنه و يك‌نواختى داشته باشند و در عوض تمام جلال و شكوه در داخل آنها ، در حياطها و باغها نمودار شود . هيچ پنجره‌اى به كوچه باز نمىشود ؛ ديوار بلند خاكى رنگ كه در مجاورت باران شسته شده و تقريبا تمام خانه‌ها با آن محصور مىشود بيشتر به منازل حالت تپه يا لانه‌هاى عظيم پرستو را مىدهد تا خانه‌اى كه آدمى در آن مسكون باشد .\r\nدروازه خانه بيش از هفت پا ارتفاع ندارد ؛ در كه گل‌ميخهاى آهنى بزرگ بر آن كوبيده شده همواره بسته است و فقط پس از به صدا درآمدن كوبه باز مىشود . بدوا انسان به دالانى وارد مىشود كه مقر قاپچى يا دربان است و از آنجا پا به حياط چهارگوش بيرونى مىگذارد ؛ زيرا هر منزلى به دو قسمت مجزا از هم تقسيم مىشود : در قسمت بيرونى ، كه محل سكونت خدمهء مرد خانه است ، از مرد غريب هم پذيرائى مىشود ؛ اما ، در ورودى حرم يا اندرون ، فقط به روى زنان ، مرد خانه و چند تن معدود از محارم باز مىشود .\r\nحياط عبارت از مستطيلى است كه در سه بر آن به فاصلهء دو پا از سطح زمين اتاقها و حجره‌هائى به چشم مىخورد . اتاقها همه از يكديگر مجزا هستند و به هم ارتباطى ندارند ، چنان كه فقط با عبور از حياط مىتوان به ديگرى رفت و به همين دليل در جلو هريك چند پله‌اى براى بالا رفتن وجود دارد . اين اتاقها براى سكونت خدمه ، آشپزخانه ، آبدارخانه ، انبار و محل كشيدن قليان در نظر گرفته شده است .\r\nدر برابر ورودى اصلى تالار قرار دارد كه مرد خانه از ميهمانان در\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nآنجا پذيرائى مىكند و كارهاى روزانه را انجام مىدهد . تالار بسيار بلند و جادار است و به انواع تزئينات آراسته ، به نقاشيهاى ديوارى مزين و به فرشهاى گرانبها مفروش است . در دو طرف تالار پله‌هائى به يك صفهء كوچك منتهى مىشود كه از آنجا به داخل تالار مىتوان آمد .\r\nتالار ( الف ) مستطيلى است كه فضاى ( ب ) از آن بيرون آمده است .\r\nديوار جلو ( دد ) از پنجره‌اى بزرگ تشكيل شده كه به آن « ارسى » مىگويند .\r\nدر ساختن اين ارسى هنر و دقت بسيار به كار رفته ، قيمت آن اغلب بين 200 تا 300 تومان برآورد مىشود . قسمت فوقانى ارسى با مشبكى ظريف كه به قلاب‌دوزى خيلى شباهت دارد پر شده و به اشكال گوناگون هندسى ، ستاره ، كثير الاضلاع و طرحهاى سبد بافت از اصيل‌ترين انواع ممكن درآمده . هنرمند هم خود را مصروف آن مىدارد كه همواره نقوش جديدى اختراع كند تا هيچ‌گاه ارسى يك خانه به ارسى خانهء ديگر شبيه نباشد . در فاصله‌هاى اين طرحهاى سبد بافت شيشه‌هاى رنگى جوربه‌جور نصب مىكنند آن‌طور كه نگاهى عمومى و سراسرى به آن خاطرهء لوله‌هائى را كه در آن شيشهء رنگى و آئينه قرار داده‌اند « 6 » و با گرداندن آن نقوش مختلفى به چشم مىآيد ، در بيننده زنده مىكند . قسمت پائين ارسى با پنج تا هفت تختهء عمودى از هم جدا شده است كه در آن پنجره‌اى سنگين حركت مىكند و در آنجا نيز شيشه‌هاى رنگارنگ ولى ساده‌تر كار گذارده‌اند . اين ارسى بسيار پرخرج تأثير دل - انگيزى در بيننده مىگذارد ، اما به علت ارتفاع و همچنين ريزه‌كاريهائى كه در آن به كار رفته نمىتوان به سهولت آن را تميز نگاهداشت و شست ؛ ازين گذشته هرگز شاهد اين نبوده‌ام كه يك نفر ايرانى دستهايش را براى تنظيف اين ارسيها به كار بگيرد . در نتيجه پس از مدتى كوتاه تمام درزهاى اين پنجره از گرد و غبار مملو مىشود ، قطعات كوچك شيشه جدا مىشود و سرانجام باد بىهيچ رادعى صفيركشان به داخل تالار مىآيد . باوجود اين\r\n\r\n\r\n","description":"","footnote":"\r\n( 6 ) .  Kaleidoscop \r\n","page_name":" 51 ","page_number":51},
  {"content":"\r\n\r\nهرگز به تعمير اين پنجره همت نمىگمارند ، چون اين كار بر خلاف اصول مورد قبول ايرانيهاست . در بدترين حالت در زمستان سوراخ ارسيها را با كاغذ مىگيرند و از اينجا اين ادعا پيدا شده كه پنجره‌سازى يكى از هنرهاى موروث ايرانيان است « 7 » .\r\nدر طول روز تقريبا پنجره هيچ بسته نمىشود و اين در نظر اروپائيان عجيب مىآيد كه در زمستان با پنجرهء باز شاهد سوختن بخارى باشند . از آن گذشته بستن پنجره هم با وجود سوراخها و شكافهاى فراوان كه دارد سعى نامشكورى است . هرچند كه طبقات تهيدست با منقلى از ذغال افروخته خود را گرم مىكنند ، باز از بركت چفت و بستهاى ناجور در و پنجره‌ها ، مىتوان گفت كه مواردى از نوع خفگى از گاز ذغال تقريبا به هيچ روى پيش نمىآيد ؛ و نيز به علت وجود همين نقص است كه بوى نامطبوع در اتاقهاى ايران به آن اندازه كه در اروپا در اتاقهاى فقيران هست ، آزاردهنده نيست و به همين جهت هم خنازير بندرت ديده مىشود و از امراض سرماخوردگى در آنجا تقريبا خبرى نيست . براى جلوگيرى از سرايت سرماى 2 تا 5 درجه از پرده‌اى بلند استفاده مىكنند كه تمام ديوار را پوشانده است .\r\nدر از دو لنگه تشكيل مىشود كه آن را با نقوش هندسى ، تصاوير پرندگان و حيوانات ديگر به زيبائى نقاشى كرده‌اند . معمولا در ، آستانه‌اى دارد به ارتفاع حد اقل يك پا ، و بلندى چنان كم است كه معمولا اروپائيها كه به چنان چيزى عادت ندارند هنگام ورود با سر ، يا با ساق پاى خود با آن تصادف مىكنند « 8 » . در بر لو لا سوار نيست ، بلكه روى پاشنه مىچرخد و نه با قفل و بست بلكه با زنجير و در قسمت بالا با كلون بسته مىشود . از اين گذشته در طول روز بستن در معمول نيست ؛ و با وصفى كه از ساختن در كردم ، بستن آن هم مفيد فايده‌اى نمىتواند باشد . براى حفظ نزاكت جلو هر درى پرده‌اى آويزان است كه در مورد فقرا جنس آن پنبه‌اى و سبك است و در خانهء اعيان از شال ايرانى يا هندى .\r\nبا باز كردن همزمان درها و پنجره‌ها هوا بدون مانع و رادع از همهء\r\n\r\n\r\n","description":"","footnote":"\r\n( 7 ) . صدراعظم كه مىخواست امير توپخانه را سركيسه كند بهانه‌اى پيدا كرد و از وى خواست كه كليهء اسناد مربوط به محاسبات سى ساله‌اش را به دفترى ارائه دهد . اين مرد بيچاره كه به زحمت از عهدهء نوشتن برمىآمد سخت متوحش شد و چون بطور متواتر از وى خواسته مىشد كه اسناد را ارائه دهد ، سرانجام گفت : « پس ناچار بايد همهء پنجره‌ها را از جا بكنم و به اينجا بياورم چون صورت حسابها به جاى شيشه به پنجره‌ها چسبانده شده » .\r\nتحفه‌اى به مبلغ پنج هزار تومان كار را فيصله داد و رنج حمل و نقل پنجره‌ها را منتفى كرد . بهترين چسبى كه در ايران به كار مىرود سريش است و آن ريشهء گياهى است كه در دره‌هاى مرتفع به فراوانى مىرويد .\r\n( 8 ) . اروپائيانى را ديده‌ام كه به سبب تصادم با معجر در دچار ضرب‌خوردگى و حتى تكان مختصر مغزى شده بودند . اما هيچ‌گاه چنين اتفاقى براى ايرانيها رخ نمىدهد ، زيرا به طرز ساختمان اين‌گونه در عادت كرده‌اند و چون كلاه بلندى بر سر مىگذارند با افتادن آن از سر متوجه كوتاهى در مىشوند . از اين گذشته به پيروى از رسم عمومى به هنگام ورود به فضائى تنگ سر را عقب مىگيرند تا بتوانند مانع موجود را ببينند .\r\n","page_name":" 52 ","page_number":52},
  {"content":"\r\n\r\nجهات جريان پيدا مىكند و اين امر باعث ناراحتى اروپائيان مىشود ، زيرا آنها از « كوران » هوا مىترسند ؛ منتها اين چيزى است كه ايرانى اصلا نمىتواند بفهمد . وى در زبان فارسى كلمه‌اى براى « كوران » ندارد و چون از كودكى به آن عادت كرده ، هيچ اثر مضرى بر آن مترتب نمىبيند . در روزهاى گرم بهترين جا كه به مهمان تعارف مىكنند جائى است كه از اطراف باد به آن مىوزد و هوا را خنك مىكند . همين‌كه ايرانى پا به اتاق كوچك دربسته‌اى بگذارد فرياد مىزند « خفه است » و بلافاصله دستور مىدهد همهء درها را باز كنند « 9 » .\r\nديوارهاى داخلى اين تالارها به ظرافت تمام آراسته است ؛ يك رديف طاقچه كه پيچ و خمهاى برجسته و خطوط تزيينى طول آنها را به صورت گچ‌برى فراگرفته در آنها تعبيه شده است . اين برجستگيها را چنين درست مىكنند : اول با دست به كمك ذغال جاى آن را خط مىاندازند و بعد با مهارت با گچ به آنها شكل مىدهند . من بسيارى از اين گچ‌بريها را در اصفهان ديده‌ام كه از نظر زيبائى طرح و ظرافت كار حتى بر تصور و خيال آدم نيز پيشى مىجويد . بر اطراف طاقچه‌ها و همچنين بر قرنيزها و پيشامدگيها همه جا نقاشى ، نقش دسته‌گل ، شكوفه ، پرنده و قامتهاى زنانه با آن پيچشهاى دلربا ديده مىشود . درست است كه اصول پرسپكتيو و سايه‌روشن در اين تصاوير رعايت نشده ، اما در اثر ملاحت ، قوهء ابداع و طراوت رنگها تأثير خاصى بر بيننده مىگذارد . نقطهء اوج نقاشى و گچ‌برى در سقف منزل است كه براى تزيين آن حد اكثر دقت و ممارست به كار مىرود . نقوشى كه از ظريف‌ترين قطعات آينه به هنرمندى فراهم آمده است ، در اينجا با پرده‌هاى رنگارنگى كه قابهاى طلائى دارند و شبيه پادشاهان ، سرداران ، زنان و كودكان را در آنها جاى داده‌اند به رقابت برخاسته است چنان كه همه باهم آميزهء هماهنگ دل‌انگيزى را ايجاد كرده است . چنين سقفى با گچ‌بريها ، نقاشيها و طلاكاريهايش اغلب بين پانصد تا هشتصد تومان خرج برمىدارد ، و حال هرگاه به ياد بياوريم كه چنين سقفهائى بندرت در مقابل باران مداوم مقاومت مىكند و خرابيهائى كه بر اثر رطوبت پيش مىآيد در آن غير قابل جبران است ، از اين همه اسراف و تبذير كودكانه در شگفت مىشويم . در اين اواخر شروع كرده‌اند كه تالار را با سقفهاى مورب يا شيروانى بپوشانند اما تيرهاى سستى كه در ساختمان به كار مىبرند بندرت به اين ساختمانها استحكام لازم را مىدهد .\r\nكف اتاق را با چوب تخته‌بندى نمىكنند ، بلكه آن را از يك لايه گچ صاف مىپوشانند و با فرشهاى مشهور ايرانى و نمد مفروش مىسازند . به رسم اروپائيان سراسر كف اتاق را با يك تخته‌فرش نمىپوشانند ، زيرا فرشهاى ايرانى به علت ضخامت و ريزبافى آنها بسيار سنگين است و نمىتوان به سهولت\r\n\r\n\r\n","description":"","footnote":"\r\n( 9 ) . فقط دو ايرانى را مىشناختم كه از « كوران » ناراحت مىشدند ؛ اما اين هر دو ، مدتها در مقام سفارت در اروپا بسر برده بودند و در آنجا آنها را متوجه زيان جريان هوا كرده بودند .\r\n","page_name":" 53 ","page_number":53},
  {"content":"\r\n\r\nآنها را برداشت و جابجا كرد « 10 » . حاشيه‌ها را دو تخته نمد يزد موسوم به كناره مىاندازند ؛ در وسط آن دو ، قالى ظريف و خوش‌نقش فراهانى پهن مىكنند و نزديك در نيز نمد باريكى به نام سرنشين مىاندازند . اتاقى كه در فوق آن را با حرف ب مشخص كرديم در كنار پنجره بهترين فرشها را به خود تخصيص مىدهد كه به آن شاه‌نشين مىگويند . در يكى از زاويه‌هاى جنبى باز پتوئى كلفت و ظريف‌باف جا دارد كه اغلب از كرك شتر است و صاحب‌خانه يا رئيس خانوار بر آن جاى مىگيرد .\r\nدر خانواده‌هائى با درآمد كمتر جاى فرش گرانقيمت سنگين را منسوجى رنگارنگ و سفت و سخت مىگيرد كه بسيار بادوام است ولى به آن اندازه نرم نيست كه بتوان به طرز ايرانيان براحتى روى آن نشست . به آن گليم مىگويند . و اين لفظ خود مظهر قناعت و فقر درويشان است ، فقرى كه در نظر ايشان با غنا برابرى دارد ؛ سعدى گويد :\r\n نيم نانى گر خورد مرد خداى * بذل درويشان كند نيم دگر\r\nملك اقليمى بگيرد پادشاه * همچنان در بند اقليم دگر « 11 » \r\nهرگاه اتاقى به طرز شايسته‌اى با قالى مفروش شده باشد ديگر به نظر ايرانيان از نظر مبل و وسايل موجود در آن كامل شمرده مىشود ، زيرا در ذهن ايرانى مبل و طرز استفاده از آن محلى از اعراب ندارد . البته ايرانى گاهى به تقليد اروپائيان چند صندلى فراهم مىكند ، اما هرگز آنها را مورد استفاده قرار نمىدهد ؛ حال اگر يك بار هم بخواهد روى آن بنشيند موضوع را فراموش مىكند و چهارزانو روى آن قرار مىگيرد به صورتى كه به هنگام برخاستن و حفظ تعادل دچار درد بسيار شديدى مىشود . طاقچه‌هائى كه در ديوار تعبيه كرده‌اند كار قفسه و اشكاف را مىكند و البسه‌اى را كه براى مصارف روزانه بدان احتياج دارند در بقچه‌هائى مىپيچند و در آنها جا مىدهند و بقيهء چيزها را در يخدان نگاه مىدارند .\r\nزير تالار ، زيرزمين قرار دارد و آنجا محل زندگى ايرانيان است در روزهاى گرم تابستان . در زيرزمين خنكى مطلوبى حكمفرماست كه به حال اروپائيان چندان مفيد نيست ، سرشان درد مىگيرد و سرانجام گرما را بر اين\r\n\r\n\r\n","description":"","footnote":"\r\n( 10 ) . در حين عبور از اصفهان مرا در كاخ انگورستان جاى دادند . حاكم فرمان داد كه فرش زير پايم پهن كنند . يازده نفر فراش آن را مىكشيدند ولى از عهدهء بلند كردن آن برنمىآمدند تا اينكه ناگزير شدند آن را از پنجره به داخل بياورند . اين فرش كه متعلق به شاه عباس بود بيش از دويست سال عمر داشت ولى چنان خوب مانده بود و رنگهايش چنان شفاف بود و نقوشش چنان ظريف و دلپذير كه هرگز در عمرم مانند آن را نديده‌ام .\r\n( 11 ) . يادداشت مترجم : مضمونى كه مؤلف به زبان آلمانى ذكر كرده چنين است : تصرف سراسر دنيا طمع مرد جهانگير را ارضا نمىكند درحالىكه نيم نانى و گليمى درويش را بس است . در جستجوئى كه براى يافتن بيت اصلى به عمل آمد در هيچ كجا به بيتى كه تمام اين مضمون را شامل باشد برنخوردم ولى اين دو بيت را از همه بدان مضمون نزديكتر يافتم . در اين ابيات سخن از گليم به ميان نيست ، گويا مؤلف اقليم را با گليم اشتباه كرده است . - م .\r\n","page_name":" 54 ","page_number":54},
  {"content":"\r\n\r\nخنكى مصنوعى ترجيح مىدهند . پس بهتر است خارجيها در هر موقع روز از زيرزمين پرهيز كنند . طرفهاى غروب و شب اقامت در اين زيرزمينها مطلقا براى ايرانيها هم زيان‌آور است و به همين جهت از آنجا به صفهء ايوان يا پشت بام مىروند . براى ايجاد تهويهء لازم در زيرزمين يا اتاق اصلى وسيلهء خاصى ابداع كرده‌اند كه به آن بادگير مىگويند . بادگير عبارت است از مجراى بلندى كه از زيرزمين شروع مىشود و تا فاصلهء هشت تا بيست پا بالاى بام خانه قرار مىگيرد . در وسط توسط يك ديوار چليپا شكل به چهار فضاى مساوى تقسيم مىشود درحالىكه در طرف بالا ديگر ديواره‌هاى اطراف وجود ندارد .\r\nباد از هر طرف كه بوزد به دام بادگير مىافتد ؛ بين هواى بالا و هواى زيرزمين جريان ايجاد مىشود و اين جريان اغلب به حدى است كه هرگاه كوزهء سفالى را كه پر از آب است در معرض آن قرار بدهيم آب آن خنك و گوارا مىشود .\r\nدر محل تلاقى مجرا با زيرزمين در كف تالار سوراخى تعبيه كرده‌اند با شبكه‌اى آهنى ؛ از اين طريق در آنجا نيز جريان هواى شديدى بوجود مىآيد كه در فاصله‌اى از آن هوا را خنك و مفرح مىكند .\r\nيك طريقهء ديگر براى خنك كردن هوا - بدون آنكه مجبور باشند عوارض جنبى اقامت در زيرزمين را تحمل كنند - در خانهء ثروتمندان است كه در آن آب جارى وجود دارد . به آن سرداب مىگويند . سرداب عبارت است از اتاقى ، يا بهتر بگوئيم دهليزى هم‌كف زمين و قدرى هم از آن پائين‌تر كه در دو طرف رو به باغ خود ديوار ندارد . جريان هوا همراه با جريان و تبخير آب اين اتاق را در روزهاى گرم تابستان به اقامتگاهى مطبوع و مفرح بدل مىكند .\r\nمانند تمام ممالك جنوبى چندان در پرواى گرم كردن خانه نيستند .\r\nنه از آن جهت كه در ايران هوا سرد نمىشود يا سرما محسوس نيست بلكه از آن جهت كه دورهء سرما خيلى كوتاه است و با طبع ايرانى سازگار نيست كه براى رفع يك ناراحتى زودگذر خود را به دردسر بيندازد و خرج زياد تقبل كند . تنها در منزل متمولين چند اتاق كوچك زمستانى هست كه در آنجا بخارى نصب مىكنند . بخارى عبارت است از يك فرورفتگى در ديوار كه از آنجا لوله‌اى به طرف سقف مىرود ؛ پوشش خارجى آن با گچ‌برى ، طلاكارى ، آرابسك و تحرير ابياتى مزين است . بهنگام هجوم سرما خود را در پوستين مىپيچند و نزديك بخارى چندك مىنشينند و بطور مستقيم حرارت را در خود جذب مىكنند بىآنكه زياد از دود ناراحت بشوند ، زيرا دود بدون مانع از درها و پنجره‌هاى باز براى خود مفرى پيدا مىكند .\r\nبخاريهاى اروپائى باب طبع ايرانيها نيست زيرا آنها از نشستن در اتاقهاى در بسته ناراحت مىشوند و از هواى خفه و بخارى كه متصاعد مىشود شكوه مىكنند و مىگويند هوا « بخار دارد » . اما بر خلاف آنچه گفته شد از آلات و وسايل مخصوص بخارى خوششان مىآيد و با آن آتش را هم مىزنند .\r\nبه روى ذغالهاى سرخ شده قطعات گوشت را كه به « سيخ » كشيده‌اند كباب مىكنند و به آن « سيخ كباب » مىگويند و اين كارى است كه حتى شاه گاه و بيگاه شخصا انجام مىدهد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nسوخت بد و گران است و متشكل است از بوته‌ها و ريشهء گياهان مختلف مانند گون و پوشال و غيره و شاخه‌هاى خشك درختان ميوه . اينجا و آنجا از چوب سرو كوهى و درخت بادام وحشى نيز استفاده مىكنند ؛ آن را وزن مىكنند و مىفروشند ؛ يك خروار آن بطور متوسط 8 / 0 تا يك تومان قيمت دارد .\r\nدر خانهء مردمى كه خيلى ثروتمند هستند گاهى منقلى پر از آتش كرك انداخته در اتاق مىگذارند ، اما به علت خرج زيادى كه اين كار برمىدارد مورد استعمال آن از تركيه كمتر است .\r\nدر اندرون از دستگاه مخصوصى براى ايجاد گرما استفاده مىكنند كه به كرسى يا تنور « 12 » شهرت دارد . بر روى منقلى كوچك كه با خاكستر پوشيده شده ميز كوچكى قرار مىدهند و بر روى آن لحاف سنگينى كه خوب پنبه‌دوزى شده است مىاندازند . در فضائى كه به شرح فوق ايجاد مىشود چهار زن به كمال خوبى جاى مىگيرند ؛ فقط دستها و پاها آزادند ؛ در پشت‌سرشان بقچه‌هاى لباس يا پشتى براى تكيه دادن مىگذارند . بسيارى از زنان ايرانى در طول زمستان پاى تنور مىخوابند . عادت ، آنها را در برابر آثار زيان‌آور آن محافظت مىكند . اما نمىتوان ترديد كرد كه بعضى از ناراحتيهاى تناسلى از اين رسم ناشى مىشود .\r\nپيشه‌وران و كسبه‌اى كه آزادانه در بازار مىگردند براى خود هيزمى يا ذغالى روشن مىكنند و به ترتيب انگشتان سرمازدهء خود را به روى آن گرم مىكنند .\r\nمصرف ذغال در ايران بسيار زياد است ؛ براى درست كردن چاى ، قهوه ، قليان ، كباب و همچنين در تدارك بعضى از مشاغل از ذغال نمىتوان چشم پوشيد . ذغال را از جنگلهاى مازندران به تهران مىآورند و هر خروار آن را به قيمت 8 / 1 تا 3 / 2 تومان مىفروشند . ذغال سنگ نيز به مقدار زياد و از جنس مرغوب فراوان است . به علت نقصى كه در ساخت بخاريها هست و از طرف ديگر بدان دليل كه نمىتوان ذغال سنگ را براى آماده كردن قليان به كار برد از بهره‌بردارى از آن بىاطلاع هستند .\r\nاز گندابرو در شهرهاى ايران خبرى نيست . به جاى آن چاه‌هائى عمودى مىزنند و به عمق معينى كه رسيد آن را به صورت افقى مىتراشند و خزانه ايجاد مىكنند . در اصفهان و ساير نواحى فلاحتى لوله به يك زيرزمين كم‌عمق با طاق قوسى ختم مىشود و از آنجا مدفوع كه با كاه و ساير زباله‌ها آميخته شده است توسط دهقانان براى مصرف كود به صحرا حمل مىشود .\r\nاگر كار حمل و نقل شبها انجام مىگرفت و عمل تخليه زود بزود ميسر مىشد اين تمهيد در شهرهائى با جمعيت متوسط ، هم براى كار كشاورزى و هم براى سلامت اهالى ، از هر جهت مفيد مىبود .\r\nمستراح تشكيل مىشود از سرپوشيدهء كوچكى كه بر فراز مجرائى\r\n\r\n\r\n","description":"","footnote":"\r\n( 12 ) . كرسى و تنور يك چيز نيست . البته در دهات از تنور نيز براى گرم كردن خود استفاده مىكنند . - م .\r\n","page_name":" 56 ","page_number":56},
  {"content":"\r\n\r\nتعبيه شده و در وسط آن برشى از طول به چشم مىخورد و در طرفين آن آجرهائى براى قرار دادن كف پا كار گذارده‌اند . ايرانى در حال نشسته ادرار مىكند زيرا از آلوده شدن جامه و نجس شدن خود بيم دارد . هيچ‌چيز ديگر اروپائى براى وى آن‌قدر نامطلوب نيست كه ايستاده ادرار كردن او و اينكه همچون مسلمانان خود را با آب يا در صورتى كه در بيابان آب نباشد با خاك يا با سنگ تطهير نمىكند . آنها با بىشرمى تمام ، با بر زبان آوردن نام قسمتهاى پنهانى از بدن ، حتى در مجالس معتبرى كه از مردان و زنان تشكيل شده است ، اروپائيها را در اين مورد سؤال‌پيچ مىكنند و پاى بحث را در اين باب به ميان مىكشند . در دورهء فتحعلى شاه صدراعظم وقت از سفير يك كشور مقتدر راجع به اين مطلب توضيح خواست و با درشتى خاص انگليسى مآبانهء طرف سؤال خود مواجه شد .\r\nدر كتاب به ارث « 13 » سياح مشهور انگليسى ( ، 376 ) چنين آمده : « با راحتى تمام و به صورتى كه مرا سخت به خنده مىانداخت « آگيد بوركو » از يكى از عادات كفار ، كه با رسم اروپائيان متمدن منطبق است ولى در ديدهء مسلمانان سخت ناپسند مىباشد ، سخن مىگفت و يادآور مىشد كه اگر اروپائيها از اين رسم خود دست برندارند به سهولت ممكن است كه متعصبين مطلب را به قيمت جان آنها تمام كنند ؛ منظورم عادت به حال ايستاده ادرار كردن است . »\r\nدر ايران هم ، وضع بر همين منوال است . شاهزاده اقبال الدوله كه تبعهء انگليس و از خاندان سلطنتى هند بود در سر راه سفرش به اصفهان به قريهء نطنز وارد شد . هرچند كه وى مسلمانى تمام عيار بود به دليل بيمارئى كه داشت ناگزير شد به حال ايستاده ادرار كند . بلوائى برپا شد ، مردم به وى سنگ پرتاب كردند و يكى از همراهان شاهزاده به سختى مجروح شد ؛ من وى را كه از ناحيهء سر زخم خطرناكى برداشته بود در اصفهان معالجه كردم ؛ بر اثر دخالت سفارت انگلستان دولت ايران بعد ناگزير از معذرت‌خواهى شد .\r\nبراى اثبات خطاكارى و بىاعتنائى يكى از ايرانيان مقيم پاريس به مبانى دينى به شاه سعايت كردند كه وى گوشت خوك مىخورد و ايستاده ادرار مىكند .\r\nپس از قضاى حاجت ، ايرانى بدن خود را با دست چپ مىشويد و سعى مىكند كه دست راستش آلوده نشود و پاك بماند . به همين منظور هركس آفتابه‌اى از مس با خود برمىدارد يا حمل آن را به نوكرى وامىگذارد .\r\nهيچ‌كس به سفر يا حتى گردشى كوتاه نمىرود ، مگر اينكه اين آفتابه را با خود داشته باشد . قانون شرع اين است كه هركس حتى المقدور عمل تخليه را در كنار جوى آب يا در خود آب انجام دهد « 14 » . در نتيجه در پناه سايه ، هيچ جائى نمىتوان يافت كه آلوده نباشد . حتى مواضعى هم كه ممكن است مورد\r\n\r\n\r\n","description":"","footnote":"\r\n( 13 ) .  Barth \r\n( 14 ) . اين يكى از همان حرفهاى بىمعنى است كه خارجيان مىگويند . در بسيارى از مواضع كه صحبت از شرع و قوانين آن به ميان مىآيد ، نويسنده بر اثر جهل به ياوه‌گوئى مىپردازد . - م .\r\n","page_name":" 57 ","page_number":57},
  {"content":"\r\n\r\nاستفاده شاه واقع شود از اين امر مستثنى نيست . قانون كليميان از اين نظر خيلى معقول‌تر است كه طبق آن بايد در اردوگاهها آبريزگاه را در نقاطى دور تر تعبيه كرد و مدفوع را با خاك پوشاند ؛ زرتشت نيز دستورالعملى حكيمانه دارد كه به پيروى از آن بايد پاكيزگى آب را در هر كجا كه هست حفظ كرد .\r\nحياط منزل به باغچه‌ها و كرتهاى متعدد تقسيم شده است كه در آن گل رشتى ، ياسمن ، بداغ و ساير بوته‌ها ، درختان و گلها را مىكارند . براى ايجاد سايه اينجا و آنجا گذرگاهها را با آلاچيق مىپوشانند .\r\nآب كه هم براى غسل و وضو و هم براى خنك كردن و پاشيدن نمىتوان از آن چشم پوشيد در هر خانهء كوچك ايرانى وجود دارد . آبگير بزرگى ( حوض ) كه با مجراى آب ارتباط دارد وسط حياط را اشغال كرده است . اين حوض يا چهارگوش به عمق شش تا هفت پاست و يا كثير السطوح كه در آن صورت حتى المقدور كم‌عمق و وسيع ساخته مىشود تا سطح آب و ميزان تبخير آن را افزايش دهند . حوض را با آجر مىسازند و با ماده‌اى كه آب در آن نفوذ نمىكند مىپوشانند . براى ساختن اين مادهء اخير الذكر آهك تازه را به قسمت مساوى با خاكستر حمام كه داراى خاك سيليس است و از سوختن پهن بدست مىآيد مخلوط مىكنند آنگاه اين ماده را با پتكى دو تا سه روز مىكوبند تا يك‌نواخت شود .\r\nاين ماده در برابر رطوبت مداوم در كمال خوبى مقاومت مىكند ولى در خشكى مىتركد و در برخورد با سرما شكاف برمىدارد و به همين دليل حوض را در زمستان مىپوشانند و با پهن يا تپاله محافظت مىكنند . در اثر نقصى كه در ساخت مجارى آب است آب خيلى زود فاسد مىشود و با بقاياى گياهى و حيوانى درهم مىآميزد و در نتيجه منبع تب نوبه و اسهال خونى مىشود كه در بعضى از خانه‌ها جنبهء بومى پيدا كرده است . بخصوص از اين نظر رسم تخت زدن روى حوض و خوابيدن زن و شوهر روى آن دورهء مرض را طولانى مىكند .\r\nگاه در خانه‌ها آب‌انبارى هم وجود دارد كه يا با آب باران يا از آب جارى پر مىشود . آب ، كم‌وبيش در آن پاكيزه مىماند و اين بستگى به وضع ساختمان ، سايه‌گيرى و نظافت آن دارد .\r\nاز در جنب تالار يا اتاقى ديگر از دو طرف به صورتى قرينه پله‌هائى تنگ با شيب تند به دو اتاق در طبقهء اول « 15 » منتهى مىشود كه به آنها بالاخانه مىگويند و اين اتاقها معمولا به اقامت در فصل بهار تخصيص دارد .\r\nپشت‌بامها همانطور كه قبلا گفتيم مسطحند و از يك لايه گل كه با كاه مخلوط است « 16 » پوشيده شده كه آن را بعد كوبيده و بام‌غلتان زده‌اند .\r\n\r\n\r\n","description":"","footnote":"\r\n( 15 ) . به آنچه ما طبقهء دوم مىگوئيم اروپائيها اغلب طبقهء اول اطلاق مىكنند زيرا طبقهء هم‌كف را به حساب نمىآورند . - م .\r\n( 16 ) . به اين ملاط كاهگل مىگويند ؛ وقتى كه به آن آب بزنند بوى مطبوع كاهگل از آن برمىخيزد كه مشهور است . بوى كاهگل براى ايرانيها به نحوى خاص اثر به هوش آورنده دارد و به همين دليل كاهگل را آب مىزنند و جلو بينى كسى كه از حال رفته باشد نگه مىدارند .\r\n","page_name":" 58 ","page_number":58},
  {"content":"\r\n\r\nدر شبهاى گرم تابستان جاى بسيار مطبوعى است براى خوابيدن . اروپائى در به دو امر از خوابيدن در هواى آزاد بيم دارد و مىكوشد كه در اتاق يا حد اكثر در اتاقى با پنجره‌هاى باز بخوابد . اما گرما و پشه بقدرى عذابش مىدهند كه شبهاى متمادى بيدار مىماند و سرانجام بيمار مىشود . پس بهتر آن است كه از رسوم محلى پيروى كنيم و به دنبال محالات نرويم . از آنجا كه هوا همواره خشك است خوابيدن به روى پشت‌بام زيان‌آور نيست ، فقط بايد خود را به صورتى شايسته پوشاند زيرا بدون رعايت اين توصيه در اثر خنك شدن ناگهانى هوا پس از نيمه‌شب به تب خفيفى دچار خواهيم شد .\r\nمقارن غروب آفتاب همهء ساكنان منزل چه مرد و چه زن به پشت‌بام مىروند . به همين دليل قانون مقرر داشته كه هر خانه‌اى براى محفوظ بودن از نگاههاى كنجكاو بايد ديوارى بلند و مايل داشته باشد و همچنين شديدا منع شده است كه كسى به بام ديگرى سرك بكشد . اما اين دستورى است كه نمىتوان آن را به اندازهء كافى به اروپائيان تفهيم كرد و در غير اين صورت آنها عالما و عامدا خطر را به جان خريده‌اند « 17 » . همچنين نبايد خانهء خود را به آن ارتفاع ساخت كه از پشت‌بام آن بتوان خانهء همسايه را زير نظر گرفت .\r\nدر خانه‌هاى وسيع شاهزادگان و صاحب‌منصبان يك حياط كوچك جنبى هم هست كه مدخلى مخصوص دارد و چند اتاق كوچك كه به خوبى رنگ‌آميزى و نقاشى شده در آن ساخته‌اند . به اينجا « خلوت » مىگويند . صاحب‌خانه وقتى بخواهد بدون مزاحمت با كسى صحبت كند يا گريزان از كسب و كار دمى را به فراغت بگذراند بدانجا پناه مىبرد .\r\nاز بيرونى و حتى گاهى از در اصلى خروجى راهى به حرم مىرود .\r\nاين معبر كه اغلب به صورت منكسر ساخته شده در انتها با پرده‌اى بسته مىشود كه حد و مرز قسمت سكونت زنان را مشخص مىكند و فقط زنان ، خواجگان ، همسر و گاه با كسب اجازهء مخصوص ، پزشك حق ورود به آنجا را دارند . پس از درخواست ورود ، خواجه‌اى پرده را بالا نگاه مىدارد و بلند مىگويد « بسم اللّه » ؛ پرده باز مىافتد و ديگر شخص داخل اندرون است . از نظر ساختمان و تقسيمات ، اندرونى تفاوت چندانى با بيرونى ندارد ، فقط حياطها كه مناسبت با انواع فعاليتهاى زنان دارد ، تنوع بيشتر دارند ، اتاقهاى زن سوگلى به شكوه بيشتر آراسته شده ، كناره‌ها معمولا با شالهاى گرانقيمت هندى پوشيده شده و پرده‌هاى در معمولا از شال يا ابريشم منقش يزد است . بخصوص شيشه‌هاى نقش‌دار و چينيهاى كار چين و اروپا كه در طاقچه‌ها و كتيبه‌ها گذارده‌اند ، جلب توجه مىكند . از اين قبيلند : آئينه‌هاى كوچك ، كاسه‌ها ، قوريها و شيرخوريها ، قدحها ، جامها و ماست‌خوريها در اندازه‌ها و شكلهاى مختلف با متنوعترين رنگها .\r\n\r\n\r\n","description":"","footnote":"\r\n( 17 ) . در سال 1854 ( - 1 - 1270 ه . ق ) من ميهمانى اروپائى داشتم . هرچند وى را با رسوم اين مملكت آشنا كرده بودم باز در غيبت من نتوانسته بود بر كنجكاوى خود غلبه كند . اين كار باعث شد كه به او سنگ پرتاب كنند و دردسرهاى ديگرى نيز فراهم آوردند تا آنجا كه من با كوشش بسيار توانستم موضوع را فيصله بخشم .\r\n","page_name":" 59 ","page_number":59},
  {"content":"\r\n\r\nاز حمامها و از باغهائى كه اغلب بسيار وسيعند و به منازل مردم متمكن و سرشناس تعلق دارند در جاى خود بحث خواهيم كرد و به همين ترتيب دربارهء اصطبلها و تشكيلات آنها سخن خواهيم گفت . سواى اسب هيچ دام ديگرى در اصطبل نگاهدارى نمىشود ؛ گاو و گوسفند و بز در حياط خانه شب را بروز مىآورند .\r\n\r\nب . شهر تهران\r\nهنگامى كه مسافرى به پايتختى اروپائى نزديك مىشود ديدن جاده‌هائى كه از اطراف بهم نزديك مىشوند ، يكديگر را قطع مىكنند ، سروصداى شاد يا شلوغى ارابه‌ها و درشكه‌هائى كه مىآيند و مىروند ، روستاهاى آباد ، لباسهاى شهرى ، نزاكت و لطفى كه در آداب و رسوم مردم مشاهده مىشود ، كارخانه‌ها و سرانجام ديدار بناهاى يادبود ، گورستانهاى گسترده ، برجهاى سربرافراشته و گنبدها همه او را متوجه اين نكته مىسازند كه دارد به مركز مملكت مىرسد . در مورد تهران هيچ‌يك از آنها كه گفتيم صادق نيست . اين شهر كه در دشتى كم‌آب ، نزديك حاشيهء كوير قرار گرفته به استثناى راههائى كه در اثر عبور ستور ايجاد شده داراى جاده‌هاى مواصلاتى نيست ، هيچ بناى معظم عمومى ندارد ، در آن از برج و بارو و مناره اثرى نيست ، مسجد معظمى ندارد ؛ نماى خانه‌ها كه همه از خاك خاكسترى است با سقفهاى مسطح بىرنگ جمعا بدان حالت گروهى از تپه‌هاى خاكى نامنظم مىدهد . روستاهاى بسيارى در حوالى شهر وجود دارد اما اينها همه چون واحه‌هائى است كه در اين دشت پهناور پراكنده يا در دامنهء البرز به سبب وجود رشته‌اى از تپه‌ها از ديده پنهان مانده است . شهر مطلقا داراى هيچ صنعتى نيست و بنابراين كارخانه‌اى هم در آن وجود ندارد ، تجارت منحصر است به رفع حوايج محلى و به همين دليل سيل كالا به طرف آن جارى نيست ؛ خلاصه بگوئيم هيچ‌چيز آن بيننده را به ياد شهرى بزرگ نمىاندازد . هنگامى كه پس از ورودم به ايران در سال 1851 « 18 » كاملا به شهر نزديك شدم و حتى موقعى كه از دروازه هم گذشتم ، چون به علت عدم آشنائى به زبان نمىتوانستم اطلاعات دقيقى كسب كنم به نظرم باوركردنى نبود كه واقعا در برابر يك شهر مسكونى قرار گرفته باشم .\r\nتهران در فلات خشك دامنهء جنوبى كوه البرز به ارتفاع 3308 پا بر فراز سطح دريا قرار گرفته و كثير الاضلاع نامنظمى را تشكيل مىدهد كه با نه خط مستقيم محصور شده است ؛ بيشتر از همه از طرف شرق به غرب توسعه يافته . تهران كنونى در واقع ادامه و دنبالهء شهر بزرگ قديمى رى است كه به كرات در اثر جنگ ويران شده و توسط مغولها در زمان چنگيز و تيمور چنان زيان ديده كه سرانجام در زير خاك مدفون مانده است . به سبب عقايد خرافى و سوابق ذهنى ، مردم به تجديد بناى آن همت نگمارده‌اند ، زيرا\r\n\r\n\r\n","description":"","footnote":"\r\n( 18 ) . برابر با 8 - 1267 ه . ق . - م .\r\n","page_name":" 60 ","page_number":60},
  {"content":"\r\n\r\nاين افسانه شايع بوده كه چون اين شهر يكى از امامزاده‌ها را كه از اعقاب على است به گرمى نپذيرفته دچار لعن و نفرين شده است . در عوض دهى كه در مجاورت آن بوده به نام تهران ، اندك‌اندك رو به توسعه گذاشته است . حتى هنوز هم در اسناد رسمى مالكيت مىنويسند « تهران در خاك رى » . شهرت دارد كه مؤسس سلسلهء قاجاريه ، خواجه محمد آغا ، پس از زوال سلسلهء زند با بىاعتنائى به شهرهاى اصفهان و شيراز ، تهران را به پايتختى خود برگزيد .\r\nمحرك وى در چنين انتخابى متعدد بود . اول آنكه از قديم يكى از اصول مهم اين بوده كه هر سلسلهء تازه‌اى پايتخت جديدى براى خود برگزيند و آن را معتبر و آباد گرداند و دارودسته‌اى جديد از طرفداران و اشخاص مورد علاقه را دور خود گرد آورد و در عوض پايتخت پيشين را با تمام طرفداران قديم سلسلهء منقرض كه در آن مقيمند تضعيف كند . به همين ترتيب هم تمام سلسله‌هاى پيشين مقر خود را عوض كرده و يكى پس از ديگرى در تبريز ، مراغه ، سلطانيه ، قزوين ، اصفهان ، شيراز و غيره . . . سكنى گرفته‌اند . پس به همين دليل مؤسس سلسلهء قاجاريه خواست به طايفهء خود كه در استرآباد مقيم بود و از نظر تعداد هم زياد نبود ، نزديك باشد تا اگر طغيانى يا زدوخوردى پيش آمد و ضرورت ايجاب كرد به دامن آنها پناه ببرد . سرانجام موقع و محل مناسب اين منطقه وى را وادار به اين انتخاب كرد . چون هرچند اين ناحيه سخت كم‌آب و كم‌بار به نظر مىآمد باز تغذيهء مردم در آنجا آسانتر از هر جاى ديگر ايران بود . گيلان و مازندران به تهران نزديكند و مىتوانند به آن برنج ، ماهى و مركبات بفرستند ، از خمسه به آن غله و حبوبات مىرسد و چادرنشينان البرز ، الوند ، دماوند و لاريجان دام و لبنيات آن را تأمين مىكنند ، و اصفهان ، كاشان ، قم و اطراف آنها انگور ، هندوانه و خربزه و ساير ميوه‌ها را عرضه مىدارند و سرانجام تبريز ، اصفهان ، كاشان و همدان منسوجات و كالاهاى ديگر مورد احتياج را تحويل مىدهند . كمى آب را مىتوان به سهولت با ايجاد مجارى مصنوعى زيرزمينى يعنى قنات و حتى به مقدار زياد با گرفتن انشعابى از رودهاى جاجرود و كرج و درياچهء تار كه در بالاى شهر دماوند قرار دارد جبران كرد . روستاهاى متعدد كوهستانى در دامنه و در دره‌هاى البرز براى اقامت تابستانى و اردو زدن بسيار مناسب است ؛ مراتع سرسبز لار علوفهء كافى براى تعليف اسبان سلطنتى دارد ؛ احتياج به هيزم و ذغال را مىتوان با كشيدن جاده از جنگلهاى انبوه واقع در ساحل درياى خزر بر طرف ساخت ؛ ذغال‌سنگ خوب و خشك و عالى به مقدار معتنابه در چند فرسنگى شرق تهران در دامنهء كوهستان وجود دارد . مقدار آن در نزديكى تهران كم مىشود ، اما باز به اندازهء غير قابل تخمينى در دامنه‌هاى جنوبى وجود دارد ؛ تپه‌هاى مرمر خاكسترى در جوار رى سنگ ساختمان و سنگ آهك عالى ذخيره دارد ، از آن گذشته معدن گچ به مقدار زياد وجود دارد و خاك اين ديار انعطاف‌پذير و براى خاك‌ريزى و پشته‌سازى مناسب است .\r\nاين خصوصيات اخير هرچند كه در انتخاب پايتخت كمترين تأثير را داشته ، دوام و بقاى رى قديم پرجمعيت را نيز مقدور ساخته بوده است . بايد\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدانست كه رى داراى مقتضيات مساعدترى نيز بوده و در برابر وزش باد مغربى نيز حفاظ بهترى داشته است .\r\nشهر تهران با محيط هفت هزار متر « 19 » داراى حصارى است چينه‌اى كه بر روى آن يك‌صد برج تعبيه شده و خندقى بر آن محيط گرديده است . يك دروازهء شرقى ، يك دروازهء شمالى شرقى ، دو دروازهء جنوبى و دو دروازهء شمالى - كه يكى از اين دروازه‌هاى اخير دروازهء ارك است - به داخل شهر گشوده مىشوند ؛ نام اين دروازه‌ها عبارت است از دروازهء دولت ، دروازهء شميران ، دروازهء دولاب ، دروازهء نو و دروازهء قزوين .\r\nگمان دارند كه تهران از زمرهء استحكامات مهم و برجسته است ؛ وزير جنگ روزى با لحنى كه در آن هيچ شوخى نبود از يك افسر اتريشى پرسيد آيا اتريش ( نمسه ) داراى چنين استحكاماتى هست . اما اين حصارهاى شهر را چنان آب برده است كه بعضيها در خفا براحتى از آن مىگذرند و حتى در موضعى كه مجراى آب از آن مىگذرد بچه‌هاى سرزنده در آن مدخلى براى خود دست‌وپا كرده‌اند ؛ برجها نيمه ويرانند و نمىتوانند حتى در برابر اولين شليك توپى كه خوب نشانه گرفته شده باشد مقاومت كنند . اين همه موجب شد كه يكى از افسرهاى ما اظهار كند تهران را مىتوان با به آب بستن اين چينه‌ها با دستگاه آتش‌نشانى به تصرف درآورد . خندقها از بقاياى اسكلتها ، خاك و خل و زبالهء شهر نيمه پر است . اما دروازه‌ها بسيار مستحكمند و كليد آنها به دقت بسيار از طرف فرمانده شهر حفظ و نگاهدارى مىشود ، چنان كه فقط به دستور صريح وى شبها مىتوان به شهر وارد شد و اگر كسى بعد از ساعت 10 به كنار دروازه برسد ، ناگزير بايد شب را در زير آسمان بسر آورد ؛ اما باز شدن اين دروازه‌ها و گرديدن درها به روى پاشنه چنان به سختى و نامطمئن صورت مىپذيرد كه درهم شكستن و فروريختن آن ، كار نادر و مشكلى نيست ؛ چنان كه در طول اقامت من دوبار اين امر رخ داد . در تابستان 1854 ( - 1 - 1270 ه . ق ) شاه كه در آن موقع در دو ميلى شهر سكونت داشت دستور داد فيلهايش را به نزدش ببرند . فيلبان شب ديرگاه با فيلها بازگشت و با دروازه‌هاى بسته مواجه شد . التماس و تهديد هيچ‌كدام مؤثر نيفتاد و وى از اين ترسيد كه مبادا فيلها سرما بخورند و بيمار شوند . در حال استيصال به زور دو فيل دروازه را گشود . هنگامى كه شاه مطلع شد بخشم آمد و مىخواست دستور قتل فيلبان را بدهد ؛ تنها تصور اينكه با اين كار دنيا را از ضعف شهر تهران خبردار خواهد كرد باعث شد كه مرد بيچاره نجات يابد . مدتى بعد شاهزاده دالگوروكى « 20 » در كالسكهء مجللش از پل متحرك ارك مىگذشت ؛ در آنجا دروازه به هنگام گشودن از پاشنه درآمد و فروافتاد\r\n\r\n\r\n","description":"","footnote":"\r\n( 19 ) . در اصل آمده چهار هزار كلافتر  ( Klafter )  . كلافتر واحد طول است برابر با از هم گستردن دو دست از نوك انگشت ميانهء يك دست تا منتهى اليه انگشت دست ديگر كه آن را با 8 / 1 متر برابر مىگيرند . - م .\r\n( 20 ) .  Dolgoruki  ( - دالقوركى ) .\r\n","page_name":" 62 ","page_number":62},
  {"content":"\r\n\r\nو نوكر و دو اسب او در اين ماجرا كشته شدند .\r\nاين حصارها در برابر توطئه‌گران داخلى و متجاوزان خارجى تا اندازه‌اى رادع و مانع بشمار مىآيند ؛ بنابراين براى امنيت ارك ، مقر سلطنتى و خزانه تا اندازه‌اى اهميت دارند .\r\nعرصهء داخلى شهر تقسيم مىشود به ارك ، كه به سهم خود با محيطى برابر با 1872 متر « 21 » با ديوارى بلند و چينه‌اى و خندقى احاطه شده است و چهار محله كه از ميان آنها جديدترينش كه در شمال شرق است و در باغستانى بنا شده ، پرآب‌ترين ، سالم‌ترين و مرتفع‌ترين محله‌ها بشمار مىرود و به محلهء شميران موسوم است . محلهء جنوب ارك پرجمعيت‌ترين ولى كم‌آب‌ترين محله‌هاست و كاروانسراها و بازار را در خود جاى داده است ؛ به آن محلهء شاه عبد العظيم مىگويند . محلهء غربى يعنى محلهء سنگلج بيشترين قصور را شامل مىشود و در عوض محلهء جنوب شرقى يا چاله ميدان فقيرترين و غير بهداشتىترين محله‌هاست .\r\nبه همان كمى كه ايرانى به نماى خارجى منزل توجه مىكند ، به همان اندازه هم در پرواى كار تأسيسات و عرض معابر است ؛ كوچه‌ها تنگ ، زاويه‌دار ، بىنظم و بن‌بست است . چون كوچه‌ها بهم عمود نمىشود و يكديگر را قطع نمىكند ، ناگزير بايد آنها را دور زد . اين وضع روز به روز بدتر هم مىشود زيرا هركس مىتواند به ميل خود خانه‌اش را جلوتر بياورد و كوچه را از اين طريق تنگتر كند . در بعضى از مواضع به زحمت ممكن است دو حيوان باركش بتوانند به يكديگر راه بدهند به نحوى كه استران و شترانى كه بارهاى بزرگ كاه ، هيزم و غيره دارند مداوما راه را بند مىآورند . به تبعيت از اين اصل كه كوچه مال هيچ فرد خاصى نيست و به همه تعلق دارد ، مقابل خانهء اعيان بار كاه ، غله ، برنج و غيره را خالى مىكنند و اين كار باعث مىشود كه ساعتها عبور از آنجا ميسر نباشد . بر آنچه گفته شد اين رسم شرقى را هم بايد يادآور شد و افزود كه بزرگان در معيت جمعى كثير از خدمه و هواداران خود حركت مىكنند و سرعتشان بسيار كم است . هركس كه از حيث مرتبه و درجه پائينتر از آنان باشد ناگزير بايد از سر راهشان كنار برود ، بايستد يا بازگردد .\r\nچاهها و رشته‌هاى قنات نيز به مشكل مواصلات مىافزايند . شهر احتياج خود را به آب از شش قنات مختلف رفع مىكند كه همه از دامنهء رشتهء البرز سرچشمه مىگيرند و قنات شاه مهمترين آنهاست . از پاى كوه تا شهر اين قناتها پوشيده است . از خندق شهر اين قناتها به كمك « شتر گلو » به داخل شهر جريان مىيابد و در اينجا ديگر آب در وسط خيابان جريان پيدا مىكند كه گاه روباز است و گاه نيم‌پوشيده . همين جويها براى انتقال آب باران و فاضل آبهائى كه از شستن شهر و آب‌پاشى حاصل مىشود نيز به كار مىرود . در نتيجه جويها به سهولت مىگيرد و براى پاك كردن مجدد آنها در بسيارى از جاهاى خيابان سوراخهائى كنده‌اند . حيوانات باركش شهر كه به اين وضع عادت دارند با\r\n\r\n\r\n","description":"","footnote":"\r\n( 21 ) . در اصل 1040 كلافتر .\r\n","page_name":" 63 ","page_number":63},
  {"content":"\r\n\r\nاحتياط از كنار آنها مىگذرند ؛ اما حيواناتى كه از ده‌ها مىآيند و بار سنگين دارند بخصوص شترها اغلب به چاله مىافتند و پايشان مىشكند . مخصوصا هنگامى كه برف و باران اين سوراخها را نامرئى مىكند عبور براى جانوران خطرناك مىشود . در اين هنگام بايد عنان اسب را سست كرد تا بتواند با دست و پا راه درست را پيدا كند و از خطر اجتناب ورزد . براى بدست آوردن خاك و گاه نيز براى تعبيهء گندآبرو اغلب نزديك خانه‌ها چاه مىكنند و هميشه هم زحمت بستن روى آنها را به خود نمىدهند . سر اين چاهها بازمىماند و مانع ديگرى در راه عبور و مرور ايجاد مىشود . گاهى هم كه روى آنها را مىبندند اين كار را با چند تخته چوب نازك و قدرى خاك كه به روى آن مىريزند انجام مىدهند ؛ سرپوش نازك فرو مىرود و باز سر چاه همچنان بازمىماند ، با وجود اين اتفاق بد خيلى كم روى مىدهد ، زيرا هركس با احتياط تمام جلو پاى خود را مىنگرد و هركس هم كه توى چاله بيفتد حق شكايت ندارد ، زيرا از به كار - بردن احتياط لازم غفلت ورزيده است « 22 » .\r\nچاه آب هم در تهران هست منتها اينكه آب آن شور و تلخ است و فقط به كار شستشو مىآيد و بس ، اما وضع چاههاى اصفهان به گونه‌اى ديگر است و در تمام فصول سال مىتوان از آن آب گوارا به مقدار كافى ، با چهارده درجه حرارت بدست آورد .\r\nروشنائى . تا ساعت ده شب كوچه‌ها با چراغهاى كوچك نفتى كه آنها را در فواصل تعبيه كرده‌اند به سختى روشن مىشود . اما نور آنها كافى نيست و رسم اين است كه - پليس تأمينيه هم آن را توصيه كرده - شب هنگام مردم با خود فانوس بردارند . ساخت اين فانوسها به طرزى خاص است . قسمتهاى كف و بالاى آنها از مس است ؛ بين اين دو قسمت لوله‌اى كاغذى است كه به روغن آغشته شده و آن را به دور سيم كشيده‌اند . معمولا دو فانوس به دست نوكران پيشاپيش حمل مىشود . ميزبانان ميهمانان را با فتيله‌اى كه بر ميله‌اى بلند استوار و به نفت آلوده است و به آن مشعل مىگويند ، به خانه هدايت مىكنند . تازه در اين اواخر شاه دستور داده است كه كوچه‌اى را كه مقابل قصر است با لنترهائى به سبك اروپا ، ولى با شمع پيه ، روشن كنند .\r\nايرانى اصلا دوست ندارد كه شبها زياد مشغول و سرگرم باشد ؛ اين كار ضمن روز انجام مىشود ؛ الزام به نماز گزاردن وى را وامىدارد كه حتى در تابستان با طلوع آفتاب از خواب برخيزد . در خانهء فقرا شبها چراغى را كه با روغن چراغ پر شده است ، روشن مىكنند « 23 » .\r\n\r\n\r\n","description":"","footnote":"\r\n( 22 ) . چند سال پيش ناچار از عمل آب چشم پيرمردى هفتاد و دو ساله شدم . هنگامى كه صبح زود با دستيارانم به محل كار رسيدم متوجه شدم كه پيرمرد روز پيش در چاله‌اى افتاده دنده‌اش شكسته است . تصور كردم ديگر مرگش نزديك است و وى را به دست سرنوشت سپردم . سال بعد همان پيرمرد باز به ديدن من آمد و من با كمك دكتر ديكسون كه مرا يارى مىكرد چشمش را عمل كردم . موفقيت‌آميز بود و او سال بعد به زيارت كربلا رفت و در همان جا بود تا درگذشت .\r\n( 23 ) . در كنار درياى خزر براى روشنائى اغلب از نفت خامى استفاده مىكنند كه تركمانها\r\n","page_name":" 64 ","page_number":64},
  {"content":"\r\n\r\nطبقات متوسط شمع پيهى مىسوزانند اما اين شمعها مانند اروپا از فروبردن فتيله در پيه بدست نمىآيد ، بلكه فتيله را در لايه‌اى از پيه مذاب مىپوشانند ، به همين دليل آنها به شكل ميله مىسوزند و تمام مىشوند . به هر حال پاى شمعهاى گچى به خانهء بزرگان و اعيان هم باز شده است ؛ اين شمعها را از روسيه وارد مىكنند و به آن « شمع كافورى » مىگويند . براى جلوگيرى از چكيدن اشك شمع از لوله‌هاى شيشه‌اى بلند شكم‌دار به نام مردنگى استفاده مىكنند كه از خارج و بخصوص اتريش وارد مىشود و گران‌قيمت است .\r\nشاه و درباريان بخصوص به چهل چراغ دلبسته‌اند كه كالائى تجملى و قيمتى است ، و شاه فعلى مراسم چراغانى را كه به مناسبت هر واقعهء خوشايند از قبيل تصرف يك شهر ، انتصاب وليعهد ، ازدواج شاه با همسرى تازه و غيره برگذار مىشود ، رواج داده است . اما چون منزلها پنجره به كوچه و خيابان ندارند بنابراين چراغانى به معنى و مفهوم اروپائيش در اين ديار ممكن نيست ؛ چند چراغ كوچك مقابل درها روشن مىكنند و چند چراغ نيز به اشكال گوناگون در ميدان بزرگ به روى زمين مىگذارند و آن خود از غرفهء بلندى كه شاه در آن نشسته منظرهء بديعى ايجاد مىكند .\r\nبراى تنظيف خيابانها هيچ عملى انجام نمىگيرد . اين را ديگر به ميل و دلخواه سبزيكارها واگذارده‌اند كه زبالهء شهر را براى كود ببرند . دل و رودهء حيواناتى كه ذبح شده‌اند ، باقيماندهء غذا و جانورانى كه مرده‌اند به كوچه افكنده مىشود و در آنجا مىماند . پس اين خود بخت بلندى است كه سگهاى بسيار با تخم و تركهء فراوانشان شبها از كمينگاه بيرون مىپرند و كوچه‌ها را تميز مىكنند ؛ شغالها نيز اينجا و آنجا گاه و بيگاه به دستيارى سگان برمى خيزند . استخوانهاى بجا مانده را در خندق شهر مىاندازند . باوجود اين تپه‌هاى كوچكى نيز در شهر هست كه كثافت قرنهاى بسيار لايه به لايه در خود انباشته و از انظار پوشانده « 24 » . بوى عفونت وحشتناكى كه از اين همه مواد گنديده منتشر مىشود سكونت در تهران را در فصل تابستان ، بخصوص براى اروپائيان طاقت‌فرسا مىسازد ؛ تبهاى كشنده‌اى ايجاد مىكند و باعث مىشود كه هرگاه و با وارد مملكت شد به طرز وحشتناكى كشتار كند . بيش از هر وقت ، بوى عفونت چند روز بعد از عيد قربان بيداد مىكند ، زيرا در چنين روزى گوسفندان بسيارى قربانى مىشود و ديگر پشتكار سگان و شغالان نيز ياراى آن را ندارد كه از پس لاشه‌ها برآيد . بنابراين به اروپائيان سخت توصيه مىشود تابستانها را در يك جاى ييلاقى بسر برند ؛ ترديدى نيست كه در شهر در اين فصل به بيمارى اسهال خونى سختى دچار مىشوند .\r\nدر زمستان معمولا درجهء گرما به شش درجهء رئومور پائين مىآيد ، در\r\n\r\n\r\n","description":"","footnote":"\r\nآن را از نزديكى استرآباد با كشتيهاى كوچك به آنجا مىآورند .\r\n( 24 ) . وقتى يكى از اين تپه‌هاى آكنده از كثافت را كه مجاور بازار بود حفارى كردند از لايه‌هاى هر سالهء آن به اين نتيجه رسيدند كه تهران بايد قديمى تر از آن باشد كه معمولا در كتب تاريخ و وقايع ذكر آن را كرده‌اند .\r\n","page_name":" 65 ","page_number":65},
  {"content":"\r\n\r\nتهران حدود دوپا برف مىبارد . براى اينكه بامها را از سنگينى بار برف رها سازند ، برفها را با جديت پارو كرده به كوچه‌ها مىريزند . برف در كوچه‌ها به صورت كوه درمىآيد تا اينكه فصل هواى معتدل فرا برسد ، آن را ذوب كند و كوچه‌ها باز از قيد برفهاى انباشته آزاد شود و عبور از آنها ميسر گردد . در مورد بارانهاى مداوم نيز اتفاق مىافتد كه يك ديوار چينه‌اى به كوچه بريزد ؛ در چنين صورتى ديگر خاك و آوار را جمع نمىكنند تا فصل خشكى برسد و از آن به عنوان مصالح ساختمانى و تجديد بناى ديوار استفاده كنند . در دو نقطهء شهر خيابانها از قبرستانهائى كه هنوز بسته نشده است عبور مىكند . در اين جاها زمين سست اغلب در مقابل گام اسبان مقاومت نمىورزد و چاله‌اى دهن باز مىكند . جوى آب هم كه به خوبى آن را ديواره‌سازى نكرده‌اند كاملا از نزديك آن مىگذرد . محله‌هائى كه در كنار قبرستانها هستند ، به هنگام بروز بيماريهاى واگير سختتر از بقيه گرفتار مصيبت مىشوند .\r\nبازار و كاروانسرا در تهران فراوان است ، زيرا همهء پيشه‌وران و كسبه در آن به كار خود سرگرمند . بازارها دالانهاى بلندى هستند با سقفهاى قوس‌دار كه در دو طرف آن مغازه‌هائى تعبيه شده است . از اين بازارها راههائى به كاروانسراها باز شده كه مقر عمده‌فروشان است . پيش از اينها بازارها و كاروانسراها هم تنگ و هم كوتاه بود تا آنكه در زمان وزارت ميرزا تقى خان بازار وسيع امير با كاروان‌سراهايش ساخته شد . وسايل و اثاث آن مجلل است ؛ حياطها و باغچه‌ها همه بزرگ و باشكوه ساخته شده و بعد از قصر سلطنتى ديدنىترين چيز سراسر شهر بشمار مىرود . بازارهاى ديگر ، كه از نظر زيبائى در درجات بعد قرار دارد در دنبال اين بازار ساخته شده است ، يا در خيابانهاى دور تر واقع است . به موجب يك رسم قديم پيشه‌وران يك رشتهء خاص براى خود بازارى را در اختيار دارند ، و همچنين بازرگانان اهل يك شهر معين صنعتى ، مثلا يزد ، كاشان ، كرمان و غيره در كاروانسراى معينى سكنى گرفته‌اند . گاه نيز كسبهء متفرق يك رشتهء خاص از طرف حكومت به سكونت در يك نقطهء مشترك مجبور مىشوند ، مثلا در دورهء ما براى رشتهء كفاشان و كلاهدوزان اين امر اتفاق افتاد .\r\nسقفهاى قوس‌دار بازار از تابيدن پرتو خورشيد جلوگيرى مىكند ، در نتيجه بازار در تابستان خنك است و در زمستان از نفوذ سرماى بىحساب در امان .\r\nبه غير از بازار بزرگ تعدادى بازارهاى كوچكتر هم به اسم بازارچه وجود دارد . دو خانه كه در كنار هم قرار دارد را با تنه‌هاى درخت تبريزى بهم مربوط مىكنند ، روى آن سقفى از شاخ و برگ مىزنند و اطراف آن را براى محافظت از تابيدن آفتاب با پارچه‌هاى كهنهء كتانى مىپوشانند . اين كتانها در اثر باد و باران تكه‌پاره مىشود و منظرهء نفرت‌انگيزى ايجاد مىكند . در اين خيمه‌واره‌ها خرده‌فروشها ، نجارها ، پينه‌دوزها ، سبزى و ميوه‌فروشها جاى مىگيرند . تقريبا همه هفته ، بخصوص در بهار يكى از اين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبازارچه‌هاى موقتى درهم كوفته مىشود و مىريزد ، اما بندرت اين اتفاق به قيمت جان كسى تمام مىشود .\r\nحمام كه به آن گرمابه هم مىگويند به تعداد زياد وجود دارد كه يا خصوصى است يا عمومى و يا خصوصى - عمومى . منظور از حمامهاى خصوصى - عمومى آن است كه اصولا آنها براى مصارف خصوصى بنا شده‌اند اما در بعضى از ساعات معين در ازاى پرداخت پول مىتوانند مورد استفادهء عامه هم قرار گيرند ، حمامهاى تهران از نظر جلال و شكوه سنگ مرمرها و ستونها و همچنين از نظر جادارى و وسعت از گرمابه‌هاى اصفهان عقب‌تر است . اين حمامها ، كه نيمى از آنها در زير زمين قرار دارد ، از نظر نماى خارج با نقاشيهاى بد بازارى تزئين شده است كه معمولا تصوير غولها و كشتىگيران ، يا صحنه‌هاى نبرد رستم را مجسم مىسازد ؛ ديگر از لحاظ برجى از پهن ، كه بر روى هم انباشته شده است و سوخت حمام مىباشد ، از ساير بناها مشخص مىشود .\r\nبناهاى عمومى قابل ديدن ، در تهران تقريبا هيچ يافته نمىشود ؛ مساجد ، و مدارس اندك موجود در آن ، به هيچ وجه قابل قياس با مساجد و مدارس اصفهان نيست . جالب توجه‌ترين آنها مسجد شاه است كه باعث و بانى آن فتحعلى شاه بوده است . اين مسجد داراى گنبدى است كه آن را آب طلا داده‌اند ، از آن گذشته ، مدرسهء امير . تنها ، كاشيهائى كه با آنها روى گنبدها و ديوارهاى داخلى مدرسه‌ها ، مساجد و قصرهاى سلطنتى را پوشانده‌اند شايستهء اعتناست . با نصب و تركيب هنرمندانهء اين كاشيها كارى مىكنند كه دورتادور عمارت نقشهائى ايجاد شود كه در آنها صحنه‌هاى شكار ، اشكال حيوانات و غيره مجسم گردد ، آن هم به صورتى كه از نظر زيبائى طرح و همچنين لعاب و رنگ نظير ندارد . شاهكارهائى از كاشى را در اصفهان مىتوان ديد ؛ بخصوص آبى روشن آن باشكوه است . حتى دربارهء يكى از اين كاشيهاى مسجد جامع اصفهان چنين مىگويند كه تا مدتها ترديد داشتند آيا از يك قطعه فيروزه ساخته شده يا خشتى است كه به روى آن لعاب داده‌اند .\r\nدر حفريات رى نيز قطعات شكستهء كاشى از اين نوع بدست آمده است . يكى از تزئينات ديگر بناهاى عمومى صفحه‌هائى از مرمر سفيد است كه در بسيارى از مواضع ايران يافت مىشود . بهترين آنها در درجهء اول در يزد و در مراحل بعد در مراغه نزديك تبريز و قم بدست مىآيد . هرگاه در نظر بگيريم كه تخته‌سنگهاى فوق العاده بزرگ را بايد اغلب به كمك دستهاى آدمى در راههاى ناهموار جابجا كرد آنگاه از ميزان قدرت و سطوت استبداد ، يا نيروى فداكارى و ايمان رعايا در شگفت مىشويم .\r\nتعداد تكايا كه عبارتند از فضاهائى كوچك ، چهارگوش و با ديوارهاى آجرى به نحوى چشمگير زياد است . در وسط تكيه صفه‌اى ساخته‌اند به ارتفاع چهارپا . در تكيه‌ها در ماه محرم تعزيه برگذار مىشود و اين تعزيه يادآور نبرد دلخراش كربلاست كه در آن پيروان حضرت على ( ع ) تقريبا همه به دست هواداران يزيد قلع و قمع شده‌اند . بر تعداد تكايا در اثر موقوفات و اعانه‌هاى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمذهبى روز به روز افزوده مىشود ، ولى از نظر بنا و ساختمان چيز قابل ذكرى نيستند .\r\nاز ميدانهاى عمومى فقط در تهران يكى را مىتوان ذكر كرد و آن سبزه‌ميدان است . اين ميدان در دورهء سلطنت شاه فعلى ساخته و مسطح و سنگفرش شده است . دورتادور آن دكانهاى زيبائى است كه از صفه و ايوان احاطه شده و در بيننده تأثيرى نيكو برجاى مىگذارد . بعضى از ميدانهاى كوچك نيز هست كه مخصوص فروش خواربار است يا از آن به صورت قبرستان استفاده مىكنند .\r\nرسم چنين است كه به استثناى پائين‌ترين طبقات در هر خانه ، هر قدرهم كه بزرگ باشد ، فقط يك خانوار زندگى كند . هركس طالب آن است كه از خود خانه‌اى شخصى داشته باشد ؛ فقط غريبه‌ها هستند كه گاهى خانه‌اى را اجاره مىكنند . ميزان اجاره در پايتخت اندك نيست و در اوضاع و احوال مختلف سالانه بين 200 تا 365 تومان برآورد مىشود . حال هرگاه كسى ساليان متمادى در خانه‌اى نشست بيرون راندنش كار مشكلى مىشود حتى اگر مال الاجاره را هم نپرداخته باشد ، زيرا وى در اثر سكونت طولانى خود حق مالكيت كسب كرده است . به همين دليل موجر از تنظيم قرارداد اجاره به مدت دراز پرهيز دارد . اگر در مورد خانه‌اى كار به مرافعه بكشد هريك از طرفين دعوا مىكوشد كه آن را عملا تصرف و اشغال كند و به محض اينكه بتواند قطعه‌اى از اثاث خود را در خانه بگذارد ، امر تصرف از طرف وى قطعى شناخته شده است . براى حصول اين منظور اغلب يكى از اثاث و لوازم خانه را از پشت‌بام به داخل خانه وارد مىكنند . من خود سالهاى چندى در يكى از اين خانه‌هاى مورد دعوا زندگى مىكردم و دوستان ايرانى من توصيه مىكردند كه نه تنها مىتوانم از پرداخت مال الاجاره خوددارى كنم بلكه مىتوانم مدعى مالكيت آن هم بشوم . خانه‌هاى داخل شهرها هيچ عوارضى نمىپردازند ، نه به شاه و نه به دولت . هر صاحب خانه‌اى حق دارد آبى را كه در كوچه جارى است به خانهء خود باز كند ولى در اين مورد قانون حق را به قويتر مىدهد و به همين سبب اغلب براى آب بردن به خانه كار به نزاع مىكشد . قاعده اين است كه همسايگى با يكى از بزرگان يا روحانيون زندگى را در خانه به آدم بسيار تلخ مىكند و ديگر اينكه در جوار پليس و اعوان و انصارش كمتر از هر جاى ديگر تأمين مىتوان داشت .\r\nديگر از خصوصيات اجتناب‌ناپذير شهرهاى شرقى سگهاى ولگرد ، حشرات و جانوران ديگرى است كه خانه از آنها پر مىشود .\r\nدر تمام شهرهاى ايران ، مانند قسطنطنيه سگها در كوچه‌ها ، ميدانها ، قبرستانها و بازار فراوانند . هرچند مسلمانان سگ را نجس مىدانند بازماندهء غذا و نان جلو سگ مىاندازند . در طول روز سگها در زير سقف بازار و ساير پناهگاه‌ها بسر مىبرند ؛ شبها به جستجوى غذا بيرون مىآيند و شهر را از لاشه پاك مىكنند . معمولا اين سگها رام هستند و بندرت به كسى حمله‌ور مىشوند .\r\nهرگز ايرانى را مورد حمله قرار نمىدهند ولى گاه مىشود به علت لباس و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nسر و وضع متفاوت يا بوى مخصوص اروپائيان ، به آنها حمله‌ور شوند . هيچ هار نمىشوند . هرچند كه من به مواردى از گزيدگى سگ برخورده‌ام اما هرگز نشانى از هارى در آنها نديده‌ام . در اينجا هم مانند قسطنطنيه سگها سخت از محلهء خود محافظت مىكنند ، سگى را كه از محله‌اى غريبه به حريم آنها تجاوز كند گاز مىگيرند و مىرانند و با عوعوى مداوم وى را از حدود و ثغور خود مىگريزانند .\r\nمگس بخصوص در بهار و پائيز ايجاد مزاحمت مىكند ؛ هنگامى كه گرماى تابستان به حد اعلاى خود مىرسد در شهرها از تعداد آن كاسته مىشود ، اما در دهاتى كه مرتفعتر است به همان نسبت به شمارهء آنها افزوده مىگردد . هميشه فكر مىكردم كه اين حشرات در تابستان گرم به نقاط كوهستانى مهاجرت مىكنند يا حتى به حيوانات باربر كه عازم آن صفحاتند مىچسبند تا بدانجا نقل مكان كنند .\r\nپشه‌ها بيشتر عذاب مىدهند بخصوص يكى از انواع آنكه به اندازهء دانهء كنف است و به « خاكى » شهرت دارد . كسانى كه به آب و هواى آنجا عادت نكرده‌اند سخت مورد حملهء پشه‌ها قرار مىگيرند . آبهاى متعفن راكد در حوضها و بوته‌هاى پرپشت در حياطها محل مساعدى براى ازدياد آنهاست ، اما برعكس مگس ، در قريه‌هاى كوهستانى كمتر است و در آنجا ديگر بيش از پشه‌هاى اروپا مزاحم نمىشوند .\r\nكيك در نواحى دشت خشك چندان زياد نيست و در عوض در ولايات مرطوب كنار درياى خزر تعدادش اعجاب‌انگيز است . اما در آنجا بابونهء گاوى يا كيك‌واش مىرويد كه توصيه مىشود آن را با خود داشته باشند . از آن بيشتر شپش است كه مىتوان با عوض كردن هر روزهء لباس آن را از خود دور نگاهداشت . از آن گذشته بايد دانست اين حشره مانند اروپا مايهء نفرت ايرانيان نمىشود . حتى در يك مجلس محترم نيز كسى از اين ناراحت نمىشود كه يك نفر شپشى را از خود دور سازد و بدور اندازد و با اين كار خود ديگران را آلوده كند . من خود هيچ به ساس برنخورده‌ام ؛ كنه يا ملهء ميانه كه نيش آن مىگويند زهرآگين و كشنده است حشره‌اى است به نام  Argaspersicus  كه سواى ميانه در ساير شهرهاى ايران هم مانند تبريز و در توقفگاههاى بين راه مشهد مىتوان از آن نشانى جست . نيش اين حشره دردناك است اما زهرآگين و كشنده نيست .\r\nتقريبا در تمام سفرنامه‌ها اين مطلب هست و همهء محليها نيز گواهى مىدهند كه نيش اين حشره در پائيز مسافران و غربا ، يعنى غير محليها را ممكن است به حال مرگ بيندازد ، درحالىكه نيش آنها براى سكنهء ميانه زيانى ندارد . من چنين مطلبى را باور ندارم و آن به نظرم سخت غير محتمل مىآيد ، از آن گذشته حقايق زير خلاف آن را ثابت مىكند : 1 - اين حشره را كه كالبدشكافى كنيد هيچ عضو سمى در بدنش نمىبينيد ؛ 2 - نيش زدن همين حشره در ساير شهرها كسى را زيانى نمىرساند ؛ 3 - خيلى از مردم را ديدم كه اين حشره به آنها نيش زده بود و آنها كوچكترين ناراحتيى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاحساس نمىكردند ؛ جاى اين نيشها فقط قدرى خون جمع شده بود و بس ؛ 4 - بودند بسيارى از مسافرين ميانه كه هيچ اثرى از نيش كنه در بدنشان نبود و از ترس اين حشره اردو زده بودند و در خارج شهر بسر برده بودند ، اما باز دچار همان عوارض شده بودند كه معمولا آن را به نيش كنه نسبت مىدهند . توضيح براى اين تعارضهاى مكرر را در اين نكته مىتوان يافت كه در ميانه تب و نوبه‌اى در پائيز شيوع پيدا مىكند كه جنبهء بومى دارد و غربا غالبا بدان گرفتار مىشوند و حتى اغلب بدان مرض مىميرند ، در حالى كه بوميها كه به زيانهاى آب و هوا و خصوصيات محيط آنجا عادت دارند بهتر در مقابل آن بيمارى مقاومت مىورزند . در واقع تمام مواردى كه من مشاهده كردم و فرضا در اثر گزيدگى اين حشره عنوان مىشد ، درست مانند تب و نوبه بود ؛ بيماران نيز همه با خوردن گنه‌گنه نجات مىيافتند . پس اين حقيقت واقع است كه توقف در پائيز در شهر ميانه ممكن است به سهولت به قيمت جان يك نفر غريب تمام شود ؛ در نتيجه ضمنا اين را هم بايد گفت كه نيش زهرآگين كنهء ميانه ديگر از زمرهء خيالات است .\r\nدر تمام كشور سخت از عقرب و رطيل وحشت دارند ؛ عقربها بيشتر بين سنگها جاى گرفته‌اند و رطيلها در ملحفه‌ها ، لباسها ، زير فرشها و غيره در كمين نشسته‌اند . عقرب سياه كاشان به علت بزرگى و زهرآگينى در تمام مشرق زمين شهرت دارد ؛ همچنين عقرب كوچك زردرنگ يعنى عقرب جرار عربستان ( خوزستان ) سخت خطرناك است . نمىتوان پنهان كرد كه اگر اين حيوان ناحيهء گردن را بگزد ممكن است تورم شديدى ايجاد كند و جذب سريع زهر ممكن است به مرگ منجر شود ؛ اما به‌هرحال از اين موارد بسيار نادر است . بسيارى را ديدم كه دچار گزيدگى عقرب شده بودند و تنها سه تن از آنها جان سپردند . در كاشان از يك طبيب فرزانهء ايرانى از وضع و حال عقرب گزيدگى جويا شدم و وى گفت كه گزيدگى منجر به مرگ بسيار نادر است ، اما تورم زياد در عضو گزيده شده و علائم مسموميت جزئى در بيمار ديده شده است ؛ وى موردى را ذكر كرد كه كودكى را در خواب عقربى در ناحيهء گوش گزيده و وى در ظرف دو ساعت از پاى درآمده بوده است .\r\nطبق تجربيات شخصى من در ايران و مصر ، و مطابق گزارشهاى قابل قبول پزشكان ايرانى ، مصرى و تونسى مىتوان قطعا گفت كه گزيدگى عقرب و رطيل فقط در موارد بسيار نادر به مرگ منجر مىشود ، ولى آنگاه جريان گزيدگى مرگبار مىشود كه 1 - گزيدگى در ناحيهء گردن و سر باشد 2 - بيمار كودكى خردسال و كم‌مقاومت باشد . ديگر آنكه فقط در ماه‌هاى گرم تابستان بايد از عواقب خطرناك گزيدگى بيم داشت ، در ساير فصول سال جريان به سبكى و ملايمت بر طرف مىشود . درمان بوميها به اين قرار است كه بلافاصله محل گزيدگى را مىمكند و پس از آن سنگى كه متخلخل است و چرك را مىمكد به روى آن مىگذارند ؛ به عنوان داروى خوراكى به بيمار قير ، موميائى و ترياك مىدهند . اما من با آغشتن محل گزيدگى به محلول آمونياك همواره نتيجهء مطلوب گرفته‌ام . پس مىتوان به مسافر ترسان توصيه كرد كه همواره\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشيشهء كوچكى از اين مايع را با خود در مسافرت داشته باشد .\r\n\r\nج . ارك تهران\r\nاز ميدان بزرگ شهر ، موسوم به سبز ميدان با عبور از پل كوچكى كه بر فراز خندق زده شده به ارك مىتوان وارد شد . در داخل ارك مقر و منزل شاه قرار دارد با همهء باغها ، حياطها ، كوشكها و حرمهايش ؛ ارك كه محيط آن به ده هزار و هشتصد متر « 25 » بالغ مىشود با يك ديوار چينه‌اى محاط شده است . از آن گذشته ارك داراى قصور بيشترى هم هست كه به صدر اعظم و وزير جنگ تعلق دارد و عمارت مخصوص سفارت روس ، مدرسهء نظام ، توپخانهء جديد التأسيس كه ماژور كرسيس « 26 » اتريشى آن را تجديد سازمان داده است و چند كلبهء گلى كوچك كه مخصوص جاى دادن گروگانهاى تركمان « 27 » است نيز در آن واقع است . تمام زمين ارك به شاه تعلق دارد ؛ وى محق است كه هر وقت ميل كند هرجائى را بدون پرداخت غرامت براى ساختمان در آن قطعه زمين تملك كند و البته بايد گفت كه بندرت « 28 » از اين امتياز خود استفاده مىكند . به همين دليل قيمت اين املاك از آن جهت كه ممكن است مصادره شود بسيار اندك است .\r\nدرست بر فراز پل ، كوچهء باريكى پس از عبور از در نقاره‌خانه « 29 » به ميدان شاه مىپيوندد . طول ميدان 216 متر و عرض آن 108 متر است . اينجا ميدان مشق و محل تمرين توپخانه است ؛ دورتادور آن غرفه‌هائى براى توپچيها تعبيه شده ؛ در وسط آن سكوئى قرار دارد كه سه عراده توپى را كه\r\n\r\n\r\n","description":"","footnote":"\r\n( 25 ) . در اصل شش هزار كلافتر ، به‌هرحال اين رقم با ارقامى كه قبلا در مورد ارك و شهر تهران بدست داده شده است تطبيق نمىكند و تفاوت بسيار دارد . - م .\r\n( 26 ) .  Krziz \r\n( 27 ) . در دورهء فتحعلى شاه خانوارهائى از تركمانهاى « تكه » توسط شاهزاده سيف الدوله به تهران فرستاده شدند ؛ به اينها خانه و جيرهء نان داده مىشد . اما در عمل اين تمهيد بيفايده از آب درآمد زيرا طوايف چادرنشين را از ادامهء شبيخون بازنداشت . اعقاب اين تركمانها به آداب و رسوم شبانى پايبند مانده‌اند ، اسب تيمار مىكنند ، به عنوان معالج اسب خدمت مىكنند و چند نوع منسوج را كه خاص سكنهء استپهاست مىبافند . لباس و سرپوش خود را نيز به صورت سنتى حفظ كرده‌اند . همه سنى هستند و به همين دليل ايرانيها به ديدهء حقارت به آنان مىنگرند . از صورت آنها كاملا پيداست كه از نژاد مغول هستند ، چشمهايشان مورب است و استخوان گونه‌هايشان درشت و محكم ، ريششان كوسه و سبيلشان پت و پهن است ، در روى گونهء آنها موى نمىرويد . زنان آنها هرچند پوستشان زردرنگ است در جوانى تقريبا زيبائى و طراوتى دارند اما به محض اينكه پا به سن مىگذارند زشت مىشوند .\r\n( 28 ) . تا آنجا كه من مىدانم اين امر دوبار اتفاق افتاده : پس از طغيان بىسرانجام سالار تمام خانه‌هاى خانوادهء سالار و كليهء متعلقاتش با خاك برابر شد و زمين آن ضبط گرديد ؛ ديگر در حين آخرين جنگ انگليس و ايران قصر شاهزاده سيف الدوله كه تحت الحمايهء انگليس بود براى توسعهء اقامتگاه سلطنتى مورد استفاده واقع شد . پس از عقد قرارداد صلح هم ديگر انگليسيها نتوانستند ادعائى بكنند زيرا حق مالكيت پادشاه نسبت به اين زمينها معتبر بود .\r\n( 29 ) . به فصل « جشن نوروز » مراجعه كنيد .\r\n","page_name":" 71 ","page_number":71},
  {"content":"\r\n\r\nدر دورهء شاه عباس از پرتغاليها به غنيمت گرفته‌اند ( توپ مرواريد ) به معرض تماشا گذارده‌اند . توپها بخصوص مورد احترام بسيارند و براى جنايتكاران و متمردين جنبهء بست دارند و به هنگام تمرينهاى مفصل تيراندازى توپخانه به فرمان شاه به خارج شهر برده مىشوند . در همين ميدان هم از نيروهاى نامنظم ( - رديف ) رژه گرفته مىشود و آتش‌بازى و مسابقات عمومى در جشنهاى مهم نيز در همين‌جا برگذار مىگردد . براى اين منظور در آنجا مصطبهء بلندى است كه شاه و صاحب‌منصبان و سفرا روى آن به تماشا مىنشينند . در گوشهء جنبى ، برج كوچكى هم به چشم مىخورد كه شاه اغلب در آنجا با دوربين بدون اينكه كسى متوجهش باشد عابرين و تمرينهاى توپخانه را زير نظر مىگيرد .\r\nاز دروازهء ديگرى كه مقابل آن قرار دارد و به عالىقاپى موسوم است پس از گذشتن از معبرى كه زاويه‌دار است به حياط اول ( كه باغ سلام نام دارد ، زيرا مراسم سلام بزرگ در آنجا انجام مىشود ) وارد مىشويم . فضاى وسيعى است با چنارهاى بلند تناور كه تالار سلام ، آن را به دو قسمت مساوى تقسيم مىكند . از اينجا از طريق دروازه‌اى ديگر به حياط دوم وارد مىشويم كه اقامتگاه خصوصى شاه است و به آن ديوان‌خانه مىگويند . جناح چپ اين حياط ساخته شده درحالىكه در وسط يك رديف خانه آن را به دو قسمت يا دو باغ تقسيم مىكند . در باغ قدامى قنات بزرگ شاه با قدرت تمام مىجوشد و ظاهر مىشود و سپس به كمك جويهائى آب آن به تمام باغ هدايت مىشود .\r\nدر ميان باغ قدامى كوشك بزرگى است كه به آن كلاه فرنگى مىگويند ؛ و در آنجا ، يعنى در نقاره‌خانه ، حلول سال جديد جشن گرفته مىشود . در قسمت خلفى باغ نارنجستان ، حوض بزرگ و پرنده‌خانهء بزرگ قرار دارد . جناح چپ شمالى ، اتاقهاى زمستانى شاه و همچنين تالارى است كه ديوارهايش با آئينه‌هاى قدى پوشيده شده و در آن حوض بسيار زيباى مزينى است كار اروپا . در اين تالار تخت مجلل جواهرنشانى كه در آن زبرجد ، ياقوت و زمرد به كار رفته است قرار دارد . در جناح موازى ميانى اين اتاقها واقعند : خزينه ، تالار بزرگ پذيرائى ، گالرى نقاشى ، اسلحه‌خانه و تالار بزرگ جديد كه با نقوش زيباى هندسى ايرانى ، پرده‌هاى نقاشى و گچ‌بريهاى دل‌انگيز زينت يافته است .\r\nخزينه اتاق كوچكى است كه تمام اشياى قيمتى و جواهر ، در آنجا در قفسه‌هاى مستحكم نگاهدارى مىشود . از ميان الماسها در اينجا به قطعه‌اى برمىخوريم به نام درياى نور « 30 » ، آن را به صورت مسطح تراش داده‌اند و كاملا پاك است اما به علت نوع تراش خود چندان تلألؤ ندارد . من اغلب از ديدن آن به ياد تكه‌اى يخ مىافتادم ؛ شاه گاهى دستور مىدهد آن را در بازوبندى كار بگذارند ؛ از آن گذشته دسته و غلافهاى شمشير كه به الماس\r\n\r\n\r\n","description":"","footnote":"\r\n( 30 ) . در متن كتاب نوشته شده  aaria nur  كه ظاهرا بايد غلط چاپى و مراد از آن « درياى نور » باشد . - م .\r\n","page_name":" 72 ","page_number":72},
  {"content":"\r\n\r\nفراوان مزينند ؛ همچنين لوحه‌هائى مزين به الماس براى استوار كردن به كمر با زمردهائى به بزرگى غير عادى كه اغلب رنگشان سبز تيره نيست و كاملا پاك هم نيستند ؛ ياقوتهاى شرقى كه در بين آنها قطعه‌اى هست به بزرگى گردو و از كاخ دهلى به يغما گرفته شده و در پشت آن نام تمام سلسله‌هاى مغول دهلى حك گرديده است . ياقوت رمانى در آنجا به وفور يافته مىشود كه سخت زيباست اما در عوض از فيروزه كه در خود مملكت بدست مىآيد و مورد ستايش و تحسين خاص است ، اثرى ديده نمىشود . در خزينه مرواريد - هاى بسيار درشت وجود دارد اما رنگ آنها به زردى مىزند و اين خود مؤيد آن است كه قدمت دارند . بسيارى از ظرفهاى طلائى كه به جواهر مزين است ، جامهاى طلائى كه به شكوه تمام ميناكارى شده ، لوحه‌هائى جواهرنشان براى روى كمر ، عصاى سلطنتى و سپرها و غيره . . . چشم هر شناسنده‌اى را خيره مىكند .\r\nتالار پذيرائى كه بزرگترين تالار سراسر قصر است به سرسرائى باز بيشتر شباهت دارد زيرا از دو ديوار اصلى در آن خبرى نيست و به جاى آن ستونهاى ستبرى كار گذارده‌اند . دو قالى گوبلن كه استادى تمام در آنها به كار رفته و هديهء لوئى فيليپ است و تخت طاوس پرآوازه كه نادر شاه آن را از دهلى به غنيمت گرفته و به ايران آورده است بيشتر از هر چيز در اينجا چشمها را خيره مىكند . در اين تالار بار داده مىشود و سفرا به حضور پذيرفته مىشوند . دو در جنبى به كتابخانه و اسلحه‌خانه باز مىشوند . همچنين در جوار آن نگارخانهء سلطنتى قرار دارد كه شرح آن را موقعى ديگر خواهم داد .\r\nاز ديوان‌خانه با عبور از يك راهرو جناغى به اندرون سلطنتى وارد مىشويم . اندرون تشكيل شده است از سه حياط بزرگ و يك حياط كوچك كه دورتادور آنها را منزلهاى خاص همسران شاه ، كنيزها و خدمهء آنها فراگرفته است . از طرف خارج به ديوار چينه‌اى بسيار مرتفعى محدود است و نگهبانانى به دقت از آن حراست مىكنند . نه ساختمان و نه تزئينات آن هيچ‌كدام آن‌طور كه آدم فكر مىكند اثرى از جلال و جبروت شرقى ندارد .\r\nوسايل و اثاث اتاقها ساده‌تر از ساير حرمسراهاى شهر است . تازه در اين اواخر شاه دستور داد براى همسر سوگلى خود در حياط اول بنائى بسازند كه به سليقهء ايرانيها مجلل و باشكوه است ، اما اين ساختمان نيز داراى كليهء نقايصى است كه در معمارى جديد ايران مشهود است ؛ ديوارهاى گلى را با گچ و سنگ مرمر پوشانده‌اند . ستونهائى كه روى آنها گچ ماليده‌اند سست و نازك است ، پله‌ها تنگ و با شيب تند ، پنجره‌هاى بسيار ، درها ، شاه‌نشينها ، طاقچه‌ها ، بالكنها و بالاخانه‌ها آدمى را به ياد خانه‌هاى مقوائى مىاندازد كه با كوچكترين ضربه ممكن است درهم بريزند .\r\n\r\nد . سيماى ساير شهرهاى ايران\r\nسيماى ساير شهرهاى بزرگ ايران مانند تبريز ، قزوين ، همدان ، قم ،\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nكاشان و غيره نيز چندان با تهران تفاوت ندارد . همه جا همان سبك ساختمانى ، همان خرابه‌ها ، همان پليدى در كوچه‌ها و همان كشش و كوشش و زندگى در بازارها و كاروانسراها . همه جا خانه‌هائى رو به ويرانى است و خانه‌هاى ديگرى در دست ساختمان . اصفهان مستثنى است و ويرانه‌هاى با عظمت ، مساجد ، باغها ، پلها ، كاروانسراها ، بازارها ، كارخانه‌ها ، مزارع و باغها ، تاكستانها و صيفىكاريهايش ، آن را ديدنى كرده است . اين شهر موضع منحصر بفردى در ايران است كه مىتوان گفت نام پايتخت برازندهء آن است و هر حكومت كه كارش بر مبناى عقل استوار باشد در آينده پناهگاه و مركز كار خود را در آن قرار مىدهد .\r\nدربارهء ويرانه‌هاى اصفهان در اين اواخر بقدرى نوشته‌اند كه من پرداختن به آن را به صورت دقيق زايد مىشمارم . در اينجا فقط از منارجنبان ذكر مىكنم كه در هيچ كجا نديده‌ام شرحى در باب آن داده باشند ، در حالى كه ساختمان آن در نظر بينندهء تيزبين نامفهوم جلوه مىكند . به فاصلهء يك ساعت راه از اصفهان در ناحيهء كارلادان مسجدى هست به اندازهء متوسط ؛ گنبدى دارد و در داخل آن قبر يكى از مقدسين است . دو مناره به ارتفاع تقريبى پانزده پا به فاصله‌اى در حدود بيست پا از يكديگر بر اين گنبد كه در بسيارى از مواضع شكاف برداشته مشرف است . حال هرگاه يكى از اين مناره‌ها را بگيريم و تكان دهيم مىبينيم كه به طرز محسوسى به حركت در مىآيد ، و اين حركت به منارهء ديگر و گنبد با همهء چيزهائى كه به آن متصل كرده‌اند و ديوارهاى مسجد منتقل مىگردد . من كه بر فراز گنبد ايستاده بودم درحالىكه نوكر من مناره را مىجنباند احساس مىكردم كه در اثر حدوث زمين‌لرزه‌اى دارم تلوتلو مىخورم . باوجود اين تكانهاى مكرر و علىرغم شكافهائى كه در گنبد است ، چندين قرن است كه اين بنا پابرجاى مانده است .\r\nهيچ‌كس نمىداند كه آيا متحرك بودن در نقشهء بنا پيش‌بينى شده بوده است ، يا اينكه بعدها در اثر تصادف به جنبيدن آن پى برده‌اند . هيچ سياح اروپائى تاكنون به حل راز منارجنبان توفيق نيافته ؛ اما ايرانيان آن را در اثر نيروى معجزهء شخص مقدس مدفون در آن مىپندارند .\r\nشهرهاى واقع در ساحل درياى خزر كه بين درختان انبوه قرار گرفته‌اند از نظر طرز بنا با شهرهاى مرتفع و خشك ديگر نقاط ، اندكى تفاوت دارند و باران مداوم در آنها مردم را به فكر تعبيهء سقفهاى شيب‌دار انداخته است .\r\n\r\nه . باغها\r\nباغهاى شهر تهران برحسب مساحى ماژور كرسيس اتريشى به يك صد و چهل و چهار هزار متر مربع « 31 » بالغ مىشود . بزرگترين و انبوه‌ترين باغها در قسمتهاى جنوب غربى و شمال شرقى شهر قرار دارد .\r\nايرانى كه به كمبود گل و گياه طبيعى و نقصان درخت در دشت عادت\r\n\r\n\r\n","description":"","footnote":"\r\n( 31 ) . هشتاد هزار كلافتر مربع . - م .\r\n","page_name":" 74 ","page_number":74},
  {"content":"\r\n\r\nكرده است ، از ديدن جوى آب روان بوجد مىآيد و در كنار آن زير درخت بيدى ، يا سپيدارى ، سايه‌اى پيدا مىكند تا بتواند در آنجا لقمهء نانش را بخورد و بهنگام تابستان شبها اطراق كند . حتى اگر وى در زمين محصورى ، چند درخت جنگلى يا ميوه و يا چند بوته گل سرخ ببيند ، فورا آن باغ را رشك بهشت و روح‌افزا مىشمارد و براى گفتن بيتى و شعرى مناسب مىداند .\r\nاما از اين حالت وجد و شور نبايد نتيجه گرفت كه دلش براى زيبائيها و جلوه‌هاى طبيعت غنج مىزند ، ابدا چنين نيست . يك آتشفشان ، يك كوهستان مستور از برف ، شكلهاى خاصى كه صخره‌ها دارند و دره‌ها ، هيچ توجهش را به خود جلب نمىكند . در اينجا نيز از اصل بگذاريم و بگذريم تبعيت مىكند ؛ درخت و جوى تا آنجا بر او اثر خاص مىگذارد كه در آنجا خنكى ، آسايش مطلوب و ارضاى حوايج نفسانى خود را تأمين كند . در قبال آنچه ما زيبائى طبيعت مىناميم ، كاملا بىاعتنا و خونسرد است .\r\nهيچ خانه‌اى در تهران پيدا نمىشود كه حياط نداشته باشد و هيچ حياطى پيدا نمىشود كه در آن باغچه‌اى و درختان بوته‌مانندى نباشد . مردم متمول و محتشم سواى اين باغچه ، باغ نسبتا وسيعترى در داخل شهر دارند .\r\nالبته باغچه‌بندى اين باغ دوم كاملا ساده است . چند خيابان در آن است كه در دو طرف آن چنار ، سپيدار ، زبان گنجشك ، نارون ، توت ، درخت ابريشم يا صنوبر و گاهى نيز كاج و ته « 32 » كاشته‌اند . بوته‌هاى گل عبارتند از انواع گل سرخ و سفيد ، ياسمن سفيد و زرد ، ياس كبود ، بداغ و غيره . . . ايرانى بيش از هر قدر و اندازه‌اى كه تصور شود به گل دلبسته است ، منتها نمىداند آن را چطور پرورش دهد ؛ بدين دليل در باغ ايرانى فقط انواع گلهائى پيدا مىشود كه در بيابان خودرو است ، يا آنها كه در ازمنهء قديم از اروپا بدانجا آورده شده جنبهء بومى پيدا كرده‌اند . بيش از همه نرگس در چهار نوع مختلف ؛ بنفشه ، تاج خروس ، لاله ، گل سرنگون ، لاله عباسى ، سنبل ، سوسن ، ميخك و زنبق ايرانى و فلورانسى قابل ذكر است . از گلهاى پائيزى فقط بايد از گل داودى نام برد . ايرانى از ندانستن نام گلها و گياهانى كه نمىشناسد ناراحت نمىشود ؛ اگر از وى نام گل زيبائى را كه نمىشناسد بپرسيد آن را شاه‌پسند مىنامد و به گلهاى نازيبا گل هرز مىگويد .\r\nچمن سرسبز و شاداب و گياهان پرپشت را ، حتى با آبيارى مداوم هم ، نمىتوان عمل آورد ؛ بدين دليل يكى از زينتهاى اصلى باغهاى اروپا در اينجا وجود ندارد ، و به همين جهت مىكوشند با كاشتن نوعى يونجهء كوتاه اين نقيصه را رفع كنند . معمولا يونجه با شقايق درهم و مخلوط ديده مىشود و به شقايق نيز بسهو لاله مىگويند . معمولا مو را روى آلاچيق مىكشند .\r\nزمين تهران و اطراف آن براى روئيدن چنار بسيار مساعد است و چنار در اينجا بخصوص به زيبائى و با سرعت نمو مىكند . اگر قلمه‌اى از آن را در زمين فرو كنند همچون بيد به سرعت جوانه مىزند . چنار فوق العاده\r\n\r\n\r\n","description":"","footnote":"\r\n( 32 ) . در لغت‌نامهء دهخدا ذيل لفظ « ته » چنين آمده است : نامى است كه در اطراف شميران به درخت داغداغان داده‌اند . - م .\r\n","page_name":" 75 ","page_number":75},
  {"content":"\r\n\r\nكهنى در قريه تجريش از مهمترين نمونه‌هاى اين درخت در جهان شمرده مىشود . پيترو دلاواله تهران را شهر چنار مىنامد . اما سليقهء جديد مردم بيشتر متوجه درختانى است كه ارتفاع زياد پيدا مىكنند . درختى را كه طبق قوانين طبيعى تكامل مىخواهد شاخ و برگ خود را به صورت افقى بگستراند با بريدن تمام شاخه‌هاى آن ، به استثناى يكى از كاكلهايش ، وادار مىكنند از طول به رشد خود ادامه دهد ؛ در نتيجه درختان به شكل دسته جاروب درمىآيند و چون عضو تنفس از آنها گرفته شده به زحمت در مقابل يك خشكسالى نه‌چندان سخت ، دوام مىآورند و بيشتر از نوك درخت گرفته به طرف پائين خشك مىشوند ؛ در صورتى كه درختى كه طبق قوانين طبيعى رشد كرده باشد داراى مقاومت بسيار است . اين عمل فقط در مورد چنارهائى كه به خاطر چوب و الوار آنها را مىكارند مجاز است ، چه مىخواهند كه تنه‌اى راست در فضائى نسبتا كم بدست بياورند ؛ اما اينكه چنين كارى مد روز شده است و حتى در باغهاى سلطنتى نيز از چنين سليقهء معكوسى پيروى مىكنند ، امرى قابل بخشش نيست .\r\nهنگامى كه يك ايرانى باغ تازه‌اى احداث مىكند درحالىكه زودگذرى مالكيت را در مد نظر دارد مىكوشد هرچه زودتر درختان تناور سايه‌افكنى بپروراند و اين كار با وجود تابستان گرم طولانى و نه ماه مدت رويش ، كارى است كه به سهولت عملى مىگردد ؛ در مدت پنج تا شش سال - كه در نظر ما مدت رشد فوق العاده كوتاهى است - درختان يك باغ كاملا رشد كرده و باليده‌اند . البته آبيارى مدام آن را هم نبايد فراموش كرد ؛ اما بايد دانست با اين كار گياه را بد عادت مىكنند به صورتى كه مقاومت طبيعى خود را از دست مىدهد و به محض اينكه كمتر از مقدار معهود آب به آن برسد خشك مىشود . حال چون از اولين عواقب كم شدن نفوذ يك خانواده آنست كه آب را به روى املاك آنها مىبندند ، پس در نتيجه مىبينيم كه عمر اين باغهاى مصنوعى بيش از عمر مالكان آنها نمىپايد .\r\nدرخت نارون در اثر پيوند داراى رشد خاص جالب توجهى شده است .\r\nشاخها و برگهاى آن‌چنان انبوه و درهم مىشود كه در سراسر روز پرتو آفتاب در آنها نفوذ نمىكند و اين درخت در برابر شديدترين بادها همچون ديوارى مقاومت مىورزد . سرشاخه‌هاى آن شكل مدورى به خود مىگيرد و درحالىكه چتر وسيعى را تشكيل داده بر تنهء نسبتا ضعيف خود به يك قارچ بزرگ شبيه مىشود و سايهء بسيار خوبى ايجاد مىكند ؛ اما چون شاخ و برگ انبوه آن به دست باد و باران تميز نمىشود مقدار زيادى گرد و خاك و كثافت در لابلاى آن جاى مىگيرد .\r\nايرانى علاقهء خاصى به بيد دارد و ادعا مىكند كه سايه و تنفس در سايهء آن بخصوص براى سلامت انسان مفيد است . به همين دليل زير درخت بيد لم مىدهد و در باغ خود دورتادور حوض ، بيد و بخصوص بيد مجنون مىكارد . در عقيدهء خرافى نسبت به خوابيدن زير درخت گردو هم با اروپائيان هماواز است .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nصنوبر در تهران بخصوص خوب رشد نمىكند ؛ هرچه هم تلاش و كوشش مىكنند به محض اينكه به ارتفاع معينى مىرسد خشك مىشود ؛ اما در عوض در باغ فين نزديك كاشان تا بخواهيد رشد دارد .\r\nبجز گل سرخها و ياسمنهاى معمولى اين گلها باغهاى ايران را زينت مىدهد : گل نسترن و گلنار فارسى ؛ نسترن را به كمك چوب‌بست به چندين متر ارتفاع مىبرند ؛ گلهاى متعددى بر شاخه‌هاى آويخته باز مىشود ، همچون تعدادى دسته گل . مطبوع‌ترين رايحه‌ها را به مشام مىرساند و تقريبا تمام تابستان را دوام مىآورد . گلنار كه بو ندارد از نظر دلربائى رنگ و انبوهى برگها ، حتى بر كامليا برترى دارد .\r\nقسمتى از باغ را انواع درختان ميوه كاشته‌اند كه در بهار با شكوفه‌هاى خود غوغا مىكنند ، اما در بقيهء سال تصور بدى از باغهاى دلاويز ايرانى به اروپائيها مىدهند .\r\nدر وسط باغ معمولا يك كلاه‌فرنگى قرار دارد كه داخل و خارج آن را با خطوط تزئينى و صحنه‌هاى نشاطانگيز نبرد حيوانات و غيره تزئين كرده‌اند . صاحب باغ ساعات صبح و عصر خود را در آن مىگذراند ، كارهايش را در آنجا انجام مىدهد و از ميهمانانش آنجا پذيرائى مىكند .\r\nدر باغهاى ملاكين ثروتمند نارنجستان به شكوه و جلال تمام آراسته شده است . مركبات و ساير ميوه‌هاى خاص سرزمينهاى گرم و مرطوب در فضاى آزاد عمل نمىآيد ، زيرا زمستان تهران سخت سرد مىشود . پس ناچار بايد قدرى به آنها كمك كرد آن هم با تعبيهء اتاقى چوبى در اطراف يا با كندن گود و كشيدن چادر به روى آنها و گذاردن مقدارى آتش براى سرپا نگاهداشتنشان .\r\nاز اين گذشته درختهاى مركبات را در نيمهء پست‌تر اتاق نشيمن زمستانى ، كه رو به قبله است مىگذارند تا در اثر حرارتى كه از بخارى بر آنها مىتابد گرم شوند و شاداب بمانند . در نارنجستانهاى سلطنتى برعكس درختان را در گودى زيادى قرار مىدهند و بخاريها را چند متر بالاتر مىگذارند ، در نتيجه درختان را هر سال سرما مىزند و باز ناگزير با صرف مخارج بسيار درختان تازه به جاى آنها مىكارند و اين خود منبع « مداخل » خوبى براى كارمندان دربار بشمار مىرود .\r\nدر خارج شهر نيز باغهاى وسيعى وجود دارد كه اغلب به شاه تعلق دارد ؛ زيرا يا اين باغها به خرج دولت احداث شده است مانند باغ لاله‌زار ، نگارستان و قصر قجر ؛ يا مردم به‌طور خصوصى آنها را ايجاد كرده‌اند و برحسب سير عادى حوادث توسط دولت مصادره و به تملك آن درآمده است .\r\nاز اين قبيل است باغهاى نبى خان ، نظاميه ، داووديه ، ايلخانى . از باغهاى خصوصى باغ خانبابا خان سردار ، تحت الحمايهء سابق روسيه كه از همهء باغهاى ديگر وسيعتر ، سيرآبتر و شادابتر است شايان ذكر است .\r\nباغ قصر قجر با كاخ زيبا و صفه‌هاى سرسبزش كه بسيار خوب آبيارى شده و منظرهء زيبائى دارد يكى از زيباترين مراكز اطراف شهر تهران است ؛ متأسفانه به قسمتى از آنكه به پارك شبيه است درست رسيدگى نشده و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nچنارهاى تناور آن را در اين اواخر براى تهيهء الوار قطع كرده‌اند .\r\nباغ واقع در كن در دو ميلى تهران از نظر مجموعهء درختهايش ، و به همين ترتيب باغ دولت‌آباد در نزديكى ويرانه‌هاى رى ممتازند ؛ اما اين هر دو باغ را براى تهيهء الوار درست و حسابى غارت كرده‌اند . از اينها گذشته شاه ناچار است كه الوارهاى باغ خودش را باز به قيمت گران بخرد .\r\nباغ فين ( كاشان ) كه به علت قتل صدراعظم مقتدر ايران ميرزا تقى خان ، كه در آنجا رخ داد ، شهرت دارد داراى درختان تناورى است و جويهائى كه آب صاف نشاطبخشى در آنها جريان دارد در همهء باغ كشيده شده است .\r\nهيچ سياحى نبايد فرصت ديدن حمامى را كه امير در آن بقتل رسيده و آن درختان صنوبر بلندبالا را از دست بدهد .\r\nباغهاى اصفهان كه روزگارى شهرت داشت مانند چهل ستون ، چهارباغ ، هزار جريب ، انگورستان و غيره يعنى باغهائى كه در گذشته مورد تمجيد همهء مسافران و سياحان بوده اكنون در حال زوال و نكث است و در آنها غله ، توتون و سبزى مىكارند .\r\nبه باغهاى شيراز بهتر عنايت شده است ، علت آن هم اين است كه دور از دسترس سربازان غارتگر و اعليحضرت اقدس قرار گرفته . خرمى نارنجها ، ليموها ، نارنگيها ، سدرها و غيره كه با عطر شكوفه‌هاى جانفزاى خود همه جا را خوش‌بو كرده است ما را به ياد سعدى و حافظ مىاندازد كه از اين زيبائيها براى سرودن اشعارشان الهام پذيرفته‌اند . مزار اين دو شاعر كه از باغهاى سبز و خرمى احاطه شده است شيرازيان را به گلگشت مىخواند .\r\n\r\nو . ييلاقها و اردوها\r\nچون از تمهيدات بهداشتى براى تميز نگاهداشتن شهر تهران كلا اثرى نمىتوان جست ، در تابستان خيابانها چندان كثيف و هوا چندان مسموم و گرم و خفه‌كننده و آب حوضها آن‌قدر مانده و متعفن و پشه‌ها و مگسها چنان مزاحمند كه رفتن به ييلاق امرى لازم و غير قابل اجتناب مىشود . نقاط ييلاقى براى مردم تهران در دامنهء كوههاى البرز در ده‌هاى مختلف قرار دارد و از كليهء آنها با نام واحد شميران ياد مىشود . اين روستاها كه به‌طور متوسط بين چهار هزار و پانصد تا پنج هزار و پانصد پا از سطح دريا ارتفاع دارند با رستنيهاى فراوان ، هواى معتدل ، آب زلال ، خنكى شبها ، يخ بلورين كوههاى مجاور ، خانه‌ها و باغهاى روستائى بسيار ، و بخصوص شيوع كمتر تب ، اسهال خونى و و با و فاصلهء ناچيز يك تا دو ميلى از شهر ، بر تهران برترى بسيار دارند . خود شخص شاه نيز دو قصر تابستانى در آنجا دارد ، يكى در نياوران و ديگرى كه جديدتر است در سلطان‌آباد . نمايندگان كشورهاى اروپائى نيز در تابستان در اينجا اقامت مىكنند ؛ سفارتهاى روس و انگليس از سالها پيش دو ده ( زرگنده و قلهك ) را بالتمام براى اقامتگاه ييلاقى خود در اختيار گرفته‌اند ، درحالىكه وزراى مختار ديگر دولتها براى خود خانه‌هاى بزرگى اجاره مىكنند . از آنجا كه تقريبا همهء سكنهء تهران فقط از طريق\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدربار ، حقوق‌بگيران و اطرافيان آنها ارتزاق مىكنند بنابراين همه در جميع احوال از دربار تبعيت دارند ؛ به همين دليل هيچ‌كس قبل از دهم ژوئن « 33 » به ييلاق نمىرود ، زيرا تا آن موقع شاه از هواى خنك حوضخانه كه قبلا ذكر آن را كرديم لذت مىبرد يا به علت ناتمام بودن تعمير ساختمانها كه ديگر در حكم قاعده درآمده است ، تازه در اين موقع هوس تغيير منزل مىكند . اما آنگاه ، حد اقل يك ثلث سكنه ، يك‌باره شهر را خالى مىكنند . اموال منقول ، فرش ، چادر ، زنها ، بچه‌ها ، خدمه ، خوراكى ، ظروف ، همه درهم و برهم بر پشت قاطرها و شترها حمل مىشود ؛ طول قطار مسافران اغلب به بيش از يك ميل مىرسد . بايد ناظر چنين مهاجرتى بود تا بتوان تصورى از شلوغى و درهم برهمى در ذهن مجسم كرد . در هنگام اين تغيير و تبديل ناگهان احتياج به حيوان باركش به صورت فوق‌العاده‌اى فزونى مىگيرد ، تمام شتربانان و قاطرچيهاى غريبه كه بچنگ بيفتند و حتى رؤساى قافله اغلب بدون پرداخت دينارى به كار اسباب‌كشى گرفته مىشوند ؛ حيوانهاى آنها را بيش از اندازهء معقول بار مىكنند و حتى به آنها به اندازهء كافى عليق هم نمىدهند . به همين دليل اينها مىكوشند پيش از موقع از شهر بگريزند ؛ حيوانات خود را در خرابه‌ها مخفى مىكنند ، يا آنها را به كوههاى مرتفع مىبرند تا اينكه خطر گذشته باشد . اما حيوانات باركش به سهولت بيشتر در اختيار سفارتخانه‌هاى اروپائى قرار مىگيرند ، علت هم آنست كه آنها هرگز به دنبال خدمت بىمزد نيستند .\r\nبديهى است كه اغلب كارمندان و ساير سكنهء شهر به دور دهكدهء سلطنتى نياوران جمع مىشوند . به همين دليل در مدتى كوتاه در اينجا ، هم هوا و هم آب چنان آلوده مىشود كه توقف در نياوران نيز ديگر باعث تجديد قوا و تفريح خاطر نمىگردد . پس در نتيجه دربار راهى كوههاى دوردست مىشود ، به درهء تنگ لار ، به امامهء پرآب و به شهرستانك در درهء جنوبى البرز ، به حوالى شهر دماوند و غيره مىرود ؛ اما چون در اين مواضع ساختمان نيست ، بناچار خيمه و خرگاه برپا مىكنند و اردو مىزنند . ايرانى هنوز فاصلهء چندانى با زندگانى شبانى نگرفته است و به همين دليل در چادرها احساس راحت و آرامش مىكند و همچنين مىداند چگونه چادر را آماده كند تا بتوان در آن به آسايش زيست . پس بىجهت نيست كه مىگويند خانهء فلانى به چادرش و چادر او به خانه‌اش شباهت دارد . در جائى كه براى اردو مناسب باشد يعنى مكانى در كنار جوى آبى يا چشمهء پرآبى ، « سراپرده » را كه داخل آن انواع نقوش و اشكال ترسيم شده است برپا مىكنند . براى چادرهاى سلطنتى جائى را انتخاب مىكنند كه نگهبانان به سهولت بتوانند راه آن را ببندند و وظيفهء نگهبانى خود را انجام دهند . براى بقيه زمين را تسطيح مىكنند . براى جلوگيرى از تابش آفتاب هر چادرى از دو پوش خارجى و داخلى تشكيل شده است . قسمت خارجى كه به آن « پشت » مىگويند از كتان قرمزرنگ فراهم گرديده - و اين\r\n\r\n\r\n","description":"","footnote":"\r\n( 33 ) . بيستم خرداد . - م .\r\n","page_name":" 79 ","page_number":79},
  {"content":"\r\n\r\nديگر از امتيازات خاص سلطنت است - و پوش داخلى را در بر گرفته است ؛ فضاى بين اين دو پوش در حدود سه پا مىشود . چادر داخلى را با زرى نقش‌دار مجلل يزد روكش كرده آن را به سليقهء تمام با منگوله آراسته‌اند . با ديواره‌هائى فضاى داخل چادر به حجره‌هاى متعدد تقسيم شده است . جدار خارجى چادر را به سهولت مىتوان در جهت آفتاب بالا كشيد يا پائين انداخت .\r\nدر چادر زدن و آماده كردن چادر ايرانيها مهارت بسيار دارند ، هم از نظر ايجاد استحكام و هم از نظر تأمين زيبائى و تعبيهء وسايل راحت در آن . خيلى بندرت اتفاق مىافتد كه توفان هرچند هم شديد باشد بتواند چادرى را واژگون كند و از جا بكند . اشاراتى هم در اين باب در كتاب استر ، فصل اول آمده است . تيرهاى چادر را با نقاشيهاى هنرمندانه ، طلاكارى و خطوط تزئينى مىآرايند . در جلو هر چادرى حوضى با آب جارى مىكنند ، زيرا ايرانى بدون آب جارى « صفا » نمىتواند بكند .\r\nنيم كوچكى از سراپردهء سلطنتى به حرم اختصاص دارد و اين خود رسمى است كه شاه بيش از يك يا دو زن با خود به اردو نمىبرد و بقيه در قصر تابستانى باقى مىمانند . همراهان اردو به هيچ وجه اجازه ندارند كه زنانشان را با خود همراه بياورند و اين منع انگيزهء بسيارى از كارهاى ناپسند و جريانهاى خلاف طبيعت شده است .\r\nدر فاصله‌اى از چادر شاه ، گروه چادرهاى وزرا ، شاهزادگان ، نگهبانان و كارمندان دربارى قرار گرفته و هر چادرى جاى نشيمن ، آشپزخانه و مكانى براى خدمه دارد . بعضى از اين چادرها به جلال تمام آراسته شده است ، چنان كه قيمت يك چادر تنها ، اغلب به پانصد اشرفى بالغ مىشود . چادرها را به جاى ابريشم اغلب با چيت ساخت ايران يا هند روكش مىكنند . درست مثل ساختمان خانه ، در تهيه و آرايش چادرها نيز همشان مصروف كارهاى جديد و اصيل است ؛ هيچ چادرى عينا مانند چادر ديگر نيست . چادرهائى هست با يك تيرك يا دو تيرك ، به نام « يك دوسرى » ، و چادرهائى داراى يك اتاقك ، يا اتاقكهاى متعدد كه به آن « صندوق‌خانه » مىگويند با سه ، پنج يا هفت دريچه .\r\nدر فاصله‌اى مناسب از چادرها ، چادر مخصوصى براى مستراح تعبيه شده است .\r\nدر حين مسافرتها براى اينكه به محض رسيدن به توقفگاهى يك چادر حاضر و آماده موجود باشد بزرگان دو چادر كامل همراه دارند كه از آنها همواره يكى متناوبا قبل از رسيدن به توقفگاه بعدى برپا مىشود .\r\nبراى گردشهاى كوتاه چادرهاى كم‌ارتفاعى همراه مىبرند با چهار ستون كه از هم جدا مىشود و جدارهاى آن به هر طرف به سهولت حركت مىكند ؛ به اين چادر « آفتاب‌گردان » مىگويند .\r\nمخارج چادر و مخلفات آن ، بخصوص استهلاكش در اثر حمل و نقل ، بسيار زياد است و كسى به سهولت از عهدهء آن برنمىآيد . يك سفر بزرگ و طولانى دربار ، تقريبا همهء مستخدمين و كارمندانى را كه به اصطلاح\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدستشان كج نيست و مداخل مستقيمى ندارند خانه خراب مىكند . از آن گذشته چون لفت و ليس در كار برپا كردن چادرهاى سلطنتى به ارقام واقعا هنگفتى بالغ مىشود پس مىتوان فهميد كه چرا قسمت مهمى از بودجه مملكتى صرف اين كار مىشود . اگر از بلندى نظرى به اردوگاهى ايرانى بيفكنيم مىبينيم كه با سقفهاى نوك‌تيز ، رنگهاى متنوع و اشكال گوناگون خيمه‌ها ، بازار ، آمد و شد پرهياهوى خدمه ، اسبها و حيوانات باركش به شهرى از پارچه و كتان شبيه است ؛ درحالىكه برعكس يك شهر ايرانى با بامهاى كاهگليش به گروهى از تپه‌هاى خاكى بىشباهت نيست .\r\nبيش از همه شاه دوست دارد كه در درهء لار در ارتفاع 7500 پائى اردو بزند . هواى خنكى كه از يخچالهاى كوه دماوند مىوزد ، رودخانهء زيباى پر از قزل‌آلاى هراز كه با انحناهاى بزرگ به سوى درياى خزر روان است ، عليق آبدار ، همه و همه اين موضع را براى اردو زدن سخت مناسب كرده است و از اينها مهمتر آنكه تب نوبه و اسهال خونى به آنجا راه ندارد و تا به حال هرگز اثرى از و با در آن مشاهده نشده است .\r\nوجود قوچ ، غزال و گراز به تعداد زياد امكان شكار فراوان را ايجاد كرده است . منتها چون به هيچ وجه نظمى و نظارتى در كار نظافت خيمه‌ها نيست در اين اواخر هوا در اينجا هم رو به آلودگى گذارده ، قزل‌آلاها يا به جاى ديگر مهاجرت مىكنند يا مىميرند و در نتيجه شاه خود را ناگزير مىبيند كه باز خيمه و خرگاه خود را در جائى دور تر برپا كند يا كلا از آن منطقه دست بكشد و به جائى ديگر روى آورد .\r\nمقارن اوايل شهريور دربار به كاخ تفريحى واقع در دامنهء البرز باز مىگردد تا باز در مهرماه شهر تهران را به حضور خود مفتخر سازد . سرو صدا و شلوغى بازگشت نيز دست كمى از هنگام حركت ندارد . هرگاه سير كواكب ورود به شهر را رخصت ندهد ، شاه چند روزى را در يكى از باغ - هاى مجاور - معمولا در نگارستان يا نظاميه - بسر مىبرد تا باز قران سعد ورود او را از دروازه‌اى معين جايز بشمارد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nغذاها و طرز تهيه آنها . وعده‌هاى غذا 3\r\nغذاهاى ملى : چلو ، پلو و آش . نان . گوشت . شكار . پرنده‌ها . ماهيها . قواعد غذا . شير ، پنير . ترشيها و شربتها . شيرينيها . ميوه‌ها . سبزيها . مشروبها . يخ و يخچال .\r\nادويه . آشپزخانه و لوازم آن . وسايل سفره . وعده‌هاى غذا . سورها و مىخوارگيها .\r\nسفرهء شاهانه . آذوقه و ارزاق عمومى . ارزانى و گرانى خواربار .\r\nايرانى زندگى ساده‌اى دارد و روىهم‌رفته در خوردن و نوشيدن معتدل است . غله و حبوبات ، برنج ، سبزى ، ميوه و لبنيات غذاى اصليش را تشكيل مىدهد ؛ گوشت كم مىخورد . در شهرها و بخصوص بين مردم متمكن برنج مهمترين غذا بشمار مىرود و همچنين در نواحى ساحلى بحر خزر زيرا به علت اين سبق ذهن كه غله و حبوب در آن ديار عمل نمىآيد اصلا به كشت آن نمىپردازند و به همين دليل مردم درست با نان آشنائى ندارند .\r\nسه غذاى ملى يعنى چلو ، پلو و آش را از برنج تهيه مىكنند . اين غذاها در برنامهء زندگى خانوادگى ايرانى نقش مهمى دارد و او بدون وجود پلو تصور بهشت را هم نمىتواند بكند « 1 » . ذيلا وصف مشروحى از آن بدست داده مىشود .\r\nمنظور از چلو برنج آب‌پز كم‌چربى است ؛ چلو را يا به عنوان غذائى خاص يا به عنوان مخلفات با انواع گوشت و لبنيات مىخورند و غذائى است سبك و سهل الهضم كه بخصوص به بيماران و كسانى كه در حال نقاهت بسر مىبرند مىسازد . هيچ‌وقت آدمى مانند نان از خوردن آن سير نمىشود ؛ هستند كسانى كه سراسر عمرشان هر روز دوبار چلو مىخورند و چلو با گوشت ، نان و ماست قوت منحصر آنان بشمار مىرود . اروپائيان نيز به آن عادت مىكنند و يك تا دوبار در روز از آن مىخورند و هيچ احساس ناراحتى نمىكنند .\r\nطرز تهيهء آن چنين است : برنج خوب كم‌لعاب مازندران ( عنبر بو ) يا\r\n\r\n\r\n","description":"","footnote":"\r\n( 1 ) . روزى من با منشى مخصوص خودم كه به او ميرزا مىگويند فصلى از گلستان سعدى را مىخواندم كه دربارهء قناعت بود . موضعى از آن را نفهميدم . در اينجا ميرزا براى آنكه مطلب را روشن كرده باشد آن را چنين معنى كرد : « تو نبايد هر روز پلو چرب و نرم بخورى بلكه گاهى هم بايد به نان و پنير بسازى . »\r\n","page_name":" 82 ","page_number":82},
  {"content":"\r\n\r\nشيراز ( چمپا ) را بايد بين يك تا يك ساعت و نيم در آب سرد خيساند تا بقيهء لعاب آن حل شود و بعد آب آن را خالى مىكنند . آنگاه يك ديگ بزرگ مسى ( شكل الف ) را تا نيمهء الف د با آب نمكدار پر مىكنند و بعد آن را در حالى كه سرپوش شكم‌دارى به روى آن خوب و محكم قرار گرفته روى شعلهء بلند آتش مىگذارند . به محض اينكه آب جوش آمد فورا برنج را داخل آن مىريزند و مىگذارند هشت تا ده دقيقه بجوشد و بعد آن را امتحان مىكنند ؛ همين‌كه برنج شروع به قد كشيدن كرد ، طورى كه بتوان آن را بين انگشتان له كرد آبكش مىكنند تا آب آن كاملا برود . حال ديگر قدرى كره در ديگ مىريزند - در حدود سه مثقال كره براى هر نيم كيلو برنج - ، بعد از اينكه كره خوب داغ شد كمى آب به روى آن مىريزند و برنج را با تأنى در ديگ مىريزند .\r\nديگر موقع آن است كه ديگ را از روى شعله بردارند و سر آن را با دم‌كنى بپوشانند . شكاف ج‌ج با يك كهنهء مرطوب ( ب ) يا با گل بدقت بسته مىشود . در اين حال است كه ديگ را روى آتش گل انداخته مىگذارند و بالاى آن هم آتش قرار مىدهند و آن را يك تا يك ساعت و نيم به حال خود مىگذارند تا برنج در بخار به خوبى پخته شود و به اصطلاح دم بكشد .\r\nخصوصيات يك چلو مرغوب به قرار ذيل است . برنج به هيچ وجه نبايد بهم بچسبد بلكه بايد دانه‌دانه و جدا از هم باشد ؛ ديگر آنكه بايد كاملا سفيد و چنان نرم و با انعطاف باشد كه پس از وارد آوردن يك فشار مختصر بر آن باز به حال نخستين بازگردد . با وجود طرز تهيهء آسان اين غذا باز تأمين تمام توقعاتى كه ايرانى از چلو خوب دارد كار آسانى نيست . يك نفر كه ذائقهء حساسى در غذا داشت مىگفت كه در تهران فقط سه آشپز هست كه مىدانند چلو را چگونه بايد پخت .\r\nفرق پلو با چلو اين است كه در مرحلهء دوم تهيهء آن كرهء بيشتر به كار مىبرند و از آن گذشته ميوه‌ها و مواد گوناگون همچون به ، زرشك ، سيب ، بادام ، كشمش ، خرما ، قيسى ، آلو بخارائى يا حبوب و سبزيهاى مختلف مانند لوبيا ، عدس ، نخود ، ماش بوداده ، شبت ، رازيانه ، جعفرى ، باقلا يا مواد معطر از قبيل زيره ، پوست پرتقال ، زعفران و غيره بدان مىافزايند و اسامى مختلف پلوها هم‌بستگى به اين مواد اضافه شده به آن دارد . پلو را همچنين با انواع مختلف گوشت يك‌جا مىپزند و آن وقت ديگر پلو به غذائى مستقل\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبدل مىشود درحالىكه چلو را هميشه با خورشهاى ديگر مىخورند .\r\nپلو افغانى شهرت دارد و اين تنها يادگارى است كه از فتح هرات و دخالت در امور افغانستان براى ايرانيها بجا مانده است . در پلو افغانى برهء كاملى را با پوست آن - پس از زدودن پشم - بريان مىكنند و آن را در ظرف بزرگى درحالىكه پلوى كاملا چربى به روى آن قرار گرفته به سفره مىآورند . اين غذا در سالها 1857 و 1858 « 2 » رواج داشت ؛ شاه نيز چند بار كوشيد از آن بخورد اما سرانجام ناگزير به اظهار اين عقيده شد كه اين غذاى بسيار ارزانى است زيرا يك‌بار كه كسى از آن سير شد تا هشت روز ديگر لب به چيزى نمىتواند بزند .\r\nبرنج را در بهار با شير مىپزند و قدرى گلاب به آن مىزنند و اين خود از غذاهاى طرف توجه مردم است و شيربرنج ناميده مىشود ؛ اما به هر حال شيربرنج ثقيل است ؛ در زمان شيوع و با بعضيها بر اثر دقت به اين نتيجه رسيده بودند كه افراد پس از خوردن شيربرنج بيشتر و با مىگيرند .\r\nآرد برنج را در تهيهء انواع حريره‌ها و شيرينيها به كار مىبرند . از بين اين شيرينيها يكى هست كه آن را به شكل لوزى درمىآورند و روى آن خاك‌قند و مغز پسته مىپاشند كه سخت مورد علاقهء ايرانيها قرار دارد و به آن « يخ در بهشت » مىگويند . حريره‌اى هست كه با آرد برنج و بادام خرد شده تهيه مىشود و آن را براى تقويت به اشخاصى كه دچار نقاهت هستند مىدهند ( حريرهء بادام ) .\r\nسومين غذاى ملى سوپى است كه با برنج لعابدار و سبزى يا ميوه آن را تهيه مىكنند ، بطورى كه غليظ مىشود و به آن آش گويند و اغلب آن را با انواع ترشيها مثلا آب‌ليمو ، آب‌غوره ، ماست و غيره ميل مىكنند . به طباخ در فارسى آشپز « 3 » مىگويند يعنى كسى كه كارش پختن آش است زيرا در خوشمزه پختن و جاافتادگى آش است كه هنر استاد نمودار مىشود .\r\nشكم‌پرورها كمتر آشى را درست مطابق سليقهء خود مىبينند . ميهمانيهاى خاصى براى صرف آش برپا مىشود . شاه چندين بار در سال در حضور خود به حاجب - الدوله دستور تهيهء آش در صحن كاخ مىداد و گاه‌گاه فرياد مىزد « عجب آشى است . » آش را در قدحهاى بزرگ چينى مىكشيدند و سه نارنج پوست نكنده را بر سطح آن شناور مىكردند . وجه تسميهء آشها نيز برحسب موادى است كه در آن به كار مىبرند و آنها غير از برنج عبارتند از آلو ، لوبيا ، عدس ، ماش ، جو پوست‌كنده ، ليموترش ، آب‌غوره ، دوغ ، سركه ، رازيانه ، كدو ، چغندر قرمز ، شبت و غيره . . .\r\nبراى طبقهء كارگر نان غذاى اصلى بشمار مىرود . نان از آرد گندم پخته مىشود ؛ سه نوع نان وجود دارد : 1 - نان سنگك . خمير نرم تخميرشده\r\n\r\n\r\n","description":"","footnote":"\r\n( 2 ) . برابر با 5 - 1273 ه . ق . - م .\r\n( 3 ) . كلمهء آلمانى  backen  و همچنين كلمات اسلاوى  buchta  و  pazit  از پخته‌وپز فارسى مشتق شده است .\r\n","page_name":" 84 ","page_number":84},
  {"content":"\r\n\r\nو ورآمده را به صورت ورقه‌اى نازك درمىآورند و در تنور روى ريگهاى داغ قرار مىدهند كه پس از چند لحظه در آنجا پخته مىشود ؛ اين نان ، نانى اعيانى است و اغلب در شهرها تهيه مىشود و مىتوان به ميل خود خشخاش ، كنجد يا سياه‌دانه روى آن پاشيد . 2 - نان لواش . خمير آن مانند خمير سنگك است فقط آن را در ورقه‌هاى ضخيم با ديرك باز مىكنند و به ديوارهء تنور داغ - چيزى است خمره مانند و سفالين - مىچسبانند تا اينكه پائين بيفتد ؛ نان لواش اغلب مغز پخت نيست و هضم آن مشكل است « 4 » .\r\n3 - نان دهاتى . خمير تخمير شده را نازك مىكنند و آن را روى تكه سنگ يا صفحهء فلز ( ساج ) داغى مىاندازند . تمام مدت تهيه آن حد اكثر نيم ساعت وقت مىگيرد .\r\nاروپائى به زحمت مىتواند به نان ايران عادت كند و به همين ترتيب يك ايرانى هم نان ايرانى را ترجيح مىدهد . به همين دليل سفرائى كه در مأموريتند اغلب دستور مىدهند نان طبق قواعد و رسوم مملكت خودشان پخته شود . نان ايرانى را هنگامى كه تازه است مىتوان تحمل كرد اما پس از ساعتى چند سفت و تلخ مىشود و ديگر قابل خوردن نيست .\r\nدر سفرها نان مخصوصى با خود برمىدارند كه به نان خشك معروف است و مزه‌اى نسبتا خوش دارد . به مسافران اروپائى توصيه مىشود از اين نان با خود داشته باشند زيرا در بين راه نان اغلب بد و نامأكول است .\r\nنان سواى خوردن براى ايرانيها موارد استعمال ديگرى هم دارد ؛ براى مثال كار قاشق را مىكند مثلا در يك سوپ مايع چندان نان خرد مىكنند تا بتوان آن را با دست خورد ؛ ديگر از موارد استعمال آن به جاى بشقاب است ، زيرا غذا را روى آن قرار مىدهند ؛ از اين گذشته همچون دستمال به كار برده مىشود زيرا در حين غذا خوردن انگشتان چرب خود را با آن پاك مىكنند ؛ صرف‌نظر از اينها كاغذ بسته‌بندى هم هست و ايرانيها كباب يا هر غذاى چرب ديگر را براى مسافرت در آن مىپيچند . با اين احوال ديگر معلوم و مفهوم است كه چرا نان اروپائى براى ايرانى مطلوب نيست و از نظر ايرانى بكارى نمىآيد .\r\nدر ايران آسياب آبى كم نيست و مع هذا آرد را فقط درشت آسياب مىكنند و آرد به‌طور كامل از سبوس آن جدا نمىشود . در بسيارى از خانه‌ها هنوز آسيابهاى دستى ابتدائى در كار است . اين آسيابهاى دستى از دو قطعه سنگ تشكيل شده كه سنگ بالائى آن دسته‌اى دارد و سنگ زيرين سوراخى براى خارج شدن آرد . با اين آسياب بلغور تهيه مىشود . بلغور بخصوص مورد علاقهء سكنهء ترك‌زبان است و آن را به جاى برنج مصرف مىكنند . من در هيچ كجاى ايران آسياب بادى نديده‌ام .\r\nفقيرترين طبقات مردم ايران نان خود را از جو يا ارزن تهيه مىكنند . نان جو خود مظهرى و رمزى از قناعت و زندگى درويشى است و به\r\n\r\n\r\n","description":"","footnote":"\r\n( 4 ) . اين مشخصات با نان لواش فعلى مطابقت ندارد . - م .\r\n","page_name":" 85 ","page_number":85},
  {"content":"\r\n\r\nاين معنى اغلب از طرف شاعران در اشعارشان به كار برده شده است .\r\nآرد فقط و فقط در نان پختن مصرف دارد و در هيچ غذاى ديگر آن را به كار نمىبرند .\r\nاز انواع گوشت ، ايرانى فقط گوشت گوسفند ، بره و مرغ را مىخورد و مراد او از لفظ گوشت اغلب همينهاست و بس . اقسام ديگر گوشت مانند گوشت گاو و گاوميش به علت تغذيهء غير كافى و نادرست دام سفت و خشك مىشود و فقط طبقات فقير در فصل زمستان به آن رو مىآورند . اغلب شاه به من مىگفت نمىفهمد مردم درحالىكه به اندازهء كافى گوسفند و بره و مرغ هست چطور مىتوانند گوشت ديگرى بخورند و از سرنوشت غمبار اروپائيان كه ناچارند گوشت گاو بخورند در تأسف بود . در اين مقام بايد يادآور شد كه ايرانيها تصورات خاصى از قيمت خواربار در اروپا دارند و مبناى اين تصور باطل آن است كه نمايندگيهاى سياسى ايران براى آنكه بتوانند خرج سفرهء زيادترى به جيب بزنند چنين اخبارى را شايع مىكنند .\r\nمثلا روىهم‌رفته عموما چنين مىپندارند كه هر تخم‌مرغ در فرانسه يك فرانك قيمت دارد ؛ بعد ضمن صحبت اين جمله را هم ادا مىكنند : « در ايران ارزانى است . »\r\nاز گوشت مأكول شكار در حوالى پايتخت اينها يافته مىشود : 1 - گوسفند كوهى كه اغلب به صورت گله در پشتهء كوهستان البرز ديده مىشود . 2 - بز كوهى « 5 » با شاخهاى ستبر كه بيشتر در دماوند و كوههاى لاريجان وجود دارد و بايد دانست بز هم در شكارگاه جاجرود اندك نيست .\r\n3 - آهو يا جيران به تعداد زياد در دشتهاى گسترده يافته مىشود كه مانند گوسفند از غذاى نمك‌دار خوشش مىآيد ؛ گوشت آهو خيلى مورد توجه نيست . 4 - مرال و گاو كوهى و شوكا كه فقط در جنگلهاى ساحل خزر ديده مىشود . 5 - خرگوش . 6 - گراز و خوك كه بندرت در دشت و بيشتر در جنگلهاى مازندران و باطلاقهاى شيراز زندگى مىكنند ؛ گوشت اين دو حيوان به علل شرعى و بهداشتى مصرف نمىشود . از طرف ديگر اين عقيدهء خرافى رواج دارد كه حضور يك گراز در اصطبل به زاد و ولد اسب كمك مىكند و به همين دليل در هر اصطبل بزرگ يك گراز نگاه مىدارند و اسبها پس از مدتى به اين حيوان علاقه‌مند مىشوند . كثرت شكار در بعضى مناطق به حدى است كه گوشت شكار ارزانتر از گوشت دام به فروش مىرسد .\r\nاز شكارهاى پرنده ، بلدرچين و انواع كبك از قبيل تيهو ، قره‌گوش و از آن گذشته مرغ باران « 6 » قابل ذكر است . گوشت دراج ، هوبره و بيش از همه كبك درى طرفدار دارد . انواع و اقسام اردك و مرغابى به تعداد زياد در بازار تهران عرضه مىشود . غاز كمتر است و گوشت آن كمتر خواهان دارد و در هيچ كجا آن را اهلى و تربيت نمىكنند . بوقلمون ، تازه در اين اواخر\r\n\r\n\r\n","description":"","footnote":"\r\n( 5 ) .  Aegiceros Aegagros . \r\n( 6 ) . به آلمانى  Sandhuhn  و به لاتينى  Pterocles exustus  . - م .\r\n","page_name":" 86 ","page_number":86},
  {"content":"\r\n\r\nبه ايران وارد شده ؛ گوشت آن در هليم بسيار مصرف دارد و مورد علاقه است اما بوقلمون در بازار كم پيدا مىشود . گوشت نوك دراز كمتر خواهان دارد و تقريبا تنها مطلوب اروپائيان است . اما در عوض گوشت گنجشك را خيلى دوست دارند ؛ آبگوشت گنجشك را براى بيمارانى كه در دورهء نقاهت هستند مفيد مىشمارند و همچنين آن را مبهى مىدانند . قرقاول در جنگلهاى مازندران بسيار است . كبوتر را در حوالى قناتها با دام صيد مىكنند .\r\nاز انواع ماهى ، فقط آنها مصرف مىشود كه فلس ، باله و اسكلت استخوانى دارند . اين معلوم است كه در دشتها ماهى كم است به استثناى انواع قزل‌آلا كه در نهرهاى كوهستانى و ماهيهاى سفيد كوچكى كه در تمام قناتها وجود دارد و كسى علت وجود آنها را در قناتهائى كه مصنوعا حفر شده نمىداند . در درياى خزر و آبهائى كه به آن مىريزد وضع متفاوت است و در اين مورد ديگر بايد گفت كه اين قسمت از نظر وفور ماهى نظيرى ندارد .\r\nماهيگيرى آن ناحيه را به روسها واگذار كرده‌اند و عايدات حاصل از آن يكى از منابع مهم درآمد دولتى است . ماهى در ولايات مازندران و گيلان با قدرى برنج غذاى منحصر اهالى بشمار مىرود . در اين نواحى ماهى را نمك سود هم مىكنند و دود مىدهند و به اطراف و اكناف مملكت مىفرستند . ايرانى خاويار نمىخورد زيرا از ماهى حرام بدست مىآيد .\r\nاز انواع خرچنگ فقط يك نوع كوچك را نمك سود و خشك مىكنند ، آن را از خليج فارس بدست مىآورند و در ميگساريها مىخورند تا بر لذت شرابخورى بيفزايد و به آن ميگو مىگويند .\r\nروىهم‌رفته ايرانى غذاهائى را كه از ماهى درست كرده باشند به دو گروه حلال و حرام تقسيم مىكند . در بين ماهيهاى حلال ، دسته‌اى از ماهيها هست كه خوردن آنها منع ندارد اما پسنديده هم نيست ( مكروه ) . گوشت خرگوش و ميگو نيز از شمار خوردنيهاى مكروه بشمارست و فقط مردمى كه زياد پايبندى به قوانين شرعى ندارند از آن مىخورند . اين رسم و رسوم ، به قواعد اكل و شرب دوران حضرت موسى يا بهتر بگوئيم به قبل از او راجع مىشود و مقتضيات آب و هوا ، بهداشت و اندكى اطلاعات سطحى از جانورشناسى علت وضع آنها بوده است . ايرانى هم ظاهرا به اصل « روح يا اصل حيات در خون است » معتقد است ، اما نه به شدت وحدت قوم يهود . به همين دليل فقط وى از گوشت حيواناتى مىخورد كه قبل از مرگ شريانشان بريده و خون از آن جارى شده باشد . سواى اين نوع ذبح بقيه را « خفه‌شده » مىنامد و از خوردن گوشتشان اجتناب دارد . گوشت شكار را فقط آنگاه مىخورند كه به هنگام رسيدن شكارچى هنوز علايم حيات در شكار مشهود و رگ گردن آن بريده شده باشد . همين قواعد براى استفاده از گوشت اقسام پرندگان و ماهيها « 7 » هم صادق است . جانوران فاقد ستون فقرات حرامند به استثناى ميگو و ملخ كه عربها آنها را مىخورند . گوشت گورخر در شمار غذاهاى لذيذ\r\n\r\n\r\n","description":"","footnote":"\r\n( 7 ) . ظاهرا اين قاعده در مورد ماهى صدق نمىكند . - م .\r\n","page_name":" 87 ","page_number":87},
  {"content":"\r\n\r\nاست . مع هذا اهالى خيوه و تركمانها با علاقهء خاصى گوشت اسب را مىخورند و اين در حالى است كه آنها گوسفندهاى بسيار خوبى در اختيار دارند .\r\nميهمانان عاليقدر و سفرا را با قسمتهاى پنهانى از بدن اسب پذيرائى « 8 » مىكنند و از اين رهگذر مراتب احترام خود را به آنها به طرز خاص خود ابراز مىدارند .\r\nطرز تهيه و پختن گوشت . همهء اقسام گوشت را همواره پس از ذبح « 9 » تازه‌تازه آماده مىكنند و مىپزند ، حتى شكار را نيز پس از زدن مصرف مىكنند . ايرانيها از گوشت شكار كه طعم آن تند شده باشد و نظاير آن ، خوششان نمىآيد و به همين سبب اغلب اروپائيها را سرزنش مىكنند كه گوشت بدبو يا قورباغه مىخورند . چون اغلب حيوانات كوچك ، مثل گوسفند و بره ، ذبح مىشوند مصرف فورى تمامى آن به سهولت امكان‌پذير است ، فقط بندرت قطعه‌اى از گوشت براى روز بعد باقى مىماند . به‌صورت استثنا ممكن است در بعد از ظهر هم گوشت در بازار براى فروش عرضه شود ، زيرا بيم اين هست كه گوشت به فروش نرود و روى دست قصاب بماند . به همين دليل احتياجى به تأسيس سردخانه يا جاى خنكى متناسب با نگهدارى گوشت احساس نمىشود .\r\nامعا و احشا ، دل ، جگر ، جگرسفيد و شكمبهء حيوان را يا دور مىريزند كه غذاى سگهاى فراوان مىشود و يا آنها را بلاعوض به مردم فقير مىبخشند .\r\nطحال را هميشه به سگان مىدهند .\r\n1 . گوشت را در آب مىپزند و نخود در آن مىريزند . در اين صورت به آن نخود آب يا آبگوشت مىگويند ؛ آن را با قسمتى از گوشت مىكشند و سر سفره مىآورند اما قسمت اعظم گوشت را قبل از اينكه خوب پخته شود از آب بيرون مىآورند و در پلو مىگذارند . حال اگر در نخود آب برنج بريزند و به آن ميوه يا سبزى اضافه كنند ، ديگر به آن آش مىگويند ( كه قبلا مورد بحث قرار گرفت ) .\r\n2 . گوشت را نازك نازك مىبرند ، بين آن دنبه مىگذارند و آن را به سيخ يا چوب مىكشند و روى آتش مىچرخانند و گاهى نيز روى آن كره يا آب‌ليمو مىمالند و قدرى فلفل مىپاشند تا كاملا كباب شود . بعد آن را لاى نان نازكى مىپيچند و سر سفره مىآورند . اين مطبوع‌ترين و سريع‌ترين طرز تهيه گوشت در ايران است ؛ به همين دليل در هيچ سفرهء محتشمى نيست كه از كباب خبرى\r\n\r\n\r\n","description":"","footnote":"\r\n( 8 ) . منظور آلت تناسلى اسب است . ميرزا رضا قلى خان نويسنده و مورخ برجسته و مشهور ايران ، روزى براى من تعريف كرد زمانى كه از طرف محمد شاه به عنوان سفير به خيوه فرستاده شده بود خان خيوه بخصوص از اين طريق وى را از اقران ممتاز كرد كه با دست خود از اين قسمت بدن اسب برايش در بشقاب گذاشت و او با زحمت بسيار توانست از خوردن آن پوزش بخواهد . منشى سفارت انگليس هم به نام تيلرتامسون  ( Taylor Thomson )  همين مطلب را بازگو كرد .\r\n( 9 ) . در كمتر شهرى مانند تهران « قصاب‌خانهء » خارج از شهر وجود دارد ؛ مثلا در اصفهان چنين چيزى نيست ، اما در آنجا بقاياى حيوانات سلاخى شده كه دچار عفونت مىشود چندان مايهء زحمت نيست ، زيرا فورا آنها را به مزارع مىبرند و به مصرف كود مىرسانند\r\n","page_name":" 88 ","page_number":88},
  {"content":"\r\n\r\nنباشد . اگر آن را تازه تازه بخورند بسيار خوشمزه و سهل الهضم است ؛ به آن سيخ كباب مىگويند . جوجه و قطعات بزرگ گوشت بره را نبريده و خرد نكرده به اين ترتيب كباب مىكنند .\r\n3 . گوشت به نسبت مساوى با پياز مخلوط و خوب كوبيده مىشود و بعد آن را به سيخى كه به شمشير شباهت دارد مىكشند و روى آن سماق مىريزند و بالاى آتش كباب مىكنند . اين مطبوع‌ترين غذاى طبقات متوسط است و شش كباب نام دارد ، اما به علت پياز فراوان و له شدن الياف گوشت غذائى سنگين است .\r\n4 . گوشت را مىكوبند تا خوب نرم شود و بعد به آن نخود ، برنج و ساير سبزيها اضافه مىكنند و در كره سرخ مىكنند . به اين غذا كوفته مىگويند و اگر آن را به صورت مسطح درآورند اسمش شامى مىشود .\r\n5 . گوشت خرد شده و با سبزى و ادويه آميخته را در شكم خيار ، بادمجان و غيره قرار مىدهند ، يا در برگ مو و پنيرك مىپيچند ، و قدرى آب ليمو يا غوره به آن اضافه مىكنند . اين غذا در تركى و فارسى هر دو دلمه نام دارد .\r\n6 . گوشت را تكه تكه مىبرند و با سبزيهاى گوناگون مانند شلغم ، كلم ، هويج ، پياز ، آلو ، لپه سرخ مىكنند و در آب مىپزند ، آنگاه خورش مطلوب بدست مىآيد ؛ خورشها خيلى چرب هستند و به همين دليل با چلو خورده مىشوند . خورشى كه از لپه با پياز ، گوشت خرد كرده و ليمو عمانى تهيه شود قيمه ناميده مىشود ، همين خورش اگر با رب انار و مغز گردو پخته شود فسنجان نام دارد و اين دو خورش سخت مورد علاقه است .\r\n7 . گوشت و بخصوص گوشت پرنده را در يك ديگ در بسته به مدت 24 تا 36 ساعت به صورت مداوم مىپزند تا اينكه كاملا له شود . قبل از خوردن نيز قشرى از كرهء آب كرده روى آن مىريزند و اين ديگر از غذاهاى بسيار خوش‌مزه و تفننى بشمار مىرود و به آن هليم مىگويند اما هضم آن بسيار مشكل است و به همين دليل هم فقط در زمستان آن را مىخورند .\r\nدر تمام انواع خوراكهاى گوشتى همواره اين شرط اصلى است كه كاملا پخته و نرم باشد و به سهولت از استخوان جدا شود زيرا ايرانيها هرگز كارد و چنگال به كار نمىبرند و هيچ‌گاه گوشت متصل به استخوان را دندان نمىزنند بلكه با انگشت گوشت را جدا مىكنند . گوشت را براى نگاهدارى دود نمىدهند و نمك سود نمىكنند . فقط در آذربايجان گوشت را قرمه مىكنند زيرا به هنگام زمستان وارد كردن دام براى ذبح خيلى مشكل مىشود . آنها گوشت نيم‌پز را در قشرى ضخيم از روغن مىپوشانند و در كوزه نگاه مىدارند .\r\nتمام غذاها براى ذائقهء ايرانيها بايد خيلى چرب باشد . اغلب ، يك بند انگشت روغن روى غذا را گرفته است . فقط طبقات فقير به جاى روغن دنبهء گوسفند مصرف مىكنند . روغن زيتون هيچ مصرف ندارد « 10 » . گوشت ، ماهى و سبزى را در روغن سرخ مىكنند ؛ كوكو و نيمرو را نيز با روغن درست\r\n\r\n\r\n","description":"","footnote":"\r\n( 10 ) . به علت جنس نامطلوب روغن زيتون محلى كه بدبو است ، ايرانى اصلا نمىفهمد كه چگونه پيغمبر اسلام ( ص ) به زيتون اين‌قدر علاقه داشته است .\r\n","page_name":" 89 ","page_number":89},
  {"content":"\r\n\r\nمىكنند .\r\nلبنيات . يعنى ماست ( ياگورت - يقورت ) ، كشك ، قراقوروت « 11 » چه به عنوان غذائى مستقل و چه همراه با غذائى ديگر مصرف بسيار دارد . خامه را تبخير مىكنند و به شكل شيرينيهائى مانند بشقاب درمىآورند ( قيماق ) كه نزد چادرنشينان محبوبيت بسيار دارد . انواع و اقسام پنير نيز در تغذيه سهم مهمى دارد ؛ هرگاه اشتهاى ايرانى زياد نباشد نان و پنير را به هر غذاى ديگر ترجيح مىدهد . من خود شاهد بودم كه چگونه شاه در چنين وضعى تمام غذاهاى حاضر را تحقير كرد و به نان و پنيرى ساخت و ضمن خوردن پشت سر هم مىگفت : « عجب پنيرى است . » صاحب‌منصبان و حتى وزرا هنگامى كه ساعتها در انتظار بار يافتن در باغ سلطنتى انتظار مىكشند به جاى صبحانهء خود نان و پنير و سبزى مىخورند . نوكرها اين نان و پنير را از نزديكترين دكان مىخرند و در دستمال جيب خود پيچيده براى آنها مىآورند .\r\nمواد ترش . در تغذيه ايرانيان سهم عمده‌اى دارد . ايرانيها كه از جوانى به آن عادت كرده‌اند ظاهرا بدون آن نمىتوانند غذاى خود را هضم كنند .\r\nمواد ترش را چه پخته و چه خام به مقدارى باور نكردنى مىخورند . در عوض به هنگام گرفتار شدن به امراض مجارى تنفسى و همچنين نوبه به دقت تمام از خوردن ترشى اجتناب مىكنند و حتى آن را داراى خطر مرگ مىپندارند .\r\nبسيارى از ميوه‌هاى نارسيده از اين قبيلند مثلا : گوجه ، سيب و غيره كه قدرى نمك روى آنها مىپاشند و مىخورند ، دوغ ، آب‌ليمو ، آب نارنج ، آب - غوره ، آب انار ، پاجوشهاى ترش ريواس ، جوهر ترشك ، ربهاى انار و ريواس ، تمر گجرات كه استفادهء غذائى فراوان دارد و از اينها گذشته ترشيهائى كه با سركهء انگور مرغوب تهيه مىشود و جنبهء صادراتى هم پيدا مىكند . براى تهيهء ترشى انواع و اقسام ميوه‌ها ، سبزيها ، كورهاى عالى ، موسير ، خيار ، بادنجان ، انگور ، شاخه‌هاى تازهء چتريها از قبيل گلپر ، جاوشير و بيواز را كه در كردستان مىرويد « 12 » به كار مىبرند .\r\nاز اقسام شربتها نيز بايد ذكرى كرد . شربت عصاره‌اى ترش است كه آن را با قند مىآميزند و قوام مىآورند و به هنگام نوشيدن با آب يخ مخلوط مىكنند . اين مشروب طرف توجه ايرانيهاست . برحسب اجزاى گوناگونى كه به كار برده مىشود شربتهاى مختلف مىتوان ساخت از قبيل شربت سركه ، ريواس ، ليمو ، انار ، غوره ، به ، آلبالو ، تمر ، زرشك و غيره .\r\nسواى ترشيها ، شيرينى نيز مورد علاقهء خرد و كلان است ، در هر جشن و سرورى وجود شيرينى غير قابل اجتناب است ، هر هديه‌اى و هر چشم‌روشنيى\r\n\r\n\r\n","description":"","footnote":"\r\n( 11 ) . مصرف كشك و قراقوروت به عنوان غذائى مستقل عجيب به نظر مىآيد . - م .\r\n( 12 ) . اين گياه چترى كه اغلب در كوه الوند و بهتر از همه در كردستان ، ناحيهء ساوجبلاغ پيدا مىشود از سبزيهاى بسيار طرف توجه است . تخمهاى آنكه به اندازهء لوبيا مىشود عطرى بسيار مطلوب و مطبوع مىپراكند . متأسفانه بذرى كه از اين گياه به باغ نباتات وين فرستادم جوانه نزد . يادداشت مترجم : معلوم نشد مراد از بيواز يا بيوز چه گياهى است .\r\n","page_name":" 90 ","page_number":90},
  {"content":"\r\n\r\nبا شيرينى همراه است . ايرانيان با مهارت هرچه تمامتر شيرينى تهيه مىكنند و قنادهاى ايرانى در رشتهء خود از هنرمندان طراز اول جهان بشمار مىروند .\r\nبهترين نوع شيرينى در اصفهان و يزد تهيه مىشود . در شيرينىپزى شكر تصفيه شده يا شكر يزد ، و در انواع متوسط آن ، عسل ، شيرهء قند و شيرهء انگور به كار مىبرند . شكر را با آرد برنج ، روغنى كه تند شده ، نشاسته ، آب - ليمو و غيره مخلوط مىكنند و به اشكال مختلف مىريزند . شيرينى به اروپائيها مزه نمىدهد . ميوه‌هائى كه روى آن قشرى از شكر گرفته « نقل » نام دارند و محصولاتى كه مدور هستند « قرص » ناميده مىشوند . برجسته‌ترين شيرينيها پشمك است . شكر را با روغن درهم مىآميزند و مادهء نرمى كه از آن حاصل مىشود و كش مىآيد به مدت چند ساعت از طرف دو مرد قوى به صورت طرهء گيسو بيرون كشيده مىشود تا اينكه به صورت رشته‌هاى بزرگ درمىآيد و به همين سبب هم پشمك نام گرفته است . ساير شيرينيها مانند باقلوا ، مسقطى و غيره نيز به همين درجه محبوبيت دارد و هيچ جشنى نيست كه بدون آنها برپا شود . نبات نيز مورد توجه خاص است . قدحهائى با ستونهاى استالاكتيت مانند از قند متبلور تهيه و به عنوان پيشكش تقديم مىكنند . كمتر مىشود جيب ايرانى از قطعه‌اى نبات خالى باشد . گزانگبين را خوشمزه‌ترين شيرينيها مىدانند و آن را با بادام ، پسته و هل مخلوط كرده در اجاق مىپزند و بعد آرد و بيدمشك به آن مىافزايند و به تمام مملكت صادر مىكنند . هرگاه محلول شكر را قوام بياورند و مواد معطر بدان بيفزايند به طورى كه ماده‌اى سفت و چرب از آن پديد آيد ، بدان حلوا نام مىدهند . براى تهيهء حلوا برگ گل زرد و سرخ ، شكوفهء سيب ، به ، ياسمن و غيره را مصرف مىكنند و بعد اسم هريك از اين مواد را به دنبال نام حلوا مىافزايند .\r\n\r\nرب .\r\nعصارهء قوام آمدهء انار ، ريواس و غيره است . عسل خيلى مورد توجه مردم است و از آن بسيار مىخورند . در مصرف عسل بعضى احتياط را واجب مىشمرند زيرا چون طبع « گرم » دارد ممكن است در اثر خوردن بىموقع آن بيماريهاى وخيمى گريبانگير مصرف‌كننده بشود . از عسلهاى زهرآگين نيز من چيزها شنيده‌ام « 13 » .\r\n\r\nمربا .\r\nكه عبارت است از ميوه‌اى كه آن را در شكر پخته‌اند از لوازم هر غذاى خوب بشمار مىآيد و ايرانيان در كار ساختن آن استادند . بهترين مرباها عبارتند از به ، سيب ، نارنج ، پوست بالنگ ، زنجبيل ، زرشك خراسان و غيره .\r\nميوه در تغذيهء عمومى مردم سهم عمده‌اى دارد و به علت ارزانى حتى فقيرترين مردم نيز به آن دسترس دارند و اغلب توأم با نان و پنير غذاى منحصر آنان است . در فصل تابستان طبقهء كارگر با انجير ، توت ، آلوزرد ، هندوانه ، خربزه و انگور سد جوع مىكنند و مقدارى حيرت‌آور از آنها\r\n\r\n\r\n","description":"","footnote":"\r\n( 13 ) . قند و شكر را « گرم » و نبات را « سرد » مىپندارند و به همين دليل شربت مخصوص بيماران تب‌دار را از نبات تهيه مىكنند .\r\n","page_name":" 91 ","page_number":91},
  {"content":"\r\n\r\nمىخورند . از انواع ميوه در جاى خود بحث خواهد شد و در اينجا تنها بايد خاطرنشان ساخت كه سواى ماه فروردين هيچ نمىشود كه بازار از انواع ميوه خالى بماند .\r\nبه موازات انواع ميوه‌ها ، ايرانيان ، با بسيارى از سبزيهاى خام نيز تغذيه مىكنند و بيش از همه خيار ، كاهو و شنگ شايان ذكر است ؛ با كباب و پنير برگ ترب ، ترتيزك ، ترخون ، پياز و نعناع مىخورند .\r\nسواى حبوبى كه قبلا ذكر كرديم سبزيهاى زير قسمت مهمى از غذاى ايرانيان را تشكيل مىدهد : چغندر ، زردك ، انواع كدو ، بادنجان ، اسفناج ، كلم ، كلم قمرى ، شلغم ، جعفرى ، گشنيز ، شبت ، ريواس كه به‌طور وحشى مىرويد ، كنگر ، دنبلان ، قارچ و انواع ديگر سبزيهاى صحرائى و ريشه‌ها .\r\nبه همهء اينها اسمهاى عمومى « بقولات » و « سبزىآلات « 14 » » داده‌اند .\r\nزنان دوست دارند كه در فاصلهء دو غذا ، خود را با خوردن بسيارى از تخمه‌هاى چرب نمك سود كه به آنها آجيل مىگويند سرگرم كنند و دندانهاى خود را با خوردن بادام ، فندق ، گردو ، تخمهء كدو ، هندوانه و انچوچك ، نخودچى بوداده ، گندم و شاهدانه به كار بيندازند .\r\nآشاميدنيها . آب مصرفى در شهرها توسط قناتها و آب‌انبارهاى بزرگ در نقاط مختلف شهر ، كه بيشتر در اثر خيرات و مبرات ايجاد شده‌اند ، تأمين مىشود . فقط در آن نقاط كه قنات سرباز است ، آب به سرعت آلوده و غير قابل مصرف مىشود . به اين دليل خانواده‌هاى متمكن ، حيوان باركشى مخصوص حمل آب نگاه مىدارند تا با دو مشك تيماجى آب آشاميدنى را از مظهر قنات كه در خارج از حصار شهر قرار دارد ، بكشد و بياورد . براى كسانى كه كمتر تمول دارند سقا هست كه اغلب آب مانده را به جاى آب تازه به مردم فقير مىفروشد . ايرانيها خيلى به آب خوب اهميت مىدهند ؛ آنها هضم بهتر غذا و وضع بهداشتى مناسبتر را در نقاط كوهستانى بيشتر مربوط به آب مىدانند تا هوا و اغلب بيماريها را به آب بد و آلوده نسبت مىدهند . شهرت دارد كه پادشاهان قديم ايران در لشكركشيهاى خود همواره آب رود زاب را بهمراه برمىداشته‌اند و در دوران جديد نيز سعيد پاشا در سفرش به اروپا آب رود نيل را با خود همراه داشت ؛ ناصر الدين شاه هم دستور داد تا چند ماه آب آشاميدنى را برايش از آن سوى كوه البرز بياورند . با وجود همهء اينها ، از پاكيزه نگاهداشتن آب جويها غفلت دارند ، زيرا آب در جوى روباز در وسط خيابان جريان دارد و حتى در سرچشمهء قناتها نيز لباس كثيف مىشويند !\r\nبه غير از آب انواع شربتها و دوغ اغلب سر سفره مصرف مىشود . بيشتر تخم شربتى كه در آب باد مىكند ، قدرى گلاب يا عرق بيد به شربت اضافه مىكنند . اگر سيب رنده كرده يا آرد نشاسته هم به آن بزنند چيزى حاصل مىشود به نام پالوده و آن مشروب گوارائى است كه طرف توجه خاص مردم است و در بازار عرضه مىشود .\r\n\r\n\r\n","description":"","footnote":"\r\n( 14 ) . در اصل آلمانى چنين آمده . - م .\r\n","page_name":" 92 ","page_number":92},
  {"content":"\r\n\r\nوجود يخ در نوشيدنيهاى ايرانيان غير قابل اجتناب است ؛ حتى تهيدست‌ترين فقير شهر نيز نمىتواند به سهولت از يخ چشم بپوشد تا جائى كه در زمستان نيز يخ با هر نوشيدنيى مصرف مىشود . براى تهيه ، نگاهدارى و ارزانى يخ زحمات زيادى كشيده مىشود و پليس براى قيمت يخ تعرفهء خاصى معلوم مىكند . براى تهيه يخ در شهرها و اطراف آن « يخچال » هائى تعبيه مىشود و آن از حفره‌هائى موازى هم تشكيل مىگردد به اندازهء 350 تا 550 متر مربع كه از سه طرف با ديوارهاى چينه‌اى بلندى محصور است ، درحالىكه تنها بر چهارم آنكه به طرف شمال قرار دارد باز است به صورتى كه شعاع آفتاب در آن نمىافتد . در زمستان اين حفره‌ها را با آب پر مىكنند و به محض اينكه شب هنگام لايهء نازكى يخ ببندد مرتب به روى آن آب مىريزند تا جائى كه يخ به حد لازم قطور گردد ؛ آنگاه آن را به صورت ورقه‌هائى خرد مىكنند و به زير زمين مىبرند . به علت خشكى هوا اين يخ در تمام طول تابستان و پائيز ، و در اصفهان حتى دو سال تمام باقى مىماند . در اصفهان من انبار يخى را ديدم كه طاق آن فرو ريخته بود و با وجود آن ، يخ كه قدرى كاه و شاخهء خشك روى آن ريخته بودند ، تمام تابستان را دوام آورد . يخى را كه در شهر مصنوعا درست مىكنند آلوده و ناپاك است ، زيرا از اين حفره‌ها در تابستان براى انبار كردن زباله و لاشه استفاده مىشود ؛ درست است كه در پائيز آنها را پاك مىكنند ولى اين كار مانع آن نيست كه روى كف يخچال قشر ضخيمى از مواد آلى باقى بماند . بدين ترتيب يخ مواد آلى را به خود مىگيرد و اين خود تأثيرى زيانبار دارد ، زيرا ايرانيان نوشيدنيهاى خود را در يخ خنك نمىكنند بلكه تكه‌هائى از يخ در آن مىاندازند . بسيارى از موارد اسهال خونى را مىتوان در اثر به كار بردن يخ آلوده دانست . يخى كه هر شب تر و تازه از قلل پربرفى كه اغلب شهرهاى بزرگ در دامنهء آنها قرار دارند مىآورند ، بسيار بهتر و مطلوب‌تر است . تهران نيز در نزديكى چنين انبار يخى قرار دارد كه به آن درياى يخ مىگويند . استفادهء دائم از يخ براى ايرانيها از ضروريات است ، و من هرگز هيچ ناراحتيى كه ناشى از يخ باشد - البته به شرطى كه تميز و نيالوده باشد - بين آنان نديده‌ام . اما وضع اروپائيانى كه در اينجا زندگى مىكنند و نمىتوانند خود را به يخ عادت دهند ، صورتى ديگر دارد ، زيرا يخ در آنها باعث ناراحتى معدى مىشود . در مورد اينان ، بايد نوشيدنيهائى را كه در يخ خنك شده‌اند ، ترجيح داد ؛ حد اقل آنكه يخ را بايد به مقدار بسيار اندك با نوشيدنى مخلوط كنند ، در غير اين صورت به سهولت و بخصوص هنگامى كه بدن گرم است ، دچار انقباض شديد مرى مىشوند . براى اينكه آب را به مدتى درازتر خنك نگاهدارند آن را در كوزه‌هائى متخلخل كه در قم ساخته مىشود در معرض هوا قرار مىدهند .\r\nادويه در طرز طبخ ايرانيان مورد استعمال بسيار ندارد . گاه و بيگاه قدرى فلفل ، دارچين و هل ، و بيشتر از همه زعفران به برنج و يا حتى به نان - هاى تفننى مىافزايند . اما مصرف گياهان ، ريشه‌ها و تخمه‌هاى معطر مانند\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمرزنجوش ، آوشن ، زيره ، رازيانه ، نعناع ، پياز و سير بر آنچه گفته شد فزونى دارد . زيادى مصرف سير در نواحى ساحلى درياى خزر حيرت‌آور است . پياز خام حتى بين طبقات مرفه هم محبوبيت دارد .\r\nدفعات غذا در ايران اندك است . صبح زود چاشت مىخورند كه عبارت است از يك فنجان كوچك قهوهء تلخ يا يك فنجان چاى ، گاهى همراه با يك تكه نان روغنى و قدرى پنير . مردم عامى با شكم خالى به مقدار حيرت‌آورى ميوه مىخورند . خوردن ميوه را در ساعات صبح مفيدتر مىدانند درحالىكه صرف آن را بعد از غذا زيان‌آور مىپندارند . حدود ساعت يازده ناهار مىخورند . اما مهمترين وعدهء غذا شام است كه چند ساعتى پس از غروب آفتاب صرف مىشود . در خانه‌هاى متمكن بعد از ظهرها نيز بين دو غذا چاى و ميوه مىخورند و به آن عصرانه مىگويند ؛ اما عموما مىتوان گفت كه ايرانيها دو وعده غذاى اصلى دارند و بقيه را از آن نظر كه به مقدار اندك صرف مىشود نمىتوان وعدهء غذا ناميد . پيشه‌وران و كسبه فقط يك‌بار در روز غذاى گرم مىخورند و ديگر به غذاهاى سردى كه قبلا آماده شده است و « حاضرى » نام دارد اكتفا مىورزند .\r\nآشپزخانه خيلى ساده است . از آنجا كه همهء غذاها را روى شعلهء مستقيم آتش مىپزند هر اتاقى را در مدتى كوتاه مىتوان به آشپزخانه تبديل كرد و حتى در بيابان يا زير چادر هم مىتوان به سرعت اجاقى داير كرد ، آن هم بدين ترتيب كه دو ديوارهء كوتاه از گل و خشت كه موازى يكديگرند برپا مىكنند ، بين آن دو آتش مىافروزند و ديگها را روى آن مىگذارند .\r\nاسباب و لوازم آشپزخانه همه از مس است . اما آنها را به خوبى سفيد كرده‌اند بطورى كه موارد مسموميت ناشى از مس خيلى بندرت ديده مىشود و اين در صورتى است كه وسايل آشپزخانه را پس از مصرف به اندازهء كافى تميز نكرده باشند . حتى گاه مىتوان از قشر سختى كه روى جدار داخل ديگ بسته است تعداد دفعاتى را كه در آن پلو پخته‌اند حدس زد . چون پس از مدت كوتاهى استعمال ، ديگها را به سفيدگرى مىدهند ديگر نظافت اساسى را براى آن لازم نمىشمرند . اصولا به هيچ وجه نبايد در ايران توقع نظافت به مقياسى كه در نزد ما رايج است ، داشت . ايرانيها همين‌كه غذا تميز سر سفره بيايد ، ديگر راضى هستند . در ميهمانيها كه آشپزها سخت مشغولند و تعداد طيور ذبح شده بسيار است ، ممكن است كه مرغى را با دل و رودهء پاك نكرده در پلو بگذارند . پس از تصرف هرات افغانهائى كه در تهران ساكن بودند ميهمان وزير جنگ شدند . يكى از اين افغانها تصادفا يكى از اين مرغها را كه شكمش پاك نشده بود برداشت و ساده‌لوحانه از ميزبان خود پرسيد كه آيا در تهران رسم است كه مرغ را با چنين وضعى طبخ كنند و سرسفره بياورند .\r\nبيرونى و اندرونى هريك براى خود آشپزخانه‌اى جداگانه دارد ؛ مسؤوليت در بيرونى به عهدهء آشپز و در اندرونى به عهدهء كنيزى است .\r\nآشپزهاى سياه‌پوست قاعدتا بايد ذوق و سليقهء پرورش‌يافته‌اى داشته باشند ،\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nهرچند آشپزى ايرانى ساده به نظر مىآيد باوجود اين آشپزان هنرمند معدودند و حقوقى غير عادى دريافت مىدارند .\r\nاتاق مخصوص غذاخورى در خانه‌هاى ايرانى وجود ندارد ؛ ديگر اينكه ايرانيها پايبندى به وقت معينى براى صرف غذا ندارند ، بلكه هرگاه آقاى خانه ميل داشت و هروقت اشتها و كارها ايجاب كرد امر به چيدن سفره مىدهد . بلافاصله هياهو و آمد و رفت خدمه آغاز مىشود و هريك از آنها مىكوشد كه وظايف خود را انجام دهد . يكى از آنها سفره‌اى چرمين را كه روى آن كتان گلدارى گسترده‌اند روى فرش پهن مىكند . اين سفره هرگز شسته نمىشود و چربى و مايع از آن نمىگذرد . ديگران بر مجموعه‌هاى گرد مسين يا نقره‌اى ، كه با شال كوچكى پوشيده شده تا غذاها را در حين گستردن و حمل كردن گرم نگاهدارد ، خوردنيهاى گوناگون را مىآورند . دوريها و قدحهاى پر از پلو ، آبگوشت ، خورش ، كباب ، شربت ، دوغ ، ترشى و مربا ، سبزى و ميوه همه مرتب و منظم بر سفره چيده مىشود . ظروف مختلف به اندازه‌هاى غير عادى اغلب از چينى اصل است كه به علت علاقهء خاص ايرانيها به اين نوع ظرف ، مبلغ بسيار زيادى براى آنها پرداخته شده است . برنج بر روى دوريهاى مسطح كشيده مىشود و شكل هرم به خود مىگيرد ؛ روى خورشها را يك بند انگشت روغن گرفته ؛ شربت را در ظرفهاى گود مىآورند كه با هريك ، يك قاشق چوبى خوش تراش ، با دسته‌هاى بلند سوراخ سوراخ و زيبا ، همراه است . اين قاشقها را در نواحى كوهستانى نطنز و آباده ، به هنرمندى و سليقهء تمام مىتراشند . از قاشق و چنگال و ليوان آبخورى كلا خبرى نيست و چون براى غذا خوردن به دستهاى خود اكتفا مىكنند در حقيقت علتى هم براى وجود آنها نيست . همهء غذاها را يكباره مىآورند و چون كشيدن غذا حدود نيم ساعت به طول مىكشد در نتيجه هميشه غذا سرد خورده مىشود .\r\nايرانى هم همين‌طور غذا را دوست دارد و تنها چيزى كه داغ نوشيده مىشود ، چاى است .\r\nهمين‌كه مقدمات كار تمام شد صاحبخانه به علامت نشستن سر سفره با بانگ بلند مىگويد « بسم الله » . حضار چندك مىزنند يا پاى خود را به زيرشان مىگذارند و گرم كار مىشوند . طبيعى است كه زنان جداگانه در اندرون غذاى خود را صرف مىكنند . مطابق با آئين ميهمان‌دوستى حضور در سر سفره آزاد است و هركس مىتواند در صرف غذا شركت كند ، دست رد به سينهء كسى گذاردن امرى است ناشنيده ؛ حد اكثر آنكه نوكران كسى را كه مصدع است و نامطلوب از سر سفره دور مىكنند . به همين دليل تعدادى از دراويش و آشنايان هستند كه تنها به خاطر صرف غذا پيدايشان مىشود ؛ اين سور - چرانان را « خشك‌بند » مىنامند ، يعنى كسانى كه محكم به جائى مىچسبند و دست‌بردار نيستند . هرگاه يك اروپائى موقع صرف غذا سر برسد ايرانيها دست‌پاچه مىشوند . زيرا طرد وى با اصول نزاكت مطابقت ندارد ؛ پذيرفتن وى نيز با گرفتاريها و ناراحتيهائى توأم است ، زيرا اروپائى مسلمان نيست\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو هرگاه دستش به غذائى بخورد ، آن غذا نجس مىشود . ولى به‌هرحال به وى « بفرمائى » مىگويند . كسى كه مجرب باشد اين دعوت را رد مىكند و به اين عذر متعذر مىشود كه قبلا غذا خورده است . اما هرگاه كسى بپذيرد و سر سفره بنشيند ، ايرانى زيرك مىداند چگونه پذيرائى كند ، تا هم ميهمان بپندارد توجه خاص ميزبان را جلب كرده است و هم غذاى خود را كاملا جدا از ديگران صرف كرده باشد . مثلا صاحب‌خانه ظرفها و شربتهاى بهتر و مطلوب‌تر را به وى تخصيص مىدهد ، خودش خورش برمىدارد و با دست خود به مقدار زيادى براى او مىكشد . اروپائى ناگهان خود را محصور در غذا مىبيند .\r\nبقيهء حاضران به اين غذاها دست نمىزنند ، به اين بهانه كه اين اغذيه را صاحب‌خانه از سر احترام به او تخصيص داده است . كسى كه با آداب و رسوم ايرانى آشنا نباشد مىبيند كه از اطراف به او تملق مىگويند و با او چرب - زبانى مىكنند ، درحالىكه با اين تمهيد ايرانيها خود را از بن‌بست مىرهانند و پس از اتمام غذا دربارهء ساده‌لوحى كسى كه خود را اين‌قدر مورد احترام ديده است ، نكته‌ها مىگويند .\r\nبقيهء ميهمانان به طرف هرچه دوست داشته باشند دست مىبرند . انگشتان دست راست ( دست چپ ناپاكتر بشمار مىرود ، زيرا با آن قسمتهاى پوشيدهء بدن را مىشويند و به اين دليل آن را به طرف عقب تكيه مىدهند ) را در ظرف فرو مىبرند ، قدرى خورش برمىدارند و از آن با برنج گلوله‌اى مىسازند و آن را در دهان مىنهند . هركس قدرى از اطراف اين هرم چلو را برمىدارد تا اينكه هرم فرو بريزد . در موقع صرف غذا سكوت مطلق برقرار است و همه سخت متوجه اطفاى حاجت آنى خود هستند ، زيرا طول مدت غذا كوتاه است و حد اكثر يك ربع ساعت بيشتر طول نمىكشد . چون هيچ دستمال سفره‌اى در كار نيست گاهى دستهاى چرب را با قرص نانى كه جلو ميهمان گذارده شده پاك مىكنند . مقارن پايان غذا همه يكى دو قاشق افشره‌خورى شربت از قدح مشترك برمىدارند ؛ در حين غذا كسى آشاميدنى نمىخورد . وقتى كه صاحبخانه سير شد قدرى در دور و بر تجسس مىكند كه ببيند هنوز كسى هست كه اشتها داشته باشد ؛ آنگاه لقمه‌اى كوچك برمىدارد ، و اين نشان آن است كه بايد در صرف غذا عجله كرد . سرانجام دستها از كار بازمىماند ؛ صاحبخانه به صداى بلند مىگويد : « الحمد لله » و به نوكران علامتى مىدهد تا آفتابه و لگن بياورند . همه درحالىكه دست چپ « 15 » را از زير تنه بيرون آورده‌اند ، بىحركت منتظر مىمانند تا نوبت شستن دست و دهان به آنها برسد . به ترتيب ارج و قرب ، ميهمانان زودتر مورد پذيرائى قرار مىگيرند ، دستمالى از جيب بيرون مىكشند و دستها را خشك مىكنند ؛ بعد از آن نوكران سفره را برمىچينند و به محض دريافت دستور ، قليان را كه غير قابل اجتناب است تعارف مىكنند . نوكران بقيهء غذا را ، با نانهائى كه به كار دست پاك كردن آمده است با ولع مىبلعند . در تمام خانه‌هاى معتبر رسم است كه\r\n\r\n\r\n","description":"","footnote":"\r\n( 15 ) . در متن آلمانى « راست » نوشته شده كه سهوى آشكار است . - م .\r\n","page_name":" 96 ","page_number":96},
  {"content":"\r\n\r\nآن‌قدر زياد غذا تهيه كنند ، تا نه تنها كسانى كه سر سفره بوده‌اند و همچنين تمام خدمه متعدد منزل از آن سير شوند ، بلكه پس‌ماندهء غذا به گدايان و زوايد آن به سگان كوچه و خيابان برسد .\r\nاز آنجا كه همهء غذا را يكباره سر سفره مىآورند ، ديگر در طول مدت صرف آن پيشخدمتها كارى ندارند ؛ فقط در مهمانيهاى بزرگ در ميان سفره فضاى بازى هست كه دو نفر نوكر در آنجا در حركتند تا به سرعت ظرف مورد علاقه را به ميهمانها برسانند . جنبهء عملى اين تمهيد را با توسل به هندسه بهتر مىتوان به ثبوت رساند . وقتى كه در نظر بگيريم نسبت قطر به محيط 1 به 14 / 3 است مىتوانيم دريابيم كه چه وقت زيادى با اين تمهيد صرفه‌جوئى مىشود .\r\nهيچ‌چيز براى ايرانى غم‌انگيزتر از آن نيست كه ناگزير باشد غذاى خود را به تنهائى بخورد ؛ پس او ، و بخصوص زنان - و حتى در طبقات كم درآمد نيز اين مطلب مصداق دارد - علاقه دارند كه گاه‌گاه مهمانى بدهند .\r\nبراى اين كار روزها و رسوم خاصى در نظر گرفته شده است ، مثلا اگر مهمانى روز چهارشنبه برسد زن خانه به محض ديدن او به پشت‌بام مىرود ، كوزه‌اى را به پائين مىاندازد و چند بار در حال خلسه مىگويد : « مهمان آمد ، مهمان ؛ چه بدهم بخورد ؟ » به علت افراط در غذاهائى كه براى مهمان مىپزند هر مهمانى خرج زيادى برمىدارد ؛ زيرا هرچه بيشتر مهمان مورد توجه باشد به همان نسبت بايد مقادير زيادترى غذا سر سفره بياورند ، چنان كه حتى گاه مقدار غذائى كه براى صد نفر كفايت مىكند در مقابل معدودى مهمان گذارده مىشود . اغلب مهمانان با خدمهء متعددى مىآيند كه بايد همهء آنها و اسبها را غذا داد و پذيرائى كرد . در چنين مواقعى برنج در پاتيل پخته مىشود و تعداد زيادى گوسفند ، بره و مرغ ذبح مىكنند . چون رسم است كه مدعوين چند ساعت قبل از غذا حاضر شوند در اين فاصله به تناوب چاى ، قهوه ، شيرينى و شش كباب تعارف مىكنند آن هم به وفور . چنين جشنى تقريبا يك روز تمام وقت مىگيرد . دعوت به ميگسارى معمولا در خفا انجام مىگيرد و مدعوين فقط از دوستان نزديكند . محل ميگسارى منحصرا در اندرون است كه فقط تعداد كمى از خدمهء مورد اطمينان شاهد برگذارى آن هستند .\r\nميهمانان چندان شراب مىخورند كه بىهوش و گوش بر زمين مىافتند .\r\nرقاصه‌ها و مطربها ناچارند با حركات و آوازهاى قبيح خود حضار را شاد و مسرور كنند ؛ صحنه‌هاى ديگرى هم در حال مستى رخ مىدهد كه تشريح و توصيف آنها را در صلاحيت خود نمىدانم . بسيار مىشود كه به ورق و طاس هم دست ببرند و مبالغ هنگفتى برد و باخت بشود .\r\nمحمد شاه اغلب نمايندگان اروپائى را دعوت مىكرد . در زمان شاه فعلى فقط يك‌بار چنين شد و آن هم هنگام انتصاب قاسم خان به ولايتعهدى بود . بر سفره‌هائى كه به آئين اروپا چيده شده بود با مقدار فراوان غذا ، با شربتهاى خوشمزه و دوغ پذيرائى كردند . اما جاى شراب خالى بود . پس از صرف غذا در حضور مهمانان چند صحنه به نمايش گذارده شد . همه حاكى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاز تفسيرهاى دوپهلوئى كه ملانماها از قوانين شرع كرده بودند و دست آخر صحنه‌هاى قبيحى به معرض نمايش گذارده شد كه با ذوق و سليقهء اروپائيان هماهنگى نداشت .\r\nمن خود افتخار آن را يافتم كه در اين جشن ، بين شاهزادگان و صاحب - منصبان دولت بنشينم . فراش‌باشى با كوهى از غذا از من پذيرائى مىكرد و هردم با دستهائى پر ، باز مقادير ديگرى بر آن مىافزود . هنگامى كه سفره را جمع مىكردند با اشاره به غذاهائى كه جلو من باقيمانده بود گفتم : « امروز ديگر سگها نبايد گرسنه بمانند . » آخر به غذاهائى كه پس‌ماندهء اروپائيان باشد نوكران لب نمىزنند و آن را پيش سگان مىريزند .\r\nزندگى روزمرهء شاه بدين قرار است : حدود ساعت هشت صبح از حرمسرا خارج مىشود ، يك فنجان چاى با قدرى نان روغنى ميل مىكند كه از طرف قهوه‌چىباشى تقديم حضور مىگردد . برحسب اشتها و خلق و خوى خود ، بين 9 تا 30 / 11 به بانگ بلند مىگويد : « ناهار بيار » و جواب خدمه هميشه اين است « بله ، قربانت شوم » . رئيس خلوت كه فرمان به وى ابلاغ شده به سهم خود فرمان را به آبدارباشى و او نيز به فراشباشى و فراشباشى هم به خانه شاگردى هشت تا نه ساله بازگو مىكند ؛ كم اتفاق نمىافتد كه اين بچه فرمان را فراموش كند تا آنكه شاه با بيصبرى امريه را تكرار كند ، و بالاخره به او برسند و غذايش را بدهند . آشپزخانه زير نظر طباخ‌باشى و رئيس دربار يعنى « عين الدوله » اداره مىشود . حدود پانزده نوكر مجموعه‌هائى از نقره را كه به دور آنها شال پيچيده شده درحالىكه عين الدوله پيشاپيش آنها در حركت است حمل مىكنند . اگر غذا به اندازهء كافى چرب نباشد مىشود از اين شالها چربى لازم را بگيرند . كاسه‌هاى چينى اصل با درهاى مخروطى شكل - كه به ظرافت با طلا ميناكارى و به انواع سنگهاى قيمتى مرصع شده و چشم را خيره مىكند - بسته شده است .\r\nشاه نيز اتاق ناهارخورى خاصى ندارد بلكه هركجا كه اشتها داشته باشد همان جا برايش سفره مىچينند . در آنجا سفرهء چرمينى را كه كتان روى آن كشيده شده پهن مىكنند ؛ مجموعه‌ها فقط تا آستانهء در اتاق توسط نوكران دربارى حمل مىشود ، از آنجا به بعد ، ديگر رؤساى خلوت آنها را به حضور شاه مىآورند . به جاى دستمال سفره هر روز پارچه‌اى نخى ، نو و بدون حاشيه را كه به رنگ سفيد است سر سفره قرار مىدهند ؛ اما به علت اهمال ، تقريبا يك روز در ميان فراموش مىكنند اين دستمال را سر سفره بگذارند به طورى كه شاه ناگزير مىشود مطلب را يادآورى كند و اگر پس از يادآورى باز كليد قفسه را نتوانند پيدا كنند يكى از پيشكارها دستمال سفيد جيب خودش را بيرون مىآورد و آن را به جاى دستمال سفره تقديم شاه مىكند .\r\nبا مقدار غذائى كه هر روز در مقابل شاه مىگذارند حدود صد نفر مىتوانند سير شوند ؛ اما وى به تبعيت از رسمى موجود هميشه تنها غذا صرف مىكند . اطباى مخصوص شاه در فاصله‌اى ايستاده‌اند . يكى از درباريان ماجراهائى را از وقايع‌نامه‌ها بازمىخواند يا محاسبات مربوط به درآمد و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمخارج مملكتى را بعرض مىرساند كه شاه پس از صرف صبحانه « 16 » با « صحيح است » خود بدانها صحه مىگذارد . وى بر طبق رسم آن كشور با انگشتان خود چلو برمىدارد و بىآنكه نگاه كند مىداند چگونه چيز خوب را از بد جدا كند ؛ در نتيجه من بارها شنيدم كه مىگفت : شما چطور با اين ابزارها غذا مىخوريد ، مزهء غذا از سر انگشتان آدم شروع مىشود .\r\nشاه هرگاه اشتها نداشته باشد ، گاه‌گاه لقمه‌هاى كوچكى برمىدارد و آن را در دهان مىگذارد ، ولى قبل از نيم ساعت دستور برچيدن سفره را نمىدهد ، زيرا نزاكت در ايران چنين حكم مىكند كه شاه هميشه با اشتها باشد . سرانجام به مرباها ، ميوه و پنير مىپردازد كه پايان غذا بشمار مىرود .\r\nروزى براى او رب انار در ليوانى بلورين آوردند . شاه قدرى از آن در دهان برد و هنگامى كه انگشتان خود را مىليسيد ، شيشهء شكسته‌اى به لثه‌هايش چسبيد . شاه كه به سوءقصدى مظنون شد بلافاصله به قتل شربت‌دارباشى فرمان داد ؛ اما به سبب شفاعت عمومى ما ، مرد بيچاره از مرگ نجات يافت ولى حسابى فلكش كردند .\r\nشاه فقط آب يخ يا ماست و يا شربتى كه در يخ خنك شده باشد ميل مىكند ؛ ماست و شربت را در كاسه‌هاى چينى ، و آب را در تنگهاى ميناكارى ، يا در كوزهء سفالين برايش مىآورند . پس از صرف غذا يكى از خدمهء مخصوص لگن طلائى را براى شستن دست و دهان ، و ديگرى قليان و فنجانى قهوه به حضور مىآورد . به عنوان عصرانه برايش ميوه ، بستنى ، هندوانه ، خربزه ، خيار ، كاهو و غيره - هرچه نوبرانه به بازار آمده يا از ولايات رسيده باشد - مىآورند . شبها شام را در اندرون صرف مىكند . اينكه همواره اين مقدار زياد غذا بايد بر سر سفره شاهانه باشد دلايل متعدد دارد . اول اينكه جلال و شكوه شرقى چنين ايجاب مىكند ؛ بعد اينكه باقيماندهء طعام ، غذاى همهء درباريان را تشكيل مىدهد ؛ سوم به دليل حفظ امنيت شخصى شاه ، زيرا چون وى مىتواند از هريك از اين ظروف متعدد غذا بردارد ؛ مسموم كردن غذا با افزودن چيزى در ظرفها ، تقريبا عملى نيست و بعد هم در نظر بايد داشت كه صدها نفر ديگر نيز از بقاياى اين غذا سد جوع مىكنند . باوجود اين همه ، شاه هر روز از طرف مادرش مجموعه‌اى سر به مهر دريافت مىكند محتوى خوردنيها و نوشيدنيها كه خواجهء اول آن را به همراه خود مىآورد .\r\nقبل از باز كردن مجموعه به دقت تمام مهر آن ، مورد آزمايش و تدقيق قرار مىگيرد .\r\nگاهى شاه مهمان يك وزير يا يك صاحب‌منصب عاليمقام ديگر دولت مىشود . از آنجا كه ترتيب دادن چنين ضيافتى كه حتما با هداياى شال و طلا به حد اقل قيمت دو هزار تومان ، همراه است و خيلى گران تمام مىشود فقط به قصد آن برپا مىگردد كه يا همچنان صاحب‌خانه طرف توجه مخصوص باقى بماند و يا مقام پردرآمد ديگرى دريافت كند و سيل پول را به جيب خود و\r\n\r\n\r\n","description":"","footnote":"\r\n( 16 ) . ظاهرا در اينجا منظور ناهار است نه صبحانه . - م .\r\n","page_name":" 99 ","page_number":99},
  {"content":"\r\n\r\nخانواده‌اش سرازير كند . تعداد ظروف مملو از غذائى كه در چنين ضيافتهائى سطح كف تالار بزرگى را از يك طرف تا طرف ديگر مىپوشاند خارق العاده است و براى سير كردن حد اقل پانصد نفر كفايت مىكند . اما شاه فقط از غذاهائى مىخورد كه دستور داده است از آشپزخانهء مخصوص خود او بياورند ؛ دست به غذاى ديگرى نمىزند و پس از اتمام غذا ( شاه به تنهائى بر سر چنين سفرهء رنگينى مىنشيند ) تمام آنچه در سفره است نصيب فراش خلوتها ، و ايل خدمه و همراهان مىشود .\r\nحتى در ادوار قديم ، در دورهء سلسله‌هاى مغول ، فرمانهائى دربارهء خورد و خوراك مردم در شهرها و در مورد بازرسى خواربار ، ميوه ، مهمانخانه‌ها ، قهوه‌خانه‌ها ، نانوائيها ، قصابيها و غيره صادر مىگرديد و در ابتداى امر به سختى به مورد اجرا گذارده مىشد . اما به زودى از شدت و حدت اجراى آن فرمانها كاسته مىشد ، چون آنچه از مراحل بالا به خاطر رفاه مردم انجام مىگيرد بيشتر باعث سركيسه كردن مردم شده تا رساندن فايده به آنها .\r\nچون راههاى كسب خبر وجود ندارد و اين خود سبب مىشود كه شهرى كاملا حوايج خود را از يك ناحيهء معين تأمين كند ، در سالهائى كه محصول كمتر است هرگاه اين ناحيه در دست محتكرى باشد كه نگذارد جنس به بازار وارد شود به آسانى شهر دچار قحط و غلا مىگردد . درست است كه هر دو هفته يك‌بار تعرفهء خواربار اعلام مىشود اما وقتى جنس به عنوان ذخيره نباشد چنين تعيين قيمتى چه حاصل دارد ، مگر اينكه كاملا خيالى تلقى شود ؟ اما در عوض در سالهاى پربركت ، خواربار چنان بوفور موجود است كه در مصرف آن اعتدال رعايت نمىگردد ؛ زيرا آن را بدون اينكه در فكر آينده باشند بدور مىريزند .\r\nمهمانخانه ، قهوه‌خانه و ميخانهء عمومى در شهرهاى ايران وجود ندارد .\r\nاما همانطور كه در پيش يادآورى شد دل و رودهء حيوانات ذبح شده از طرف طبقات متمكن تقريبا به صورت بلاعوض به مردم فقير واگذار مىشود و توسط طباخان در بازار به قيمتى نازل به مردم عرضه مىگردد . اين طباخها كله و پاچه ، جگر ، جگر سفيد و روده را به نام بريانى به بهائى بسيار ارزان به مردم مىفروشند . با وجود آنكه طباخى كار بسيار كم‌خرجى است و در آن از تپاله به جاى سوخت استفاده مىكنند باز هم طباخان پس از غذا دادن به حدود سيصد ، چهارصد نفر به زحمت آن اندازه سود بدست مىآورند كه بتوانند شكم خود را سير كنند . براى صبحانه عدس را در ديگهاى بزرگ مىپزند ، و نيز هويج و چغندر را كه در خاكستر گرم حمام پخته شده است ، به قيمت فوق العاده نازل مىفروشند .\r\nيك طرز طبخ ارزان ديگر ، بخصوص بين سربازان و نيز در ميان بعضى از خانواده‌هاى تهيدست رايج است ؛ از اين قرار كه ديزيهاى كوچك را با سبزى ، نخود ، قدرى گوشت و آب پر مىكنند و خوب در آن را مىبندند ، بعد آنها را رديف مىكنند و دور آن را تپاله مىريزند و آتش مىزنند . در اثر آتش ملايم و مداوم ، مواد داخل ديزى به خوبى مىپزد . اين غذا را يخنى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمىگويند ؛ يخنى با مقدارى نان غذاى بسيارى از خانواده‌ها را ، خاصه آنهائى كه اصل و نسب ترك دارند ، تشكيل مىدهد . اين طرز طبخ و سود اندكى كه طباخان بدان اكتفا مىورزند ، و اين حقيقت كه آن را وزن مىكنند و به ميل خود با قياس بصرى نمىفروشند ، همه و همه باعث مىشود كه قيمت اين غذاى عمومى بسيار نازل باشد . به همين دليل در سالهاى فراوانى هيچ‌كس سر سوزنى در غم گذران خود نيست . ميوه و ساير خواربار تا اندازهء حيرت‌آورى ارزان است . بزرگان چنان بفراوانى غذا مىپزند كه هركس بخواهد بدون زحمت زياد ، از باقى ماندهء آن به اندازهء كافى غذا بدست مىآورد كه شكم خود را سير كند ؛ حتى براى سگها نيز غذاى كافى به گوشه‌اى مىريزند . اما در سالهاى گرانى بسيارى از مردم از گرسنگى مىميرند ؛ محتكرين دكانهاى خود را مىبندند يا قيمتها را به نحوى سرسام‌آور بالا مىبرند و حتى شاه نيز از موقع استفاده مىكند كه در اين بازار آشفته سودى بچنگ آورد . در نتيجه در نقاط مختلف علم طغيان برافراشته مىشود . زنان گرسنه با بچه‌هايشان كه پوستى هستند بر استخوانى ، خود را به جلو اسب شاه مىاندازند و ناله و نفرين سر مىدهند .\r\nشاه از عاقبت كار خود در هراس مىافتد ؛ چند نفرى را قربانى مىكند ؛ و در انبارها گشوده مىشود . باز در سال بعد كه فراوانى نعمت است اين همه به دست فراموشى سپرده مىشود ، زيرا هركس به فكر امروز خود است و از فردايش غافل .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nلباس ، زيب و زيور و سلاح 4\r\nطرز لباس پوشيدن و ارتباط آن با سلامت . پوشش سر . پيراهن . دستمال .\r\nزير پيراهن . قبا . كمر . كليجه . جبه . شلوار . كفش . دستكش . لباس دربارى صاحب‌منصبان عاليمقام . لباس منزل شاه . قواعد عمومى لباس پوشيدن . پوستهاى گرانبها . شال . لباس قبايل مختلف . زيب و زيور ( ساعت . تسبيح . مهر . انگشترى . جواهر و مرواريد ) . سلاح .\r\nلباس و زينت زنان .\r\nايرانى درست به عكس آنچه در اروپا به عنوان اصول بهداشتى رواج دارد عمل مىكند ، يعنى خلاف دستور العمل « سر را سرد ، پا را گرم و شكم را در گرمائى ملايم نگاهدار » ، سر را بسيار گرم ، پا را سرد ، پشت را گرم و سينه و شكم را تقريبا سرد نگه مىدارد . تمام دلايلى كه از تجربه‌ها و نظريه‌ها بدست آمده ، يعنى جريان خون زيادتر يا كمتر در اعضا و جوارح ، كه اروپائيها دربارهء درست و مفيد بودن قواعد خود در اختيار دارند ، كاملا در اين ديار مردود شمرده مىشود و حجت آنها نيز اين است كه تمام اين اقوام و ملل درست به عكس آنچه گفته شد اعتقاد دارند و عمل مىكنند و باوجود اين همه از سلامت كامل و طول عمر برخوردارند . معلوم است كه اگر عضو معينى از بدن از كودكى سرد يا گرم نگاهداشته شود ديگر آن عضو خلاف آن را بدون ايجاد مزاحمت و ناراحتى تحمل نمىكند . مثلا هرگاه يك نفر شرقى به هنگام عرق كردن مختصرى كلاه از سر برگيرد فورى به سرماخوردگى مجارى تنفس و بخصوص التهاب چشم دچار مىشود ، درحالىكه وى با پاى برهنه به روى آجر ، يا در برف رفت و آمد مىكند و زيانى هم متوجهش نمىشود . وى شبها لحاف را بر روى سرش كه با عرقچينى ضخيم پوشيده شده است مىكشد ، و در عوض پاهاى برهنه‌اش را از رختخواب بيرون مىگذارد درحالىكه در تابستان كلاه پوست تنگى را تا روى گوشها پائين مىكشد ، پاى خود را در زمستان با جوراب سبكى كه از قوزك پا فراتر نمىرود مىپوشاند و دم‌پائيهاى گشادى به پا مىكند . هنگامى كه سلطان محمد پدر سلطان فعلى عثمانى براى رواج دادن لباس متحد الشكل ، سربازان خود را مجبور كرد عمامه‌ها را با فينه عوض كنند ، بسيارى از آنان به بيمارى چشم دچار شدند و در اغلب آنها كار به كورى تام و تمام كشيد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nهرچند كه روىهم‌رفته مد لباس شرقيها بندرت دچار تغيير و دگرگونى مىشود و تقريبا مىتوان آن را ثابت انگاشت باز گاهى از لحاظ رنگ و برش دگرگونيهائى در آنها رخ مىدهد ؛ بخصوص در اين دو دههء اخير ، تماس بيشتر با اروپائيها تأثير خود را به‌جا گذارده است . از آن هنگام نه تنها كوششى براى متحد الشكل كردن لباس نظاميان به عمل آمده است ، بلكه اين تماس در سر و وضع غير نظاميان نيز مؤثر بوده و به اين ترتيب بعضى از برشهاى اروپائى در ايران ، به نام « رخت نظامى » رواج يافته است . به همين ترتيب هم جنس و نوع پارچه‌ها تغيير كرده ؛ بسيارى از پارچه‌هاى داخلى از نظر زيبائى و قيمت با منسوجات خارجى رقابت نمىكند و به همين دليل اين منسوجات از نظر جنس به پستى گرائيده يا به كلى از بازار خارج شده است .\r\nايرانيها براى لباس زيبا اهميت بسيار قائلند ؛ بسيار دوست دارند كه برازنده و تميز لباس بپوشند و اين امر حتى در مورد كسانى كه پا به سن گذارده‌اند نيز صادق است ؛ بر خلاف ساير كشورهاى اسلامى ، حتى در ميان طبقات كارگر و فرودست - به استثناى درويشها - بندرت آثار غفلت و تسامح در لباس پوشيدن مشهود است . به همين دليل صحبت از لباس و اسب ، نقل مجالس جوانان است و آنها براى اين دو چيز ارقام بسيار زيادى خرج مىكنند .\r\nكلاه يا پوشش سر از مهمترين قسمتهاى لباس بشمار مىرود و قبايل مختلف ، سكنهء شهرهاى گوناگون و همچنين اصناف به وسيلهء طرز پوشش سر از يكديگر متمايز مىشوند . در روزگار قديم عمامه و دلبند پوشش سر عمومى بود ؛ طرز تا زدن ، بزرگى ، شكل ، رنگ ، قلهء تيز يا پخ آن ساكنان ممالك و نواحى مختلف را از هم متمايز مىكرد . فعلا فقط بعضى از قبايل كرد ، افغان ، بلوچ و برخى از اصناف مانند سادات ، روحانيون ، معلمين مدارس ، اطبا ، داروسازها و غيره آن را به عنوان علامت مشخصه بر سر مىگذارند . به جاى عمامه از زمان سلطنت قاجاريه كلاهى تاتارى از پوست بره رواج يافته است . اين كلاه عبارت است از يك مخروط مجوف به ارتفاع تقريبا سى و پنج سانتيمتر كه انتهاى فوقانى آن به داخل تا شده است ؛ آن قسمت را كه تا خورده به طرف جلو يا قدرى به پهلو ، بسر مىگذارند . در داخل كلاه مقوا مىگذارند كه محكم برپا استوار باشد ، و آن را از كتان گلدار قرمز آستر مىكنند . كلاه متمولين و اعيان از بهترين پوست برهء بخاراست آن هم از قسمت - هاى دست‌چين و منتخب پشت بره ؛ اين باريكه‌هاى پوست كه هركدام بيش از يك انگشت عرض ندارد با هنرمندى بهم تلفيق مىشود . چنين كلاهى از جنس درجهء يك بين 10 تا 14 تومان ارزش دارد ؛ براى مردمى كم‌درآمدتر اين كلاه را از پوست زيباى بره‌هاى محلى و بخصوص بره‌هاى شيراز و قم تهيه مىكنند به قيمت 2 تا 5 تومان . زير كلاه « عرقچينى » بسر مىگذارند كه زنان و بخصوص زنان اصفهان به نقوش مختلف و با هنرمندى تمام آن را مىدوزند . براى قومى سواركار مثل ايرانيان كلاهى از اين ناراحتتر نمىتوان طرح كرد چون اين كلاه - پوست به محض برخورد با جريان باد از سر مىافتد ، و باران آن را نرم مىكند و چون فانوس مىخواباند ؛ تنها چيزى كه هست اين كلاه مد است و به همين دليل زيبا و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nسنگين رنگين جلوه مىكند . بلى اين ديگر خود هنرى خاص استادان شده است كه كلاه را به طرزى برازنده بر سر بگذارند . كلاه گرد اروپائى از آن نظر به ديدهء ايرانيان مسخره جلوه مىكند كه به ديگى كه در آن چلو مىپزند ، شباهت دارد . چون كلاه پوستى زود خراب و فرسوده مىشود و در طى سال سه يا يا چهار بار بايد كلاه خريد ، مبالغ هنگفتى براى خريد كلاه‌پوست بخارا به خارج از مملكت مىرود . اين امر بارها شاه فعلى را وادار به صدور فرمانى كرده كه از بلندى كلاه بكاهند و فقط در ساختن كلاه ، پوست بره‌هاى داخلى را به كار برند ؛ در روزنامه‌هاى رسمى مقررات و دستورهائى براى اين كار درج شده است و پاسبانهائى در معابر گماشته شده‌اند كه بلندى اضافهء كلاه عابرين را بىهيچ گذشتى ببرند . ولى باز بعد از چندى شاه ناچار در برابر قدرت فائقه مد و مدپرستى سر فرود آورد ؛ يك مقاومت منظم و متشكل از طرف صدر اعظم و وزرا ، فرمان او را خنثى كرد و اين كار به تحديد آزادى فردى تعبير شد ؛ حتى مردم بيشتر حاضر بودند كه اموالشان مصادره شود تا رضايت بدهند كلاهشان كوتاه گردد ، و بدين ترتيب سلطان مستبد نتوانست به ميل و ارادهء خود رعايايش را در اين زمينه به اطاعت وادارد . تنها در اين اواخر كه لشكركشيهائى بر ضد تركمانان ، افغانها و انگليسيان صورت گرفت ، كلاه كوتاهى موسوم به « كلاه نظامى » براى نظاميان برگزيده شد . مهمان را با سر برهنه يا با عرقچين پذيرفتن كارى سخت بىادبانه بشمار مىآيد ؛ به همين دليل اولين كارى كه ايرانى پس از آگاه شدن از آمدن مهمان مىكند اين است كه كلاه بر سر گذارد ، و آن را به وضع و حالت مناسبى درآورد . هفت سال بود در ايران بودم كه روزى شاه چند ساعت مرا در اتاق انتظار نگاهداشت .\r\nمن خسته و بىحوصله به روى فرش خوابم برد ؛ مطلب را به عرض شاه رساندند ؛ وى آهسته نزديك شد و ناگهان فرياد زد « حكيم برخيز » من كه هنوز درست بيدار نشده بودم خود را جمع كردم ، چند كلمه‌اى بر سبيل عذرخواهى به صورت الكن بر زبان آوردم و به نشان سلام به رسم اروپائيان كلاه از سر برگرفتم . خندهء عمومى همهء درباريان حاضر ، مرا كه به آداب و رسوم مملكتى تخطى كرده بودم ، كيفر داد .\r\nكلاه را چنان بايد بر سر گذاشت كه قسمت اعظم لالهء گوش را بپوشاند :\r\nو اين ظاهرا رسمى است كه از زمان رواج گوش بريدن متداول گرديده است .\r\nبه ياد آوريم داستان اسمرديس غاصب را ، و شگردهائى كه براى پوشاندن لالهء گوش خود به كار مىبرد . از آنجا كه لالهء گوش از اوايل جوانى به شقيقه‌ها فشرده مىشود گوش مسطح و خوابيده به نظر مىآيد ، اما من هيچ موردى نديده‌ام كه بتوانم بگويم اين امر به شنوائى ايرانيان كمترين زيانى رسانده است . براى اروپائيانى كه دورهء خدمت را در ايران مىگذرانند ، وجوب قطعى ندارد كه كلاه بر سر داشته باشند ، اما در عثمانى بر سر گذاردن فينه امرى لازم است . به‌هرحال شاه دوست دارد كه اروپائيان را هم با كلاه ببيند ، حتى برعكس ، بر سر داشتن كلاه فرنگى احترام اروپائيان را در چشم عوام بالا مىبرد و آنها به كسى كه فكر مىكنند فرنگى ( فرانسوى ) يا انگليسى است ،\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nحرمت مىگذارند . به‌هرحال شدت تشعشع خورشيد ايجاب مىكند كه سر را با سرپوشى در برابر آفتاب‌زدگى حفظ كنيم و كلاهى پارچه‌اى و چسبان ، يا كلاه نمدى نازك ، براى حصول به اين مقصود كفايت نمىكند ؛ تنها به كمك كلاه نمدى ، يا كلاه حصيريى كه انگليسيهاى ساكن هندوستان درست مىكنند و با چند لايه از چيت يا موسلين روى آن را مىپوشانند ، مىتوان به بهترين وجه از آفتاب در امان ماند . از اين گذشته اين كلاه به هيچ روى چشمها را در برابر پرتو خورشيد محافظت نمىكند . به همين دليل در مسافرتها يك لبهء متحرك چرمى به اسم آفتاب‌گردان به كلاه وصل مىكنند كه در جهات مختلف تابش آفتاب مىتوان آن را چرخاند . اروپائيهائى كه بدون سرپوش مناسب به سفر بروند نه تنها خود را در معرض آفتابزدگى و چشم درد قرار مىدهند ، بلكه دچار ناراحتى پوست صورت و بخصوص پوست بينى هم مىشوند كه دردناك است و بعد پوست ورقه ورقه جدا مىشود . براى محافظت چشم از انعكاس خيره‌كنندهء نور در سطح برف به هنگام مسافرت عينكهائى كه از مشبكهاى سيمى درست شده به چشم مىزنند . همهء معلمين مدارس و روحانيون از كلاه بيزارند و به جاى آن عمامهء ستبرى از چلوار سفيد ، و سادات از مشمش سبز بر سر مىگذارند . متمولترها از شال كشميرى به رنگ مناسب براى خود عمامه درست مىكنند . كردها دور فينه را پارچه‌اى ابريشمين كه راه راه قرمز و زرد دارد مىپيچند . افغانها و بلوچها پارچه‌اى كتانى كه به رنگ سرمه‌اى راه راه است به دور آن مىپيچند . اهالى شهر اصفهان نوعى كلاه كتانى مانند فريگيهاى قديم بسر دارند و چادرنشينان كلاهى از همين نوع از نمد ضخيم ، و يهوديان كلاهى از پارچهء خاكسترى با حاشيه‌اى از پوست بره ؛ درويشها كلاهى از پارچهء قرمز بر سر مىگذارند كه آيات قرآن با نخ مشكى بر آنها قلاب‌دوزى شده است .\r\nگردن هميشه عريان است و چون از زمان نوجوانى به اين كار عادت كرده‌اند ديگر از بيماريهاى ورم گلو و لوزه ، خناق و امثال آن بسيار به ندرت مشاهده مىشود . خيلى توصيه مىشود كه بچه‌هاى اروپائى را هم به همين ترتيب عادت دهند . فقط تركها پارچهء ابريشمين نازك سياهى را به دور گردن برهنهء خود مىبندند . متأسفانه مد بستن دستمال گردن در ايران هم دارد رواج پيدا مىكند و مسلما عواقب مزبور هم به دنبال آن خواهد آمد .\r\nپيراهن عبارت است از نوعى پارچهء نازك به نام چلوار . در پهلوى آن طرف دست راست شكافى است كه به كمك تكمه‌اى بسته مىشود و به دور گردن حلقه‌وار قرار مىگيرد و چاك آن با نوار سياهى حاشيه‌دوزى شده و از روى شانه تا ناف آدمى را مىپوشاند . آنها كه دستشان به دهانشان مىرسد دو پيراهن از اين نوع دارند كه متناوبا شسته و پوشيده مىشود ؛ كسى كه متمكن باشد پيراهن خود را نمىشويد ، بلكه به محض اينكه پيراهنى را يك‌بار پوشيد آن را به نوكر خود مىدهد و باز پيراهن نو ديگرى مىخرد ؛ اما كارگر فقير فقط يك پيراهن دارد كه آن را يا در نزديكترين جوى يا در قنات مىشويد ؛ موقعى كه هوا آفتاب باشد اين پيراهن در طول يك ربع ساعت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nخشك مىشود . پيراهنهاى افراد طبقهء كارگر نيز همان برش را دارد اما به رنگ آبى است و از جنس زبر و خشنى كه به آن كرباس مىگويند . در سواحل درياى خزر پيراهنهائى از ابريشم خام مىپوشند . در عهد ما نيز مد پيراهن تاخورده و اطوشدهء اروپائى كه به آن پيراهن نظامى مىگويند در دربار رواج يافته است .\r\nدومين قطعه از لباس كه دستمال باشد نزد ايرانيان اهميت زيادى دارد . كمتر مىشود كه ايرانيان با آن بينى خود را پاك كنند ، زيرا اولا آب بينى آنها به نحو شگفت‌انگيزى كم است « 1 » ؛ ديگر اينكه مردم طبقات پائين و فرودست با دست بينى خود را پاك مىكنند . اصولا دستمال در ايران به اين درد مىخورد كه چيزهاى گوناگون مانند اوراق و اسناد ، نامه‌ها ، گوشت ، سبزى و از اين قبيل را در آن بپيچند . مصرف ديگر دستمال اين است كه پس از تطهير مقرر ، قسمتهائى از بدن خود را با آن خشك كنند . اروپائيها اغلب از اينكه غذاى پخته‌اى را در دستمالى مىپيچند و به آنها تعارف مىكنند دلشان بهم مىخورد ؛ اما ايرانيها حتى مردم محترمشان همانطور كه در فصل پيش گفتيم از چنين عملى به هيچ وجه متنفر نيستند . براى دستمال حاشيه درست نمىكنند ، چنين چيزى خلاف آداب و رسوم است ؛ مع هذا حاشيهء دستمالهاى كتانى مازندران را كه مخصوص ثروتمندان است مليله‌دوزى كرده‌اند . دستمال از نظر زنان داراى راز و رمز خاصى است كه از آن كنايه‌ها و اشاراتى استنباط مىشود و به هنگام رقص نيز از آن براى ايجاد « فيگور » - هاى مختلف استفاده مىكنند .\r\nبلافاصله روى پيراهن ارخالق مىپوشند و آن را با كاردستى به مشهورترين و ظريف‌ترين طرحى از گل و بوته مىآرايند كه به آن قلمكار مىگويند ؛ بهترين ارخالقها از بنارس مىآيد و مختصرى هم در اصفهان ، بروجرد و شيراز تهيه مىشود و حتى كارخانه‌هاى انگليسى نيز اين نقوش را در كالاهاى صادراتى خود تقليد مىكنند . ارخالق مردم بسيار سرشناس و محترم از شال كشمير است .\r\nروى ارخالق قبا به تن مىكنند ؛ قبا هميشه يك رنگ است : سبز ، زرد ، آبى ، بنفش ، قرمز و غيره ، كه چين‌شستى ( پليسه ) « 2 » دارد از جنس قدك\r\n\r\n\r\n","description":"","footnote":"\r\n( 1 ) . بسيار نادر است كه ايرانى محترم با صدا در بينى خود بدمد و در حضور شخص بزرگترى ، به هيچ روى چنين عملى از او سر نمىزند . مطلبى كه در اين باب در كتاب پرورش كورش اثر گزنفون آمده است قابل توجه است ( 8 و  VIII  ) : « در بين آنها قانونى بود كه به صدا در بينى دميدن و آب دهان انداختن را منع مىكرد . مسلم است كه قانونگذار نمىخواسته است باعث شود كه اين اخلاط در بدن باقى بماند ، بلكه مىخواسته كه اين مايعات در اثر كار كردن به صورت عرق از بدن خارج شود ؛ اعقاب آنها عادت ندميدن در بينى و آب دهان نينداختن را حفظ كرده‌اند ؛ اما علاقه به كار كردن در آنها از ميان رفته است . »\r\n( 2 ) . اطو كردن به كمك كوزه‌اى كه داغ شده انجام مىگيرد كه پارچه را به روى آن قرار مىدهند ؛ اشتغال به اين امر سخت خسته‌كننده است و اغلب باعث لرزش دست مىشود و اين لرزش اغلب در دستهاى خياطان مشهود است .\r\n","page_name":" 106 ","page_number":106},
  {"content":"\r\n\r\nمحصول داخلى ، يا ابريشم يزد و كاشان موسوم به تافته كه زير آنها بخصوص پوشيدن پارچه‌هاى خارا و ديبا مطلوب است ؛ باوجود اين قباهائى از پارچهء زرى با نقوش گل طلائى و نقره‌اى بافت كاشان ديده مىشود كه به لباس آباى كليسا شباهت دارد . قبا تا روى زانو مىرسد ؛ دامن قبا آن‌چنان گشاد است كه در جلو روى هم مىآيد و قسمتهاى مخفى بدن را مىپوشاند . هر لباسى كه داراى اين خصيصه نباشد جلف به نظر مىآيد . به همين دليل فراك اروپائى باعث ناراحتى ايرانيان است و آنها هيچ نمىفهمند چرا با اين قيمتهاى نازل پارچه باز فرنگيها صرفه‌جوئى مىكنند ! به همين ترتيب هم پوشيدن قبا با تكمهء باز ، كار ناپسندى بشمار مىرود .\r\nقبا به كمك كمربند نگاه داشته مىشود . كمربند عبارت است از تسمه‌اى دراز كه چند بار به دور كمر پيچيده مىشود و انتهاى آن را تو مىگذارند .\r\nمتمولين كمر خود را با شال كشمير مىبندند ؛ كارمندانى كه بدون واسطه با شاه تماس دارند و نظاميان كمربندى چرمى دارند كه در جلو آن سگكى ديده مىشود . اين سگك با الماس يا جواهر ديگر ترصيع شده و اغلب قيمت آن به يك تا دو هزار تومان بالغ مىشود . شاه به صاحب‌منصبان عاليمقام هنگامى كه كار خود را آغاز مىكنند قلاب كمربند هديه مىكند ، و به من نيز با هديهء قلابى به قيمت سيصد تومان ، افتخار بخشيده است . اصولا شرقيها از ديرباز براى كمربند اهميت خاصى قائل شده‌اند . حتى از زمانهاى بسيار قديم كمربند مفهومى عرفانى و دينى پيدا كرده است و اين نكته از مواضع مختلف زند اوستا برمىآيد ؛ در تعليمات مكتب يهود نيز آمده است : « براى آنكه دل شرمگاه را نبيند . » به‌هرحال كمربند از قديم‌ترين ايام جزئى از پوشش عمومى مردم مشرق زمين بشمار مىرود و علت اصلى خدنگى قامت و حركات مليح شرقيها را بايد در آن جست . اينكه در بين آنها انحناى ستون فقرات تا اين اندازه اندك است به گمان من بايد در اثر بستن كمربند باشد . كمربند ايرانيها مانند كمربند رايج در بعضى از ممالك اروپائى و از جمله مجارستان ، آن‌قدر باريك نيست و به آن شدت سفت و محكم بسته نمىشود كه بر اثر آن حركت و رشد امعا و احشا متوقف بشود و حتى كبد در تنگنا بيفتد ، بلكه كاملا برعكس نرم است و پهن و به سستى بسته مىشود ، به صورتى كه بيشتر نگاهدارنده و محافظ امعاست تا مانع و مزاحم آن ؛ و همچنين محافظ و نگاهدارندهء ستون فقرات نيز هست . به همين دليل براى كودكان و جوانانى كه طرز نشستن و راه رفتن آنها نگران‌كننده است مسلما بستن كمربند داراى فوايد بهداشتى بسيار است . معمولا در « پركمر » چيزهائى فرو مىكنند كه با ملاحظهء آن به سهولت مىتوان به مقام و حال صاحب آن پى برد . كسى كه خط و ربطى دارد در آن دوات و لوله‌اى كاغذ حمل مىكند و به همين دليل لقب ميرزا با او تناسب دارد ؛ نوكرها و لوطيها چاقوى پهن چركسى خود را در آن مىگذارند ، دلاكها شيشهء امالهء خود را و قس على هذا .\r\nدر هواى خنك معتدل ، كليجه كه اغلب از شال ، پارچه يا برك دوخته شده است با آستينهاى كوتاهى كه فقط تا آرنج مىرسد مىپوشند ، كه گاهى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبا پوستين نيز آستر شده است .\r\nهرگاه ايرانى بخواهد به حضور رئيس خود شرفياب شود روى همهء لباسهاى خود جبه‌اى نيز از شال ، پارچه يا آغارى به دوش مىاندازد كه از گردن تا پاشنهء او را مىپوشاند و آستينهاى آن چندان بلند است كه حتى دستها را نيز مىتواند در خود پنهان بدارد . فقط بدين ترتيب است كه مطابق با اصول نزاكت مىتوان با بلندمرتبه‌اى ، يا رئيس خود ، ملاقات كرد . حتى اگر كسى خود داراى چنين جبه‌اى نباشد سعى مىكند آن را براى ساعتى چند به امانت بگيرد .\r\nشلوارها از پارچه‌اى نخ و ابريشمين است به رنگهاى آبى يا ارغوانى و گل و گشاد دوخته شده تا مانع نشستن به روى زمين نگردد . شلوار را در كمرگاه مىبندند . در قسمت جلو شلوار چاكى تعبيه نشده است ، زيرا ايرانى شرعا موظف است كه فقط چندك زده مثانهء خود را خالى كند . زير شلوارى رواجى ندارد و در نتيجه در حين راه رفتن حتى در زمستان هم برهنگى ساق پاى آنها ديده مىشود .\r\nپاها با جورابهاى كوتاهى كه فقط تا قوزك مىرسد پوشيده شده است .\r\nجورابها را به ظرافت بسيار مثل شال يا با ميله مىبافند .\r\nبراى پوشش پا كفش دهان‌گشادى به پا مىكنند كه به هنگام رسيدن به اتاق به سهولت بتوان آن را از پاى بيرون آورد . رسم كفش از پاى درآوردن از آنجا رايج شده است كه ممكن است حيوانى كه از پوست آن كفش را ساخته‌اند نجس بوده و در نتيجهء تماس با آن ، فرش هم نجس بشود . اما شايد علت واقعى آن باشد كه نخواهند فرش در اثر تماس با كفش خراب و ضايع شود . از آن گذشته كفش از پاى بيرون آوردن در اماكن مقدسه ظاهرا رسمى فوق العاده كهن است ؛ بدين ترتيب هم هست كه به حضرت موسى ، هنگام سوزاندن تودهء خار ، يادآورى مىكنند كه كفشهايش را بيرون بياورد . در زمان حال به وزراى مختار اروپائى كه فعلا در ايران بسر مىبرند اجازه داده شده است كه به هنگام شرفيابى كفش بپاى داشته باشند . ولى مع هذا اين مطلب را در يكى از مواد قرارداد صلح تركمنچاى گنجانده‌اند . روحانيون و منشيها دم‌پائيهائى از چرم ساغرى با نوكهائى منقارى شكل و كاملا برگشته به پا مىكنند كه پاشنه‌هائى بسيار بلند و نازك مخروطى شكل دارد ؛ در نتيجه طرز راه رفتن آنها چنان است كه گوئى با چوب پا راه مىروند و تسلط بدان تمرين زياد مىخواهد .\r\nمعرفى كردن خود درحالىكه دستكش بدست باشد نيز كارى است بىادبانه . ايرانى فقط در حين مسافرت دستكش بدست مىكند و دستكشهاى آنها هرگز چرمى نيست ، بلكه از نخ يا ابريشم است ؛ دستكشهاى ابريشمين را مخصوصا خانمها هنگامى كه در معيت خدمه سوار بر كالسكه از منزل خارج مىشوند بدست مىكنند .\r\nصاحب‌منصبان عاليمقام خارجى كه به حضور شاه بار مىيابند قبل از تالار پذيرائى لباس خود را عوض مىكنند و كلاه بلندى كه به دور آن شال\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nپيچيده شده بر سر مىگذارند و روى شلوار و جوراب خود شلوار ديگر از پارچه‌اى به رنگ قرمز تند مىپوشند . يك كليجه و يك جبه از همان پارچه لباس مقرر و پيش‌بينى شده را تكميل مىكند كه به آن شال و كلاه مىگويند و پس از اتمام شرفيابى باز آن را بيرون مىآورند .\r\nشاه نيم اروپائى و نيم ايرانى لباس مىپوشد و لباس عادى او هم خيلى با لباس رسمى كه در اعياد به برمىكند تفاوت دارد . بعدها به هنگامى كه سخن از مراسم سلام در ميان است به تفصيل از لباس رسمى سخن خواهيم گفت .\r\nبه‌طور عادى وى نيز مانند ساير ايرانيان كلاهى بر سر مىگذارد كه قدرى كج قرار گرفته است . پيراهنى دارد با برش اروپائى ، دستمال گردن ، يك ارخالق از شال و روى آن قبائى با يقهء ايستادهء برنگردانده از زرى ابريشمين فرانسوى با تكمه‌هائى از برليان كه با كمربندى پهن و طلائى نگاهداشته شده و قلاب آن كه هر روز عوض مىشود با نگينهاى برليان ، ياقوت ، زمرد ، ياقوت كمرنگ و غيره به درشتى چشمگيرى مرصع شده است و يك خنجر چركسى در آن فرو - رفته . غلاف اين خنجر از مخمل قرمزى است كه در بعضى از مواضع و نوك آن جواهر تعبيه كرده‌اند . دستهء آن تماما از الماس است . جبهء شاه‌پوستى است كه با لطيف‌ترين شال و پوست پشت سنجاب آستر شده و آستينهاى كوتاهى دارد كه فقط تا آرنج را مىپوشاند ؛ جبه چند بار در روز عوض مىشود تا جامهء شاه با اوقات روز متناسب باشد . شلوار كه از پارچه و گلابتون است نيز به رسم اروپائى بريده شده ، اما در پائين با نوارهائى به جوراب محكم گرديده است . آستر كفش از پارچهء قرمز است و فقط به هنگام بيرون رفتن از اتاق پوشيده مىشود . هر روز يك پيراهن تازه و نو و يك دستمال به حضور شاه آورده مىشود . دستمال را يكى از فراش خلوتها نگاه مىدارد تا به هنگام صرف غذا آن را به عنوان دستمال سفره تقديم دارد . لباسهائى كه شاه از تن بيرون مىآورد ديگر متعلق به خدمهء دربار است . پس از سپرى شدن چند روز كلاه و كفش نيز عوض مىشود و كم اتفاق نمىافتد كه اشياى مستعمل به عنوان چيز - هاى غير لازم ناپديد شود ، درحالىكه هنوز كسى جاى آنها را در خزينه پر نكرده باشد و اين خود گاه باعث پيش‌آمدهائى مضحك مىشود . سواى كمربندهاى گرانبها ، شاه در ايام عادى از زر و زيور فقط ساعتى را كه زنجير سادهء طلا دارد و يك انگشترى فيروزه كه به رنگ زيباى آسمان است با خود برمىدارد .\r\nتمام لباسهاى ايرانيها بايد گشاد و راحت باشد . آستين بايد چنان باشد كه بتوان آن را براى وضو به سهولت بالا زد ؛ آستين به موازات مچ كه مىرسد تنگ و باريك مىشود و به برگردانهائى سردست مانند از جنس شال لطيف پايان مىيابد . پيراهن در زير بغل و محل خميدگى دست چاك دارد و اين براى تسهيل حركت مفاصل است و ديگر اينكه عرق آزادانه به خارج جريان يابد و از طرف ديگر از آن جهت كه از پاره شدن و استهلاك پيراهن جلوگيرى به عمل آيد .\r\nتقريبا همهء انواع لباسها در حاشيه به باريكه‌هاى شال ختم مىشود و از آن گذشته بسيارى از لباسها با نوارهاى گرانقيمت شال حاشيه‌دوزى شده است\r\nجيب فقط در پيراهن تعبيه مىشود و بس ؛ اما اين جيب ديگر از تهيگاه\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nشروع و تا حدود ماهيچهء پا ختم مىشود . ميرزاها و حتى وزرا معمولا همهء مدارك و اسناد خود را در جيبشان حمل مىكنند . صدراعظم پيشين هميشه تمام بايگانى دولتى را در جيب خود مخفى مىكرد . روزى كه به ديدن او رفتم فورا فرمانى به او ابلاغ شد كه به حضور شاه شرفياب شود ؛ با شتاب تمام به دنبال پرونده‌اى گشت و به اين منظور تمام محتويات جيب گل و گشادش را به روى قالى خالى كرد . من از غناى اين موزهء قابل حمل دولتى در شگفت شدم .\r\nجامهء مؤمنين ايرانى هيچ‌گاه تماما از ابريشم تهيه نمىشود ، چون در اين جامه نماز نمىتوان گذارد . به همين دليل در نسج پارچه‌هاى لباس مردانه قدرى هم الياف نخ مخلوط مىكنند . اين رسم ، در اصل ، از زمان قوانينى كه براى جلوگيرى از اسراف و تبذير وضع شد ، رواج داشته است . در آن زمان اجتماعات اسلامى دچار فقر و تنگدستى بوده‌اند و قصد آن بوده كه طلا و نقره به صورت ظروف حبس نشود و راكد نماند و همچنين جامه‌هاى ابريشمى رواج نيابد .\r\nذهن مبتكر ايرانى مىخواست كلاه شرعى درست كند و به همين دليل قدرى نخ وارد الياف ابريشم كرد و قاشقهاى نقره‌اى را سوراخ كرد تا ديگر اسم قاشق بر آن نتوان گذاشت ، اما با آن بتوان غذا را خوب بهم زد .\r\nطبقات پائين پارچه‌هاى لباسى به رنگهاى تند را دوست دارند مانند قرمز تند ، زرد ، سبز و غيره كه طرحهاى گل درشت داشته باشد . بخصوص در ايام سال نو كه تقريبا هركسى لباس نو مىپوشد اروپائيها از ديدن جوانان سرشار از اميدى كه با لباسهائى به رنگ شله قرمز ، زرد ، نارنجى ، سفيد چون برف ، بنفش و آبى به اين سو و آن سو مىدوند ، مسرور مىشوند .\r\nدر مورد پارچه‌هاى خوب و قيمتى علامت كارخانه به لباس دوخته مىشود ؛ حتى مىكوشند آن را به صورتى بدوزند كه انظار متوجه آن شود « 3 » . بدين - ترتيب برچسب شال در قسمت جلو در حوالى جيب دوخته مىشود ؛ حتى آخر قوارهء پارچه ، بخصوص آن قسمتها كه حروف طلائى به روى آن چسبانده شده است در طبقات متوسط براى تزئين لباس مورد استفاده قرار مىگيرد .\r\nايرانى ، حتى فقيرترين كس خيلى به سرو وضع خود مىپردازد ؛ از لباس خود مواظبت مىكند ، آن را تميز نگاه مىدارد و مبالغ گزافى براى آن خرج مىكند .\r\nايرانى لباس گرم مىپوشد و به هنگام تغيير هوا ، برحسب اوقات روز و فصول سال اغلب سه بار در روز لباس عوض مىكند و حتى در تابستان به پيك نيك نمىرود مگر آنكه به تعداد لازم لباس براى تعويض به همراه داشته باشد .\r\nهرگاه تغيير سريع گرما را از ياد نبريم و در خاطر داشته باشيم كه تفاوت درجهء حرارت در روز به پانزده درجه بالغ مىشود و پس از يك روز گرم مقارن\r\n\r\n\r\n","description":"","footnote":"\r\n( 3 ) . يكى از سرتيپها كه فرزند وزير جنگ بود لباسى از پارچهء لطيف موجدار ساخت ليون تهيه كرد . خياط هنرمند برچسب پارچه را به پشت او دوخت و من خود توانستم اين لباس را در تالار بزرگ شاه مورد تحسين و اعجاب قرار دهم .\r\n","page_name":" 110 ","page_number":110},
  {"content":"\r\n\r\nغروب ناگهان هوا به خنكى مىگذارد و سردى گزنده‌اى متعاقب آن فرا مىرسد ، آنگاه لزوم و مفيد فايده بودن اين تمهيد متبادر به ذهن مىشود . اروپائيهائى كه اقتضاى آب و هواى اين ديار را بديده نمىگيرند چه‌بسا كه كفارهء اين بىاحتياطى خود را با سلامت و حتى زندگى خود مىدهند ؛ هرچه در اين باب بگويم كم گفته‌ام كه سرماخوردگى نه تنها ممكن است موجب بروز روماتيسم و گريپ بشود ، بلكه مىتواند تب و نوبه و اسهال خونى و تمام عواقب موذى آنها را در پى داشته باشد .\r\nمثل همهء شرقيها ، ايرانى هم از حاشيه‌دوزى لباسها يا آستر كردن آنها با پوست خوشش مىآيد و از نظر او ، هم براى گرم نگاهداشتن خود و هم براى خودنمائى و تجمل به كار بردن پوست غير قابل اجتناب است . در ايران نيز بعضى پوستهاى خوب و قابل استفاده مانند پوست روباه ، خرس ، مار و كفتار و سمور و غيره وجود دارد . منتها اينكه تمام اين حيوانات نجس هستند و در نتيجه پوست آنها به روسيه فرستاده مىشود درحالىكه براى مصرف داخلى كشور پوست مشكى بخارا ، پوست سنجاب و خز به عنوان پوستهاى مجاز از روسيه وارد مىشود . فقط مردم فرودست و فقير پوست گوسفند مىپوشند و پوستين كابلى به علت نرمى و قابليت انعطاف و همچنين مقاومت آن در برابر رطوبت بيش از همه طرفدار دارد و ملاها بدان رغبت خاص ابراز مىكنند .\r\nلباسهاى بلند و گشاد با آرامش و وقار شرقى دست به دست هم مىدهد و ابهتى به آنها مىبخشد ؛ با اين لباسها آنها بزرگ و كشيده به نظر مىآيند .\r\nولى بايد دانست كه اين لباسها به هنگام فعاليتهاى بدنى سخت دست و پا گيرند و به همين دليل به هنگام كار به جاى آن لباس كوتاه‌ترى مىپوشند .\r\nاز بين تمام پارچه‌هائى كه براى لباس به كار مىآيد ايرانى شال را از همه بهتر مىشمارد ؛ اين پارچه حتى در معاملات مانند پول نقد در جريان است . بهترين نوع شال توسط كاروانها از كشمير وارد مىشود ؛ اما جنس - هاى پستتر آن را در كرمان و مشهد مىبافند . مهمترين خصوصيات شال نرمى ، قابليت انعطاف ، دوام رنگ و حفظ حالت آن است . شال نه تنها در لباس مردان و زنان بلكه در عمامه و شال كمر ، براى نگاهداشتن لباس ، در حاشيه - دوزى ، براى پوشش فرشها در اتاقهاى مجلل حرمسرا ، پرده و غيره نيز مصرف دارد . از آنجا كه از ارزش اين پارچه در طى سالها هيچ كاسته نمىشود در هر خانهء حسابى قسمتى از ثروت منقول صرف خريدن شال مىشود و فقط با ناراحتى بسيار كسى از آن دل مىكند ، زيرا در وقت تنگدستى مىتوان آن را گرو گذاشت و بعد باز آن را از گرو بيرون آورد . بدين ترتيب است كه اغلب شال از چند نسل به يكديگر به ارث مىرسد . هرگاه شاه يا يكى از بزرگان مملكت بخواهند به كسى براى خدمتى كه انجام داده است پاداش خاصى مرحمت كنند براى او يك طاقه شال يا يك لباس از شال مىفرستند كه عبارت است از يك قبا يا جبه و اصطلاح « از تن مبارك » يا « از خزينهء مباركه » را نيز در اين مورد به كار مىبرند . به اين مرحمت كه به هنگام منصوب\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنمودن كسى به مقامى بلند يا دريافت فرمان شاهانه صورت مىپذيرد خلعت مىگويند . فرد خوشبختى كه خلعت گرفته وظيفه دارد درحالىكه خلعت را به تن كرده يا شال را به كمر بسته به دربار شرفياب شود ؛ از آنجا ديگر در حالى كه بر اسبى سوار است و گردن گرفته ، محسود و ممدوح ديگران در معيت خدمهء فراوان با غرور به خانه بازمىگردد و در آنجا تبريكات مهمانان و اطرافيانش را مىشنود و از آنها با شربت و شيرينى پذيرائى مىكند .\r\nبخصوص شاعران هرگز چنين موقع مناسبى را از دست نمىدهند و مركب خيال را به جولان درمىآورند تا خرده‌نانى از سفرهء آن بزرگوار بچنگ آورند . پس از برگذار شدن تشريفات ديگر مالك خلعت اختيار دارد كه آن را بفروشد يا به ديگرى ببخشد و در هر دو حال اين كار موجب ناخرسندى دهندهء خلعت نمىشود . شاه اغلب از من مىپرسيد من اسبى يا شالى را كه از او هديه گرفته‌ام به چند فروخته‌ام و اغلب يادآورى مىكرد كه من اين چيزها را به قيمت ارزان از دست داده‌ام . شايد به چشم يك نفر اروپائى اين جامه‌هاى رنگارنگ كه از نقش درخت خرما و اسليمى آكنده است فقط يك لباس خواب قيمتى محسوب شود و بس ، اما ايرانى كاملا با نظر متفاوتى به آن مىنگرد . لباس شال هرچند هم كه كهنه و فرسوده باشد باز صاحب آن از داشتنش مغرور است و به كسى كه لباس ابريشمين نوى در بر دارد ، به ديدهء تحقير مىنگرد .\r\nاز نشانه‌هاى تربيت خوب يكى هم اين است كه آدم قيمت يك اسب ، فرش يا شال را دقيقا بتواند تخمين بزند . حتى اگر شال را به قطعات خيلى كوچك هم تقسيم كنند باز خيلى كم از ارزش آن كاسته مىشود ؛ در آن صورت آن را مىكشند و برحسب وزن آن به مثقال مىفروشند و براى حاشيه‌دوزى به كار مىبرند ؛ كيسه‌هاى كوچك ، شبكلاه و غيره از آن درست مىكنند يا با چنان هنرمندى قطعات را بهم مىپيوندند كه به زحمت مىتوان درزى از آن را به چشم ديد و اين كارى است كه رفوگران بدان اشتغال دارند . تقريبا همه نوع رشوه را با شال مىدهند ؛ هرچه اين پارچه گرانبهاتر باشد پاى شرافت ايرانيان چه مرد و چه زن بيشتر در برابر آن مىلنگد . شالهاى كهنه را مىشويند و تعمير مىكنند و چنان به آن جلا و تازگى مىدهند كه آدم غير وارد آن را نو مىپندارد . اصولا ايرانى هيچ بد نمىداند كه لباس مستعمل ديگرى را باز بپوشد و هرگاه مرد محترمى لباس مستعملى براى خود بخرد اين كارش به هيچ وجه جلب نظر نمىكند و عجيب نمىنمايد .\r\nلباسهاى دوخت ايرانى را خياطهاى محلى مىدوزند . لباسهاى مدل اروپائى را بعضى از اروپائيهائى كه از ايران عبور مىكنند يا در آنجا مقيم هستند مىدوزند . هر ايرانى ، از هر صنف و شغل كه باشد بدقت مىداند كه براى چه لباسى چه مقدار پارچه لازم است ؛ خياط به منزل مىآيد و در آنجا اندازه‌هاى هر قسمت از لباس را معلوم مىكند و به اطلاع مىرساند .\r\nتركمانهاى مقيم ايران هنوز لباس مخصوص خود را حفظ كرده‌اند .\r\nمردها كلاهى استوانه‌اى از پوست بره بسر مىگذارند كه داراى آسترى ضخيم از پشم است و جامه‌اى دراز در بر مىكنند كه راه‌راه سياه ، قرمز يا آبى دارد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nو جنس آن از ابريشم است . زنان اين طايفه بدون حجاب در گردشند و پيراهنى دراز و قرمز مىپوشند و در تهيگاه با كمرى آن را به تن خود محكم مىكنند ؛ گوشه‌اى از روسرى زرد ابريشمين آنها تا كمرشان مىرسد . كردها را از عمامه و عباى آنها كه چون گورخر خط خط است و از چكمه‌هايشان كه از تيماج سماقى سرخ رنگ است ، مىتوان بازشناخت . چادرنشينان در زمستان با نمد يا پوستين خود را مىپوشانند ؛ حتى كلاه گرد يا مخروطى آنها نيز از نمد ضخيم است . قبايل ساحلى درياى خزر به علت زمين باطلاقى و بوته‌هاى فراوان و درهم آن ديار لباسهاى تنگ و كوتاه مىپوشند و روى آن پارچه‌اى كه آب در آن نفوذ نمىكند - و از مخلوطى از ابريشم خام و پشم گوسفند تهيه شده است - بر تن مىكنند . ملاها به روى لباسهاى خود روپوش گشاد عربى كه به آن عبا مىگويند مىپوشند كه از موى شتر و به رنگ سياه است و آب در آن نفوذ نمىكند ؛ بهترين عباها را در كربلا نزديك بغداد و همچنين در كاشان و كرمان مىبافند .\r\nمرد ايرانى از زر و زيور معمولا ساعت جيبى زيبائى كه در آن با فشار باز مىشود ، انگشترئى با نگين فيروزه و يك انگشترى ساده‌تر از عقيق كه بر روى آن چيزهائى به خط تصويرى كه بىشباهت به تعويذ نيست كنده‌اند ، با خود دارد . از آن گذشته تسبيح ، مهر ، دوات و قلم‌تراش را بايد ذكر كرد .\r\nبراى يك ساعت خوب وى بسيار اهميت قائل است و آن را با احتياط تمام در قاب ساعتى از جنس شال نگه مىدارد ، و در ماه رمضان تنها مونس وى همان ساعت است ، زيرا با نشان دادن ساعت و دقيقه ، وى را هر دم به نزديك شدن زمان رهائى از گرسنگى ، تشنگى و خوددارى از كشيدن قليان ، نويد مىدهد . ايرانى علاقه دارد كه ساعت خود را به اروپائيها نشان بدهد و قيمت آن را جويا بشود و پيش خود خيال مىكند كه اروپائى هم بايد همان اندازه از ساعت سررشته داشته باشد كه خودش از اسب و شال دارد . ايرانى براى ساعت ساخت انگلستان كه قاب هم داشته باشد ، برترى خاصى قائل است ، زيرا شيشهء شكسته ساعت را در اين كشور به زحمت مىتوان تعويض كرد .\r\nتسبيح قسمتى براى بازى به كار مىآيد ، زيرا وى روزهاى بيكارى خود را اغلب ساعتها به عبور دادن دانهء تسبيح از نخ مىگذراند و گاه نيز در موارد مشكوك با آن استخاره مىكند . دانه‌هاى تسبيح از چوبهاى خوش‌بو ، از نوعى ذغال سنگ ، از تربت و غيره ساخته مىشود و در طبقات بالا اغلب دانه‌هاى بزرگى را براى كمك به شمارش داخل دانه‌هاى تسبيح مىكنند .\r\nمهر براى هر ايرانى از ضروريات غير قابل اجتناب است ، زيرا فقط زدن مهر ذيل نامه يا اسناد بدانها قوت قانونى مىبخشد ؛ مهر جاى امضا را مىگيرد . در يك عقيق نام صاحب مهر يا يكى از اسماء الله با هنرمندى حك مىشود و دور آن را با اسليميها و خطوط پيچ‌درپيچ تزئين مىكنند چنان كه تقليد آن فوق العاده مشكل مىشود . دورهء اين سنگ بيضى يا چهارگوش ، از نقره يا طلاست ؛ در بالاى مهر قطعه جواهر كوچكى كار\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمىگذارند تا اينكه صاحب مهر آن را به صورت معكوس به كار نبرد . آنگاه يك دستهء كوتاه عمودى به اين سنگ متصل مىكنند كه با لولائى به يك حلقه مربوط مىشود . مردم عاليمقام اغلب چندين مهر دارند : براى اسناد ، نامه‌هاى خصوصى و غيره كه همهء آنها در منگوله‌اى از رشته‌هاى طلائى و نقره‌اى پهلوى هم قرار گرفته است ؛ اين منگوله را كه در كيسه‌اى به دقت حفظ كرده‌اند هميشه در جيب نزد خود نگاه مىدارند .\r\nانگشتر فيروزه به نظر ايرانيان طلسمى است كه خوشبختى مىآورد زيرا در كلمهء فيروز كنايه‌اى از بخت و اقبال نيز هست ؛ همين‌كه ستارهء اقبال آنها درخشان نباشد يا دچار تنگ خلقى باشند و يا هوا بگيرد ، ايرانى انگشترى را به صورت مورب جلو چشم نگاه مىدارد و رنگ فيروزه از نظر او به منزلهء انعكاسى از رنگ آبى آسمان خواهد شد و وى را به ياد روزهاى خوشى و شادى خواهد انداخت و به همين دليل است كه آن‌قدر انگشترى فيروزهء خود را گرامى مىدارد و به سختى بسيار به فروش يا اهداى آن تن درمىدهد و از همين رو نيز هست كه وى براى نگينى كه نظرش را جلب كرده باشد اغلب قيمت غير عادى يك‌صد و پنجاه تومان را مىپردازد و اين قيمتى است كه هرگز در اروپا نمىتوان در ازاى چنين سنگى دريافت كرد . مطلوب‌ترين اشكال فيروزه وقتى است كه تقليدى از سينهء زن باشد اما بزرگى آن‌چنان اهميتى دارد كه به هنگام تراش از اينكه ذره‌اى از آن از دست برود مىهراسند . بيشترين ارزش از آن فيروزه‌هائى است كه آبى آسمانى پررنگ باشد و به آن عبد الرضائى مىگويند ؛ همين آبى متمايل به سفيد يعنى شير فام را هم به شرطى كه از كهنه معدن باشد و لكه‌اى هم در آن ديده نشود تا اندازه‌اى مىپسندند . انواع فيروزه‌اى را كه رنگ آنها به سبزى مىزند و از معدن نو است خوش ندارند زيرا اين فيروزه‌ها رنگ عوض مىكنند و به خود رطوبت مىكشند . از آن گذشته فروشنده‌ها مىدانند چگونه با نگهدارى اين فيروزه‌هاى نوع اخير در انبار رنگ زيبائى به آنها بدهند كه البته باز پس از چند روز به رنگ اصلى بازمىگردد و در نتيجه شخص ناوارد و بخصوص اروپائيها به سهولت در اين معامله فريب مىخورند . مطابق با قوانين شرعى نگين را نبايد در طلا گرفت و به همين دليل آن را در حلقهء نازكى از نقره مىگيرند و بدست مىكنند .\r\nروىهم‌رفته شرقيها علاقهء بسيار به جواهر دارند و بخصوص به انواع رنگين آن مانند ياقوت و زمرد اقبال مىكنند و اين تمايل نيز به صرف قيمت آنها نيست بلكه با لذت فراوان به آن خيره مىشوند و تحت تأثير آن قرار مىگيرند ؛ يك نفر شرقى سنگهائى را مىخرد كه هرگز از آن استفاده نمىكند و به كسى هم آن را نشان نمىدهد ؛ همين برايش كافى است كه گاهگاه آنها را برانداز كند و مورد تحسين قرار دهد ؛ سخن كوتاه ، وى عاشق است و سنگ را به خاطر خود سنگ دوست دارد . هيچ‌چيز مانند يك جواهر تقلبى يا بدلى مورد نفرت ايرانى نيست ؛ او با نگاه ورزيدهء خود\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبلافاصله اصل را از بدل تشخيص مىدهد . در صورت امكان وى به مرواريد يا لؤلؤ باز توجه بيشترى مبذول مىدارد و دربارهء پيدايش و پرورش آن داستانها و تمثيلات شاعرانه‌اى در ذهن حاضر و آماده دارد ؛ وى بيشتر به اصل بودن مرواريد اهميت مىدهد تا به رنگ و شكل آن . در اعياد بزرگ شاهزادگان و وزيران با جبه‌اى ظاهر مىشوند كه حاشيه‌دوزيهاى پهنى با مرواريد دارد و دو منگوله از مرواريد دو طرف آن را به هم وصل مىكند . اين جبه‌ها اغلب خلعت پادشاهان است . ايرانيها مىپندارند كه جواهر مزبور و مرواريد ، قلب را تقويت مىكند و به همين دليل هم همهء آنها در طب ايران استعمال دارد .\r\nدر نگين انگشتريهاى كوچك عقيق كه به انگشت ايرانيهاست يا نام پيامبران حك شده است يا اسماء اعظم و يا اشكال و علائم عجيب و غريب و نامفهوم خرافى . قبل از گزاردن نماز همهء زيورها را از خود دور مىكنند تا هم بتوانند وضو بگيرند و هم بتوانند در حال خضوع و خشوع به درگاه خدا بروند .\r\nبه همين ترتيب اسلحه هم از هر نوع سخت مورد علاقه است . به استثناى ميرزاها و كسبه تقريبا هركس از شاه گرفته تا نوكر قمه‌اى در كمر دارد كه دسته و غلاف آن به لطف تمام با نقره و مينا ترصيع شده است .\r\nبهترين تيغه‌ها را از قفقاز وارد مىكنند . ايرانى بسيار آشتى طلب‌تر از آن است كه مانند چركسها اين سلاح ترس‌آور را على الدوام در نزاعها و زدو خوردها مورد استفاده قرار دهد و به همين دليل اين سلاح بيشتر براى زينت و كارهاى خانگى به كار مىرود تا در جنگ و گريز . موقعى ، اميرى را كه با قمه مجروح شده بود به خدمت صدراعظم معرفى كردند و از او خواستند كه حمل قمه را ممنوع اعلام كند . وى در پاسخ گفت : « من از اينكه مىبينم مردها اسلحه با خود دارند خوشحالم اما واى بر كسى كه بدون دليل قمه بكشد . » در دوره‌هاى پيش حمل دشنهء خميده از فولاد دمشقى كه بدان خنجر مىگويند سخت رايج بوده و آن را در طرف راست كمر مىگذارده‌اند و در شكم پاره كردن به كار مىبرده‌اند ؛ اما ديگر خنجر از مد افتاده و بندرت آدم لوطيى را مىبيند كه به آن مسلح باشد .\r\nاز انواع ديگر سلاح ، در خانه‌ها شمشير از فولاد دمشقى يافته مىشود كه قيمت آن برحسب قدمت سلاح و شهرت استاد سازنده به رقم سرسام‌آور دويست تا پانصد تومان تخمين زده مىشود ؛ از اين گذشته ، تفنگهائى با لوله‌هائى از فولاد دمشقى با كار بسيار خوب قابل ذكر است . اين تفنگها زياد گران و سنگين است ، و در نتيجه تفنگهاى ساخت اروپا روز به روز بيشتر طرف توجه مردم قرار مىگيرد .\r\nلباسهاى زنان كه در حرمسرا مىپوشند با آنچه در كوچه و خيابان به تن دارند سخت متفاوت است ، زيرا لباس كوچه و بازار را از اين جهت تهيه مىكنند تا همهء قسمتهاى بدن را از چشم عابران بپوشاند و به اصطلاح همهء زنان را از لحاظ ظاهر به يك شكل و صورت درآورد . در خانه ، زن\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمعمولا سر خود را با پارچهء شالى مىپوشاند كه گوشه‌هاى آن از پشت آويزان است . پيراهن عبارت است از پارچه‌اى نازك و ابريشمين به رنگ صورتى يا آبى كه گلدوزى شده است با حاشيه‌هاى طلائى ؛ از زير اين لباس به خوبى پستانها نمايان است و چون فقط تا ناف مىرسد شكم كاملا برهنه و نپوشيده مىماند . شكم‌بند كوتاهى از شال ، ابريشم يا زرى كه به تن چسبيده است و جلو آن باز است تا تهيگاه مىرسد . كليجه‌اى كه به كليجهء مردان شبيه است پوشش بالاتنه را تكميل مىكند . زن ايرانى به جاى دامن معمولا چند زير شلوارى مىپوشد كه به زير جامه موسوم است و روى آن باز شلوار گشاد چين‌دار ديگرى به پا مىكند موسوم به جامه كه از جنس ابريشم لطيفى است و اين همه تا حدود ثلث ساق پا مىرسد . در اثر زيادى زير جامه‌ها و جامهء پرچين روى آنها ، لباس خانمها به صورت لباسى پف كرده در - مىآيد . بىبندوبارى در مصرف پارچه و تجملى كه بخصوص در مورد اين لباس به كار مىرفت ، فرياد شوهران را به آسمان رسانيد تا بالاخره دولت ناگزير شد محدوديتهائى قانونى براى آن وضع كند ، و البته همان‌طور كه مىتوان پيش‌بينى كرد اين تمهيدات به هيچ كجا نينجاميد ؛ زيرا بالاخره قدرت و سطوت شاه فعلى مانند خشايار شاه روزگاران قديم نيست كه توسط جارچيان اعلام كرد هر مردى ارباب خانه است و زنان بايد گوش به فرمان او باشند ( كتاب استر ، 1 ) . كار تجمل‌پرستى حتى به آنجا رسيده است كه بعضى از زنان مجلل به رغم ناراحت بودن آن ، شلوارهائى از گرانبهاترين شالها مىپوشند . اين ديگر يكى از شكايتهاى عمومى مردان ايرانى است كه زنان در اثر بىبندوبارى در تجمل‌پرستى و آرايش ، آنان را خانه خراب مىكنند به طورى كه هرگاه چندين زن در خانه‌اى باشند ديگر سروته مخارج آن را از طريق درآمدهاى مشروع نمىشود بهم آورد . اگر به ياد بياوريم كه زنان در صورت واقع شدن طلاق فقط و فقط همين لباسها و مقدارى خرت و پرت را كه فراهم كرده‌اند مىتوانند با خود همراه ببرند ، ديگر دربارهء اين موجودات شوربخت ، با گذشت بيشترى داورى خواهيم كرد . در زمان استيصال اين لباسها را تكه‌تكه گرو مىگذارند تا اينكه ذخيرهء آنها پايان بپذيرد . هرگاه زنى به كوچه برود يا سوار بر اسب در معيت نوكرها از شارع عبور كند ، چادرى به رنگ آبى نيلى بر سر مىكند و آن پوششى است كه تمام بدن ، از سر تا به پا ، در آن پيچيده مىشود . در مقابل چهره ، پارچه‌اى باريك و بلند به نام روبند آويخته است كه مقابل قسمتى كه چشم قرار گرفته قطعه‌اى بيضى شكل و پنجره پنجره براى ديدن تعبيه شده . اين نقاب ، بخصوص در تابستان گرم ، سخت مايهء ناراحتى است . به همين دليل خانمها گاه‌گاه ناچار مىشوند آن را بردارند . نزاكت و ادب ايجاب مىكند كه به هنگام ملاقات با خانمى چشم را پائين بيندازند . روى لباسهاى زير موقع خروج از منزل باز يك شلوار سبز يا آبى كم‌رنگ مىپوشند كه پاها را از انگشتان گرفته تا تهىگاه مىپوشاند يعنى شلوارى كه به جورابهاى دوخته شبيه است ، به اين شلوار چاقچور مىگويند . كفشها به طرز خاصى دوخته شده است و چندان\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nكوچك است كه فقط نوك پا در آن جاى مىگيرد و از قسمت كف پا به زحمت تا نصف پاشنه مىرسد . پس در نتيجه زنان فقط با نوك پا مىتوانند حركت كنند ، اما اين مطلب مزاحم حركت و راه رفتن آنها نمىشود . روىهم‌رفته لباس كوى و برزن خانمهاى ايرانى هيچ لطف و گيرائى ندارد زيرا اين لباسها بدن را مثل گونى در خود مىپوشاند و در نتيجه هيچ از شكل و طرز حركت و رفتار زنان به چشم نمىآيد و حتى سن آنها را نمىشود تشخيص داد - و چه مزاحم است چنين لباسى زيرا اجازهء تنفس به بدن نمىدهد ، اما همين لباس دو حسن هم دارد كه در مشرق‌زمين بسيار مورد توجه است ، يكى آنكه صورت زن را از نگاه نامحرم مىپوشاند و ديگر آنكه به پوشندهء آن امكان مىدهد كه به صورت ناشناخته و پنهانى به گردشهائى برود و از نقاطى ديدن كند كه در غير اين صورت و با روى باز به رفتن به آن نقاط مجاز نيست . بدين ترتيب در بازار به زنانى با چادر كهنه و مستعمل برمى خوريم كه به هنگام صحبت كردن از طرز تكلم عالى آنان مىتوان به مقام بلندشان پى برد . گاه مىشود كه خانمى كه ظاهرا از طبقات پائين اجتماع است به خانهء طبيب اروپائى مىآيد و با او در باب يك بيمارى پنهانى مشورت مىكند ؛ طبيب نبض او را مىگيرد و فورا متوجه دست‌بند قيمتيش مىشود ؛ در آخرين سالهاى اقامتم در ايران اغلب مرا به خانه‌اى مىبردند و خانم از من مىپرسيد كه آيا او را مىشناسم يا نه و بعد مىگفت پيش من آمده و من او را معالجه كرده‌ام .\r\nطبيعى است كه زنان ايرانى نيز به زر و زيور از هر نوع و دست ، مثلا گوشواره ، سنجاق مخصوص نگاهداشتن روبنده ، دستبند و پابند ، دل - بسته‌اند . دست‌بند و پابند كه اغلب از مرواريد است به مچ دست يا پاى خانمهائى كه طرز راه رفتنشان ملاحت و دلربائى خاصى دارد و دست و پايشان نيز ظريف و زيباست جاذبهء خاصى مىبخشد . خانمهاى متشخص و از خانواده‌هاى برجسته اغلب تاج الماس گرانبهائى بر سر مىگذارند . رسم حلقه به پرهء بينى كردن فقط نزد بعضى از طوايف تاتار و افغان رواج دارد .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nآسايش و جنبش ، شكار ، ورزش 5\r\nنشستن و ايستادن . خواب و بيدارى . مشت و مال . جاى خوابيدن . اروپائى كجا بايد بخوابد ؟ رفتن و دويدن . سوارى كردن . مسافرت . بازيهاى سوار بر اسب . شكار ( با باز ، شكارهاى شاهانه ، ماجراهاى شكار ، هديه دادن شكار ، نبرد شتر ، حيوانات وحشى قابل صيد ) . ورزش ( ورزش براى درمان ، مؤسسات ورزشى ، تمرينهاى مختلف ، داستان سعدى ، شنا ، شمشيربازى ، تيراندازى ) . اظهارنظر .\r\n\r\nالف . آسايش و جنبش\r\nقانون طبيعى آسودن و جنبيدن در مورد ايرانيان صدق مىكند . اگر ايرانى را به حال خود بگذاريد بيشتر به آسودن رغبت دارد ؛ اما اگر اوضاع و احوال وى را به‌جنبيدن برانگيخت ديگر قادر به انجام كارهاى خارق العاده است و حتى اگر موانع او را به حال نخستين آسودن و تنبلى باز نگرداند ممكن است بدون وقفه بكوشد و بجنبد . اين قاعده چنان كه در ضمن اين فصل خواهيم ديد هم در مورد فعاليتهاى بدنى او صادق است و هم در مورد كوششهاى فكرى و ذهنيش .\r\nهمانطور كه مىدانيم شرقيها به هنگام نشستن از صندلى استفاده نمىكنند . ايرانى حتى نيمكت هم ندارد ، بلكه بر روى نمد ضخيم و فرشهاى گسترده مىنشيند ، آن هم نه آن‌طور كه رسم تركهاست ؛ بلكه به تقليد از شتر دو زانو مىنشيند يعنى ساق پا را از زانو خم مىكند و آن را به عقب مىبرد و كف پا را از قوزك دراز مىكند به صورتى كه با ساق يك زاويه صد و هشتاد درجه درست مىشود و چنان مىنشيند كه نشيمنگاه درست روى پاشنه واقع مىشود و بدين ترتيب مركز ثقل بدن كاملا به پاشنه منتقل شده است . به اين حالت چهارزانو نشستن مىگويند « 1 » . على العموم پشت به جائى تكيه داده نمىشود و آزاد مىماند ؛ فقط كسانى كه در خانه مىخواهند استراحت كنند به بالشى « 2 » كه استوانه‌اى شكل است تكيه مىدهند . بر زمين نشستن ظرافت خاصى مىخواهد و مثلا به دستها نبايد تكيه كرد و لباسها را بايد چنان مرتب داشت كه زانو و پاها را كاملا بپوشاند و بخصوص از پا هيچ‌چيز پيدا نباشد .\r\n\r\n\r\n","description":"","footnote":"\r\n( 1 ) . كاملا معلوم است كه مؤلف دچار سهو شده و چهارزانو را با دوزانو اشتباه كرده است . - م .\r\n( 2 ) . در اينجا منظور مؤلف متكاست نه بالش . - م .\r\n","page_name":" 118 ","page_number":118},
  {"content":"\r\n\r\nتازه وارد برحسب مناسبات و مقامى كه دارد ، يا بدون آنكه از وى خواسته باشند مىرود و پيش صاحب‌خانه مىنشيند يا عامدا در فاصله‌اى از وى قرار مىگيرد تا مراتب احترام و فرودستى خود را به او نشان دهد و تازه پس از اصرار و ابرام بسيار قدرى نزديكتر مىآيد ؛ خود صاحب‌خانه نيز چنين آدابى را كاملا رعايت مىكند ؛ وى برحسب مقام و مرتبهء تازه وارد كاملا يا نيمه از جاى برمىخيزد و يا حتى چنين وانمود مىكند كه مىخواهد برخيزد ؛ و در اين فواصل چنان ريزه‌كاريهاى بسيار انجام مىگيرد كه پس از ساليان متمادى اقامت در اين كشور ، تازه بدان پى مىتوان برد . همين تشريفات هم به هنگام برخاستن رعايت مىشود . ايرانى به رضا و رغبت جلو پاى اروپائى برنمىخيزد ، ولى در هر حال در اين مورد به اندازهء تركها سخت نمىگيرد ؛ مع هذا مىداند چگونه از بعضى نكات تشريفاتى غفلت كند و بدين ترتيب تفوق خود را به او نمايان سازد . فرد اروپائى كه با آداب معاشرت ايرانى آشنا نيست مىپندارد كه به او احترام بسيار گذارده‌اند ، اما شهود كار كشته فورا عيب و نقص آداب و تشريفات را تشخيص مىدهند و از خنديدن به ساده‌لوحى او فروگذار نمىكنند .\r\nتازه‌وارد پس از آنكه نشست و قرار گرفت با نگاه يا خم كردن بالاتنهء خود به حاضران سلام مىگويد و همچنين با تك‌تك آنها برحسب مقام و منزلتى كه دارند و وى كاملا بدان آگاهى دارد خوش‌وبش مىكند . آنها ساعتها به همين حال نشسته باقى مىمانند ؛ نزاكت مانع آن است كه از جاى بجنبند بخصوص كه اگر در جمع مردمى عالىمقام شركت كرده باشند . اين كار براى اروپائيان بسيار دشوار است بخصوص از نظر شلوارهاى تنگى كه به رسم اروپا به پا دارند . به اروپائيها پس از مدتى كه نشستند حالتى دست مىدهد شبيه خزيدن مورچه روى بدن و سرانجام كاملا پاى آنها بخواب مىرود چنان كه فقط با مرارت بسيار قادر به برپا ايستادن مىشوند يا اينكه نمىتوانند و بر زمين مىافتند ، اما آنها نيز مانند من پس از مدتى طريق نشستن را ياد مىگيرند و كاملا بىهيچ ناراحتى از آن تقليد مىكنند . اما اگر بدان اندازه كه تصورش مىشود التهاب در مفصل يا مخاط كاسه زانو پيدا نمىشود از آن جهت است كه سنگينى بدن به روى پاشنهء پاست نه كاسهء زانو . چه‌بسا كه به مهمانان اروپائى در خانه‌ها صندلى تعارف مىشود . در خانه‌هاى معتبر معمولا دو تا سه صندلى به صورت ذخيره وجود دارد . براى ايرانى نشستن روى صندلى راحت نيست ، نمىداند با ساقهاى پايش چه كند ؛ پس از مدتى مطلب را فراموش مىكند و باز به رسم ايرانيها مىنشيند كه به سهم خود اين كار هم به هنگام تواضع كردن يا برخاستن از صندلى برايش اشكال بسيار ايجاد مىكند .\r\nهيچ‌چيز براى ايرانى به اندازهء ايستادن ناراحت‌كننده نيست و به همين دليل فقط به هنگام ضرورت برپاى مىايستد . در حضور شاه همه بدون استثنا مىايستند ؛ فقط گاه‌گاه در مورد امورى كه بيشتر طول مىكشد و مثلا در مورد بررسى نوشته‌ها و غيره شاه كسى را به نشستن دعوت مىكند . به من نيز هنگامى كه به شاه درس مىدادم يا روزنامه‌اى اروپائى را به زبان فارسى ترجمه مىكردم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو بلند مىخواندم اجازهء نشستن داده مىشد . بچه‌ها در هر سن كه باشند بايد در حضور بزرگترهاى خود ، يا صاحب‌خانه بايستند مگر آنكه خصوصا از آنها بخواهند كه بنشينند و اين كار نيز البته بندرت اتفاق مىافتد . در مورد خدمتكاران نيز وضع بر همين منوال است . هرگاه ايرانى ناگزير از ايستادن باشد مىكوشد كه دستها را در آستين پنهان كند يا آنها را چليپاوار به روى سينه قرار دهد به صورتى كه انگشتان نمايان نباشد . هرگاه ناگزير شود در جائى كه فرش پهن نكرده‌اند مدتى دراز بنشيند ، به حالتى كه در هنگام تخليه رخ مىدهد يعنى چندك مىنشيند ؛ هرگاه پشت او به جائى تكيه داشته باشد مىتواند مدت زيادى كه تعجب‌آور است به همين وضع بماند .\r\nشاه به تناوب به طريق ايرانى يا تركى مىنشيند . در تالارهاى وى نيز صندليهاى راحت ، نيمكت و تختهاى بسيارى هست كه همه با فيروزه و خاتم مزين است ؛ اما هرگز از آنها براى نشستن استفاده نمىكند و اين به علت ناراحتيى است كه وضع ساقها برايش ايجاد مىكند . اما هرگاه خود را به اين كار مجبور كند انگشتان پا را كه به طرف داخل كشيده مقابل هم قرار مىدهد .\r\nهرچند كه اين طرز نشستن منظرهء ناخوش‌آيندى دارد باز نقاشان وى را به اين حال نقاشى مىكنند .\r\nخواب و بيدارى را ايرانى به فرمان خود درآورده است . هرگاه مشغله‌اى نداشته باشد ، وقتى كه از كار خود خسته شده باشد مىتواند روز و شب بخوابد و در عوض در حين كار و گرفتارى زياد قادر است ماهها و سالها مدت خواب خود را به حد اقل ممكن تقليل دهد . در رمضان يك ماه تمام نحوهء زندگى خود را تغيير مىدهد . در اين ماه روزها مىخوابد درحالىكه شبها غذا مىخورد و به كارهايش مىرسد . پس از انقضاى اين ماه باز به برنامهء عادى روزانهء خود باز مىگردد بىآنكه اختلال چشمگيرى در سلامتش حاصل شود . در مسافرتها شبها بيدار مىماند و روزها مىخوابد و اين طرز زندگى با در نظر گرفتن فاصلهء كوتاه منزلها اغلب دو ماه به طول مىانجامد . اما در شهر و خانهء خود ، در عوض ، در طول روز همهء كارهاى خود را انجام مىدهد و سراسر شب را مىخوابد . زود به بستر مىرود و قبل از طلوع آفتاب برمىخيزد زيرا انجام فرايض دينى وى را به چنين برنامه‌اى وامىدارد . بعد از ظهرها را با كمال ميل مىلمد و چرتى مىزند .\r\nايرانى وقتى نتواند بخوابد يا خود را خسته ببيند و يا اگر هوس كرده باشد ، رغبت تمام دارد كه او را مشت و مال بدهند . به هنگام بروز جزئى احساس ناراحتى دو نفر بر كنار بسترش مىنشينند و سراسر شب متناوبا اعضاى وى را به لطف و نرمى مىمالند . شاه حتى اغلب روزها دستور مىدهد فراش خلوتها وى را ساعتها بمالند . روزى به عيادت وزيرى بيمار رفتم و ديدم كه عيادت‌كنندگان به ترتيب وى را مشت و مال مىدهند و بعد به يكديگر جاى مىپردازند . ظاهرا پس از مشت و مال حالتى مطبوع و لذت‌بخش به آدمى دست مىدهد كه به خواب مىانجامد . من اروپائيانى را مىشناختم كه از شمار نجيب‌زادگان بودند و پس از مدتى اقامت در اين كشور به مشت و مال عادت\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكرده بودند . از آن گذشته طبيب اروپائى صادقى را به ياد مىآورم كه در آخرين چهار روز زندگيش فقط با توسل به مشت و مال توانست اندكى آلام و دردهايش را تسكين بخشد و آرامشى نسبى بيابد .\r\nدر ايران اتاقى خاص خوابيدن نيست ، همچنين تختخواب هم فقط به تعداد اندك ، در آنجا وجود دارد . هركس هرجا دلش خواست بر كف اتاق بستر خود را پهن مىكند . بستر عبارت است از تشكى كه چهارپا طول دارد و آن را از پنبه و در مورد فقرا از پشم گوسفند انباشته‌اند . در بالاى آن برگردانى است از مخمل كاشان ، و ديگر لحافى سخت عريض و طويل از كتان يا چلوار كه باز بالاى آن برگردانى از ابريشم ، چيت يا شال درست كرده‌اند ، آخرين جزء بستر متكائى است استوانه‌اى شكل كه از طرفين آن منگوله‌هائى ضخيم آويخته شده است . ظاهرا استفاده از ملحفه براى ايرانيان كارى است زايد زيرا آنها با كليجه مىخوابند و بدين دليل زبرى مخمل را احساس نمىكنند . بلافاصله پس از اينكه شام از گلوى ايرانى پائين رفت مىرود مىخوابد و بر اين عقيده است كه بخار غذا كمك به خواب مىكند .\r\nلباسهاى رو را بيرون مىآورد و شب كلاه ضخيمى را بر سر گذارده به روى گوش پائين مىكشد . بدين ترتيب بر روى تشك كه تا گردنش مىرسد دراز مىكشد . به طورى كه گردن و سر فقط به روى متكا يا بالش قرار مىگيرد .\r\nپاها معمولا از روى تشك كوتاه بيرون مىزند و در زمستان نيز وضع به همين قرار است درحالىكه در تابستان و در قلب الاسد به هنگام خواب و استراحت بعد از ظهر ملحفه يا شمد را به روى سر مىكشند . در تابستان در شهرها تقريبا خوابيدن در اتاق غير ممكن است زيرا اولا هوا چندان خفه است كه نمىتوان نفس كشيد ، ثانيا در هواى حبس و مسدود پشه‌هاى مزاحم خواب را از آدمى مىگيرند .\r\nدو نوع متفاوت پشه وجود دارد به بزرگترها پشه مىگويند و به كوچكترها كه به زحمت ديده مىشود و به رنگ خاك است ، خاكى . نيش پشه خاكى دردناك‌تر است زيرا درد به همان ناحيهء برآمدگى ناشى از نيش محدود نمىشود بلكه به قسمتهاى وسيعى از بدن منتشر مىگردد . با يك پشه‌بند يا « پشه‌دان » مىتوان خود را از شر پشه‌هاى معمولى رها كرد ، اما پشه خاكيها چنان كوچكند كه از ظريف‌ترين پارچه‌ها نيز رد مىشوند ، ولى از طرف ديگر در برابر كوچكترين جريان هوائى ياراى مقاومت ندارند و به همين دليل در اتاق بيشتر و در فضاى باز خيلى كمتر مزاحم مىشوند . به همين علل ايرانى شبهاى تابستان بر بام هموار خانه كه هميشه جريان هوائى در آنجا هست ، مىخوابد . يكى از عوارض خاص كه در هندوستان هم مواردى از آن مشاهده شده اين است كه شخص تازه‌وارد در اولين تابستان اقامتش بيشتر مورد حمله و هجوم پشه‌ها قرار مىگيرد ؛ پشه‌ها خواب و آسايش را بر وى حرام مىكنند ، هر نيشى با خارشى دردناك توأم است ، بدن بقدرى حساس مىشود كه بدون وقفه همه جاى آن را ، حتى آنجا كه نيش حشره‌اى بدان نرسيده است ، مىخاراند ؛ بىقرارى ، كم‌خوابى و خارش تمام‌نشدنى و مداوم باعث\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمىشود كه صبح كاملا آشفته و مجروح و بىدل و دماغ از خواب برخيزد . حال هرگاه مدتى دراز در مملكت بماند ديگر همچون ايرانيها فقط در مقابل نيش حساس مىماند و درد به نقطهء مجروح بدنش محدود مىشود و باز به زودى ناپديد مىگردد . من خود و كسانى كه با من همراه بودند ، در اولين تابستان رنج بسيار كشيديم ؛ به چنان حالى افتاديم كه صبحها به آسانى شناخته نمىشديم ؛ بچهء شيرخوارى هم بود كه اغلب در اثر نيش دچار تب مىشد . اما بعدها ديگر بيش از بوميها ، دچار ناراحتى نمىشديم . اين واقعيت مسلم را به دو طريق مىتوان توجيه كرد . معمولا تصور مىشود كه بوى عرق اروپائيان حشره را به سوى خود مىخواند در نتيجه به نيش زدن ترغيب مىكند تا اينكه با گذشتن يك سال ، اندك‌اندك طبيعت تازه‌وارد ديگرگون و به طبيعت بوميها نزديك مىشود . اين همان توجيهى است كه انگليسيهاى ساكن هند بدان گرويده‌اند . اين تعبير به گمان من منطقى نيست زيرا ايرانيها و بوميها نيز از نيش پشه‌ها در امان نيستند ، فقط در مورد آنها درد از محل گزيدگى فراتر نمىرود . ديگر اينكه اين گزيدگى نيست كه اين‌قدر درد ايجاد مىكند بلكه به اصطلاح بيرون ريختن و كهير زدن در قسمت بزرگى از بدن است كه طبق اصل تداوم در مورد ساير بيرون ريختنهاى بدن و كهير زدنها در كشورهاى اروپائى هم اتفاق مىافتد .\r\nبدين ترتيب به ياد مىآورم هنگامى كه در سال 1859 « 3 » شبى در كاشان بسر بردم صبح بعد ، تمام صورت و قسمتهاى ديگر نپوشيدهء بدنم كهير زده بود ، بدون اينكه اين امر باعث بىخواب شدن من شده باشد . به همين دليل من توجيه ديگرى را محتمل‌تر مىشمارم و آن اين است كه در سال نخستين نوعى تلقيح بر ضد زهر موجود در نيش حشره انجام مىگيرد كه پس از اشباع بدن مصونيتى در برابر كهير و بيرون ريختن ايجاد مىكند . با استعانت از همين فرضيه من واقعهء زير را توجيه مىكنم . هنگامى كه در تابستان 1859 از شيراز بازمىگشتم به دعوت ايلخانى طايفهء قشقائى به قرارگاهى واقع در غرب تخت جمشيد وارد شديم ، و در اينجا اسبهاى ما چنان دچار گزيدگى خرمگس شدند كه از ناحيهء لطيفى از شكمشان خون جارى بود ؛ ناگزير بودم كه هرچه زودتر با اسبها از اين چاپارخانه خارج شوم زيرا قبلا شنيده بودم كه ممكن است اسبها از شدت خونريزى تلف شوند . ولى بسيارى از گله‌هاى محلى در اينجا در حال چرا بودند و ماهها درنگ مىكردند ، بىآنكه به بيمارى دچار شوند . از آنجا كه به علت نبودن تخت ، رختخوابها را در چادرشبى مىپيچند و آن چادرشب تمام مدت روز در گوشه‌اى قرار مىگيرد و از طرف ديگر هرگز آن را باد نمىدهند ، نمىشويند ، و عوض نمىكنند و ديگر آنكه چون ايرانيها با لباس مىخوابند ، پس نبايد از اينكه بسيارى از حشرات در چادرشب و رختخواب لانه كنند - و بخصوص شپش كه هيچ خانه‌اى از آن خالى نيست ، در آن رخنه كند - دچار حيرت شويم . حال يك مسألهء اساسى يا بهتر\r\n\r\n\r\n","description":"","footnote":"\r\n( 3 ) . برابر با 6 - 1275 ه . ق . - م .\r\n","page_name":" 122 ","page_number":122},
  {"content":"\r\n\r\nبگوئيم حياتى براى اروپائيهائى كه در مشرق سفر مىكنند يا در آنجا متوطن مىشوند مطرح مىشود و آن اين است كه آيا مطابق رسم و قاعدهء رايج در ايران اولا در هواى آزاد و ثانيا بر كف هموار اتاق بخوابند يا نه . مسافرين مجرب با بيرون خوابيدن موافق نيستند و مىگويند كه تب و اسهال از عواقب غير قابل اجتناب آن است . از اين قبيل است هاينريش بارت « 4 » كه در صفحهء 583 جلد دوم سفرنامهء معتبر خود مىگويد : « متأسفانه در قبال هواى خفهء داخل كلبه فريب هواى تازه و خنك بيرون را خوردم و سراسر شب را با وجود توفانى كه برخاست در رطوبت شديد متعاقب آن همان جا كه بودم ماندم . مسافر تب‌دار به سهولت دچار چنين سهوى مىشود اما من اطمينان دارم كه اين عمل خطاست و زيان‌آور . خنكى هواى بيرون فريبنده است و مسافر را دچار زيان و خسران مىكند . » بهرتقدير اين قابل انكار نيست ، تغيير سريع هوا كه پس از نيمه شب و قبل از طلوع آفتاب روى مىدهد ، از آن گذشته ، باران و شبنم اغلب باعث آن ناراحتيها مىشود . اهالى ساكن سواحل درياى خزر از اين نظر ناگزيرند كه شبها را داخل خانه بخوابند .\r\nفقط در دشتهاى مرتفع خشك كه از باران و شبنم در آن خبرى نيست يكى از اين دو راه حل هست كه يا شبها را بيدار بمانند و در ناراحتى مدام از كمى هوا هراسان باشند و تن به نيش پشه‌هاى بزرگ و كوچك بسپارند و در بستر از اين دنده به آن دنده بغلتند يا شب را بر فراز بام بسر آورند . به نظر من طريقه‌اى را كه ايرانيها برگزيده‌اند بايد ترجيح داد زيرا بىخوابى و عواقب آن بدن را ضعيف و آماده و پذيراى تب مىكند . اما البته بايد عادت و رسم كشور را نيز بديده گرفت كه با وجود گرماى سرشب باز خود را خوب مىپوشانند زيرا در غير اين صورت خنكى پس از نيمه شب باعث ايجاد لرز مىشود ، و اسهال در پس خواهد داشت .\r\nاما بر خلاف آنچه به خوابيدن بر كف اتاق راجع است ، من قدرى بالاتر قرار دادن بستر را راحت‌تر و مفيدتر مىدانم ، صرف‌نظر از اينكه قدرى بالاتر قرار گرفتن بستر حفاظى است در برابر حشرات ، عقرب و رطيل . در صورت امكان بهتر است كه اروپائيها يك تختخواب سبك تاشو سفرى با خود داشته باشند . بارت ( جلد دوم ، صفحهء 596 ) در اين‌باره مىگويد :\r\n« زيستن در كلبه‌هائى كه آزادانه بر پايه‌هائى به ارتفاع ده تا بيست پا قرار دارد مطمئنا براى مسافرين اروپائى در اين نواحى فوق العاده مفيد و راحتى - بخش خواهد بود . » اگر فكر كنيم كه در اغلب خانه‌ها حوض يا آب راكد و باغچه‌هائى با گياهان و بوته‌هاى كوتاه وجود دارد ، و اينها همه پشه‌ها را به خود جلب مىكنند و باعث تب مىشوند ، آن وقت به فايدهء خوابيدن به روى پشت‌بام آن هم قدرى مرتفعتر از سطح بام بهتر پى مىبريم . قدرى بلندتر از سطح زمين خوابيدن تمهيد خوبى است براى جلوگيرى از ناراحتيهاى مذكور در فوق . به عنوان دليل ، اين تجربهء عمومى را ذكر مىكنم كه در مورد شيوع نوبه كسانى كه در بالاخانه‌ها زندگى مىكنند كمتر از كسانى كه در طبقهء\r\n\r\n\r\n","description":"","footnote":"\r\n( 4 ) .  Heinrich Barth \r\n","page_name":" 123 ","page_number":123},
  {"content":"\r\n\r\nهمكف ساكنند بدان دچار مىشوند . از اين نظر بايد گفت اتاقهائى كه سه تا پنچ پا بر فراز كف حياط قرار دارند و در پائين آنها نيز زيرزمينى تعبيه شده است ترجيح دارند . اين رسم نيز روز به روز رواج بيشتر پيدا مىكند كه در اردوگاهها تختى سفرى با خود براى خواب بردارند . هرچه دربارهء رعايت اين نكات ناچيز بگويم كم گفته‌ام زيرا اغلب ، زندگى مسافران اروپائى متأسفانه در اثر غفلت از اين نكات تباه شده است .\r\nبراى نوزادان در ايران گهواره به كار مىبرند ، و آن عبارت است از جعبهء كوچكى كه آن را از دو قلاب به پايه‌اى مىبندند و تاب مىدهند . اما بيشتر ، حصيرى را كه با كمك طناب به دو درخت يا دو تير بسته شده است به جاى گهواره مورد استفاده قرار مىدهند و هرگاه آن را يك‌بار تكان بدهند مدتها در حركت است و در نتيجه انجام دادن كارهاى خانه را براى مادر ممكن مىسازد .\r\nاين وضع كه ايرانى در هر ساعت روز قادر به خوابيدن است اغلب به عنوان بهانه‌اى براى رد كردن مهمان به كار برده مىشود . مستخدم خانه در جواب مهمانى كه سراغ صاحبخانه را گرفته ، مىگويد : « خواب است . » و ديگر مهمان كارى در برابر اين حرف نمىتواند بكند بجز آنكه دست از پا درازتر بازگردد يا مطلب خود را به مستخدم بگويد و به او دستور بدهد كه آقا را از خواب بيدار كند . البته طبيب اغلب ناگزير از توسل به راه حل اخير است .\r\nايرانى هنگامى پياده راه مىرود كه اين امر به نحوى الزام‌آور باشد يا اسب در اختيارش نباشد . گردش رفتن فقط براى اينكه آدم تكانى خورده باشد در ايران رايج نيست . فقط زنان و مردم طبقات پائين در باغهاى نزديك خود يا در بازار شهر به گردش مىروند و اين هم تنها براى ارضاى حس كنجكاوى و تماشا صورت مىگيرد و بس . طرز راه رفتن ايرانى با ملاحت و گير است و بدن را راست و زيبا نگاه مىدارد . « پياده قاصد » هائى هستند كه سرعت آنها به نيمى از سرعت چاپار پست مىرسد و بهمچنين هميشه نوكرى يا مرد فرودستى پيدا مىشود كه تمام روز را با گامهاى سريع راه برود بىآنكه احساس خستگى كند . بر خلاف تركها ، اصلا كسى نشستن آنها را به چشم نمىبيند . دوندهء شاه كه به شاطر شاه موسوم است و شاه را هنگام سوارى چهارنعل ، از اين ايستگاه به آن ايستگاه همراهى مىكند ، با سرعت خود در بيننده احساس اعجاب و ضمنا همدردى پديد مىآورد . شاطرها با كمربندى بر كمر و مچ‌پيچى به ساق پا مجهزند .\r\nمعمولا با اسب ، الاغ ، قاطر و شتر نقل مكان مىكنند . ايرانى اصلا سواركار به دنيا آمده و هنگامى كه بر اسب نشسته است ، خود را آزاد حس مىكند و خستگى نمىشناسد . به همان ندرت كه اسب را در آنجا سوغان مىكنند ، به همان كمى هم به كسى سواركارى مىآموزند ؛ براى ايرانى سواركارى امرى بديهى است مانند راه رفتن . بچهء سه ساله را در سفرها مادر به روى زين نگاه مىدارد . ايرانى خيلى جلد و چابك بر اسب مىنشيند آن‌طور كه زانوهايش زاويه‌اى بزرگتر از قائمه ايجاد مىكند . اگر از اسب بيفتد - و اين چيزى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاست كه غالبا رخ مىدهد - اصلا به روى خود نمىآورد . بلكه درحالىكه دنبالهء حرف خود را گرفته باز با خونسردى بر اسب مىنشيند . معمولا خوب « قدم » يا « يورقه » مىرود ، چهار نعل بندرت ديده مىشود ؛ يورتمه را اصلا نمىشناسد . به‌طور متوسط در مسافرتها در هر پنج تا پنج و نيم ميل توقف مىكنند اما اگر ضرورتى در كار باشد نه تا دوازده ميل در روز را هم طى مىكنند ، بين هجده تا بيست ميل را با تعويض اسب پشت سر مىگذارند .\r\nزنها درست مانند مردها بر اسب مىنشينند و من زنانى را كه در ماه‌هاى آخر حمل بوده‌اند در حال اسب‌سوارى ديده‌ام بدون اينكه اين كار تأثيرى نامساعد در حالشان داشته باشد . پس اين پيشداورى است كه مىپندارند براى زنان سوارى يك طرفه ضرورت دارد . البته اين روش براى يك سوارى تفريحى كوتاه عملى است اما در مسافرتهاى بزرگتر اين كار نه براى زن و نه براى اسب ممكن نيست زيرا نه تعادل لازم و نه تقسيم بار درست با اين طريق حاصل مىگردد . ايرانى به اين اصل معتقد است كه زياد بار كردن حيوان براى مدتى كوتاه به هيچ وجه به حال او زيان‌آور نيست به شرطى كه در هر دو طرف به يك ميزان سنگين باشد ولى هرگاه حيوان را كم بار كنند ولى آن بار به‌طور مساوى تقسيم نشده باشد حيوان را از بين مىبرد .\r\nايرانى براى مسافرت دور و دراز ، خود و حيوان باركش را آماده مىكند و از چند روز پيش با او كم‌كم تمرين مىكند تا خودش و حيوان از حال رخوت خارج شوند . به همين قصد وى در روز اول سفر فقط مسافت كوتاهى را طى مىكند و هرچه هم شتاب داشته باشد باز قدم آهسته مىرود ؛ هنگامى كه اسب و سوار گرم شدند بر سرعت مىافزايد . اين عجيب است كه اسبها نيز در اثر عادت و غريزه نيز از همين قاعده پيروى مىكنند ؛ اسب اصيل عربى كه از اصطبل بيرون بيايد نخستين قسمت راه را كاملا آهسته مىرود چنان كه بينندهء ناوارد آن را تنبل مىپندارد ؛ اندك‌اندك بر سرعت خود مىافزايد تا هنگامى كه به پايان راه نزديك است و توقفگاه را مىشناسد شتاب آن به حد اكثر مىرسد .\r\nايرانى با اسب خود شيرين‌كارى نمىكند بلكه آن را به حال خود و با سرعت گامهاى عادى وامىگذارد . ايرانى اسبى را كه سردست بلند شود و در آغاز راه خيلى جسارت و سرزندگى از خود نشان دهد براى مسافرت شايسته نمىداند زيرا مىداند كه به زودى خسته خواهد شد و در مقابل شدايد سفر مقاومت نخواهد كرد و بىخود و بىجهت قواى سواركار را به تحليل خواهد برد . اولين شرط لازم براى هر اسب خوب را آرامش و اطاعت مىداند .\r\nهنگامى كه در او يا اسبش به هنگام حركت آثار مختصرى از عرق پيدا شود ، اين را نشانهء آن مىپندارد كه هر دو هنوز براى سفرى دور و دراز به اندازهء كافى مهيا نشده‌اند ؛ ايستادن و توقف بين راه را خوش ندارد ؛ وى بيش از همه دوست دارد كه يك نفس تا مقصدى كه در پيش دارد برود . هرگاه اسبش در اثر گرما عطش پيدا كند به محض رسيدن به اولين چشمه آن را آب مىدهد ، ولى به صورتى مداوم در حركت نگاه مىدارد تا به اصطلاح خودش آب\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبه صورت عرق خارج شود و آب خوردن ناراحتش نكند . براى شخص خود كوزهء آبى بهمراه برمىدارد تا در طول راه ناچار نشود از آبهاى ماندهء گوناگون تشنگى خود را فرونشاند . هنگامى كه مسافرت سخت و مشكل است بخصوص هنگامى كه به عنوان پيك در راه باشد ، غذاى سبك مىخورد . هرگز لباس بسيار سبك نمىپوشد و براى هر تغيير و دگرگونى هوا ، لباس مناسب آماده دارد . زين او چه در رو و چه در زير بايد تشكچه داشته باشد ؛ وى زينهاى انگليسى را مسخره مىكند و اين را نبايد بر نازك‌نارنجى بودن حمل كرد بلكه بايد آن را منطبق با يك نياز طبيعى شمرد . نه از همراهان خود جلو مىتازد و نه از آنها عقب مىماند زيرا نمىخواهد تك و تنها با مخاطرات سفر روبرو شود ، از اين گذشته اسبها كه به صورت دسته‌جمعى باهم همعنان شوند ديگر به مهميز و تهييج احتياج ندارند . پس از رسيدن به توقفگاه همواره اسب را با گامهائى كه پيوسته آهسته‌تر مىشود قدرى مىگرداند تا عرقش خشك شود . بلافاصله هم زين و جل از آن برنمىگيرد ، بلكه مىگذارد چند ساعتى سپرى شود و آن وقت اين كار را مىكند زيرا در غير اين صورت به سهولت ممكن است عوارضى از قبيل ناراحتيهاى پوستى و ورمهاى مفصلى در حيوان ايجاد شود . به همين ترتيب خودش نيز قبل از آنكه كاملا تنش خشك شده باشد لباس سفر را از تن بيرون نمىآورد . اغلب شب سفر مىكند و هرگز ظهر به مسافرت نمىرود زيرا مىخواهد از صدمات ناشى از گرماى آفتاب بپرهيزد و در ضمن در طول روز بتواند اسب خود را تيمار كند . اروپائى كه نمىخواهد خواب شب خود را حرام كند در اين مورد اغلب مرتكب خطا مىشود . از آنجا كه گرما در هواى باز چندان ناراحت‌كننده به نظر نمىآيد وى احتياط اهالى بومى را به تن‌آسانى تعبير مىكند و مىخواهد نشان بدهد كه وى با اينكه در سردسير به دنيا آمده است بيش از آنها استقامت دارد . تب ، اسهال و آفتابزدگى اغلب از عواقب كوته‌بينى اوست . روىهم‌رفته بيشتر چنين مشاهده مىشود كه مسافرانى كه از شمال اروپا آمده‌اند در اولين سالهاى اقامت كمتر در مقابل گرما حساسيت نشان مىدهند و در سالهاى بعد گرما برايشان طاقت‌فرسا مىشود ، و بالاخره پس از چندين سال ماندگار شدن در اين كشور ، با بوميها از اين نظر برابر مىشوند . علت آن است كه اينها با خود مقدارى انرژى و مقاومت به صورت ذخيره همراه آورده‌اند كه سرانجام پايان مىگيرد و به خستگى و واماندگى جاى مىپردازد .\r\nاگر آدمى نداند كه ايرانيها قدر وقت را درست نمىدانند و چندان به زندگى شبانى معتادند كه از سختيهاى اين نوع سفرها نمىهراسند از اينكه ببيند با وجود نبودن مسافرخانه و راههاى شوسه اينها با چه سهولتى براى رفتن به ولايات يا زيارتگاههائى كه سى و چهل روز از آنها فاصله دارد پا در ركاب مىكنند غرق در شگفتى مىشود . دلايل و موجبات سفر ايرانيها خرده - فروشى ، تجارت ، زيارت و از اين قبيل چيزهاست . حتى درويشها نيز براى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nآنكه به صورتى محترمانه‌تر تكدى كنند ، بر اسب مىنشينند « 5 » .\r\nسوارى « چاپارى » براى آنان كه بدان عادت ندارند بخصوص سخت خسته‌كننده است و بايد در هر روز بين 18 تا 24 ميل آلمانى « 6 » طى كرد . از آنجا كه اسبهاى پست هميشه بد هستند ناگزير بايد با ضربهء تازيانه‌اى بلند آنها را به جلو راند . روز اول سفر تن آدمى كاملا خسته و كوفته است اما هرگاه خستگى شما را بفريبد و بخواهيد يك روز بياسائيد روز سوم باز كار بدتر از روز نخستين مىشود ، و ديگر اصلا فكر پيش رفتن را هم نمىشود كرد .\r\nپس بايد علىرغم خستگى باز جلوتر رفت تا اينكه بدن به اين تلاش عادت كند . ايرانى باز در اين مورد هم به قاعده‌اى از اين قرار پايبند است كه در روز اول بايد جانب اعتدال را نگاهداشت و در روزهاى بعد تندتر راند .\r\nمن خود يك‌بار ، از تهران تا قزوين يعنى حدود بيست و دو ميل ، يك‌نفس راندم ؛ اما وقتى به آنجا رسيدم ناگزير مىبايست مرا از روى زين بلند كنند و با وجود اينكه قصد داشتم به سفر ادامه دهم باز يك روز به استراحت پرداختم ، و بعد از آن نيز سير سفر را آهسته‌تر كردم . در اين مسافرتهاى اجبارى شرط لازم اين است كه پيش از آن غذائى سبك مانند تخم‌مرغ ، شير ، چاى و كره بخورند و بعد اين پرهيز از غذاى سنگين را چند روز نگاهدارند . سفر چاپارى چنان سريع است كه براى رسيدن از شمال ايران ، يعنى خوى ، تا بوشهر فقط ده يا يازده روز وقت مىخواهد . هرچند چنين مسافرتى بسيار خسته‌كننده و طاقت‌فرساست باز از طرف ديگر گرفتاريها و ناراحتيهاى درنگ در كاروانسرا را ندارد و به عبارت ديگر خطر ابتلا به تبها و بيماريها در آن كمتر است و به همين دليل مسافرت چاپارى به اروپائيانى كه فقط در نظر دارند هرچه زودتر به مقصد خود برسند و منظور ديگرى در سر ندارند توصيه مىشود .\r\nتقريبا ايرانى در شهر به هر كجا بخواهد برود با اسب مىرود و البته بايد اين را هم در نظر داشت كه با گل و لاى و چاله‌هاى عميق گذرگاهها در زمستان و گرماى خفه‌كنندهء تابستان پياده رفتن كارى سخت صعب است . ادب و نزاكت چنين حكم مىكند كه وى آهسته و در معيت تعداد زيادى مستخدم پياده ، از خيابانها سواره بگذرد . اما به محض اينكه از شهر خارج شد و به يك ده نزديك رسيد ، ديگر خدمه هم بر اسب مىنشينند و قافله بسرعت حركت مىكند .\r\nهرگاه جوانى ايرانى سرخوش و مسرور از مهمانى برگردد اگر اسب چابكى به زير ران داشته باشد هوس مىكند كه رسم پارتيان را به نمايش درآورد : چهارنعل بسرعت برق مىتازد ، و ناگهان به روى ركاب مىايستد ، به عقب بازمىگردد ، تفنگ را به طرف دشمن خيالى خالى مىكند و بسرعت\r\n\r\n\r\n","description":"","footnote":"\r\n( 5 ) . در ايتاليا من نيز با گدايان سوار بر اسب مواجه شده‌ام ، در ونيز حتى گدايانى هستند كه از خود قايق شخصى دارند .\r\n( 6 ) . هر ميل آلمانى با حدود 5 / 7 كيلومتر برابر است ، اما طى حدود يك‌صد و هشتاد كيلومتر در روز با اسب سخت عجيب به نظر مىآيد . - م .\r\n","page_name":" 127 ","page_number":127},
  {"content":"\r\n\r\nباد به رفتن خود ادامه مىدهد ؛ يا به صورت مارپيچ بسرعت اسب مىتازد و در حين تاخت چوبدست خود را به جلو مىافكند و به محض اينكه در اثر عكس العمل ، چوبدست از زمين بلند شد باز آن را در هوا مىربايد ؛ يا در حين تاخت اسب به زير شكم آن مىرود ؛ يا به شتاب تمام به طرف پرتگاهى يا چاه و چاله‌اى مىتازد و به محض اينكه به كنار آن رسيد ناگهان اسب را متوقف مىكند به صورتى كه اسب ناگزير سر دوپا مىايستد . چون اين شيرين‌كاريها اغلب از طرف مهترهاى ناوارد با اسبهائى كه به آنها سپرده‌اند هم عملى مىشود در نتيجه اسبها همه دچار ناراحتيهاى مفصلى شده‌اند .\r\nبجز اين تمرينها كه بر اسب انجام مىگيرد مهمترين حركات بدنى شكار است و ژيمناستيك كه به آن ورزش مىگويند .\r\n\r\nب . شكار\r\nشكار در سراسر مملكت براى همه كس مجاز است به استثناى شكارگاههاى سلطنتى كه در مجاورت پايتخت است و تحت حفاظت شكاربانان قرار دارد و اين شكاربانان فقط در قبال گرفتن رشوه شكارچيها را بدان مناطق راه مىدهند .\r\nمنتها در اين دشتهاى پهناور كه از اطراف با كوههاى مرتفع محاصره شده ، با اين جمعيت اندك مملكت و اين اسلحهء ناچيز به رغم وجود آزادى كامل صيد ، باز شكار نسبتا زياد است ، بخصوص كه قدرى از پايتخت دور شده باشيم .\r\nعلاوه بر آنچه گفته شد بايد دانست كه سلاحهاى خوب آتشى به علت گرانى زياد كمتر در دست مردم ديده مىشود و ديگر اينكه گوشت شكار چون مانند هر نوع گوشتى فقط به صورت تازه مصرف مىشود خيلى مورد توجه نيست و روىهم‌رفته گوشت دام به گوشت شكار ترجيح داده مىشود - مثلا گوشت گوزنهائى كه از طرف شاه در شكارگاه سلطنتى شكار مىشود و هركس بخواهد مىتواند از آن سهمى برگيرد كلا بدون خواهان مىماند و چون پوست حيوانات قابل صيد را نيز به استثناى گورخر و آرقالى نمىتوانند دباغى كنند ، همهء شكار حرام مىشود و بىفايده مىماند . در اين دشتهاى پهناور تعقيب شكار فقط به كمك اسبهاى عالى و سگهاى تازى ميسر مىگردد زيرا اغلب شكارهاى سنگين براى خود ديده‌بان دارند كه نزديك شدن انسان را به آنها خبر مىدهد .\r\nسرانجام اين را هم بايد گفت كه شكار كار پرخرجى است بطورى كه فقط مردم ثروتمند مىتوانند از اين لذت برخوردار شوند . در نتيجه بعضى از نواحى از وفور صيد در زحمتند ، زيرا اين حيوانات به كشت و باغها صدمه مىرسانند . مثلا در تنگهء سيد اسمعيل سر راه شيراز صاحبان تاكستانها از بسيارى خرسها و روباه‌ها در عذابند و ناگزيرند چند نگهبان براى گريزاندن شكار از مزارع بگمارند .\r\nايرانى بندرت تفنگ عالى محلى را كه لوله‌اى دمشقى دارد و به تفنگ جاهرى موسوم است به عنوان سلاح شكارى به كار مىبرد زيرا اين تفنگ هم خيلى گران است و هم خيلى سنگين ، ديگر اينكه با سنگ چخماق كار مىكند . بيشتر ، تفنگهاى اروپائى كه به « تفنگ انگليسى » شهرت دارد مورد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاستفاده قرار مىگيرد .\r\nبراى شكار عادى به چند نوكر سوار احتياج است كه شكار را برمانند ، و سگ تازى كه آنها را تعقيب كند . اين سگها با چنان سرعتى مىدوند كه بندرت ممكن است خرگوشى از چنگ آنها بگريزد فقط ممكن است كه خرگوشها - بخصوص در دشت - به سوراخ قناتها بگريزند و جان بدر ببرند . اين سگ تازى تنها نوع سگى است كه ايرانيها نگاه مىدارند و در زمستان براى حفظ آنها از سرما چيزى به آنها مىپوشانند . ساير سگها را ايرانيها نجس مىدانند و از تماس با آنها مىپرهيزند .\r\nدر شكارهاى بزرگتر باز و قوش را براى شكار پرندگان و بندرت براى غزال همراه مىبرند . شكار با باز همانطور كه در اروپا در قرون وسطى محبوبيت داشت ، رواج بسيار دارد و باز نامه‌هائى دربارهء تربيت و نگاهدارى آن نوشته شده است . به‌هرحال تربيت باز بسيار پرخرج است زيرا على الدوام به مراقبت احتياج دارد و يك نفر نوكر مخصوص سواره مىخواهد كه در جهت پرواز آن حركت كند و آن را از خوردن گوشت شكار مانع شود زيرا نمىدانند چگونه باز را تربيت كنند كه به گوشت شكار دست نزند و طعمه را براى صاحبش بگذارد ؛ از آن گذشته باز به سهولت به خطا مىرود و ديگر زحمت بسيار مىخواهد كه مجددا آن را بگيرند و ديگر آنكه ممكن است خود طعمهء باز بزرگترى كه قراگوش نام دارد بشود . همين باز كه نگاهش كبك را دچار وحشت مىكند تا جائى كه خود را بدون دفاع به چنگ مرگ مىسپارد ، وقتى خود زبون فرادستى مىشود منظرهء عجيبى ايجاد مىگردد ؛ عقاب دلير به ابهت تمام بر فراز او در پرواز است و ناگهان چون اجل بر قربانى خود كه از فرط وحشت بالهاى خود را نمىتواند تكان بدهد فرود مىآيد و او را طعمهء خود مىكند . همهء اين موارد و بخصوص موضوع پرخرجى - مثلا نگاهدارى يك باز در سال اقلا صد تومان هزينه دارد - باعث شده است كه روز به روز از شكار با باز كاسته شود . ولى هنوز هم نگاهدارى باز از اسباب بزرگى بشمار مىرود . اين باز در حياط بر فراز پايه‌اى نقره‌اى مىنشيند و يك نفر شكارچى در جوار اوست كه دائم گوشت تازهء پرنده به او مىدهد .\r\nبهترين مربيان باز از طايفهء زرگرى هستند كه تبارشان به مقدونيها مىرسد .\r\nشاهى كه فعلا بر سرير قدرت نشسته سخت به شكار دلبسته است ؛ وى اغلب براى گردش به دشت و صحراى اطراف تهران و شهر رى مىرود و در آنجا ، نزديك به خرابه‌هاى شهر رى ، بر فراز تپه‌اى به نام دوشان‌تپه « 7 » قصر كوچكى مختص شكار دارد . اما در اين ناحيه در اثر شكار مكرر از ميزان صيد كاسته شده است ؛ در اينجا شكار محدود شده است به چند خرگوش ، كبك سرخ ، گاهى گدارى يك آهو ؛ يك‌بار نيز كفتار ، گربه وحشى ، و چند روباه و شغال شكار شد . شكارگاههاى دور تر در ناحيهء زيباى كن ، در درهء سرسبز لار و در دامنهء شمالى البرز در لار و شهرستانك قرار دارد .\r\n\r\n\r\n","description":"","footnote":"\r\n( 7 ) . شايد دوشان‌تپهء ديگرى سواى آنچه در تهران شناخته شده ، بوده است . - م .\r\n","page_name":" 129 ","page_number":129},
  {"content":"\r\n\r\nمهمترين شكار سلطنتى سالى يك‌بار در اواخر ماه دسامبر « 8 » در درهء جاجرود كه شكارگاه يا نخجيرگاه كوچكى در آنجا هست انجام مىپذيرد . در روزى معين چند تير توپ به عنوان علامت ، آتش مىشود و بلافاصله نيمى از سكنه ، آن ناحيه را تخليه مىكنند ؛ زيرا نه تنها عاشقان شكار بلكه وزرا و معاونين آنها ، همهء كارمندان ، نظاميان صاحب‌مقام ، شاهزادگان و خانها با اردوى شكار شاه همراه مىشوند . در آنجا در طول رودخانه چادرهائى براى آنها زده شده كه سراسر دشت را مىپوشاند و از دور منظرهء شهرى پارچه‌اى به خود گرفته است . به علت سرماى زودرس اعاظم مملكت ، شاهزاده‌ها و خانها بجز اين چادرهاى پارچه‌اى باز چادر كوچك ديگرى كه گنبدى شكل است و خوب بسته مىشود و آن را با نمد پوشانده‌اند نيز به همراه دارند كه به آن آلاچيق مىگويند و آن را با منقل و كرسى گرم مىكنند . فقيرترها ، خدمتكاران و سربازان به سوزاندن بوته‌هاى گز در برابر خيمه‌هاشان اكتفا مىورزند .\r\nدود گز به عقيدهء ايرانيها براى قوت چشم مفيد است .\r\nدر كوچه‌اى كه به قلعهء تهران خيلى نزديك است خدمهء سلطنتى و درباريان جمع مىشوند تا در ركاب شاه حركت كنند . شاه مىرسد و بر اسب عربيى كه به زيبائى تمام آراسته شده مىنشيند . در طرفينش شاطرها با لباسهاى خيال‌انگيزشان گام برمىدارند . داروغه و معاونين وزارت‌خانه‌ها با كلاه رسمى و لباسهائى به رنگ سرخ روشن نيز جزو ملتزمين هستند . فراشان دربارى كه با چوبهاى بلند مجهزند به فرياد بلند مىگويند : « برو ، برويد ؛ برو » و تماشاكنندگان تنبل و كم‌حركت را به كوچه‌هاى جنبى مىگريزانند و در عين حال چند تن از فراشان به بامهاى مجاور مىروند تا اشخاص مشكوك و بدخواه را مراقب باشند و دستگير كنند . پشت سر آنها عقبه‌اى متشكل از خدمهء خاصه و فراشان خلوت و تمام كسانى كه وظيفه دارند غذاى اعليحضرت را تأمين كنند در حركتند . بدين ترتيب اين قافله تا به دروازهء شهر حركت مىكند .\r\nشاه با نگاههائى ترسان به دوروبر خود مىنگرد ، زيرا پس از سوء قصد سال 1852 « 9 » وى هر غريبه‌اى را با نگاه مشكوك مىنگرد و به هيچ‌كس كه او را نشناسد اجازه نمىدهد كه تا فاصلهء تيررس نزديكش شود .\r\nدر برابر دروازه كالسكه‌اى مجلل در انتظارش است . پانصد نوكر سوار بر اسب كه به آنها غلام شاهى گفته مىشود در زير فرمان يساول‌باشى جلو كالسكه در حركتند و پيشاپيش همه علم سلطنتى حمل مىشود ، و آن ميله‌اى بلند است كه بر روى آن پارچه‌اى سرخ رنگ كشيده‌اند ، و نوك آن به دستى طلائى ختم مىشود . يك ساعت قبل ، فوجى از پياده‌نظام و واحدى از توپخانه براى حراست اردوى سلطنتى به راه افتاده است ، زيرا در گذشته‌ها چند بار يكى از طوايف كه سر دشمنى با شاه داشته به اردو حمله كرده است . شاه به سرعت حركت مىكند و سواران با چهارنعلى خفيف كالسكه را تعقيب مىكنند .\r\n\r\n\r\n","description":"","footnote":"\r\n( 8 ) . اوايل ديماه - م .\r\n( 9 ) . برابر با 9 - 1268 ه . ق . - م .\r\n","page_name":" 130 ","page_number":130},
  {"content":"\r\n\r\nفقط دو تن از شاطران كه چوبدست كوتاه مطلائى در دست دارند اين راه را پياده طى مىكنند . پس از دو ساعت اين قافله به قصر شكار وارد مىشود ؛ شاطرباشى شاه را در پياده شدن از كالسكه كمك مىكند و بعد شاه به اتاقى وارد مىشود كه بر فرش آن مخصوصا شيرينى پاشيده‌اند .\r\nتوقف در شكارگاه به‌طور متوسط يك هفته طول مىكشد و در اين مدت آنها كه با چادرهاى نمدى گران‌قيمت مجهز نباشند ناگزيرند در چادرهاى باز و اغلب در هواى برفى و نامساعد بگذرانند و حيوانات سوارى و باركش نيز در زير آسمان بسر مىبرند ؛ خلاصه آنكه همه در اردوئى موقتى زندگى مىكنند و ناچار از تحمل همهء شدايد آن هستند . هر روز با شليك توپ علامتى داده مىشود . تمام ملتزمين ركاب تا محافظين و خدمه جمع مىشوند و منتظر تشريف‌فرمائى شاه هستند . به دنبال آنها عقبه كه عبارتند از محافظين و تفنگچيها با بازها و تعداد زيادى سگ شكارى فرامىرسند . آنگاه شاهزادگان و خانها و معمولا چند نفر شاعر مىآيند و اين شاعران معمولا به هنگام صرف چاشت محصولات فكر و ذهن خود را قرائت مىكنند . شاه كه محكم بر زين نشسته است با اسب نژادهء عربى خود بسرعت رو به بالا مىگذارد ، چنان كه ملازمين به زحمت مىتوانند به وى برسند . و به همين مناسبت هم صدراعظم كه دعوت شده بود ، روزى به شاه گفت : « چه خوب است اعليحضرت بزى را به صدارت برگزينند . » در شكارگاه قبلا جرگه‌چيهاى متعددى به اتفاق سربازان تپه‌هاى مشرف را اشغال كرده‌اند ؛ حالا ديگر آنها شكار را به طرف شاه « كيش » مىدهند تا وى با دست مبارك آن را شكار كند . اگر يك آرقالى يا بز وحشى گذارش به ميدان بيفتد ، دفعتا از اطراف بر آن تير مىبارد . ولى مسلم است كه هميشه حيوان به تير شاه از پاى درمىآيد .\r\nمن خود شاهد صحنه‌اى بودم كه ذكر آن مىتواند تصورى از ميزان مداهنه و تملقاتى كه در چنين احوالى نثار شاه مىشود بدست دهد . در سال 1856 « 10 » ما در انتهاى شكارگاهى بوديم كه ذكرش گذشت . بر بالاى تپه‌اى تك افتاده چادر مزين و مجللى برافراشته بود كه شاه در آن صرف صبحانه مىكرد ؛ در برابر تپه پرتگاهى بود به عرض چندين متر كه در كف آن جوى آبى جريان داشت ؛ در آن طرف جويبار تخته‌سنگى راست و خدنگ بر پاى ايستاده بود . ناگهان فرياد برخاست كه يك آرقالى راه گم كرده و به اردو وارد شده . حيوان بيچاره مورد تعقيب گرگى قرار داشت و پس از ديدن اردوگاه بازگشت و از فرط ترس به نقطه‌اى كه ازدحام كمتر بود يعنى به تپه‌اى كه خيمهء شاه بر فراز آن برپا بود روى آورد . شاه بسرعت تفنگى برداشت ، من و چند نفر از تفنگچيها هم به دنبال او به راه افتاديم . وى درست به فاصلهء بيست مترى حيوان نرسيده بود كه حيوان ديد فقط يكى از دو كار را مىتواند بكند يا به نبردى بىسرانجام با كسى كه به او حمله مىكند بپردازد ، و يا به پرتگاه سقوط كند . لحظهء حساسى بود و شاه در معرض خطر قرار\r\n\r\n\r\n","description":"","footnote":"\r\n( 10 ) . برابر با 3 - 1272 ه . ق . - م .\r\n","page_name":" 131 ","page_number":131},
  {"content":"\r\n\r\nداشت . منتها در همين لحظهء حياتى حيوان پاهاى خود را چون گلوله‌اى جمع كرد و با جست جسورانه‌اى به نقطهء پيش‌آمده‌اى از صخرهء مقابل پريد . اما قبل از آنكه بتواند به هدف خود برسد صداى گلوله‌هاى متعددى طنين افكند ؛ حيوان كه به تير مرگبار گرفتار آمده بود در پرتگاه سقوط كرد ؛ بسيار حيوان زيبائى بود با شانزده حلقه به نشانهء شانزده سال زندگى . با هلهله و شادى بسيار اطرافيان شاه ادعا كردند كه چنين جهشى از شمار محالات است و اين فقط گلولهء شاه بود كه « انگ » به آن خورده و آن را به قعر دره پرت كرده است ! ! شاه فرمان داد كه گرگ را ديگر تعقيب نكنند زيرا شكار ذى قيمتى را به طرف او رانده است .\r\nمعمولا شاه فقط به صورت انفرادى به پرنده‌ها تير مىاندازد . هرچند كه قدرى نزديك‌بين است مع هذا مانند تقريبا همهء ايرانيان تيرانداز قابلى است . هر كبكى كه شاه به سويش قراول برود هرچند كه تيرش به هدف هم نخورده باشد از طرف ملازمان به خدمت او تقديم مىشود ، زيرا به خطا رفتن تير شاه شايسته نيست . براى همين منظور همراهان شاه همواره كبكهاى تازه شكار شده را آماده در چنتهء خود دارند كه دروغ مصلحت‌آميز را به كار مىآيند و به جاى پرنده‌اى كه هدف گلولهء شاه شده عنوان مىشوند . يك‌بار هم يكى از شكارچيان سهوا كبكى را كه پرهايش داشت جدا مىشد و پهلوهايش كبود شده بود به عنوان پرنده‌اى تازه شكار شده جا زد .\r\nحيوانهائى كه صيد شده هر روز با چارپاهاى سريع السير به صاحب‌منصبان و عالىمقامان حاضر در اردو يا در شهر ، و همچنين به سفارتخانه‌هاى اروپائى فرستاده مىشود و همراه با آن نامه‌اى از طرف ميرشكار دربار است كه ضمن آن يادآورى شده همهء شكارها به دست مبارك اعليحضرت انجام گرفته است . فرستادن گوشت شكار براى كسى نشانهء ابراز عواطف و عنايات شاهانه بشمار مىرود و ترك آن كار خود دليلى بر نارضائى خاطر ملوكانه است . حامل گوشت شكار مبلغى در حدود پنج تا بيست تومان انعام دريافت مىكند . همهء خرگوشها نصيب پزشك مخصوص كه اروپائى است مىگردد و اين خود به قيمت نيمى از حقوق او تمام مىشود . از اين گذشته تمام حيواناتى كه در يك روز صيد مىشود براى رفع نيازى كه اين سنت ايجاد كرده تكافو نمىكند و به همين دليل از اطراف مقدارى شكار به اردوگاه سلطنتى سرازير مىشود و در نتيجه در اين ايام يك تكه گوشت شكار هم در بازار شهر براى فروش عرضه نمىگردد .\r\nهرگاه نتيجهء شكار يك روزه رضايت‌بخش نباشد و خاطر شاه از اين مهم ملول گردد فورا يك صحنهء شكار ابداع مىكنند . چنين وانمود مىكنند كه بر صخره‌اى راست و خدنگ پلنگى ديده شده است . از اطراف و اكناف شكارچيها را گسيل مىدارند ؛ شاه از سر تا پا غرق اسلحه مىشود ؛ از دشنه و هفت‌تير تمام پيكر او پوشيده شده است . تفنگچيها در نزديكى او با تفنگهاى پر آماده‌اند ؛ ساعتها جستجو مىكنند ، شاه تمام صخره‌ها را وارسى مىكند ؛ باز سروصدا بلند مىشود كه پلنگ را در ناحيه‌اى دوردست ديده‌اند\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو توانسته است بگريزد . باران فحش از قبيل « اى پدرسوخته پلنگ » به سوى پلنگ خيالى سرازير مىشود . اما خوب ديگر نتيجه حاصل شده است ؛ شاه سرحال و به هيجان آمده است .\r\nيا اينكه غزال اسير يا رامى را به صحنهء شكار كيش مىدهند و به عنوان شكارى وحشى صيد مىكنند ؛ من خود يك‌بار ديدم كه چگونه حيوان رامى را كه خود را به صاحبش مىچسباند به چه تمهيد و حيله‌اى توانستند از او جدا سازند .\r\nتفريح شاه در شبها ، بازى شطرنج يا ورق است ؛ شاهزادگان و بزرگان به بازى دعوت مىشوند و به آنها نيز در حين دعوت يادآورى مىشود كه چه مبالغى بايد با خود همراه بياورند ، مسلم است كه همواره بخت با شاه يار است ؛ وى برد را بين خدمه تقسيم مىكند .\r\nمقارن اواخر روزهاى شكار و معمولا در روز پنجم دو شتر نر مست را براى جنگ به جان هم مىاندازند . اين حيوانهاى آرام مست مىشوند ، كف از دهانشان بيرون مىزند ، چشمهاى كوچكشان مىدرخشد و درحالىكه صداى نفرت‌انگيزى از خود برمىآورند منتظر لحظه‌اى هستند كه بتوانند با گردنهاى درازشان درهم بپيچند . آنگاه مىكوشند كه متقابلا يكديگر را درهم بكوبند و به زمين بيندازند و ديگر تا به زور از يكديگر جدايشان نكنند از جنگيدن دست‌بردار نيستند .\r\nپس از اتمام شكار ، شاه با همان جلال و جبروت كه آمده بود بازمىگردد ؛ منجمين ساعت سعد و مناسب و دروازه‌اى را كه از آن بايد وارد شهر شد معلوم مىكنند ؛ اعضاى ديوانى تا نيم ميل به استقبال وى مىروند و وى هدايا و شيرينيهاى معمول و متعارف را دريافت مىدارد .\r\nحيوانات قابل صيد زير فعلا در ايران وجود دارند :\r\nكفتار كه تقريبا در نزديكى شهر بسيار است و چون هيچ‌گاه به كسى حمله نمىكند مورد ترس و وحشت هم نيست ؛\r\nگرگ كه خطرناكترين حيوان درنده است و حتى در اين مورد شير و پلنگ را هم نمىتوان از آن برتر شمرد ؛ از اين حيوان در تمام نواحى بسيار ديده مىشود ؛\r\nشغال كه فراوانترين حيوان درنده در سراسر ايران است و حتى در شهرهائى مثل تهران و اصفهان هم يافته مىشود و شبها زوزهء كريه خود را به گوش مىرساند ؛\r\nروباه و دله كه آنها نيز فراوان و سخت به حال مرغدانيها مضرند ؛\r\nببركه در جنگلهاى مازندران كم نيست و به بچه‌ها ، حتى هنگامى كه شبانى گاو و گوسفند را به عهده دارند ، تقريبا هيچ‌گاه حمله‌ور نمىشود ؛\r\nيوزپلنگ كه سابق آن را براى شكار تربيت مىكردند . از اين حيوان نيز در جنگلهاى مازندران ديده مىشود ؛\r\nسياه‌گوش نيز بهمچنين ؛\r\nشير بدون يال در خوزستان و سرزمينهاى خليج فارس ؛\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nپلنگ نيز در همان مناطق زياد است و به صورت منفرد هم در ساير جاها بر فراز تپه‌ها و دشتها ديده مىشود ؛\r\nخرس بر فراز كوهستان البرز ، الوند و غيره ، تقريبا كوچك ، قهوه‌اى كثيف ؛ اغلب آن را مىگيرند و شيرازيها آن را براى خنداندن مردم در مملكت مىگردانند . سرانجام نوعى دله كه كنار رود زندگى مىكند و چند بيداستر را گاه‌گاه شكار كرده مىخورد .\r\n\r\nج . ورزش\r\nدر شهرهاى ايران ورزش بسيار رايج است چه از نظر لذت بردن و چه از لحاظ درمان ، و مؤسسات عمومى و خصوصى نيز براى ورزش وجود دارد . ورزشگاه عمومى يا زورخانه عبارت است از فضاى متوسطى كه در آن محلى هشت ضلعى به عمق هفت پا درست كرده‌اند كه كف آن را ساقهء برنج خشك ريخته‌اند و رويش فرشى نمدى گسترده‌اند . دورتادور گود را نيمكتهائى چيده‌اند براى لباس پوشيدن و لباس كندن و مصطبه مانندى براى مرشد كه ضرب مىگيرد . ورود بدانجا در قبال پرداخت مختصر وروديه‌اى براى هركس مجاز است ؛ تعليم به عهدهء كشتىگير مجرب پيرى است كه به او پهلوان مىگويند . در اينجاست كه پهلوانان تربيت مىشوند و پس از كسب تعليمات و تجربيات لازم ، در خانه‌هاى اعيان به جوانانى كه طالب ايجاد نرمى و انعطاف و نيرو در اعضا و عضلات خود هستند ، درس خصوصى مىدهند .\r\nاما بيش از همه كسانى به آنها مراجعه مىكنند كه براى مقابله با ضعف و نقاهت ناشى از بيمارى ، سوء هاضمه ، يبوست و بخصوص ناراحتيهاى طحال كه در اثر تب و نوبه و بواسير ايجاد شده باشد ، ورزش يا به عبارت ديگر « مشق » برايشان تجويز شده باشد . عملا نيز من در مواردى كه از دارو و درمان هيچ نتيجهء مطلوبى حاصل نشده بود ، ديدم كه ورزش به بهترين نحو مؤثر افتاد . به تجويز طبيب مردانى كه در آستانهء كهولت قرار گرفته‌اند و اغلب پنجاه‌سالگى را پشت سر گذارده‌اند با عمامه و ريش جوگندمى - در صورتى كه آن را رنگ نكرده باشند - به زورخانه مىآيند تا در آنجا با حريفانى درآويزند و لاجرم تكانى بخورند . اما از آنجا كه بسيارى از اوباش و مردم جلف به زورخانه راه يافته‌اند جوانان محترم بدانجا نمىروند و ترجيح مىدهند كه در منزل خود اتاقى به ورزش تخصيص دهند و زير نظر معلمى به تمرين و مشق بپردازند . شاه نيز كه اغلب از سوء هاضمه گله دارد به تجويز من هر روز پس از حمام صبح به ورزش مىپردازد و در هريك از خانه‌هاى ييلاقيش نيز اتاقى را مخصوص ورزش كرده است .\r\nبه محض رسيدن به زورخانه ، ورزشكار لباس از تن بيرون مىآورد و شلوار چرمى سفت و محكمى را به نام تنكه به پا مىكند تا قسمتهاى حساس بدنش به هنگام كشتى گرفتن در امان و محفوظ بماند . همين‌كه تا اندازه‌اى برآسود ، وارد گود مىشود . مرشد بر تمبك يا دايره مىكوبد . پهلوانان به ورزش دسته‌جمعى مىپردازند و ديگران از حركاتشان تقليد مىكنند . بر\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nسرعت حركات هر دم افزوده مىشود تا وقفهء كوچكى پديد آيد و آنگاه به تمرين ديگرى آغاز كنند .\r\nوسايل ورزشى ايران بسيار ساده است . من تمرينها و حركات زير را بيشتر ديده‌ام :\r\nپا زدن . تمام ورزشكاران دست را از آرنج خم مىكنند و به صورتى كه ساعد با محور بدن موازى مىشود و دو به دو مقابل هم جست مىزنند در ابتدا با تأنى و بعد با ضرب سريع تا اينكه تعداد حركات به دويست تا سيصد برسد و يا اينكه به ديوار گود تكيه مىدهند و با پائى كه از زانو و كمر خم شده است مدتى به ديوار مىكوبند و آنگاه نوبت به پاى ديگر مىرسد .\r\nميل گرفتن . دو گرز چوبى را كه وزن هريك بين پنج تا ده كيلو است به دور سر به دوران درمىآورند ؛ كاركشته‌ترها گاه يكى و گاه ديگرى را به هوا پرتاب مىكنند و با مهارت آنها را دوباره مىگيرند . اين حركات بخصوص عضلات بازوان و سينه را تقويت مىكند و پهلوانان سرشناس و نام‌آور بخصوص بازو و سينهء نيرومندى دارند .\r\nسنگ گرفتن . به پشت مىخوابند . رانها را قدرى جمع مىكنند دو تختهء سنگين را بدست مىگيرند كه هركدام حدود بيست و پنج تا سى و پنج كيلو وزن دارد كه در وسط آن سوراخى است با چوبى به صورت مورب . اين تخته‌ها را به روى سينه به داخل و خارج حركت مىدهند . اين تمرين سخت خسته‌كننده ، عضلات سينه و شكم و همچنين پشت را بسيار به كار مىاندازد .\r\nشنا رفتن . چنان به روى زمين قرار مىگيرند كه فقط انگشتان پا و كف دست با زمين تماس داشته باشد و بقيهء بدن آزاد بماند ؛ آنگاه به تمرين آغاز مىكنند و متناوبا ثقل بدن را روى انگشتان پا و دست قرار مىدهند و به هنگام به جلو سريدن پيشانى همواره با زمين تماس پيدا مىكند . ديدم پهلوانانى را كه هشتصد بار پشت سر هم اين تمرين فرساينده را تكرار كرده‌اند . در اين تمرين عضلات پشت و بخصوص عضلات ناحيهء پهلو به بهترين نحو به فعاليت مىافتد .\r\nكباده كشيدن . كباده كمانى است آهنين به وزن بيست كيلوگرم كه به جاى زه در آن زنجيرى آهنى ديده مىشود . اين اسباب را متناوبا مىكشند و رها مىكنند .\r\nكشتى گرفتن . اين ورزش فقط توسط كشتىگيران حرفه‌اى انجام مىگيرد . در كشتى گرفتن فقط زور شرط نيست بلكه به كار بردن درست فنها نيز مهم است كه در اثر آن حريف بىآنكه خود متوجه باشد به زمين مىخورد .\r\nتنها پس از تمرينهاى بسيار است كه مهارت لازم در اين ورزش بدست مىآيد ؛ حتى بهترين كشتىگير هم اگر مدتى از تمرين بازمانده باشد ديگر جرأت كشتى گرفتن و نبرد ندارد مگر آنكه روزهاى زيادى باز بكوشد و خود را مهيا و آماده سازد . در سراسر مشرق حكايتى كه سعدى به نحو احسن بيان كرده رواج دارد : « يكى از معلمان كشتى شاگردى مستعد داشت و به وى سيصد و شصت و پنج فن از فنون كشتى را آموخت . هنگامى كه معلم به كهولت رسيد\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nشاگرد تفاخركنان گفت كه شهرت معلمش بىجاست و وى به سهولت مىتواند بر وى غلبه كند . شاه كه به اين نكته واقف شده بود دستور داد اين دو پهلوان كشتى بگيرند . استاد پير به كمك فن سيصد و شصت و ششم بر شاگرد نيرومند خود پيروز شد و در پاسخ به گلهء او كه چرا تمام فنون را به وى نياموخته است ، گفت چندان نادان نبودم كه به ياد روزهاى پيرى خود نباشم . شاه را عاقبت‌انديشى وى خوش آمد و به وى خلعتى بخشيد « 11 » . »\r\nنتيجهء اخلاقى كه شاعر از اين حكايت مىگيرد اين است كه هيچ‌كس نبايد آخرين شگرد را به شاگردانش بياموزد .\r\nبه محض اينكه تمرينها تمام شد ، ورزشكار قبل از آنكه لباسهايش را بپوشد بر روى نيمكتى دراز مىكشد و مىخواهد كه چندان مشت‌ومالش دهند كه عرقش خشك شود .\r\nدر تمرينهاى ورزشى ديگر ، به اين اندازه پايبند نظم و رسم نيستند .\r\nبه علت نبودن رودخانه و نهر به اندازهء كافى ، كمتر امكان شنا كردن هست . اما بسيارى هستند كه از فن شنا باخبرند و تقريبا همهء پهلوانان شنا مىدانند .\r\nتير و كمان نيز گاه و بيگاه طرفدارانى دارد . شاه بسيار خوب كمان مىكشد و تير را با مهارت خاص رها مىكند . اما در عمل تفنگ جاى تير و كمان را گرفته است . تعداد بسيار پيكانهائى كه در ويرانه‌هاى همهء شهرهاى بزرگ مىتوان جمع كرد چشم‌گير است ؛ اين خود حاكى از نبردهاى مداومى است كه در آنجاها رخ داده است .\r\nشمشيربازى را ايرانى هنر خاصى نمىداند و مىپندارد براى شمشير بازى سواى نيروى زياد و شمشير خوب به چيز ديگرى حاجت نيست و چون خيال مىكند اين هر دو را داراست بنابراين خود را بهترين « شمشيرى » مىشمارد ، و حد اكثر آنكه در اين باب افغانها را بر خود مرجح بداند . طريق خاصى كه با آن مىتوان خوبى شمشير را آزمود اين است كه بتوان گوسفندى را با يك ضربه از كمر به دو نيم كرد . اما براى اين كار تنها زور فوق العادهء بازو كفايت نمىكند بلكه كاردانى و مهارت هم لازم است تا ضربه فقط به قسمت نرم شكم وارد آيد . روزى در ضمن شكارى كوچك در معيت شاه بودم .\r\nشاه سرحال بود و هنگامى كه شمشير جديدى برايش از شيراز آوردند دستور داد پنج گوسفند حاضر كنند تا ضرب دست خود را بيازمايد . در سه مورد كوشش شاه به ناكامى مواجه شد . آنگاه به من رو كرد و گفت : « حكيم ، بزن » و شمشير را به طرف من دراز كرد . من به بهانهء آنكه قدرت كافى ندارم عذر خواستم ، ولى شاه دست‌بردار نبود ؛ سرانجام اعتراف كردم كه از خون ريختن ابا دارم و او در جواب شوخىكنان گفت : « نه ، تو هم به اندازهء كافى خون مىريزى ( به جراحيهاى من اشاره مىكرد ) و حتى مردم را هم مىكشى . » در جواب گفتم : « اين كار را من هميشه به قصد كمك و نجات جان كسى انجام مىدهم » ، و توقع بيجاى او را با اين حرف رد كردم .\r\n\r\n\r\n","description":"","footnote":"\r\n( 11 ) . يادداشت مترجم : حكايت در باب اول گلستان سعدى آمده است .\r\n","page_name":" 136 ","page_number":136},
  {"content":"\r\n\r\nتيراندازى معمولا در ييلاقها يا گردشها انجام مىگيرد . به عنوان هدف معمولا كلاهى تاتارى را كه در فاصله‌اى معين قرار داده‌اند انتخاب مىكنند .\r\nحالا ديگر بايد با زدن گلوله آن را از جاى انداخت ؛ يا اينكه با تفنگى كه آن را به روى چيزى تكيه داده‌اند تخم مرغى را نشانه مىروند و يا سكه‌اى را به هوا مىاندازند و مىكوشند آن را با گلوله بزنند ؛ در اين بازى غالبا به كارهاى ديدنى دست مىزنند .\r\nآنچه در اين باب قبلا گفتيم حاكى از آن است كه در مورد ايرانى رابطهء خاصى بين استراحت و فعاليت وجود دارد . پس از آنكه به اقتضاى اوضاع و احوال ، ساليان دراز خود را خانه‌نشين كرد و در آن مدت طولانى براى اينكه سوءظنى ايجاد نشود به زحمت جرأت يك‌بار از خانه بيرون آمدن را به خود داد و چهارده ساعت در روز خوابيد و بقيه را در حرمسرا بسر آورد ، در اثر تغيير اوضاع ناگهان از تفريط به افراط مىگرايد ؛ ديگر فقط پنج يا شش ساعت مىخوابد ، در كار و فعاليت آسودگى نمىشناسد و - سخت‌ترين شدايد را متحمل مىشود و اگر بخواهيم به اختصار بكوشيم : ديگر خستگى نمىشناسد ، تا اينكه در اثر تغيير مكرر اوضاع ناگزير شود ديگر بار به حال نخستين بازگردد . اما هر اتفاقى بيفتد وى همه چيز را با خونسردى برگزار مىكند زيرا « خدا بزرگ است و كسى به كنه مشيت او پى نمىبرد . »\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nزندگى خانوادگى و فعاليت جنسى 6\r\nتغذيهء كودكان و بچه‌دارى . ختنه . اسم كوچك . تعليم نزاكت و آداب . ازدواج زود . ازدواج بين خويشاوندان . قاعدگى . پستانها . سهولت ازدواج . عقدى و صيغه . تعدد زوجات و يك‌همسرى . عقد . جشن عروسى . دوشيزگى . دفعات باردارى . مرگ و مير كودكان . سقطجنين . طرز رفتار در دوران باردارى . زايمان . خصوصيات بدنى و خلقيات زن ايرانى . خرافات . حرمسرا ( طبيب ، اشتغالات و سلوك زنان ) . نظام پدرسالارى .\r\nحرمسراى شاه ( شاهزاده مظفر الدين و برادرش قاسم خان . سرنوشت غم‌انگيز زنان سلطنتى ) . انحرافات جنسى .\r\nدرست است كه نزد تمام قبايل و امم عالم روابط جنسى از اهميت زيادى برخوردار است اما اين امر نزد مسلمانان ارج و قرب بيشترى دارد و آنان به روابط جنسى به چشم پيش‌درآمد و منبع پايان‌ناپذير لذت و سرمستى مىنگرند كه در جهان ديگر نيز ادامه خواهد يافت . به خوبى مىتوان دريافت كه در مشرق‌زمين دست يافتن به آگاهى دقيق ، و نظرى بالغ به روابط موجود در اين زمينه كارى بسيار صعب است و فقط طبيب مىتواند پس از اقامت چندين ساله و مراقبت مداوم به بعضى از نكات آن دسترسى پيدا كند . درست به همين دليل هم تجربيات و معلوماتى كه من در ايران راجع به اين مطلب گرد آورده‌ام بايد داراى اهميت خاص باشد .\r\nبه بچه در دو روز اول زندگى خود جز قدرى كره ، چيز ديگرى نمىدهند ؛ بچه از سومين روز دو سال تمام از پستان مادر و در موارد استثنائى از پستان دايه شير مىخورد . در موارد كاملا نادر ، هنگامى كه مادر دچار بيمارى شود و شيرى ديگر در كار نباشد براى يك روز به بچه شير گاو يا بز مىدهند ؛ خوشبختانه از شير دادن به بچه به صورت مصنوعى در ايران هيچ كس تصورى ندارد ؛ بارها مادران از من در باب امكان چنين كارى سؤال كرده‌اند . شاگرد من ميرزا عبد الوهاب كه از سالها پيش مطبى داير كرده دربارهء اين مطلب به من مىنويسد :\r\n « On rapporte cependant , comme exemple dans la science , des \r\n« 1 »\r\n enfants allaites par la chevre qui ont survecu . » \r\n\r\n\r\n","description":"","footnote":"\r\n( 1 ) . باوجود اين ، به عنوان مثالى علمى ، گزارش داده مىشود كه بچه‌هائى هم هستند كه شير بز خورده و زنده مانده‌اند .\r\n","page_name":" 138 ","page_number":138},
  {"content":"\r\n\r\nاگر بچه خيلى ضعيف و نحيف باشد ، يا هرگاه پدر و مادر به خاطر رشد او سخت دچار تشويش باشند آن وقت او را در پايان سال سوم از شير مىگيرند . چه بسا من بچه‌اى را زير پستان مادرش ديده‌ام كه يك تكه بزرگ هندوانه را هم در دست داشته و متناوبا شير و هندوانه مىخورده است . مردم دوست دارند كه زنان عشايرى مملكت را به عنوان دايه « 2 » در خدمت بگيرند ، بچه‌اى كه دايه داشته باشد ، حتى تا سنين بلوغ به او كه از سينه‌اش شير خورده است احساس دلبستگى مطلوبى دارد و وى را در ايام پيرى در خانهء خود جاى مىدهد و به او به ديدهء مادر دوم خود مىنگرد . ازدواج بين دو نفر كه شير يك دايه را خورده باشند ( همشيره ) منع شرعى دارد .\r\nبچه را درحالىكه دست و پايش را محكم بسته‌اند در گهواره و بيشتر در حصيرى آويخته مىگذارند ، زيرا اين وسيلهء اخير بهتر و مداومتر تاب مىخورد و به مادر اجازه مىدهد كه قدرى بيشتر از بچه دور بماند .\r\nبراى رفع بىخوابى بچه اغلب به او شربت خشخاش  ( Syrupus diacodii )  مىدهند ؛ از دو سالگى كودك غذاى برنجى هم مىخورد و در خانواده‌هاى فقيرتر ميوه‌هاى مختلف نيز به او مىدهند . هرگاه مادر يا دايه از خانه خارج شوند بچه را بغل مىكنند ؛ اگر سفر كنند بچه را جلو خود بر روى زين مىنشانند ؛ بچه‌ها با اين راه و رسم زندگى به كمال خوبى رشد مىكنند :\r\nگوشتالودند ، پوست صورت خوش‌رنگى دارند و زيبائى آنها جلب توجه مىكند زيرا اغلب اوقات در هواى آزاد و در حياط يا بر بام خانه هستند ؛ باوجود اين مقارن پايان دوسالگى ، بخصوص موقعى كه آنها را از شير مىگيرند بسيارى به مرض وباى پائيزى ( هيضه ) دچار مىشوند و پس از مدتى - چه به صورت حاد و چه به صورت متناوب - كه بر كودكان گذشت ، از پاى درمىآيند . اقلا ثلث بچه‌هاى شهرى ، بخصوص در ماه‌هاى پائيز ، به اين مرض درمىگذرند ؛ نه تعويذها و دعاهاى متعدد كه براى دور كردن چشم‌زخم به آنها مىآويزند و نه سرمه‌اى كه به اين منظور به چشمشان مىكشند ، هيچ كدام قادر نيست كه اين بلا را دور سازد . جمعى ديگر به سياه‌سرفه و يا سنگ كليه كه در مجراى ادرارشان گير مىكند يا جوشهائى كه به صورت حاد از سطح بدنشان بيرون مىزند ، مىميرند . مطلب ديگرى كه جلب نظر مىكند اين است كه مرگ‌ومير پسربچه‌ها بيش از دختربچه‌هاست و اين حقيقت چنان آشكار است كه در ناله‌ها و شكايتهاى مادران نيز به صورتى انعكاس يافته است و آنها از اينكه بزرگ كردن و به عرصه رساندن پسر كار مشكلى است مىنالند .\r\nتا هفت سالگى را بچه در معيت مادر ، زنان خدمتكار و كنيزان حرمسرا و آن هم بيشتر به بازى در زير آسمان مىگذراند . جمع بچه‌هائى كه بازى مىكنند و خوشحالند ، با سنين مختلف ، جنس و رنگ پوست گوناگون و\r\n\r\n\r\n","description":"","footnote":"\r\n( 2 ) . دايه از دوشيدن مشتق شده و به زبان اسلاوى به آن دوايت  ( dojit )  مىگويند ؛ كلمات دختر و دايه نيز از همين ريشه است .\r\n","page_name":" 139 ","page_number":139},
  {"content":"\r\n\r\nهمچنين مرغها و پرنده‌هاى متعدد خانگى ، همه و همه در بيننده مانند باغ‌وحش يا سرطويله‌اى اثر مىگذارد . چه‌بسا بچه‌اى توى حوضى كه در وسط حياط است مىافتد و اگر كمكى نرسد همان جا مىميرد . بچه‌هاى طبقات فقير ، بىهيچ نظارت و سرپرستى جلو منزلها يا بر روى تپاله‌هاى معابر تنگ درهم مىلولند ؛ باوجود اين همه اسب‌سوار ، باز هيچ موردى از تصادف بچه با اسب ديده نمىشود ، زيرا اسب حتى در حال تاخت سريع نيز از بچه يا سگى كه در وسط معبر خوابيده است يا انبوه سوسكهاى سرگين غلتان « 3 » اجتناب مىكند .\r\nبچه‌ها اغلب به همراه مادر خود به حمام عمومى مىروند ، در آنجا موى دختران را حتى از كودكى با حنا رنگ مىكنند و موى وسط سر بچه‌ها را مىتراشند .\r\nدر سه يا چهار سالگى عمل ختنه كه به آن سنت مىگويند انجام مىگيرد ؛ اين كار در ايران مانند يهوديان در روز معينى عملى نمىشود ، بلكه كافى است كه اين مراسم تا سن سيزده سالگى روزى برگذار شود . هرچند كه اين رسم دستور لازم الاجراى اسلامى نيست بلكه رسوم و سنن آن را ايجاب كرده است ( سنت ) باز همواره انجام مىگيرد و حتى مردم كه هميشه و همواره به فرمولها و آئينها پايبندند اين امر را از مهمترين مراسم مربوط به گرويدن به اسلام مىشمارند . جراحى چنين صورت مىگيرد : پوست ختنه‌گاه را وارد لوله‌اى كه شكاف دارد مىكنند و بعد با كمك تيغ دلاك آن را مىبرند .\r\nختنه ايرانى با ختنهء يهوديان در قسمت دوم تفاوت دارد ، يعنى اينكه قسمت دوم عمل در مورد ايرانيان ديگر انجام نمىگيرد . خون را به كمك پودرى قابض بند مىآورند و به كار بردن آب مطلقا ممنوع است . فقط دوبار ديدم كه عمل با موفقيت انجام نگرفته و در نتيجه حشفه مجروح شده است . اين مراسم با جشن و سرورهائى نيز توأم است : به فقرا صدقه مىدهند ، مهمان دعوت مىكنند و شيرينى مىخورند ؛ كسى هم كه ختنه شده است لباس نو مىگيرد ؛ روىهم‌رفته در ايران جشنهاى ختنه‌سوران به اندازهء ديگر ممالك اسلامى نيست . دربارهء ختنهء دختران كه بنا به گزارش شاردن بايد بين بعضى از طوايف چادرنشين رايج باشد با وجود همهء پرس‌وجوها من به هيچ جا نرسيدم .\r\nايرانيها نام خانوادگى ندارند و فقط به اسم كوچك اكتفا مىكنند .\r\nاين اسامى قسمتى عربى است مانند على ، حسين ؛ و قسمتى فارسى همچون فرهاد ، فيروز ، شهباز  ( Dionisios Sabasios )  ؛ و بخشى تركى از قبيل آلر\r\n\r\n\r\n","description":"","footnote":"\r\n( 3 ) . اين سوسكها را در راههاى كاروان‌رو به مقدار زياد مىتوان ديد . هر حيوانى با نفرت از آنها اجتناب دارد ، و بدين سبب با وجود آمد و شد فراوان و متوالى ، باز آنها بىهيچ مزاحمت برجاى خود باقيند . من بارها كوشيده‌ام اسب خود را به زور وادار به عبور از روى آنها كنم ، اما هرگز به اين كار توفيق نيافته‌ام . سگ خفته هم هيچ لازم نمىبيند از سرراه اسب دونده‌اى كنار رود و محل را ترك كند ، وى اين كار را به عهدهء اسب مىگذارد .\r\n","page_name":" 140 ","page_number":140},
  {"content":"\r\n\r\n ( Alair ) \r\n، تيمور و قس علىهذا . براى اجتناب از اختلاط و اشتباه اسم ناحيه‌اى كه عشيره در آنجا ساكن است - مانند على اصفهانى - يا نام خود طايفه - مثل محمود قره‌گزلو - بدان اضافه مىگردد ؛ يا اينكه القابى حاكى از خصوصيات صاحب نام به كار مىبرند همچون كج‌دماغ ، قاطر ، بنگى ، ترياكى و غيره . . .\r\nدر هفت سالگى پسربچه از حرمسرا بيرون مىآيد تا از آن پس ديگر در بيرونى زندگى كند . در بين اصناف و طبقات محترمتر رسم است كه براى كودك لله اختيار مىكنند تا در كار آداب‌دانى ، خواندن و نوشتن ، قرآن و فهم آثار شعراى ملى وى را تعليم دهد ، و بيش از همه در آموختن رفتار خوب و حفظ نزاكت تأكيد دارند . بچه بايد در حضور بزرگترها آرام باشد ، از آنها سؤالهاى بچگانه نكند ، اصولا در مذاكرات شركت نجويد ، بلكه از سالهاى نوجوانى وقار و طمأنينهء بزرگان را داشته باشد . در غياب پدر يا پس از مرگش اغلب ديده مىشود كه پسرى هشت ساله مقام افتخارآميز رئيس خانواده را احراز مىكند ، به واردان خوش‌آمد مىگويد ، حالشان را مىپرسد و به خدمتكاران دستور مىدهد براى مهمانان قهوه و چپق يا قليان بياورند .\r\nآن بازيگوشى كودكانه و سرزندگى كه در نظر ما اروپائيان برازندهء پسر - هاى جوان است در مورد جوانان ايرانى و بخصوص در حضور بيگانگان عيب بزرگى شمرده مىشود ؛ هر حركت سريع بچه را منع مىكنند و او را كرخ ، آرام و كم‌حركت بار مىآورند . اگر در خانواده فرزندان بسيارى باشند پس معلمى را سر خانه مىآورند كه به او آخوند مىگويند ، يا آنها را به مكتب مىفرستند ؛ و در هر محلهء شهر مكتبهاى چندى وجود دارد . دخترها با پسرها مشتركا درس را شروع مىكنند ولى نمىگذارند دخترها در مدارس عمومى تحصيل كنند ؛ از هشت سالگى ديگر آنها را از نگاههاى كنجكاوانهء عابران محفوظ و بر كنار نگاه مىدارند . پسرهاى خوش بروبالاى پدر و مادرهاى تهيدست اغلب از هشت‌سالگى به خانه‌هاى اعيان وارد مىشوند و در آنجا به عنوان « غلام‌بچه » بين بيرونى و اندرونى پيغام مىبرند و مىآورند و اندك‌اندك نوكرى ياد مىگيرند : اين رسمى است كه متأسفانه اغلب به دلسردى و خرابى روحيهء اين بچه‌هاى بيچاره منجر مىشود .\r\nاز نه سالگى دخترها فقط با حجاب به مدرسه مىروند . در خانواده‌هاى كم‌درآمدتر ديگر منتظرند كه اين دخترها را در ده يا يازده‌سالگى شوهر بدهند ؛ حتى من خود شاهد مواردى هم بودم كه با پرداخت رشوه اجازه براى شوهر دادن دختر هفت‌ساله گرفته‌اند ، اما به‌هرحال در خانواده‌هاى معتبر به دختران در سن دوازده يا سيزده‌سالگى جهيزيه مىدهند . يك دختر خوش بروبالا براى پدر و مادرش در حكم سرمايه‌اى است ، زيرا كسى كه بخواهد اين دختر را به زنى بگيرد بايد « شيربها » ئى در عوض بپردازد و از آن گذشته به نسبت زيبائى و رشد جسمى آن دختر بايد مبلغ معتنابهى هم به عنوان « مهريه » تعهد كند . شيربها معمولا به حدود پانصد تومان بالغ مىشود . به همين دليل پدر و مادر در مواظبت ، تغذيه و تهيهء رخت و لباس\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدختران از هيچ دقت و كوششى فروگذار نمىكنند ، حتى اگر ساير اهل خانه از اين لحاظ دچار مضيقه بشوند ؛ دليل آن هم واضح است چون تقريبا اطمينان دارند كه همهء اين مخارج روزى جبران مىشود . اگر دخترى زيبائى جسمى داشته باشد ديگر كسى چندان جوياى خانواده و اصل و تبارش نمىشود . چنين دخترى مىتواند همسر رئيس قبيله ، سياستمدارى بسيار محترم ، و حتى شخص شاه بشود ؛ و شواهد روزانه خود دليلى بر اين مدعاست .\r\nاغلب بچه‌ها را كه هنوز در گهواره هستند براى هم نامزد مىكنند و بيشتر اين مطلب در مورد عموزاده‌ها صدق مىكند ! ازدواج افراد خانواده با يكديگر خود رسم و قاعده شمرده مىشود . هرگاه بعدها به عللى دختر را به پسر عمويش ندهند ، اين امتناع باعث ايجاد خصومتها و رنجشهاى متمادى خواهد شد . هيچ نتوانستم پى ببرم كه اين نوع ازدواج بين افراد فاميل اثر سوئى در اولاد آنها به جاى گذارده باشد ! بچه‌هائى كه از اين ازدواجها بوجود مىآيند همه از نظر بدنى سالم و خوش رشد و از نظر عقلى نيز تند و هوشيار هستند . روىهم‌رفته نقصهاى عضوى ، اعوجاج و بيماريهاى خنازيرى به نحوى چشم‌گير بين آنها كم است . حتى نتيجهء مشاهدات اطبا در اين اواخر مبنى بر اينكه وجود بسيارى از كودكان كر و لال در اثر ازدواج بين خويشاوندان نزديك است به گمان من ، و تا آنجا كه من فهميده‌ام در ايران مصداق ندارد ؛ من بين طبقات مرفه هيچ كر و لالى نديدم به استثناى يك نفر نقاش لال كه بچه‌هاى او هم به همين ترتيب كر و لال بودند . خانمى كه با يكى از خويشان خود ازدواج كرده باشد در حرمسرا از بهترين احترامات برخوردار است ؛ شوهر معمولا به وى دخترعمو خطاب مىكند و اين عنوان خود به دارنده‌اش حق مىدهد كه توقع ملاحظه و احترام داشته باشد .\r\nحال اگر ازدواج در داخل خانواده انجام نشده باشد ، ازدواج بين قوم و قبيله ، خود قاعده و ملاك محسوب مىشود . يك نفر از ايل افشار از افشارها زن مىگيرد ؛ قشقائى از قشقائيها و . . . قس علىهذا . يك دختر ايلى بهترين خواستگار شهرى را تحقير مىكند . وى فقط به افراد قبيلهء خود شوهر مىكند .\r\nبدين ترتيب خانواده‌ها و عشيره‌ها دست‌نخورده و مخلوط نشده مىمانند . آداب و رسوم ، خلقيات و بخصوص چهره و ظاهر آنها بيشتر از ساير اقوام و ملل به حال اصلى باقى مانده است . كافى است كه آدمى يك نفر از افراد خانواده را بشناسد و بعد اگر كسى ديگر از افراد آن خانواده را در جائى ديد او را بازمىشناسد ؛ بخصوص شباهت بين برادران حتى اگر از مادران مختلفى باشند بقدرى جلب توجه مىكند كه در هيچ كجاى ديگر سابقه ندارد . اين اصل هم در اين مملكت به صورتى قاطع پذيرفته شده كه نفوذ پدر در خانواده بايد بسيار بيشتر از نفوذ مادر باشد .\r\nطبق قوانين و مقررات دختر بايد بعد از رسيدن به سن بلوغ شوهر كند يعنى با شروع حيض و هنگامى كه موى زير بغل و زهار شروع به روئيدن كرده باشد ، عينا مانند مقررات آئين يهود ؛ مع هذا در بين طبقات فقيرتر چندان به اين اصل پايبند نيستند و مىكوشند كه سرمايهء خود را\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nهرچه زودتر بچنگ آورند و اجازهء ملا را نيز به سهولت مىتوان بدست آورد . دخترانى شوهر مىكنند كه هنوز حيض در آنها كامل نشده و سينه‌هائى صاف دارند اما اين هر دو عقب‌ماندگى بسرعت در زمان ازدواج جبران مىشود . آن‌طور كه به من گفته‌اند و مرا متقاعد كرده‌اند حالات باردارى حتى قبل از شروع قاعدگى نيز ديده شده است . حيض در شمال ايران تازه در حدود سيزده سالگى و در جنوب مقارن نه يا ده سالگى آغاز مىشود ؛ دختران يهودى نيز علىرغم كم‌خونى ظاهرى ، به علت شرايط زندگى نامساعد زودتر و در همين ده سالگى قاعده مىشوند . روىهم‌رفته ظاهرا شروع و پايان - زودتر يا ديرتر حيض بيشتر ارتباط با نژاد دارد تا با آب و هوا و حتى اگر آب و هواى سرد شمالى در آغاز ديرتر آن بىتأثير نباشد باز در تمام نسلهاى آينده نمىتوان نژاد را عارى از تأثير شمرد . به عنوان شاهد در اين مورد من زنان يهودى اروپا و زنان سياه‌پوست ايران و مهاجرنشينان امريكائى را ذكر مىكنم . در شيراز ديدم زنانى را كه با دوازده سال قمرى صاحب اولاد بودند ، درحالىكه در تهران بندرت زنى قبل از چهارده سالگى وضع حمل مىكند .\r\nدر اينجا اغلب زنان سى ساله مادربزرگ هستند ؛ دخترها و مادرها باهم مىزايند . در عوض حيض در حدود سى و دو تا سى و پنج سالگى قطع مىشود و با آن دورهء بارورى نيز پايان مىپذيرد و در همان موقع حالت رجعت يا يائسگى آغاز مىشود ؛ مسلم است كه استثناهائى هم بر اين اصل گاه و بيگاه ديده مىشود : مثلا من خود زنى چهل و هشت ساله را ديدم كه وضع حمل كرد و اين اتفاق خود در تهران موجب حيرت همگان گرديد . دورهء قاعدگى و زائيدن زنان سيد كه به آنان شريف مىگويند و مىتوان آنان را از اصل و تبار عرب دانست طولانىتر از زنان ايرانى خالص است ولى بايد دانست كه در ايران اين امر را به اختلاف نژادى مربوط نمىدانند بلكه آن را معجزه مىشمارند .\r\nزنان مشرق‌زمين بهتر از زنان اروپائى حساب عادت ماهانهء خود را نگه مىدارند زيرا چون بناى گاه‌شمارى آنها قمرى است روز دقيق شروع قاعدگى خود را مىدانند . به همين ترتيب هم هست محاسبات مربوط به تاريخ تولدشان ، زيرا درست با فرارسيدن دهمين سال ( قمرى ) دوران قاعدگى آنان آغاز مىشود . در مورد دختران و زنان جوان عادت ماهانه مرتب است ؛ آثار بيمارى كم‌خونى در اين دوره بندرت مشاهده مىشود ؛ اما در عوض زنانى كه با شوهران خود رابطه‌اى كافى ندارند و همچنين در بيوه‌ها و مطلقه‌ها اغلب اختلالاتى ظاهر مىشود و عادت ماهانه آنها جلو يا عقب مىافتد و يا اينكه خون به اندازهء بايسته خارج نمىشود . در چنين احوالى علائم كم‌خونى و رنگ‌پريدگى آشكار مىشود و آبستنى بندرت اتفاق مىافتد . با تجويز شربتهاى آهن‌دار و توصيهء ورزش به كرات توانستم وضع عادت ماهانهء زنان را منظم كنم و در نتيجه آنها حامله مىشدند و بدين طريق من شهرت فراوانى در اين رشتهء تخصصى كسب كردم . مدت جريان خون معمولا پنج روز است اما جمعا هفت تا هشت روز طول مىكشد تا زن بتواند به حمام برود و باز با مرد طرف شود . اين ديگر بديهى است كه در اين فاصله به هيچ وجه نبايد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمجامعت صورت پذيرد . در مورد يهوديان ايران و همچنين همكيشان سختگير آنان در اروپا اين مهلت بين دوازده تا چهارده روز است .\r\nموى زهار بر طبق قوانين عرف به كمك داروئى از تركيبات زرنيخ و آهك زدوده مىشود و به اين كار « واجبى كشيدن » مىگويند ؛ اما خانمهاى متجدد چندان اين موها را مىكنند تا سرانجام خودبخود ديگر نرويد . مردان نيز بايد به همين قاعده رفتار كنند ؛ انحراف از اين اصل و همچنين گذاشتن مو در جلو پيشانى نشانهء بارزى است از تخلف از قانون . اين قاعده بدين طريق توجيه مىشود كه به هنگام نمازگزاردن و انجام هر فريضهء مذهبى و همچنين پس از هر عمل دفع ، شستن شرمگاه لازم است ، و وجود مو امكان تنظيف كافى را در اين قسمت محدود مىكند .\r\nپستانها يا ممه‌ها زودتر از موقع رشد مىكند ، اما از نظر اندازه فقط به حد متوسط مىرسد و حتى از حد متوسط نيز كوچكتر مىماند به استثناى زنان ارمنى كه سينه‌هائى بزرگتر و رشدكرده‌تر دارند . پس از چند شكم زائيدن سينه‌ها شل و افتاده مىشود و به همين دليل بسيارى از زنان پستان‌بند مىبندند . در مورد مادران سالم ، بسيار بندرت ممكن است كه شيرشان كافى نباشد ؛ به همين دليل مردم هيچ‌چيز غير عادى در اين نمىبينند كه هرگاه مادرى بيمار يا فوت شد ، زن همسايه كار شير دادن بچهء او را به عهده بگيرد و در آن واحد دو بچه را شير بدهد ؛ از آن گذشته قسمتى از شير مادر براى منظورهاى درمانى مصرف مىشود . اگر نوك پستان ( حلمه ) زنى كه براى نخستين‌بار وضع حمل مىكند به اندازهء لازم و كافى بيرون نيامده و برجسته نباشد در ايران نيز مانند تركيه توله‌سگى را كه در كوچه و بازار به مقدار فراوان پيدا مىشود وامىدارند كه آن را بمكد و در مورد بند آمدن شير هم همين كار را مىكنند . بيماريهاى پستان ، مانند التهاب و چرك سينه ، قاچ‌قاچ شدن نوك پستان و غيره به تعداد بسيار محدودى ديده مىشود و علت آن هم اين است كه سينه آزاد است و كرست در آنجا رواج ندارد و فقط پيراهنى از پارچهء لطيف و نازك بر روى سينهء برهنه مىپوشند و به همين دليل از - آسيب‌پذيرى اين عضو در قبال سرما و ساير تغييرات هوا كاسته مىشود . معمولا غده‌هاى سينهء خواجه‌ها به اندازه‌اى بزرگ مىشود كه جلب توجه مىكند ؛ من خسرو خان خواجهء معروف را مىشناختم كه در سن هفتاد و پنج سالگى باز سينه‌هاى غير عادى بزرگى داشت .\r\nطبيب اروپائى به امراضى كه خاص آلت تناسل زنان باشد ، كمتر برمىخورد . اما قابله‌ها در جواب سؤال من گفتند كه بيرون‌آمدگى مهبل زياد ديده مىشود . يك مورد از ورم سرطانى دهانهء زهدان در مورد زنى پنجاه سالهء ارمنى ديده شد كه سالهاى پيش سخت پايبند عيش و عشرت بوده ؛ وى به همين بيمارى هم جان سپرد . از آنجا كه دخترها اغلب پيش از رسيدن به سن بلوغ شوهر مىكنند غير از مواردى كه در اثر وضع حمل پيش مىآيد ، من به دريدگى ميان دو مجرا برنخورده‌ام .\r\nدر مشرق‌زمين كار ازدواج براى هركس سهل است . با نياز اندك به\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپوشاك و مسكن ، ارزانى خواربار ، لطف و مساعدت طبيعت ، اعتقاد به قضا و قدر ، با دگرگونى هميشگى احوالات روزگار كه تحصيل ثروت و از دست دادن آن را كلا در اثر تصادف وانمود مىكند ديگر پر كردن شكم بر و بچه‌ها براى يك نفر شرقى ايجاد ناراحتى خيال و نگرانى نمىكند . اين ديگر از جملهء بديهيات است كه دخترى كه به سن معينى رسيد بايد شوهر كند و به همان نسبت مسائل مربوط به ثروت و وضع طبقاتى كمتر مورد توجه قرار مىگيرد . از آن گذشته سهولت طلاق ديگر اقدام به ازدواج را در ديدهء مردم مانند اروپا كارى چنان صعب و مشكل جلوه نمىدهد . پس مىتوان فهميد كه چرا از پيردختران و پيرعزبها كه اين روزها در كشورهاى متمدن گروه‌گروه از آنان ديده مىشود در ايران خبرى نيست و بندرت دختر بىعيب و نقص و خوشنامى در اين مملكت وجود دارد كه به علت توقعات و خودخواهيهاى محتمل پدر و مادر ، پس از بيست‌سالگى بدون شوهر مانده باشد . من فقط به يك مورد از آنچه ياد شد برخورده‌ام : شاهزاده خانم فخر الدوله تا هفتاد سالگى دختر باقى ماند . مرد شرقى اصلا نمىفهمد وقتى امكان زن گرفتن هست چرا بايد عزب بماند . به كرات شاهد اين بودم كه دختران خانواده‌هاى كم‌درآمد پس از آنكه در اثر ازدواج به نان و نوائى رسيدند دست بالا كرده‌اند و براى پدر تنهاى خود زن گرفته‌اند يا اصلا كوشيده‌اند كه حرمسراى او را تكميل كنند .\r\nهمه جا اين عقيده شايع است كه پيرها در اثر ازدواج با دخترى جوان ، جوان مىشوند و در عوض اين دخترها بسرعت رو به پيرى مىگذارند ( رجوع شود به كتاب اول پادشاهان ،  I  ، 1 - 3 ) . از آنجا كه مرد قبل از ازدواج نمىتواند همسر آيندهء خود را ببيند و در ضمن دختر ، حتى بدون ديدن شوهر هم ، حق انتخاب ندارد بلكه فقط بزرگترها اختيار وى را دارند ، اغلب ازدواجها در اثر وساطت زنان خويشاوند يا دلاله‌ها عملى مىگردد . دلاله به مردى كه سر زن گرفتن دارد رجوع مىكند و از خصوصيات ممتاز بدنى و جسمى زنى كه برايش در نظر گرفته است داد سخن مىدهد و معمولا در اين‌باره مبالغه مىكند و مىگويد پوستش سفيد ، چشمانش درشت ، صورتش گرد و همچون ماه ، ابروانش كمانى و قامتش مانند سرو است . چون پوست زنان ايرانى هيچ‌وقت مانند زنان مغرب‌زمين سفيد شفاف نيست اين خصلت خيلى مورد پسند قرار مىگيرد . پس از آن دلاله به خانهء پدر و مادر دختر مىرود و از نظر مالى وضع را روشن مىكند . حالا ديگر مقدمات كار طى شده زيرا انتخاب آزاد و حق تعيين سرنوشت بسيار بندرت به دختر داده مىشود . مردانى كه در آستانهء هفتاد سالگيند دختر بچهء ده ساله‌اى را به زنى مىگيرند ، بىآنكه عمل آنها جلب توجه خاصى كند يا ياوه‌گوئى را باعث شود . عكس آنچه گفته شد بسيار بندرت رخ مىدهد يعنى مرد جوان شانزده ساله‌اى به سهولت يك عاقل زن بيوه را نمىگيرد مگر آنكه ملاحظات خانوادگى ، صنفى يا مالى در مد نظر باشد .\r\nتصورى كه ما غربيها از عشق داريم به سهولت با طرز تلقى شرقيها\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز دلدادگى قابل تطبيق نيست ؛ عشقى كه شاعران در آثار خود آن را مىستايند يا رمزى و كنايه‌اى است و يا كاملا جسمانى ؛ هميشه به دنبال كلمهء عشق لفظ وصل مىآيد كه به معنى آميزش بدنى است .\r\nپسربچه در چهارده‌سالگى بالغ مىشود . هرگاه وى از خانوادهء معتبرى باشد در حدود شانزده يا هفده‌سالگى و گاهى نيز حتى در ده‌سالگى بزرگترها برايش يك زن قراردادى كه صيغه ناميده مىشود مىگيرند ؛ تازه هنگامى كه كسب و كارى پيدا كرد و به سن رشد واقعى رسيد وى به ازدواج واقعى ( عقدى ) با دخترى از خانواده‌اى محترم ، يا دخترعمويش ، يا يكى از شاهزاده خانمها تن مىدهد . بلافاصله زن قبلى يا پى كار خود مىرود و يا در خانه‌اى ديگر سكنى مىگزيند . تنها شاهد يك مورد بودم كه سن پدر و پسر بيش از چهارده سال قمرى باهم تفاوت نداشت . صحبت از شاهزاده سيف الدوله يكى از پسران فتحعلى شاه است كه به عنوان يكى از عجايب در دفتر وقايع شهر ثبت شد .\r\nزود ازدواج كردن يا اميد به ازدواج در آيندهء نزديك داشتن ، توأم با اين رسم كه لذت جنسى مجاز را بىجهت مكتوم نمىدارند بلكه بدون هيچ كراهتى در حضور بچه‌ها از آن بحث مىكنند ، از آن گذشته انتشار اندك كتابهاى مشكوك همه اين حسن عمده را باعث شده كه از صرع ، گرفتگى عضلات ، فقدان عادت ماهانه ( حبس الطمث ) ، دردهاى توأم با قاعدگى و استشهاء در زنان جوان به هيچ وجه موردى ديده نمىشود و فقط نزد بيوه‌زنان و زنانى كه سخت تحت مراقبت قرار دارند و شوهرانشان از آنها غفلت مىورزند گاه و بيگاه رؤيت شده است .\r\nعروسى و ازدواج يا به صورت عقدى است يعنى تا هنگامى كه علتى براى فسخ آن پديدار نشود دوام دارد ، و يا صيغه‌اى است ، يعنى در طول مدتى كه قرار داده شده معتبر است . از آنجا كه كنيز از لحاظ جسمى و مالى به صاحب خود تعلق دارد پس ديگر نمىتوان دربارهء آنها صحبت از ازدواج به ميان آورد ، ولى بايد دانست كه فرزندان كنيزها قانونى هستند و مانند فرزندان زنان ديگر از حقوقى كاملا متساوى برخوردارند . ديگر آنكه از لحظهء فارغ شدن ، آنها ديگر كنيز نيستند و آزاده محسوب مىشوند .\r\nعقديها كاملا مانند همسران ما هستند ؛ از نظر شرع ايرانيها نمىتوانند در آن واحد بيش از چهار عقدى داشته باشند ؛ پس از مرگ يا رانده شدن يكى از آنها ايرانى حق دارد باز تعداد آنها را تكميل كند . صيغه به زنى مىگويند كه با قراردادى به مدت معلوم كه از يك ساعت تا نود و نه سال « 4 » در تغيير است در قبال مبلغى معين و جبران خسارتى معلوم به هنگام بروز حاملگى ، به حبالهء نكاح منقطع درمىآيد . در طول اين مدت تعيين شده زن صيغه‌اى از تمام حقوق زن عقدى برخوردار است . پس از انقضاى مدت صيغه\r\n\r\n\r\n","description":"","footnote":"\r\n( 4 ) . با قبول مدت نود و نه سال صيغه با عقدى برابر مىشود . صيغهء نود و نه ساله هنگامى معمولا انجام مىگيرد كه تعداد زنان عقدى به چهار رسيده باشد ؛ بدين طريق كلاه شرعى درست مىكنند و با اين راه حل ، پنجمين زن هم با ديگران داراى حقوق مساوى مىشود .\r\n","page_name":" 146 ","page_number":146},
  {"content":"\r\n\r\n- در صورتى كه آن قرارداد تمديد يا تجديد نشود - ديگر اين زن بر شوهر حرام مىشود . مرد متعهد است كودكانى را كه از اين زن صيغه به دنيا آمده‌اند ، بزرگ كند و به همين دليل قبل از گذراندن چهار ماه « 5 » پس از جدائى ، زن به ازدواج با مرد ديگرى مجاز نيست ؛ اما اغلب براى اين كار هم راه‌حلى پيدا مىكنند .\r\nرسم است كه مرد ايرانى ، در سفر ، جنگ يا مأموريت به ولايات هرگز زن خود را به همراه نمىبرد و تقريبا در هرجائى كه مدت زيادى درنگ مىكند صيغه‌اى مىگيرد . در شهر كرمان هستند كسانى كه براى هر تازه‌واردى كه فقط قصد چند روز اقامت داشته باشد زنى را براى صيغه عرضه مىدارند . از اين طريق اغلب ، اشكالات و پيچيدگيهائى پديد مىآيد . مثلا جوانانى از ولايات دوردست با اسناد و مداركى واقعى يا جعلى مىآيند و ادعاى ارث مىكنند و هرگاه پدر نتواند ثابت كند كه در مدتى كه آنها ادعا مىكنند در آن ولايت نبوده است ، در ادعاى خود پيروز هم مىشوند .\r\nاين هر سه نوع فرزند كه ذكر كرديم از نظر حق الارث با يكديگر برابرند ؛ اما در اين مورد هم گاه استثناهائى وجود دارد . مثلا يك شاهزاده خانم بيوه همهء مايملك شوهر را به خود و بچه‌اش تخصيص مىدهد ، هرچند كه مساوات خواهى اسلام هيچ تمايزى بين صنوف مختلف قائل نيست .\r\nمطابق آنچه گفته شد مرد ايرانى مىتواند به تعدادى نامحدود زن داشته باشد و اين مطلب در مورد چند تن از بزرگان واقعا مصداق هم يافته است .\r\nفتحعلى شاه چند صد زن داشت و چون همه برايش فرزندانى هم آورده‌اند تعداد عقبه و اولاد او در زمان حال ، پس از هشتاد سال ، به پنج هزار تن بالغ شده است . به همين دليل هم به وى « آدم ثانى » لقب داده‌اند . البته فقط معدودى از اين شاهزادگان توانستند با پدر به همچشمى برخيزند ، ولى به هر حال بسيارى از آنان فقط حدود چهل زن داشتند ؛ اين را هم بايد گفت كه اين مورد در شمار مستثنيات است . در شهرها فقط خانها و مأمورين دولت سه تا چهار زن مىگيرند ؛ اصناف پيشه‌ور و بازرگانان نمىتوانند از عهدهء مخارج چند زن برآيند و از طرف ديگر چون از بىنظمى و ولخرجى بيزارند به يك همسر اكتفا مىكنند . در دشتها و همچنين نزد قبايل چادرنشين رويهء يك همسرى رواج دارد ؛ حد اكثر آنكه يكى از رؤسا دو تا سه زن بگيرد . هرگاه خانى ، شاهزاده خانمى را به زنى بگيرد يا اگر چنين زنى به وى تحميل شود رسم - و نه شرع كه هيچ تفاوت و تبعيضى را نمىپذيرد - چنين ايجاب مىكند كه وى ديگر سواى شاهزاده خانم هيچ زنى نداشته باشد و حتى مجبور مىشود كه تمام زنان قبلى خود را مطلقه سازد يا اقلا آنها را از منزل اخراج كند و از هر آميزشى با آنان بپرهيزد . عموما مىتوان پذيرفت كه اصل بر يك همسرى است و تعدد زوجات استثنا بشمار مىرود . هرگاه تعدد زوجات آن‌طور كه معمولا در اروپا مىپندارند عموميت داشت مىبايست به علت تنوع\r\n\r\n\r\n","description":"","footnote":"\r\n( 5 ) . عدهء وفات چهار ماه و ده روز است نه عدهء طلاق كه سه ماه و ده روز است . - م .\r\n","page_name":" 147 ","page_number":147},
  {"content":"\r\n\r\nمادرها الزاما پس از چند نسل نژاد از بين برود ؛ اما اينكه چنين امرى رخ نداده است بدان جهت است كه در شرق نيز يك‌همسرى رواج عام دارد . باز به عنوان حقيقتى جالب توجه بايد يادآور شد كه يهوديان ساكن ايران نيز به داشتن چند همسر مجاز هستند و در عوض اهل سنت از داشتن صيغه منع شده‌اند .\r\nهرگاه در مورد مقدمات ، خواستگار و والدين دختر به توافق رسيدند ديگر به كار عروسى مىپردازند . عقد نكاح طبق قوانين اسلامى - مانند دين يهود - بسيار ساده است . كافى است كه مرد از دخترى كه به سن بلوغ رسيده است تقاضاى ازدواج بكند و زن در پاسخ بگويد : « بله » . گفتن اين كلمات حتى بدون حضور گواهان كفايت مىكند كه عقد قانونى بسته شود . اما از ترس و نگرانى اينكه مبادا بعد ترديدى دربارهء اعتبار چنين عقدى ايجاد شود و از آنجا كه طبق قانون اين كلمات بايد با لهجهء درست عربى ادا شود و اين كارى است كه كمتر از عهدهء يك نفر ايرانى عادى برمىآيد ، معمولا ملائى را به هنگام عقد عروسى حاضر مىكنند .\r\nدر خانواده‌هاى ثروتمند عروسى با جلال و شكوه بسيار برگذار مىشود و اغلب هفت تا هشت روز طول مىكشد . در تمام اين مدت ، هم در خانهء داماد ، و هم در منزل پدر و مادر عروس مهمانيها و سور و سرورها برپا مىگردد .\r\nدر نخستين روز صيغهء عقد جارى مىشود و داماد در معيت دو شاهد نزد بزرگترهاى عروس مىرود و معمولا شيربها را بهمراه مىبرد . بعد عقد - النكاح به امضا مىرسد و در آن مهريه يعنى مبلغى كه عروس معمولا در صورت طلاق يا مرگ داماد دريافت مىدارد بدقت ذكر مىگردد . اين ديگر بديهى است كه قباله كه مطالبات عروس در آن به ثبت رسيده است براى حفظ و نگاهدارى به وى يا به بزرگترهايش سپرده مىشود . ملا خطبه را مىخواند و كلماتى نيز بر سبيل يادآورى و تذكار مىگويد . آنگاه پدر عروس يا در صورت غيبت او وكيلش روبروى داماد قرار مىگيرد ، دستهاى راست خود را به طرف يكديگر دراز مىكنند و در اين هنگام ملا صيغه را به زبان عربى به صداى بلند مىخواند و وكيل آن را تكرار مىكند : « دختر خود را كه باكره‌اى است به نام . . . به عقد تو درمىآورم » . بلافاصله داماد نيز به همين ترتيب در جواب ، كلمات ملا را بدين نحو تكرار مىكند : « من ازدواج را مىپذيرم و دختر تو را در پناه خود مىگيرم و متعهد مىشوم از وى حفظ و حمايت كنم . شما كه حاضر و ناظر هستيد شاهد اين عقد باشيد . » با چند صلوات و مبارك باد از طرف كسانى كه آنها را احاطه كرده‌اند تشريفات پايان مىپذيرد . در مورد طبقات فقير عروس در شب بعد به خانهء شوهرش برده مىشود ؛ در خانه‌هاى ثروتمندان و اعيان معمولا عروس را با داماد شب هفتم يا هشتم بعد از عقد دست بدست مىدهند و اين فاصلهء زمانى را همانطور كه ياد شد به تناوب با سور دادن ، نقاره و تمبك زدن ، چراغانى و در مورد ازدواجهاى سلطنتى با شليك توپ برگزار مىكنند . تا مدتى كه اين جشن و سرور برپاست مرد حق ندارد به سراغ زن خود برود و حتى او را\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنمىتواند ببيند . با اين همه بسيار اتفاق مىافتد كه علىرغم تمام مراقبتهاى خدمه ، خواجه‌ها و كنيزها مخفيانه ، بدون آنكه ديده شود ( ! ) دزدانه به نزد زن خود برود كه در اين مورد از مساعدتهاى مادر زن خود هم برخوردار مىشود و به اين كار نامزدبازى مىگويند . در مجالس عروسى بزرگان نه تنها دوستان و نزديكان خانواده بلكه كم و بيش مردمى از هر دست و طبقه به پلوخورى دعوت مىشوند ؛ مثلا در روز اول روحانيون ، در روز دوم افسران و بعد تجار دعوت مىشوند و قس علىهذا . . . به من نيز چندين بار افتخار شركت در چنين مجالسى ارزانى شد . مسلم است كه در اين جشنها به رسم و سنت ايرانى هرگز نبايد از چيدن شيرينى به حد افراط خوددارى شود .\r\nدر آخرين روز عروس با همبازيهايش به حمام مىرود ؛ به اين مناسبت داماد براى او مقدارى حنا براى رنگ كردن مو و ناخنها مىفرستد . داماد نيز كه در معيت دوستان خويش است به حمام مىرود . در اين حيص و بيص اموال عروس كه متشكل از فرش ، لباس ، لوازم مس و ساير اثاث منزل است از خانهء بزرگترهايش به خانهء داماد منتقل مىگردد . قاطرهاى بسيارى را با دهنه‌هاى قيمتى حاضر و هريك از آنها را با دو يخدان بار مىكنند و روى آن يخدانها را با مخمل قرمزرنگ مىپوشانند . غلامهائى كه هديه شده‌اند در دو طرف اين قاطرها راه مىروند و در رأس همه خواجهء آيندهء منزل قرار مىگيرد . بدين ترتيب اين قافلهء مجلل با صداى طبل از خيابانها مىگذرد .\r\nبه اين چيزها كه همراه عروس مىكنند « جهاز « 6 » » مىگويند كه همواره و تحت هر شرايطى ملك طلق عروس باقى مىماند . خيلى كوشش مىشود كه حتى - المقدور اين قافله را بزرگتر جلوه دهند تا نمائى از ثروت عروس باشد و در نتيجه خيلى اوقات يا در اين يخدانها هيچ نيست و يا آن را از پوشال و ساير چيزهاى بىمصرف پر مىكنند . ديگر مقارن نيمه شب عروس را بر اسب مىنشانند و در هياهوى صداى طبل و تير تفنگ و با مشعلهائى كه به دست دوستان عروس حمل مىشود وى را تا خانهء داماد بدرقه مىكنند و داماد بالاخره در اينجا چشمش به جمال عروس روشن مىشود « 7 » . نزاكت و آداب حاكى از اين است كه وى به خشونت حجاب از رخ عروس برگيرد و او نيز در برابر اين اقدام مخالفت و مقاومت كند . در آن لحظه كه حجاب به كنار مىرود شوهر به صداى بلند مىگويد « بسم الله الرحمن الرحيم . » مطابق با يك عقيدهء رايج خرافى هركس بتواند پيش‌دستى كند و زودتر پايش را روى پاى\r\n\r\n\r\n","description":"","footnote":"\r\n( 6 ) . در اصل چنين است . - م .\r\n( 7 ) . اين ديگر روشن است كه در اين لحظه چه سرخوردگيها و تلخكاميها ممكن است بروز كند كه نقل محافل شهر شود . بسا مىشود كه پدر و مادر عروس زشت و بدگل ، روى دختر خود را از هركس مىپوشانند و به خود اين صحنه‌سازى را اجازه مىدهند كه هنگام مراجعهء داماد به منزل آنها زن بلندبالاى خوش قامت ديگرى را وادار به عبور از برابر وى كنند كه تصادفا ( ! ) حجاب از صورتش به كنارى مىرود و داماد بيچاره به خود وعده مىدهد كه لابد همسر آيندهء او همين زن است .\r\n","page_name":" 149 ","page_number":149},
  {"content":"\r\n\r\nطرف بگذارد در خانه حكمش روان مىشود و دست بالا را احراز مىكند و در نتيجه طرفين به يك مسابقهء جدى در اين زمينه مىپردازند . درحالىكه كوشش و تلاش براى گذاردن پا به روى پاى ديگرى در جريان است زنهائى كه در اتاق مجاور هستند فرياد مىزنند « زود باش » .\r\nوقتى دخترى ازدواج مىكند بايد دست‌نخورده و به عبارت ديگر « دختر باكره » باشد . در مورد فقدان بكارت هيچ عذرى پذيرفته نيست ( رجوع شود به كتاب پنجم موسى ، فصل بيست و دوم ) ، از آن هم بالاتر اينكه در اين مورد به صرف اظهار شوهر پس از شب اول مىتوان زن را طرد كرد : اين رسمى است سخت ظالمانه و بيدادگرانه زيرا اغلب از اين مستمسك استفاده مىكنند تا نيت سوء خود را براى به اصطلاح دوشيدن طرف و بدست آوردن پول با بدنامى زن بيچاره‌اى عملى كنند ؛ از طرف ديگر اين رسم باعث شده كه تقريبا همهء دخترانى كه به خانهء شوهر مىروند از نظر بدنى باكره باشند .\r\nحال اگر از بخت بد از دخترى ازالهء بكارت شده باشد ديگر دست به تمهيداتى مىزنند كه ننگ را از دامن دختر پاك كنند و آبروى پدر و مادر را نجات بدهند . مثلا او را به عقد ميرزاى بيچاره‌اى درمىآورند به اين شرط كه پس از مدت كوتاهى باز طلاقش بدهد تا بتوانند وى را بعد به ريش مرد معتبرى ببندند ؛ يا اينكه او را به پسربچهء جوان بىتجربه‌اى مىدهند ؛ يا با كمك جراحى توسط تنى چند از جراحان ايرانى كه در آن مقوله كارآمدند آن را جبران مىكنند « 8 » .\r\nطلاق يا با توافق طرفين انجام مىپذيرد يا در صورت خارج شدن زن از جادهء عفاف و يا بدون هيچ موجبى به محض اينكه شوهر آماده باشد مهريهء زن را بپردازد يا در موارد بسيار نادر بر اثر شكايت زن از شوهرى كه در انجام تكاليف زناشوئى خود غفلت كرده باشد . سواى مورد اخير هيچ قانونى نمىتواند مانع فرستادن طلاق‌نامه از طرف شوهر شود ، اما اغلب قدرتمندان و صاحبان نفوذ با ارعاب و تهديد مانع مىشوند كه مردى زنش را طلاق بدهد . مورد زير كه در عين حال خود نيز به منزلهء فصلى در تاريخ آداب و سنن دربارى اين زمان بشمار مىرود نمونه و دليل روشنى از آنچه گفته شد بدست مىدهد . هنگامى كه ناصر الدين شاه در سال 1848 « 9 » بر تخت سلطنت جلوس كرد خواهر خود ملك‌زاده را وادار به ازدواج با صدراعظم وقت امير كرد تا بدين تمهيد وى را از نظر خانوادگى به خود وابسته سازد .\r\nشاهزاده خانم كه دخترى دوازده ساله بود مدتها با اين پيشنهاد مخالفت ورزيد زيرا هرچند امير مردى زيبا و نيرومند بود در آستانهء كهولت قرار داشت و از زن اول خود نيز پسر بزرگى داشت . به‌هرحال ناگزير دست از مخالفت برداشت ؛ امير زن اول خود را طلاق گفت و خواهر شاه را به زنى اختيار كرد .\r\n\r\n\r\n","description":"","footnote":"\r\n( 8 ) . خيلى از دخترانى را كه به سنگ مثانه مبتلى بودند عمل كردم ؛ اما فقط هنگامى والدين به عمل جراحى رضايت مىدادند كه من به آنها اطمينان بدهم بكارت آنها صحيح و سالم باقى خواهد ماند .\r\n( 9 ) . برابر با سال 1264 ه . ق . - م .\r\n","page_name":" 150 ","page_number":150},
  {"content":"\r\n\r\nوى با نيرومندى و قدرت فكرى خود چنان شاهزاده خانم را مسحور خود ساخت كه سه سال بعد كه دچار بىمهرى شاه شد و به تبعيد رفت ملك‌زاده خانم نيز بر خلاف انتظار همگان همراه وى شد ، زيرا مىخواست خود براى وى غذا بپزد تا مبادا وى را مسموم كنند و از اين جهت لحظه‌اى از او غافل نمىشد .\r\nبا وجود اين ، از لحظه‌اى كه زن از شوهرش به ناچار جدا شد استفاده كردند و امير را به گرمابه بردند و رگ زدند . ملكزاده به تهران بازگشت . چند ماهى بعد باز شاه وى را مجبور كرد كه به عقد پسر صدراعظم جديد درآيد . ملكزاده خانم به دلايل متعدد از اين وصلت نفرت داشت ؛ از يك طرف اين خانواده در قتل شوهر محبوبش گناهكار بود و از طرف ديگر اين شوهر اجبارى جوانى بىتجربه و كم‌فكر بود . وى در مقابل اوامر شاه سر فرود آورد ولى با اين جملات : « من به تو حق مىدهم كه مرا به عقد كاظم خان و همهء وزراى بعدى درآورى » - البته همان‌طور كه مىتوان پيش‌بينى كرد چنين وصلتى با خوشبختى توأم نبود . من چند بار به عيادت شاهزاده خانم رفتم و هربار در پاسخ سؤال خود از حالشان شنيدم كه مىگفتند : « قلبم درد مىكند . » پس از گذشت چند سالى باز صدراعظم دوم ساقط شد ؛ وى و خانواده‌اش همچون سلف خود به جزاى نقدى و تبعيد محكوم شدند . حالا باز شاه مىخواست كه كاظم خان خواهرش را طلاق گويد تا باز وى را به عقد وزير ديگرى درآورد . طبيعى است كه كاظم خان ناگزير بود اطاعت كند و جهيزيهء مصرح را بپردازد و براى اين امر تا آخرين درهم و دينار خود را تأديه كند . اما شاهزاده خانم به عقد سومين شوهر خود يعنى دائىزاده‌اش عين الملك درآمد .\r\nهرگاه شوهرى زن خود را با ديگرى در يك فراش ببيند ، مىتواند حتى او را بكشد . اما از آنجا كه اثبات اين امر از طريق گواهان بسيار مشكل است و عمل به فرمودهء على عليه السلام يعنى اثبات مطلب به وضوح حركت ميل در مكحل تقريبا غير ممكن است شوهر طلاق را ترجيح مىدهد ؛ طبيعى است كه در اين صورت ديگر زن ادعائى نسبت به جهيزيه‌اش نبايد داشته باشد .\r\nهرگاه در نظر داشته باشيم كه در هرحال وظيفهء نگهدارى كودكان به عهدهء مرد است و او به هنگام جدائى ناگزير بايد مبالغى را كه اغلب قابل ملاحظه نيز هست نقدا به زن بپردازد و از طرف ديگر زن جديد گرفتن خود هزينه‌هاى بسيارى را در پى دارد و اگر كار به ننگ و رسوائى بكشد زن از خانواده يا قبيلهء خود طرد مىشود ديگر مىتوانيم دريابيم كه چرا اين‌قدر جدائى نسبتا نادر است . طلاق عادتا هنگامى صورت مىپذيرد كه زن نتواند بچه بياورد و اين نقص از ناحيهء وى شناخته شود يا سربه‌هوا باشد و در مظان خيانتكارى قرار بگيرد و در مرحلهء آخر اينكه براى شوهرش بدقدم باشد يعنى بلافاصله پس از ورود وى به خانهء شوهر بدبختيى رخ نمايد ؛ در اين صورت او را شوم مىپندارند و مىكوشند از شرش خلاص شوند .\r\nمرد مىتواند زن مطلقه را پس از انقضاى مهلت معينى باز به خانه ببرد ، اما پس از طلاق دوم تنها هنگامى به اين كار قادر است كه زن در اين فاصله به ديگرى شوهر كرده و از شوهر خود طلاق‌نامه در دست داشته باشد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبراى اينكه ظاهر قانونى حفظ شده باشد در اين‌گونه موارد معمولا كسى را پيدا مىكنند ( محلل ) كه چند روزى ظاهرا نقش شوهر را به عهده بگيرد . مسلم است كه از نظر قانون به هيچ وجه كسى را نمىتوان مجبور به دادن طلاق‌نامه كرد و من خود موردى را شاهد بودم كه اين ازدواج صورى تبديل به پيوندى ماندگار شد . در صيغه موضوع طلاق اصلا مطرح نيست زيرا قرارداد عقد خودبخود پس از مرور مدت معهود منقضى مىشود .\r\nبه مرد اين اجازه داده شده كه زن عقدى مطلقهء خود را باز به صورت صيغه بگيرد . هنگامى كه شاه فعلى چهار زن عقدى داشت و خواست يك زن صيغه را كه مادر وليعهد بود عقد كند يكى از زنان عقدى خود را طلاق داد و بعد او را به صورت صيغه در سلك زنان حرم خود درآورد تا از اين ممر قانون شرع رعايت شده باشد .\r\n* زنانى كه براى بچه‌هاى خود دايه مىگيرند ، بسرعت و پشت سر هم بار برمىدارند و تقريبا سالى يك شكم مىزايند درحالىكه نزد طبقات فرودستتر كه بايد بچه تا سه سال از شير مادر تغذيه شود ، باردارى و زايمان با تأنى بيشترى صورت مىگيرد . اما اتفاق مىافتد كه زنان علىرغم دورهء شير دادن در سال دوم قاعده مىشوند و به ضرر طفل شيرخوار خود باز بار برمىدارند .\r\nهرگاه زنى در دورهء شير دادن خود دچار تب نوبه بشود از ميزان شير وى كاسته مىگردد و سرانجام شيرش مىخشكد و بچه به اسهال دچار مىشود . به طور متوسط زنان ايرانى شش تا هشت‌بار مىزايند ؛ به اين حساب بايد گفت كه جمعيت مملكت بسرعت رو به فزونى است زيرا بچه‌ها همه خوش رشد و پرقدرت هستند ؛ منتها از نظر دور نبايد داشت كه بيشتر در شهرها از شش بچه به زحمت دو نفر در قيد حيات مىمانند و گاهى همهء آنها تلف مىشوند . هر روز زنها به خانهء من مىآمدند و داروى آبستنى از من مىخواستند و در جواب سؤال من كه از آنها مىپرسيدم آيا تا به حال بچه آورده‌اند يا نه عموما به صورتى يك‌سان مىگفتند : « پنج شش شكم زائيده‌ام ( ايرانيها معمولا اعداد ضمنى و تقريبى به كار مىبرند ) ولى همهء آنها مرده‌اند . » اكثر بچه‌ها در سال دوم مىميرند . در اغلب شهرها در آمار تولد و مرگ ، ميزان تولد كمتر از مرگ ديده مىشود و بدين لحاظ لازم است كه همواره از اطراف و دهات به شهرها مهاجرت كنند . در بهار سال 1859 « 10 » تنها در اصفهان متجاوز از هشتصد بچه به بيمارى آبله جان سپردند . در اين اوضاع و احوال تعداد زنان بدون بچه زياد است و كمتر خواهر و برادرهائى پيدا مىشوند كه از يك مادر باشند . به‌طور متوسط بندرت زنى پيدا مىشود كه بيش از يك بچهء زنده داشته باشد . داستان يكى از شاهزاده خانمها در تهران نقل محافل شده بود زيرا هشت بچهء زنده داشت و اغلب از من مىپرسيدند كه آيا من در اروپا چنين چيزى را شاهد بوده‌ام .\r\n\r\n\r\n","description":"","footnote":"\r\n( 10 ) . برابر با 1275 ه . ق . - م .\r\n","page_name":" 152 ","page_number":152},
  {"content":"\r\n\r\nهرگاه دختر شوهر نكرده ، زنى بيوه يا مطلقه بخواهد وضع حمل كند ، مرگش حتمى است . اما چنين مطلبى اصلا مصداق ندارد و شنيده نشده ؛ بچهء غير شرعى كه به آن « حرام‌زاده » مىگويند اصلا بين شيعيان وجود ندارد و اين كلمه را فقط در حال دشنام دادن به زبان مىآورند . تمام آبستنيهاى غير - قانونى به سقط منجر مىشود و پوست نطفه را به كمك قلابى مىتركانند .\r\nظاهرا قابله‌ها با مهارت چنين عملى را انجام مىدهند ؛ به‌هرحال در تهران بسيارى هستند كه چنين ادعائى دارند و بازارشان نيز گرم است . ديگر اينكه اين عمل تقريبا علنى و عمومى انجام مىگيرد و در راه آن رادع و مانعى وجود ندارد . فقط بعضى از موجودات بيچاره و شوربخت هستند كه خود به سقط جنين دست مىزنند ؛ بعضى زالو مىاندازند و بعضى ديگر پاى خود را رگ مىزنند ، داروهاى تهوع‌آور ، مسهلهاى قوى و يا هسته خرما مىخورند ؛ هرگاه تمام اين تمهيدات بىفايده باشد شكم زن حامله را مشتمال مىدهند و لگدكوب مىكنند . بسيارى از زنان در اثر عواقب سخت اين‌گونه كارها جان مىسپارند . اغلب اين شوربختها در جواب من كه به قيد قسم خواهش و تمناى آنها را براى سقط جنين رد مىكردم مىگفتند : « قسمهاى شما براى همان فرنگستان خوب است ولى ما هرطور باشد نبايد بزائيم و در غير اين صورت هم ما و هم بچه را مىكشند . » در چنين اوضاع و احوالى اگر به متخصص رئوف‌ترى رجوع مىكردند چه حرجى بر آنها بود ؟\r\nاما در عوض از آن رسم ناپسند طبقات بالاى تركيه كه زن پس از دوبار زائيدن با علم و اطلاع شوهرش به سقط جنين دست مىزند - گاه براى حفظ زيبائى اندام و گاه براى تقليل تعداد ميراث خواران - در هيچ كجاى ايران به هيچ وجه خبرى نيست . زيرا از يك طرف بسيار بعيد است كه بيش از دو كودك از بچه‌هاى زن ايرانى ماندگار بشوند و در نتيجه وى در طلب جبران مافات است و از طرف ديگر آنكه وى به داشتن عقبهء متعدد كه در روز پيرى كمكش كنند مباهى و سرافراز است . درست است كه عقيم بودن زن در تمام كشورها در حكم بدبختى و نامرادى است اما اين نقص در ايران ديگر بزرگترين مصيبتها بشمار مىرود ؛ زن عقيم تقريبا هميشه مطرود شوهر خويش است و مورد تمسخر و استهزاى ساير زنان حرم قرار مىگيرد و در ايام پيرى كه معمولا مادر در پناه فرزند بسر مىبرد وى لاعلاج تك و تنهاست . فقط در خانواده‌هاى فوق العاده تنگدست گاه ديده مىشود كه مادرى فرزندش را در آستانهء مسجدى سر راه مىگذارد ؛ اما بايد دانست كه هميشه كسى پيدا مىشود كه بچه را از سر راه بردارد زيرا فرد شرقى كه با وجود نجس بودن سگ هميشه به آن نان و غذا مىدهد مطمئنا دلش به حال كودك نيز به رقت مىآيد . در تمام مواردى كه من از آن آگاه شده‌ام پس از مدتى مادر واقعى ، كودك خود را مطالبه كرده است .\r\nدر دورهء باردارى ، زنان پرهيز معتدلى دارند و از پر كردن معده و جنب و جوش بسيار و فوق‌العاده خوددارى مىكنند ؛ اما اسب‌سوارى را بد نمىدانند و به آن ادامه مىدهند . اغلب زنان به طبيب مراجعه مىكنند تا وى نبض آنها\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nرا بشمارد و به ايشان بگويد كه آيا بچه پسر است يا دختر . رگ زدن در بعضى از شهرها رواج دارد ولى هرگز در سه ماه اول حاملگى كسى به آن دست نمىزند . در ماه‌هاى آخر حاملگى زن آبستن جوهر تباشير و ساير خاكهاى خوش‌طعم مىخورد . شاگردم ميرزا الوهاب « 11 » در اين‌باره از پاريس به من مىنويسد :\r\n Dans Les deux derniers mois de la grossesse la magnesie et la \r\n« 12 »  terre odoriferante ( turbut ) flattent leur gout \r\nبه محض اينكه اولين دردها ظاهر مىشود ماما مىآورند و ماما فورا چند ليوان جوشاندهء ملايم و ملين گرم‌گرم به او مىخوراند . به هنگام شروع درد شديد وى بايد رختخواب را ترك كند و به حال چندك به روى سه آجرى كه آنها را موازى به روى هم چيده‌اند بنشيند طورى كه بتواند با دستها به كسانى كه او را احاطه كرده‌اند بچسبد . وى در اين حالت چندان استقامت و درنگ مىكند كه بچه بيايد و بندرت به كمك ماما احتياج پيدا مىشود . زن ايرانى از اين حالت چندك نشستن خيلى ناراحت نمىشود چون از بچگى تقريبا به اين صورت نشستن عادت كرده است . اما زنهاى اروپائى كه در خارج از شهرها مىزايند سخت از اين وضع در عذابند و آن را غير قابل تحمل مىيابند .\r\nبه‌هرحال همه تصور مىكنند كه اين تنها طريق درست زائيدن است . هربار كه من وضع ديگرى را دستور مىدادم ، ماما به كنارى مىرفت و اعلام مىكرد كه هيچ مسؤوليتى را به عهده نمىگيرد . در ضمنى كه زائو درد مىكشد از بام خانه براى وضع حمل درست و آسان او دعا مىكنند و به اصطلاح اذان مىگويند .\r\nپس از وضع حمل زائو را به بستر مىبرند و مىخوابانند ؛ در سه روز اول پس از وضع حمل فقط به او غذاى گياهى مىدهند كه با شكر و چربى مخلوط است و بسيار دقت مىكنند كه سرما نخورد . پس از يك هفته يا ده روز در صورتى كه علائم عمومى و موضعى مساعد تشخيص داده شود زائو را به حمام مىبرند و بدن او را با كرهء تازه كه ادويهء مختلفى و بخصوص زرنباد بدان اضافه كرده‌اند روغن‌مالى مىكنند تا آنكه درست و حسابى عرق كند . از آن پس ديگر او مىتواند به مسجد برود ولى فقط پس از چهل روز شوهر مىتواند به او نزديك شود .\r\nماما بچه را مىشويد و در ضمن انگشت خود را كه به تربت آغشته است در دهان او فرو مىبرد . و به سقش فشار مىآورد تا قوس لازم را به آن بدهد و اگر استخوانهاى سق او از هم جداست آنها را بهم جفت كند ( ! ) . مردم چنان اعتقادى به آثار و نتايج اين عمل دارند كه هر نوع ناهنجارى مادرزاد كام را نيز بر اثر ندانم‌كارى ماماها مىدانند .\r\nپيش از اين فرصتى بدست آمد تا از زايمان سهل و سادهء زنان ايرانى و بخصوص زنان چادرنشين ذكرى بكنم . اوضاع و حالات بيمارگونه در دورهء\r\n\r\n\r\n","description":"","footnote":"\r\n( 11 ) . يادداشت مترجم . قبلا از اين شاگرد به نام ميرزا عبد الوهاب نام‌برده شده . - م .\r\n( 12 ) . در دو ماه آخر آبستنى به تباشير و خاك خوش‌بو ( تربت ) رغبت مىكنند . - م .\r\n","page_name":" 154 ","page_number":154},
  {"content":"\r\n\r\nباردارى از نوادر بشمار مىآيد و واريس و ورم‌كردگى نيز از اين قبيل است . به‌هرحال براى هيچ‌يك از اين موارد كسى به من رجوع نكرد و مردم عادى هم براى اين بيماريها هيچ نامى نمىدانند . چند مورد معدود از تب ناشى از وضع حمل ديده‌ام كه اغلب به خوبى و خوشى پايان يافته است . با وجود اينكه هيچ آمار و ارقامى در دست ندارم در اثر پرس و جوى بسيار و دقيق به اين نتيجه رسيده‌ام كه تعداد زنانى كه در حين وضع حمل يا در دورهء نقاهت ناشى از آن زندگى را بدرود گفته‌اند ، فوق العاده اندك است .\r\nزن ايرانى متوسط القامه است ، نه لاغر و نه فربه ، چشمانى دارد درشت ، گشاده ، بادامى شكل و مست و مخمور . همان چشم خمار غزلسرايان . ابروان آنها كمانى و در بالاى بينى بهم پيوسته است . چهرهء گرد سخت مورد ستايش است ، و شعرا آن را ماهرو اصطلاح مىكنند . اعضا و جوارح آنها بخصوص شكيل و زيباست ، سينه‌ها و تهىگاه پهن و رنگ پوستشان گندمگون است ( پوست سفيد كه مورد پسند و رشك است بندرت ديده مىشود ) ؛ مويها برنگ تند بلوطى و پرپشت است . سعى مىكنند با توسل به وسايل مصنوعى بر زيبائى بدن بيفزايند ؛ صورت را با رنگهاى سرخ و سفيد ( سرخاب و سفيداب ) بزك مىكنند . موها و ابروها را مشكى مىكنند و كف دستها ، ناخنها و كف پا را به رنگ پرتقالى درمىآورند . از اين گذشته بعضيها جاهاى مختلف بدن خود را خالكوبى مىكنند كه عبارت است از چانه ، گلوگاه ، بين دو پستان و روى شكم ؛ پيش از اين خال كوبيدن رسمى بود عمومى و فعلا نيز در اينجا و آنجا نزد طبقات متوسط هنوز رايج است ، اما طبقات بالا به كلى از آن روى گردانده‌اند . طرز رفتار و حركت زن ايرانى مليح است و دلربا ، در راه رفتن آزاد است و نرم و سبك‌پا . بسيار كنجكاو است و طناز و پايبند آرايش ، و از آنجا كه در طبقات مرفه لباس زنان اغلب از شال و ابريشم و مليله و زرى سنگين‌بهاست ، مخارج آرايه و پيرايه اغلب موجب ورشكستگى خانواده‌ها مىشود . علاوه بر اينها بسيارى از زنان مىكوشند كه در روزهاى خوش ، هرچه مىتوانند براى آيندهء خود كنار بگذارند و جمع كنند .\r\nبدين طريق تمام ثروت مكتسب مرد در اثر فريب و تهديد ، در مدت كوتاهى بباد مىرود . زن ايرانى ماجرا را دوست دارد ، و در ماجراسازى بسيار ماهر است ؛ وى كه زياد خرافاتى است بسيار به سحر و جادو ، بخت ، چشم بد ، بخصوص در امور عشقى ، پايبند است ؛ تمام طلسمات و وسايل عجيب و غريب را به كار مىبرد تا مرد محبوب خود را به چنگ آورد و عاشق خود كند ، چشم بد را دور سازد ، حامله شود يا از باردارى دوستان و رقباى خود جلو بگيرد . منارهء معروفى در نزديكى اصفهان هست كه به آن « كون‌برنجى » مىگويند و دختران و بيوه‌هائى كه طالب و خواستار شوهرند به زيارت آن مىروند .\r\nاز دوازده پلهء آن بالا مىروند كه بر روى هريك از آنها گردوئى گذارده‌اند ، و زن زائر آن را با ما تحت خود مىشكند و در ضمن اين دوبيتى را هم ترنم مىكند :\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n اى ، منار كون‌برنجى * حرفت مىزنم نرنجى\r\nهونگ من دسته مىخواد * مرد كمربسته مىخواد \r\nبه همين نيت ، دخترها به روى مالبند آسيابى كه به كمك اسب حركت مىكند مىنشينند و دوبار به دور محور آن مىچرخند . هرگاه زنى را بدون اينكه خودش بداند با پيه خوك چرب كنند ، به اعتقاد عموم ، اجاقش كور مىشود ؛ و از آنجا كه پيه خوك به زحمت بدست مىآيد اغلب زنانى كه رقيب يكديگر بودند به سراغ من مىآمدند و قدرى پيه خوك طلب مىكردند . صدف ، قسمتهاى قبيح بدن كفتار و خرگوش و غيره و ميوهء بلادر را به عنوان حرز همراه خود دارند .\r\nبه هنگام زاده شدن پسر ، به اعتقاد ايرانيها ، شب هنگام آل مىآيد كه بچه را بكشد ؛ به اين دليل با شمشيرى هوا را در هر چهار جهت مىشكافند و مىپندارند كه اين موجود بدطينت از اين ضربه‌ها زيان مىبيند . هرگاه اشتباه نكنم يهوديان نيز رسمى شبيه به اين دارند .\r\nرسوم و آداب خرافه‌آميز در باب پذيرفتن و بدرقه كردن مهمان در ايام معين ، دربارهء غذاهائى كه بايد به وى تعارف كرد ، راجع به نحوهء تهيهء آن و غيره ، همه در جزوهء بسيار شيرين و جالب توجهى كه عنوان كلثوم ننه دارد ، گرد آمده است .\r\nاز اين گذشته بعضى از مخارج را نبايد از جيب شخصى كرد ، بلكه مستحب است كه آن مخارج از راه تكدى تأمين شود و در اين مورد مىتوان گفت كه بعضى از خانمهاى محترم ابائى ندارند كه در جامهء گدايان از عابرين صدقه بخواهند . چه بسيار كه من از دستهاى ظريف و برق دستبندهائى كه به چشم مىخورد مىتوانستم حدس بزنم كه با گدائى معمولى و عادى سر و كار ندارم .\r\nديگر اينكه هر طايفه و قبيله‌اى براى خود خرافه‌هاى خاصى دارد ، به روزهاى سعد يا نحس مخصوصى معتقد است كه به سوابق تاريخى خوش يا ناخوش آن طايفه مربوط مىشود ؛ ايل قاجار كه فعلا بر سر كار است و حكومت را در دست دارد ، از حيث داشتن اين نوع اعتقادات و باورهاى خرافه - آميز سخت غنى است .\r\nزن فقط حق دارد در برابر شوهر و چند تن از نزديكترين خويشاوندانش كه به او محرمند بدون حجاب ظاهر شود ؛ هرگاه در كوچه بر اثر تصادف حجاب زنى از صورتش بيفتد رسم چنين است كه مردى كه با او روبرو است روى بگرداند تا آن زن دوباره حجاب خود را مرتب كند . حتى زن پير گداى كوچه و بازار نيز بدون نقاب ديده نمىشود . زنهاى اروپائى كه بدون حجاب در خيابانها ظاهر بشوند خود موجب تحريك حس كنجكاوى عمومى مىشوند و حتى مردم بر آنها دل مىسوزانند . فقط صورت زنان چادرنشين باز است اما آنها نيز از اينكه در برابر غريبه‌ها ظاهر شوند اجتناب دارند .\r\nزنان در اتاقهاى داخل منزل كه به عربى حرم و به فارسى اندرون ناميده مىشود سكونت دارند . لفظ حرم به معنى مقدس است كه ورود آن براى هر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمرد غريبه به شدت منع دارد . كسى كه به اين حريم تجاوز كند به سهولت ممكن است جان خود را بر سر آن كار بگذارد . هرگاه زنان متعددى در يك خانه ساكن باشند ، هريك از آنها در قسمتى خاص مستقر است و در منازل ثروتمندان هر زن براى خود حياط ، خدمه و آشپزخانه ، غلامان و خواجگان مخصوص دارد . هيچ زنى نه براى خود و نه براى فرزندش هرگز از غذا و دست‌پخت هوويش استفاده نمىكند زيرا همواره از سوءنيت آنها در هراس است . از آنجا كه مرد ايرانى اندرون را مقدس و غير قابل لمس مىداند هرگز در حضور جمع دربارهء زنان يا كودكانش چيزى بر زبان نمىآورد ؛ هرگز اسم زنى را ذكر نمىكند ، و فقط در صورت لزوم به عنوان مادر اين بچه يا آن بچه يا عموقزى و غيره به وى اشاره دارد . حتى هرگاه طبيبى اروپائى از شوهرى احوال زن يا دختر بيمارش را بپرسد كارى كرده است سخت مغاير آداب و رسوم رايج . وقتى كه قبل از شروع جنگ ايران و انگليس به فرمان سفير انگليس فراشها براى اجراى حكم ضبط و مصادره قهرا به اندرونى وارد شدند ، شهر در آستانهء قيام قرار گرفت و فراشها ناگزير براى نجات جان خود پا به فرار گذاردند . در عوض اين نيز كاملا بدون دليل و منطق به نظر مىآيد كه طبق عقيدهء عموم طبيب فقط مىتواند نبض زن بيمار را بگيرد ؛ آخر طبيب بايد به هنگام ضرورت به بقيهء معاينات خود نيز بپردازد .\r\nبالاترين چيزى كه ممكن است زن بيمار به طبيبش نشان بدهد ، صورت است .\r\nوى مىپندارد كه با اين كار به فحشا دست زده است ؛ اما دختر واقعى حوا در اين مورد نيز چاره‌اى پيدا كرده است ؛ اول مىگويد دندانهايش معالجه لازم دارند و حجاب را تا بينى خود بالا مىزند ؛ بعد لكه‌اى روى پيشانى خود كشف مىكند و قسمت بالاى پيچه را پائين مىكشد به صورتى كه طبيب بايد با افزودن اين اجزا بهم پى به كل ببرد .\r\nعنوانى كه به زن محترم مىدهند « خانم » است ؛ زنهاى درجه دوم را « بيگم » يا « باجى » مىگويند ، عنوان زنان از پائينترين مرتبه و درجه « ضعيفه » است . عنوان « بىبى » به معنى سركار خانم سابقا سخت رواج داشته است اما فعلا استعمالى ندارد .\r\nاشتغال زنان برحسب مقام اجتماعى آنها و سكونتشان در شهر و روستا فرق مىكند . در طبقات فقير كليهء كارهاى منزل را انجام مىدهند ؛ بقيهء اوقات را به پشم‌ريسى مىپردازند . آنها دوك را زير بغل نگاه مىدارند و رشته‌هاى پشم از قرقره‌اى كه آزاد است به پائين در حركت است . از اين نخ پشم كه رشته‌اند جوراب ، فرش و جل اسب مىبافند . زنان اعيان تقريبا تمام اوقات خود را به حمام رفتن ، قليان كشيدن ، ديد و بازديد ، خوردن شيرينيهاى مختلف و ميوه‌هاى چربىدار از قبيل گردو و پسته و بادام ، نوشيدن چاى و قهوه مىگذرانند ؛ بندرت ممكن است به خواندن كتاب يا نوشتن رقعه‌اى مشغول شوند . زن ايرانى در خروج از منزل آزادى بسيار دارد . زنان طبقهء متوسط يا حتى زنان محترم به صورت ناشناس به تنهائى به بازار و پيش\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nطبيب مىروند و غيره ؛ زنان بسيار ثروتمند با اسب و در معيت خدمهء متعدد به ديد و بازديد مىروند ؛ پشت سر آنها « گيس سفيد » شان سوار بر اسب است و خواجه يا يكى ديگر از نوكران عنان اسب را بدست دارد . رفتن به زيارت امامزاده‌ها يكى از سرگرميهاى مورد علاقهء زنان است و البته خيلى مىشود كه سواى زيارت به انجام دادن كارهاى عادى و دنيوى هم مىپردازند .\r\nعلى العموم مىتوان گفت كه مردان با همسران خود خوب رفتار مىكنند ؛ تنبيهات بدنى به هيچ وجه مورد ندارد ؛ زنان علىرغم جدا و مستور بودن خود بر همهء امور اعمال نفوذ مىكنند ؛ حتى در كارهاى سياسى و سقوط بعضى از حكام يا وزرا نيز سرنخ را بايد در اندرون جست . سوزنده‌ترين دردى كه آتش به جان زن ايرانى مىزند زن جديد گرفتن شوهرش يا مهر ورزيدن بيشتر به هووى ديگرى است ؛ در چنين موردى ديگر تسلى نمىپذيرد ؛ بسيارى در چنين وضع و حالى نزد من مىآمدند و براى رفع ناراحتى خود چاره‌اى طبى مىجستند و هرگاه مىپرسيدم چه ناراحتى دارند در جواب مىگفتند : « باد اعراض دارم . » هرگاه زنى دريابد كه شوهرش خيال گرفتن زن جديدى دارد ديگر مىكوشد با تهديدها ، التماسها و گريه‌ها وى را از آن بازدارد و اگر در چنين كارى توفيق نيابد آن وقت مىكوشد زن مورد نظر او را از چشم بيندازد و متهم كند ؛ اما سرانجام رضا به داده مىدهد و با هووى خود آشتى مىكند . نوعى سازش و حتى رقابت بين آنها برقرار مىگردد و هر دو با توسل به خيانت از شوهر خود انتقام مىكشند . در تابستان 1853 « 13 » به همدان مىرفتم ؛ بين راه خانم محترمى از ما پيشى گرفت . اين خانم با ارابهء پست به همدان مىرفت و اين كارى است سخت دشوار كه بندرت خانمى به آن تن درمىدهد . وى خود را شاهزاده خانمى معرفى كرد . به محض رسيدن به همدان شنيدم كه اين شاهزاده خانم قلابى زن فيلبان سلطنتى بوده كه به محض شنيدن خبر امكان ازدواج شوهرش بدون فوت وقت پيش او مىرفته است . وى سى و پنج ميل راه را ظرف دو روز طى كرد و اين سعادت را يافت كه عروسى را به هم بزند .\r\nمطابق رسم و قاعده زنى كه با شوهر خويشاوندى دارد مرتبهء اول را احراز مىكند ؛ وى امور خانه را مىگرداند ، سهم روزانهء برنج ، هيزم ، نان و غيره را تقسيم مىكند و حق همبسترى را معلوم مىدارد و بر ديگر زنان چنان اعمال نفوذ مىكند كه آنها در حضور وى بدون اجازه حق نشستن و قليان كشيدن ندارند . حال هرگاه يكى از زنان بچه‌هائى آورد يا بخت با وى همراه بود كه مرگ آنان را درنربايد ديگر مىتواند به جاى زنى كه با شوهر قرابت دارد زن سوگلى باشد . همهء زنان ديگر به زنى كه از لحاظ نسب شاهزاده خانم باشد جاى مىپردازند و هرگاه در اندرون به آنها و بچه‌شان جاى كوچكى واگذار شود ديگر خود را خوشبخت مىشمارند .\r\nهرگاه پسرى از خانواده زن بگيرد طبق آداب و سنن مادرش نيز به همراه\r\n\r\n\r\n","description":"","footnote":"\r\n( 13 ) . برابر با 1269 ه . ق . - م .\r\n","page_name":" 158 ","page_number":158},
  {"content":"\r\n\r\nاو مىرود تا روزهاى آخر عمر را در كنارش باشد . بدين ترتيب اين زن از اهانتى كه ممكن است در ايام پيرى با آمدن زن جوان ديگرى به خانه‌اش به وى بشود اجتناب مىكند . زن ايرانى زود پير مىشود ؛ در سى و پنج سالگى ديگر عجوزه به حساب مىآيد . در نتيجه اغلب شنيده مىشود كه مىگويند : « اى واى جوانى رفت . »\r\nبچه به مادر اظهار عشق و علاقه مىكند و مراتب احترام و فرمانبردارى را به پدر ابراز مىدارد : نظام پدرسالارى كه هنوز به مقياس وسيع در ايران حاكم است چنين امرى را ايجاب مىكند . پدر را رئيس خانوار مىدانند ؛ پسر حتى پس از آنكه باليده و سالخورده هم باشد ، در حضور پدر به خود اجازهء نشستن و قليان كشيدن نمىدهد ، مگر آنكه اجازهء خاصى در اين موارد گرفته باشد و چنين اجازه‌اى هم به سهولت به كسى داده نمىشود . تمام ثروت به پدر تعلق دارد بنابراين به هيچ وجه مانند اروپا ممكن نيست پدرى در فقر و فاقه زندگى كند و پسرش در ناز و نعمت و خوشگذرانى غرق باشد . يك پيرمرد هشتاد و چهارسالهء تهرانى كه تمام ثروت خود را در راه زيارت از دست داده بود دختر جوانى را به زنى گرفت و خانهء پسرش را تملك كرد . اين پسر كه بنا بود در اثر پشتكار و صرفه‌جوئى كارش بالا گرفته و توانسته بود دو خانه با دو تاكستان منضم به آنها براى خود بخرد . وى ورود پدرش را به خانهء خود نمىخواست تحمل كند و يادآورى كرد كه آن خانه‌ها هيچ‌كدام موروث نيست و وى خود آنها را خريده است . به علت اين طرز رفتار با پدر ، وى از طرف قاضى به چوب و فلك محكوم شد . متن حكم خردمندانهء قاضى چنين بود : پسر بايد از اينكه پدر باز خانه‌اى را براى سكونت شخصى او گذاشته است شاكر باشد ، چون مىتوانسته است هر دو خانه را تصرف كند .\r\nاعضاى يك خانواده بين خود وحدت دارند و به عنوان يك واحد گرد « سرطايفه » جمع مىشوند و اين رأس و رئيس ، به عنوان سركردهء تمام خانواده‌هائى كه به اين مجتمع بستگى دارند مورد احترام قرار مىگيرد . هرگاه اين رئيس بتواند مقام باقدرت و نفوذى را احراز كند ، مثلا صدراعظم بشود ، بلافاصله مىكوشد با عقب گذاردن همهء غريبه‌ها تمام دار و دستهء خود ، و حتى دورترين خويشاوندانش را از گمنامى و تاريكى بيرون بكشد و مقامات پايتخت و ولايات را به آنها سپرد . البته به محض اينكه صدراعظم ساقط شود همهء آنها نيز با وى از كار بىكار مىشوند . در ايران به خوبى مصداقهاى آنچه گفته شد ديده مىشود . طوايف ماكو ، نور ، فراهان به تبعيت از ستارهء اقبال وزرائى كه از ميان آنها برخاسته بودند ، به قدرت رسيدند و باز با شتاب افول كردند .\r\nايرانى درك نمىكند كه چگونه مىشود دور از خانوادهء خود بسر برد يا از كار و سرنوشت آنها غافل ماند . بدين ترتيب بود كه روزى صدراعظم از من پرسيد آيا در اروپا هيچ خويشاوندى ندارم ، و پس از آنكه به سؤالش جواب مثبت دادم با ريشخند از من جويا شد كه : « مگر با قجران خويش و قوم\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nهستى « 14 » ؟ »\r\nهرگاه پدر خانواده بميرد ، اين ديگر از جملهء بديهيات شمرده مىشود كه بيوه‌ها و يتيمها به خانهء برادر وى بروند و در آنجا بمانند و بخورند و بپوشند ؛ تا به حال هيچ موردى خلاف آنچه گفته شد شنيده نشده است . به كسى كه از مملكت به خارج سفر كرده و برادرى از خود گروگان به جا گذارده است اعتماد مىكنند و هر مبلغ پول كه بخواهد مىدهند ، زيرا اطمينان دارند كه به هيچ وجه آبروى برادر خود را نخواهند برد . دو برادر انگليسى به نام برجس « 15 » در تهران سكونت داشتند . يكى از آنها پيشنهاد كرد كه به نمايندگى از طرف دولت ايران از انگلستان تفنگ بخرد ، و به اين منظور هشتاد هزار تومان دريافت كرد و در قبال آن هيچ ضمانتى نداد مگر آنكه برادر ديگرش در تهران بماند . اما وى مبالغ هنگفتى در بورس لندن از دست داد و به امريكا گريخت . برادر وى سالهاى متمادى به عنوان گروگان در تهران نگاهداشته شد ، زيرا بنا بر اعتقادات خاص پدرسالارى هرگز اين اميد را از دست ندادند كه مرد مقروض دوباره به ايران بازخواهد گشت . اما چنين امرى رخ نداد ؛ هنگامى كه برادر مقيم تهران شكايت كرد كه مخارج خود را نمىتواند تأمين كند دولت حتى مقررى سالانه‌اى نيز برايش تعيين كرد ، و وى تا آخر زندگى از آن برخوردار بود .\r\nايرانى تا آن اندازه در خانواده ريشه دارد كه هر كارى از دستش برآيد براى آن مىكند ، كارش با خانواده بالا مىگيرد ، و با آن سقوط مىكند و كاملا در احساس افتخار و سرافكندگى هريك از افراد فاميل خود شريك است ، درست مانند اينكه ماجرا بر خود وى رفته باشد . پس از خويش و قوم « طايفه » و پس از آن « ولايت » برايش اهميت دارد و سرفرازانه مىگويد كه « خويش و قوم و طايفه دارم . » وى تمام مردم برجستهء طايفهء خود را مىشناسد و هرگاه يكى از افراد آن مدعى تاج و تخت شود به خود مىبالد حتى اگر ماجرا با سرافكندگى هم پايان پذيرد . از لفظ « وطن » مراد وى هميشه ولايتى است كه در آن به دنيا آمده است ؛ از يك وطن جامع و كامل خبرى ندارد . وقتى كه در خارج است با حرارت تمام از « خاك ايران » صحبت مىكند اما منظورش شوق وصول و رسيدن به آن آب و هواى خشك ثابت و آسمان شاد و نشاطانگيز ايران است و گرنه بستگى و اتصالى با وطن ندارد .\r\nقبلا يادآور شديم كه تمام اعضاى يك خانواده در يك محلهء شهر ساكنند و مىكوشند تمام زمينهاى موجود در آن محله را بخرند و به همان علت هم هست كه ناگهان يكى از محلات از تاريكى و گمنامى بيرون مىآيد و باز با سقوط رئيس آن از يادها مىرود . سراسر تاريخ ايران فقط سلسله‌اى از حوادث خانواده‌هاى منفردى است كه طلوع بخت يا ناكامى آنها سرنوشت كليهء طوايف مربوط به آنها را شامل شده است .\r\n\r\n\r\n","description":"","footnote":"\r\n( 14 ) . قاجارها يعنى خانوادهء سلطنتى فعلى شهرت دارند كه خانواده‌اى از هم گسسته‌اند و اعضاى آن از يكديگر حمايت نمىكنند .\r\n( 15 ) .  Burges \r\n","page_name":" 160 ","page_number":160},
  {"content":"\r\n\r\n\r\nاندرون شاه\r\nزنان و كودكان شاه ، كنيزان و ساير خدمهء سياه و سفيد زن ، در اندرون سلطنتى بسر مىبرند . اندرون متشكل است از سه حياط بزرگ مربوط بهم و يك قسمت مخصوص براى مادر شاه كه به وى والده يا مهد عليا مىگويند .\r\nادارهء امور به دست خواجه‌باشى است كه هشت خواجهء ديگر هم زير دست خود دارد ؛ همهء آنها داراى عنوان آغا هستند . از آن گذشته اندرون داراى حمام و خزينهء سلطنتى است كه كليدهاى آنها را اغلب خواجهء اول حفظ و حراست مىكند .\r\nشاه در تابستان 1860 « 15 » هنگامى كه من پايتخت را ترك مىكردم داراى چهارده زن بود : سه زن رسمى عقدى و يازده صيغه . عقديها شاهزاده خانمهائى بودند از خويشان و بستگان فتحعلى شاه و بقيه همه از مردم عادى تبريز و تهران ؛ دو زن از اين يازده زن به عنوان هديه از شيراز برايش رسيده‌اند . وى داراى اولاد متعددى بود و تا آنجا كه من دريافته‌ام تعداد فرزندانش به سى و چهارتن بالغ بوده است كه از آن زمره فقط چهار پسر و پنج دختر زنده مانده‌اند . بزرگترين پسرش كه مطابق با جديدترين اخبار رسيده به ولايت - عهدى برگزيده شده است مظفر الدين نام دارد ؛ مادر وى يكى از دختران شاهزاده فتح الله ميرزاست . از سه پسر ديگر دوتا به سلطان مسعود ميرزا و سلطان حسين ميرزا موسومند و مادر هر دو يكى از زنان صيغه‌اى تبريزى است كه مادرش پرستار شاه بوده و شاه او را در تبريز به زنى گرفته است .\r\nچهارمين پسر با لقب نايب السلطنه « 16 » نيز پسر يكى از صيغه‌هاست كه دختر معمارباشى تهران است . بقيهء بچه‌ها به بيمارى ورم دماغى ( ام الصبيان « 17 » ) ، و با و به بيماريهاى ديگرى كه بر من معلوم نيست ، مرده‌اند .\r\nسرنوشت وليعهد شگفت‌انگيز است و خود نمونه‌اى از اوضاع و احوال داخلى دربار سلطنتى بدست مىدهد و بدين دليل آن را با تفصيل بيشتر در اين مقام شرح مىدهم ؛ اما براى فهم بهتر مطلب لازم است قدرى به گذشته برگردم . ناصر الدين شاه ، كه بايد سرگذشت خاص او را در دوران وليعهدى بعدها به رشتهء تحرير بكشم ، تا سال 1856 « 18 » دو فرزندش را كه هر دو به\r\n\r\n\r\n","description":"","footnote":"\r\n( 15 ) . برابر با 1277 ه . ق . - م .\r\n( 16 ) . لقب نايب السلطنه بالاترين لقبى است كه به شاهزاده‌اى مىتوان داد . عباس ميرزا پسر فتحعلى شاه كه به علت اصلاح‌طلبى و شجاعت خود هنوز هم در خاطر مردم زنده است به اين لقب مشهور بود . وى به ولايتعهدى برگزيده شده بود اما در زمان حيات پدر خود بدرود زندگى گفت و بدين جهت پسرش محمد شاه بر تخت سلطنت نشست . جاى تأسف بسيار است كه ناصر الدين شاه پسر اول خود را به ولايتعهدى و ديگرى را به نيابت سلطنت برگزيد و از اين رهگذر نفرت و خصومت مرگبارى بين اين دو برادر برقرار شد ، زيرا هرگاه عمر اين دو برادر از پدرشان درازتر باشد ، شاه جديد يا برادرش را بقتل مىرساند يا او را به تبعيد مىفرستد .\r\n( 17 ) .  Hydrocephalus \r\n( 18 ) . برابر با 3 - 1272 ه . ق . - م .\r\n","page_name":" 161 ","page_number":161},
  {"content":"\r\n\r\nولايتعهدى برگزيده شده بودند از دست داد . پس تنها مظفر الدين ميرزا كه قبلا از او ذكر كرديم باقى ماند كه تمام شرايط ولايتعهدى در او جمع بود زيرا نه تنها پسر ارشدش بود ، بلكه از طرف مادر هم به ايل قاجار مىرسيد ، و از اين گذشته پسرى بود برومند و نمونه‌اى از افراد تربيت شدهء قاجار ؛ تنها نقطهء ضعف او اين بشمار مىرفت كه از نظر ساختمان بدنى قدرى شكننده و ظريف بود . اما شاه مادرش ( شكوه السلطنه ) را دوست نمىداشت و نسبت به پدر اين خانم فتح الله ميرزا احساس انزجار مىكرد .\r\nشايد هم به همين دليل به اين پسر چندان دلبستگى نداشت . از چند سال پيش شاه به زنى موسوم به جيران خانم توجه و محبت خاص پيدا كرده بود كه بعدها به او لقب فروغ السلطنه داد . وى دختر نجار فقيرى از اهالى قريهء تجريش در نزديكى تهران بود . اين دختر ، رقاصهء ملكه مادر بود كه نه زيبائى خاصى داشت و نه لطف و ملاحتى و بر گونهء چپ هم سالكى بزرگ داشت . با وجود همهء اينها بر شاه نفوذ بسيارى پيدا كرد و مردم اين نفوذ را در اثر سحر و جادو مىدانستند . بارى وى موفق شد كه تمام زنان عقدى را ، كه از آن پس ناگزير در اندوه و عزلت بسر بردند ، از چشم شاه بيندازد . پدر وى به حكمرانى يكى از ولايات منصوب شد ، برادر و يكى ديگر از خويشان نزديكش ، كه هيچ كدام خواندن و نوشتن نمىدانستند ، به سمت فراش خلوت شاه برگزيده شدند . وى دو پسر و يك دختر به دنيا آورد ، پسر بزرگتر قاسم خان « 19 » ناميده شد . چون در سال 1856 « 20 » دومين وليعهد به بيمارى و با درگذشت شاه تصميم گرفت با عقب زدن مظفر الدين ميرزا ، قاسم خان پسر جيران را به ولايتعهدى انتخاب كند . اما براى حفظ صورت ظاهر از من خواسته شد كه سندى با اين مضمون بدست بدهم كه مظفر الدين ميرزا از نظر دماغى و جسمى ضعيف است و در نتيجه شايستگى رسيدن به سلطنت را ندارد . طبيعى است كه من اين پيشنهاد را كه از طرف صدراعظم به من رسيده بود ، با شدت و حدت رد كردم ؛ حتى خيال هم نمىكنم كه چنين تمهيدى از طرف خود شاه بوده است . بهر تقدير قاسم خان به ولايتعهدى برگزيده شد . در آن موقع بين سفراى روس و انگليس بر سر قضيهء هرات چشم و همچشمى بزرگى وجود داشت ؛ بدين دليل هر دو از مخالفت با ميل شاه اجتناب داشتند . رقاصهء پيشين ديگر به ذروهء قدرت رسيد ؛ نفوذ وى در تمام امور مملكتى عيان بود ؛ شاه ديگر فقط به خاطر او و پسرش قاسم خان زندگى مىكرد ؛ شاه پسر دوم جيران را كه هنوز در گهواره بود « امير توپخانه » كرد و در عين حال به فرزندان ديگر زنان خود بىاعتنا بود بخصوص از شاهزاده مظفر الدين ميرزا نفرت داشت و هرگاه برحسب تصادف با اين پسر در اتاقهاى دربار برخورد مىكرد ناگزير مىبايست جبه‌اى به روى او بيندازند تا نگاه شاه با او برخورد نكند . خوب به ياد مىآورم كه اين بچهء نگون‌بخت را پس از يك بيمارى صعب به حضور شاه آوردند . از\r\n\r\n\r\n","description":"","footnote":"\r\n( 19 ) . معلوم نيست كه چرا اين پسر همه جا به‌جاى ملك قاسم ميرزا قاسم خان خوانده شده است . - م\r\n( 20 ) . برابر با 3 - 1272 ه . ق . - م .\r\n","page_name":" 162 ","page_number":162},
  {"content":"\r\n\r\nفرط ضعف نمىتوانست به راحتى روى پاشنهء پا بايستد اما شاه اصلا ملتفت اين نكته نشد و به وى اذن جلوس نداد . قاسم خان كه او هم حضور داشت از سر تمسخر باز شكارى را به طرف او رها كرد و اين كودك با دست چشمهاى خود را گرفت و با لحنى شكايت‌آميز فرياد زد : « شاه مىترسم » و شاه پس از آن وليعهد را ملامت كرد ولى وى باز اين خباثت را سه بار تكرار كرد تا اينكه سرانجام كودك نحيف بىهوش بر زمين افتاد و شاه با لاقيدى دستور داد وى را از حضورش ببرند . در بهار 1859 « 21 » قاسم خان كه تا آن زمان پسر نيرومندى بود دچار بيمارى شد و علل اين بيمارى سخت و طولانى كشف نگرديد كه هنوز هم معلوم نشده است ؛ وى اغلب دچار استفراغ مىشد ، تشنج پيدا مىكرد و چشمهايش لوچ مىشد و پس از 3 ماه با علائم بيمارى ورم دماغى ( ام الصبيان ) بدرود زندگى گفت . برادر كوچكترش نيز كمى پيشتر به گور رفته بود و چند ماه بعد خواهرش يعنى آخرين فرزند فروغ السلطنه نيز به دنبال وى شتافت . فروغ السلطنه ناگهان از بالاترين درجات اقبال و سعادت به قعر فلاكت درغلتيد ؛ از اين لطمات جان سالم بدر نبرد و ديرى نپائيد كه دق‌مرگ شد . پس از اين واقعه از ميزان نفرت شاه به پسرش مظفر الدين ميرزا قدرى كاسته شد ، اما هنوز بعضى از آثار آن نفرت باقى بود ؛ زيرا به بهانهء اينكه احتياجى به نصب وى به ولايتعهدى نيست به چهارمين پسرش لقب نايب السلطنه داد و به اين اميد بود كه او پس از وى به سلطنت برسد .\r\nاما چندى پيش از خواندن اين خبر در جرايد كه سرانجام بزرگترين پسر شاه به حق قانونى خود رسيده و شاه پس از تعلل بسيار او را به جانشينى خود انتخاب و به حكومت تبريز منصوب كرده مسرور شديم . مظفر الدين ميرزا ديگر در معيت مادر خود و يك تن از امراى كرد كه افتخارا به سمت اميرى قشون رسيده ، به نام عزيز خان به تبريز رفته است .\r\nروىهم‌رفته سرنوشت زنان شاه به هيچ وجه نمىتواند مايهء رشك و حسرت باشد . نه تنها از اين جهت كه غالبا شاه به يكى مىپيوندد و از ديگران مىبرد ، بلكه از اين بابت كه اينها كاملا جدا از ديگران و تقريبا در اسارت بسر مىبرند ؛ علاوه بر اين فقط از حد اقل وسايل زندگى برخوردارند . مستمرى متوسط پنجاه تومان در ماه به زحمت براى تأمين مخارج بسيار لازم تكافو مىكند زيرا هر زنى برحسب درجه و مقام و براى حفظ امنيت شخصى خود ناچار است آشپزخانهء خاص داشته باشد و غلام و كنيز مخصوص نيز براى برقرارى ارتباط و مراوده با عالم خارج نگهدارد . از همهء اينها گذشته اينها بايد توقعات پدر و مادر و برادران خود را نيز كه معمولا از محل مساعدت - هاى آنان زندگى مىكنند ، برآورند . در حقيقت هم ، برحسب آداب و سنن كشور شايسته نيست كه برادر زنهاى شاه در بازار دكانى داشته باشند ، پيشه‌ورى كنند و در فقر و فاقه بسر برند ؛ باوجود اين آنها نيز سعى مىكنند از قبل مقام بلند خواهرشان هرچه بيشتر استفاده ببرند . لباسهاى\r\n\r\n\r\n","description":"","footnote":"\r\n( 21 ) . برابر با 1275 ه . ق - م .\r\n","page_name":" 163 ","page_number":163},
  {"content":"\r\n\r\nگرانقيمت شال و جواهرى كه زنان شاه بچنگ مىآورند همه جزء اموال سلطنتى است و نمىتوان آنها را به مصرف شخصى رساند مگر آنكه در اثر تصادف يكى از نگينهاى اين جواهر بيفتد و مفقود شود . واى بر آن زنى كه اجاقش كور باشد يا در اثر شوربختى بچه‌اش بميرد ؛ فقط اميد آنها به اين بسته است كه در پيرى از اندرون خارج شوند و سالهاى آخر عمر را نزد پسرشان بسر برند .\r\nبه همين دلايل خانواده‌هاى معتبر فرستادن دختر را به اندرون سلطنتى خوش ندارند و در نتيجه پدر و مادرها ، دخترهاى خوشگل و برازندهء خود را با كمال دقت مخفى نگاه مىدارند تا توجه اعضاى خاندان سلطنت به آنها جلب نشود ، يا اينكه مىكوشند آنها را زود شوهر بدهند . تا به حال به كرات اتفاق افتاده است كه شاه پس از چند روزى زن جوانى را با مختصرى پول به خانهء پدر و مادرش روانه كرده است . چنين زنانى فقط هنگامى حق ازدواج مجدد دارند كه مادر شاه اجازهء مخصوص در اين مورد به آنها داده باشد . در تهران فعلا دو زن از زنان مطلقهء شاه هستند كه بعدها يكى به يك نفر صحاف و ديگرى به يكى از شاگردان مدرسهء سلطنتى شوهر كردند .\r\nمعمولا زنان حق دخول به اتاقهاى بيرونى قصر سلطنتى را ندارند ؛ فقط گاهى شاه تمام مردان دوروبرش را مرخص مىكند و آنگاه به زنان اجازه مىدهد كه به قصر بيايند ؛ به اين كار قروق مىگويند . هرگاه شاه به سفر يا به جنگ برود فقط يك زن را به همراه مىبرد ؛ ديگران بايد در غياب وى به يكى از ييلاقها بروند . هرگاه يكى از زنان خاندان سلطنت با اسب از خانه خارج شود - و اين امر فقط در سفرها و نقل و انتقالها صورت مىپذيرد ، چون در غير اين موارد مجاز به ترك قصر نيست - تمام كسانى كه با قافلهء او و همراهانش برخورد كنند بايد به محض شنيدن فرياد خواجه‌ها مخفى شوند يا راه خود را طولانى كنند و دور بزنند . در يك مورد كه يكى از مأمورين سياسى اروپائى از اين دستور خوددارى ورزيد كار به مذاكرات بسيار پيچيده و حتى مبادلهء يادداشتهاى شديد اللحن كشيد .\r\nملكهء مادر كه به والده شهرت دارد داراى نفوذ بسيارى است كه بخصوص آن را به هنگام انتصاب حكام ، وزرا و ازدواجهاى شاه اعمال مىكند .\r\nماجراجوئيهاى وى خود ماده اصلى حرف مفتهاى رايج در شهر است ، از اينها گذشته گويا وى در لطيفه‌گوئى و نكته‌سنجى نيز دستى دارد و در شاعرى و نقاشى هم تواناست .\r\nشاهزادگان جوان را به دايه مىدهند و مادرها سخت آنها را زير نظر دارند و توجه دارند كه آنها تلقيح بشوند ولى اغلب بچه‌ها در كوچكى جان مىسپارند و اين به علت آن است كه رژيم غذائى مناسبى در مورد بچه‌ها رعايت نمىشود ، زيرا مادرها به خيال آنكه رشد بچه‌ها را تسريع مىكنند از خوراندن غذاهاى بسيار به آنها خوددارى ندارند . اغلب بچه‌هاى شاه فعلى يعنى ناصر الدين شاه در معرض خطر ابتلا به ورم دماغى هستند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاز سال پنجم زندگى ديگر شاهزاده را به لله مىدهند و لله وى را مبادى علوم و ادب مىآموزد . خيلى زود شاهزاده داراى خانهء مخصوص خود ، جدا از مادرش مىشود اما به محض اينكه داراى شغل مستقلى شود مادر باز به او مىپيوندد . چون شاه بعضى از پسرانش را از ديگران گراميتر مىدارد ، بين برادرانى كه از مادران مختلفند هميشه نفرت حكمفرماست و اين نفرت به موقع خود به عمل تبديل مىشود و چه بسا كه به قتل نيز منجر مىگردد . بدين ترتيب هم بسيارى از پسران فتحعلى شاه به فرمان برادرانشان كور شدند و ديگران يا در مجلس و يا در تبعيد بدرود حيات گفتند . برادر شاه كنونى نيز فعلا در تبعيد بغداد است . حال پس از مرگ شاه فعلى چه سرنوشتى در انتظار فرزندان اوست ، مطلبى است كه قضاوت آن به عهدهء تاريخ است .\r\nشايد درست مىبود كه ما در اين فصل دربارهء فحشا و انحرافهاى جنسى نيز بحثى مىكرديم ؛ اما اينها مطالبى است كه بايد بين متخصصان مطرح شود و بس . در اين‌باره خوانندگان را به مقالهء « فحشا در ايران « 22 » » احاله مىدهيم .\r\nبه‌طور عموم در اين مقام بايد يادآور شد كه نه خواجه‌ها و نه ساير حاجبها و محافظان هيچ‌كدام قادر به حفظ و حراست پاكدامنى زنان نيستند .\r\nديگر اينكه ارتكاب گناهانى كه غير طبيعى است متأسفانه در شهرها بسيار شيوع دارد و مع الاسف آن‌طور كه صلاح و مصلحت همهء بشريت ايجاب مىكند اين گناهان باعث ايجاد خشم و ناراحتى عامهء مردم هم نمىشود . بديهى است كه به‌هرحال در بين همهء طبقات زنان بسيار نجيب و پاكدامنى هم يافته مىشوند كه با وجود همهء هرزگيهاى شوهرانشان باز ذره‌اى از جادهء عفاف و تقوا منحرف نمىشوند . بخصوص عفاف زنان قبايل چادرنشين از اين نظر بر سايرين امتياز خاص دارد و زبانزد است .\r\n\r\n\r\n","description":"","footnote":"\r\n( 22 ) .\r\n « Prostitution in Persien » ( Wiener Medicinische Wochenschrift , 1861 , Nr . 32 ) \r\n","page_name":" 165 ","page_number":165},
  {"content":"\r\n\r\n\r\nنوكران ، غلامان و خواجگان 7\r\nتعداد زياد نوكرها . مزد و مداخل آنها . مناسبات پدرسالارى با ارباب . كيفر .\r\nبىفايده بودن نوكرهاى اروپائى در مشرق . انواع و اقسام نوكرها . رفتار رأفت‌آميز .\r\nغلامان سياه و سفيد . كارآئى و رفتار احتياطآميز آنها . مرگ زودرس سياهان . زنان و امكانات تربيتى آنها . قيمت غلام . خواجگان ( سياه و سفيد ، آزاده‌ها و غلامها ، اخته‌ها و طبيعيها ) . خصوصيات بدنى و خلقيات خواجگان . داستان بشير خان ، رئيس خواجه‌ها .\r\nخواجه خسرو خان . كاهش تدريجى خواجگان و ميزان نفوذ آنها .\r\n\r\nالف . نوكران\r\nاز جمله وسايل شكوه و جلال شرقى كه ايرانيان به آن تشخص مىگويند غير از اسب ، چادر ، قالى ، لباس و وسايل زينتى بايد گروه نوكران و غلامان ، اعم از زن و مرد ، پادوها و خواجه‌ها را نيز محسوب داشت . تعداد آنها در خانهء ثروتمندان از تصورى كه ما در اروپا از خدمه داريم سخت فراتر مىرود .\r\nاز نوكرها كمتر در امور خانه‌دارى استفاده مىشود و فقط آنها را براى تجمل نگاه مىدارند . آنها ارباب خود را به هنگامى كه سواره در شهر به دنبال كارى مىرود همراهى مىكنند ؛ قسمتى از نوكرها جفت‌جفت جلو اسب حركت مىكنند ، بعضى ديگر كه محرمتر هستند در پهلوى ارباب قدم برمىدارند و عقبه كه مسلح به تفنگند بدنبال مىآيند . هرچه تعداد نوكران بيشتر باشد تشخص و مقام ارباب آنها هم بيشتر است . با فريادهاى : « برويد ، برو » هركه را از روبرو مىآيد از سر راه ارباب مىرانند و عابر يا بايد از پشت به ديوار تكيه كند يا راه ديگرى براى خود بجويد . بدين ترتيب است كه بعضى از خانها يا حكام و شاهزادگان بين چهل تا شصت نوكر به دنبال خود دارند ؛ تعداد نوكران همراه وزير اعظم بندرت ممكن است از دويست تا سيصد نفر كمتر باشد . همهء اينها هم مزد نمىگيرند بلكه خيليها به عنوان اتباع و اجزا به ارباب مىپيوندند و ماهها و سالها بدون مزد ، به اين اميد بسر مىبرند كه صاحب قدرت سرانجام نگاه شفقتى به آنها بيندازد : يكى از آن جهت كه در پناه وى مطمئن باشد كسى دست تطاول به مالش دراز نمىكند و ديگر به آن خاطر كه بدون بيم كيفر حقوق ديگران را پايمال سازد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nملازمان بىشمار ملاهاى عاليمقام ، امام جمعه ، مجتهدين و شيخ الاسلام اغلب از مقولهء اخير محسوب مىشوند و اين ملازمان اغلب مردمى هستند كه به نفرت‌انگيزترين شنايع دست مىزنند . بسيارى از اشخاص ، حتى از خانواده‌هاى محترم ، نزد سفارتخانه‌ها به نوكرى مىروند تا از شفاعت و حمايت آنها برخوردار باشند .\r\nنوكر به مدت يك سال از اين نوروز تا نوروز بعد در خانه پذيرفته مىشود . وى هشت تا ده تومان « مواجب » مىگيرد ، غذايش مجانى است و قدرى هم گندم و برنج به عنوان « جيره » به خانواده او مىدهند ؛ زيرا تقريبا همهء آنها متأهلند يا به محض اينكه كار خوبى پيدا كنند زن مىگيرند . سالى يك‌بار هم علاوه بر آنچه گفته شد يك دست لباس نو دريافت مىكنند .\r\nاما اين حقوق مقطوع ، همهء درآمد نيست ؛ شغل خوب آن است كه به حق يا ناحق خرده‌پاشى داشته باشد . اين درآمدهاى غير مستقيم را « مداخل » مىنامند . يك نوكر هرچه هم حقوق زياد دريافت كند باز هرگاه به مقدار زياد مداخل نداشته باشد ناراضى است ؛ با خلق‌تنگى مىگويد : « مداخل كم است » و هرگاه مردى باشد پايبند اصول و منطق خاص خود به زودى آن منزل را ترك مىگويد .\r\nبسيارى از نوكران صاحبان‌مناصب عالى اصلا حقوقى نمىگيرند زيرا منحصرا از كيسهء ديگران و غنائم اتفاقى ارتزاق مىكنند . وظايف و كارگزاريهاى گوناگونى به عهدهء آنها گذارده مىشود يا اينكه حامل هداياى كوچكى از قبيل ميوه ، شكار و غيره مىشوند و برحسب رتبه و درجهء كسى كه اين هدايا را فرستاده ، بين يك تا پنج تومان انعام مىگيرند . دسته‌اى ديگر مثلا نوكران وزرا را با مراسلاتى به شهرستانها مىفرستند يا مأموريت خاصى به آنها محول مىكنند و بدين ترتيب آنها به نان و نوائى مىرسند كه بر درآمد بلندپايه‌ترين كارمندان در اروپا نيز فزونى دارد و بدين ترتيب در وضعى قرار مىگيرند كه بتوانند خود دم و دستگاهى با چند زن داشته باشند و حتى نوكرهائى هم به خدمت بگيرند . حالا ديگر مىتوان فهميد چرا روز بعد از آن كه يك خان يا شاهزاده ناگهان به مقام و منصبى رسيد حد اقل يك‌صد نوكر به حضورش شرفياب مىشوند تا اين ستارهء طالع جديد را درود بگويند ؛ مىتوان فهميد چرا منتظر نمىمانند كه به خدمت گرفته شوند بلكه با چشمداشت حمايت و كسب مداخل در ركابش به راه مىافتند . اروپائيها هم گاه متوجه مىشوند كه بدون خواست خود نوكرى در ملازمت دارند ، و هرگاه از او بپرسند كه چه مىخواهد در جواب مىشنوند : « نوكرى مىكنم » ؛ هرگاه وى را به صراحت پى كار خودش نفرستند او ديگر خود را جزء اتباع آن اروپائى به حساب مىآورد و تقاضاى برقرارى مواجب نيز مىكند .\r\nاغلب خانها نوكران خود را از افراد طايفه و ولايت خود انتخاب مىكنند هم از اين جهت كه اين افراد با عادات و آداب ارباب خود بهتر آشنا هستند و هم از آن جهت كه به صداقت آنها بيشتر مىتوان اطمينان كرد ؛ زيرا ايرانى رئيس طايفهء خود را در هر اوضاع و احوالى گرامى مىدارد و به\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاو وابسته است ، حتى هنگامى كه با وى رفتارى درخور نكرده باشند . در عمل نيز بسيار اتفاق افتاده است كه چنين نوكرانى پس از آنكه اربابشان دچار بىمهرى شده و در مضيقه قرار گرفته است ، باز در خدمت صادقانهء خود پا فشرده‌اند ، با وى زجر كشيده‌اند و هرگز از ابراز مراتب احترام خود به او دريغ نكرده‌اند ، همان لقب دلخواه سابق و تملقات رايج را در موردش به كار بسته‌اند و همچنان چشم‌براه مانده‌اند تا باز ستارهء سعدش طالع شود .\r\nاز طرف ديگر اين رئيس قبيله در قبال اين همه صداقت و استقامت به نوكرانش پاداش شايسته مىدهد . بعضى از خانها كه دچار تنگدستى مىشوند آخرين درهم و دينار خود را جمع مىكنند تا با آن مخارج زيردستانشان را تأمين كنند و هرچند كه ممكن است لباس اين نوكران سخت فرسوده و نخ‌نما باشد باز خان از اينكه از تعداد آنان چيزى كاسته نشده خرسند است .\r\nاصولا نوكر نسبت به اربابش مناسبات پدرسالارى را رعايت مىكند .\r\nنوكر از اميدها و غم و غصه‌هاى اربابش خبر دارد زيرا ارباب هيچ‌چيز را از « نوكر محرم » خود مخفى نمىدارد و برعكس تمام مطالب ممكن را كه به آهستگى و در خفا صورت مىپذيرد ، چه در خانه و چه به هنگام سوارى و گردش در شهر ، با وى در ميان مىگذارد . ايرانى هيچ ناراحت نمىشود از اينكه در حين انجام دادن مذاكرهء مهمى با كسى ، نوكرى هم ميان دو لنگهء در يا جلو پنجره ايستاده باشد و بدقت به همه چيز گوش بدهد و حتى گاه در مذاكرات هم شركت كند و بدون اينكه كسى از وى خواسته باشد نظر خود را بگويد و با ارائهء دلايل به حمايت از ارباب خود برخيزد . من خود بارها ناظر بوده‌ام كه در حين مهمترين گفتگوهاى ادارى نوكر صدراعظم رشتهء سخن را بدست مىگرفت و حتى مخالفت خود را ابراز مىداشت . از طرف ديگر نوكر هم توقع دارد كه ارباب گرفتاريهاى وى را بفهمد ، از وضع و حال او جويا شود و با وى رفتارى خودى داشته باشد ؛ و هرگاه چنين توقعى ارضا نشود او خود را در خانه بيگانه احساس مىكند و فقط بر خلاف ميل و رغبت به چنين خدمتى ادامه مىدهد .\r\nوى مفهوم جمع المال بودن پدرسالارى را حتى به كيسهء اربابش تسرى مىدهد . مثلا هرگاه به وى چند تومان بدهند كه برود خريد كند ، وى پولهاى طلا را در كيسهء پول كوچكى كه چند پول سياه هم از پيش در آن بوده مىاندازد ؛ اگر بلافاصله او را صدا كنند و بپرسند چقدر پول دارد وى در جواب خود پولى را كه گرفته با پول سياهى كه قبلا داشته جمع مىكند و رقمى را مىگويد . در بازار نيز از كيسهء مشترك همه جور خرجى مىكند چه براى خودش و چه براى اربابش . هيچ‌وقت پرواى حساب پس دادن را ندارد زيرا مطابق با سنن اين سرزمين وى محق است كه ده درصد بيش از آنچه در واقع داده است به حساب بياورد و تازه بعد از همهء اينها اگر پولى كسر بياورد باز انواع و اقسام دروغ و دغل آماده در چنته دارد . به همين ترتيب از بردن و خارج كردن ارزاق از خانه هيچ ناراحتى به خود راه نمىدهد ، چه هرگاه مچش را بگيرند مجازات سختى در انتظارش نيست ، زيرا وى را بالاخره خودى و از اعضاى خانواده محسوب مىدارند . حال اگر گناه بزرگى مرتكب شده باشد باز توقع\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nندارد كه كسى به او ناسزا بگويد ، چون فحشهاى رايج در ايران متوجه پدر او در قبر است يا از زنهاى او هتك حيثيت مىكند . پس وى تخت به پشت مىافتد ، كف پاها را بلند مىكند و فرياد مىزند : « گه خوردم » ، و اين نشانهء آن است كه آماده است او را فلك كنند . در هر خانه‌اى كه نوكران متعدد دارد يك « چوب و فلك » نگاه مىدارند ؛ فقط با به كار بردن گاه‌گاه اين دستگاه يا حد اقل با نگاه كردن مداوم به آن مىتوان آنها را سر جاى خود نشاند . چوب خوردن هم اصولا ننگى نيست . حتى پس از چوب خوردن كسى كه تأديب شده پولى هم مىگيرد و با اين پول ديگر حس مىكند كه كاملا از او اعادهء حيثيت شده است .\r\nنوكر ايرانى بخصوص در انجام دادن كارهاى خانه از خود تنبلى و سستى نشان مىدهد و اين امر براى خود دليلى دارد . يكى آنكه به علت زيادى تعداد نوكرها به هريك كار زيادى نمىرسد و به همين دليل آنها از اجراى همين كار كم هم شانه خالى مىكنند . مثلا خانواده‌ها با داشتن ده نوكر باز نمىتوانند يك اتاق بدون اثاث را تميز نگاهدارند ؛ به اين اكتفا مىكنند كه روزى يك بار اتاق را بروبند درحالىكه بر قاليچه‌ها و رفهاى اتاق از مدتها پيش گردو خاك نشسته است و فقط سالى يك‌بار آن را گردگيرى مىكنند . من چندان به اين غفلت و بىبندوبارى آنها اطمينان داشتم كه اغلب چندين صد تومان خود را كه در چمدان جرأت نمىكردم نگاهدارم بدون استتار در بالاى رف مىگذاشتم و هميشه هم آنها را دست نخورده سر جاى خود پيدا مىكردم . حتى اينها به آن اندازه به خود زحمت نمىدهند كه هرروزه خاكروبه را خارج كنند ، بلكه اغلب آن را زير قالى پنهان مىدارند و تقريبا هيچ‌گاه ظرف تميزى يا فنجان پاك شسته‌اى در خانه يافته نمىشود . اما در عوض در مسافرتها و اردوها نوكران خستگىناپذيرند و على الدوام به خود مىجنبند ؛ زيرا مىدانند و بلدند كه در بىآب و علف‌ترين نواحى كارى كنند كه زندگى براى اربابشان قابل تحمل باشد . در سراسر روز حتى در زير شديدترين آفتابها پيشاپيش ارباب حركت مىكنند بدون اينكه از خستگى به تنگ آيند . اما به محض رسيدن به توقفگاه دلشان مىخواهد قليانى بكشند و ضمن پرگوئى بر فرشى بنشينند .\r\nنوكر بدون اينكه خم به ابرو بياورد روزها و شبهاى متمادى در نقطه‌اى مىماند و همچون سگ به انتظار اربابش مىنشيند . هرگاه لازم باشد كه به حضور ارباب بيايد بهترين لباسش را مىپوشد و در حين ورود به نشانهء ابراز كوچكى خود دستها را از ماهيچه‌هاى پايش تا پاشنه مىسراند ؛ هرگز به خود اجازهء اظهار مطلبى بىادبانه را نسبت به اربابش نمىدهد ، حتى هنگامى كه بر خلاف حق او را به باد ملامت گرفته باشند .\r\nاروپائيانى كه در ايران سكونت دارند از اين نوكرها در ستوه‌اند . دائم دوروبر آدم گشتن و تجسس كردن ، هم‌كيسه بودن ، عدم امكان يك قدم برداشتن در خانه - حتى به هنگام رفتن به اتاق شخصى - بدون اينكه نوكرى به دنبال آدم باشد ، يا در خيابان حركت كردن و على الدوام چند نفر را پيشاپيش خود داشتن همه و همه مزاحمتهائى است كه فقط پس از توقف طولانى در ايران مىتوان\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبدانها عادت كرد . درحالىكه آدم قصد خروج دارد بايد چندان صبر كند تا نوكرها جمع بشوند و وضع لازم را احراز كنند . هيچ مهمانى وارد منزل نمىشود مگر آنكه قبلا از نوكرها كسب تكليف كرده يا اذن دخول را با پول بدست آورده باشد ، در غير اين صورت يا آقا خوابيده و يا در اندرون است .\r\nاوايل امر همه مانند من اعتراض مىكنند ؛ اما به زودى مطمئن مىشوند كه ضرر اين كار بيش از سود آن است . اضافه بر همهء اينها بايد مخارج كلان نوكردارى را به حساب آورد . يك نفر نوكر در ماه 5 / 2 تومان مزد مىگيرد و با انعامها و دله‌دزديها اين رقم به چهار تومان بالغ مىشود ؛ و چون كمتر از چهار نوكر نمىتوان داشت لذا در هر سال مبلغى معادل دويست تومان از كف آدمى مىرود ، و در عوض آن هيچ عايد نمىشود مگر اوقات تلخى و ناراحتى .\r\nحالا بعضيها فكر مىكنند درست‌تر آن باشد كه از اروپا با خود نوكرى به اين مملكت بياورند يا نوكرى فرنگى در ايران پيدا كنند ؛ خيلى خوب در چنين صورتى مرد اروپائى بين چند چيز بد ، بدترينش را انتخاب كرده است .\r\nرابطهء نوكر اروپائى كه زبان مردم مملكت را نمىفهمد با تمام دنيا قطع مىشود و از اين گذشته اينجا ديگر چشمش هم به زن نمىافتد ، اربابش هم كه طبق رسوم اروپائى بسيار كم با او طرف صحبت مىشود ؛ خوب ديگر چنين نوكرى خود را از عالم و آدم گسسته مىبيند و تقريبا مثل آن است كه به زندان افتاده باشد . پس چنين آدمى لجباز و غير قابل تحمل مىشود ، ماليخوليا به سراغش مىآيد و سرانجام به مشروب پناه مىبرد و اينجاست كه ديگر پس از مدت كوتاهى ارباب متوجه مىشود كه بايد با صرف مخارجى هنگفت وى را به وطنش بازگرداند . فقط در سفارتخانه‌ها كه خدمتكاران متعددى باهم زندگى مىكنند مىتوان تا اندازه‌اى با آنها كنار آمد ، در صورتى كه در آنجا هم هرچند يك بار بايد آنها را به موطنشان فرستاد . به همين دلايل مسافران اروپائى بايد به هيچ عنوان به فكر آوردن نوكرى از مملكتشان نيفتند چون عواقب نامطلوب آن براى طرفين غير قابل اجتناب است .\r\nدر تهران اروپائيها معمولا نوكران خود را از فرقهء داودى انتخاب مىكنند زيرا شريعت آنها به مسيحيت نزديكتر است و مثلا آن‌طور كه مسلمانان به دقت و سخت‌گيرى مقررات مربوط به پاكى و نجاست را رعايت مىكنند پايبند آن نيستند و به همين دليل آسانتر با آداب و رسوم اروپائيان كنار مىآيند .\r\nخدمهء منزل به مقولات زير تقسيم مىشوند :\r\n1 . پيشخدمتها ورود مهمانان غريبه را اطلاع مىدهند ، اتاقها را مرتب مىكنند و براى مهمانان چپق ، قليان و قهوه مىآورند . مزد آنها زياد است و لباس هم دريافت مىدارند . رئيس آنها كه اغلب پيشكار همهء خانه است ( ناظر ) حتى لباس شال قيمتى بر تن دارد كه هرگاه به خدمت ارباب منزل برسد روى آن قباى بلند مىپوشد ؛ وى منحصرا روابط ارباب خانه را با دنياى خارج برقرار مىكند .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n2 . فراشها بيشتر كار مربوط به فرشها و چادرها را انجام مىدهند ؛ زمين را هموار مىكنند ، چادرها را بر پاى مىدارند و هيزم مىآورند .\r\n3 . غلامها معمولا فرمانهاى مربوط به ولايات را به عهده دارند ؛ مسلحند تا در صورتى كه مورد حمله قرار گرفتند بتوانند مقاومت كنند .\r\n4 . آشپزها غذا را مىپزند و چون هنرمند به حساب مىآيند با آنها رفتارى بسيار خوب دارند و نسبت به آنها گذشت مىكنند . وظيفهء سرآشپز فقط نظارت در كار آشپزها و تكميل غذا در لحظات آخر است ، درحالىكه « آشپز شاگرد » ها تمام كارهاى مشكل را متقبل هستند .\r\n5 . قهوه‌چى مسؤول تهيه چاى ، قهوه و قليان است . در سفرها وى بر قاطر مىنشيند و جلو خود براى ارباب خورجينى پر از تنقلات دارد . در يك طرف او منقلى پر از آتش سرخ و در طرف ديگرش مشك آبى ( قبل منقل ) آويخته است . به صورتى كه وى در هر لحظه مىتواند قليان را آماده سازد .\r\n6 . ميرآخور نظارت بر اصطبل را به عهده دارد . به هنگام سوارى به ارباب كمك مىكند كه سوار و پياده شود و درحالىكه پارچهء رنگارنگ چهل تكه‌اى را كه « زين‌پوش » نام دارد بر شانه افكنده بلافاصله در پيشاپيش اسب حركت مىكند . خريد يا فروش اسبها فقط با وساطت او انجام مىپذيرد ؛ هرگاه وى را ناديده بگيرند مىداند كه چگونه معامله را برهم زند يا طورى عمل كند كه آن داد و ستد سرانجام به ضرر ارباب تمام شود . مهترها كه رسيدگى به دو رأس اسب را به عهده دارند زير نظر وى انجام وظيفه مىكنند .\r\n7 . غلام بچه‌ها معمولا پسربچه‌هائى هستند خوش‌اندام كه بين اندرون و بيرونى رابطه برقرار مىكنند و اغلب شايعات نامطلوبى دربارهء آنها در افواه است . اينان نيز لباسهاى گرانقيمتى دريافت مىكنند .\r\n8 . قاپچى اغلب مردى سالخورده است كه با نگاههاى سرشار از سوءظن راههائى را كه به اندرون منتهى مىشود زير نظر مستمر دارد .\r\n9 . قراولها را اغلب به بزرگان و اعاظم افواج مىدهند كه براى افزونى تشخص ارباب با چماقهائى كه بالا گرفته شده جلو اسب وى گام برمىدارند .\r\nگمان مىرود ديگر لازم به يادآورى نباشد كه نوكرها غلام و زرخريد نيستند و هر لحظه ميل كنند مىتوانند خانهء ارباب را ترك گويند . اما چون روىهم‌رفته با آنها رفتارى مؤدبانه و انسانى مىشود معمولا فقط در اوضاع و احوالى استثنائى ممكن است ارباب خود را تغيير دهند . اغلب نوكرها طى نسلها در خانواده‌اى معين مىمانند .\r\nهركس ديگر به خوبى مىتواند پيش‌بينى كند كه اين رسم داشتن نوكران متعدد چه زيانها و عواقب نامطلوبى در پى دارد . اين رسم باعث خانه‌خرابى بسيارى از خانواده‌ها شده و از طرف ديگر در اين كشور كم‌جمعيت بهترين نيروى فعال را از صحنهء كار خارج كرده است . بسيارى از ايرانيان اين وضع نامساعد را مىبينند و احساس مىكنند ؛ مىخواهند كه خود را از شر اين قيد آسوده سازند ولى هيچ‌كدام آن همت را ندارند كه قدم پيش بگذارند\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nتا مبادا گفته شود كه ديگر طرف توجه نيستند و عوايد آنها كفاف نگاهدارى نوكرها را نمىدهد . منتها با تنگدستى روزافزون خانواده‌هاى محترم اين رسم ديرى نخواهد پائيد و سرانجام اين وضع خودبخود تغيير مىكند .\r\n\r\nب . غلامان\r\nهرچند كه رسم برده‌دارى از قديم‌ترين ايام متصور ، در شرق رواج داشته است - زيرا حتى حضرت موسى وقتى مىگويد : « حام بايد نوكر نوكران باشد » از بردگى سخن مىگويد - ، باز هرگز اين كار به آن فضاحت كه بعدها نزد يونانيان و روميان و ساير ملل غربى رايج شده ، نبوده است . علت آن هم شايد در كم‌تحركى و لختى شرقيها باشد . همانطور كه فرد شرقى براى رسيدن به ذروهء فضايلى كه مال و جان را فداى مقاصد و هدفهاى اجتماعى مىدارد چندان نمىكوشد ، به همان نسبت هم به دركات پستى و گناه و رذالت ساقط نمىشود و موجودى انسانى را تا آخرين رمق او استثمار نمىكند و او را در سطحى برابر با جانوران قرار نمىدهد . به همين دليل اسراى جنگى هرگز تا چند پشت در بند بردگى نمىمانند ؛ هنگامى كه كار انتقامجوئى پس از پيروزى پايان گرفت باز ملايمت و رأفت جبلى شرقيان جلوه مىكند ؛ مغلوبين يا فرزندانشان باز آزاد مىشوند و حقوق ساير اهل كشور را بدست مىآورند .\r\nحتى همين امروز هم اين ماجرا در بخارا ، خيوه و تركستان تكرار مىشود ؛ در آن ديار هر سال تعدادى از ايرانيان - و در گذشته روسها - ربوده مىشوند و به عنوان برده فروخته و به كار چوپانى يا كشاورزى گمارده مىشوند . اما پس از چند سال باز اينها به آزادى دست مىيابند و در آن ديار تخته‌قاپو مىشوند .\r\nبه همين دليل هم كار در مشرق زمين هرگز به آن قيامهاى هول‌انگيز و خون‌آلود غلامان كه در تاريخ روم و تاريخ معاصر شواهد وحشتناكى از آن در دست است منجر نشده و در نتيجه موجبى پيش نيامده است كه براى مقابله با آن به تدابير خونين و ستمگرانه متوسل گردند . اغلب غلامان و كنيزان زرخريدى كه در ايران زندگى مىكنند در افريقا متولد شده‌اند و در كودكى از طريق بوشهر و مسقط ، و مقدار كمى هم از راه بغداد و عربستان به اينجا آمده‌اند . در بين آنها دو نژاد مشخص است : 1 . حبشى ، كه بينيهاى باريك و كشيده دارند ، فقط كمى لبهايشان به بالا برگشته است و موهايشان پيچ‌درپيچ و مجعد است ولى كركى نيست ؛ 2 . زنگى ، كه از زنگبارند و كاملا از نژاد سياهان محسوب مىشوند . حبشيها به علت زيبائى اندام و هوش خود مطلوب‌تر و گرانتر از زنگيها هستند .\r\nتعداد زرخريدهاى سفيد به چندين نفر محدود است كه همه از قبايل تركمن و بلوچ هستند ؛ زيرا جنگهاى ايرانيان با اين قبايل مجاور و هم مرزشان اغلب جنبهء منفى دارد و به ضرر آنهاست و حال هرگاه در شبيخونها\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو دستبردها بتوانند چند نفرى را اسير كنند تعداد اسرا به آن اندازه نيست كه بتوانند آنها را با اسراى خود كه در چنگ دشمنند معاوضه كنند و بدين طريق تعداد كمى كه بيشتر هم از زنانند به عنوان برده در مملكت مىمانند .\r\nاين زنان برده نيز پس از مدتى شوهرى پيدا مىكنند و از اين رهگذر آزاد مىشوند . حتى مردان برده نيز به محض اينكه از مذهب تسنن روبگردانند و به تشيع بگروند معمولا آزاد مىشوند . چند قبيلهء كرد نيز دختران خود را در ازاى مبالغى اندك به خانواده‌هاى ايرانى مىفروشند اما چنين دخترانى را نمىتوان واقعا برده و كنيز ناميد زيرا اينان به محض اينكه به سن رشد برسند ، به يكى از اعضاى خانواده شوهر مىكنند و باز از اين طريق از بند اسارت آزاد مىشوند . در ايام قديم نيز وضع زنان قفقازى بر همين منوال بود ؛ والدين دختران خود را مىفروختند يا اين دختران در جنگ و گريزها به اسارت درمىآمدند و به علت زيبائى اندام خود مطلوب و طرف توجه بودند .\r\nدر دورهء سلطنت صفويه اغلب زنان خانوادهء سلطنتى و خانمهاى مهم و معتبر از اين قبايل قفقازى بودند ؛ منتها توسعهء دامنهء حكومت روسيه در قفقاز به اين تجارت سرانجام پايان بخشيد . حال اگر گاه‌گاه ، اينجا و آنجا اثرى از اين دختران كه پنهانى به ايران آورده شده‌اند بدست آيد بلافاصله امر مورد تحقيق و تجسس سفارت روس قرار مىگيرد و آنها را بدون تأخير به مملكتشان بازمىگردانند . من در دورهء اقامت خود در ايران شاهد چندين مورد از اين قبيل بوده‌ام .\r\nغلام را در ايران هرگز به كار سخت و شاق يا كشاورزى نمىگمارند بلكه آنها را در خانه‌هاى اعيان مانند يكى از وسايل تجملى نگاه مىدارند ؛ اين ديگر از لوازم بزرگى بشمار مىآيد كه خدم و حشمى از رنگهاى گوناگون داشته باشند . به همين دليل در هيچ مزرعه يا كارخانه‌اى غلام ديده نمىشود ، و همچنين است در خانهء تنگدستان . علل اين امر ممكن است چنين باشد : 1 .\r\nكار اجبارى اصولا با طبع و نهاد ايرانى مباينت دارد . هرگاه غلامى از فشار كار سخت بنالد و شكوه كند ، از صاحب او حق تملك وى براى ابد سلب مىشود و مالك غلام را مجبور مىكنند يا او را به ديگرى بفروشد و يا كاملا آزادش سازد . 2 . فروش غلام به كسى ديگر كارى پسنديده نيست ؛ تنها هنگامى كه از فرط احتياج كارد به استخوان رسيده باشد يا هنگامى كه غلام بسيار عنود و كج خلق و بدطينت باشد و ديگر درنگ او در خانه تحمل‌ناپذير بشود ممكن است او را بفروشند . با همهء اينها در چنين صورتى به راحتى خواهانى براى اين غلام پيدا نمىشود و ناگزير بايد چنين متاعى را علىرغم ميل باطنى آزاد ساخت يا سهل و ساده بدون دادن سند آزادى او را از منزل بيرون كرد . از اينها هم گذشته رسم و سنت چنين است كه به هنگام رخ دادن واقعهء فرخنده‌اى در خانواده ، مانند تولد ، عروسى و غيره و همچنين در اثر وصيت به يك يا چند نفر غلام يا كنيز آزادى مىبخشند . 3 . كار غلامان خيلى گران تمام مىشود ، زيرا هرچند كه قيمت خريد آنها زياد نيست باز اين\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nسرمايه‌گذارى را ناچيز نمىتوان انگاشت چون عمر سياهان در ايران كوتاه است و آب و هواى جلگهء ايران به آنها نمىسازد . بسيارى به آبله مىميرند و بخصوص به هنگام ورود خود به ايران براى ابتلاى به آن مستعد هستند ؛ فقط كمى از آنها به سنى بيش از سى سال مىرسند و اغلبشان زودتر به بيمارى سل و خنازير درمىگذرند . درحالىكه اين بيماريها در نژاد سفيد ايرانى بسيار بندرت ديده مىشود ، تقريبا همهء سياهان در سالهاى بيست تا سىسالگى به آن دچار مىشوند و پس از چند سال به همين امراض جان مىسپارند . بخصوص مادران پس از وضع حمل به اين بيماريها مبتلى مىگردند . كودكان اين زنان را با كمال توجه براى شير دادن به دايه مىسپارند زيرا در اينجا خيلى دوست دارند بچه سياهى كه در خانه زائيده شده ( خانه‌زاد ) « 1 » با بچه‌هاى خودشان رشد كند و بزرگ شود ؛ با وجود همهء اينها اين بچه‌ها زود عليل مىشوند ؛ تازه در سه سالگى است كه مىتوانند به روى پاهاى خود بلند شوند و تنها موارد بسيار معدودى را مىشناسيم - شايد از ده مورد در تمام شهر تجاوز نكند - كه بچه‌هاى خانه‌زاد غلامان به سن بلوغ رسيده باشند . به‌طور متوسط سنين كارآئى غلامها به زحمت به شش سال مىرسد . بدين ترتيب مىتوان دريافت كه با وجود اينكه وارد كردن غلام به ايران از قرنها پيش برقرار بوده و با در نظر گرفتن اينكه برحسب آداب و سنن به هر بردهء مرد يك زن برده هم مىداده‌اند باز هيچ زاد و رود و اعقابى از آنها در ايران به چشم نمىخورد ، و به‌طور مطلق مىتوان گفت كه هيچ از دو رگه‌ها در ايران نشانى نمىتوان جست ؛ زيرا اين دو رگه‌ها هم مشمول همان قانون غم‌انگيز طبيعى هستند و پس از دو يا سه سال از بيماريى درمىگذرند .\r\nطرز رفتار با غلامان و كنيزان همانطور كه بعدا مورد بحث قرار خواهد گرفت با رعايت حال آنان و ملايمت توأم است ؛ تنبيه بدنى بسيار نادر است و آن هم با شدت و حدت نيست ؛ خوب مىخورند و خوب مىپوشند و در كار ازدواج و تربيت كودكان آنها مراقبت مىشود . در موقعى كه رفتار نامطلوبى با آنها بشود حق شكايت دارند و هرگاه مسلم بشود كه با آنها بدرفتارى شده است حق دارند پافشارى كنند كه به صاحب ديگرى فروخته بشوند . اين نيز اتفاق مىافتد كه وقتى غلامى يا كنيزى مورد شكنجه قرار مىگيرد يا مجروح مىشود ، همهء غلامان و كنيزان شهر با هياهو به دور آن خانه جمع مىشوند و بدين ترتيب دادگاه را به تحقيق در آن مورد وادار مىكنند . غلامان آزاد شده معمولا با بچه‌هايشان به عنوان نوكر در همان خانه باقى مىمانند و خود را از اعضاى خانواده مىشمارند .\r\nچون هنگام ورود به ايران ، غلامان هنوز در دوران كودكى هستند همه مسلمان مىشوند . اغلب آنها زبان مادرى خود را به دست فراموشى مىسپارند\r\n\r\n\r\n","description":"","footnote":"\r\n( 1 ) . در ترجمهء لوتر از كتاب مقدس ( مواعظ  II  ) كلمهء عبرانى به خدمه  ( Gesinde )  ترجمه شده ؛ اما اين كلمه درست با لفظ « خانه‌زاد » يعنى فرزند غلامى كه در خانه زاده شده است مطابقت دارد .\r\n","page_name":" 174 ","page_number":174},
  {"content":"\r\n\r\nو به فارسى تكلم مىكنند ؛ فقط اندكى از آنها با اصطلاح و زبان كشور خود سخن مىگويند . اين نيز شايستهء توجه است كه آنها با وجود آنكه از اوايل كودكى فارسى حرف مىزنند يا حتى كسانى كه در ايران زاده شده‌اند ، طورى كلمات را تلفظ مىكنند كه مىتوان بدون سهو تشخيص داد از تيرهء سياهان هستند . مطالعه در اين امر به ما اجازه مىدهد اين فرضيه را بپذيريم كه تلفظ لحنها و حروف صدادار خاص هر زبان ، اقلا به همان اندازه كه به عادت بستگى دارد به نژاد ملى معين و طرز ساختمان حنجره و ساير اعضاى صوتى نيز مربوط است . مثلا كودكان يهودى حتى اگر از اوايل كودكى هم در ميان مسيحيان زندگى كرده باشند و از آنها آلمانى ، فرانسه يا ديگر زبانها را آموخته باشند باز همكيشان آنها از طرز تلفظشان پى مىبرند كه يهودى هستند ؛ چه بسا كه در يك خانوادهء يهودى كودكى به دنيا مىآيد كه نوك‌زبانى حرف مىزند و از اين طريق بدون اختيار اصوات حلقى عربى و عبرى عاميانه را كه هيچ قبلا نشنيده است ايجاد مىكند .\r\nدر طرز لباس پوشيدن ، غلامها و كنيزها بيش از ايرانيها به رنگهاى تند و درخشان دلبستگى دارند . كنيزها هم در معابر همان حجاب و چادر معمول را ببر دارند چنان كه با چادر ، بين آنها و زنان ايرانى تمايزى نمىتوان قائل شد . بوئى كه در گرماى شديد از بدن سياهان برمىخيزد سخت باعث ناراحتى سفيدهاست چنان كه آن را نمىتوانند تحمل كنند . سياهان بسيار سرسخت و همچون استران لجبازند و هرگاه به خيالشان خطور كند كه اين حرفه يا آن كار مناسب حالشان نيست ديگر در اثر هيچ تهديد و كيفرى نمىتوان آنها را بدان كارها واداشت . كنيزى كه ارباب يك بار دستى به سروگوشش كشيده باشد ديگر حسود مىشود و درصدد برمىآيد كه محسود خود يعنى زن رسمى و شرعى اربابش را حتى مسموم كند . خود شاهد بودم كه كنيزى براى آنكه از زن رسمى اربابش انتقام بكشد بچهء كوچك او را با ترياك مسموم كرد ؛ توانستم بچه را نجات بدهم ؛ كنيز را به فلك بستند و از خانه بيرون كردند ، بدون آنكه كتبا به وى آزادى بدهند . كنيزان و غلامانى كه بدون « آزادىنامه » رانده شده باشند به زحمت ممكن است براى خود جائى يا كارى پيدا كنند ، زيرا طبيعى است كه همه فكر مىكنند لابد عمل خلافى باعث مرخص كردن آنها شده است ، پس در نتيجه اينها محكومند به اينكه با تكدى روزگار بگذرانند . حتى كنيزان و غلامانى هم كه « آزادىنامه » دارند به سهولت به خدمت گرفته نمىشوند زيرا اين سياهان فقط هنگامى مرتب كار مىكنند كه آنها را به زور به كار كردن مجبور كرده باشند ؛ هرگاه به حال خود گذارده شوند به دنبال غريزهء تكاهل و راحت‌طلبى خود مىروند .\r\nحاصل تجربيات محدود من چنين است كه نژاد سياه از نظر استعداد فكرى و تربيت‌پذيرى از سفيدها بسيار عقبتر است و البته به هيچ وجه منظورم از اين گفته ، دفاع از برده‌دارى و « حام بايد خدمتگزار تو باشد » نيست . اما اصولا وقتى طرفداران الغاى بردگى مىخواهند تساوى حقوق مردم را بر مبناى تساوى استعدادهاى همهء نژادها ثابت كنند خيال مىكنم در استدلال خود\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nشكست خورده‌اند . زيرا نداشتن استعدادهاى همانند به هيچ وجه موجب نمىشود و نبايد به كسى حق بدهد كه نژادى ديگر يا شخص ديگرى را مورد ستم قرار بدهد ؛ هرگاه ما چنين حقى را به كسى بدهيم ناگزير بايد به اين نتيجهء بىمعنى برسيم كه فرد مستعدتر يا كسى كه به‌هرحال خيال مىكند مستعدتر است مجاز است تمام كسانى را كه از او كمتر استعداد دارند زير سيطرهء خود بگيرد و با آنها رفتارى درخور غلامان داشته باشد ! اما از جانب ديگر من به وراثت و مداومت تربيت از نسلى از انسان به نسلى ديگر معتقدم همانطور كه اين مطلب تا اندازهء معينى در مورد جانوران هم صدق مىكند .\r\nكرهء يك اسب عربى هنگامى كه از شكم مادر زاده مىشود خود نيمه تربيتى دارد و به همين نهج هم جوجه هنگامى كه از پوست تخم‌مرغ بيرون مىآيد ؛ در عوض بچهء خر وحشى سركش و لگام‌ناپذير است ، هرچند كه آن را درست روز پس از تولد گرفته باشند و از پستان خر اهلى ماده‌اى شير داده باشند ؛ تازه در نسلهاى بعد است كه كم‌كم آثار توحش از ميان مىرود . وضع آدميزاد هم‌چنين است . تربيت در او به وراثت مىرسد و فقط تربيت مداوم پس از چند نسل متعدد مىتواند به قدرت هوش فوق العاده بدل شود . به رخ ما نكشند كه اغلب فرزندان علما داراى فكر و هوش اندك هستند درحالىكه پسران كارگران مىتوانند به بالاترين مراتب عقلى و فكرى برسند .\r\nدانشمندان اغلب در حالى غير متعادل و غير طبيعى هستند و فعاليت فكرى و مغزى آنها قدرت بدنى لازم براى ادامهء نسل را به عقب مىزند ؛ از طرف ديگر در بين دهقانان نيز مردمى صاحب فكر و تعقل يافته مىشوند كه قدرت فكرى بسيار خود را به اعقابشان به ارث مىدهند . به‌هرحال جاى اين تحقيق و تجربه باقى است كه پس از يك دورهء طولانى و مداوم فرهنگ و تمدن آيا قريحه و استعداد زنگيان با استعداد مردمى از نژاد قفقاز در يك سطح قرار نمىگيرد .\r\nبا در نظر داشتن واردات قليل برده و رفتار انسانى كه در ايران با آنها مىشود ديگر نبايد موجب شگفتى شود كه دولت انگليس تلاشى نمىكند تا متحد خود امام مسقط را مانع از برده‌فروشى شود . مركز برده‌فروشى ايران در شهر شيراز است ؛ از آنجا برده‌ها توسط كاروانها به ساير شهرها برده مىشوند . قيمت يك بچهء غلام بين 12 تا 18 تومان در نوسان است .\r\nرقم بالاى هفتاد تومان براى خريد كنيز زيبائى حبشى پرداخته شد كه من خود شاهد آن بودم . حاكم شيراز گاه‌گاه كنيز و غلام مىخرد و آنها را به دربار سلطنتى و بعضى اعاظم هديه مىدهد . رسم است كه چند غلام و كنيز به عنوان مهتر با هر خانم متشخص همراهى كنند .\r\nبر طبق قوانين ايران داشتن غلام براى اروپائيان ممنوع است ؛ اما خوب ، اين اصل هم بدون خلل و استثنا نيست . در شيراز و چه در تهران چند نفر از اروپائيان غلام نگاه داشته‌اند . اما اين برده‌ها به ميل و دلخواه خود مىتوانند خانهء ارباب را ترك گويند ؛ كافى است كه فقط بگويند به عنوان مسلمان حاضر نيستند در منزل يك مسيحى خدمت كنند و بدين ترتيب آنها يا آزادند\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nيا بايد به صاحب ديگرى فروخته شوند . به همين صورت هم آن دسته از ايرانيانى كه تحت حمايت روس و انگليس هستند و در نتيجه از رعاياى اين دول بشمار مىروند على الرسم و قاعده نبايد غلام داشته باشند و اگر كار از اين جهت به شكايت رسمى برسد غلامان آنها هم آزاد مىشوند . واقعهء زير مؤيد اين گفته است : قنسول انگليس كه به ايران آمده بود از مهمان‌نوازى يكى از تحت الحمايه‌هاى انگليس به نام حاج عبد الكريم هراتى در تهران برخوردار شد و در خانهء وى اقامت گزيد . روزى همهء غلامهاى منزل به حضور او رسيدند و از وى طبق قوانين انگليس خواستند كه از بند اسارت و بردگى آزاد شوند . قنسول چاره‌اى نداشت جز آنكه در عوض مهمان‌نوازى صاحب‌خانه‌اش دستور به آزادى غلامان دهد و از اين رهگذر به وى زيان فراوان وارد آورد .\r\nاز تمام آنچه گفته شد روشن مىشود كه سواى وضع بهداشتى رقت - انگيزى كه حكمفرماست برده‌ها در ايران دچار وضع دشوار و نامطلوبى نيستند كه هيچ ، بلكه به هيچ وجه اين حالت را در ايران نمىتوان برده‌دارى ناميد .\r\n\r\nج . خواجگان\r\nطبق طرز فكر خاص شرقيها وجود خواجه‌ها براى محافظت اندرون غير قابل اجتناب است . فقط اندكى از خواجه‌ها كه اكثريت قاطع آنها از غلامانند آزادىنامه گرفته‌اند يا در اصل آزاد بوده‌اند ؛ البته اينها اجازه دارند به ميل و دلخواه خود هركجا بخواهند اقامت كنند و در ازاى مزد ، خدمتى عرضه دارند . روىهم‌رفته اكثريت قابل ملاحظهء آنها با سياهانى است كه از كودكى از افريقا به ايران آورده شده‌اند . چون اغلب بچه‌ها در اثر عمل جراحيى كه ضمن آن آلت تناسلى آنها كلا قطع و جدا مىشود جان مىسپارند ، قيمت يك خواجه حد اقل سه برابر ساير غلامهاست . در ايام قديم كه ايرانيها اغلب از قفقاز اسير جنگى مىگرفتند ، يا در آن ديار به آنها بچه فروخته مىشد تعداد خواجه‌هاى سفيدپوست بسيار بود ؛ آخرين خواجهء قفقازى در مدت اقامت من در تهران به سال 1856 « 2 » چشم از جهان پوشيد . از اين گذشته در جنگهاى داخلى اين هم اتفاق مىافتاد كه اعقاب قائدى را ناقص العضو مىكردند تا صلاحيت جانشينى را از اين طريق از دست بدهد . مؤسس سلسلهء قاجار كه خويشان او فعلا قدرت را در دست دارند ، يعنى خواجه محمد خان نيز به چنين سرنوشتى دچار شده بود . امروز قطع عضو تناسلى فقط به عنوان مجازات براى ارتكاب جنايتى كه ضمن آن تجاوز هم شده باشد اجرا مىگردد .\r\nبه هنگام اقامت من در تهران فقط يك مورد از اين ماجرا اتفاق افتاد ، اما از ولايات چند مورد ديگر به من گزارش شد . بديهى است كه همواره اشخاص بالغ به اين سرنوشت ستمكارانه دچار مىشوند و در نتيجه معدودى از آنها از معركه جان سالم بدر مىبرند . اما آن كس كه از اين عمل سالم بيرون بيايد در يكى از حرمسراها زندگى توأم با ناز و نعمتى را خواهد گذراند ، چون خواجهء\r\n\r\n\r\n","description":"","footnote":"\r\n( 2 ) . برابر با 3 - 1272 ه . ق - م .\r\n","page_name":" 177 ","page_number":177},
  {"content":"\r\n\r\nسفيد به عنوان يكى از وسايل تجمل ، سخت مورد علاقه است .\r\nمقولهء سوم ، خواجه‌هاى طبيعى هستند . تعداد آنان كه با آلات تناسلى تغيير شكل يافته يا فوق العاده كوچك به دنيا مىآيند به نحوى چشمگير زياد است ؛ من بسيارى از آنها را در تهران مىشناختم : مثلا يكى از پسران صدر اعظم كه عليجان نام داشت از اين شمار بود و در جامعهء كوچك مسيحيان در اصفهان به دو تن از اينها برخوردم . از نظر تكلم ظاهر ، ساختمان حنجره و حلقوم و نداشتن ريش درست مانند خواجه‌هاى اخته شده هستند ؛ آنها نيز براى خدمت در حرم و اندرون سخت مورد توجهند . باوجود اين بسيارى از « نهان خايه » ها نيز با آنها مخلوطند و هنگامى كه رازشان آشكار شود باز از بهشت موعود رانده مىشوند .\r\nساختمان بدنى خواجه‌ها همانطور كه همه مىدانند بيشتر زنانه است .\r\nفقدان ريش و سيب آدم به صورت آنان حالت خاصى مىدهد و اين حالت مدتهاى مديد ثابت مىماند به طورى كه نمىتوان از صورت ظاهر آنها سنشان را درست حدس زد و به سهولت ممكن است بيست تا سى سال دچار اشتباه شد .\r\nدر سنهاى بالا قدرى مو به صورتشان مىرويد درحالىكه چهرهء آنها دچار چين و شكنهاى عميق شده است . در بعضيها سينه به مقدار زياد رشد مىكند و جلو مىآيد و در عوض در ساير قسمتهاى بدن همچنان لاغر باقى مىماند .\r\nفقط چند نفرى بودند كه به صورت استثنا فربه شده بودند . رنگ پوست صورتشان هرگز مانند زنگيان به سياهى آبنوس نيست بلكه چيزى است بين سياه و قهوه‌اى يا سياه چرك‌تاب . بر خلاف ساير سياهانى كه به ايران وارد شده‌اند و همانطور كه ذكر كرديم در جوانى مىميرند ، بسيارى از خواجه‌ها عمر درازى دارند .\r\nخواجه‌ها بيشتر با بچه‌ها و زنان احساس بستگى دارند تا با مردها و در توطئه‌چينيها به آنان مساعدت مىكنند . اينها طماع ، خسيس ، خودخواه و خرافه پرستند اما بر خلاف آنچه اغلب براى ما بازگو مىكنند ابدا بدطينت ، ستمگر و حيله‌گر نيستند . خيلى به تجمل دلبسته‌اند و اغلب به اسبهاى زيبا و پرنده‌ها زياد اهميت مىدهند . همچنين به گياهان و گلها كه با كمال دقت در پروراندن آنها مىكوشند احساس عشق و علاقه مىكنند . در قصرهاى سلطنتى بندرت گل زيبائى ديده مىشود ، زيرا خواجه‌ها فورا آن را در خفا براى خود مىچينند .\r\nخواجه‌ها نسبت به تمام خدمهء منزل سرورى دارند و عنوان « خواجه » نيز كه به معنى سرور است مخصوص آنان است . همه كليد دار و ندار خود را در اختيار آنان قرار مىدهند ؛ خواجه‌ها براى خود لباسهاى خوب و زيبا دريافت مىكنند و حتى براى خود خدمهء خاص دارند . بر خلاف مقررات قانونى به آنها اجازه داده مىشود كه زن بگيرند ؛ بدين ترتيب است كه مىبينيم خواجه اول شاه ، بشير خان ، پس از مرگ محمد شاه يكى از زيباترين همسران او را بزنى گرفت و زن نيز به عللى خودخواهانه به اين كار تن در داد .\r\nسرگذشت اين مرد چندان گوياى اوضاع و احوال مشرق زمين است كه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمن نمىتوانم از شرح آن در اين مقام چشم بپوشم . وى را هنگامى كه پسرى كوچك بود به ايران آوردند و به مادر شاه فعلى هديه دادند . زمانى كه وليعهد كه در زمان كودكى زير نظر او بزرگ شده بود بر تخت سلطنت نشست او را به سمت رياست خواجه‌ها ( خواجه‌باشى ) برگزيد . وى كه قامتى زيبا داشت - اصلا اهل حبشه بود - تجمل و دم و دستگاه بسيار براى خود فراهم كرد ؛ صاحب زيباترين اسبها و سلاحها بود ، زن زيبائى داشت و يكى از ماهرترين تيراندازان بشمار مىآمد . به زنان اندرون بسيار سخت مىگرفت و حتى استثنائا با بعضى رفتارى ظالمانه نيز داشت . در اثر فشار اين زنان ، وى ناگزير شد سمت خود را با يك سرتيپ از رستهء سواران غير رسمى عوض كند . ميرزا تقى خان امير كبير حقوق سالانهء سرسام‌آور او را به دو هزار تومان تقليل داد كه در نتيجه وى از اين امر سخت ناراحت شد و با اصطلاحاتى بىادبانه به وى شكايت برد . در اين موقع امير از اطرافيان خود پرسيد . « مگر قيمت يك كاكا چقدر است ؟ » جواب شنيد : « سى تومان » . امير در اينجا لبخندزنان گفت : « اينكه به دو هزار تومان هم رضايت نمىدهد . » پس از سقوط امير باز وضع او روبراه گرديد و مجددا خواجه‌باشى شد ؛ باز هم زنان بر ضد او توطئه كردند و مدعى شدند كه وليعهد يعنى فرزند سوگلى شاه نزديك بوده است در اثر غفلت و گناه او از زندگى چشم بپوشد .\r\nاين توطئه مؤثر افتاد و وى به حبس تحت نظر در خانهء خود محكوم شد . در اين دوره من اغلب به ديدن او مىرفتم و تقريبا هميشه او را از شراب و ترياك سرمست مىديدم آن‌طور كه سفيدى چشمش از رگهاى خونى پوشيده بود . در قمار مبالغ هنگفت مىباخت و زن وى نيز چندان پول به پاى فاسقان خود مىريخت كه اغلب شاه ناگزير مىشد قروض او را بپردازد . در سال 1859 « 3 » شاه سفرى به ولايات كرد و پس از آنكه بشير خان را از التزام ركاب خود مانع شد باز هزار تومان ديگر براى تأديهء قروض او حواله داد . اما شاه هنوز به مسافت دو روز سفر از تهران دور نشده بود كه خواجه ، علىرغم فرمان منع مسافرت به دنبال وى روان شد . وى مباهات‌كنان مىگفت چندان قنداق وليعهد را شسته است كه حالا او نتواند در لباس سلطنت جلو مسافرتش را بگيرد .\r\nبه محض ورود به اردوى سلطنتى نزديك حوض سلطان كه سر راه قم قرار دارد بشير خان در يكى از چادرهاى مجاور چادر شاه با بسيارى از درباريان به بازى ورق نشست . همه ظاهرا سرمست بودند و هنگامى كه يكى از بازىكنان به نام يحيى خان وقاحت و عدم انضباط وى را به رخش كشيد بشير خان با دشنهء چركسى خود گونه و بينى او را چاك داد . مرد مجروح درحالىكه خون از صورتش مىچكيد با گونه‌هائى فرو افتاده به چادر شاه جست و از او عدالت طلبيد . بشير خان را به حضور شاه آوردند و وى در مقام دفاع از خود فقط گفت : « زر خريدم » . يعنى اينكه از خود مسؤوليتى ندارم و گناه اعمالم به عهدهء صاحب من است . شاه كه از اين همه بىشرمى سخت غضبناك شده\r\n\r\n\r\n","description":"","footnote":"\r\n( 3 ) . برابر با 6 - 1275 ه . ق - م .\r\n","page_name":" 179 ","page_number":179},
  {"content":"\r\n\r\nبود رو به جلاد كرد و فرياد زد : « بزن » و در همان لحظه سر خواجه به روى زمين درغلتيد . شاه به خاطر سرعت عمل جلاد ده تومان به او انعام داد و مقرر داشت كه جسد وى را دفن نكرده به بيابان بيندازند تا طعمهء حيوانات درنده شود . اما دو سگ مقتول ، با كمال وفادارى چندين روز از جسد او پاسدارى كردند و در اين مدت از فرط تأثر لب به آب و غذا نزدند ؛ هنگامى كه اين مطلب به عرض شاه رسيد اجازه تدفين او را صادر كرد . گويا بعدها شاه از اين فرمان شتاب‌زده در حق نوكرى زبان دراز كه در كودكى پرستارى و تربيتش را به عهده داشته پشيمان شده باشد .\r\nدر دورهء فتحعلى شاه و محمد شاه بسيارى از خواجگان به بالاترين مقامها و مراتب ديوانى رسيدند . اينها گرجيانى بودند كه آغا محمد خان ، اولين پادشاه قاجار ، در شبيخونها و دستبردهاى خود به غنيمت گرفته بود . دو تن از اين جمله يعنى معتمد الدوله و خسرو خان والى هنوز هم نزد ايرانيان سخت مشهورند ؛ از اين دو نفر معتمد الدوله ، حاكم اصفهان امنيت جاده‌ها و طرق را برقرار ساخت ، لانهء غارتگران را ويران كرد و مقام و منزلت شاه را ، كه در ولايت خوزستان سستى گرفته بود ، به حال نخستين بازگرداند ؛ ديگرى يعنى خسرو خان كه متناوبا حكومت يزد ، كردستان ، قزوين را داشت از نظر قدرت جسمى ممتاز بود و از وى داستانها و ماجراها در سراسر مملكت بر سر زبانهاست . من با وى كه پيرمردى سالخورده و هفتاد ساله بود در تهران ملاقات كردم ، ولى هرگز در او متوجه استخوان‌بندى مستحكمى نشدم . وى با پرگوئى بسيار از عمليات و قمه‌كشيهاى پيشين خود داد سخن داد ، اسب خود را پيش من آورد و انواع و اقسام دوا براى آن گرفت ، درحالىكه خودش هرگز لب به دوا نمىزد . بخصوص به حرف زدن از مسائل دينى علاقه داشت و تا شانزده سالگى مسيحى بود و آنگاه اجبارا اسلام آورد و بعدها به اين خيال كه چون از خانواده‌هاى اشرافى گرجى است و در اصل يهودى بوده به دين يهود رغبت يافت « 4 » . يك روز به من گفت كه چگونه نسبت به اصل و نسب خود ترديد در دلش پيدا شده و از خدا به زارى خواسته است كه در رؤيا - يعنى وسيلهء معمول و رايج كسب اطلاع در شرق - حقيقت را به وى بنماياند .\r\nدر شب بعد حضرت داود با تمام زر و زيور خود به خواب وى مىآيد و به او به عنوان يكى از اعقاب مستقيم خود درود مىفرستد . از آن زمان به بعد ديگر دودليش به يقين بدل شده است ، عبرى مىآموزد و همهء غذاها را مطابق با دستور دين يهود شخصا براى خود تهيه مىكند . دين وى مخلوطى بود از يهوديت ، مسيحيت و اسلام ، يا بهتر بگوئيم او يك روز يهودى بود ، روز ديگر مسيحى و در روز سوم مسلمان . هنگامى كه سرانجام به بيمارى سكتهء قلبى دچار شد مبالغى پول به سه قسمت مساوى بين خاخام و ملا و كشيش تقسيم كرد و از دادن سهم موبد نيز دريغ نورزيد ؛ زيرا مىگفت شايد شفاعت اين يك درست از آب درآيد . پس از مرگش ثروت سرشار وى نصيب شاه شد\r\n\r\n\r\n","description":"","footnote":"\r\n( 4 ) . اسحق قزوينى سياح نيز دربارهء شاهزادگان گرجى عين اين مطلب را مىگويد .\r\n","page_name":" 180 ","page_number":180},
  {"content":"\r\n\r\nزيرا خسرو خان تا دم آخر ، غلام باقى مانده بود و مىدانيم كه برده از نظر حقوقى هيچ ثروتى از خود ندارد ، بلكه جان و مالش به صاحبش متعلق است ؛ به وى هميشه « زرخريد » مىگفتند و همانطور كه در مورد بسيارى از دوستانش صادق است ، او نيز به عنوان اسير جنگى به غلامى درآمده بود .\r\nدر دوران شاه فعلى از نفوذ و قدرت خواجگان بسيار كاسته شده است و خواجه‌هاى سفيد به علت حسادت فوق العاده همه از اندرون رانده شده‌اند .\r\nدرست است كه خواجه باشى هنوز كليدهاى خزانهء سلطنتى را محفوظ مىدارد و غذاهاى مخصوص شاه را مهر مىكند تا مواد خطرناكى با آنها آميخته نشود ، اما درآمد او سخت محدود گرديده و سرانجام به شغل اصلى خود كه نگاهبانى زنان اندرون است برگردانده شده است . همچنين در خانه‌هاى اعيان چون قيمت خواجه‌ها بسيار ترقى كرده جاى آنها را به « ريش‌سفيدها » داده‌اند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nتربيت ، علوم و فنون 8\r\nضرورت تعليم و تربيت . زبان . خط . لهجه‌ها . خط تحريرى . خوشنويسى . وسايل و لوازم تحرير . مدارس ابتدائى و تعليمات بعدى . نفوذ شاعران ملى . شعراى جديد . ملك الشعرا . شعر كوچه و بازار . ماده تاريخ . جغرافى . تاريخ و تاريخ‌نويسى .\r\nطبع كتاب و چاپ سنگى . نسخ خطى . كتابخانه‌ها . روزنامهء رسمى . قدرت مطبوعات . سبك و شكل مراسلات . منشيها . حساب . كيميا . نجوم . گاه‌شمارى و تقويم . فلسفه . تحصيل در مدارس . كسادى تعليم و تربيت . خط ارامنه ، كلدانيها و يهوديها . نقاشى . نگارخانهء شاه . آواز . موسيقى و رقص .\r\nچون ايرانيان بر اين اعتقادند كه اولا تمام نهادهاى طبيعى را مىتوان به صورت نظرى و ذهنى تبيين كرد ، ثانيا علم با عربها و يونانيان تمام شده است ، ازاين‌رو ديگر بسيار كم به علوم دقيقه مىپردازند . توقعات يك ايرانى از تربيت خوب محدود است به آشنائى سطحى با زبان عربى ( عربيت ) ، ترسل و آثار شعراى ملى . هركس علاوه بر اين از قواعد آداب‌دانى و اصول نزاكت ( ادب ) مطلع باشد و اينجا و آنجا بتواند ارتجالا و برحسب موقع شعرى بخواند ديگر براى رسيدن به هر شغلى و مقامى صلاحيت دارد ، هم مىتواند سرتيپ شود هم صدراعظم ؛ حال هرگاه چنين كسى توفيق يارش بشود و رياست قبيله‌اى را هم به عهده داشته باشد ديگر مىتواند هرگاه اوضاع و احوال مساعد باشد به بالاتر از اينها هم طمع كند و حتى مدعى سلطنت بشود .\r\nبراى اينكه جريان عادى و معمولى تعليم و تربيت را بهتر بفهميم ناگزيرم قدرى با تفصيل بيشتر به زبان و خط بپردازم ؛ زيرا هرچند كه اينها فقط به عنوان وسايل وصول به معرفت به كار مىرود ، ايرانى به اين اكتفا مىورزد كه وسيله را به جاى هدف بگيرد و فقط به آموختن اينها بپردازد .\r\nدر قسمتهاى مختلف كشور ايران به زبان فارسى ، تركى ، كردى ، ارمنى ، كلدانى و عربى صحبت مىكنند ، اما از اين ميان تنها زبان فارسى اعتلا يافته و زبان مكتوب و ادبيات شده است . پس از فارسى ، تركى بيش از ساير زبانها انتشار دارد و حتى مىتوان گفت در برخى از مناطق خاص ، مردم تنها به تركى صحبت مىكنند و فقط تركى مىفهمند . اما آنها كه سواد\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنوشتن دارند و آن هم نه تنها در ايران بلكه تقريبا تمام فضلا و اهل علم در تركستان ، افغانستان ، سيستان ، بلوچستان و حتى هندوستان ، زبان و اصطلاحات فارسى را در مكاتبات به كار مىبرند .\r\nزبان فارسى بيش از همه با ژرمنى خويشاوندى دارد و اين خود موجب آن است كه آموختن فارسى براى آلمانيها سخت آسان باشد . نه تنها بسيارى از كلمات همانندند بلكه حتى طرز جمله‌بندى و نحوهء ريختن افكار در قالب كلمات هم اغلب نظير يكديگرند . اين خود به ايرانيها فرصت مىدهد كه كرمان را از گرمان « 1 » مشتق بدانند . حال حقيقت هرچه باشد هر ناظر بىطرفى كه مدتى مديد در ايران زندگى كند از خصوصيات چهره ، عادات ، زبان ، رسوم ، و سنتهاى موجود چنين نتيجه مىگيرد كه تيره‌هاى ايرانى و ژرمنى در روزگاران بسيار قديم لا اقل بايد مدتها با يكديگر زيسته باشند .\r\nبا ظهور اسلام زبان و خط فارسى سخت زير نفوذ عنصر بيگانهء عربى قرار گرفت . اما اين زبان عربى چيزى نبود كه ايرانى بتواند آن را بپذيرد و به اصطلاح به تن بگيرد ؛ فقط با تلاش و كوشش بسيار مىتوانست اين اصوات حلقى و نوك زبانى را تقليد كند ؛ پس به ناچار كلمات عربى را قبول كرد بىآنكه در طرز تلفظ يا صرف و نحو معتاد خود ، تغييرى بدهد . به اين دليل درست نوشتن فارسى كارى است بسيار مشكل و فقط پس از مطالعهء طولانى صرف و نحو عرب و تحقيق در آن ميسر مىشود . اين خيلى جلب‌توجه مىكند كه در اين كشور دستور زبانهاى چاپى گوناگون براى عربى هست اما حتى يك كتاب دستور زبان فارسى هم وجود ندارد . از اينها گذشته زبانى كه مردم درس خوانده و تحصيل كرده بدان تكلم مىكنند زيبا و تواناست ؛ اين زبان هم براى بيان مقاصد شاعرانه متناسب است ، و هم براى اظهار تعبيرات زيبا و بازى با كلمات . همچنين اغلب مردم عادى و عامى ، هرچند كه به زبان عاميانه خود صحبت مىكنند ، مع هذا زبان مردم تحصيل‌كرده را مىفهمند .\r\nتقريبا هر شهرى لهجهء خاص خود را دارد كه از آن مىتوان اهالى هر ناحيه‌اى را بازشناخت ؛ كاشانيها تيزترين و گوش‌خراشترين ، و شيرازيها نرمترين لهجه‌ها را دارند . .\r\nاز آنجا كه ايرانيها معلومات زبانى خود را از طريق آموختن دستور كسب نمىكنند بلكه سواى محاورات ، از طريق خواندن و شنيدن شعر خوب نيز بدان دست مىيابند در صحبتهاى آنها اغلب آثارى از شعر مشهود است ؛ آنها بدون اختيار به قوانين خوش‌آهنگى و علم الشعر توجه دارند ؛ مىكوشند جمله را يك‌دست و هموار ادا كنند و هر كجا آهنگ كلام ايجاب كند كلمهء مترادفى را هم وارد جمله نمايند . هرگاه به ميرزاى خود نامه‌اى يا فصلى از علم تشريح را تقرير مىكردم وى باز بعضى عبارات مخل معنى را بدان مىافزود و موقعى كه باز دستور مىدادم آن زوايد را حذف كند ، جملهء مرا با صداى بلند مىخواند و درحالىكه ناگهان از ادامهء مطلب بازمىايستاد\r\n\r\n\r\n","description":"","footnote":"\r\n( 1 ) . منظور آلمان است . - م .\r\n","page_name":" 183 ","page_number":183},
  {"content":"\r\n\r\nمىگفت : « صاحب ، يك چيزى اينجا كم است . » بدين ترتيب ملاحظه مىكنيم كه ايرانى اغلب معنى را فداى كلمات زيبا و آهنگ دلنشين مىكند . يكى از علائم فضل آن است كه صفات و اوصاف عربى بسيارى را روى هم انباشته كنند و مترادفاتى به كار ببرند كه داراى سجع باشد و اين نوع نوشته را « عبارت فصيح » مىگويند و اگر در به كار بردن سبك و منشىگرى غلو شده باشد چنان نوشته‌اى را « عبارت مغلق » مىخوانند .\r\nبا وجود اين همه در بعضى از مناطق ، پهلوى به صورتى كه با عربى نياميخته است باقى مانده ، و از اين قبيلند مازندران ، طالش ، نطنز . مطالعهء تحقيقى و علمى اين لهجه‌ها به نتايج مهم زبانشناسى منجر خواهد شد .\r\nنمونه‌هاى زير را من به عنوان مثال از لهجهء نطنزى ذكر مىكنم :\r\n duta \r\n( - دختر ) ؛  pura  ( - پسر ) ؛  mune  ( - مادر ) ؛  bena  ( - درخت ) ؛  jena  ( - زن ) ؛  au  ( - آب ) ؛  baesche  ( - برو ) ؛  gusht  ( - گوشت ) ؛  kie  ( - خانه ) ؛  haste  ( - حياط ) ؛  kaerge  ( - مرغ ) ؛  zemin  ( - زمين ) ؛  aftau  ( - آفتاب ) ؛  ruzar  ( - روز ) ؛  schue  ( - شب ) ؛  kemer  ( - سنگ ) ؛  pira  ( - پير ) ؛  wid  ( - چراگاه ) ؛  darime  ( - داشتم ) ؛  bchuzime  ( - خوابيدم ) ؛  musch  ( - موش ) ؛  ispe  ( - سگ ، به زبان اسلاوى  pes  ) ؛  muldschin  ( - گربه ) ؛  gurd  ( - بزرگ ) ؛  wischutsch  ( - كوچك ) ؛  haet  ( - حالا ) ؛  merud  ( - ابرو ) ؛  dim  ( - صورت ، چهره ) ؛  buk  ( - گونه ) ؛  poime  ( - پشم ) ؛  raz  ( - باغ ) ؛  wad  ( - باد ) ؛  tschur  ( - پيشاب ، كه به كلمهء اسلاوى شباهت دارد ) .\r\nهرچند كه روىهم‌رفته اين زبان را زود مىتوان آموخت باز بندرت يك اروپائى مىتواند آن را با چنان پاكيزگى و جلا صحبت كند كه كسى نتواند به خارجى بودنش پى ببرد . فرانسويها و ايتاليائيها هرگز آن را ياد نمىگيرند ؛ اصوات فارسى با زبان آنها غرابت دارد . مثلا ه و خ را نمىتوانند تلفظ كنند ؛ اما آلمانيها اغلب دال را با « ت » و ب را با « پ » اشتباه مىكنند ، از آن گذشته به زحمت مىتوانند تفاوتهاى بسيار ظريف حروف صدادار را از قبيل آ و ا درك و بيان كنند ؛ اسلاوها بهتر از همه مىتوانند فارسى صحبت كنند .\r\nايرانيها در تحرير ، خط عربى را به كار مىبرند كه نوشتن آن وقت بسيار مىخواهد . شايع است كه براى هر حرف بايد يك سال وقت صرف كرد تا بتوان آن را در حد كمال خوب نوشت ؛ حتى يك كاتب مجرب نيز هرگاه چند روزى از مشق غافل شود نمىتواند روان بنويسد . داشتن خطى خوش نخستين و مهمترين و گاه تنها شاخص تربيت‌شدگى است . باوركردنى نيست كه چه عمر عزيزى تلف مىشود تا بتوان دايرهء حرف « ن » را درست از آب درآورد . هر حرفى براى خود داراى اندازه و ابعادى دقيق است و قواعدى خاص خود دارد ؛ در نتيجه بعضى از ايرانيها تا هفتاد سالگى عمر خود را صرف نوشتن مىكنند و از هر فرصتى كه پيش مىآيد براى نوشتن حرفى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبر باريكه‌اى از كاغذ استفاده مىكنند . هرگاه كودكى در نوشتن موفق شود اين را نشانهء پيشرفتش در درس مىدانند و پدر خط فرزند خود را به مهمانان نشان مىدهد . حتى امروز نيز محمد شاه مرحوم را به عنوان « خوشنويس » مىستايند ؛ شاه فعلى كه به اندازهء كافى و لازم از تعليم و تربيت برخوردار نبوده و به اين دليل خط خوبى ندارد باز گاهى چند حرفى بر كاغذ مىنويسد و آن را به درباريان نشان مىدهد تا او را تحسين كنند و در ضمن اين را هم مىگويد كه مهمات كار سلطنت ديگر وقت براى « مشق » باقى نمىگذارد . يك نمونهء خط زيبا را كه به آن رقم مىگويند در پشت شيشه قاب مىگيرند و به دقت تمام نگاهدارى مىكنند ؛ از اين رقمها در اروپا گاه در مجموعه‌هاى كتب شرقى ديده مىشود ، مثلا خوب به ياد مىآورم كه چندتائى از اين خطوط را در مجموعهء بارون هامر فون پورگشتال « 2 » ديده‌ام . ايرانيهاى ثروتمند اين « تابلو » ها را در بين دوسيه‌هائى جمع مىكنند و براى تحصيل آنها مبالغ افسانه‌اى مىپردازند .\r\nسه نوع خط وجود دارد : 1 . نسخ يا قرآنى ، كه كتب عربى و تحقيقى و همچنين قرآن را بدان مىنويسند ؛ 2 . نستعليق با دواير ظريف و اتصال حروف و اين زيباترين خطى است كه با آن از آثار شعرى و تاريخى نسخه - بردارى مىكنند ؛ 3 . شكسته ، كه يك نوع تندنويسى است و حروف آن‌چنان درهم است كه خواندن آن همت و ممارست بسيار مىخواهد ، ممارستى كه به بيان درنمىآيد . اين خط شكسته كه سابقا در فرمانهاى سلطنتى به كار مىرفت به علت اشكال و لايقرأ بودنش روز به روز بيشتر از رواج مىافتد زيرا حتى مجربترين افراد هم نمىتواند به محض رؤيت آن را بخواند . فعلا يك خط بينابينى را اختيار كرده‌اند موسوم به شكستهء نستعليق .\r\nدر فهرست خوشنويسان از استادان فراوانى نام برده شده است ، اما از همه مشهورتر دو تن هستند كه قريب دو قرن پيش مىزيسته‌اند : يكى مير در نستعليق و ديگرى درويش در شكسته « 3 » . خطوط مير و درويش سخت مورد توجه و علاقهء مجموعه‌داران است و در ازاى هر سطر از اين خطوط كه به قطعات كوچك بريده شده‌اند يك تومان مىپردازند و از آن به عنوان سرمشق استفاده مىكنند .\r\nهركس سواد نوشتن داشته باشد جلو نام خود ميرزا مىگذارد مثلا ميرزا يعقوب درحالىكه ميرزا به دنبال نام كسى معنى شاهزاده مىدهد .\r\nميرزا مختصر شدهء ميرزاده يا اميرزاده است ، و اين خود مبين آن است كه در زمانهاى پيشين هنر نوشتن فقط مختص طبقات بالاى اجتماع بوده است ؛ اما ديگر اوضاع و احوال بسيار تغيير كرده زيرا تعداد باسوادان در شهر چندان كمتر از شمارهء باسوادان شهرهاى متمدن اروپا نيست . ميرزاها به\r\n\r\n\r\n","description":"","footnote":"\r\n( 2 ) .  Hammer von Purgstall \r\n( 3 ) . وفات درويش خان به سال 1185 ه . ق اتفاق افتاد و مير همان ميرعماد است كه در 1024 ه . ق بقتل رسيد . - م .\r\n","page_name":" 185 ","page_number":185},
  {"content":"\r\n\r\nنشانهء احترام و منزلت خود دوات و طومار كاغذى در پر كمر دارند و به خود « اهل قلم » مىگويند كه متمايز از « اهل شمشير » يعنى نظاميان باشند . دوات جعبهء درازى است مقوائى كه بيرون آن را اشكال تزئينى و گل نقاشى كرده‌اند و در يك طرف داخل آن مركبدان محكم شده است « 4 » ، درحالىكه در بقيهء فضاى آن چند قلم از نى ، يك قيچى كه جاى انگشتهاى آن روى هم افتاده ، يك قلم‌تراش ، يك قاشق كوچك و يك باريكهء استخوانى جاى داده‌اند . مركب را از دوده ، صمغ و شكر باهم تركيب مىكنند و به هنگام استفاده قدرى آب به آن مىافزايند تا مرطوب شود ، و قاشق كوچك براى همين منظور است .\r\nبراى تحرير خط فارسى مركبى غليظ و مايه‌دار لازم است و مركب يا جوهر اروپائى به كار آن نمىآيد . كاغذ را قبل از نوشتن خوب صاف مىكنند و به اصطلاح « مهره » مىزنند زيرا تنها بر كاغذ صيقلى است كه مىتوان خط فارسى را به سهولت و روانى نوشت ؛ كاغذ اغلب ساخت اروپاست كه دوست دارند آن را كمى به رنگ آبى يا زرد درآورند . كاغذ چينى يعنى « خانبالغ » كمياب است ولى به علت استحكامى كه دارد آن را در فرمانها زياد به كار مىبرند .\r\nوقتى يك ميرزا به سر كار نويسندگى خود مىرود تشريفات خاصى را رعايت مىكند كه عظمت كارش را نمايان مىسازد : وى طبق رسم ايران به روى فرش مىنشيند ، قدرى آستينها را بالا مىزند ، دوات را روبرويش روى زمين مىگذارد ، از طومار خود تكه كاغذى جدا مىكند ، آن را بار ديگر صاف مىكند و قلم را مىتراشد . سرانجام زانوى پاى راست را خم مىكند ، كاغذ را با دست چپ نگاه مىدارد و بدون اينكه زيردستى محكمى داشته باشد ، درحالىكه كاغذ را اين طرف و آن طرف مىكشد مىنويسد تا بتواند درست دواير حروف را از كار دربياورد . روى ميز يا يك زيردستى از نوع ديگر غير ممكن است كه بتواند خوش بنويسد .\r\nدر خط فارسى نقطه‌گذارى نيست ، كلمات حتى با فاصله هم از يكديگر جدا نمىشوند بلكه بدون وقفه همگى به دنبال هم مىآيند . حال هرگاه به ديده بگيريم كه از حروف صدادار هم در اين خط خبرى نيست آن وقت مىتوان فهميد كه آشنائى كامل به زبان و اطلاعى لا اقل ضمنى از مضمون نامه لازم است تا بتوان آن را خواند . مسلم است كه عادت بسيارى از امور را انجام مىدهد ؛ زيرا كار ايرانيها برعكس است ، مثلا خواندن كتاب مقدسى كه در لندن چاپ شده و داراى نقطه‌گذارى و فاصلهء بين كلمات است ، به زحمت برايشان مقدور است .\r\nبراى پسربچه ، در شش سالگى ، لله مىگيرند يا او را پيش آخوند مىفرستند . تعليم به دختران در ايام پيشين كلاكارى زائد محسوب مىشد ، اما ديگر اين سابقه هر روز بيشتر از اهميت مىافتد و در نتيجه دختران را هم درس مىدهند . تعليمات اجبارى وجود ندارد و حتى از جانب دولت هيچ اقدامى\r\n\r\n\r\n","description":"","footnote":"\r\n( 4 ) . چنان كه از مطلب برمىآيد منظور نويسنده قلمدان است . - م .\r\n","page_name":" 186 ","page_number":186},
  {"content":"\r\n\r\nبراى اشاعهء تعليمات ابتدائى انجام نمىگيرد ؛ اين نوع كارها را بيشتر به عهدهء پدران و مادران واگذاشته‌اند .\r\nبراى طبقات فرودستتر مدارس گروهى هست كه به آن « مكتب » مىگويند .\r\nدر اين مدارس كودكان در قبال پرداخت شهريه‌اى درس مىگيرند ؛ اما تمام مكتبها مؤسساتى خصوصى هستند و هركس كه سواد نوشتن داشته باشد مىتواند در دكانى كه به اين منظور در بازار كرايه كرده است بچه‌هائى را كه به او سپرده‌اند درس بدهد . در آنجا بچه‌ها در طول ديوار چهارزانو مىنشينند ؛ آخوند در وسط قرار گرفته است ، عمامه‌اى به سر دارد و به چوبى يا تركه‌اى مسلح است . چون بچه‌هائى با سنهاى مختلف در يك زمان باهم به مدرسه مىروند ، معلم ديگر آنها را دسته‌دسته به حضور مىپذيرد و با صدائى آهنگ‌دار و تودماغى درس را مىخواند و بچه‌هائى كه در گروه مشترك هستند به صداى بلند آن را كلمه به كلمه تكرار مىكنند و در عين حال بالاتنهء خود را تكان مىدهند . درحالىكه گروه معين درسى به اين شكل تعليم مىگيرد ديگران هم در همان حال تكليف خود را بلندبلند مىخوانند و تلاش مىكنند كه زرنگى و پشتكار خود را به رخ معلم بكشند ؛ حال چون درس در اتاقى با در و پنجره‌هاى باز انجام مىگيرد سروصداى عابرين و شلوغى و هياهوى بازار هم به آنچه گفته شد علاوه مىشود ، پس ديگر معلوم نيست معلمها چطور منظور خود را به بچه‌ها مىفهمانند . وقتى من از آخوندى در اين‌باره پرسيدم ، چنين جواب داد : « اين بستگى به عادت دارد . در كاشان در بازار مسگرها چهارصد كارگر در يك لحظه چكش مىزنند و با وجود اين مىتوانند با كارگران كارگاه روبرو اختلاط بكنند - همه چيز بسته به عادت است . » هرچند گاه آخوند چوب خود را با كف پاى بچه‌هاى سربه‌هوا و تنبل آشنا مىكند ، هم براى آنكه آنها را آمادهء درس بعد بكند و هم از اين جهت كه سعى و جديت خود را در درسها به ثبوت برساند ، زيرا بنا بر اعتقادى كه رواج دارد هرگاه قرار باشد درس و مشق در ذهن جايگزين شود بايد با سخت‌گيرى توأم گردد . در اين مورد حكايتى از سعدى را بازگو مىكنند كه چنين است « 5 » :\r\n« معلم كتابى را ديدم در ديار مغرب ، ترشروى ، تلخ‌گفتار ، مردم‌آزار ، كژطبع ، ناپرهيزگار ، كه عيش مسلمانان به ديدن او تبه گشتى و خواندن قرآنش دل مردمان سيه كردى ، جمعى پسران پاكيزه و دختران دوشيزه به دست جفاى او گرفتار ، نه زهرهء خنده و نه ياراى گفتار . گه عارض سيمين يكى را طپانچه زدى ؛ و گاه ساق بلورين ديگرى را شكنجه كردى . القصه ، شنيدم كه طرفى از خيانت او معلوم كردند و بزدند و براندند ؛ و مكتب به مصلحى دادند پارسا ، سليم ، نيكمرد ، حليم كه سخن جز به حكم ضرورت نگفتى و موجب آزار كس بر زبانش نرفتى . كودكان را هيبت استاد نخستين از سر بدر رفت .\r\nمعلم دوم را اخلاق ملكى ديدند و يك‌يك ديو شدند ، و به اعتقاد حلم او علم\r\n\r\n\r\n","description":"","footnote":"\r\n( 5 ) . در اينجا عين حكايت از گلستان سعدى نقل شده است . - م .\r\n","page_name":" 187 ","page_number":187},
  {"content":"\r\n\r\nفراموش كردند . اغلب اوقات به بازيچه فراهم نشستندى و لوح درست ناكرده در سر هم شكستندى .\r\n استاد و معلم چو بود بىآزار * خرسك بازند كودكان در بازار \r\nپس از دو هفته بر در آن مسجد گذر كردم . معلم اولين را ديدم كه دل خوش كرده بودند و به مقام خويش بازآورده . انصاف برنجيدم و لا حول گفتم كه : « ابليس را ديگر بار معلم ملائكه چرا كردند . » پيرمردى ظريف جهانديده گفت : نشنيده‌اى كه :\r\n پادشاهى پسر به مكتب داد * لوح سيمينش در كنار نهاد\r\nبر سر لوح او نوشته به زر : * جور استاد به ز مهر پدر . » \r\nتدريس با ابجد آغاز مىشود و به محض اينكه در كار تهجى ممارست كافى حاصل شد به قرائت قرآن مىپردازند و معلم ، قرآن را با لهجهء عربى و تودماغى بلند مىخواند و كودكان بدون آنكه معنى آن را بدانند از استاد خود تقليد مىكنند و آن را به حافظه مىسپارند . در همان حال ، تمرين نوشتن كه براى زندگى از هر چيز ديگر مهمتر و در ضمن از همهء كارهاى ديگر مشكلتر است آغاز مىگردد . معلم سطرى را كه مشتمل بر كلمات مناسب است مىنويسد و شاگردان وظيفه دارند آن نوشته را بر روى ورق كاغذ به صورتى كه براى آنها توضيح داده شده است تقليد كنند .\r\nوقتى كه كار قرائت قرآن يكى دوبار به اتمام رسيد ديگر « گلستان » سعدى را به دست بچه‌ها مىدهند . آنها بسيارى از حكايات فرار اين اثر را مىخوانند بدون آنكه تصورى از معنى و مفهوم آن داشته باشند ، و كلمات قصار و جملات برجستهء آن را به حافظه مىسپارند . اين كارها همه پايهء بسيار خوبى براى تربيت بشمار مىرود زيرا در مكالمات حتما بايد به مقدار زياد از آن كلمات و جملات شاهد آورد .\r\nبر طبق رسم يا بىرسمى حاكم در مشرق‌زمين كودكان سخت زير مراقبت قرار دارند و لحظه‌اى از آنان غفلت نمىشود ؛ هرگاه پسرى از يك خانوادهء معتبر در كوچه ديده شود موجب بدگوئيهاى فراوان مىشود . در همين اوقات است كه آنها درسهائى نيز از « ادب » مىگيرند كه چطور بنشينند ، چگونه بپوشند ، از مهمانان چطور پذيرائى كنند ، چگونه حاضر شوند و به چه نحو عواطف و احساسات خود را مانند تعجب ، تحسين ، خشم ، شادى و غيره مخفى نگاهدارند .\r\nدر ده سالگى كسانى كه درآمد كمترى دارند در همان شغل پدر مشغول كار مىشوند يا به عنوان « غلام‌بچه » به خدمت مىپردازند ؛ در عوض براى بچه‌هاى ثروتمند معلمى سرخانه مىآورند كه به آنها صرف و نحو و ان شاء بياموزد و مواضع مشكل حديث و شريعت را برايشان تشريح كند و اشعار عرفانى ملاى روم ، شاهنامهء فردوسى و غزليات حافظ را با آنها بخواند . بدين ترتيب معمولا در سنين پانزده يا شانزده سالگى ديگر كار تعليم پايان يافته است ؛ به اين مرد جوان ديگر شغلى در اداره يا قشون مىدهند و اغلب برايش\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nزن مىگيرند .\r\nاز آنچه گفته شد به خوبى برمىآيد كه شعر هستهء اصلى تعليم و تدريس در ايران است . در بين هيچ قوم و ملت ديگر نمىتوان شاعرانى پيدا كرد كه چنين تاثير مستمرى بر روحيات ، اخلاق و طرز زندگى ملت خود داشته باشند و زبان خود را مانند سعدى ، فردوسى و حافظ به سرحد كمال رسانده باشند . ابيات و اشعار اين گويندگان در دهان تمام افراد ملت از تحصيل‌كرده و عامى جارى است ؛ فرد ايرانى هرگاه در انتخاب راه مردد شود در ابيات سعدى كه شاعرى است راه‌گشا و مربى و تقريبا كليهء مراحل ممكن زندگى را مورد بحث قرار مىدهد اشاره‌اى و رهنمونى مىيابد تا خود را از ترديد برهاند .\r\nبا ديوان خواجهء شيراز تفأل مىزند ؛ آن را مىگشايد و از بيتى كه تصادفا به نظر او مىرسد پاسخ خود را مىيابد و كوركورانه از آن تبعيت مىكند .\r\nاز خواندن فردوسى طوسى چنان بوجد مىآيد كه افسانه‌هاى او را حقايق تاريخى تلقى مىكند و به جنگ رستم و تورانيان كه چندين قرن به طول انجاميده دل مىسپارد و به‌طور جدى اين پرسش را پيش خود مطرح مىكند كه آيا نبردهاى رستم بزرگتر بوده و يا دلاوريهاى حضرت على ( ع ) .\r\nبه هنگام خواندن شعر ، ايرانى سخت متوجه آن است كه وزن را رعايت كند و بخصوص بر قافيه‌ها تأكيد دارد و بىآنكه به قوانين عروض و بديع آگاه باشد همواره سكته و وقفه را رعايت مىكند . به سهولت از عيب و نقصى كه در شعر هست نمىگذرد ولى هرگاه از او بخواهند آن نقص را توضيح دهد فقط در پاسخ مىگويد « اين شعر نيست » ؛ روزى ، به ياد نمىآورم به چه مناسبتى ، چند بيت فارسى ساختم كه به علت هزلى كه در آن بود جلب توجه مىكرد ، اما با وجود آنكه قافيه‌هاى آن درست بود ناگزير اين كلمات موهن را شنيدم : « اينكه شعر نيست . »\r\nالبته شعر و پرداختن به آن نيز داراى عواقب ناگوارى بوده است ؛ تعداد متشاعران در ايران سرسام‌آور است ؛ آنها با غلنبه‌گوئى و بازى زوركى با الفاظ روى دست هم بلند مىشوند و اگر هم گاهى فكر بديعى در شعرى ديده شود مىتوان گفت كه آن را حتما از شعراى پيشين اقتباس كرده‌اند ؛ اغلب به شاعرى به چشم رشته‌اى از تكدى نگاه مىكنند كه با توسل بدان مىتوان قباى نوى تحصيل كرد يا شكمى از عزا درآورد . هنگامى كه من از روى كتابى در حضور شاه خواندم كه پطر كبير به هنگام اقامتش در پاريس از فرط مزاحمت شاعران ناگزير شد فورا شهر را ترك گويد ، شاه يادآور شد : « واقعا من هم سرانجام مجبور خواهم شد پايتخت را از دست شاعرها ترك كنم . »\r\nحتى پادشاهان توقع داشته‌اند كه در سلك شاعران محسوب شوند . چند شعر از فتحعلى شاه ، به شرطى كه از خود او باشد اين توقع را موجه جلوه مىدهد .\r\nشاه فعلى نيز گاه به شعر گفتن سرگرم مىشود و لا اقل نمىتوان گفت كه در قافيه‌هاى او نقصى هست . در دربار هميشه شاعر معززى هست كه به تبعيت از سنن قديمى لقبى دارد كه با آن در دنياى ادب مشهور است ؛ شاعر فعلى خود را « شمس الشعرا » مىنامد . وظيفهء او اين است كه رخداده‌هاى فرخ\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو اعياد دربار را بستايد . اما در همان حال شعراى ديگرى هم كه كم‌وبيش فقير و تهيدستند غزلهاى خود را تقديم مىدارند و متوقعند كه خلعتى نو دريافت كنند .\r\nزمينه از اشعار بازارى كه از جانب سرايندگان بىنام و نشان سروده شده است و به آن هجو و تصنيفك مىگويند نيز خالى نيست . در اين اشعار شخصيتهاى منفور اغلب به سختى مورد استهزا قرار مىگيرند و اتفاقات رسوا به اطلاع قاطبهء مردم مىرسد و تدابير حكومت مورد انتقاد گزنده قرار مىگيرد .\r\nشعرا واقعه‌اى بزرگ مثلا تصرف شهر يا مرگ پادشاه و غيره را ضمن ماده تاريخى ثبت مىكنند و بخصوص بايد دانست كه زبان فارسى از آنجا كه حروف آن حاكى از اعداد معينى نيز هست براى اين منظور بخصوص مناسب است . مثلا براى سال مرگ نادر شاه اين جمله را پيدا كردند : « نادر درك رفت . » براى سال قتل ميرزا تقى خان كه مورد علاقه و احترام خاص مردم بود جملهء : « اى واى امير رفت « 6 » » ماده تاريخ بود . براى ماده تاريخهائى كه با موفقيت كامل ساخته شده باشد شاعر هدايائى دريافت مىكند .\r\nروىهم‌رفته دربارهء كارهاى خلاقهء شعرى اين زمان مىتوان گفت :\r\n« هرچند گاه و بيگاه ابيات خوبى هم ساخته مىشود كه مورد تحسين معاصران واقع مىشود و در رديف بهترين آثار شاعران گذشته جاى مىگيرد و هرچند كه هر شاهى ديوانى از شعراى جديد فراهم مىآورد - مثلا فتحعلى شاه ديوان آتشكده را امر به تأليف كرد و شاه فعلى ديوانى را به خرج دولت به چاپ رساند - باز مىتوان گفت كه اين آثار به هيچ وجه به پاى اشعار شعراى سلف نمىرسد ، بلكه فقط عبارت است از كلماتى سطحى كه داراى هيچ ارزش معنوى نيست . »\r\nايرانيها از جغرافيا اطلاعاتى فوق العاده سطحى دارند ؛ هنوز پايبند به تعاليم بطلميوسى هستند و تصور مىكنند زمين مسطح است و درياى محيط آن را در بر گرفته است . از اروپا جز نام مللى را كه با آنها در تماس بوده‌اند يا نمايندگانى به دربار شاه گسيل داشته‌اند ، نمىدانند . اطلاع آنها منحصر است به نامهاى انگليس ، فرانسه ، نمسه ( اتريش ) ، اروس ( روسيه ) ، لهستان ، ايتاليا ، و لنديس يا فلمنك ( هلاند ) ، اسپانيول « 7 » و سرانجام پرتغال آن هم به علت ميوه‌اى كه به اين اسم ناميده مىشود . با اسم پروس هم آشنا هستند و بدان علاقه دارند زيرا پروس را مىتوان با روس قافيه كرد ولى از دريافت اين نكته عاجزند كه پادشاه اتريش  ( austria )  و كرال پروس « 8 » هر دو بايد از نمسه\r\n\r\n\r\n","description":"","footnote":"\r\n( 6 ) . دو جملهء بالا عينا در متن آمده است . - م .\r\n( 7 ) . اسامى به همان ترتيب كه در متن آمده در اينجا ذكر شده است . - م .\r\n( 8 ) . غرور سلاطين شرقى به آسانى اجازه نمىدهد به سلطان كشور اروپائى كه با آنها در تماس نزديك نيست ، پادشاه بگويند . در گذشته پس از مذاكرات بسيار توانسته‌اند براى قيصر آلمان اين لقب را بدست آورند ؛ ايرانيها براى اجتناب از به كار بردن لفظ پادشاه كلمهء اسلاو « كرال » را به كار مىبرند . براى پادشاه پروس همين اواخر كه دولت پروس\r\n","page_name":" 190 ","page_number":190},
  {"content":"\r\n\r\nباشند . هنگامى كه به شاه درس جغرافى مىدادم دائم اين سؤال را داشت و تمام توضيحهاى من مفيد فايده‌اى نبود : « اگر من پادشاه ايران هستم در عين حال كس ديگرى نمىتواند پادشاه ايران باشد . »\r\nآنها قدرى اطلاع اساسيتر و عمليتر از جغرافياى آسيا دارند هرچند كه نام « آسيا » كلا برايشان نامأنوس است . از طريق رفتن به زيارت ، جنگ ، گزارش درويشها و ساير ارتباطات ، فواصل و جهات يك موضع و مكان را آموخته‌اند بطورى كه مىتوانند بگويند چند روز سفر براى رسيدن به اينجا يا آنجا لازم است . شهرهاى روم ( دولت عثمانى ) ، تركستان ، افغانستان ، بلوچستان و هندوستان نزديك را اغلب از طريق لشكركشيهاى پيشين مىدانند ، همچنين با قفقاز آشنائى دارند . وضع و موقع هر شهر ايرانى را هر ايرانى مىداند و از ايستگاههاى بين راه آگاه است .\r\nاز افريقا با مصر ، حبش و زنگبار آشنا هستند و اطلاع آنها از طريق برده‌فروشى است . امريكا را به نام تركى ينگىدنيا مىشناسند كه ظاهرا كلمهء يانكى از آن مشتق شده است .\r\nبه‌هرحال بعضى از فضلا تصورات دقيقترى از « عرض و طول بلاد » دارند . طول جغرافيائى را آنها برحسب جزاير قنارى ( جزاير خالدات ) تعيين مىكنند . در قرن دوازدهم ايران جغرافيادان برجسته‌اى داشته موسوم به اسحق قزوينى .\r\nايرانى بيش از جغرافيا به تاريخ رغبت دارد ؛ اما نه به محل وقوع حادثه عنايت مىكند ، نه به هنگام رخ دادن آن ؛ فقط شخصيتها برايش جاذبه دارد و بدين ترتيب است كه تمام معلومات تاريخى وى بسته به اشخاص معينى است كه نسبت به سرنوشت آنها اعم از نيك و بد ابراز علاقه مىكند . تاريخ واقعى از نظر او با اسلام آغاز مىشود ؛ اتفاقات قبل از ظهور اسلام از نظر او در چند افسانه خلاصه مىشود كه فردوسى در داستانهاى پهلوانى خود آورده است . فيلاقوس ( فيليپ ) و اسكندر مقدونى را در پوششى از افسانه و اسطوره مىشناسد ، زيرا لشكركشى اسكندر به سرزمين ظلمات مايهء بسيارى از منظومه‌هاى حماسى شده است كه طرف توجه خاص مردم قرار دارد . از نبردهاى خود ايرانيان با يونانيها ، از سلسلهء سلوكيها ، از پارتها ( ملوك الطوايف ) و جنگهاى درخشانشان با روميها فقط مىتوان گفت بوئى شنيده‌اند . تازه از روزگار ساسانيان ، روشنائى دورهء تاريخى در نظرشان ظاهر مىشود و از ظهور اسلام است كه تاريخ يا وقايع‌نگارى آنها آغاز مىگردد . بدين ترتيب مىبينيم كه اسلام توفيق يافت تمام منابع پيشين يعنى خاطرهء دورانهاى شكوهمند و سلسله‌هاى افتخارآفرين ، گاهشمارى ، سكه ، خط ، سالنامه‌هاى ملى را نابود كند و خود را به جاى آن همه بنشاند .\r\nايرانى مسلمان با عشق و كوشش تاريخ دورهء اسلامى را از كتاب مشهور « روضة الصفا » اثر ميرخواند مىخواند . تقريبا در تمام خانه‌هاى معتبر اين\r\n\r\n\r\n","description":"","footnote":"\r\nنماينده‌اى به دربار ايران فرستاد ، لقب پادشاه به كار برده شد .\r\n","page_name":" 191 ","page_number":191},
  {"content":"\r\n\r\nكتاب پيدا مىشود و چاپهاى مكرر از آنچه در بمبئى و چه در تهران فراهم شده است ؛ شاه معمولا به هنگام صرف صبحانه دستور مىدهد كه فصلى از آن را برايش بخوانند و تقريبا آن را از حفظ مىداند . در دورهء سلسلهء صفويه چنين به نظر مىآيد كه تاريخ‌نويسى ايران دچار نقص و افتادگى بسيار شده باشد . حد اقل آن است كه ما از سفرنامهء سياحان حقيقت جو از اتفاقات اين دوره خيلى بيشتر اطلاع حاصل مىكنيم تا از تاريخ رسمى ايران ، مثلا از شاردن ، تاورنيه ، اولئاريوس و غيره . تاريخ دوران سلطنت نادر شاه به صورتى عالى به دست منشى او ميرزا مهدى تدوين گرديده اما به علت لحن متكلف و غلو در عربىنويسى كمتر چيزى از آن دستگير كسى مىشود .\r\nدر دوران سلطنت شاه پيشين تاريخ ناپلئون تأليف و التراسكات و همچنين تاريخ پطر كبير و شارل دوازدهم اثر ولتر به فارسى ترجمه شد . چون اين دو اثر اخير به نحو دلپذيرى بطريق سنگى چاپ شده است و بسيار خوب انتشار يافته ، هر ايرانى تحصيل كرده‌اى به خوبى از آن مطلع است . اين مطالب را براى اطلاع مسافران اروپائى مىنويسم تا دچار اشكال نشوند ؛ زيرا حتمى است كه ايرانيها صحبت را به دوره‌هائى كه در اين كتابها مورد بحث قرار گرفته مىكشانند و هرگاه در طرف مقابل به نقصى از نظر ارقام پى ببرند اين را نشانهء جهل مصاحب خود مىشمارند .\r\nدر دورهء حكومت فعلى گام بزرگى براى اشاعه و نشر اطلاعات تاريخى برداشته شد . ناصر الدين شاه دستور داد دو تن از فضلا ، ميرزا تقى ملقب به لسان الملك و ميرزا رضا قلى خان موسوم به لله‌باشى كه هر دو از مورخين رسمى مملكت هستند دنبالهء روضة الصفا را تا زمان حاضر بنويسند و همچنين تاريخ مخصوص طايفه و سلسلهء قاجاريه را به رشتهء تحرير درآورند . متأسفانه در اثر سبك نامطلوب رايج فعلى و افراط در بازى با كلمات و آوردن جناسها ، استعارات و نقل قولهاى زايد كار به صورتى درآمده است كه حتى ايرانيها نيز آن را به باد استهزا مىگيرند و شيوهء آن در مقابل سبك ساده و روان روضة الصفا سخت تو ذوق مىزند .\r\nشاه هرگاه سرحال باشد دستور مىدهد فصلى از اين كتاب مستطاب را برايش بخوانند و همين‌كه خواننده به موضعى پرآب و تاب يا سجع و قافيه‌اى نامطلوب مىرسد حرف او را قطع مىكند و قهقهه را سر مىدهد كه حاضران نيز بنا به وظيفه در خنده با او هم‌داستان مىشوند . آنگاه آن موضع ده‌بار به صورت مكرر خوانده مىشود و هربار همگان به همان صورت قهقهه سر مىدهند و آن سجع و قافيه چندين روز سر زبانها باقى مىماند .\r\nاز نظر بىطرفى هم اين كتابها محل ترديدند . هرچند در همهء ممالك نوشتن تاريخ ايام معاصر كما هو حقه امرى دشوار است بايد دانست كه دشوارى اين امر در ايران به حدى است كه از قوهء تصور فراتر مىرود . تمام اثر نبايد چيزى باشد جز دفاع از سلاطين و آخرين وزيرى كه سركار است . اما معلوم است كه سراسر تاريخ سلسلهء قاجاريه به هيچ وجه مملو از اقدامات افتخارآميز نيست . در عين آنكه آنها فعلا مدافع و نمايندهء مذهب تشيع و از پيروان\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nحضرت على ( ع ) هستند اسلاف آنان در كنار هواداران يزيد با صفوف طرفداران على ( ع ) جنگيده‌اند . بر عهدهء مورخ دربارى است كه يا اين حقايق را مسخ كند و يا ناديده بگيرد ، جنايات را نبردهاى افتخارآميز و شكستها را پيروزيهاى درخشان بنماياند . از اين هم فراتر : هنوز مركب تأليف كتاب خشك نشده بود و از چاپ خارج نگرديده بود كه ميرزا آقا خان وزير دچار بىمهرى شاه شد و بتبعيد رفت . پس از سقوط وى مؤلف دستور گرفت تمام مواضع متعددى را كه در آن وزير و آثار ستايش انگيزش مورد تمجيد قرار گرفته بود حذف كند و به جاى تحسين وى را به باد ملامت بگيرد ؛ مسلم است كه ناگزير شدند قسمت اعظم كتاب را تجديد چاپ كنند . آرى تاريخ را اين‌طور مىنويسند .\r\nبا وجود تمام اين نقايص آشكار باز اين كتاب داراى مزايائى پايدار است ؛ زيرا بسيارى از اعضاى زندهء طايفهء قاجار كه دورهء آغا محمد خان مؤسس سلسله را درك كرده بودند و بعضى از سران قبايل مانند رؤساى افشار و قراگزلو و غيره مورد مشاوره قرار گرفته‌اند ؛ آنها به عنوان شهود عينى بعضى از وقايع و حوادث بزرگ توانسته‌اند مؤلف اين كتاب را در كارى كه در پيش داشته است يارى دهند .\r\nاز ساير آثار تاريخى ، شاه فعلى دستور داد تا مسيوريشار تاريخ اسكندر را از منابع اروپائى و جلوس نيكلاى اول و مملكتدارى او اثر بارون كورف « 9 » را به زبان فارسى ترجمه كند ، به صورتى كه او تا اندازه‌اى در جريان تاريخ معاصر قرار دارد و حتى سفراى خارجى را با اطلاعات تاريخى خود به حيرت مىافكند .\r\nاز اين گذشته يك نفر به نام وقايع‌نگار در استخدام است تا اخبار دربار و حوادث را به ترتيب تاريخ ثبت كند ( رجوع شود به : كتاب استر ) . علاوه بر اين شاه شخصا يادداشتهائى تحت عنوان « روزنامه » دارد كه آن را پنهان مىكند ، ولى من مىتوانم وجود آن را تضمين كنم .\r\nمطبعه يا « باسمه » در آغاز اين قرن توسط عباس ميرزا نايب السلطنه به تبريز وارد شد ؛ منتها اينكه حروف مطبعه به مذاق ايرانيها خوش نمىآيد زيرا اين حروف در خط مستقيم قرار نمىگيرند و گاه بالا و گاه پائين خط مستقيم واقع مىشوند . به همين دليل هم هست كه يك انجيل فارسى كه به صورت عالى در اروپا بطبع رسيده است نظرشان را نمىگيرد و آن را نازيبا مىشمارند و به همين جهت كتب اندكى به اين صورت طبع شده منتشر مىشود .\r\nليتوگرافى يا چاپ « 10 » سنگى در عوض نضج بيشترى گرفت . در هر شهر نسبتا بزرگى يك يا چند مؤسسهء چاپ سنگى هست و در اين اواخر مقدارى از آثار لغوى ، تاريخى و شعرى و رسائل مذهبى و غيره بدين طريق بچاپ رسيده است ، و به زحمت ديگر مىتوان نسخه‌اى مهم و خطى پيدا كرد كه به طريق چاپ سنگى تكثير نشده باشد . به‌هرحال چاپ سنگى ايران جاى تكامل بسيار دارد ؛\r\n\r\n\r\n","description":"","footnote":"\r\n( 9 ) .  Baron Korff \r\n( 10 ) . شايستهء توجه است كه در فارسى « چاپ » به معنى دروغ و خودستائى است ؛ آدمى بىاختيار به ياد اصطلاح رايج « دروغ چاپى » مىافتد .\r\n","page_name":" 193 ","page_number":193},
  {"content":"\r\n\r\nنسخه‌هاى چاپ شده بندرت پاكيزه است ؛ كارهاى بهتر را بايد در بمبئى انجام داد .\r\nقرآن را بايد منحصرا به صورت اصلى به طبع رساند . ترجمهء آن ممنوع است زيرا ترجمه كردن اين كتاب مقدس غير ممكن به نظر مىآيد . با وجود اين همه ، نسخه‌اى از قرآن منتشر شد كه بين سطور آن ترجمهء فارسى به چشم مىخورد ؛ به‌هرحال اين چاپ قرآن بسيار ناياب است .\r\nايرانيان متشخص كتب چاپى را دوست نمىدارند و در تلاش تملك نسخ خطى هستند و همانطور كه يك نفر هنرشناس از ديدن تابلو ، نقاش و سبك آن را تشخيص مىدهد ، آنها نيز به محض ديدن خط به نام استادى كه آن را نوشته است پى مىبرند . سابق بر اين در هر شهر تعدادى خوشنويس به نسخه‌بردارى از كتب اشتغال داشتند ، اما ظاهرا ديگر پرداختن به اين هنر صرف ندارد . نسخه‌اى كه مرد خبره و كارشناس تشخيص دهد كه اثر هنرى ماندنى است بايد بر كاغذ چينى نوشته شده باشد و از ابتدا تا انتهاى آن ، حروف ، همه به يك اندازه و قاعده و طبق اصول رياضى ، مساوى يكديگر باشند . صفحهء عنوان ، و سرفصلها را با خطوط ظريف اسليمى از طلا ، در زمينهء آبى ، به بهترين و دلپذيرترين نحوى تذهيب مىكنند . جلد كتاب كه از دو لته مقواى از پشت به هم چسبيده تشكيل مىشود با نقاشيهاى شيراز و اصفهان آراسته مىشود . به هنگام تقويم اغلب قيمت يك جلد كتاب را به پانصد تومان تخمين مىزنند . قدرتمندان اغلب با توسل به تهديد و ساير ترفندها بعضى از اين نسخ خطى را تصاحب مىكنند كه در غير اين صورت به هيچ قيمتى نمىتوانند آنها را بخرند .\r\nكتابخانه‌هاى خانگى معمولا محدود است به يك جلد قرآن ، چند ديوان از شعراى مشهور ، يك كتاب لغت و يك اثر بزرگ در زمينهء تاريخ . مجموعه - هاى بزرگ و جامع كتاب بسيار نادر است ؛ به غير از كتابخانهء چند امامزاده تا جائى كه من مىدانم فقط در قصر پادشاه كتابخانه‌اى هست . اما حتى در اينجا هم كتابخانه بيش از سيصد نسخهء خطى و چند كتاب چاپى اروپائى كه در اتاقى كوچك در سه قفسهء متوسط جا گرفته است چيزى ندارد . كتابها به صورت افقى روى هم قرار گرفته است درحالىكه پشت آنها رو به ديوار و لبهء آنها به طرف خارج است . عناوين كتابها با حروف درشت به روى لبهء آنها نوشته شده است . چون فهرست دقيقى دربارهء كتب موجود در دست نيست ، گاه يك كتاب مفقود مىشود و در چنين حالتى باز شاه نسخه‌اى از آن را از بازار مىخرد . بزرگترين كتابخانه‌اى كه در ايران وجود داشته در اردبيل بوده است ، كه روسها به هنگام تصرف اين شهر آن را به سن پطرزبورگ برده‌اند ؛ در نتيجه فعلا بايد زيباترين كتب فارسى و عربى را در آنجا سراغ كرد .\r\nشاه از اين گذشته مجموعهء نفيسى از كتب اروپائى به زبانهاى لاتينى ، انگليسى ، فرانسوى و آلمانى دارد كه آنها را سفراى مختلف به هنگام ورود به وى هديه كرده‌اند . اين كتابها كلا بدون استفاده در آنجا قرار دارد ؛\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nصفحات گراور و تصاوير بعضى از اينها را بيرون كشيده‌اند و درباريان براى زينت اندرون خود برده‌اند . مثلا تاريخ طبيعى بوفن و آثار ارزندهء ديگرى را من به همين صورت ديده‌ام .\r\nاز چندين سال پيش هر هفته در تهران روزنامه‌اى رسمى به قطع كوچك با چاپ سنگى تحت عنوان « روزنامهء دولتى » منتشر مىشود كه قيمت اشتراك سالانهء آن 5 / 2 تومان است . قبل از همه اخبار و تازه‌هاى دربار ، اعطاى القاب و انتصابات تازه و غيره در آن درج است . اسم شاه همواره با چندين لقب و عنوان مطنطن و دعائى براى بقاى حكومت وى همراه است . بعد ، اخبار ولايات در آن درج شده است كه آن هم عبارت است از مضمونى تقريبا تكرارى با كلمات و الفاظ متفاوت : « به مرحمت عدالت‌دوستى و درايت حضرت حاكم رعايا در سعادت كامل بسر مىبرند ؛ اخذ ماليات با بيطرفى و انصاف تمام عملى مىشود . راهها و پلها همه امن و صحيح و سالم است . » قصه‌هائى در باب معجزات و شفا يافتن بيماران در امامزاده‌ها و به دنيا آمدن موجودات عجيب الخلقه بقيهء فضاى روزنامه را اشغال كرده است . حال اگر مطالبى از اين قبيل براى پر كردن روزنامه كافى نباشد ، يا يك صفحه را سفيد مىگذارند و يا اخبار اروپا را از روزنامه‌هاى تركى چاپ قسطنطنيه اقتباس مىكنند و بعد براى پر كردن بقيهء روزنامه از شرح حال شاهان فرنگ و كرالها استفاده مىكنند . بعضى از فرمانها و امريه‌ها نيز صورت انتشار مىپذيرد كه پس از طبع ، ديگر كسى پرواى آنها را ندارد . هرگاه اين اوامر صادره عملى مىشد ديگر تمام اقوام و ملل و اديان برابر مىبودند و وضع مالياتها بر طبق موازين وجدان و عدالت صورت مىگرفت و از اين قبيل چيزها ؛ اما متأسفانه همهء اين فرمانها و امريه‌هاى زيبا دروغ است دروغ .\r\nدر زمانى كه مشكلاتى در روابط بين انگليس و ايران رخ داده بود روزنامه بيانيه‌ها و سرمقاله‌هاى تندى بچاپ مىرساند كه تقريبا لحنى زننده و رنجاننده نسبت به ملت انگليس و نمايندگان آن داشت ؛ هدف از تحرير اين مطالب آن بود كه از طرفى انگليسيان را بترسانند و از طرف ديگر مردم بىخيال و تن‌پرور را به جنگ با قومى كه به تقدس خانواده تجاوز كرده ترغيب كنند و تعصب ملت ايران را براى جهاد برانگيزند يا حد اقل مخارج چنين جنگى را با بهانه‌هاى مفهوم براى آنها ، از كيسه‌شان بيرون بكشند . مقالاتى از اين قبيل در بندر كراچى ( هندوستان ) هم منتشر مىشد ؛ بخصوص مقاله‌اى كه در تهران تحرير و در بندر كراچى طبع شد بسيار سروصدا كرد . در اين مقاله كليهء جناياتى كه انگلستان نسبت به آسيا و اسلام مرتكب شده با مهارت فوق العاده مورد بحث قرار گرفته بود و مردم به مقاومت سخت در برابر انگليسيها تشويق شده بودند . گويا اين مقاله سخت در قيام و طغيانهاى هندوستان مؤثر بوده است . بهمچنين ژورنال دوسميرن  ( Journal de Smyrne )  نيز براى حفظ منافع ايران اجير شد ؛ دبيران روزنامه از شاه مدال گرفتند ؛ خلاصه بگويم كه در اينجا هم خوب مىدانند كه چگونه به خاطر مقاصد سياسى مطبوعات را مورد استفاده قرار دهند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nدربار نسبت به حملات روزنامه‌هاى اروپائى سخت حساسيت دارد ؛ حمله‌هاى مداوم به يك وزير ممكن است باعث بركناريش بشود ؛ زيرا مضمون مقالات تحقيرآميز از طرف مقابل مورد استفادهء موفقيت‌آميز قرار مىگيرد و در همه جا پخش مىشود ، زيرا در اينجا چنين تصور مىكنند كه اين احتجاجات مطبوعاتى منعكس‌كنندهء عقايد مملكتى است كه روزنامه در آن نشر مىيابد و به همين دليل بيش از آنچه شايسته است بدان اهميت داده مىشود .\r\nاز لوازم تربيت خوب يكى اين است كه بتوان مراسله‌اى را با فصاحت تحرير كرد . ايرانيها كاغذ و رقعه زياد مىنويسند ؛ در تحرير آن سخت دقت مىكنند و مراسله‌اى را كه دريافت مىكنند سخت از ديدهء انتقاد مىگذرانند .\r\nمراسلات را بر تكه‌اى كاغذ نمىنويسند . در وسط نامه مىنويسند « هو » ( يعنى اوست ، خداست ) . از اين پس به عنوان يا خطاب مىپردازند كه انتخاب آن حد - اكثر بصيرت و تأمل را مىطلبد ، زيرا برحسب مقام گيرنده و نويسنده و همچنين روابط اين دو با يكديگر فرق مىكند ، به صورتى كه ظرايف و دقايق آن پايان ندارد : جناب ، امين حضور ، محترم ، والامقام ، دوست ، برادر ، نور - چشم و غيره . . . و انتخاب صحيح بين اين همه ، مانند خود نامه ، وقت و زحمت بسيار مىخواهد . متن نامه با بيان اطمينان از روابط صميميت و احترام ، توأم با صنايع بديعى كه پايانى ندارد آغاز مىگردد و تازه سرانجام ظاهرا به صورتى فرعى و جنبى موضوع اصلى نامه مطرح مىشود . در پايان باز با كلمهء « البته » مختصر و مفيد منظور از تحرير نامه تكرار مىگردد و اين جمله مىآيد كه « زياده عرضى نيست » . اسم در پايان نامه هرگز نوشته نمىشود بلكه مهر خود را زير آن مىزنند .\r\nظاهر نامه نيز براى خود قواعد و مقرراتى دارد كه سخت بايد رعايت شود . طرفين نامه را حاشيهء پهنى مىگذارند و تاه مىكنند ، نوشته را در وسط ورقه شروع مىكنند و فواصل سطور را چنان اندازه مىگيرند كه به فضاى وسط نرسد بلكه دنبالهء مطلب بر روى دو حاشيهء تا خورده قرار گيرد . از آن گذشته رسم مطلوب چنين است كه در آخر سطور چند كلمه را به صورت مورب به روى هم سوار بنويسند . هنگامى كه تحرير نامه پايان يافت آن را با دقت با قيچى مىبرند و گاه گوشهء آن را نيز قطع مىكنند و اين مثله كردن كاغذ نشانه‌اى از ناكامل بودن همهء اقدامات بشرى مىتواند باشد ؛ بعد نامه را لوله مىكنند ، تاه مىزنند و به كمك باريكه‌اى از كاغذ كه به صمغ آغشته است ، در محل چسب آن مهر مىزنند و آن را مىبندند . آدرس نيز همان القاب و عناوين و تعارفات خطاب را احتياج دارد .\r\nشاه اغلب دستخطهائى براى صاحب‌منصبان صادر مىكند كه به آن « دستخط مبارك » مىگويند ؛ دستخطهائى را كه بايد منتشر شوند در روزنامهء دربار چاپ مىكنند . هرگاه صاحب‌منصبى مقام خود را از دست بدهد دستخطهائى را كه از شاه دريافت كرده از او مطالبه مىكنند و شاه هم به همين منظور است كه صدور دستخطها را بدقت در يادداشتهايش ثبت مىكند .\r\nبه علت تمام اشكالات تقريبا بر طرف نشدنى كه دربارهء خط فارسى و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nرعايت قواعد ظاهرى و باطنى تحرير مراسله يادآور شديم ، در هر خانهء معتبرى براى انجام كارهاى نامه‌نگارى يك « ميرزا » به كار گماشته شده است . اشخاص برجسته ، اضافه بر آن ، يك نفر ديگر را كه بخصوص كاملا به مقررات درست نوشتن آشناست و به او « منشى » مىگويند ، به خدمت مىگيرند ؛ هنگامى كه وزير يا حاكم نامه‌اى مهم مىنويسد وقت و بىوقت از منشى خود كه در فاصله‌اى از او نشسته است پرسشهائى مىكند ، از اين قبيل كه آيا فلان كلمه با « ه » هوز است يا « ح » حطى ؟ و . . . تعداد منشيهاى خوب بسيار اندك است و ابراز حسن خدمت در اين رشته اغلب راه را براى رسيدن به مقامات عالى سياسى هموار مىكند . مثلا وزير خارجهء فعلى ميرزا سعيد خان مقام خود را مديون تسلطى است كه بر املا دارد .\r\nپيش از اينها سبك نامه‌نويسى يا به عبارت ديگر ان شاء از اين هم مشكلتر بود و آوردن مترادفات چندان زياد بود كه خود « مطلب » اغلب در بين آن كلمات ناپديد مىشد يا به زحمت بسيار مىشد آن را مكشوف ساخت . حتى اثر مشهور دستور الانشا به علت آنكه سراسر آن انباشته از اصطلاحات عربى است مىتواند مورد استفادهء عدهء قليلى از ايرانيان واقع شود . در دورهء جديدتر شاه فعلى كه غلمبه‌گوئى را خوش ندارد و حتى هرگاه فرصتى بچنگ آيد آن را به ريشخند مىگيرد تأثيرى نيكو در ساده‌نويسى از خود بجاى گذاشته است . اصولا سليقهء بهتر در نامه‌نگارى را مىتوان در اثر ترجمه‌هاى مشهور نامه‌هاى سلاطين اروپائى دانست . در نتيجه در مراسلات و اعلاميه‌هاى شاه اغلب به جملات و تعبيراتى برمىخوريم كه در نامه‌هاى ناپلئون ، نيكلاى اول ، پطر كبير و شارل دوازدهم به كار رفته است .\r\nمن بسيارى از نامه‌ها و ترسلات دوران قديم را در اختيار دارم ، در بين آنها رقعه‌اى هست كه وزير خارجه خطاب به من نوشته است ؛ در مدخل نامه از بلبل ، بهار ، گل سرخ ، نرگس ، دوستى و صداقت و صميميت سخن بميان آمده ؛ اما موضوع نامه اين است كه يكى از دوستان نويسندهء نامه دندان كرم خورده‌اى دارد و به نام دوستى و يكرنگى مىخواهد از شر آن خلاص شود . پايان نامه : « البته شما كلبتين را فراموش نخواهيد فرمود . »\r\nميرزاها و منشيهاى مشهور از ناحيهء تفرش به پايتخت مىآيند و بدين دليل اغلب صاحب‌منصبان عالىمقام ، مستوفيان و غيره اهل آن ديار هستند .\r\nحد اعلاى خوشنويسى و ان شاء در فرمان شاهانه به منصهء ظهور مىرسد . در زير نقش مهر بزرگ دولت ، طغراى شاه به چشم مىخورد و پس از آن نوشته مىآيد . در پشت ورق مهرهاى وزرا و صاحب‌منصبان ديده مىشود . در حاشيهء نامه شاه با دست خود مىنويسد « صحيح است . » بديهى است كه چنين سندى را سخت معزز مىدارند ؛ هريك از كلمات اين نامه و حاشيه‌هاى آن را مذهبان با خطوط تزئينى زيبا مىآرايند .\r\nرياضيات ( علم حساب و همچنين هندسه ) معمولا جزو دروس محسوب نمىشود . كارمندان عالىمقامى كه به حسابها مىرسند به جاى اعداد از ارقام خاصى كه بسيار مشكل و پيچيده است به نام « حساب ديوانى » استفاده مىكنند\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو كسبه و تجار چرتكه به كار مىبرند ؛ اين آلت عبارت است از گلوله‌هائى كه به سيم كشيده شده و نمايندهء آحاد ، عشرات ، مئات و غيره است . در اين اواخر به سبب تدريس رياضيات به اعضاى خاندان سلطنت و همچنين ترجمهء كتاب درسى حساب و جبر توسط ميرزا جعفر خان اطلاعات رياضى بيشترى رواج پيدا كرده است و از آنجا كه ايرانيان براى علم مستعد هستند مىشود پيش‌بينى كرد كه پس از چند سالى عموميت پيدا كند .\r\nاز لوازم تعليمات عاليه ، آشنائى با قانون ، افسانه‌هاى ملى و شعر و در درجهء بعد آموختن طب و قرابادين ( داروسازى ) ، كيميا و نجوم نيز هست .\r\nكيميا در همه جا طرفداران متعددى دارد كه به آنها كيمياگر مىگويند .\r\nدر هر شهرى اشخاصى ظهور مىكنند كه ادعا دارند فلزات را مىتوانند بهم تبديل كنند و محصول كارهايشان را ارائه مىدهند ؛ گوگرد و جيوه در اين ميان سهم بزرگى به عهده دارند ؛ تمام تلاشها متوجه آن است كه اين مادهء اخير را « تثبيت » كنند . بسيارى ثروت و سلامت خود را بر سر اين ماجرا مىگذارند و جز ريشخند عامه نصيبى نمىبرند ، ولى از اعتقاد خود دست برنمىدارند . اينها اغلب مدعى هستند چنان به هدف خود نزديكند كه فقط فاصلهء ناچيزى به پيروزى آنها مانده است . متأسفانه مواد غير خالصى كه اغلب به مقدار اندك به طلا و نقره اضافه مىكنند مؤيد اين خيال واهى كيمياگران مىشود ؛ هرگاه از اين مواد پس از فعل و انفعالات چيزى برجاى بماند آنها خود را فريب مىدهند و آن را به جاى محصول مىگيرند . همچنين تصور دارند كه بسيارى از گياهان استحالهء فلزات را تسريع مىكنند و بخصوص گياهانى را داراى اين ويژگى مىپندارند كه خوردن آنها دندان گوسفندان را به رنگ زرد درمىآورد . به همين دليل همواره كوهستان الوند زير پاى درويشان است و آنها در كار گردآورى گياهان مورد علاقهء خود هستند . حتى كار به جائى رسيده كه درويشان هندوستان رنج اين سفر دراز را بر خود هموار مىكنند تا از اين كوهستان مشهور گياه جمع كنند . اين ديگر آشكار است كه فريب و اغواى آگاهانه نيز در اين كار سهم بسزائى دارد . هرچند وقت يك‌بار درويشهائى از هند مىآيند كه خود را كيمياگران مجربى جا مىزنند . اينها كه شعبده‌بازان و كلاه‌برداران تردستى هستند هميشه مىدانند چگونه مقدارى طلا از بوته بيرون بياورند و بدين طريق ساده‌لوحان را حسابى سركيسه كنند ؛ حتى به كرات توانسته‌اند پادشاهان و وزيران را نيز بفريبند . همين‌كه نيرنگ آنها از پرده برون افتاد ناپديد مىشوند تا باز جا را براى ديگران خالى كنند .\r\nنجوم نيز از همين اعتبار برخوردار است ؛ مانند اروپا در دورهء قرون وسطى ، اعتقاد به احكام نجوم رواج كامل دارد ؛ منجم طالع را مىبيند ، اوقات سعد و نحس را معلوم مىكند و وقت صحيح انجام هر كار را اعلام مىدارد ، حتى تعيين ساعت و دقايقى كه شاه بايد از شهرى خارج يا به همان شهر وارد شود نيز بعهدهء اوست . در كتاب تاريخ مالكم « 11 » در اين مورد\r\n\r\n\r\n","description":"","footnote":"\r\n( 11 ) .  Malcolm \r\n","page_name":" 198 ","page_number":198},
  {"content":"\r\n\r\nداستان خوشمزه‌اى نقل شده است . سفير انگليس درصدد بود كه از شهر شيراز خارج شود ؛ در آن هنگام منجمان گفتند كه برحسب قران ستاره‌ها ساعت خروج از دروازه مساعد نيست . اما سفير به علت ضرورتى كه در كارش بود به خروج فورى از شهر اصرار ورزيد ، ولى حاكم براى اينكه مهمانان خود را به ورطهء نحوست نكشاند دستور داد ديوار شهر را خراب كنند و در نتيجه انگليسيها بدون حدوث واقعهء شومى از شكاف ديوار خارج شدند .\r\nدر حين محاصرهء هرات يكى از منجمان چندان خوشبخت بود كه توانست روز تسليم شهر را از پيش معين كند و در ازاى آن هداياى گرانقيمتى دريافت دارد . اما اصل مطلب خيلى ساده بود . در اثر مذاكرات ، دربارهء تسليم شهر اصولا از پيش موافقت شده بود ؛ حالا ديگر منجمان با يكديگر توافق كردند و روزهاى مختلفى را براى تسليم اعلام داشتند كه البته يكى از آنها ناگزير با تاريخ صحيح تسليم شهر مطابق درآمد .\r\nستاره‌شناسان از زيج خواجه نصير منجم مشهور مراغه كه به زيج ايلخانى موسوم است و از زيج كاسينى « 12 » منجم ايتاليائى براى تعيين نوروز ، شروع فصول ، خسوف و كسوف و همچنين تهيهء جداول نجومى و تقويم استفاده مىكنند . تقويم هرساله به طريق سنگى چاپ مىشود و به رسم قديم در آن يادآور مىشوند كه در هر روز چه كار نيكو است و در باب رگ زدن ، حمام رفتن و ازدواج و غيره توصيه‌هائى را در بر دارد . لحظه‌اى كه قمر در عقرب وارد مىشود براى اقدام به هر كار جديدى نامساعد اعلام مىگردد . منجمين در مطالعات خود از اصطرلاب و مكعب استفاده مىكنند .\r\nدر گاه‌شمارى ( تاريخ ) و بخصوص در تعيين اعياد مذهبى و حتى در مراودات و معاشرتها از دوازده ماه قمرى و سال هجرى قمرى استفاده مىشود . براى تعيين غره هر ماه قمرى حتما لازم است كه هلال رؤيت گردد و در نتيجه اغلب شك و ترديد پيدا مىشود كه چه روزى اول و چه روزى دوم ماه است . در سال 1858 « 13 » در درهء تنگى اردو زده بوديم و در همان جا عيد قربان را جشن گرفتيم كه ناگهان خبر رسيد در پايتخت روز پيش از آن عيد قربان گرفته شده است زيرا افق گشادهء آنجا اجازهء رؤيت هلال را مىداده است . روز با غروب آفتاب آغاز مىشود ؛ و همين غروب آفتاب نيز مبدأ شمارش ساعات است ؛ مثلا مىگويند سه ساعت پيش و سه ساعت بعد از غروب و قس علىهذا .\r\nاين امر باعث مىشود كه هميشه ساعتهاى خود را ميزان كنند و به همين دليل در تقويمها هست كه هر روز چند ثانيه با روز پيش تفاوت دارد . تنها فايدهء اين نوع ساعت‌شمارى در آن است كه در مملكتى كه شفق دوام خيلى كمى دارد مسافران يا كارگران هر لحظه مىدانند كه چقدر از مسافرت يا چند ساعت ديگر كار از آن روز برايشان در پيش است .\r\nدر شهرها به علما و فضلاى منفردى - اغلب در سلك روحانيون -\r\n\r\n\r\n","description":"","footnote":"\r\n( 12 ) .  Cassini . \r\n( 13 ) . برابر با 5 - 1274 ه . ق . - م .\r\n","page_name":" 199 ","page_number":199},
  {"content":"\r\n\r\nبرمىخوريم كه چند رساله‌اى از حكماى يونان من جمله ، از ارسطو و افلاطون يا جبر اقليدس و جبر و مقابله در ترجمه‌هاى عربى خوانده‌اند و به رغبت تمام با اروپائيها به مباحثات فلسفى و ماوراء طبيعى و بخصوص در باب جبر و اختيار مىپردازند و البته از قبل اين مطلب را اعلام مىدارند كه قرآن تمام اين مسائل را كلا روشن كرده است و آنها تنها مىخواهند نظريات اروپائيها را در اين مسائل بدانند .\r\nآنها كه در صددند روحانيت پيشه كنند پس از اختتام تحصيل مقدمات به مدرسه مىروند و در آنجا از مسكن ، كتاب و خوراك رايگان ، از محل موقوفات برخوردار مىشوند . با وجود اين ، مدارس متعدد داخل كشور از شهرت چندانى برخوردار نيست و به همين دليل بسيارى از طلاب به كربلا در جوار بغداد مىروند تا خود را براى اجتهاد مهيا سازند . رشته‌هائى كه در آن درس مىخوانند عبارت است از صرف و نحو ، معانى و بيان ، عروض ، منطق ، توحيد ، تفسير ، حديث ، فقه ، حساب و جبر .\r\nدر مقايسه با گذشته ، تعليمات از نظر مقدار فزونى و از لحاظ عمق كاستى گرفته است . امروز تعداد بيشترى به خواندن و نوشتن توانائى دارند اما آنان كه در طلب پيشرفت در دنياى علم هستند و كار را به جد مىگيرند اندكند ؛ بجز مباحث سفسطه‌آميز چندى در زمينهء علوم دينى چيز تازه‌اى تأليف نمىشود . خود ايرانيها نزد من اعتراف مىكردند اگر گاه و بيگاه ملائى از بخارا به تهران بيايد همهء باسوادان ايرانى را غرق در حيرت مىكند زيرا وى هرچند كه سنى است از نظر احاطه به زبان عربى و رشته‌هاى علوم عقلى سخت بر آنان برترى دارد .\r\nاين نكته نيز شايستهء تذكر است كه تقريبا تمام ارامنهء ساكن كشور خط زاويه‌دار خود را مىدانند و همچنين كلدانيها و عبرانيها از عهدهء نوشتن خط مربع شكل خود به كمال خوبى برمىآيند . فرزندان ارامنه در مدرسهء كشيشها و كودكان كلدانيها توسط مبلغين متديست امريكائى در سلماس و مبلغين لازاريست در اورميه تعليم مىبينند . يهوديان ساكن ايران زبان فارسى را به خط عبرى تحرير مىكنند .\r\nايرانيان براى طراحى و نقاشى استعداد دارند ؛ بسيارى از آنها اگر درست تعليم مىديدند به كارهاى مهمى توفيق مىيافتند . از عهدهء شبيه‌سازى به سهولت برمىآيند اما كلا از علم مناظر و مرايا بىخبر هستند ، بدان حد كه توانائى ندارند در زمينهء منظره‌سازى تابلوئى را كه از نظر پرسپكتيو درست كشيده شده از اثرى بىمعنى تميز دهند . خود شاه خوب طراحى مىكند ، لا اقل خيلى بهتر از اغلب هنرمندان ديگر ايرانى ؛ وى يك نفر را با سمت « نقاش‌باشى » در خدمت دارد كه اغلب به وى دستور مىدهد شبيه او را بكشد . اما چون حوصلهء زياد نشستن و مدل شدن را ندارد معمولا آن‌قدر صبر مىكند تا نقاش كشيدن سبيل او را به اتمام برساند و بعد خود به تنهائى صورت را كامل كند ؛ به‌صورت نيم‌تنه هميشه مجسمهء نيم‌تنهء نيكلاى اول را كپى مىكنند كه مورد توجه خاص قرار دارد ؛ يك نقاش روسى ديگر هم كه از\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاهالى قفقاز است به همين صورت در دربار مشغول است . بدين ترتيب نبايد موجب شگفت شود كه تصاوير قدرى بزرگتر از آنچه در واقع هستند بر پردهء نقاشى جلوه‌گر مىشوند « 14 » .\r\nدر مدت اقامت من در ايران شاه فرمان داد يك گالرى نقاشى مطابق آنچه در اروپا هست تأسيس كنند ؛ تالار بزرگى را خالى كردند و پرتره‌هاى عالى ملكهء ويكتوريا و همسرش ، نيكلا ، لوئى فيليپ ، ناپلئون و غيره را كه به عنوان هديه از دربارهاى آنان رسيده و در كاخ موجود بود در آن تالار آويختند . اما چون اين تابلوها براى پوشش تمام چهار ديوار كفايت نمىكرد از بازار گراورهاى رنگى چاپ برلين مانند « دختران در حال آب‌تنى » و از آن قبيل را خريدند و با آنها جاى خالى را پر كردند . يكى از شاهزاده‌ها يك تابلو رنگ و روغن كار اسوبودا « 15 » را كه شبيه يك زن آوازخوان پاريسى بود به شاه فروخت و چنين ادعا كرد كه آن تابلو اثرى است كار رافائل و در جواب اينكه مبلغ دويست تومان براى چنين اثرى بسيار زياد است گفت « كارهاى رافائل در اروپا تا پنج هزار تومان به فروش مىرود . »\r\nاز هنرهاى زيباى ديگر تقريبا هيچ خبرى نيست . درست است كه ايرانيها بسيار از آواز ، موسيقى و رقص خوششان مىآيد اما به عنوان مردانى آزاده از پرداختن به اين هنرها ابا دارند و فقط مىخواهند با پرداخت پول از اين هنرها كه توسط ديگران اجرا مىشود لذت ببرند . در جشنهاى عمومى ، مسابقات دو ، عروسيها و غيره هنرمندانى را اجير مىكنند كه با هنرنمائيهاى خود مردم و مهمانان را سرگرم مىدارند . آنها اغلب چند غزل از حافظ يا ابياتى از فردوسى مىخوانند كه همه ترجيع « داد بىداد ، امان ، امان » دارند . خوانندگان خوب بسيار معززند و دستمزد خوب دريافت مىدارند . وقتى بخواهند از آواز خواننده‌اى به نحو خاص تعريف كنند مىگويند : « وقتى مىخواند بلبل به روى شانه‌هايش مىنشيند . » از سازهائى كه آواز را همراهى مىكنند يك‌جور گيتار هست به نام تار و يك نوع سيتر موسوم به كنتار « 16 » .\r\nبهترين نوازندهء تار در تهران على اكبر نام دارد . موسيقى اروپائى كلا براى شرقيها نامفهوم است و حتى منفور . اين لطيفه كه يك نفر شرقى كوك كردن سازهاى اركستر را پيش درآمد يا « اورتور » مىپندارد صددرصد صحيح است .\r\nمن خود مرد محترمى را ديدم كه چون ديد از برخورد انگشتانش با شستيهاى پيانو صدائى حاصل مىشود غرق لذت و مسرت شده بود و مىپنداشت كه مىتواند پيانو بنوازد . نه زمان و نه توقف مدتى طولانى در اروپا در اين وضع تغييرى نمىتواند بدهد . هرچند كه گفتن اين امر حتما مورد تكذيب ايرانيها واقع خواهد شد باز من از گفتن آن ابا ندارم كه شنيدن هر اپرائى ايرانى را كسل و ملول مىكند درحالىكه شنيدن الحان ملى ايرانى اشك از چشمانش سرازير مىسازد .\r\n\r\n\r\n","description":"","footnote":"\r\n( 14 ) . به منظور نويسنده درست پى نبردم . - م .\r\n( 15 ) .  Swoboda \r\n( 16 ) . در اصل  Kentar  . - م .\r\n","page_name":" 201 ","page_number":201},
  {"content":"\r\n\r\nرقص در حرم توسط زنان اجير و كنيزها اجرا مىشود ؛ در مهمانيها و دوره‌هاى مردان ، پسران بىريش كه لباس زنانه برتن دارند با حركات قبيح و پيچ‌وتابشان مردم را خوشحال مىكنند . رقصهاى توأم با قاشقك ايرانيها به تارانتلاى ايتاليائيها شبيه است ؛ خواننده‌ها و نوازنده‌ها از زمرهء مردمى محسوبند كه احكام دينى و رسم و رسوم مملكتى را خيلى بجد نمىگيرند و مثلا منع نوشيدن شراب و ساير مسكرات را به هيچ مىشمارند و به همين جهت مردم آنها را با لوطيان در يك رديف قرار مىدهند . اغلب رقاصه‌ها از طايفهء سوزمانى هستند و از حوالى كرمانشاه در كردستان مىآيند « 17 » . مزدى كه براى اين نمايشها پرداخت مىشود اغلب از حدود قوهء تصور خارج است ؛ غير از مبالغ مهمى پول نقد به اين زنان هنرمند اغلب شال گرانبهاى هندى هم هديه مىدهند . يك زن خواننده در قاهره براى هر بار كه به روى صحنه ظاهر مىشود صد ليرهء استرلينگ دريافت مىدارد ؛ در كار عشق و عاشقى و در پاداش به رقاصان و آوازخوانان فرد شرقى حد و مرزى نمىشناسد .\r\n\r\n\r\n","description":"","footnote":"\r\n( 17 ) . عينا در متن چنين آمده . - م .\r\n","page_name":" 202 ","page_number":202},
  {"content":"\r\n\r\n\r\nتلاش براى وارد كردن تمدن اروپائى 9\r\nتعليمات نظامى . انگليسيها و فرانسويها . اصلاحات امير نظام . مأموريت اتريشيها .\r\nسفر ما . ورود به تهران . نشانه‌هاى نامساعد . سقوط و مرگ امير . تأسيس مدرسهء نظام و مدرسهء طب . فعاليتهاى تعليماتى من . درمانگاه . كتابهاى درسى تشريح و جراحى من . جراحيها . طرح من براى بيمارستان . اجراى آن . دستورهاى بهداشتى من براى صاحب‌منصبان قشون . شاگردان ايرانى رشتهء طب در پاريس . جذامخانه‌ها . سروان مهندس زاتى « 1 » . سرباز چارنوتا « 2 » . بارون گوموان « 3 » . كلنل ماتراتسو « 4 » . سروان توپخانه كرزيس « 5 » . افسر سوار رميرو « 6 » . خداحافظى ما . گفتگو با شاه . ميسيون فرانسوى به فرماندهى برونيار « 7 » .\r\nدر ضمن جنگ انگليس و ايران شاه يك‌بار با خشم بسيار فرياد كشيد :\r\n« واى اگر پاى اين فرنگيها به مملكت من نرسيده بود ما از همهء اين گرفتاريها خلاص بوديم ؛ اما حالا كه فرنگيها متأسفانه به زور آمده‌اند من تا آنجا كه بتوانم از آنها استفاده مىكنم . » كليد تمام تدابيرى كه وى براى انتشار فرهنگ اروپائى به كار برده است در همين كلمات است ؛ وى فشار قدرتهاى بزرگ را بر خود احساس مىكند و مىكوشد با آنها با سلاح خودشان بجنگد .\r\nاولين كارى كه در اين زمينه انجام شد اين بود كه قشون را با اصول تعليمات اروپائى آشنا كنند و ابزار جنگى را بهبود بخشند . تازه در همين اواخر ضرورت اين امر احساس شد كه پاى چند فن از فنون غير جنگى و مربوط به زمان صلح را نيز به ايران باز كنند و آن هم از آن جهت كه صنايع داخلى در معرض اين خطر مهلك قرار داشت كه بر اثر رقابت مصنوعات خارجى به كلى نابود و از بازار خارج شود . با استعدادى كه ايرانيان در ادراك سريع\r\n\r\n\r\n","description":"","footnote":"\r\n( 1 ) .  Geniehauptmann Zatti \r\n( 2 ) .  Der Mineur Czarnotta \r\n( 3 ) .  Baron Gumoens \r\n( 4 ) .  Colonel Matrazzo \r\n( 5 ) .  Krziz \r\n( 6 ) .  Remiro \r\n( 7 ) .  Brognart \r\n","page_name":" 203 ","page_number":203},
  {"content":"\r\n\r\nقضايا دارند و هوش عملى كه واجدند ، علىرغم مخالفت عميقى كه مردم نسبت به افكار خارجى دارند و ريشهء آن را نيز بايد در عقايد دينى جست ، باز توانستند دريچه‌اى به روى تمدن و فرهنگ اروپائى بگشايند ؛ حتى مىتوان ادعا كرد كه اگر ايران نيز مانند عثمانى با اروپا هم‌مرز بود تمدن اروپائى را به صورت تام و تمام در حيطهء تصرف خود درآورده بود .\r\nيك مطلب را البته هرگز نبايد از ديده دور داشت و آن اين است كه هنر و علم در ايران به هيچ وجه بىسابقه و تازه نيست . اين مملكت داراى سرشت و ماهيتى است كه آن را ادبا و شعراى ملى دوران پس از اسلام پايه‌گذارى كرده‌اند ، شعرائى كه تأثيرشان تا به امروز روز نيز پايدار و مستمر است . به همان دشواريى كه اين شعرا و ادبا در آن روزگار توانستند خود را در رديف يا به جاى يونانيانى از قبيل افلاطون ، ارسطو ، بطلميوس ، اقليدس ، بقراط ، جالينوس قرار دهند ، به همان درجه هم انداختن هنر و فرهنگ و مدنيت ايران امروز به راهى ديگر كارى است سخت مشكل ؛ زيرا همه خيال مىكنند كه فهم و علم بشرى را به نقطهء ختم رسانده‌اند و ديگر پيشرفتى در اين زمينه لازم به نظر نمىرسد . اگر هم فكر كنيم كه آن جملهء معروف يعنى « تمام علوم در قرآن مندرج است » باعث ركود و ايستائى علم و فرهنگ در ايران شد ، كاملا بخطا رفته‌ايم . در ايران متأسفانه هميشه ظاهر قرآن را پذيرفته‌اند و مىتوان گفت كه هرگز اين كتاب در رگ و خون آنان نفوذ عميق نداشته است و به همين دليل هم نه به پيشرفت علم كمك كرده و نه سد راه آن بوده است ؛ علما و ادبا هميشه مىدانسته‌اند كه چگونه از آن فاصله بگيرند ، در حد اعلاى مطلب هرگاه افكارشان با « كلام خدا » مطابقت نداشت به اعتراضى ظاهرى دست مىزدند .\r\nعباس ميرزا ، پسر فتحعلى شاه كه به عنوان يك اصلاح‌طلب مشهور است با موافقت دولت انگلستان چند تن از صاحب‌منصبان انگليس را به عنوان مربى قشون به خدمت پذيرفت . اسامى كلنل شيل « 8 » و راولينسون كه بعدها هر دو به سفارت كشور خودشان در دربار ايران برگزيده شدند خود حاكى از اين است كه اين دو تن تا چه حد از عهدهء انجام دادن وظايف خود در حد كمال برآمده‌اند . در عمل نيز مختصر انضباطى را كه هنوز در بعضى از افواج قشون ايران و بخصوص در توپخانه باقى مانده است بايد حاصل زحمات و تلاشهاى آنان شمرد . در همان حال تعدادى از جوانان ايرانى به انگلستان فرستاده شدند تا در آنجا به تحصيل بپردازند . يكى از آنها موسوم به ميرزا بابا پس از بازگشت ، طبيب مخصوص محمد شاه شد ؛ يكى ديگر يعنى ميرزا جعفر خان يك كتاب درسى خوب در جبر و حساب نوشت ، و دوبار به سفارت ايران به لندن رفت . فقط در دورهء سلطنت محمد شاه و حاج ميرزا آقاسى كه گوش به فرمان روسها بود هنگامى كه گرفتاريهاى هرات پيش آمد افسران انگليسى خدمت را ترك كردند . به جاى آنها فرانسويهاى بيشترى\r\n\r\n\r\n","description":"","footnote":"\r\n( 8 ) .  Shiel \r\n","page_name":" 204 ","page_number":204},
  {"content":"\r\n\r\nرا به مملكت خواندند كه سرتيپ فريه « 9 » از شمار آنان بود و بعدها با نوشتن كتابى دربارهء افغانستان بشهرت رسيد . با بىهدفى و بىبرنامگى دولت آن عهد ، اروپائيها درست مانند زرافه‌ها و فيلها به اين درد مىخوردند كه به معرض نمايش گذارده شوند ؛ حقوقهاى گزاف مىگرفتند اما خدمات آنان به هيچ وجه مورد استفاده قرار نمىگرفت و بدين ترتيب سواى بعضى داستانها و لطيفه‌ها ، ديگر خاطره‌اى از ايام خدمتشان به جاى نمانده است .\r\nدكتر ارنست كلوكه « 10 » از اين قاعده مستثنى بود . وى در اثر حسن خلق و ملايمت هميشگى خود ، بخصوص در سالهاى اول اقامتش ، با فعاليتهاى علميى كه داشت از اقران خود ممتاز شد . وى كه جراح پركارى بود از طرف شاه به سمت طبيب مخصوص منصوب گرديد و حتى پس از مرگ محمد شاه كه تمام اروپائيها را به علت اينكه نان‌خور زيادى بودند و در اثر بيكارى به دخالت در امور و ايجاد دردسر پرداخته بودند مرخص كردند باز او را ، هرچند با اشكالتراشيهاى گوناگون ، در خدمت خود ابقا كردند .\r\nجوانان ايرانى بسيارى كه در اين دوره براى كارآموزى به پاريس رفتند ، سواى مختصرى اطلاع ناقص از زبان فرانسه ، چيزى به وطن خود به ارمغان نياوردند .\r\nآرى هنگامى كه در سال 1850 « 11 » صدراعظم وقت ميرزا تقى خان اتابك ملقب به امير نظام تصميم به تأسيس مدرسهء نظام طبق نمونهء اروپائى در تهران گرفت و خواست كه مدرسهء طب را هم به آن ضميمه كند تا در آن هم طبيب نظامى و هم طبيب عادى تربيت شود ، وضع بر اين منوال بود . بدون توجه به تجربيات تلخ گذشته و بيزارى شديد مردم نسبت به نفوذ خارجى باز وى رجاء واثق داشت كه بدون كمك گرفتن از نيروى آموزشى اروپائيان به هدف خود نخواهد رسيد . وى نادره مردى بود كه سرمشق تنها و منفرد وطن‌پرستى در ايران بشمار مىرفت زيرا دوام و قوام دولت ايران را صادقانه از صميم قلب خواهان بود . در واقع نيز در دورهء كوتاه زمامداريش به سامان دادن اوضاعى سخت پيچيده و درهم توفيق يافت و وضع مالى كشور را نيز منظم و مرتب ساخت ، قوم و خويش‌بازى را با آن مستمريهاى بسيار و مزدهاى گزاف بىحاصل محدود كرد ؛ به تجديد سازمان و تسليح قشون پرداخت ، باجگيرى از مردم را در ولايات تقليل داد و از ميزان خودسرى حكام كاست ؛ امنيت جاده‌ها را برقرار كرد و مال مردم را محترم شمرد ، مدعيان را برجاى خود نشاند و طغيانها و قيامهائى را كه در بسيارى از ولايات آغاز شده بود سركوب كرد . او كه مىخواست جمعيت مملكت ازدياد پيدا كند ، سدى در برابر كشتار آبله ايجاد كرد و در سراسر مملكت تلقيح را برقرار ساخت ؛ دستور مبارزه با اين بيمارى را از زبان انگليسى امر به ترجمه كرد و\r\n\r\n\r\n","description":"","footnote":"\r\n( 9 ) .  Ferrier \r\n( 10 ) .  Ernest Cloquet \r\n( 11 ) . برابر با 1266 ه . ق . - م .\r\n","page_name":" 205 ","page_number":205},
  {"content":"\r\n\r\nآن را تكثير و انتشار داد ؛ اطبائى را براى تلقيح با حقوق خوب به خدمت گرفت و آنان را به ولايات مختلف گسيل داشت .\r\nنيت وى آن بود كه معلمين استخدام شده را حتى المقدور از سياست مملكت بر كنار نگاهدارد تا اينكه آنان يك سره و يك دله به كار تدريس و تعليم خود سرگرم باشند . به همين سبب از روسها و انگليسيها و همچنين فرانسويها فاصله گرفت و يكى از مخلصين خود را كه مردى محترم بود به نام ميرزا داوود خان ارمنى به وين فرستاد تا در آنجا به استخدام معلمين مناسب بپردازد . وى در مدتى كوتاه موفق به جلب موافقت افسران زير شد :\r\nسروان زاتى براى رشتهء مهندسى ، سروان گوموان براى پياده‌نظام ، ستوان يكم كرزيس كه فعلا سرگرد بازنشسته است براى رشتهء توپخانه ، ستوان يكم نميرو براى قسمت سواره‌نظام . براى قسمت معادن آقاى چارنوتا « 12 » به استخدام درآمد و در اثر توصيه‌هاى محبت‌آميز استادان دانشگاه وين يعنى آقايان دومرايشر و ديتل « 13 » مرا براى معلمى رشتهء داروسازى برگزيدند .\r\nاما از آنجا كه ارتش سلطنتى اتريش به علت فقدان نمايندگى سياسى اتريش در ايران ممكن بود دچار گرفتاريهاى نادلپسندى بشود قبل از حركت افسران به آنها اعلام شد كه اقدامات آنها كاملا جنبهء شخصى و فردى دارد ؛ البته آنها پس از مراجعت خواهند توانست باز به مشاغل خود بازگردند اما تا هنگام بازگشت ديگر وابستگى با ارتش سلطنتى اتريش نخواهند داشت .\r\nاين حالت تعليق ، مانند تدابير نيمه‌كارهء ديگر از اين قبيل ، براى اين اقدام - مىگويم اقدام ، زيرا نام ميسيون و مأموريت براى جمعى كه هريك به شخص خود متكى است زيبندگى ندارد - بسيار نامبارك و زيان‌آور بود ، زيرا افسران به كلى پشتيبانى لازم را از دست داده بودند . دولت اتريش ديگر لازم نبود به حد اقل هم پرواى كار ايشان را داشته باشد و در عمل نيز حتى براى يك‌بار از وضع و حال فرزندان خود در ايران جويا نشد ، و اين امر سخت به حال و روز و شغل ما زيانبار بود و جنبهء منفى داشت . زيرا عادت بر اين جارى است كه مثلا دولت فرانسه گاه و بيگاه از وضع و حال مستخدمين فرانسوى كه در ايران به كار اشتغال دارند استعلامى بكند و به آنها مدال و نشانى بدهد يا به ساير طرق از آنها تشويق و تقدير به عمل آورد و از اين رهگذر قرب و منزلت آنان را در چشم بيگانگان بالا ببرد . اين‌گونه تغافلها از پيشاپيش ما را به صورت مطرودينى جلوه داد كه فقط به خاطر تحصيل لقمه نانى راهى غربت شده‌اند . نكتهء ديگرى كه مضر به حال افسران ما بود اين بود كه آنها در اثر فروتنى مفرط نمىخواستند به خود درجات بالاتر نظامى بدهند ، زيرا در ايران هر نوجوانى كه از خانواده‌اى معتبر باشد حد اقل با درجهء سرگردى يا سرهنگى به خدمت نظام وارد مىشود .\r\n\r\n\r\n","description":"","footnote":"\r\n( 12 ) . اسامى مستشاران قشون به خط لاتين به ترتيب ذكر شده بدين قرار است :\r\n Zatti , Gumoens , Krziz , Nemiro , Czarnotta \r\n( 13 ) .  Dumreicher , Dietl . \r\n","page_name":" 206 ","page_number":206},
  {"content":"\r\n\r\nما در ماه اوت 1851 به قسطنطنيه وارد شديم ؛ چند روزى در آنجا به استراحت پرداختيم و آنگاه از طرابوزان با كاروانى از طريق ارمنستان به راه خود ادامه داديم . ما كه به مشكلات و گرفتاريهاى سفرى از اين دست عادت نداشتيم دچار ناراحتيها و سختيهاى بسيار شديم ؛ مثلا از همراه بردن مترجمى غفلت ورزيده بوديم و در نتيجه بدون دانستن و فهميدن زبان ناگزير بوديم حوايج خود را به كمك علائم و چند كلمه‌اى كه آموخته بوديم رفع كنيم .\r\nديگر اينكه دچار اين خطا شديم كه خود را در برابر آفتاب شديد روز و سرماى گزندهء شب محافظت نكرديم ؛ مانند اروپائيها در هر جويبارى كه از كوه سرازير مىشد و سر راه ما قرار داشت استحمام مىكرديم و اين كار در آب و هواى اين ديار بيماريهاى غير قابل اجتناب و سختى در پى خود داشت كه اسكندر كبير هم نزديك بود جان شيرين بر سر آن بگذارد . در اثر اين بىمبالاتى بسيارى از اعضاى گروه ما و من جمله خود من دچار تب و نوبه شديم . من همدردان خود را با گنه‌گنه معالجه كردم و از اين راه موفق به قطع يا تخفيف آلام آنان شدم ؛ اما دربارهء خود نمىتوانستم داروئى تجويز كنم زيرا از بسيارى از علائم تب كه در كتب طبى مسطور است در من اثرى ظاهر نبود ؛ گاه و بيگاه تب مىكردم و گاه دچار لرز كوتاه نامنظمى مىشدم ولى عرق نمىكردم ؛ در عوض كوفتگى و بىاشتهائى در من چنان زياد بود كه مرگ نزديك را با خونسردى در برابر خود مىديدم . با چنين حال و روزى ناگزير بودم سوار بر اسب هر روز با قافله همراهى كنم ، زيرا جا ماندن به هيچ وجه امكان نداشت . سرانجام چهار ايستگاه مانده به تهران ضعف كاملا بر من مستولى شد ، از اسب به زير افتادم و در بيابان خوابيدم . راهنما در فاصله‌اى كوتاه ، با حيوانات باركش خود ، توقف كرد .\r\nپس از يك ساعت بيدار شدم و به كمك ديگران بر اسب نشستم . شب ، هنگامى كه به توقفگاه رسيدم متوجه شدم كه از چهل امپريالى كه با خود داشتم اثرى برجا نمانده ؛ ظاهرا اين پولها را در مدتى كه در حال اغما بوده‌ام از من ربوده بودند . دوستانم مصرا مىخواستند كه من همه را بگردم ؛ اما تا جائى كه به ياد مىآورم به آنان در جواب گفتم : « شك دارم كه زنده به تهران برسم ، پس به پول چه احتياجى دارم ؛ اما اگر اتفاقات بر خلاف پيش‌بينى من باشند در آنجا هرچه احتياج دارم بدست خواهم آورد . »\r\nدر بيست و چهارم نوامبر 1851 به تهران رسيديم ؛ پذيرائى سردى از ما شد ؛ احدى براى تهنيت به استقبال ما نيامد و به زودى آگاه شديم كه صحنه در اين فاصله به زيان ما تغيير كرده است . چند روزى پيش از ورودمان امير در اثر توطئه‌هاى داخلى دربار ، بخصوص از جانب مادر شاه كه دشمن سرسخت تلاشهاى اصلاح‌طلبانهء او بود دچار بىمهرى شاه شده بود . كمكهاى نابهنگامى كه از طرف يكى از سفارتخانه‌هاى اروپائى به وى تحميل شد ، هرچند كه او فهميده و دانسته آن را نپذيرفت ، بهانه به دشمنان امير داد تا وى را به پرتگاه فلاكت سرنگون كنند ؛ وى را در قصر فين ، نزديك كاشان به زندان انداختند و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدو ماه بعد به دستور شاه بقتل رساندند « 14 » . هنگامى كه وى از ورود ما مطلع شد - ميرزا داوود خان را كه در اين بين از اروپا رسيده بود نزد خود فراخواند و گفت : « اين نمسه‌ها ( اتريشيها ) ى بيچاره را من باعث شدم به اينجا بيايند .\r\nاگر بر سر كار بودم اسباب رضايت خاطرشان را فراهم مىآوردم . اما حالا مىترسم كه به آنها بد بگذرد . هرچه مىتوانى سعى كن كه كار را بر آنها آسانتر كنى . » آرى اين اوضاع و احوال سخت نامساعد بود كه اين گروه در به دو ورود با آن مواجه شد . امير بدرستى پيش‌بينى كرده بود كه ما وظايف خود را نمىتوانستيم نه آن‌طور كه او مىخواست ، و نه بدان صورت كه خود مىپسنديديم ، انجام دهيم .\r\nميرزا آقا خان ملقب به صدراعظم كه رياست وزرا را به عهده داشت دسيسه‌جوئى بود بىبديل كه با هر پيشرفتى ، بخصوص كه به دست سلف او شروع شده باشد ، سر مخالفت داشت . مىخواست از تأسيس مدرسه‌اى از نوع اروپائى جلوگيرى كند و چون آنها طبق قرارداد تعهداتى در قبال ما به عهده داشتند صدراعظم مىكوشيد با دادن غرامتى رضايت خاطر ما را جلب كند و تصور مىكرد در اين مورد موفق خواهد شد ، زيرا سفير وقت انگليس در ايران ، كلنل جاستين‌شيل كه با تعداد زيادترى از ايتاليائيهاى مهاجر براى سپردن مشاغل ما به آنها وارد مذاكره بود ، هيچ از مأموريت ما دل خوشى نداشت . اما به‌هرحال شاه با اين نقشه‌ها مخالفت ورزيد ، زيرا نمىخواست طرحهاى امير را كه مربى و خيرخواهش بوده است نقش بر آب سازد . وى صدور فرمان قتل امير را نوعى دفاع از خود تعبير مىكرد زيرا حيثيت امير چندان بالا رفته بود كه مردم فقط او را مىشناختند و از او حساب مىبردند ، درحالىكه مقام شاه در درجات بعد قرار گرفته بود . به‌هرحال اين انديشه و نگرانى شاه به كلى هم بىدليل نبود زيرا ممكن بود امير با همهء اخلاص و فدويتى كه داشت به مرور زمان در اثر اوضاع و احوال كارش به جائى بكشد كه نقش غاصبى را بخواهد ايفا كند . از چنين نمونه‌هائى در تاريخ ايران تقريبا بكرات ديده مىشود و درست مقارن همان احوال هم بود كه وزير هرات به همان نحو به درجهء خانى ارتقاء يافت « 15 » .\r\n\r\n\r\n","description":"","footnote":"\r\n( 14 ) . چون دژخيم كه يكى از افراد مورد توجه سابق امير بود از وى خواست كه خود نوع مرگش را معين كند او رگ زدن در حمام را برگزيد . من در سال 1859 ( 6 - 1275 ه . ق ) به ديدن اين حمام رفتم و ديدم در ديوار حمام جائى را كه به خون آلوده بود تراشيده‌اند ؛ حتى كسى به خود اين زحمت را نداده بود كه ديوار را دوباره سفيد كند و خراشيدگيهاى ديوار را از ديدهء مردم بپوشاند .\r\n( 15 ) . هنگامى كه بعدها ملازم شاه شدم به خوبى متوجه اين نكته گرديدم كه وى عالما و عامدا از هر نوع گفتگوئى دربارهء امير اجتناب دارد . تنها يك‌بار از من پرسيد كه آيا هيچ وقت چيزى از امير شنيده‌ام . من مطلب را به جائى ديگر كشاندم ولى وى به من گفت : « آدم سختى بود » و بلافاصله پاى مطلب ديگرى را به ميان كشيد . به‌هرحال نسبت به پسر امير التفات بسيار داشت ؛ درست است كه او را از دربار خيلى دور نگاه مىداشت ، اما از دادن مناصب و مشاغل به وى دريغ نمىورزيد .\r\n","page_name":" 208 ","page_number":208},
  {"content":"\r\n\r\nدر نتيجه ، تصميم بر اين شد كه ما را تحمل كنند . شاه در يك مجلس عمومى ما را با مهربانى كامل به حضور پذيرفت ، و بخصوص نسبت به ابزار و لوازمى كه با خود آورده بوديم توجه خاص معطوف داشت و توسط مترجم در هر مورد توضيح خواست . اما به‌هرحال وزير توانست مانع آن شود كه ما به صورت مرسوم خلعت دريافت كنيم ؛ منزل و آذوقه‌اى نيز كه به عنوان مهمان به ما داده مىشد در شأن ما نبود .\r\nبه فرمان شاه كميسيونى تشكيل شد تا دربارهء اساسنامهء مدرسه به شور بپردازد و ما توسط مترجم در جريان مذاكرات كميسيون قرار مىگرفتيم .\r\nاعضاى اين كميسيون مطلب را تغيير دادند و به بحث دربارهء پل‌سازى پرداختند ، هرچند كه در تمام اين مملكت يك رود درست و حسابى قابل ذكر پيدا نمىشود و معلومات شاگردان از حدود دو دوتا چهارتا تجاوز نمىكند ؛ از اين گذشته مسأله‌اى بس مهمتر در كميسيون مورد مذاكره قرار گرفت و آن اينكه براى اين مدرسه چه نوع دكوراسيون و تزئيناتى مناسبت دارد .\r\nهيچ‌كس پرواى آن را نداشت كه عقيده و نظر ما را دربارهء برنامهء تدريس اين مدرسه بپرسد . سرانجام در اين نكته توافق شد كه تعدادى شاگرد در اختيار هريك از معلمين قرار گيرد و آن معلم مسؤول كامل تربيت و تعليم آنان باشد ؛ تنها تدريس زبان فرانسه مىبايست به عهدهء معلم خاصى به نام ريشار كه فرانسوى بسيار محترمى بود قرار گيرد . يك فاضل ايرانى به نام رضا قلى « 16 » به سمت رياست مدرسه برگزيده شد و وزير جنگ و آجودان‌باشى شاه كه كردى به نام عزيز خان بود بازرسى كل مدرسه را زير نظر گرفت .\r\nچون شاگردان معلومات مقدماتى لازم را فاقد بودند قرار شد به همهء آنها به‌طور دسته‌جمعى بدوا مقدمات آموخته شود . البته از اين رهگذر ما در وضع نادلپسندى قرار گرفته بوديم كه چند سال بىكار بمانيم و به دشمنان خود بهانه بدهيم كه بگويند ما هم چون ديگران نان مفت مىخوريم . اما چون شاگردان ما از خانواده‌هاى سرشناس و محترم بودند و اغلب خواندن و نوشتن را به صورت كامل مىتوانستند و از شعر فارسى و عربى نيز چيزهائى مىدانستند ، تصميم گرفتيم كه تعليمات مقدماتى را ناديده بگيريم يا در بعضى موارد آن را به بعد موكول كنيم و به‌هرحال به تدريس رشته‌هاى خاص خود بپردازيم .\r\nاين وظيفه براى من مقرر شد كه شاگردان خود را كه چهارده نفر بودند به تمام اصول علم طب آشنا كنم . من يك كلمه فارسى نمىدانستم و شاگردان من هم اطلاعشان از زبان فرانسه بيش از اين نبود . در به دو امر كوشيدم در درسهاى خود از يك مترجم كمك بگيرم ؛ ظاهرا نتيجه رضايت‌بخش بود زيرا وى هرچند كه فرانسه را به صورت ناقص مىدانست هميشه مطلب را به روانى ترجمه مىكرد ؛ فقط اين مايهء تعجب مىشد كه وقتى من جمله‌اى كوتاه مىگفتم وى مدتها در ترجمهء آن صرف وقت مىكرد . به زودى متوجه شدم\r\n\r\n\r\n","description":"","footnote":"\r\n( 16 ) . منظور رضا قلى خان هدايت است . - م .\r\n","page_name":" 209 ","page_number":209},
  {"content":"\r\n\r\nكه وى اصلا از گفته‌هاى من سر درنمىآورد بلكه مطالب غلط مندرج در كتب فارسى را براى شاگردان بازگو مىكند و من بعدها با رنج فراوان ناچار شدم بكوشم تا اين مطالب نادرست را از ذهن شاگردان خارج كنم . از اينجا ديگر تمام تلاش خود را علىرغم ابتلا به بيماريهاى بومى در دو سال اول اقامتم در ايران - يعنى دچار شدن به اسهال و نوبه كه مرا تا لب گور برد - معطوف به آموختن زبان فارسى كردم ؛ براى يافتن اصطلاحات فنى به كتب متعدد لغت مراجعه مىكردم و گمان مىكنم درحالىكه اين اصطلاحات را با كلمات ديگر مىآميختم با كمك انگشتان ، اشارات ، نقاشيها و داروها توانسته باشم درسى كه تا اندازه‌اى مفهوم باشد بدهم . لا اقل اين نتيجه‌اى است كه من از طرحها و نقشه‌هائى كه شاگردان كشيده بودند و بعدها من آنها را تصحيح كردم بدست آوردم . يك اسكلت « 17 » كامل ، و همچنين بسيارى از لوازم ديگر را كه آماده و خشك شده بود و مقدارى ديگر از وسايل كار را كه در الكل نگاهدارى مىشد از مملكت خود بهمراه آورده بودم . شاگردان كه قبلا تصور مىكردند با دست زدن به استخوان نجس مىشوند چندان بر اين احساس خود چيره شدند كه خود براى تحقيق به درآوردن جمجمه از قبور مبادرت مىورزيدند . اصولا اغلب اينها به رغم نقائصى كه در كار لوازم و تأسيسات بود و با وجود اشكالاتى كه از نظر زبان داشتند در دورهء اول پيشرفتهاى حيرت‌انگيزى كردند ؛ اما متأسفانه شور و شوق اوليهء آنان هم به همين سرعت فروكش كرد و اين خود ديگر در منش و خلقيات شرقيان است ؛ آنها به سهولت مطلب را مىفهمند و درك مىكنند ولى پس از گامهاى نخستين به اين توهم دچار مىشوند كه به مرز دانش رسيده‌اند و بعد ديگر راه تكاهل پيش مىگيرند . كوشش مداوم و مستمر چيزى است كه شرقى از آن خبر ندارد . حال اگر اين را هم در نظر بگيريم كه به علت تعطيلات بىحد و اندازه در هر سال بيش از صد روز به درس و مشق پرداخته نمىشود و شاگردان به خاطر لياقت ، جديت و استعدادشان از طرف بزرگترها مورد تشويق قرار نمىگيرند بلكه فقط به علت خانواده ، زيبائى اندام و اينكه مورد حمايت چه كسانى هستند طرف توجهند و از اينها گذشته بعضى از آنها كه هنوز در سن طفوليتند سواى مخارج درس ، كتاب و خوراك باز كمك‌خرجى بين پنجاه تا دويست تومان هر ساله دريافت مىدارند و حتى داراى يك يا چند زن هم هستند ، آن وقت متوجه مىشويد كه توقعات اوليهء من از نتيجهء زحماتم چرا هر دم بيشتر با ناكامى روبرو مىشد .\r\nالبته نمىبايد از من خواسته باشند كه اطبائى كامل العيار تربيت كنم .\r\nوسايل و امكانات موجود و قواى من براى رسيدن به چنين هدفى تكافو نمىكرد ؛ من تنها مىخواستم كه اطلاعاتى كلى و عمومى در زمينهء طب و\r\n\r\n\r\n","description":"","footnote":"\r\n( 17 ) . اين اسكلت كه به خوبى نصب شده بود تا مدتها مورد كنجكاوى قرار گرفت .\r\nشاه و بزرگان مملكت هرگاه كه به بازديد مدرسه مىآمدند از من مىخواستند كه آن را به ايشان نشان بدهم و هميشه پرسشهاى فراوان در آن باره طرح مىكردند .\r\n","page_name":" 210 ","page_number":210},
  {"content":"\r\n\r\nعلوم طبيعى به شاگردان بدهم و آنان را با مقدمات جراحى كه غير قابل اجتناب است آشنا سازم و كارى كنم كه بتوانند يا به مطالعات خودشان در علم طب ادامه دهند و يا براى ادامهء كارآموزى رهسپار اروپا شوند . به عنوان وسايل تدريس گذشته از سخنرانيها و راهنمائيهائى كه در حين عيادت بيماران در مطب به آنها مىكردم 1 . درمانگاه ؛ 2 . بسيارى از قسمتهاى كتبى را كه خود ترجمه كرده بودم يا اصولا به زبان فارسى تحرير شده بود ؛ 3 . بيمارستانى را كه خود بانى آن بودم نيز مورد استفاده قرار مىدادم .\r\n1 . هر روز دو ساعت وقف تدريس مىشد و پس از پايان درس بسيارى از بيماران به سراغ من مىآمدند ؛ من به شاگردان خود مىآموختم كه چگونه از آنان پذيرائى كنند و چگونه به جراحيهاى كوچك بپردازند . آنگاه آنها به همراه من به عيادت بيماران به شهر مىآمدند ؛ در جراحيهاى بزرگ دستيار من مىشدند و بدين ترتيب به طرز بند آوردن خون و معالجهء موارد ديگر آشنائى مىيافتند . بعدها اجازه مىدادم كه جراحيهاى كوچك را در حضور من به تنهائى انجام دهند ؛ حتى مىتوانستم گاهى به آنها اجازه بدهم كه عمل قطع اعضا را نيز مستقلا برگذار كنند . يكى از شاگردانم به نام ميرزا عبد العلى كه فعلا مقيم تبريز است در جراحى از شهرت خوبى برخوردار است ؛ وى به كرات از عهدهء عمل سنگ مثانه و ساير جراحيهاى خطرناك به خوبى برآمده است .\r\n2 . به منظور آموختن زبان فارسى به صورتى اساسى به خواندن آثار طبى موجود پرداختم و اين كار به من توانائى داد كه خود به تأليف كتابهائى درسى در زمينهء تشريح و جراحى به زبان مردم اين سرزمين همت گمارم .\r\nكتاب درسى تشريح من فقط مشتمل بر مبادى اين علم بود و آشنائى من با زبان فارسى به هنگام تحرير آن براى اداى اين مقصود كفايت نمىكرد ؛ از اين گذشته پرداختن اصولى و عمقى به اين رشته هم به نظر من بىفايده مىآمد زيرا پيش‌داوريهاى موجود مذهبى مرا از كالبدشكافى حتى در مورد جنايتكاران منع مىكرد . فقط يك‌بار در حين اعدامهاى دسته‌جمعى بابيها كه سوءقصدى به جان شاه كرده بودند از من تقاضا شد كه اجساد آنان را تشريح كنم تا از اين طريق حتى پس از مرگ هم مورد هتك حرمت قرار بگيرند . اما من هيچ نمىخواستم كه وسيلهء انتقام قرار بگيرم و نفرت تمام افراد اين فرقه را به خود جلب كنم . بدين صورت بود كه به هنگام تدريس تشريح ، از كالبد حيوانات ، تصاوير و وسايل ديگر سود مىجستم . اما بعدها كتاب جراحى خود را به صورتى اساسيتر و مفصلتر در دو جلد تصنيف كردم و تعليقى بدان در باب بيماريهاى چشم افزودم . در اين زمينه موارد و مصالح فوق العاده‌اى كه حاصل تجربه بود در اختيار خود داشتم زيرا خود يك‌صد و پنجاه و هشت بار به جراحى سنگ مثانه دست زده بودم و روزى نمىگذشت كه يك جراحى چشم يا حتى بيشتر از آن پيش نيايد . اين را كه در اغلب عملها توفيق همراه من بود و تعداد ناكاميها نسبتا اندك ، بايد بيشتر به\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nحساب هواى سالم و تميز اين ديار گذاشت ، زيرا من همواره جراحيها را در هواى آزاد انجام مىدادم و بيماران عمل شده را هيچ‌گاه در اتاق نمىخواباندم بلكه آنها را زير سرپناهها و درختان قرار مىدادم . در مورد جراحيهاى ترميمى با اطمينان خاطر مىدانستم كه دور زخم به خوبى مىگيرد و به اصطلاح چاق مىشود . در كتاب درسى جراحى خود من اصولا از طرح شليوس « 18 » پيروى كردم اما مطالب و موارد بسيارى نيز بر آن افزودم مثلا راجع به سالك ، شقاقلوس ، پيوك ، جذام و غيره . به فصول مربوط به شكستگى ساق و دررفتگى پا طرحها و تصاوير موفقيت‌آميزى نيز افزودم « 19 » .\r\n3 . در سومين سال اقامت خود ، سرانجام با تلاش بسيار تأسيس بيمارستانى را براى سربازان بيمار ، در خارج از شهر ، طرح كردم و اجراى آن را قبولاندم . تا آن هنگام بيماران در سربازخانه‌هاى تاريك و زيرزمين - مانند بسر مىبردند به نحوى كه به هنگام بروز تيفوئيد توأم با بيمارى جلدى كه اغلب در زمستان بروز مىكند ، يك فوج كامل به اين بيمارى واگير دچار مىگرديد و ميزان مرگ‌ومير بين سربازان به نحوى وحشتناك بالا مىرفت .\r\nمن نقشهء هريك از تالارها ، آشپزخانه ، داروخانه ، اتاقها و انبارها و غيره را طرح كردم . همهء بنا عبارت بود از زمينى چهارگوش با صحن حياطى بزرگ كه در وسط آن حوضى تعبيه شده بود و باغچه‌هائى آن را در بر مىگرفت . دور تا دور عمارت را مىبايست بوته و درخت بكارند و ديوارى بلند اين همه را در خود احاطه كند . تالارها در حدود 5 / 3 پا از كف زمين بالاتر بود . از بالاترين نقطهء سقف ضربى لوله‌اى دودكش مانند برافراشته مىشد كه از سوراخ آن تهويه انجام مىگرفت . براى كار تخليه ، فرورفتگى - هاى كوچكى مانند طاقچه در ديوار تعبيه شده بود كه از آنجا از طريق درهاى كوچكى كه به خارج باز مىشد فضولات را خارج مىكردند . چنين بود نقشهء اصلى من . اما اين نقشه نيز مانند طرح ساختمان معبد در كتاب عزرا نقش بر آب شد . فرماندهء كل كه يك نفر كرد و از خويشاوندان رئيس بهدارى قشون بود با اين طرح نظرى نامساعد داشت . هنگامى كه پس از چند ماه از ييلاقهاى كوهستانى بازگشتم متوجه شدم كه نقشهء من سراپا دستخوش تغيير شده است ؛ به جاى تالارهاى وسيع هواگير براى آنكه از مخارج سقفهاى ضربى بكاهند اتاقهاى كوچك زيرزمين مانندى ساخته بودند . خوشبختانه توانستم كارى كنم كه همهء اين اتاقها را دوباره ويران سازند و بر طبق نقشهء من از نو بسازند . درختانى را كه مىبايست غرس شوند و من بهاى آنها را از كيسهء خود پرداخته بودم يا دزديده ، يا به عنوان هيزم سوزانده و يا بدون ريشه آنها را در زمين كاشته بودند . دستور دادم كه در صحن داخلى بيمارستان شبدر بكارند زيرا در غير اين صورت در تابستان\r\n\r\n\r\n","description":"","footnote":"\r\n( 18 ) .  Chelius . \r\n( 19 ) . اين هر دو كتاب درسى در تهران چاپ سنگى شد . « تشريح بدن انسان » در آوريل سال 1854 ( - 1270 ه . ق . ) و « كتاب جراحى و رسالهء كحالى » در ماه مه 1857 ( - 1274 ه . ق . ) منتشر گرديد . كتاب نخستين به نسخ و ديگرى به خط تعليق بود .\r\n","page_name":" 212 ","page_number":212},
  {"content":"\r\n\r\nسوزان حتى با آبيارى دستى هم نمىتوان چمن عمل آورد ؛ اما كسانى كه دوران نقاهت را مىگذراندند نتوانستند در برابر وسوسه‌اى كه براى سبزيجات تازه و شبدر داشتند مقاومت كنند بلكه همهء آنها را تا به آخر چريدند « 20 » .\r\nاما گرفتارى اصلى هنگامى آغاز شد كه پاى مخارج مريضخانه و بودجهء آن به ميان آمد ؛ نه از آن جهت كه اين ارقام اندك باشد بلكه ازآن‌رو كه از مصرف درست و به جاى وجوه نگرانى در كار بود . تا به حال رسم چنين بوده كه اطباى به اصطلاح قشونى در سربازخانه‌ها حساب مخارج بيماران و داروها را در اختيار داشته‌اند و به اين دليل به جاى اعلام وضع و حال واقعى بيماران ، بيمارى آنها را سختتر وانمود مىكردند و در عوض مرضاى فقير و تهيدست را در اثر مسامحه و عدم پرستارى به ديار نيستى مىفرستادند و حتى ضرورترين داروها يعنى گنه‌گنه را تهيه نمىكردند . به همين دليل تأسيس بيمارستان جديد را زيانى به مداخل خود مىدانستند كه با افسران ديگر تقسيم مىكردند . در اثر تلاشهاى آنها به پاداش رنجهائى كه در اين كار متحمل شده بودم قسمت اعظم تالارها را از اختيار من خارج كردند و به يك حكيم ايرانى كرد سپردند . بدين ترتيب هرچند كه من از نظر مالى تأمين داشتم و در صورت ضرورت كم و كسريها را از كيسهء شخصى هم جبران مىكردم تمام كوششهايم براى ايجاد رابطه‌اى معقول ، نقش بر آب شد . سربازانى كه مأموريت نگهبانى را به عهده داشتند به ميل خود پستهايشان را ترك مىكردند و به اين بهانه متعذر بودند كه براى جنگ كردن استخدام شده‌اند نه براى نگهبانى در بيمارستانها ، ولى در ازاى اين بىانضباطى آنها را به علت داشتن جسارت و شهامت مورد تشويق و تمجيد نيز قرار مىدادند . شاگردان خودم كه خرج و دخل بيمارستان را به آنها سپرده بودم پولها را ، و آشپزان و پرستاران ، خواربار ، لباسهاى زير ، اسباب و وسايل و داروهاى مختص بيماران را ، مىخوردند « 21 » . مختصر بگويم ، منظور و هدف نهائى از تأسيس بيمارستان كه مؤسسه‌اى سرمشق و نمونه باشد ، به سبب بىلياقتى و سوء نيت دست‌اندركاران آن با شكست مواجه شد .\r\nبا وجود اين همه ، نمىتوان گفت كه كليهء تلاشهاى من بىحاصل بوده است . توانستم به شاگردان خودم مفهوم درست‌ترى از تشكيلات بيمارستانى\r\n\r\n\r\n","description":"","footnote":"\r\n( 20 ) . مقدار سبزى خامى كه ايرانيها مىخورند حيرت‌آور است . اين سبزيها عبارتند از كاهو ، خيار ، سير ، پياز ، نعناع ، فيلگوش ، بلقك و برگ ترب كه از ريشهء آن بدشان مىآيد . سربازان ايرانى به هنگام لشكركشى و حركت قشون كلا از گياهانى كه سر راهشان پيدا مىشود تغذيه مىكنند . حال هرگاه علاوه بر آن مشتى آرد ، برنج يا لوبيا هم بچنگ آورند با آنها آشى براى خود مىپزند . يكى از وزراى ايرانى روزگارى در حضور يكى از سياستمداران اروپائى تفاخركنان گفته بود : « سربازان شما طالب سيورسات هستند درحالىكه سربازان ما مىتوانند فقط علف بخورند و خوب هم راه‌پيمائى كنند . »\r\n( 21 ) . اين نيز يكى از بىخرديهاى ايرانيان است كه پول ، غصه ، كتك ، گه و پشيمانى را مىخورند .\r\n","page_name":" 213 ","page_number":213},
  {"content":"\r\n\r\nبياموزم ؛ آنان چند صد بيمار را معاينه كردند ، جريان بيمارى آنها را تعقيب و يادداشت نمودند و آموختند كه حتى با دستهاى بسته چه كارها مىتوان براى سربازان كرد . از بيمارانى كه تحت مداوا بودند آثارى از حقشناسى مشاهده مىشد كه گرمىبخش دل و مؤيد كار ما بود و در عين اينكه در ابتدا مخالفتى با مؤسسهء ما در مراجعين مشهود بود اندك‌اندك كار به جائى رسيد كه خود بيماران مىخواستند كه آنان را در بيمارستان بپذيرم .\r\nهنگامى كه بعدها به عنوان طبيب شخصى شاه ناگزير از رفتن به مسافرتهاى مكرر شدم و اين امر مانع از آن گرديد كه خود ادارهء بيمارستان را به عهده بگيرم اين مؤسسه يك‌سر در اختيار حكيمهاى ايرانى قرار گرفت .\r\nطبيعى است كه ديگر از اين پس به هنگام بازديد از آنجا با صحنه‌هاى نفرت - انگيزى روبرو مىشدم كه مرا از آنچه خود ايجاد كرده بودم دلزده و ملول مىساخت . بيماران مطبقه‌اى و اسهال خونى بر روى آجر برهنهء كف اتاق در مدفوع خود مىغلتيدند ؛ يونجه‌زار را چريده بودند و از هيچ درختى و گياهى اثرى برجاى نمانده بود .\r\nبدين طريق من كه از اصلاح‌ناپذير بودن اين حكيمهاى بىوجدان اطمينان داشتم دستورى كه بيشتر در آن روى سخن با افسران و صاحب‌منصبان بود در مورد معالجهء بيماريهاى سربازان نوشتم . در اين رساله بخصوص بيماريهاى تب ونوبه ، اسهال ، تيفوس ( حصبه ) و سرماخوردگى را مورد بحث قرار دادم كه بيشتر مرگ‌وميرها در سربازخانه‌ها و همچنين در راه‌پيمائيها ناشى از آنهاست . براى اينكه اين دستورها و تجويزها را مفهوم‌تر ساخته باشم مطلب را با موشكافى و ايجاز در بخشهاى مختلف مرتب كردم . با كمال خوشوقتى از طرف صاحب‌منصبان و افسران ، مطلع شدم با تبعيت از اين دستورها توفيق يافته‌اند كه حتى در مناطق بدسابقه‌اى همچون عربستان ( خوزستان ) ، دزفول و شوشتر و غيره ميزان مرگ‌ومير افراد قشون را به حداقلى كه قبلا هرگز سابقه نداشته است تقليل دهند .\r\nپس از چهار سال ، سه تن از شاگردان من كه وقت خود را به آموختن زبان فرانسوى نيز مصروف كرده بودند و چند سال بعد چهار تن ديگر براى كارآموزى كامل به پاريس گسيل شدند . گروه نخستين در سالهاى 1860 و 1861 در دانشكدهء طب پاريس به دريافت ديپلم دكترى خود نائل شدند ؛ يكى از آنها به نام ميرزا حسين در آنجا رساله‌اى نوشت كه به من اهدا شده است تحت عنوان : « دربارهء معالجهء تب و نوبه به كمك اسيد ارسنيك بر مبناى تجربيات مكتسب در بيمارستان تهران » و اين اثرى است كه در آن توضيحات قابل توجهى دربارهء اين روش معالجه بدست داده شده ولى اين بيشتر از همه جلب توجه مىكند كه نويسنده ، اين طرز معالجه را دربارهء شخص خودآزموده و مطالعه كرده است . دو تن ديگر نيز رساله‌هاى خوبى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nتأليف كردند « 22 » .\r\nدربارهء كوشش و استعداد اينها هنگامى كه در پاريس حضور داشتم پروفسورها از هيچ تمجيدى خوددارى نورزيدند . بدين طريق مىتوانم همواره خرسند باشم كه اقلا پايه و اساسى براى تربيت شاگردان در رشته‌هاى طب و علوم طبيعى در ايران گذاشته و تحقيق و تتبع آزادانه را در بين آنها رواج داده‌ام . باشد كه در آينده از اين جوانه‌ها ثمرهاى نيكوئى ببار آيد .\r\nدر قرون قديم ظاهرا تعداد قابل اعتنائى دار الشفا « 23 » و درمان‌خانه در كشور وجود داشته است و اين مطلب به خوبى از تزوكات تيمورى آشكار مىشود . اما تنها چيزى كه از اين همه برجاى مانده مؤسسه‌اى است آبرومند در مشهد ، از توابع آستان قدس از جملهء موقوفات حضرت رضا كه حامى غرباست « 24 » . سواى اينها فقط در آذربايجان ، خمسه و خلخال مأمنهائى براى جذاميها وجود دارد و بس ، كه عبارتند از كلبه‌هاى گلى مسكنت‌بارى كه در فاصله‌اى دور از شهر قرار دارند و بيشتر به لانه‌هاى حيوانات درنده شبيه‌اند تا مسكن و مأواى آدميان . تيره‌بختانى كه در اين بيغوله‌ها جاى گرفته‌اند از مختصر انفاق مردم حوالى يا كسانى كه راه عبورشان از آن مناطق مىافتد ، زندگى مىكنند . گاه‌گاه شاه چند صد بار غله بدانان مىبخشد ؛ منتها آن‌طور كه به من گزارش داده‌اند خان حاكم تمام و كمال اين مرسوله را بالا مىكشد و حبه‌اى از آن غله به دست اين تيره‌بختان نمىرسد .\r\nاينها فقط مىتوانند از كاروانهائى كه از آن صفحات مىگذرند تكدى كنند ؛ در شهرها و قراء آنها را راه نيست ، زيرا مردم آنها را نجس مىشمارند و بيماريشان را ارثى مىپندارند . به زحمت مىتوان تصورى از سيه‌روزى اين جماعت پيدا كرد كه مرگ برايشان عروسى است . يك بار توانستم يكى از شاگردان خود را پيش اين جذاميها بفرستم ؛ وى مأموريت داشت تحقيق كند كه چه كارى از دست من ساخته است ، يا حد اقل اينكه مردگان را از زندگان جدا سازد . پس از شش ماه وى با گزارشها و شواهد درخشانى از معالجات خود بازگشت ؛ اما من خيال مىكنم كه تمام كارهاى وى خيالى و دروغ بوده باشد . در اين مورد هم بايد هر نوع اميد بهبود را متوجه آينده ساخت . به گفتهء كتاب مقدس : « هيچ قطره‌اى از آسمان نمىافتد كه قبل از تبخير شدن زمين را بارور نكند . »\r\nدر سال 1858 « 25 » چند خان سرشناس را وادار كردم تا مخارج ساختن\r\n\r\n\r\n","description":"","footnote":"\r\n( 22 ) .\r\n De La Polyurie , Par le Dr . Mirza Reza ben Mokim ( Paris 1860 ) ; du diagnostique et du traitement des hydropisies enkystees , par le Dr . Mirza Ali Naghi ( 1861 ) . \r\n( 23 ) . دار الشفا نام مناسبى است و زيبا براى مريضخانه ؛ خدا كند كه اين وجه تسميه با حقيقت منطبق باشد .\r\n( 24 ) . غذاخانه‌اى نيز از توابع اين مؤسسه است كه در آنجا زائران مهمان حضرت مىشوند . به همين دليل هم هست كه اغلب زائران مىگويند « حضرت با پلو ، چاى ، قهوه و غيره از ما پذيرائى كرد . »\r\n( 25 ) . برابر با 5 - 1274 ه . ق . - م .\r\n","page_name":" 215 ","page_number":215},
  {"content":"\r\n\r\nبيمارستانى را براى تازه واردين به شهر فراهم كنند . من نيز براى اين كار محل مناسبى را كه خالى بود و به ضياء السلطنه ، ثروتمندترين شاهزاده خانم مملكت تعلق داشت ، پيدا كردم . وى اول ، با تخصيص اين محل براى نيتى كه ذكر شد موافقت كرد ولى بعد از من پرسيد آيا هيچ‌كس در آن بيمارستان نخواهد مرد و چون نتوانستم اين اطمينان را بدهم وى فرياد زد كه : « پس لابد از من توقع نخواهيد داشت كه منزل خود را به مرده‌شورخانه تبديل كنم . » و بدين ترتيب قول خود را پس گرفت . امير كبير كه تا به حال بكرات اسمش به ميان آمده است وصيت كرده بود كه از اموالش مبلغ قابل ملاحظه‌اى براى تأسيس بيمارستانى در تهران تخصيص داده شود اما پس از مرگش به وصيت او عمل نشد و آن مبلغ صرف تأسيس مدرسه‌اى خاص طلاب گرديد .\r\nحالا ديگر موقع آن رسيده است كه چند كلمه‌اى نيز دربارهء سرنوشت همراهان خود بگويم . سروان زاتى « 26 » دو سال پس از ورود ما به ايران در اثر گاز ذغال دچار خفگى شد . تشريح جسد او كه در ايران هيچ سابقه نداشت به گردن من افتاد . بدين ترتيب رشتهء فعاليتهاى اين مرد كوشا كه ضمنا قدرى هيجانى و عاطفى هم بود هنوز آغاز نشده قطع گرديد . بعدها به جاى وى سرهنگ كاراچاى « 27 » كه پيرمردى شكسته حال و هفتاد ساله بود منصوب شد . او به علت ضعف و بيمارى قادر به اجراى كارى چندان مهم نبود .\r\nكمى پس از مرگ سروان زاتى ، چارنوتا « 28 » ى معدن‌شناس نيز زندگى را بدرود گفت . وى كه مردى مغموم و ماليخوليائى بود مىپنداشت كه همه جا دشمنان و ارواح در كمين اويند . به چند سفر تحقيقاتى زمين‌شناسى دست زد و من جمله به قلهء دماوند صعود كرد و چون از همراهان خود بيمناك بود صعود به قله را به تنهائى انجام داد ؛ در كوه راه را گم كرد و شب را براى اينكه از سرما مصون باشد در يك گودال گوگرد بسر آورد . صبح زود وى را كه تقريبا بىجان بود يافتند ، پائين آوردند و اعضاى يخ‌زدهء بدنش را گرم كردند . بيمار به حال آمد ولى از اين حادثه به بعد قواى بدنى و دماغى او ديگر به صورت طبيعى بازنگشت . در يكى از مسافرتهاى ديگرش به معادن مس قره‌داغ ، نزديك درياى خزر به بيمارى نوبه دچار شد و با روش علاج به مثل « 29 » به مداواى خود پرداخت اما از به كار بردن مؤثرترين دارو كه گنه‌گنه باشد غفلت ورزيد و كمى پس از ورودش به تهران به بيمارى تب نوبه دائم توأم با ورم كبدى ديده از جهان فروبست . وى از شدت بدخواهى يادداشتهاى روزانهء خود را با اعداد و ارقام مىنوشت ؛ مجموعه‌اى از سنگهاى معدنى را هم كه او فراهم كرده بود به وين فرستادند كه به آنجا نرسيد . مرگ وى و بيش از آن اوضاع روحيش براى پيشرفت و موفقيت هيأت علمى ما داراى زيانى\r\n\r\n\r\n","description":"","footnote":"\r\n( 26 ) .  Zatti \r\n( 27 ) .  Karaczay \r\n( 28 ) .  Czarnotta \r\n( 29 ) .  Homoopathy \r\n","page_name":" 216 ","page_number":216},
  {"content":"\r\n\r\nغير قابل تخمين بود زيرا او كه از طرف دولت همه نوع لوازم و وسايل دريافت كرده بود مىتوانست خدمات برجسته‌اى در عرصهء زمين‌شناسى ايران انجام دهد . با مفقود شدن سنگهاى معدن آخرين آثار فعاليتهاى او هم به كلى از بين رفت .\r\nبارون گوموان « 30 » كه در سويس متولد شده بود به خدمت در قسمت پياده نظام پرداخت . وى كه داراى اخلاق محكم و روراست نظامى بود به پيكار با خدعه و نيرنگ ، گماردن خويش و قوم بر سر پستهاى افسرى و بسيارى از عادات نكوهيدهء رايج ديگر پرداخت اما دريغا كه اوضاع و احوال حاكم مقتدرتر از وى بود ، بخصوص كه او از مطالعه در محيطى كه مىبايست در آن كار كند و مردمى كه با ايشان در تماس بود غفلت ورزيده بود . ولى نقص عمدهء كار در اينجا بود كه پس از ما به توصيهء انگليسيها سرهنگى به نام ماتراتسو « 31 » با پنج افسر ديگر به خدمت دولت ايران وارد شدند . اين ماتراتسو زرنگ و كاردان كه از اهالى يونان و در نتيجه نيم‌شرقى بود ، در همان روزهاى اول فهميد كه در به كدام پاشنه مىچرخد و دريافت كه از اوضاع و احوال چگونه به سود خود بهره بردارد . وى نيز مدرسه‌اى براى پياده‌نظام تأسيس كرد و به شاگردان خود لباس متحد الشكل زردوزى پوشاند و دوروبر خود گارد محافظى گماشت و آن را اركان حرب ناميد . پسربچه - هائى كه درست نمىدانستند دو ضرب در دو چند مىشود به درجهء سرتيپى رسيدند و حتى از حقوق اين منصب نيز برخوردار شدند ، درحالىكه شاگردان جدى و مستعد فراموش شدند و عقب ماندند . مانورهائى هم اين شخص ترتيب مىداد كه آنها را به نام مارنگو ، اوسترليتس و غيره مىناميد و چون مىخواست افسران ما را نيز به عنوان فرمانبر و زيردست خود مجبور به همكارى با اين مانورها بكند كار به مناقشه‌هائى كشيد كه معلوم است همواره اين كلاه‌بردار حيله‌گر در آنها برنده بود . اين آقا باعث شد كه گوموان جاى به وى پردازد و پس از پانزده ماه اقامت در ايران خوش و خرم اينجا را ترك گويد .\r\nكرزيس « 32 » كه افسر توپخانه بود طى اقامت هشت سالهء خود به انجام كارهاى مهمترى توفيق يافت . شاگردان خود را به صورت رياضىدانانى جدى تربيت كرد و با كليهء اصول علمى و عملى اين رشته آشنا ساخت . در هر مورد خود به تأليف كتابى درسى با جدولهاى لازم دست زد و آنها را به صورت چاپ سنگى منتشر ساخت و در اين كار خود از مساعدتهاى ميرزا زكى خان كه در پاريس درس خوانده بود بسيار سود جست . از آن گذشته كرزيس تلگراف را به ايران وارد كرد و يك خط تلگراف بين شهر و قصر شاه كشيد و دستور داد كليهء ابزار و لوازم اين كار را در تهران زير نظر خود او بسازند ( بعدها كه خواستند رابطهء تلگرافى بين تهران و سلطانيه برقرار كنند ناچار\r\n\r\n\r\n","description":"","footnote":"\r\n( 30 ) .  Gumoens \r\n( 31 ) .  Matrazzo \r\n( 32 ) .  Krziz \r\n","page_name":" 217 ","page_number":217},
  {"content":"\r\n\r\nشدند كليهء دستگاههاى فنى را از پاريس وارد كنند ) . وى نخستين كسى بود كه نقشه‌اى از تهران كشيد و با استعانت از مساحيهاى مثلثاتى ارتفاع دماوند و ساير قلل را بدست آورد . اقداماتى كه وى در زمينهء وارد كردن تمدن به ايران كرد ، تقريبا تحسين همهء ايرانيان تحصيل‌كرده را برانگيخت و شاه به وى لقب و نشان سرتيپى بخشيد . از طرف دولت اتريش نيز به وى مدال بزرگ هنر و دانش اعطا شد . اما از آنجا كه اين مدال از طريق دربار ايران به صورت رسمى به وى ابلاغ نشده بود در مقام و نفوذ او در ايران بىتأثير ماند .\r\nبر خلاف آنچه گفته شد نتايجى كه از كوششهاى نميرو « 33 » افسر سوار بدست آمد محدود و ناقص بود . وى ناگزير مىبايست با اين عقيدهء ايرانيان كه آنها بهترين سواركار و جنگاور جهان هستند و در نتيجه به تحصيل در رشتهء سوارى و شمشير بازى نيازى ندارند مقابله كند . اصولا چگونه مىتوان سواره‌نظامى منظم ايجاد كرد در صورتى كه مزد به صورت نامنظم پرداخت مىشود و سرباز براى تعليف اسب خود ناگزير از گرو گذاشتن سلاح و زين و برگ خود است ؟ به وى نيز درجه و نشان سرتيپى اعطا كردند .\r\nهرگاه افسران ما مىكوشيدند ذهن رئيس الوزرا را نسبت به نقايصى كه در كار خود دارند روشن كنند وى از منشى خود مىپرسيد كه آيا اين آقايان حقوق خود را تمام و كمال دريافت داشته‌اند و هرگاه پاسخ مثبت بود در جواب آنان مىگفت : « صاحب من علت شكايت شما را نمىفهمم چون حقوق خودتان را درست به موقع گرفته‌ايد . »\r\nخوب ديگر با وجود اين همه رادع و مانع بر طرف نشدنى حاصل اقدامات و كوششهاى ما سخت كمتر از آنچه بود كه خود قصد و نيت انجام آن را داشتيم ؛ علىرغم اين همه مىتوانيم ادعا كنيم بذرى كه به دست ما پاشيده شد بر زمينى باير و شوره‌زار افكنده نشد و ما باعث سرافرازى وطن خود شديم ، هرچند كه اين وطن به اصرار و ابرام ما را به دست فراموشى سپرده بود . در تمام طول اين مدت گامى از طرف هيچ‌يك از اعضاى اين هيأت برداشته نشد كه باعث شرمسارى مام وطن باشد و هرگز پيش از ما مربيانى در ايران نبوده‌اند كه با اين درجه از سعى و تلاش وظايف خود را انجام داده باشند .\r\nدولت ايران به تعهداتى كه در قبال ما داشت كلمه به كلمه عمل كرد ، ولى البته بسيار از آن فاصله داشت تا وظايفى را كه در برابر معلمين و مهمانان يك كشور دوست بر ذمه داشت از هر نظر انجام دهد . ما متقابلا بدون مهر و كين از يكديگر گسستيم .\r\nذكر مذاكراتى كه بين شخص شاه و من در 25 آوريل 1860 « 34 » به مناسبت شرفيابى خداحافظى من ، روى داد مىتواند مؤيد اين گفته‌ها باشد .\r\nشاه : « خوب لابد پول خوبى جمع كرده‌اى ؟ »\r\n\r\n\r\n","description":"","footnote":"\r\n( 33 ) .  Nemiro \r\n( 34 ) . برابر با 1276 ه . ق . - م .\r\n","page_name":" 218 ","page_number":218},
  {"content":"\r\n\r\nمن : « احتياج چندانى ندارم . مرد درويشى هستم . »\r\n- « بيست هزار اشرفى دارى ؟ »\r\n- « قربانت بروم ؛ خودم حساب مىكنم : در چهار سال اول سالى نهصد تومان به عنوان حقوق استادى مىگرفتم ، بعد اين رقم شد دو هزار تومان ؛ ميزان انعامها و هدايا هم قابل ملاحظه نبود ، عايدات مطب نيز بسيار معتدل بود . »\r\n- « اگر مملكتت وارد جنگ شود به خدمت سربازى مىروى ؟ »\r\n- « حتما » .\r\n- « اگر گلوله‌اى به كلاهت بخورد چه ؟ »\r\n- « كلاه چيز مهمى نيست . ولى سر هر روز پيدا نمىشود . »\r\n- « كاراچاى چه مىكند ؟ »\r\n- « تقاعد خوبى مىگيرد ؛ گمان مىكنم حدود دويست تومان . »\r\n- « اين را مىگوئى خوب ؟ پس چرا فرنگيها اين‌قدر پول از من مىخواهند ؟ »\r\n- « من شخصا چيزى نخواسته‌ام . فرنگيها مىخواهند در غربت پول جمع كنند ، زيرا به اندازهء خوراك و پوشاك در مملكت خودشان هم عايدى دارند ؛ و چون در ايران از تقاعد خبرى نيست پس آنها در حقوق خود آن را هم منظور مىكنند . »\r\n- « اگر شاه شما را وزير خارجه كند ، چه ؟ »\r\n- « هرگز قبول نمىكنم . »\r\n- « چرا قبول نمىكنى ؟ »\r\n- « هنوز فكر مىكنم در كار طبابت عرضه و لياقتى داشته باشم اما در خود استعدادى در كار وزارت نمىبينم . »\r\n- « با وجود اين . . . » .\r\n- « وزراى بزرگ خارجه مانند پيت « 35 » در انگلستان ، تاليران در فرانسه و ميرزا سعيد خان « 36 » در ايران نادرالوجودند . »\r\n- « در اروپا چه كار خواهى كرد ؟ »\r\n- « مسافرت مىكنم تا مريضخانه‌ها را ببينم . »\r\n- « هرچه زودتر با عيالت برگرد . »\r\n- « ان شاء الله . »\r\nدر همان اوان هيأتى به فرماندهى آقاى برونيار « 37 » به ايران وارد شد .\r\nما اتريشيها ديگر نو نبوديم ، مستعمل شده بوديم ؛ افراد تازه و چهره‌هاى نو مطلوب بود . فرانسويان كه اغلب از افسران قشون افريقائى بودند كمتر از ما مىتوانستند با اوضاع و احوال حاكم بر اين ديار آشنا شوند ؛ از انضباط\r\n\r\n\r\n","description":"","footnote":"\r\n( 35 ) .  Pitt \r\n( 36 ) . مأموران سياسى خارجى اغلب به وى به جاى  ministre etrangeres aux affaires  ( وزير امور بيگانه ) مىگفتند :  ministre etrangeres aux affaires  ( وزير بيگانه از امور )\r\n( 37 ) .  Brognart \r\n","page_name":" 219 ","page_number":219},
  {"content":"\r\n\r\nو رعايت سلسله مراتب بين آنان هيچ اثرى ديده نمىشد . دربارهء فرمانده هيأت يعنى برونيار اين سخن ورد زبانها بود كه : « هيأت اتريشى شكست خورد چون فرمانده نداشت ، فرانسويها از آن جهت شكست مىخورند كه فرمانده دارند . » تقريبا همه پس از مدت كمى مشاغل خود را ترك گفتند بدون اينكه كار قابل ذكرى انجام داده باشند . اصولا فرانسويها موقعى كه به صورت دسته‌جمعى و در ارتباط دائم با وطنشان و بخصوص پاريس باشند كارى از پيش مىبرند ؛ اما هنگامى كه تك افتاده در كشورى غير متمدن بمانند چه از نظر روحى و چه از نظر جسمى نمىتوانند با محيط خود تطبيق كنند .\r\nاز پيروزى تلاشهاى فرهنگى و تمدنى هيأتها در اورميه و سلماس هرگز آثارى نديده‌ام ؛ به نظر مىآيد كه اينها به اشاعهء تعاليم دينى و مختصرى اطلاع از زبانهاى فرانسوى و انگليسى اكتفا كرده باشند .\r\nپس از اينكه اطمينان كافى حاصل كردم كه در اوضاع و احوال حاكم بر مملكت مدارسى كه خودشان تأسيس كرده‌اند چندان به درد پرورش فرهنگ اهالى اين كشور نمىخورد و دانستم كه اين تعليمات مدارس به هيچ وجه مكفى نيست بلكه بايد با سرمشق گرفتن از ممالك متمدن كارى براى آنها انجام داد در سال 1858 « 38 » وزير وقت يعنى فرخ خان را بر آن داشتم كه باز تعدادى ديگر از جوانان را به فرانسه بفرستد تا در آنجا به علوم و فنون و صنايع و حرف آشنا شوند و در آن رشته‌ها به تحصيل بپردازند . اميد است اين فرزندان وطن كه با آموختن زبان فرانسه قبلا كارشان آسان شده پس از بازگشت به كشور خود به تعليم آموخته‌هاى خود به سايرين بپردازند و علم خود را به حوزه‌هائى وسيعتر منتقل سازند . اما در اين مورد هم خيلى زياد نبايد به خود وعده و وعيد داد ؛ زيرا شرقيان نظرى تند و نگاهى تيزبين در مورد نقايص و زيانهاى اوضاع اجتماعى مدرن حاكم بر جوامع ما دارند ، اما از درك و كشف آن جوهرى كه اخلاق و سجاياى جامعهء اروپائى را تشكيل مىدهد ، عاجزند ؛ به همين دليل اغلب مىشنويم كه دربارهء فرنگيها مىگويد : « آنها خبيثتر از ما هستند . » و ديگر اين خود حقيقتى است كه در تركيه و مصر همه بدان اذعان دارند كه آن تعداد از اهالى بومى كه به اروپا رفته‌اند پس از بازگشت خود عناصر اروپائى را خيلى بيش از كسانى كه پايشان از مملكت خارج نشده است ، تخطئه مىكنند و منفور مىدارند . اميدوارم كه شاگردان من استثنائى بر اين اصل باشند . مطابق جديدترين اخبار بيطرفانه‌اى كه از پاريس رسيده است بسيارى از آنها چه در رشته‌هاى صنايع و چه در قسمت نظام و همچنين در مؤسسات حرفه‌اى در شمار بهترين اميدهائى هستند كه به عنوان مبشر تعليم و تربيت آينده و اخلاق و رفتارى پسنديده به مملكت خود خدمت خواهند كرد .\r\n\r\n\r\n","description":"","footnote":"\r\n( 38 ) . برابر با 5 - 1274 ه . ق . - م .\r\n","page_name":" 220 ","page_number":220},
  {"content":"\r\n\r\n\r\nدين و قانون 10\r\nاهل تسنن و پيروان تشيع . روحانيون . ملايان در مقام قضا . شرع و عرف .\r\nمجازاتها . شكنجه . عبادت . مؤذن . زيارتگاهها . صدقات و متكديان . روزه . اعياد و تعطيلات . تعزيه . محرمات . قمار . شطرنج . رباخوارى . خرافات . فرق ( شيخيه ، على اللهى ، بابيه ) .\r\nهمان‌طور كه آشكار است ايرانيان شيعىمذهب هستند و به همين دليل به عنوان يك فرد شيعى ، ايرانى تفاخركنان مىگويد : « مسلمانم » درحالىكه اين عنوان مسلمانى را براى اهل تسنن قبول ندارد . اغلب تشيع را در اسلام با مذهب پروتستان در مسيحيت مقايسه مىكنند ، زيرا شيعيان ، سنت يعنى تفسير و تعبير قرآن را جايز نمىشمارند . اما اين قياس درست نيست زيرا برعكس ، تشيع نحله‌اى است پيچيده‌تر ، درحالىكه تسنن به اسلام اصلى و حقيقى آن مقدار تغيير شكل داده است كه بتواند به چادرنشينان امكان بدهد خود را با اوضاع و احوال جامعه‌اى مستقر تطبيق دهند .\r\nيك سنى مىگويد لا إله الا الله ، محمدا رسول الله . وى نيازى ندارد كه به معجزات پيغمبر معتقد باشد زيرا تعليمات روشن و ساده و مفهومى كه بدان پايبند است مستغنى از اين چيزهاست « 1 » . اما فرد شيعى مطلبى ديگر را نيز بدانچه گفته شد اضافه مىكند و آن اين است : « عليا ولى الله . » لفظ ولى مانند ساير كلمات عربى داراى معانى گوناگون است : محرم ،\r\n\r\n\r\n","description":"","footnote":"\r\n( 1 ) . نگفته پيداست كه يك فرد اروپائى با چند سال اقامت در ايران و فعاليت به عنوان طبيب هرگز نمىتواند قضاوتى درست و تحقيقى عميق دربارهء « دين و قانون » ايرانيان داشته باشد . بنابراين جاى شگفتى نيست هرگاه خواننده در اين فصل با مطالب سست و بىاساس مواجه شود . به‌هرحال از نظر حفظ امانت ، آنچه نويسنده ياد كرده به استثناى حدود پانزده سطر و تغيير چند كلمه و عبارت بدون كوچكترين دخل و تصرف در اينجا به فارسى برگردانده مىشود و بديهى است كه خوانندگان خود با سهولت صحيح را از سقيم بازمىشناسند . بدين لحاظ ذكر تمام موارد اختلاف عقيدهء مترجم با نويسنده در پاورقيها ديگر موجبى ندارد ، چه در غير اين صورت فرع زائد بر اصل خواهد شد و بر همهء اين لاطائلات رديه نمىتوان نوشت . اين جالب نظر است كه نويسنده هم ، خود در مقدمه به عدم دسترسى به اطلاعات مربوط به آداب و سنن و اعتقادات مردم اعتراف دارد و وصول به عمق زندگى و باورهاى شرقيان را براى يك اروپائى غير ممكن مىشمارد . - م .\r\n","page_name":" 221 ","page_number":221},
  {"content":"\r\n\r\nجانشين و غيره . . . و نكات باريك و ظرايف گوناگونى كه در تشيع وجود دارد همه در اثر معانى مختلف اين كلمه است . اغلب از اين عبارت « جانشين موقت » مراد مىكنند ولى گروهى ديگر كه غالى هستند على را تجسد ذات بارى مىدانند و وى را برتر از حضرت محمد مىشمارند . به همين دليل هرگز محمد را به استغاثه نمىخوانند ؛ ولى عادتا در حين هر حركت و برداشتن هر گام بانگ برمىدارند « يا على » و اين كلمه را به روى همهء ديوارها مىنويسند و بر پوست درختان مىكنند . كمتر در جوار يا على صداى « اى خدا » شنيده مىشود . پس از حضرت على عليه السلام ، پسرش امام حسين عليه السلام كه در واقعهء كربلا به شهادت رسيد بيش از سايرين مورد احترام است .\r\nمبناى تشيع اصولا بر نفى و انكار گذاشته شده است . آنها منكر حق جانشينى عمر و حقانيت سه خليفهء اول يعنى ابو بكر ، عثمان و عمر هستند ، و خلافت را منحصرا حق على ( ع ) مىدانند . در مورد عمر بر اين افسانه تكيه مىكنند : مردى حق‌پرست در عالم رؤيا ، گناهكار متوفائى را ديد كه در عرش اعلى جلوس كرده است و در مقابل اين پرسش كه حكمت اين كار چيست شنيد كه وى به هنگام مرگ از عمر بيزارى جسته است . به همين دليل هرگز از بيزارى از عمر خوددارى نمىورزند . آنان دربارهء اين قهرمان پاك‌دامن تاريخ انواع و اقسام قصه‌ها بهم مىبافند و مدعيند كه قاتل وى ابو لؤلؤ پس از كاميابى در عمل قتل ، در اثر معراجى شبانه به كاشان انتقال يافته است . در آنجا براى وى مقبره‌اى برپا شده است كه تا به امروز نيز بعضى را به سوى خود مىكشد ؛ هنگامى كه من در ژوئن سال 1859 « 2 » از آن ديار عبور مىكردم راهنما در حال خلسهء تمام ، آن موضع را به من نشان داد . در ماه ربيع الاول به عنوان روز يادبود كشتن عمر در سراسر كشور مراسمى برپا مىشود و در ضمن آن مراسم آتش‌بازى ، آتش‌افروزى و تيراندازى رواج دارد و به آن « عيد عمركشى » مىگويند ؛ در بعضى از مناطق عروسكى را به جاى عمر بر خرى مىنشانند و درحالىكه لوطيها ساز مىزنند در شهرها مىگردانند ، و اين خود در نواحيى كه سنىنشين است اغلب باعث ايجاد ناراحتيها و زدوخوردها و برخوردهاى خشونت‌آميز مىگردد . حكومت اغلب براى اجتناب از اين ناراحتيها فرمان به منع حركت اين دسته‌ها مىدهد اما هرگز كسى گوشش بدهكار نيست .\r\nيك فرد سنى خوش ندارد كه نماز خود را در اتاقى كه پر از تصاوير مسخ شدهء آدم و حيوانات است بگزارد . نفرت آنان از صورت‌پرستى تا بدين پايه است . مىديدم كه اغلب افغانهائى كه به علت قضيهء هرات در ايران بسر مىبرند ، مثلا ميرعلم خان كه مردى ظريف و تربيت شده بود و با امير قندهار كهنديل خان قرابت نزديك داشت به هنگام گزاردن نماز دستور مىداد تمام تصاوير موجود در اتاق را يا بپوشانند و يا خارج سازند . اما وضع شيعيان بر منوالى ديگر است : آنها به عكسها و تصاوير دلبستگى دارند و تقريبا در تمام خانه‌هاى مردم فرودست تصويرى از حضرت على ( ع ) هست\r\n\r\n\r\n","description":"","footnote":"\r\n( 2 ) . برابر با 1275 ه . ق . - م .\r\n","page_name":" 222 ","page_number":222},
  {"content":"\r\n\r\nكه آن را با عدم مهارت بر چوب كنده‌كارى كرده‌اند . اما چون مىگويند كه چهرهء آن حضرت چندان زيبا و دلپسند بوده است كه هيچ نقاشى از عهدهء كشيدن شبيه آن برنمىآيد ، همواره آن صورت را پوشيده نمايانده‌اند . شاه چنين مىپندارد كه شمايل واقعى حضرت على در تملك او است . ظاهرا اين شمايل را براى وى از هندوستان فرستاده‌اند و آن را در جعبه‌اى طلا كه ميناكارى زيبائى روى آن ديده مىشود حفظ مىكنند ؛ هنگامى كه اين شمايل را به اتاق مىآورند تمام درباريان تعظيم مىكنند ؛ شاه نيز در برابر اين شمايل كرنش غرائى مىكند . چندين سال پيش وى طريقتى بنيان كرد كه هدف آن تكريم از اين شمايل حضرت على بود و خود قطب آن شد . تشريفات اين امر در كمال جلال و شكوه برگزار شد و براى آنكه به آن جنبهء مذهبى و دينى هم بدهند روحانيون را نيز دعوت كردند ؛ اما روحانيون با اكراه بسيار در اين جلسه حضور يافتند زيرا آنان در تمام اين تشريفات به حق يك نوع شمايل‌پرستى مىديدند كه به صراحت تمام بر خلاف نص قرآن مجيد بود . ناصر الدين شاه روز تولد حضرت على را تبديل به يكى از اعياد كرد كه تا آن هنگام سابقه نداشت و مسلم است كه هرگاه حضرت على زنده مىبود آنها را از اين كار منع مىكرد و اين همان كار است كه وى در زمان حيات خود با فرقه‌اى كه وى را چون ذات بارى مىپرستيدند ، يعنى غلاة انجام داد .\r\nمطابق با حديثى كه پذيرفته شده ايرانى مجاز است هرگاه ديد كه بر اثر اعتراف به پايبندى به تشيع دچار خسران و زيانى مىشود آن را انكار كند ( تقيه دين ) . در نتيجه اغلب مىشود كه ايرانيان در سرزمينهاى ترك به روش آنها نماز مىگزارند . اين امر در روابط بين خود ايرانيها هم رواج يافته است ؛ روبرو ، در پايبندى و اعتقاد خود به دين پاك ( مذهب مطهره ) گريبان چاك مىدهند درحالىكه هركدام از فريبكارى طرف مقابل اطمينان دارد . اوضاع بعضى از كسانى هم كه من غير حق در لباس ملائى هستند و خود را به عنوان روحانى و ملا جا مىزنند بر همين منوال است . در بين تحصيل‌كرده‌ها كمتر كسى به قرآن اعتقادى دارد ؛ يكى اصلا هيچ‌چيز ديگر را هم به جاى آن قبول ندارد و ديگرى براى خود اعتقادات خاص فردى ايجاد كرده يا نظريات فلسفى درويشان را پذيرفته و سركردگان و اقطاب آن طريقتها را به صورت مرشد و دليل راه مىستايد . فعلا فرق متعددى از صوفيه در ايران وجود دارند ؛ ولى همهء آنها در شمار شيعيان محسوبند .\r\nبرطبق اصل تقيه هر ايرانى خود را محق مىداند كه ظاهرا مقدس و مؤمن باشد ؛ علاوه بر آن احتياط و مصلحت‌انديشى موصوف ايجاب مىكند كه عقيدهء واقعى خود را بروز ندهد مگر آنكه قبلا زمينه را به خوبى سنجيده باشد و تازه آن وقت هم چندان پرده‌پوشى مىكند و طفره مىرود كه مستمع درست از مطالب او سر درنمىآورد .\r\nبدين طريق مىتوان مدعى شد كه تشيع هرچند مذهب متفوق و فراگير در ايران است باز از نظر تعداد ، پيرو معتقد و مؤمن واقعى در آن كم است .\r\nپس ممكن است برحسب آنچه گفته شد تمايل بپذيرفتن اين نظر پيدا\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nشود كه ايران زمينهء مساعدى براى انتشار مسيحيت باشد ، اما در اين مورد بايد گفت كه راه خطا پيموده شده است ؛ تقريبا هيچ‌گاه يك ايرانى ، با صداقت به مسيحيت نگرويده است ؛ موضوع تثليث و همچنين مفهوم زهد و تقواى مسيحى براى وى مفهوم نيست . بهتر است گزارشهاى صادقانهء مبلغين را بخوانيم تا ديگر در واقعيت آنچه گفته شد ترديدى روا نداريم . انجيلهائى كه با اين مخارج هنگفت چاپ و تجليد و به صورت رايگان به گيرندگان داده شده است ، بلافاصله از جلد جدا مىشود و در بازار به جاى كاغذ باطله مصرف مىگردد . سبك سادهء انجيل به طبع شرقيها خوش نمىآيد ، آنها كلمات مطنطن و مسجع و مقفا را كه كشندهء فكر و معنى و مضمون است مىپسندند .\r\nگاهى شاه براى تفريح دستور مىداد كه فصولى از انجيل را در حضورش بخوانند و هربار وى و درباريان به تندى قهقهه را سر مىدادند چنان كه ادامهء قرائت آن غير ممكن مىشد . براى آنكه به تقدس قرآن اهانتى نشود و آن كتاب مقدس به چنين سرنوشتى دچار نيايد ترجمهء قرآن را به فارسى منع كرده‌اند .\r\nدر دين اسلام سلسلهء مراتب روحانيون به معناى واقعى كلمه وجود ندارد و اين سخن در مورد معابد نيز صادق است ، هركس اجازه دارد كه به صداى بلند اذان بگويد و در هر جائى نيز مىتواند اين عمل را انجام دهد .\r\nامروز نيز اغلب اتفاق مىافتد كه مردى كه صدائى خوش دارد بر بام خانهء خود مىرود يا بر سكوى بازار ( مصلا ) اذان مىگويد و همسايگان را به نماز مىخواند . حال اگر جماعتى به نام روحانى وجود دارد ازآن‌رو است كه قرآن كه محتوى قواعد و قوانين است به زبان عربى نازل شده است ، پس در نتيجه فقط علما و دانايان بر آن وقوف و آگاهى دارند و از آنجا كه ادعيه ، نمازها و صيغهء عقد بايد با تلفظ صحيح و حفظ مخارج عربى تلفظ شود تنها پس از ممارست بسيار در ساليان دراز حلقوم ايرانيان مىتواند بدان عادت كند .\r\nبدين ترتيب است كه شيخ الاسلام ، امام جمعه ، مجتهد و عقبهء سپاهى از ملاها بوجود آمده است ؛ شيخ الاسلامها و امام جمعه‌ها و مجتهدها بايد از ذريهء پيغمبر باشند اما ملاها مىتوانند از طبقات عام برخيزند « 1 » . در اوايل اينها\r\n\r\n\r\n","description":"","footnote":"\r\n( 1 ) . بار ديگر توجه خوانندگان عزيز را به اين نكته جلب مىكند كه همواره در اين‌گونه مباحث بايد به اهليت نويسنده توجه خاص داشت . بر طبيبى اروپائى كه خود در آغاز كتاب به عدم صلاحيت خود در اين‌گونه اظهار نظرها اعتراف دارد و بخواهد وارد مطالبى پيچيده از اين دست شود و در باب امورى كه از حيطهء تخصص او خارج است به بحث و فحص بپردازد چه ايرادى مىتوان گرفت . گفته‌هاى چنين كسى فقط از اين جهت بايد مورد امعان نظر قرار گيرد تا معلوم شود ديگران چه برداشتى از امور عقيدتى و دينى كه در اعماق وجود ما ريشه كرده است دارند و ما بهتر بتوانيم با سلاح علم با اين‌گونه بدآموزيها به مقابله برخيزيم .\r\nعدم بصيرت نويسنده تا بدانجاست كه نمىداند قضاوت در اسلام همواره از وظايف خاص روحانيون بوده و اين خود يكى ديگر از شواهد مكررى است كه در اين كتاب دلالت بر عدم اطلاع و يا حتى سوء نظر مؤلف دارد . تخطى به موقوفات را هم به -\r\n","page_name":" 224 ","page_number":224},
  {"content":"\r\n\r\nمردمى برجسته و از نظر ايمان و اطلاع از ديگران ممتاز بوده‌اند و بسيارى از آنان در عرصهء ادب از شهرت فراوان برخوردار بودند . اما برخى از آنها پا را از حد خود فراتر نهادند ؛ قضات را راندند و سرانجام قضاوت و رسيدگى به دعاوى را مختص خود كردند ؛ مىدانستند كه پائين‌ترين قشرهاى طبقات تهيدست را چگونه با پناه دادن به متخلفين از قانون سرسپردهء خود سازند و جماعت را مسحور و شيفته كنند . درحالىكه در برابر همه خود را فقير و خاضع نشان مىدهند براى خود ثروت گرد مىآورند زيرا سرانجام عايدات املاك مساجد ( موقوفات ) نيز به كيسهء آنان سرازير مىشود .\r\nچون در ايران دفاتر اسناد رسمى وجود ندارد و تملك در جائى به ثبت نمىرسد و فقط ملائى در دفترى به نام « قباله » آن را تأييد مىكند هركس مىتواند با جلب نظر متصدى امر قباله‌اى جعلى با تاريخى قبل از قبالهء اصلى تهيه كند و بر مبناى آن مالكيت زمينى را كه از مدتها پيش در تصرف ديگرى بوده است ، « ادعا » كند ؛ و حال اگر نتواند كلا ملك را از يد ديگرى خارج سازد باز مىتواند طرف را مبلغ قابل توجهى سركيسه كند و آنگاه رضايت بدهد . زيرا در فقه اسلامى مرور زمان وجود ندارد ؛ شش سال قبل از طرف شاه مرور زمان براى مدت بيست سال تعيين شد و از طرف مراجع رسمى اعلام گرديد ، اما همچون ساير قوانين قوت و رواج نيافت . بعضى از خانه‌ها در تهران و حتى دهات شش دانگ از اين جهت مشترى براى خريد پيدا نمىكنند و ويرانه مىشوند زيرا علاقه‌مندان مىترسند كه مالكين قديمى آنها بتوانند ادعاهاى گذشتهء خود را بر كرسى بنشانند . به محض اينكه شايعه‌اى پراكنده شود كه اين يا آن خان ديگر مورد عنايت دربار نيست از اطراف و اكناف ادعاهائى نسبت به اموال وى مىشود . همسايهء من در تهران ويرانه‌اى را خريد ، و بر آن خانهء زيبائى ساخت و ده سال تمام در آن سكنى گرفت . در اين هنگام درويشى از گرد راه رسيد و قبالهء كهنه‌اى را ارائه داد ، ولى صاحب‌خانه سخت خوشحال بود ، چون مدعى تازه به دريافت يك رأس اسب و پانزده تومان پول رضايت داد .\r\nملاها بين محرومين و فرودستان طرفداران بسيارى دارند ؛ اما دولتيان از ملاها مىترسند زيرا مىتوانند قيام و بلوا برپا كنند . به‌هرحال اين را هم نمىتوان منكر شد كه ترس از آنها وسيله‌اى است كه استبداد و ظلم زورگويان را تا اندازه‌اى محدود و تعديل مىكند . روىهم‌رفته در نظر عموم مردم از قدر و منزلت ملانماها تا اندازه‌اى كاسته شده است و همه از « ملابازى » صحبت مىكنند ؛\r\nحتى نادر شاه نيز با ملاها ميانهء خوبى نداشت و بسيارى از موقوفات\r\n\r\n\r\n","description":"","footnote":"\r\nهمهء متصديان تعميم نمىتوان داد و پناه دادن به بىپناهان را نيز نقطه ضعف نبايد به حساب آورد .\r\nبهر تقدير همانطور كه در ابتداى فصل يادآور شديم چون مضامينى در پنج صفحهء ابتداى اين فصل ملاحظه شد كه واجد هيچ نكتهء تازه‌اى نبود و از طرف ديگر مىتوانست در اين زمان كه همه به يكدلى و اتفاق نظر احتياج دارند مايهء تشتت و اختلاف باشد به حذف آن تصميم گرفته شد و در چند مورد نيز در بعضى از عبارات و كلمات تغييراتى جزئى به عمل آمد . - م .\r\n","page_name":" 225 ","page_number":225},
  {"content":"\r\n\r\nو بخصوص قسمتى را كه وقف كربلا بود از چنگ آنان خارج كرد ؛ اما تازه در زمان محمد شاه ( متوفى به سال 1848 « 3 » ) قدرت واقعى ملاها با سلب حق پناه دادن به مجرمين از آنها ، محدود گرديد . اميرنظام صدراعظم ( مقتول در سال 1851 « 4 » ) آنگاه ضربهء مهلك را وارد ساخت و شيخ الاسلام تبريز را به تهران براى باريافتن به حضور شاه احضار كرد . شيخ كه مشكوك شده بود چندين هزار تن از مردم تبريز را همراه خود آورد اما امير به اطلاع وى رساند كه شاه مىخواهد او را « تنها » بحضور بپذيرد و بنابراين شيخ الاسلام بر سر دوراهى قرار گرفت كه يا علنا از فرمان شاه سرپيچى كند يا به فرمان وى باشد ؛ وى راه اخير را بگزيد و شاه با برقرارى مقررى او را به تبعيد فرستاد . امير از اين گذشته مقررى ثابتى براى مجتهدين برقرار ساخت و حق عزل و نصب آنان را به سلطنت مخصوص كرد . همين‌كه جانشين اميرنظام به مقام صدارت عظمى رسيد ملاها نفسى به راحت كشيدند ؛ مجددا بازار بست - نشستن و تحصن رونق گرفت و مقام و منزلت امام جمعهء اصفهان تا حد تهديد كننده‌اى ، افزايش يافت . اين موقع و منزلت مناسب از آن جهت به چنگ آنها افتاد كه بابيها سوء قصدى به جان شاه كردند و شاه ديگر به فكر افتاد كه براى برقرارى امنيت خود بايد دين يا بهتر بگوئيم حيثيت علما را تقويت كند ؛ پس نوعى تعصب ظاهرى و صورى نسبت به حضرت على ظاهر و مشهود گرديد ، اما ديرى نگذشت كه شاه طعم اقدام خود را چشيد : ولايت رشت به تحريك مجتهد حاج ملا رفيع طغيان كرد و اطفاى آن آتش به قيمت خون بسيارى از مردم تمام شد . باز كوشيدند كه قدرت روحانيون را تحت سيطره درآورند و محدود كنند . آنگاه مجتهدين تهديد به ترك مملكت كردند ؛ بسيارى از آنان قبلا به شاهزاده عبد العظيم مهاجرت كرده بودند كه همه را با وعده و وعيد بازگرداندند . سرانجام در سال 1856 « 5 » بر طرفين آشكار شد كه نه حكومت مىتواند بر علما متكى باشد و نه علما بايد به دولت اعتماد داشته باشند .\r\nدر جوار « شرع » چيزى به نام « عرف » برقرار گرديد كه توسط شاه ، حكام و محكمهء عالى ( ديوان‌خانه ) اعمال مىشود . عرف را در واقع نمىتوان قانون ناميد ، زيرا نه بر مبناى رويه‌هاست و نه معيار و ضوابط خاصى دارد بلكه بر پايهء احتياجات آنى ، مصلحتهاى دولتى يا اختيار ، متكى است . حال چه مواردى به شرع و چه چيزها به عرف مربوط مىشود مطلبى است كه قاعده و قرارى ندارد . ملاها طبعا عرف را داراى اهليت و صلاحيت نمىشناسند و احكامى را كه بر آن مبنا صادر شده باشد باطل مىدانند ؛ تنها شاه است كه اين اختيار قانونى را عملا اعمال مىكند . حتى هنگامى كه سه نفر به جان شاه سوء قصد كردند چند تن از علما با كشتن آنها به مخالفت برخاستند و مىگفتند چون سوء قصدكنندگان سه نفر هستند برحسب نص قرآن مىتوانند با پرداختن مبلغى معين جريمه ، آزادى خود را بدست آورند .\r\n\r\n\r\n","description":"","footnote":"\r\n( 3 ) . مطابق با 1264 ه . ق . - م .\r\n( 4 ) . مطابق با 1268 ه . ق . - م .\r\n( 5 ) . مطابق با 3 - 1272 ه . ق . - م .\r\n","page_name":" 226 ","page_number":226},
  {"content":"\r\n\r\nاغلب جرائم سياسى از مقولهء عرف محسوب است و از اين قبيل است :\r\nمقاومت در برابر قدرت شاه يا حكام ، نشر اكاذيب عليه حكومت ، اختلاس از اموال عمومى ؛ تخطى از مقررات پليس همچون ايجاد رسوائى در شارع عام ، مستى ، قمار و غيره ؛ همچنين دزدى ، آدمكشى و راهزنى .\r\nدر ايران كيفر به منزلهء دفاع براى نگهداشت و تحكيم جامعه در برابر كسانى كه موجوديت آن را تهديد مىكنند نيست بلكه عملى است انتقامى و در نتيجه شدت و ملايمت انواع كيفرها بر آن ضابطه اختيار مىشود . ميرغضبها به تعداد فراوان در اختيار شاه و حكام قرار دارند و در تمام مسافرتها و فتوحات آنان را همراهى مىكنند . مجازات اغلب بلافاصله با دادن علامتى و گاه در حضور شخص شاه انجام مىگيرد .\r\nاعدام يا با آويختن يا با بريدن سر ، يا با بر خاك كشيدن محكوم در معابر عملى مىگردد . پس از مجازات جسد معدوم به چهار قسمت تقسيم مىشود .\r\nقسمتى بر چوبهء دار و سه قسمت ديگر بر دروازه‌هاى شهر در معرض نمايش قرار مىگيرد . به استثناى اعدام بابيها در دورهء اخير ، ديگر همچون گذشته دورهء جان كندن محكوم را طولانى نمىكنند ؛ مثلا سابق مجرم را گچ مىگرفتند درحالىكه سر او بيرون مانده بود . به همچنين شاه فعلى كيفر كور كردن را لغو كرده است ؛ وى روزى به من گفت : « هرگز امر به كور كردن كسى ندادم و حالا نيز چنين كارى نمىكنم ؛ ترجيح مىدهم كه خطاكار را بكشم . » براى مجازات كسانى كه مرتكب جنحه و خطاهاى كوچك شده‌اند مثلا به دفعات سرقت كرده‌اند ، مهر جعل كرده‌اند و غيره اغلب انگشتان را مىبرند . چه بسا اشخاصى را كه به اين طريق كيفر ديده‌اند به صورت متكدى در خيابان مىبينيم . سارقين كوچكتر را از حوزهء فعاليتشان دور مىكنند ولى قبلا ريسمانى در پرهء بينى آنها مىكشند و آنان را در شهر مىگردانند و به اين كار « مهار » مىگويند .\r\n« گوش بريدن » يك راه و رسم قديمى در ايران است ( مانند اسمرديس « 6 » ) ، و كسانى را كه اتهامى به ديگرى وارد و يا اشاعهء اكاذيب كرده باشند بدان محكوم مىكنند . در اين كيفر تمام لالهء گوش را يكباره نمىبرند بلكه فقط جزء خيلى كوچكى از آن را ، به طورى كه مىتوان همين مجازات را دربارهء شخص معينى تا ده‌بار تكرار كرد . كم و زياد آن ديگر بسته است به ميل ميرغضب و منوط مىشود به مبلغ بيشتر و كمترى كه وى از مجرم مىگيرد .\r\nبا عادت ايرانيان كه كلاه را تا گوش پائين مىكشند اين عيب چندان مشهود نيست ( ماجراى اسمرديس را به ياد آريد ) . يك خان بذله‌گو كه گوشش مكررا به فرمان محمد شاه بريده شده و ديگر چيزى از آن باقى نمانده بود وقتى باز به بريدن گوش محكوم شد در حضور شاه كلاه از سر برداشت و گفت : « آيا اعليحضرت تصور مىفرمايند كه گوش من مانند چمن با آمدن هر بهار جوانه مىزند ؟ »\r\nدماغ بريدن هم به نظر مىرسد كه اين روزها به كلى ملغى شده باشد ،\r\n\r\n\r\n","description":"","footnote":"\r\n( 6 ) . اسمرديس همان گوماتاى مغ است كه داستان مجازات او معروف است - م .\r\n","page_name":" 227 ","page_number":227},
  {"content":"\r\n\r\nبا وجود اين من بلوچهاى بسيارى را با بينى بريده ديده‌ام ؛ در مورد يكى از آنها نيز با موفقيت به جراحى ترميمى بينى اقدام كردم .\r\nبه گناه سرائيدن هجويه ، شاه دستور داد موى سر چند تن از شاهزادگان را بتراشند و به ريش آنها آب دهان بيندازند . به اين كار « زلف بريدن و به ريش تف كردن » مىگويند . براى چوب زدن دستگاه خاصى هست به نام « چوب فلك . » كف پاى مجرم را در بالا به يك قطعه چوب افقى مىبندند درحالىكه خود او از پشت به روى زمين خوابيده است . مجرم در حال چوب خوردن با ميرغضب كه شدت و ضعف ضربات بسته به ميل اوست صحبت مىكند . چند ضربهء معدود محكم ممكن است به مرگ يا حد اقل به آماس كف پا و انگشتان منجر شود و بر خلاف آن چند ضربه‌اى كه از سر ملاحظه زده شود به زحمت از خود اثرى برجاى مىگذارد . اغلب نيمى از مجازات اجرا مىشود ؛ در آن صورت دو شخص را باهم مىبندند يعنى پاى چپ يكى را با پاى راست ديگرى در فلك مىگذارند .\r\nصاحب‌منصبان از چشم افتاده اغلب ساليان دراز در خانهء خود يا در شهرى تحت نظر پليس قرار مىگيرند و به اين مجازات مىگويند « خانه‌نشين شدن . »\r\nبراى زندانيان سياسى اميرنظام صدراعظم در تهران زندانى زيرزمينى به نام « آب‌انبار » تعبيه كرده است و دست و پاى آنان را در آنجا با چوبى مىبندند . مخارج زندانيان از كيسهء خود ايشان است يا از محل انفاق نيكوكاران . اين سيه‌روزان سالها در آنجا مىمانند بدون اينكه از آنان بازجوئى شود تا سرانجام حصبه ، و با يا بيمارى واگير ديگرى آنها را نابود سازد . فقط گاهى سروكلهء ميرغضبى آنجا پيدا مىشود تا به امتثال امر قربانى را براى اعدام از بين آنها بيرون بكشد . به هنگام شيوع بيمارى يا حدوث واقعه‌اى سرورانگيز تعدادى از اين زندانيان آزاد مىشوند كه البته اين ترخيص هيچ ارتباطى با سنگينى يا سبكى جرم مجرم ندارد ، بلكه مربوط مىشود به مبلغى كه هركس مىتواند براى خلاصى خود به رئيس زندان بپردازد . حاج على خان بدنام كه بعدها از او سخن خواهيم گفت نيز به همين نحو عمل مىكرد . مسلم است كه تأسيس چنين زندانى نمىتواند پيشرفت در جهت حقوق انسانى تلقى شود . گاه نيز براى اقرار گرفتن از متهمين يا بيشتر از آن براى سركيسه كردن صاحب‌منصبانى كه مورد بىمهرى واقع شده‌اند و لو دادن محل ذخائر و گنجينه‌هايشان شكنجه به كار مىرود .\r\nشكنجه‌ها از اين قبيل است : اشكلك ( دست ) ، بستن دستها به يك درخت آن‌طور كه بدن در هوا معلق بماند ، سوزاندن زير بغل ، قرار دادن بدن برهنه به روى قطعات يخ ، بستن آلت به اين منظور كه مانع خروج ادرار شوند و غيره . چون نظر حكومت به هيچ وجه آن نيست كه با اعمال شكنجه كسى را بكشند ، پس كار شكنجه تا آن اندازه پيش مىرود كه محكوم به پرداختن مبلغى معين تن دردهد . باز چندين روز ديگر چنين عملى تكرار مىشود تا مجددا مبلغى ديگر تحصيل گردد . نه حكومت عادت دارد كه همهء پول زندانى را يك‌جا مطالبه كند و نه زندانى به پرداخت همهء نقدينه‌اش\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدر وهلهء اول تن درمىدهد ؛ پس اين رسم معمول شده است كه پول را به چند قسمت كنند و در جاهاى مختلف زير خاك پنهان دارند تا پس از هر شكنجه يكى از آنها را بتوانند لو بدهند ؛ اگر زندانى همهء دارائى خود را يك‌باره از دست مىداد ديگر وسيله‌اى براى رشوه دادن و رها شدن در دست نمىداشت و مسلما در شكنجهء بعد جان به جان‌آفرين تسليم مىكرد . آرى احتياط شرط عقل است .\r\nمهمترين اعمال مذهبى ايرانيان عبارت است از : نماز ، زيارت ، صدقه ، روزه و جشن گرفتن اعياد مذهبى .\r\nپيش از اقامهء نماز وضو بايد ساخت . دستها را بايد از آرنج تا نوك انگشتان شست ؛ تركها كه اين عمل را در جهت عكس انجام مىدهند مورد تمسخر ايرانيان قرار مىگيرند زيرا آنها با اين عمل ناپاكى را از بيرون به مركز سوق مىدهند . زينتها را از خود دور مىسازند ، بخصوص انگشتريها را و همچنين جامهء ابريشمين از تن بدر مىكنند زيرا « نماز ندارد » . بدن بايد در حال نظافت باشد در غير اين صورت بايد با انجام دادن عمل غسل خود را از قيد ناپاكى مستخلص ساخت . محل نماز را با دقت كامل انتخاب مىكنند ؛ اين محل نبايد غصبى باشد و به همين دليل در خانه‌اى كه ضبط شده ، يا مالك ، آن را با اعمال زور و فريب بچنگ آورده است از نماز خواندن پرهيز مىكنند . مىدانيم كه ايرانيان به سوى « قبله » نماز مىگزارند ؛ در مواردى كه دريافتن جهت مكه شكى باشد از قبله‌نما استفاده مىشود .\r\nدستورى نيست كه حتما نماز را در مسجد بخوانند ؛ مىتوانى مسلمان مؤمنى باشى بىآنكه در سراسر عمر پاى به مسجد گذارده باشى . ديگر آنكه براى رهائى از تشويش ، يا بريدن رشتهء مصاحبت با كسى مىتوان اغلب به نماز خواندن متوسل شد . خود بارها شاهد بودم كه وزير اعظم در بحبوحهء صحبت با نمايندگان دول خارجى ناگهان مىگفت : « وقت نماز است » و با اين كلام ديگر رشتهء مذاكرات گسسته مىشد . كسى كه نماز مىگزارد لازم نيست به علت حضور هركس كه باشد نماز خود را بشكند ؛ هرگاه شخص شاه نيز از برابر خادمى كه در حال نماز است بگذرد اين خادم از جاى خود نمىجنبد و عبادت خود را قطع نمىكند . پنج بار در روز هنگام نماز را با اذان اعلام مىدارند . مؤذن با صدائى رسا و قوى اذان مىگويد و با نگهداشتن كف دستها به يك طرف گونه صدايش را تقويت مىكند بطورى كه اغلب صداى وى تا يك ربع ميل مىرسد . متن اذان و همچنين آهنگ آن با وجود كمال سادگيش گيرائى خاصى دارد حتى براى اروپائيها . هر مسافرى با لذت خاطرهء شب آرام پرستاره‌اى را به ياد مىآورد كه بانگ دلنشين مؤذن از جانب صحرا طنين‌انداز مىشود و همگان را كه از خود بىخود شده‌اند به عبادت مىخواند . ايرانيها مدعى هستند كه از مادر براى اذان گفتن زاده شده‌اند بطورى كه حتى تركها ، عربها و مصريها هم از اين جهت با آنان فاصلهء بسيار دارند ؛ مؤذنهائى كه صداى رسا و دلنشين دارند مزد بسيار خوبى مىگيرند .\r\nاقدام به زيارت مكه به علت هزينهء هنگفت ، ناراحتيها و خطراتى كه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدر بر دارد فقط منحصر به معدودى از مردم معمر و اغلب اطباست تا با گرفتن لقب حاجى به شهرت برسند ؛ گذشته از آنان روحانيون عاليمقام و تجار ثروتمند را كه بيشتر اهل گيلان هستند مىتوان ذكر كرد ؛ روىهم‌رفته مىتوان گفت كه اكثر زوار حج در بين راه فوت مىكنند و به زحمت ، عشر اين زوار باز به وطن خود برمىگردند و به همين دليل است كه « چاووشى » را « مرثيه » هم مىنامند . براى اجتناب از مخاطرات صحرا و بخصوص حملات راهزنانهء عربهاى بدوى ، زائران راه تبريز و شام يا قسطنطنيه و قاهره را اختيار مىكنند . ولى باز مخاطرات بدترى به صورت بيمارى كه ناشى از تغيير آب و هواست اينان را تهديد مىكند ؛ مثلا هرگاه و با در كاروان ظهور كند ديگر بندرت كسى از چنگال مرگ مىگريزد . از راه خشكى رفتن و بازگشتن در اين سفر با مدت توقف جمعا نه ماه طول مىكشد ؛ از راه دريا كه مورد استفادهء ساكنين نواحى جنوبى كشور است اين مدت بسيار كوتاهتر مىشود .\r\nبيش از همه ، مردم به زيارت كربلا در جوار بغداد مىروند . اين موضع نزد شيعيان تقريبا از شهرت و منزلت مكه برخوردار است و حتى زائران هندوستان ، قفقاز و مصر نيز بدانجا مىروند . به زحمت مىتوان يك نفر ايرانى متعين را پيدا كرد كه يك يا چندين بار به زيارت كربلا نرفته باشد ؛ هرچند علت مسافرت ، هم مىتواند واقعى و هم رياكارانه باشد .\r\nپس از كربلا مشهد به عنوان زيارتگاه بيش از همه مورد توجه است كه در مرز شمال شرقى مملكت قرار دارد . مسافرت بدانجا نيز براى خود مشكلات و خطراتى در بر دارد زيرا بسيارى از زائران از طرف تركمنها ربوده مىشوند و در بازارهاى خيوه و بخارا فروخته مىشوند و به غلامى مىروند . اينها يا با پرداخت مبالغ هنگفت آزادى خود را بازمىيابند و يا اينكه هرگز به وطن خود بازنمىگردند .\r\nلقب حاجى فقط با مسافرت به مكه بدست مىآيد ؛ كسانى كه به كربلا و مشهد مىروند به القاب كربلائى و مشهدى ملقب مىشوند .\r\nزيارتگاههاى كوچكتر عبارتند از قم و شاه ( زاده ) عبد العظيم .\r\nكسانى كه از مكه بازمىگردند براى آشنايان خود بادبزنهاى عربى ، خرما ، قهوه و غيره به عنوان سوقات مىآورند و به عنوان تهنيت از گيرندگان هدايا ، « زيارت قبول » مىشنوند . زائران بايد در طول سفر بكوشند رضاى خدا را بجاى آورند ، مشروب نخورند و از نظر روابط جنسى نيز امساك كنند ؛ اما مع هذا تخطى از اين مقررات اغلب مشاهده مىشود .\r\nدر مسافرتها بسيار مىشود كه آدمى با كاروانى از زائران برخورد كند . به هنگام عبور از شهرها در رأس كاروان چاووش حركت مىكند ؛ وى بيرق سرخى با خود دارد و با صدائى گوشخراش مدح قديسى را كه به زيارتش مىروند سر مىدهد . به دنبال او خيل مردان و زنان و همچنين كودكان در حركتند كه تك‌تك يا جفت‌جفت ، در كجاوهء به اسب يا الاغ\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبسته شده طى طريق مىكنند . به محض رسيدن به كاروانسرا هريك بساط محقر خود را مىگسترند ، حيوانها را تيمار و سفرهء خود را باز مىكنند ؛ بدين ترتيب به آهستگى روزى بعد از روز ديگر فرامىرسد . زائرانى كه از هند پاى پياده به مكه و كربلا مىروند چندين سال وقت صرف مىكنند تا باز به موطن خود بازگردند .\r\nپادشاهان فعلى ايران حد اكثر به زيارت قم مىروند ، چون مشهد در منتهى اليه مرز مملكت واقع است و ممكن است مسافرت بدانجا نتايج ناگوارى داشته باشد . ساير زيارتگاهها كه در خارج از كشور قرار دارند معلوم است كه نمىتوانند مطمح نظر باشند . اما قم اين امتياز را دارد كه مدفن اغلب امرا و شاهزادگان سلسلهء قاجار نيز هست .\r\nدربارهء زكات قوانين مذهبى تكليف را دقيقا تعيين كرده و معيار حد اقل را مقرر داشته است . هرچند كه يك مرد عادى به دليل عدم توانائى اين معيار را رعايت نمىكند ولى باز وى صدقهء بسيار به فقرا مىدهد و از نگهدارى و رسيدگى به حيوانات نيز دريغ ندارد ؛ وى در اين كار از رياكارى برى است و فقط از نداى قلب خويش تبعيت مىكند و از اين جهت بر اروپائيان برترى دارد . همچنين نذر كردن يا نذر بستن كه وى در روزها و لحظات سخت زندگى بدان متوسل مىشود و همواره آن را ادا مىكند قابل ذكر است . زكات و صدقات هنگامى به درگاه خداوند پذيرفته است كه از پول حلال داده شود و از آنجا كه ايرانى همواره نمىتواند مدعى باشد كه از راه حلال پول بچنگ آورده است پس اغلب اشياى ذى قيمت يا شال خود را گرو مىگذارد و پولى را كه از آن راه كسب كرده صدقه و زكات مىدهد بعد مال خود را از گرو درمىآورد . روزهاى قبل از عيد قربان اغلب مىشد كه مردان عالىمقامى به من رجوع مىكردند و پنج تا بيست تومان قرض مىگرفتند ؛ در ابتدا مىپنداشتم به علت ندارى چنين مىكنند ولى بعد دريافتم كه دليل استقراض آنان جز اين نيست كه مال مكتسب مرا حلال و شرافتمندانه مىدانند و مىخواهند با آن پول صدقه بدهند . ولى من گاه از زدن اين زخم‌زبان خوددارى نمىتوانستم كه ظاهرا فقط همه چيز اروپائيها نجس است مگر پولشان . به هنگام بيمارى يكى از عزيزان و خويشاوندان ، گوسفند مىكشند و گوشت آن را به فقرا مىدهند .\r\nبر اثر دست‌ودل‌بازى كه مردم در صدقه دادن دارند تعداد متكديان نيز بسيار است . بخصوص به نابينايان بسيار كمك مىكنند تا به جائى كه بعضى از آنها از محل مال گدائى چند زن نگاه مىدارند ، و برخى ديگر مبالغى را كه كم هم نيست ناگزير در جائى زير خاك دفن مىكنند . بين نابينايان يك حس تعاون و همكارى حكمفرماست ؛ اغلب در دسته‌هاى چهار نفرى گدائى مىكنند و سر عابرين بانگ برمىدارند كه « يك شاهى به چهار كور بدهيد » و در فاصلهء گدائى نيز به انواع و اقسام شوخيها و لودگيها مشغولند . اغلب گداهائى ديده مىشوند با دستهاى بريده ؛ اينها دزدانى هستند كه كيفر ديده‌اند اما اين حقيقت هيچ مانع جلب حس ترحم مردم نمىشود\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو آنها نيز مانند بقيه سهم خود را دريافت مىكنند . اين گداها از سر فرنگيها نيز دست بردار نيستند و بدين صورت مجيز آنها را مىگويند كه ظاهرا فرنگيها از ايرانيها رحيم‌تر هستند ، در صورتى كه عكس اين مطلب صادق است .\r\nروزه در ماه رمضان كارى بسيار مشكل است ؛ روزه رشتهء كسب و كار و آمد و شد را به كلى قطع مىكند و باعث مىشود روال زندگى كاملا ديگرگون شود . شبها بيدار مىمانند و مىخورند و روز را تا طلوع ستارگان مىخوابند . اهل تسنن درست پس از غروب آفتاب افطار مىكنند و بدين سبب از طرف شيعيان مورد اتهام قرار مىگيرند كه روزه خود را نگه نمىدارند در صورتى كه به‌طور متوسط آنان در رعايت مناسك سخت‌گيرتر از اهل تشيع هستند ؛ زيرا صرف‌نظر از تعداد زياد فرقه‌ها ، بسيارى از متصوفه نيز به هيچ وجه زير بار امساك مقرر نمىروند . هرگاه ناچار باشند براى حفظ ظاهر با ديگران در افطار شريك مىشوند ولى باز در نهان در حين روز نيز دلى از عزا درمىآورند . هرگاه دو تن از اين گنهكاران كه يكديگر را خوب مىشناسند با يكديگر روبرو شوند يكى خيلى جدى به مخاطب مىگويد كه سخت لاغر شده‌اى ، و طرفين يكديگر را دلدارى مىدهند كه زيادش رفته و كمش مانده است ؛ هنگام غروب باز چنان مىكنند كه از گرسنگى نا ندارند و با ولع تمام به غذا خيره مىشوند .\r\nشبها قرآن مىخوانند ؛ قبل از پديدار شدن شفق در شهرها توپى شليك مىشود به نشانى آنكه از آن لحظه به بعد بايد از خوردن و نوشيدن پرهيز كرد ؛ از آن پس نماز صبح را مىگزارند و مىخوابند . بعد از ظهرها مساجد پر از مؤمنين مىشود ؛ ديگران تا غروب آفتاب در ميدان بزرگ كه به بازار و نمايشگاه اجناس فرنگى تبديل شده است درنگ مىكنند .\r\nماه رمضان در ممالكى كه آب و هواى سرزمينهاى عربى بر آنها حكمفرما نيست داراى نتايجى كاملا نامعقول است . در شهرى كه غالب سكنهء آن از حاصل دسترنج خود زندگى مىكنند و در نتيجه كارها و پيشه‌ها بايد مسير عادى خود را طى كند ، رمضان باعث اتلاف فراوان وقت و نيروى كار مىشود ؛ سلامت و زندگى خانواده را ضايع مىسازد ، زيرا صرفه‌جوئى در مخارج فقط جنبهء ظاهرى دارد و بر خلاف آنچه در بادى امر به نظر مىآيد ميزان مصرف و هزينهء زندگى بيشتر از مواقع عادى است و بسيارى از خانواده‌ها براى تأمين مخارج غذا و سوخت و روشنائى زير بار قرض مىروند . مردمى كه عهده‌دار كارهاى سنگين و سخت هستند ، برحسب قوانين شرع از گرفتن روزه معافند ؛ اما درست همينها به اين معافيت به ديدهء تحقير مىنگرند و روزه را مىگيرند ، درحالىكه تنبلها و بيكارها شخصا خود را معاف مىكنند يا به بهانهء اجتناب از بيمارى كه در كمين آنهاست كلاه شرعى درست مىكنند تا تن به زير بار اين امساك ندهند .\r\nسواى جمعه‌هاى هر هفته ، اعياد بزرگ اينها هستند : عيد نوروز ،\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nعيد قربان ، عيد فطر ( عيد بايرام « 7 » ) ؛ و چنينند اعياد كوچكتر : عيد مولود پيغمبر ( ص ) و عيد ولادت حضرت على ( ع ) كه شاه فعلى آن را برقرار كرده و عيد امام آخر الزمان ، امام مهدى ( عج ) ؛ اما اگر بخواهيم دقيق‌تر باشيم بايد بگوئيم كه اين اعياد فقط از طرف وابستگان به دربار ، كارمندان دولت ، افسران و غيره جشن گرفته مىشوند ؛ مردم غير از عيد نوروز ديگر از عيدى خبر ندارند . روزهاى جمعه تمام بازارها باز است . اهل حرف و كسبه مانند ساير روزهاى هفته سر كار خود مىروند و كشاورز زمين خود را آماده مىكند . اما شاه و حكام جمعه‌ها را تعطيل مىكنند و در ساير اعياد مراسم سلام برپا مىدارند ، به وزيران و ساير صاحب‌منصبان تهنيت مىگويند و عبارت معمول تبريك نيز چنين است : « عيد شما مبارك باد . » اما در عيد نوروز و روزهاى بعد على العموم از كوچك و بزرگ جشن مىگيرند .\r\nعيد قربان مصادف است با دهم ذى الحجه و در نتيجه پس از گذشت چند سال با روز آشتىكنان يهوديان مصادف مىشود . اين هر دو قوم سنت واحدى را تجليل مىكنند كه همان قربانى حضرت ابراهيم است . منتها آنكه مسلمانان اسمعيل را به جاى اسحق ذكر مىكنند . به عوض يهوديان امروزى كه با كشتن چند مرغ در شب قبل از عيد به تجديد خاطرهء آن واقعه اكتفا مىكنند مسلمانان آن را به مقياسى با عظمت برپا مىدارند . گله‌هائى از گوسفند را براى قربانى به شهر مىآورند ؛ در بعضى از خانه‌ها حتى ده گوسفند مىكشند و به زحمت خانواده‌اى مىشود سراغ كرد كه يك گوسفند هم در آن قربانى نشود « 8 » . در نتيجه گوشت در اين هنگام چندان فراوان است كه نه تنها هر تهيدستى هرچه بخواهد از آن بدست مىآورد بلكه مقدارى از آن نيز فاسد شده به كوچه ريخته مىشود . گوشت به همراه آشغال و دل و رودهء گوسفند روزهاى بسيارى در كوى و برزن مىماند ، زيرا سگها و شغالها از عهدهء خوردن گوشت به اين فراوانى برنمىآيند و در نتيجه بعد از عيد قربان هميشه اسهال و ساير بيماريها شايع مىگردد . هرگاه عيد قربان در اردوى تابستانى شاه برپا شود بايد ميدان را روز بعد تميز و پاكيزه كنند ، زيرا عفونت هوا و آبى كه در اثر انداختن دل و روده در آن ، آلوده شده است ادامهء اقامت در آن محل را غير ممكن مىسازد . در سالهائى كه و با شيوع دارد پس از عيد قربان بر شدت و حدت آن بيمارى واگير افزوده مىشود . در تهران شترى را با آرايه و پيرايهء تمام در معيت نواى موسيقى از خيابانها مىگذرانند . قبلا ، خود شاه آن را قربانى مىكرد ولى فعلا اين وظيفه به عهدهء يكى از خويشان خاندان سلطنتى محول گرديده است ؛ شاه با دست خود فقط چند گوسفند را كه به اين منظور به حضورش مىآورند مىكشد .\r\n\r\n\r\n","description":"","footnote":"\r\n( 7 ) . در اصل چنين است . - م .\r\n( 8 ) . قبلا مؤلف گفته بود كه ايرانيها فقط نوروز را جشن مىگيرند و در نتيجه در اين مورد تعارضى در مطلب ديده مىشود . - م .\r\n","page_name":" 233 ","page_number":233},
  {"content":"\r\n\r\nايام عاشورا يعنى ده روز اول ماه محرم را ( كه در آنها مراسم تعزيه و تعزيه - شبيه ، به ياد شهادت آل على در كربلا برپا مىشود ) مىتوان جزو ايام رسمى محسوب كرد . در اين روزها كه عزاى عمومى و سراسرى در مملكت است ، همه‌كس جامهء سياه در بر مىكند ؛ دسته‌ها در شهرها به راه مىافتد و با آهنگهاى غم‌انگيز كه ترجيع « آى حسين ، آى حسين » در آن به گوش مىرسد ، بر رنجهاى اين سلطان شهيدان اشك مىريزند . به هنگام فرارسيدن ترجيع كودكان درحالىكه از جا مىجهند دو حلقهء چوبى را به صورتى موزون بر يكديگر مىزنند ، درحالىكه بزرگترها چنان محكم با كف دست بر سينه مىكوبند كه صداى آن تا فاصله‌اى دور به گوش مىرسد و موضع برخورد دست و سينه كبود مىشود . بربرهاى كابلستان و كشمير كه مقدار زيادى از آنها در محلهء بربريهاى تهران ساكنند و ساير زائران از نقاط دوردست كه در اين دسته‌هاى عزادارى شركت مىكنند حتى زنجير به سينه مىزنند . يك‌نواختى آهنگ ، صداى گنگ ضربات كف دست به سينه و برخورد حلقه‌هاى چوبى و جرنگ جرنگ زنجيرها تا مدتها پس از نيمه‌شب در خيابانها به نحوى غم‌انگيز طنين افكن است .\r\nدر بسيارى از ميدانهاى عمومى شهرها تكيه وجود دارد كه بر اثر موقوفات مذهبى ايجاد شده نگهدارى مىشود . در وسط فضائى محصور صفه‌اى است كه به عنوان صحنه براى برگزار كردن مراسم تعزيه به كار مىرود . در روزهائى كه مراسمى برپا مىشود ديوارهاى تكيه را با چيت گلدار و شال مىآرايند ؛ « چادرپوشى » به عنوان سقف بر آن مىكشند . بر چهارپايه‌هاى عريض ، گلدانها و ظروف چينى گران‌قيمت ، ليوانهاى كريستال اروپائى ، شمعدانها و غيره چشمها را خيره مىكند . اينها را از خانه‌هاى همسايه براى اكرام و تعظيم امام به عاريت گرفته‌اند . از من و ساير اروپائيها نيز چند بار تقاضا شد كه خرده‌ريزهاى خود را براى زينت تكيه واگذار كنيم . تكيه‌هاى وزير و شاه با تجمل خاص آراسته مىشود ؛ دولت مبالغ قابل ملاحظه‌اى خرج مىكند ، ظروف و بلورهاى گرانقيمت خزانهء سلطنتى بر فراز پايه‌ها به چشم مىخورد و بازيگران كه در نقش عمال يزيد يعنى كسى كه بر آل على پيروز شد ، هستند حتى جواهر سلطنتى را - البته تحت نظارت - بر خود زده‌اند . روضه‌خوانان از تمام مناطق كشور به تهران مىآيند ، بخصوص روضه‌خوانان كاشان شهرت دارند و براى هر جلسه مزدهاى گزاف مىگيرند . اما چون فقط در برخى از صحنه‌ها از وجود آنان استفاده مىشود در نتيجه مىتوان نمايشها را در قسمتهاى مختلف شهر و در مواقع گوناگون برپا كرد ؛ روضه‌خوانها چهار نعل از نقطه‌اى به نقطهء ديگر مىروند و اغلب در يك روز در پانزده تكيه مختلف ظاهر مىشوند .\r\nدورهء نمايشها در حقيقت نه روز پشت سر هم به طول مىكشد كه در هريك از آنها واقعهء ديگرى به نمايش گذارده مىشود . اما چون تعداد بازيگران به اندازهء كافى نيست بنابراين مدت اين نمايشها تمديد مىشود و سراسر دو ماه محرم و صفر را شامل مىگردد . تمام نقشهاى نمايش - حتى شخصيت -\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nهاى زن كه به جاى آنان از مردهاى باحجاب استفاده مىشود - اغلب سوار بر اسب و با زره و كلاه‌خود به صحنه مىآيند ؛ همچنين كاروانهائى كه بار و محمل خود را بسته‌اند ، از صحنه مىگذرند . بعضى از صحنه‌ها چندان حقيقى پرداخته شده است كه بيننده را تحت تأثير قرار مىدهد و دل او را سخت به درد مىآورد ، ولى روىهم‌رفته مىتوان گفت كه خيلى اين نمايشها را طولانى برگزار مىكنند . شنوندگان هق‌هق مىكنند و مىگريند و چنان با تمام وجود با آنچه در صحنه مىگذرد سهيم مىشوند كه ممكن است كسى را كه در نقش يزيد بازى مىكند با دست خود قطعه‌قطعه كنند . در بعضى از نواحى لرستان كه پاى تمدن به آن نرسيده گويا مواردى پيش آمده است كه بازيگرى مؤثر بازيگران به قيمت جانشان تمام شده باشد ؛ پس كسانى كه نقشهاى منفى به عهده داشته‌اند براى آنكه نگذارند تماشاگران غرق توهم شوند در صحنه‌هاى سخت رقت‌انگيز خود نيز در گريهء مردم شركت مىكردند .\r\nبرحسب سنت بايد يك ايلچى فرنگى مسيحى در بارگاه يزيد حاضر باشد تا شفاعت اين قربانيان تيره‌بخت را بكند و چون تمناها و خواهشهاى وى اجابت نمىشود خود اسلام مىآورد و مانند آنان به شهادت مىرسد . در اين صحنه ، كه طبق قاعده بايد در روز هفتم تعزيه باشد بازيگران همهء حضور ذهن ، لطف كلام و خوشمزگى خود را به كار مىگيرند . اولين سفير اروپائى كه به دربار ايران آمده گويا با خود يك دوربين لوله‌اى داشته است ؛ بدين جهت براى حقيقى نشان دادن نمايش لازم مىدانند كه ايلچى هميشه درحالىكه چنين دوربينى را زير بغل دارد بر صحنه ظاهر شود . براى لباس اين فرنگى معمولا پوشاك اروپائيها را به عاريت مىگيرند كه در نتيجه اغلب منظره و كاريكاتورهاى خنده‌آورى درست مىشود . مثلا من خود شاهد بودم كه چگونه ايلچى با دخترش كه پسربچه‌اى نقش او را به عهده داشت سوار بر مركوب وارد شد . پسرى كه نقش دختر را به عهده داشت با لباس زنان و دامن پف كرده به صحنه آمده بود ؛ ايلچى درحالىكه دوربين كذائى را زير بغل داشت فرود آمد ، چند قطعه آواز را به تنهائى و به صورت دو نفره خواند و بعد با دخترش بشهادت رسيد . يك‌بار نيز وزير جنگ از من خواست چند تكه لباس از لباسهاى خودم را براى ايلچى بدهم ؛ من فراك و شلوارم را دادم اما كلاه مخصوص را نداشتم چون خودم كلاه ايرانى بسر مىگذاشتم . اين نقيصه را با يك كلاه‌خود اتريشى كه در انبار داشتند مرتفع ساختند و بدين ترتيب بود كه ايلچى با فراك و كلاه‌خود در تعزيه حاضر شد .\r\nدر بين جمعيت تماشاچى نيز صحنه‌هاى خنده‌آور كم اتفاق نمىافتد ؛ زنان فقيرى كه ساعتها در تنگناى ازدحام بر روى قالى زانو زده‌اند گاه با يكديگر دست بگريبان مىشوند و اين امر باعث تفريح خاطر مردم مىشود ؛ به صورت يكديگر مىكوبند ، روبنده‌ها را از صورت طرف برمىدارند و تا هنگامى كه نوكران دربار مداخله نكرده باشند دست از مجادله نمىكشند .\r\nشايع است كه شاه خود چند مفتن را وامىدارد كه زنان را به كتك‌كارى ترغيب و تحريك كنند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nروز هشتم تعزيهء امير تيمور بر صحنه مىآيد كه پر است از شوخيها و بامزگيها . سرانجام در روز دهم در فضائى بزرگ و عمومى داستان شهادت بنمايش گذارده مىشود . عروسكى كه نمايندهء جبرئيل است از ريسمانى پائين مىآيد تا ارواح ائمه را تا عرصهء بهشت همراهى كند . پيش از آن اسبهاى نژادهء بزرگان مملكت را كه با زين و يراقهاى گرانبها و شالهاى ذىقيمت آراسته شده‌اند به ميدان آورده‌اند . يك فرد اروپائى در اينجا اين فرصت را بدست مىآورد كه بعضى از اسبان اصيل را به چشم ببيند كه در غير اين صورت به هيچ وجه به ديدن آنها توفيق نمىيابد .\r\nسنت برگزارى تعزيه - شبيه چندان عموميت يافته كه هيچ‌يك از بزرگان ياراى چشم‌پوشى از آن را ندارد هرچند كه انجام دادن آن متضمن تقبل هزينه‌هاى بسيار است ؛ زيرا صرف‌نظر از مزد بازيگران مىبايد از مهمانان در طول نمايش با شربت ، و پس از اتمام تعزيه با شامى شاهانه پذيرائى كرد . از آنجا كه در طول دو ماه طولانى تمام كسب و كارها متوقف و امور ديگر معوق است ، نتيجه اين مىشود كه برگزارى اين مراسم باعث خرابى بسيارى از خانه‌ها و وام‌دار شدن خيلى از خانواده‌ها مىشود .\r\nمؤمنان سخت‌گير البته نمايش صحنه‌اى را جايز نمىشمارند و آن را هتك حرمت از ائمه و بت‌پرستى مىدانند ؛ آنها در ايام عزادارى كار را به اين محدود مىكنند كه خواننده از منبر داستان شهادت آل على را از بر به آواز بخواند . تغيير مايهء صداى آواز ، به صورتى عالى كه برحسب سن و جنس كسى كه سخن از آن در ميان است صورت مىگيرد ، ثابت مىكند كه ايرانيان واقعا هنرپيشه از مادر زاده شده‌اند . ملاها نيز به تماشاى تعزيه مىآيند و درحالىكه تن به تماشاى بازيها مىدهند آن را به چيزى نمىگيرند و بدان با ديدهء تحقير مىنگرند . در ساير ماه‌هاى سال نيز برپاداشتن تعزيه - شبيه به علت قبول شدن نذرى كه شده است اندك نيست . هركس بايد خود شخصا حاضر و ناظر باشد تا از شور و شوق حضار و بخصوص زنان نسبت به اين نمايشها بتواند تصورى بدست آورد .\r\nما تا به حال دربارهء مواردى از تخطى از « امر » صحبت كرده‌ايم و از آنچه پس از اين خواهد آمد نيز اين نتيجه حاصل مىشود كه « نهى » هم به شدت و دقت رعايت نمىشود .\r\nدربارهء مصرف رايج خمريات نيز در جائى ديگر از اين كتاب به تفصيل سخن خواهيم گفت .\r\nقماربازى با ورق بين طبقات بالا و خدمهء آنها سخت رواج دارد ؛ به آن گنجفه و همچنين آس‌بازى مىگويند . در دربار سلطنتى به مناسبت جشنها يا شكار چند تن از صاحب‌منصبان يا شاهزادگان را براى بازى دعوت مىكنند ؛ در اين بازيها گاه بر سر زنى برد و باخت مىشود ؛ مردم فرودست به خرابه‌ها مىروند تا در آنجا قمار كنند و هرگاه توسط محافظين دستگير شوند در معرض خطر چوب خوردن قرار مىگيرند . بازيهاى مجاز عبارت است از : تخته‌نرد و شطرنج . مهره‌هاى شطرنج شاه ، وزير ( اسم وزير كاملا برحسب اوضاع و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاحوال مشرق‌زمين اختيار شده است ، زيرا ملكه هرگز نمىتواند در انظار عموم ظاهر شود و بخصوص به گردشهاى دور برود ) ، فيل ، اسب ، فرزين ، پياده است .\r\nاصطلاح شاه مات هم رواج دارد ( بايد دانست كه در اين عبارت لفظ مات با كلمهء مات عربى كه به معنى مرگ‌ومير است ، ربطى ندارد ، بلكه كلمه‌اى است فارسى و شبيه به  Matt  آلمانى به معنى بدون هيجان و از نظر روحى فرسوده ) .\r\nشطرنج در طبقات مرفه‌تر بسيار مورد علاقه است ولى با دقت و مطالعه‌اى كمتر از اروپا بازى مىشود ، هرچند كه قواعد بازى آن تفاوتى ندارد . جوانان طبقهء پائين اغلب به انگشت‌بازى « 9 » مىپردازند . بازى ديگرى كه بر مبناى احاطه به اشعار كلاسيك ايجاد شده آن است كه يكى شعرى را مىخواند و ديگرى بايد بلافاصله شعر ديگرى را از بر بگويد كه اول آن با حرفى شروع بشود كه آخر بيت قبلى به آن ختم شده است ( مشاعره ) . يك‌بار ناظر چنين مسابقه‌اى بودم كه بيش از يك ساعت به طول انجاميد تا اينكه يكى از دو حريف از يافتن بيت لازم اظهار عجز كرد .\r\nنهى از رباخوارى فقط ممكن است در جوامع شبانى مورد رعايت قرار گيرد نه نزد قوم تجارت‌پيشه‌اى مانند ايرانيان . به همين دليل كلا آن را ناديده مىگيرند . نرخ قانونى تنزيل دوازده درصد است ؛ اما در مورد مخارج بىبندوبار كه مثلا در اثر عروسيهاى پرخرج ، مهمانيها ، تشريفات ماه رمضان « 10 » ، تجمل‌پرستى طبقات بالا و جلال و جبروت بىاندازهء مورد علاقهء زنان كه از هر حدى فراتر مىرود پيش مىآيد ، همچنين به هنگام پيدا شدن احتياج فورى به مبالغ هنگفت تا بتوان با رشوه دادن شكايت طرف دعوا را باطل كرد يا بتوان مقامى را خريد ، ديگر هرگاه به نرخهاى بسيار بالاترى مثلا هشتاد درصد پول به نزول گرفته شود آن هم با ربح مركب مطلب نبايد مورد حيرت شود . از اينها گذشته در نظر بايد داشت كه به زحمت در ايران كسى را مىتوان يافت كه قرض‌دار يا طلبكار نباشد ؛ حتى روحانىنمايان با وساطت دلالان پول به نرخ بالا نزول مىدهند . وضع و حال درويشى يعنى عدم تعلق با اين كلمات بيان مىشود : « نه قرض دارم نه طلب . » به‌هرحال تعداد اين خوشبختها از قرار بايد فوق العاده اندك باشد .\r\nاعتقاد به سحر و جادو و فال به آن اندازه كه در قرون وسطى در اروپا رواج داشت در اينجا معمول نيست . شنيدم كه بعضى از افراد مىگويند به آنها تهمت مراوده با ديو و جن زده‌اند ، اما هرگز شنيده نشده كه كسى از اين بابت مورد تعقيب و آزار قرار گرفته باشد . مثل بقيهء كشورها در اينجا هم زنانند كه بيشتر به خرافات اعتقاد دارند ، بخصوص در مطالب مربوط به عشق و باردارى و همچنين در باب بيمارى و مرگ‌ومير فرزندانشان ؛ به چشم\r\n\r\n\r\n","description":"","footnote":"\r\n( 9 ) . دو نفر به بازى مىپردازند . يكى از آنها به سرعت دستها را با تعداد معينى از انگشتان پيش مىآورد و باز دستها را پنهان مىكند . طرف مقابل بايد تعداد انگشتان را به درستى بگويد تا در بازى برنده باشد .\r\n( 10 ) . قبلا صحبت از اين شد كه به چه دليل مخارج مردم در ماه رمضان بيش از حد عادى است . - م .\r\n","page_name":" 237 ","page_number":237},
  {"content":"\r\n\r\nبد باور دارند و گمان مىكنند با جادو جنبل مىتوان عشق مرد را جلب يا دفع كرد . آنها به خود و فرزندانشان تعويذ و طلسم مىآويزند يا مىكوشند چيزهائى را ، كه به گمان خودشان باعث ناراحتى و خسران رقبا و دشمنان است ، به نحوى به لباس آنها بچسبانند . مردم به اين دعاها و طلسمها به ديدهء چيزى غير عادى نمىنگرند ولى فهميده‌ها و تحصيل‌كرده‌ها لبخندزنان مىگويند : « كار زنان است . » وضع « استخاره و فال » بر منوال ديگرى است ؛ زيرا كمند ايرانيانى كه دست بكارى و لو ناچيز بزنند ، بدون اينكه قبلا از سرنوشت در اين مورد سؤالى كرده باشند . براى استخاره از تسبيح يا قرآن ، و ديوان حافظ استفاده مىكنند . در مورد تفأل با كتاب ، سرانگشتان را داخل صفحات آن مىكنند و موضعى را كه بدست آمده است مىخوانند . با رمل نيز تفأل مىزنند ؛ در تفأل با رمل به وجود مفسرى احتياج است كه رمال نام دارد . نه تنها قبول مأموريت يك لشكركشى ، فرماندهى ، حكومت يك ولايت بلكه حتى خوردن يك سيب ، يا نوشيدن يك ليوان شربت نيز اغلب منوط به خوب آمدن استخاره مىشود .\r\nبهمچنين مردم خواب ديدن را هم اشاره‌اى به حدوث اتفاقات مىدانند .\r\nعقيده به خوش يمن بودن و نبودن ، و « آمد » داشتن و نداشتن سه چيز در مردم رسوخ يافته است : زن و اسب و خانه . در مورد زن و اسب اصطلاح خوش - قدم و بدقدم بودن هم به كار مىرود . هرگاه ايرانى به هنگام تحصيل يكى از اين سه با موفقيتى روبرو شود ديگر آن را به هيچ قيمت از دست نمىدهد ؛ برعكس هرگاه دچار ناملايمى گردد مىكوشد هرچه زودتر از شر آن خلاص شود . بعضى از زنان شاه فقط ازآن‌رو ناگزير از ترك حرم مىشدند كه « بدقدم » بودند . اسبهائى كه پايشان سفيد باشد شگون ندارند . عدد سيزده را بخصوص بد و ناميمون مىشمارند . تاجرها به هنگام شمارش از ذكر آن اجتناب دارند و بعد از دوازده مىگويند « زياده » و پس از آن چهارده . هر قوم و قبيله‌اى براى خود در هفت روز هفته روزهاى سعد و نحس خاصى دارد .\r\nولى در هيچ كجا اعتقاد به ارواح و اشباح ديده نمىشود و براى آن نيز در زبان ، لغت خاصى وجود ندارد . اغلب قصه‌هائى از غولهاى آدمخوار بيابانى شنيده مىشود كه با آدمهاى گرگ شدهء قصه‌هاى اروپائى مطابقت دارد .\r\nيكى از رسوم رايج در سراسر مشرق‌زمين اين است كه در بعضى از مساجد بر درختان ، بر توده‌هاى سنگ و يا بر فراز قلهء كوه ، تكه‌هاى كوچكى از لباس را به عنوان دخيل بچسبانند يا بياويزند « 11 » . در تهران نزديك دروازه شميران بقعه‌اى است كه پنجره و نرده‌هاى آن از هزاران قطعه كهنه پاره پوشيده است و در كوهى سر راه آبگرم نزديك دماوند نيز درخت عرعر تناورى است كه هيچ عابرى از آويختن قطعه‌اى از لباس خود به آن خوددارى نمىكند .\r\nدوام و بقاى اين درخت موجب پيدا شدن شهرت مقدس بودن آن شده است . به علت فقدان درخت در بعضى جاها ، هر مسافرى با خود سنگى بهمراه مىبرد ؛\r\n\r\n\r\n","description":"","footnote":"\r\n( 11 ) .  Kremer , Aegypten ( Leipzig 1863 ) , p . 151 . \r\n","page_name":" 238 ","page_number":238},
  {"content":"\r\n\r\nبا گذشت زمان هرمى برپا مىشود و در پناه آن به زودى درختى مىرويد كه باز به آن دخيل مىآويزند .\r\nمردم بخصوص مىپندارند كه مارگيران با ديوها و جن در ارتباطند و منظورشان درويشهائى است كه انواع و اقسام مار ، عقرب و مارمولك را در ميدانهاى عمومى به معرض تماشا مىگذارند . اين حيوانات را تحريك مىكنند ، به دور گردن خود مىبندند و دست خود را در حلقوم آنان فرود مىبرند و با احضار جن و عفريت - با گرفتن پولى - ديگران را نيز در « افسون » خود شريك مىسازند به طورى كه آنها نيز در برابر نيش اين جانوران خطرناك مصون مىشوند . بعضى نيز مدعى مىشوند كه فقط دست راست يا چپ آنها مصون و افسون شده است و فقط با آن دست مىتوانند حيوان سمى را لمس كنند .\r\nهمهء اين مارگيريها و جادوگريها از طرف شرع منع شده است ؛ منتها در عمل ، اين دوز و كلكها بيشتر از مرجعى كه آنها را منع كرده است طرف توجه عوام قرار دارد .\r\nعموما منع خوردن گوشت خوك و حيوانى كه خفه شده باشد رعايت مىشود . مردم مشرق زمين و همچنين مسيحيانى كه در شرق زندگى مىكنند از اين كار تنفر دارند . هر حيوانى كه مىخواهند گوشت آن را مصرف كنند بايد چنان ذبح شود كه خون به راحتى از شريان آن جارى گردد . تنها در هنگام اضطرار و عسر و هرج است كه يك شرقى از اين منع سرپيچى مىكند ، زيرا قدرت عادت و نفرتى كه از كودكى نسبت به اين غذاها به وى تلقين شده خود مؤيد اين نهى مذهبى گرديده است .\r\nشيخيها فرقه‌اى هستند كه با شيعيان تفاوت ناچيزى دارند . مقر اصلى شيخيه در كرمانشاه « 12 » است و بسيارى از مردان چابك مسلح از اين نحله دفاع مىكنند ؛ ولى پيروان اين فرقه در ساير شهرها و حتى تهران نيز هستند . علىرغم خصومت بسيارى از ملاها ، باز شيخيه مدعى تساوى حقوق هستند ؛ مسجدى در تهران دارند و عالمى كه برايشان وعظ مىكند . شيعيان پيشنهادى را كه از طرف شيخيه براى مباحثه با آنها شده بود نپذيرفتند .\r\nمبناى نظرى آنان بيشتر تحقيقات و مطالعات ظريفى است دربارهء نحوهء وجود امام مهدى كه قاعدتا بايد در روز رستاخيز ظاهر شود و سفسطهء كليساى روم شرقى ( بيزانس ) را بخاطر مىآورد . شيخيه نيز مانند ساير فرق نوظهور به تنگ فكرى و تعصب ممتازند ؛ در نتيجه مدنيت از آن فرقه چشمداشتى نمىتواند داشت .\r\nايرانيها مقصودشان از على اللهى تمام فرق مختلفى است كه به تجسم خدا در ذات على اعتقاد دارند : هم آنها كه وى را تجسم بلاواسطهء ذات بارى مىشمارند و هم آنان كه او را تجسم با واسطه از طريق حضرت ابراهيم ، حضرت موسى ، حضرت داوود و عيسى مسيح مىپندارند . هرچند كه على اللهيها\r\n\r\n\r\n","description":"","footnote":"\r\n( 12 ) . ظاهرا نويسنده كرمانشاه را با كرمان اشتباه كرده است . - م .\r\n","page_name":" 239 ","page_number":239},
  {"content":"\r\n\r\nخود را مسلمان مىدانند باز به قطعيت و اعتبار قرآن باور ندارند ، نماز نمىگزارند و به تبعيت از احكام طهارت و تغذيه نيز پايبند نيستند و به همين دليل است كه اروپائيها بهتر و سهلتر با آنان مىتوانند حشر و نشر داشته باشند و ازاين‌رو اغلب على اللهيها را به خدمت مىگيرند . مقر اصلى آنها در كرمانشاه و حوالى آن است ؛ اين فرقه در اين ناحيه علنى هستند و براى پيشواى خود كه باز در آنجا ساكن است احترام و ستايش فوق بشرى قائلند . من خود در جلسه‌اى كه شاه به اين پيشواى روحانى بار داد حاضر بودم . درست است كه شاه وى را در باغ بحضور پذيرفت اما سخت با او به ملاطفت رفتار كرد و به هنگام وداع وى را با اهداى خلعت نواخت . در ايران ، قصه‌ها و داستانهاى ماجراجويانه‌اى از اين فرقه بازگو مىكنند . مثلا اينكه بدون ناراحتى از ميان آتش مىگذرند و بچه‌هاى خود را از طبقات بالا به زمين مىاندازند بدون اينكه صدمه‌اى ببيند : اينها افسانه‌هائى است كه مرتب تكرار مىشود و همه اطمينان مىدهند كه خود شاهد آن وقايع بوده‌اند و گمان مىرود كه منبع آن ، مراسم و تشريفات كاملا خاص اين جماعت باشد . على اللهيها در سراسر مملكت پراكنده هستند و بخصوص بسيارى از آنان در شهر دماوند سكنى گرفته‌اند . شعبه‌اى از آنها كه خود را داوودى مىنامند در ناحيهء قزوين و دهات سر راه رشت مستقرند .\r\nاز اهل تسنن نيز ، جمعيت قابل ملاحظه‌اى در ايران ساكنند آن هم در كردستان ، آذربايجان ، خليج فارس ، طالش و ساحل درياى خزر .\r\nدر اين اواخر فرقهء بابيه سخت توجه را جلب كرده است . بنيان‌گذار اين فرقه كه سيد مطلعى است خود را باب الدين ناميد ، كتابى به زبان عربى نوشت ، منكر قرآن شد ، اموال و املاك را ملك عام دانست و زنان را كاملا آزاد خواند و اعلام داشت هركه در كار دفاع و انتشار دين او شهيد شود جاويد است و در همان لحظهء مرگ در نقطه‌اى ديگر تجديد حيات مىكند .\r\nاين تعاليم كه تجديد حيات و ادامهء دين مزدك روزگار ساسانيان است به زودى در شيراز ، مازندران ، اردستان ، زنجان و ساير شهرها پيروانى يافت كه بسيارى از آنان از شمار سادات يعنى باسوادهاى مملكت بودند . همچنين بسيارى از زنان كه از نظر دانش و بينش از ديگران ممتاز بودند به اين نحله پيوستند ؛ از آن جمله دانشمندترين زن سراسر مملكت را به عنوان يكى از هواداران سرسخت اين فرقه مىتوان نام برد . برخى به علت ايمان و اعتقادى كه يافته بودند هوادار باب شدند و بعضى ديگر در حال نشأه‌اى كه از مصرف حشيش حاصل مىشود و در عين بىخودى بدان گرويدند . پس در نتيجه ، اين مادهء مخدر ، از طرف بابيها نيز مانند حشاشين مورد مصرف يافته است .\r\nدر ابتداى سلطنت ناصر الدين شاه امير نظام صدراعظم دچار خطائى شد و به جاى اينكه باب الدين را به تهمت ابتلا به جنون و صرع به زندان بيندازد و از اين طريق نظريات و تعاليمش را بىاعتبار كند ، وى را محكوم به مرگ ساخت . به هنگام اجراى حكم كه در تبريز رخ داد محكوم را وادار به ايستادن در كنار ديوارى كردند و معدودى از سربازان اجراى حكم را\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبه عهده گرفتند ، اما چون محتملا سربازان رغبتى به انجام اين مأموريت نداشتند تفنگهاى خود را بدون نشانه‌گيرى شليك كردند . باب الدين از دودى كه در اثر شليك تفنگها پيدا شده بود استفاده كرد و از مجراى آبى گريخت . اما در اثر شوربختى وى و بخت خوش مملكت ، او را در آن سوى قنات باز دستگير كردند و ديگر به صورتى واقعى تيرباران كردند . اگر او بدست نيفتاده بود ، مردم حتما مىگفتند كه به معراج رفته است و اين معجز خود ، ديگر كافى مىبود كه قسمت اعظم مردم را به پيروى از او وادارد زيرا مردم به وضع موجود رغبتى نداشتند و به چيز تازه‌اى متمايل بودند .\r\nكمى پس از قتل باب الدين طرفدارانش علم طغيان برافراشتند .\r\nبسيارى از مواضع مستحكم را در مازندران گرفتند و شجاعانه جنگيدند چندان‌كه پس از نبردهاى طولانى و با كمك قوائى بسيار متفوق ، دولت توانست آن بلوا را سركوب كند . از بعضى از مواضع ديگر كه چندان مستحكم نبود مانند زنجان ماهها در برابر توپهاى سپاه شاه دفاع كردند ؛ منتها سرانجام كاملا منكوب و مقهور شدند و ديگر چنين به نظر مىرسيد كه اين فرقه كلا از بين رفته باشد .\r\nهنگامى كه در اواخر تابستان 1852 « 13 » شاه در معيت تقريبا پانصد تن از افراد محافظ خود از قصر تفريحيش در نياوران بيرون مىآمد تا براى تفريح اسب‌سوارى كند ، سه نفر به طرف او آمدند و يكى از آنها با تپانچه به رويش آتش گشود . شاه كه از هنرنمائى پارتيها به هنگام سوارى اطلاع داشت بسرعت خود را به زير شكم اسب انداخت . گارد محافظ جا خورد و شاه را به حال خود گذاشت ، زيرا همه گمان كردند كه كشته شده و فرو - افتاده است و اين همه بر اثر توطئهء مرد معاند و معارضى رخ داده است ؛ پس ديگر به خاطر يك مرده با زنده‌ها در افتادن را كارى زائد شمردند .\r\nفقط يكى از خدمهء ناشناس دريافت كه شاه مىجنبد ؛ با جسارت تمام وارد معركه شد و يكى از قاتلان را دستگير كرد . كشمكشى برپا شد كه ضمن آن ضربهء دشنه‌اى به شكم نوكر وارد آمد ؛ اما در اين حيص و بيص ديگران نيز در كشمكش دخالت و قاتلان را دستگير كردند و شاه از مهلكه نجات يافت .\r\nپس از تفحص آشكار گرديد كه فقط چند ساچمهء كوچك به عضلات نشيمنگاه وى اصابت كرده است . پس با بازجوئى از تبهكاران اين نتيجه بدست آمد كه آنها با بيان سخت‌گيرى بوده‌اند كه مىخواسته‌اند انتقام خون پيغامبر خود را بگيرند . هم تپانچه ، و هم گلوله‌هائى كه به كار برده بودند چنان از نوع پستى بود كه فقط معجزه‌اى باعث شد تيرشان به هدف اصابت كند .\r\nشاه بلافاصله خود را به مردم نشان داد تا از بروز هر نوع شايعه‌اى جلوگيرى كند . شاهزاده‌اى كه ضمن تبريك به وى گفته بود خدا او را نجات داده است ، در جواب شنيد : « بله خدا نجاتم داد چون شما همه مرا به اميد خدا رها كرده بوديد . »\r\n\r\n\r\n","description":"","footnote":"\r\n( 13 ) . برابر با 1268 ه . ق . - م .\r\n","page_name":" 241 ","page_number":241},
  {"content":"\r\n\r\nخوب ديگر ، از اين به بعد تعقيب بابيها آغاز شد . اين فكر را به شاه تلقين كردند كه توطئهء ريشه‌دارى ضد او در جريان بوده است ؛ به وى قبولاندند كه بين افراد افواج ، كارمندان دولت ، پيشخدمتهاى خاصه ، روحانيون ، و محافظين و به‌طور كلى در هر منزل ، از اعضاى اين فرقه وجود دارد و او يك لحظه بر جان خود ايمن نيست . حتى همسر صدراعظم را كه از اهالى مازندران بود متهم به بابى بودن كردند ؛ با دلايلى موجه‌تر شاطرباشى و خانواده‌اش به الحاد متهم گرديدند . شاه كه از اطراف و جوانب با ترس و وحشت احاطه شده بود به وسيله‌اى ماكياولى متوسل شد تا توطئه‌چيان را قلع و قمع كنند . فراش‌باشى دربار به نام حاجى على خان در تهران زندگى مىكرد ؛ مردى بود سنگدل كه در انجام هر مأموريتى حاضر بود و به هر سفاكى تن درمىداد ؛ شاه به وى فرمان داد كه همهء بابيها را هرجا هستند پيدا كند و به زندان بيندازد . آنگاه مقرر داشت كه حد اقل يك نفر بابى بايد در اختيار تمام واحدهاى دولتى چه نظامى و چه غير نظامى براى اعدام گذارده شود تا اگر در اين واحد يا آن واحد پيروان مخفى اين طريقه باشند اين اشخاص با شركت خود در كار اعدام براى هميشه پيش همكيشانشان رسوا شوند . اين نقشه نيز انجام گرديد . حاجى على كه ذهن كارسازى داشت پرعذابترين و نفرت‌انگيزترين طرق مرگ را ابداع كرد .\r\nبستن محكوم به دهانهء توپ و پاره‌پاره كردن او چون مجازات خفيفى بود فقط يك‌بار اجرا شد ؛ بدنها را تكه‌تكه و مثله مىكردند ، زير چرخ مىانداختند ، مىسوزاندند ؛ پاها را نعل مىكردند و زجر ديده‌ها را با اين حال وادار به راه رفتن مىكردند ؛ بدنها را سوراخ و در آن شمع فرو مىبردند و غيره ؛ با تأكيد تمام مقرر بود كه هر فردى از افراد هر واحد بايد شخصا در عمل شكنجه شركت جويد . محكومان جسارت و استقامتى كه ناشى از تعصب بود از خود نشان دادند ؛ احدى توبه نكرد و از هيچ‌كس فريادى و ناله‌اى از سردرد برنيامد . من خود شاهد اعدام قرة العين بودم كه به دست وزير جنگ و آجودانهايش انجام گرفت ؛ اين زن زيبا مرگ تدريجى را با قدرتى فوق بشرى تحمل كرد .\r\nبسيارى ديگر از طرف حاجى على به بابيگرى متهم شدند و اموالشان به غارت رفت ؛ در ولايات نيز حكام به كشتار دسته‌جمعى دست زدند . مع هذا اين خطر نه از سر شاه رفع شد و نه از سر مملكت . پيروان باب الدين در تملك كتاب مناسكى « 14 » هستند كه تأليف اوست ؛ داراى پيغمبر و كشته‌شدگان بسيارى هستند ؛ پس كليهء ظواهر و وسايل را براى پايه‌گذارى يك نحلهء ريشه‌دار در اختيار دارند . با بيان بدورافتاده‌ترين ولايات گريختند و برحسب قاعدهء تقيه كه در اين ديار رايج است به كتمان دين خود پرداختند ؛ دستهء ديگرى به كربلا گريختند به اين اميد كه در آنجا به فعاليت علنى جديدى\r\n\r\n\r\n","description":"","footnote":"\r\n( 14 ) . نسخه‌اى از اين كتاب در كتابخانهء سلطنتى تهران موجود است ؛ نسخه‌اى هم از آن گويا براى نگهدارى در كتابخانهء سلطنتى پطرزبورگ تهيه شده باشد .\r\n","page_name":" 242 ","page_number":242},
  {"content":"\r\n\r\nبپردازند .\r\nاز ساير پيروان اديان يعنى ارمنيان ، يهوديان و گبرها در ابتداى اين فصل سخن بميان آمد . اين را نيز بايد يادآور شد كه در حوالى درياچهء اورميه لازاريستها و متديستها بر سر نجات روح تنى چند از كلدانيان بيچارهء كوشنده باهم بگومگو دارند و تاكنون توفيق ايجاد دو دستگى و برادركشى در بين آنها نصيبشان شده است - آرى چنين است كار اين مردان حق در راه خدا !\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nگرمابه‌ها و گورستانها 11\r\nحمامهاى عمومى . دلاك . رنگ كردن مو . حمام‌دارى . حمامهاى زنانه . خوبيها و بديهاى حمام ايرانى . مرگ و تدفين . قبرستانها . حمل جنازه به بقاع متبركه .\r\n\r\nالف . گرمابه‌ها\r\nحمام با زندگى دينى ايرانيان در ارتباط نزديك است ؛ زيرا هم بر اثر مقاربت ، عادت ماهانه ، زائيدن و اصولا هر نوع بيمارى و هم به سبب تماس با چيزهائى كه ناپاك قلمداد شده است مانند خون ، چرك ، مردار ، سگ و غيره مطابق با قواعد دينى بدن نجس مىشود و در تمام اين موارد نجاست را بايد با رفتن به حمام بر طرف ساخت . اما باز صرف‌نظر از تمام اين مقررات دينى حمام براى فردى شرقى نيازى است غير قابل اجتناب ؛ بدون حمام تصور آسايش را نمىتواند بكند ، پس در نتيجه براى ساختن حمام و نگاهدارى آن كمال مراقبت را مبذول مىدارد . حمام به دو نوع عمومى و خصوصى تقسيم مىشود . حمامهاى عمومى بر اثر موقوفات دينى ايجاد مىشود و مخارج نگاهدارى آنها نيز از همان محل است ؛ اما حمامهاى خصوصى بيشتر براى مصرف شخصى صاحب آن تعبيه گرديده است ولى در بعضى از ساعات مردم نيز مىتوانند با پرداخت وروديه‌اى به آن راه يابند .\r\nوسيلهء گرم كردن حمام تپاله است . هميشه مىتوان نزديك حمام توده‌اى از كود را ديد كه با كمك نى و خيزران به لايه‌هاى گوناگون تقسيم شده است .\r\nمدخل حمام را معمولا با تصاويرى زينت داده‌اند كه اغلب صحنه‌هائى پهلوانى از جنگ رستم با ديوهاست . مطلوب‌ترين نقشها تصوير سوارى است كه با شمشير پهلوان فاتح ظاهرا به دو نيم شده است ، درحالىكه نيمى از او در حال فروافتادن از اسب است ، نيم ديگر خود را قائم بر اسب نگاهداشته است .\r\nخود حمام در زيرزمينى كه داراى سقفى ضربى است قرار دارد . نور آن از بالا از طريق نيم‌كره‌هائى شيشه‌اى و متعدد ، تأمين مىشود . اولين قسمت را « سرحمام « 1 » » مىگويند . دورتادور حوضى است كه فواره دارد . بر ديوارها غرفه‌هائى تعبيه شده كه همه را با قالى فرش كرده‌اند . در اينجاست كه\r\n\r\n\r\n","description":"","footnote":"\r\n( 1 ) . امروز به « سربينه » معروف است . - م .\r\n","page_name":" 244 ","page_number":244},
  {"content":"\r\n\r\nلباسها را از تن بيرون مىآورند و لنگى به دور كمر مىبندند . آنگاه به قسمت دوم وارد مىشوند كه خزينه‌اى بزرگ و پر از آب دارد و زير آن صفحهء بزرگى از مفرغ تعبيه كرده‌اند به نام « تون » ؛ زيرتون آتش ملايمى روشن است . براى « وضو « 2 » » ساختن ، چند بار غوطه‌ور شدن در اين آب كافى است .\r\nاين آب كه به مقدار معينى در اين خزينه است تجديد نمىشود هرچند كه صد نفر پشت سر هم در آن استحمام كنند . علت آن است كه مطابق مقررات اين آب با وجود انباشته شدن از عناصر گوناگون هرگز ناپاك نمىشود .\r\nهرگاه چه به دليل حفظ سلامت يا به خاطر كسب لذت بخواهيد به حمام برويد بايد داخل قسمت سوم بشويد ؛ كف اين قسمت از آجر يا سنگ مرمر است كه به كمك لوله‌هاى زيرزمينى از طريق بخار آب گرم مىشود . بلافاصله دلاك به استقبال شما مىآيد و شما حد اقل دو ساعت تمام در اختيار كامل وى قرار مىگيريد . دلاك آب به روى آجر داغ مىپاشد تا قدرى بخار ايجاد شود ؛ اما به‌هرحال بخارى كه ايجاد مىشود به غلظت بخار حمامهاى معمولى روسى نيست . از آن پس لنگى به روى زمين مىگسترد ، لنگ ديگرى را چنبر مىكند و به صورت بالش درمىآورد و به شما دستور مىدهد كه دراز بكشيد . حالا ديگر رنگ كردن مو شروع مىشود ؛ هر ايرانى ، هم موى سروريش و هم ابروهاى خود را تا سنين كهولت رنگ مىكند . گاه براى آنكه آن را زيباتر سازد و گاه به علت آنكه تصور مىكند با اين كار موى خود را تقويت كرده بهتر حفظ مىكند . بهر تقدير موادى كه در آنجا براى رنگ كردن مو به كار مىبرند ممكن نيست كه براى رشد مو زيان‌آور باشد ، زيرا طاسى سر بسيار كم است و فقط در اثر بيماريهاى موروث مشاهده مىشود ؛ اما در عوض موى پرپشت و محكم ايرانيان به عنوان يكى از خصايص ملى آنها شهرت دارد . موهائى كه به رنگ سياه درآمده به مردها ظاهر جوان مىدهد ، به حدى كه يك نفر خارجى ممكن است به سهولت در برآورد سن آنها دچار اشتباه شود . اروپائيهاى ساكن ايران نيز موى خود را رنگ مىكنند تا به رسوم و معيارهاى زيبائى آن مملكت پايبندى نشان داده باشند .\r\nبه منظور رنگ كردن ، مو را سه بار با صابون مىشويند تا از چربى پاك گردد و آنگاه خوب حناى خميرگونه را به آن مىمالند . حنا « 3 » گردى است كه بهترين نوع آن در حوالى يزد مىرويد . آن را در اصفهان جدا و آسيا مىكنند و آنگاه اين كالا وارد بازار مىشود . اين حناى خميرگونه اقلا يك ساعت بايد به روى مو بماند ؛ زنانى كه كار و شغلى ندارند گاه چهار تا شش ساعت آن را به روى مو نگاه مىدارند و بعد آن را با آب نيمگرم مىشويند .\r\nموهاى تيره پس از گذاردن حنا خرمائى مىشود درحالىكه موهاى روشن به رنگ قرمز درخشنده درمىآيد ؛ كسانى كه به اين رنگ حنائى علاقه دارند كار ديگرى نبايد انجام دهند . اما اغلب مايلند كه موئى درخشان مانند پر كلاغ داشته باشند و براى اين كار « رنگ » هم به آن مىافزايند و اين گياهى « 4 »\r\n\r\n\r\n","description":"","footnote":"\r\n( 2 ) . نويسنده « غسل » را با وضو اشتباه كرده است . - م .\r\n( 3 ) .  Lawsonia inermis \r\n( 4 ) .  Indigosera \r\n","page_name":" 245 ","page_number":245},
  {"content":"\r\n\r\nاست كه در عربستان « 5 » نزديك شوشتر و دزفول عمل مىآيد و گرد مسحوق آن سخت جاذب الرطوبه است . « رنگ » خوب كه با آب نيمگرم درست شده در فاصلهء كوتاهى به رنگ سورمه‌اى درمىآيد و در سطح مانند دم طاووس رنگ‌برنگ مىشود . خميرگونهء رنگ نيز همچنين بايد به مدت يك ساعت به روى مو بماند ؛ چندين ساعت پس از شستن آن عمل « اكسيد » شدن انجام مىگيرد و رنگ سياه ثابتى بدست مىآيد كه ديگر با توسل به هيچ اسيد و قليائى آن را زايل نمىتوان ساخت ؛ تنها به علت روئيدن مو ناگزير بايد گاه‌گاه رنگ مو را تجديد كرد . براى نگهداشتن درخششى خاص كه حنا موجد آن است بعضيها پس از به كار بردن رنگ باز يك ربع ساعت حنا مىگذارند .\r\nزنها و گاه و بيگاه مردان سواى موى سر كف دستها و كف پاها و بخصوص ناخنهاى خود را در حمام با حنا رنگ مىكنند ، به صورتى كه اين قسمتها به رنگ نارنجى درمىآيد ، رنگى كه در مشرق‌زمين سخت مورد علاقه است . رنگ از اين طريق وارد قسمتهاى ضخيم و پينه‌دار دست مىشود ، اما در مورد قسمتهاى لطيف‌تر پوست مثلا آنجا كه مو در پيشانى مىرويد مىتوان با كمك يك ليف پشمى صابون خورده آن را به سهولت شست و دور كرد .\r\nابروها را از اين طريق به رنگ سياه درمىآورند كه يك روز تمام آن را با برگ سائيدهء « وسمه » كه خيلى نرم هم نباشد مىپوشانند .\r\nدم اسبهاى سلطنتى را هم با حنا رنگ مىكنند و اسبهاى سفيد را به قهوه‌اى ( كهر ) تغيير رنگ مىدهند ، يا با قرار دادن قالب كه طرحهائى در آن تعبيه شده به روى بدن اسب سفيد و ماليدن حنا به روى آن اشكال مختلفى از قبيل منگوله و غيره ايجاد مىكنند .\r\nسرانجام حنا را بر اعضاى سرما زده ، خراشها ، محل پيچ‌خوردگى و التهابهاى مختصر مفصلى نيز مىگذارند به اين تصور كه حنا پوست را تقويت مىكند .\r\nدر مدتى كه بايد براى رنگ گرفتن مو در انتظار بود دلاك به انجام دادن ساير كارهايش مشغول است . وى با تيغى موهاى زايد را از اعضا و سر مىتراشد . روحانيون ، و به‌طور كلى مردمى كه هنوز عمامه بر سر دارند كاملا سر خود را مىتراشند : طبق مد جديد قسمتهائى از مو در شقيقه و كاكل را دست نمىزنند . موهاى شقيقه در دو طره ، جلو و پشت گوش قرار مىگيرد ؛ موهاى جلو سر به صورت كاكل يا نوعى گيسوى چينى درمىآيد . زنان همهء موى سر خود را نگاه مىدارند . در مورد موى زهار و زير بغل بايد گفت كه طبق سنت آن را مىزدايند تا ذرات ادرار يا عرق به اين قسمتها نچسبد . زدودن مو از اين قسمتها به كمك داروئى به نام « نوره » انجام مىگيرد مركب از زرنيخ و آهك . پس از آن دلاك با كمك قطعه‌اى سنگ آتش‌فشانى به نام « سنگ پا » كف پا را از پينه‌ها و قشرهاى زائد پوست پاك مىكند . اما سراسر بدن\r\n\r\n\r\n","description":"","footnote":"\r\n( 5 ) . منظور خوزستان است . - م .\r\n","page_name":" 246 ","page_number":246},
  {"content":"\r\n\r\nبه كمك دستها مالش داده مىشود و بعد كيسهء پشمى زبرى را بر روى پوست مىكشند و بدن را با كف صابون مىپوشانند به صورتى كه پوست چون مخمل نرم مىشود . آخر كار هركدام از اعضا و بخصوص ستون فقرات بار ديگر مشتمال مىشود . اين كارها در فرد شرقى حالتى از كوفتگى ايجاد مىكند و او در نتيجه سرمست و بىخود مىشود . پس از آنكه بدن به صورت مكرر با آب نيمگرم شسته شد شخص بار ديگر و بدون لزوم در خزينهء قسمت دوم غوطه مىخورد ؛ وقتى كه به قسمت اول بازگشت خدمهء حمام به روى او باز خشك مىاندازند و مجددا او را مشتمال مىدهند تا از اين رهگذر بدنش را خشك كنند و خون را در زير پوست او به جريان اندازند كه از پس آن ديگر لباس بر تن مىكند و از حمام خارج مىشود . به هنگام خروج ، آدمى در وهلهء اول تقريبا احساس خستگى مىكند اما پس از لحظه‌اى اين خستگى جاى خود را به نشاطى عمومى مىدهد . هرگاه كسى به سبب سوارى طولانى خسته و كوفته شده باشد چنين استحمامى كافى است كه طراوت و سرزندگى اوليه را به وى بازگرداند .\r\nحمام براى بسيارى از زنان مركز تجمع است تا در آنجا باهم به گفتگو و اختلاط بپردازند و تازه‌ترين رويدادهاى شهر را با يكديگر در ميان بگذارند ؛ آنها اغلب نصف روز را در آنجا بسر مىآورند ، شربت مىخورند يا با ساز و آواز وقت را مىكشند . رسم خال كوبيدن در حمام ، يعنى به روى چانه ، گردن ، سينه و در اطراف ناف اشكال مختلف و گل و بوته انداختن ، كارى است كه اين روزها دارد از رواج مىافتد .\r\nحمامهاى عمومى در ساعات اوليهء صبح به زنان اختصاص دارد . ساعت شروع كار حمام در هر محله شهر با صداى بوق اعلام مىگردد . وروديهء حمامهاى عمومى چون از محل عوايد موقوفات نگهدارى مىشوند خيلى ناچيز است . به دليل جنبهء مذهبيى كه ايرانيان براى حمام قائلند استفادهء غير مسلمانان از آنها ممنوع است ، حتى متعصبين ورود يك خارج از مذهب را به حمام به رغبت اجازه نمىدهند . برعكس ايران در تركيه استفاده از حمام براى همه و حتى مسيحيان آزاد است .\r\nبه هر تقدير حمام ايرانى بدن را به بهترين وجه تميز مىكند ؛ از اين گذشته در خستگى ناشى از زحمت زياد و همچنين در مداواى دردهاى مفصلى و روماتيسمى كمك مؤثرى است ؛ اما انكار هم نمىتوان كرد كه با استفادهء مكرر از آن آدمى گرفتار سستى و رخوت مىشود و بدين لحاظ رواج آن را در اروپا مگر به دلايل طبى توصيه نمىكنم . چيزى كه شايستهء تبعيت است ارزانى نرخ حمامهاست و تقسيم معقول آن در سطح تمام شهر و ديگر مالش بدن با يك كيسهء زبر مويدار ؛ زيرا با كمك اين وسيله حتى منافذ پوست نيز تميز مىشود ، كارى كه در حمامهاى معمولى منازل ما انجام نمىپذيرد .\r\nاز نظر فردى شرقى حمام ضرورتى است اجتناب‌ناپذير براى زندگى راحت . هنگامى كه وى از لذايذ و لطايف موجود در نقطه‌اى سخن مىگويد قبل از هر چيز يادآور مىشود كه در آنجا حمامهاى خوبى هست ؛ به همين ترتيب\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبرحسب تعداد حمامهاى زيباى مفروش از مرمرى كه در هر شهر هست نسبت به بزرگى و سطوت آن قضاوت مىكند .\r\nدر بين خدمهء حمام تعداد زيادى از سياهپوستان ديده مىشوند ؛ اينها در برابر تأثير نامساعد هواى دم‌دار بهتر از سفيدپوستان مقاومت مىكنند .\r\nاين كارگران سفيدپوست حمامهاى اغلب به بيماريهاى مفصلى و اسهالهاى خونى خطرناك دچارند . ايرانيان مانند تركها از حمام براى اطفاى آتش شهوات حيوانى استفاده نمىكنند .\r\n\r\nب . گورستانها\r\nايرانى با آرامش و تسلط بر نفس اعجاب‌آورى در انتظار مرگ مىماند . هرگز آن حال پرشكنجهء ترس از مرگ را كه اغلب پزشك با آن در اروپا روبرو مىشود ، در آنجا نديدم . آرامش آنان مبتنى بر ايمان و اطمينان به اين امر نيست كه زندگيشان به نحوى خداپسندانه به صورتى ديگر درمىآيد و به دنياى بهترى مىشتابند زيرا من خود اين حالت آرامش را به همين درجه در آدمكشانى هم ديده‌ام كه به مرگ محكوم شده بودند . اين آرامش خيال بيشتر از آنجا ناشى مىشود كه به تقدير محتوم غير قابل تغييرى اعتقاد دارند كه بايد انجام پذيرد و بدون آنكه اجل فرارسيده باشد به قول سعدى حتى ماهى نيز به روى خشكى نخواهد مرد . ايرانى كه اين‌قدر در زمان حيات پايبند زندگى افراد خانوادهء خود است حتى نگرانى از سرنوشت بازماندگان نيز آرامش او را در حال مرگ بهم نمىزند ؛ آخر اطمينان دارد كه پس از مرگش يكى ديگر از سران خانواده جاى وى را پر مىكند ، مىداند كه خويشاوندان كودكانش را مىپذيرند و سرپرستى مىكنند و احتياجات زندگى زنانش پس از او با ازدواج مجدد تأمين مىگردد . وى در حضور يك ملا وصيت مىكند و در اين وصيت بيشتر در فكر تأسيس پل ، ساختن كاروانسرا ، مسجد ، مدرسه و غيره است تا تقسيم اموالش بين وراث ؛ چه ، مىداند حق وراثت با مقررات محكم شرعى تنظيم مىشود و جاى نگرانى نيست ؛ بعضيها از مقرر داشتن و كنار گذاشتن مبلغى جهت حمل جنازهء خودشان به اماكن مقدسه خوددارى مىورزند . در لحظات آخر قاريان بستر محتضر را احاطه مىكنند و با صداى بلند آيات دلنواز قرآن را به سمع مىرسانند .\r\nبه محض اينكه آخرين « رمق » محتضر هم تمام شد شيون رسمى زنان آغاز مىگردد كه مانند مردم غضبناك به دوروبر خود مىدوند ، موى خود را مىكنند و مشت به صورت مىكوبند يا چنان با سر به ديوار مىكوبند كه چه بسا در اثر آن چشمشان آب مىآورد . در مورد فقرا بايد گفت كه بلافاصله جنازه را براى دفن حمل مىكنند بخصوص كه اگر مرگ بعد از - ظهر روز پنجشنبه رخ داده باشد ، زيرا نگاه داشتن ميت را در روز جمعه در خانه ناميمون مىشمارند ؛ در مورد اغنيا اقلا چند ساعتى صبر مىكنند\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nتا تشريفات و تجملات لازم را روبراه و دوستان متوفى را براى تشييع خبر كنند . تنها در مورد كسانى كه كشته شده باشند بستگان آن‌قدر كار تدفين را به عقب مىاندازند كه قاتل دستگير و براى گرفتن انتقام تحويل آنان شود .\r\nجنازه را بر تابوتى كه روى آن معمولا با شالى پوشيده شده ، در معيت دوستان درحالىكه بانگ يك نواخت « لا إله الا الله » طنين‌انداز است به نزديكترين امامزاده ( گورستان ) حمل مىكنند ؛ در اينجا ديگر مرده‌شويان جنازه را تحويل مىگيرند . وظيفهء آنان چنين است كه جنازه را مانند يهوديان بشويند و اگر در بدن او زخمى ديدند موضوع را به كلانتر گزارش دهند .\r\nكلانتر ديگر تا هنگامى كه علت مرگ روشن نشود اجازهء دفن نمىدهد .\r\nچند بار شد كه تدفين مردگانى كه در اثر عمل جراحى من درگذشته بودند موقوف ماند تا آنكه من علت مرگ را اعلام كردم . پس از غسل دادن قدرى كافور در دهان مرده مىگذارند و او را در كفنى كه روى آن آياتى نوشته شده است مىپيچند و درحالىكه رويش به طرف كربلاست « 6 » در قبر مىگذارند .\r\nچند روزى پس از دفن دولتمردان ، شاه صاحب‌منصبى را براى ختم عزادارى روانهء خانهء متوفى مىكند ؛ وى حامل فرمانى است مبنى بر اينكه عزادارى را تمام كنند و به اين كار مىگويند « عزا ور داشتن » . پسران متوفى به حضور شاه معرفى مىشوند و به نشانهء مرحمت از طرف شاه به آنان « خلعت » داده مىشود ؛ اما عادتا شغل و درجهء پدر نيز به آنان منتقل مىگردد به طورى كه كم نيست مواردى كه به يك بچهء شش ساله درجهء سرتيپى عطا شود . اما اين همه مانع از آن نيست كه شاه به بهانهء مخدوش بودن محاسبات متوفى نسبت به قسمت بزرگى از اموال او مدعى شود و حتى آن را واقعا نيز ضبط كند .\r\nقبرستانها كه اغلب در جوار امامزاده‌ها در وسط شهر قرار دارند محصور نيستند و بدين دليل مردم از آنجا عبور و مرور مىكنند و جوى آب سر باز نيز از وسط آنها مىگذرد و وقتى هوا بارانى است اغلب پاى اسب به يكى از اين قبرها كه دهان باز كرده فرو مىرود . عمق كم قبرها باعث مىشود كه شغالها و كفتارها به سهولت به آن دست پيدا كنند و به همين دليل در دهات عادت دارند كه سنگهاى سنگين به روى قبور بغلتانند تا از اين رهگذر مانع نبش قبر از طرف كفتارها بشوند . سنگ قبرها اغلب جلب توجه نمىكند . معمولا يك صفحهء نازك سنگ كه آن را عمودى كار گذارده باشند نشانهء وجود گورى بشمار مىرود . فقط بر قبر معدودى از مردم متعين سنگهاى جسيم تيشه خورده ديده مىشود كه كتيبه‌اى هم « 7 » بر روى آن نقر كرده‌اند ( دخمه « 8 » ) . چنين سنگهائى را مثلا بر قبر سعدى و حافظ در نزديكى\r\n\r\n\r\n","description":"","footnote":"\r\n( 6 ) . نويسنده كعبه را با كربلا اشتباه كرده است . - م .\r\n( 7 ) . چنين سنگ قبرهائى در گورستان كهنهء پراگ هم ديده مىشود .\r\n( 8 ) . مؤلف سفرنامه لفظ « دخمه » را سهوا به معنى سنگ قبر به كار برده است . - م .\r\n","page_name":" 249 ","page_number":249},
  {"content":"\r\n\r\nشيراز و بر قبر ابو على سينا در همدان مىبينيم . بر سنگ قبر ابو على سينا اين كتيبه به چشم مىخورد : « حكيم الحكما افضل الفضلا شيخ ابن على سينا « 9 » . »\r\nبا در نظر گرفتن وضع و موقع قبرستانها ديگر نبايد از اينكه محله‌هاى مجاور آنها همواره گرفتار بيمارى اسهال خونى بشوند و و با و محرقه سكنهء آنها را قلع و قمع كند ، در شگفت شويم . البته قبرستانهائى هم در خارج شهر وجود دارد - قبرستان اصفهان بسيار وسيع است و به قول مشهور آنجا يك صد و بيست و چهار پيغمبر مدفونند - اما بيش از همه قبرستانهاى داخل شهر مورد استفاده است زيرا رفتن به آنجا براى بازماندگان اموات سهلتر است . اينها به زيارت اهل قبور مىروند تا ادعيهء مقرر را در آنجا بخوانند .\r\nاجساد مردم ثروتمند و متعين بلافاصله پس از مرگ ، يا پس از نبش قبر به يكى از اماكن متبركهء كربلا ، مشهد ، قم يا شاهزاده عبد العظيم حمل مىگردد . قيمت هر قبر بستگى دارد به تقدس آنجا و ديگر دورى و نزديكى به بقعهء امام يا امامزاده ( صحن ) و بين پنج تومان تا دو هزار تومان برآورد مىشود . چون از اين گذشته مقام و موقع اجتماعى متوفى نيز در تعيين قيمت تأثير دارد گاهى كسان و نزديكان يك صاحب‌منصب عاليمقام براى اينكه در مقابل درخواستهاى بىجا قرار نگيرند جسد را به صورت ناشناس به كربلا حمل و در آنجا دفن مىكنند ؛ به عنوان مثال براى اين مورد مىتوان از جنازهء سليمان خان ، يكى از عموهاى « 10 » شاه نام برد .\r\nاز نظر حمل و نقل ، جنازه‌ها را در نمدى مىپيچند و به دو ميله از پهلو محكم مىكنند و آنگاه به صورت افقى به روى قاطر مىگذارند . معمولا كار حمل به عهدهء خود چهارپادار است ولى گاهى هم گروهى از خدمه و غلامان به همراه جنازه مىروند .\r\nدر سفرها اغلب با كاروان حمل جنازه مصادف مىشويم ؛ از بوئى كه از فاصلهء دور از اين اجساد متصاعد مىشود مىتوان دريافت كه كاروان نزديك مىشود . هرچند كه زيانهاى حمل اجساد براى سلامت زندگان بدين صورت كاملا آشكار است ، به نظر مىرسد كه نتوان بر سبق ذهن مردم كه سخت ريشه‌دار است غلبه كرد و اين رسم را برانداخت . هنگامى كه دكتر كلوكه و من در حين شيوع بيمارى واگير و با كوشيديم حكومت را واداريم بدون اجازه از طرف ما و كلانتر نبش قبور و حمل جنازه را كلا ممنوع كند ، چنان توفانى از نارضائى و خشم مردم برپا شد كه ما به زودى دريافتيم به كارى محال دست زده‌ايم ، كارى كه امكان دارد براى خود ما نيز سخت خطرناك باشد ؛ حتى بعد از چند روز فرمان شاه هم در اين مورد موقوف الاجرا ماند .\r\nهركس به گورستانهاى مسيحيان در تبريز ، تهران ، اصفهان و شيراز سرى بزند در آنجا به نام بعضى از سياحان لايق اروپائى برمىخورد كه در اين\r\n\r\n\r\n","description":"","footnote":"\r\n( 9 ) . در اصل كتاب به همين صورت است . - م .\r\n( 10 ) . يا دائى ، معلوم نشد كدام . - م .\r\n","page_name":" 250 ","page_number":250},
  {"content":"\r\n\r\nآب و هواى غير متعادل به مرگ نابهنگام درگذشته‌اند . آنها كه دور از يار و ديار خود خفته‌اند نامشان همواره در خاطره‌ها زنده است زيرا بر صحايف تاريخ علوم درج است كه آنها در كار توسعهء معارف بشرى چه جهدها كرده‌اند .\r\nيادشان گرامى باد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nنوروز 12\r\nتقويم . تهيهء مقدمات عيد . نصب حكام . درويشها . سلام روحانيون و صاحب‌منصبان . رسوم ديرين . شرفيابى به حضور صدراعظم . شرفيابى سفرا . بارعام . جشن ملى . سلام زنان .\r\nديد و بازديد . اسب‌دوانى . آخرين روز عيد .\r\nهمه مىدانند كه معيار تقويم مسلمانان از هر فرقه‌اى كه باشند سال قمرى است ، يعنى آنكه براى تعيين اعياد مذهبى و روزهاى تعطيل ماه‌هاى قمرى را به كار مىبرند . اما چون در سال قمرى كبيسه وجود ندارد لاجرم اعياد در فصول مختلف سال قرار مىگيرد و تقريبا پس از گذشتن يك دورهء سىساله باز به همان فصل قبلى برمىگردد . بخصوص اين تغيير در ماه رمضان چشمگيرتر است زيرا اين دگرگونى باعث مىشود كه با در نظر گرفتن عرض جغرافيائى ايران مدت روزه‌دارى بين نه تا شانزده ساعت در نوسان باشد .\r\nدر دورهء قبل از اسلام از قديمىترين ايام ، سال خورشيدى مبناى تقويم بود كه مؤسس و واضع آن را جمشيد شاه افسانه‌اى مىدانند . به‌هرحال اين نيز جالب توجه است كه اختراع يا اصلاح كار شخم را هم به همين شاه نسبت مىدهند ، زيرا به‌هرحال اشتغال و استمرار در كار كشاورزى بدون فصولى كه با فاصله‌اى منظم سر برسند غير ممكن است . طبيعى است كه اسلام همهء اعياد زمان كفر و الحاد را لغو كرد . شايد بتوان پذيرفت كه حضرت محمد ( ص ) با زيركى تمام از آن جهت سالهاى قمرى را به جاى شمسى برقرار ساخته كه مىخواسته است ترتيب اعياد و روزهاى خاصى را كه سخت در ذهن و فكر مردم ريشه داشته برهم بزند ؛ وى كه از جامعه‌اى شبانى برخاسته بود چندان به اوضاع و احوال كشاورزى و رعايت آن توجهى مبذول نمىداشت . اما نوروز چنان در اعماق خاطر ايرانيان رسوخ يافته بود كه قانون‌گذاران و فاتحان بعدى هرگز نتوانستند متعرض آن شوند . دليلى براى ادامهء اين جشن اقامه كردند و آن اين بود كه خاطرهء فتح حضرت على ( ع ) كه بخصوص مورد اكرام ايرانيان است ، بايد جشن گرفته شود . در نتيجه نوروز تنها جشنى است كه شيعيان و گبرها ( پارسيها ) ى ساكن ايران آن را مشتركا برگزار مىكنند .\r\nتازه در دوران حكومت ملكشاه سلجوقى منجم و دانشمند بزرگ خواجه نصير دست به تحقيقات و مطالعاتى زد كه نتيجهء آن بازگشت به تقويم بر طبق\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nسالهاى خورشيدى بود ؛ مع هذا سال شمسى ايرانى روز كبيسه ندارد ؛ از لحظه‌اى و ثانيه‌اى كه خورشيد وارد برج حمل مىشود آغاز مىگردد ؛ پس ابتداى آن ، به ساعات مختلف شب و روز اعتدال ربيعى مىافتد .\r\nجشن سال نو در زندگى عمومى و خصوصى ايرانيان امرى است بسيار مهم و از بعضى جهات مىتوان آن را با جشن ميلاد مسيح در چند كشور اروپائى قياس كرد . از دو تا سه ماه پيش از عيد تهيهء مقدمات آن شروع مىشود . مقادير معتنابهى شيرينى در شهرهاى اصفهان و يزد ساخته مىشود كه آن را با كاروانها به سراسر مملكت مىفرستند . مصرف شيرينى از حدود تصور و خيال آدمى هم فراتر مىرود . اصولا ايرانيها در هر سن و سالى كه باشند به شيرينى سخت علاقه‌مندند ؛ اما در نوروز حتى فقيرترين افراد نيز بايد انبارى از شيرينى داشته باشند و همچنين براى دوستان و خويشاوندانشان از آن بفرستند . در هيچ خانه‌اى نيست كه كلوچه ، البته با تفاوت جنس بهتر يا بدتر ، ديده نشود ؛ بعد از كلوچه نبات ، زبان بره ، بسيارى از ميوه‌هاى شكر سود ( نقل ) و خميرهائى كه در دنبه و كره سرخ شده است همه جا محبوبيت عمومى دارد . فقيرترين طبقات مردم به جاى قند و شكر براى تهيهء شيرينى از شيره استفاده مىكنند . اما هر مزه‌اى اين شيرينيها داشته باشد چندان مهم نيست ، مهم اين است كه سال را با شيرينى آغاز كنند .\r\nغير از شيرينيها ، بايد از ميوه‌هائى كه آنها را با تردستى تا نوروز تر و تازه نگاه مىدارند ياد كرد . مثلا خربزهء اصفهان و قم ، انگور ، انار ساوه ، گلابى نطنز ، سيب دماوند را دربارهاى بسيار بزرگ صادر مىكنند . برحسب يك رسم قديم بر پشقابى جو ، گندم ، عدس و شاهى سبز مىكنند بطورى كه چمن كوچكى بوجود مىآيد و آن را مطابق با همان رسم در روز سيزده يعنى آخرين روز عيد به كوچه مىاندازند .\r\nهركس از دستش برآيد و بخصوص هر زنى در نوروز لباس نو ببر مىكند . به همين دليل كار تهيه و فروش پارچه در اين ايام به حد اكثر قوت مىرسد و بعضى از رؤساى خانواده‌هاى پرجمعيت بايد همهء امكانات خود را تجهيز كنند و حتى وام‌دار هم بشوند تا اين احتياج غير قابل اجتناب خانوادهء خود را تأمين كنند . بخصوص شلوار پف كردهء ابريشمى چيزى است كه چشم همهء زنها به دنبال آن است و باعث خانه خرابى شوهرها مىشود .\r\nشاه از اطراف و اكناف كشور پيشكش دريافت مىكند كه پارچه‌هائى است از شال ، ابريشم ، پشم و كرك . در عوض وى به تمام اهل حرم به علاوهء خدمهء بىحد و حصر خود و همچنين به كليهء حكام و دولتمردان بايد « خلعت » ببخشد . تا حدود ده سال پيش برحسب همان رسم و آئين كهن تقريبا كليهء خدمه و هريك از افسران قشون قطعه شالى به قيمت هشت تا صد تومان ، و حكام و صاحب‌منصبان عالىرتبه « جبه » هاى شال دوخته كه قيمت آن حتى به چهارصد تومان مىرسيد و داراى منگوله‌هاى مرواريد و زردوزى نيز بود از شاه دريافت مىكردند و مباهى و مفتخر مىشدند . اين هدايا به همان اندازه كه براى خزانهء دولت مخارجى سنگين و خردكننده داشت از نظر گيرنده\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nهم داراى فايده و حاصلى نبود ؛ زيرا به هنگام خريد ، نيمى از پولى كه براى آنها پرداخت مىشد به جيب مأمور خريد مىرفت ؛ بعد هم حامل شال مقدارى از آن را مىبريد تا خود بفروشد ؛ سرانجام گيرندهء هديه ناگزير بود براى جبران اين انعام سلطنتى تمام قيمت خلعتى را كه دريافت داشته بود نقدا بپردازد . از سال 1854 « 1 » اين هديه‌هاى رسمى به وزرا ، عالىمقامان درجهء اول ، حكام و سفراى حاضر در دربار محدود شد . سفير انگليس را بايد از اين مقوله مستثنى كرد چون وى از قديم از گرفتن اين هديه خوددارى ورزيده است .\r\nدر مورد حكام ولايات بايد گفت كه دريافت اين خلعت شاهانه به معنى انتصاب و تأييد مقام آنهاست چه هرگاه خلعتى دريافت نكنند به معناى آن است كه قريبا از شغل خود عزل مىشوند ، زيرا در هر نوروز يا بايد مقام و منصب حاكم تأييد شود يا جانشينى براى او بفرستند . هفت سال پيش امريه‌اى صادر شد كه برطبق آن همهء حكام بايد براى عيد نوروز به پايتخت بيايند ؛ طبيعى است كه از « هديه » اى كه آنها مىبايست براى شاه و وزرا همراه آورند ، صرف‌نظر شده بود . منتها ، اين فرمان هرگز اجرا نشد و كار خلعت مانند گذشته بر همان منوال انجام گرديد . در اين ايام ديگر شاهد آنيم كه پيشخدمتهاى سلطنتى به عنوان حاملين خلعت به شش گوشهء كشور رهسپارند و به مقتضاى اهميت اين مأموريت پرشكوه با خدمه و عقبهء فراوان حركت مىكنند آن هم با حيوانات باركش و اسبهاى يدك . حاكم در معيت منشيان و نوكران خود تا چند فرسخ به استقبال فرستادهء شاه مىرود ؛ در برابر چادرى كه پر از شيرينى و ميوه است از اسب خود پياده مىشود و با همان خضوع و خشوع كه گوئى در برابر شخص پادشاه است خلعت را كه پيشخدمت بر دوش او مىاندازد مىپذيرد . به تمام اين تشريفات مىگويند « خلعت‌پوشان » .\r\nپس از آنكه در چادرها شيرينى ، چاى ، قهوه خوردند و قليان كشيدند حاكم كه در شغل خود تأييد شده در زير بارانى از مبارك‌بادها به خانهء خود باز - مىگردد . از اكنون ديگر وى بايد به فكر هديهء قابلى براى شاه و هديه‌هائى كه كم‌ارزش‌تر از آن هم نيست براى صدر اعظم و ديگر كسانى كه به تخت سلطنت نزديكند باشد تا آنها به هنگام صحبت با شاه ذكر خير او را بكنند يا اقلا بد او را نگويند . اغلب مبلغى را كه وى بايد در ازاى دريافت خلعت بپردازد از پيش معين مىكنند . مسلم است كه بايد به نحو كاملا شايسته‌اى وى از پيشخدمت و همراهان او پذيرائى كند ؛ بايد به او پول نقدى بين هشتصد تا دو هزار تومان بدهد تا وى هنگام بازگشت به دربار از عدل و داد و فضايل او صحبت بسيار كند و يادآور شود كه مردم آن ولايت چگونه غرق سعادت و رضايتند . شاه هرگز فراموش نمىكند كه از فرستاده‌هاى خود بپرسد چقدر در اين مأموريت مداخل داشته‌اند ؛ سوگليهاى خود را به مأموريتهاى نان و آب‌دار مىفرستد و واى بر حاكمى كه در اين مورد خست و لئامت به خرج\r\n\r\n\r\n","description":"","footnote":"\r\n( 1 ) . برابر است با 1 - 1270 ه . ق . - م .\r\n","page_name":" 254 ","page_number":254},
  {"content":"\r\n\r\nداده باشد . چون معمولا به حامل خلعت اسبها ، فرشها ، خواجه‌ها و غلامان ديگرى هم هديه مىشود . پس اعزام به ولايتى خوب و ثروتمند مىتواند كيسهء خالى را پر و وضع مغشوش مالى هركس را سروسامان بخشد .\r\nهمانطور كه شاه نسبت به همهء مملكت عمل مىكند هركس ديگر نيز در شعاع محدود خود بايد به نوكران و ابواب جمعى خود عيدى بدهد كه اغلب عبارت است از لباس و قواره پارچهء تابستانى .\r\nچند روزى پيش از عيد به پاكيزه كردن خانه‌ها و « فرش‌تكانى » مىپردازند . تكاندن فرش فقط يك‌بار در سال انجام مىگيرد ، چه در طول سال گرد و غبار گردآمدهء روزانه از طرف خدمه زير همان فرش مخفى شده است . به هنگام فرش‌تكانى منزل شاه ، وى به يكى از قصور تفريحى خود مىرود و تا پايان كار همان جا مىماند .\r\nدوسه هفته قبل از نوروز درويشها از اطراف و اكناف مملكت به شهرها سرازير مىشوند و خود را به رئيسشان موسوم به درويش‌باشى معرفى مىكنند تا از طرف وى به خانه‌هاى مردم ثروتمند فرستاده شوند . وقتى درويش به خانهء مقصد خود رسيد عصاى خودش را كه نوكى آهنين دارد به زمين مىكوبد و با صدائى گوشخراش فرياد برمىآورد : « يا حق » . ديگر ، باروبنديل خود را به كنار در تكيه مىدهد ، زمين را دور تا دور خود مىكند ، تخم مقدارى جو و گلهاى بهارى مىافشاند و درست و حسابى مثل خانهء خود در آنجا مستقر مىشود ؛ صاحبخانه وظيفه دارد كه سيورسات او را تأمين كند و پس از عيد مقدارى قابل ملاحظه پول به وى بدهد . هرگاه از چنين كارى فروگذارد درويش چندين ماه در كنار خانه‌اش لنگر مىاندازد كه در آن مدت بايد نان و آب او را تأمين كرد و از آن گذشته به هنگام خروج و ورود على الدوام فرياد يا حق مىكشد و با بوقى كه از شاخ بز تهيه شده و صدائى گوشخراش دارد مزاحم مىشود . هيچ‌كس جرأت ندارد درويشى را با خشونت از خود براند ؛ از سرزنش مردم و همچنين نفرين و انتقام درويش و همهء همپالگيهايش مردم احتراز دارند .\r\nروز قبل از عيد همه به حمام مىروند و سر را حنا مىگذارند و ناخنها را رنگ مىكنند . پارسيها حتى تمام بدن خود را - به استثناى صورتشان - حنا مىگذارند تا پوستشان به رنگ زرد درآيد . در دربار حلول سال نو را چه در نيمه شب باشد و چه ديرتر با « سلام » جشن مىگيرند كه فقط علما ، سادات و مأمورين عاليمقام و مقرب الخاقان ، و چند نفر از افسران اركان حرب در آن مراسم دعوت دارند . در كوشكى در داخل « ديوان‌خانه » كه يك تالار هشت ضلعى را تشكيل مىدهد و در آن حوضى و فواره‌اى است حضور بهم مىرسانند . قسمت زيرين ديوارها ، از مرمر سفيد ساخته شده است كه بر آن نقوش برجسته و خطوط زيبائى به رنگ طلائى و آبى به سليقهء تمام ، ديده مىشود ؛ قسمت بالا و تمام سقف هم آينه‌كارى است . در كف تالار ، يك فرش گرانبهاى ايرانى با نقوش ظريف و رنگهاى جاندار روشن ، گسترده‌اند .\r\nدر يك شاه‌نشين عميق كه حدود يك وجب ارتفاع دارد فرشى ابريشمين و\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمرواريددوزى شده پهن كرده‌اند ، روى آن بالشى است زردوزى و آراسته به منگوله‌هائى از مرواريد ؛ اينجا مقر مخصوص شاه است .\r\nاندك‌اندك مقرب الخاقانها تالار را پر مىكنند ؛ در رأس آنان صدراعظم است كه خلعت بر تن دارد و در دست راست خود عصائى مرصع به الماس نگاهداشته درحالىكه در خارج ، برابر پنجره‌ها افسران قشون ، شق و رق ايستاده‌اند و در انتظار آن لحظهء حساس بسر مىبرند .\r\nبيست دقيقه قبل از تحويل سال شاه وارد مىشود . و چنان لباس سنگين رسمى مرصعى از مرواريد ، زمرد و ياقوت بر تن دارد كه با زحمت و مرارت زياد مىتواند از جا بجنبد . شب‌كلاه سياه‌پوست بره‌اى بر سر دارد كه باز الماسها بر آن تلألو دارد و جقه‌اى بزرگ بر كلاهش به چشم مىخورد كه به رشته‌هاى رنگارنگى از بلور ختم مىشود . در پيش و پشت گوش او برحسب مد رايج روز طره‌اى قرار دارد . به هر بازويش بازوبندى از طلاست ؛ بر يكى از بازوبندها الماس بزرگ تاج سلطنتى ، درياى نور نصب شده كه صفحه‌اى است بزرگ و تخت به پاكيزگى و درخشندگى تمام و بر ديگرى درشت‌ترين ياقوت جهان كه از هند به غنيمت گرفته شده است ديده مىشود كه بر مقطع آن نام تمام سلاطين مغول نقر گرديده است . كمربندى زرين كه در جلو با قلابى پر از جواهر گرانبها بسته مىشود و سرشانه‌هائى با مليله‌هاى الماس و شمشيرى هندى كه دسته‌اش باز با سنگهاى گرانبها ترصيع شده لباس پرشكوه و جلال شاه را تكميل مىكند .\r\nبه هنگام ورود به تالار يك خواجه و چند پيشخدمت به دنبال شاه هستند .\r\nاو به طرف شاه‌نشينى كه مخصوص او تهيه شده مىرود ، چهارزانو به روى فرش ابريشمين مىنشيند و راحت و آسوده به پشتى تكيه مىدهد . بلافاصله پس از او چند تن از سادات مجتهد وارد مىشوند و طبق امتيازى خاص كه از قديم از آن برخوردار بوده‌اند ، بدون كسب رخصت از شاه ، پهلوى وى مىنشينند . شاه چند كلمه‌اى به آنان مىگويد كه غالبا دربارهء فراگير شدن قدرت اسلام و حفظ تقدس آن است كه آنان در جواب تقريبا چنين پاسخ مىدهند :\r\n« در زير سايهء اعليحضرت اسلام‌پناه شجر اسلام هر دم بيشتر ريشه مىدواند و از تعداد كافران روز به روز كاسته مىگردد . » اينجاست كه ديگر شاه خطابهء رسمى خود را ايراد مىكند و از صدراعظم كه طرف خطاب است از آخرين اخبار ولايات جويا مىشود . صدراعظم در يك نطق طولانى فصيح چنين پاسخ مىدهد : « باران رحمت الهى بر مزارع و دشتها نازل مىشود و نعمت خدا و فراوانى سراسر مملكت را فراگرفته است . » - هرچند شايعاتى هست كه در ولايات دوردست مردم در اثر كمى محصول در حال هلاكند - ؛ از آن گذشته وى از ترقى كسب و كار و فنون و تمدن شرح كشافى مىدهد - البته كلمات فرنگيى را به زبان مىآورد بىآنكه از حدود مفاهيم آنها مطلع باشد - ، از فتوحات قشون ظفرنمون ، از بناها و پلها ، كاروانسراها و جاده‌ها - كه اغلب وجود خارجى ندارد - چيزهائى بعرض مىرساند و با اين جمله به گفته‌هاى خود خاتمه مىبخشد كه با چنين بركت و نعمتى ، آن هم اين همه ، روز به روز\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nهمه چيز الزاما رو به افزايش هم خواهد بود .\r\nحالاست كه كم‌كم لحظهء حساس فرا مىرسد ، فقط چند دقيقه‌اى باقى است . نظام العلما با محلول طلا بر كاسه‌اى چينى رقم سال نو و زير آن آرزوى بركت را مىنويسد . اكنون ديگر منجمين علامت مىدهند و توپ شليك مىشود و منجم‌باشى رسما به اطلاع شاه مىرساند كه سال نو آغاز شده است . بلافاصله روحانيون حاضر و صاحب‌منصبان بانگ « مبارك‌باد » برمىدارند . از طرف مستوفى الممالك كيسه‌هاى متعدد از سكه‌هاى جديد الضرب طلا و نقره تقديم شاه مىشود ؛ شاه محتوى آنها را روى يك سينى بزرگ نقره مىريزد ، آنها را باهم مخلوط مىكند و به هريك از حاضران چندتائى از آنها مىدهد زيرا گرفتن سكهء نو به هنگام تحويل سال « ميمنت » دارد . برحسب ترتيب ، اول روحانيون ، وزرا و آنگاه بقيهء حاضران در تالار تك‌تك به حضور مىروند و هريك درحالىكه دو كف دست را گود كرده بهم چسبانده است عيدى مىگيرد و بعد دستها را به نشان سپاس به قلب و پيشانى مىفشارد . گاه شاه چند كلمه‌اى محبت‌آميز خطاب به گيرنده مىگويد . گيرندگان عيدى به همان ترتيب كه آمده‌اند از تالار خارج مىشوند . اما شاه كه درباريان احاطه‌اش كرده‌اند بر جاى خود باقى مىماند و باز به همان ترتيب از پنجره‌اى كه باز است به كسانى كه در خارج ايستاده‌اند عيدى مىدهد . تشريفات « عيد تحويل » دو ساعت طول مىكشد . پس از پايان مراسم شاه خسته به اتاقهاى حرم بازمىگردد .\r\nآداب و رسوم حلول سال نو و نوروز را آن‌طور كه در روزگار ديرين صورت مىگرفته ريچاردسون به اين صورت شرح مىدهد : « كمى قبل از تحويل سال جوانى خوش بر و بالا كه كنايه از سال نو است بر كنار در اتاق خواب شاه پاس مىداد . در لحظه‌اى كه خورشيد بر فراز افق ظاهر مىشد وى بدون اينكه خبر بدهد وارد مىشد . شاه از وى مىپرسيد « كيستى ؟ از كجا مىآئى ؟\r\nبه كجا مىروى ، نامت چيست ؟ چه آورده‌اى ؟ » . جوان در پاسخ مىگفت :\r\n« خوشبختم و خجسته ؛ فرستادهء خدايم به سوى تو ؛ آورندهء سال نوام » . ديگرى كاسه‌اى مىآورد پر از گندم ، لوبيا ، عدس ، كنجد و برنج و از آنها گذشته كلوخهء قند و سكه‌هاى نو . آنگاه وزيران و بزرگان كشور قرص نانى تقديم مىداشتند . شاه قدرى از آن مىچشيد و بقيه را بين حاضران تقسيم مىكرد و در آن حال مىگفت : « اين روز نوى است از سال نو از روزگار نو كه در آن همهء موجودات زندگى نوى از سر مىگيرند . » سرانجام وى بزرگان مملكت را جامه‌هاى نو و هداياى ديگر مىداد . » از اين توصيف به خوبى برمىآيد كه رسوم و سنن هرچند نه به كمال اما به مقدار زياد تا به امروز روز به همان صورت باقى مانده است .\r\nجشن كه با نوروز آغاز مىگردد سيزده روز دوام دارد . در طول اين روزها تقريبا همهء كسب و كارها تعطيل است ؛ در اين مدت همه منحصرا به تفريح مىپردازند ، از لذايذ خانوادگى برخوردار مىشوند يا به ديد و بازديد يكديگر مىروند و به هم تبريك مىگويند . اما هرگاه نوروز با ماه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nرمضان مصادف گردد ديگر شبها را به خوش‌گذرانى صرف مىكنند و روز را روزه نگاه مىدارند ؛ زيرا هرچه در طى اين جشنها به تسامح و تساهل گرايش دارند باز روزه داشتن را كه از اصول اساسى اسلام است حرمت مىگذارند و رعايت مىكنند .\r\nفقط روز اول سال داراى جنبهء مذهبى است . روز دوم ديگر جشن بزرگ و عمومى همهء ملت بشمار مىرود . از صبح خيلى زود جمعيت در تمام كوچه‌ها و ميدانهاى عمومى در جنب‌وجوش است ، هركس جامهء نوى در بر دارد و از آنجا كه رنگهاى روشن بيش از همه طرف توجه است گروههائى را مىبينيد كه لباسهاى سبز ، زرد ، آبى و سرخ بر تن دارند و درهم مىلولند ؛ بديهى است كه زنان ناگزيرند جامه‌هاى نو خود را زير چادرهاى تيره‌رنگشان پنهان دارند . آشنايانى كه باهم روبرو مىشوند دست يكديگر را مىفشارند و با فرياد « عيد مبارك » يكديگر را در آغوش مىكشند . كسى كه زيردست است درحالىكه با دو دست خود يك دست ارباب يا حاميش را در دست مىگيرد تبريك مىگويد و جواب تبريك خود را مىگيرد .\r\nدر تالارهاى مجلل ، صدراعظم و وزير جنگ درحالىكه خلعت پوشيده‌اند و دورتادور آنها را شاهزادگان و صاحب‌منصبان ملبس به لباسهاى دولتى گرفته‌اند جلوس كرده‌اند . به هنگام نشستن به دقت سلسلهء مراتب ، حق تقدم و سابقه رعايت مىشود ؛ در ناراحتترين وضع خود را جا مىدهند تنها براى اينكه از حق خود دفاع كرده باشند . هر تازه‌واردى وزير را سلام مىكند و مىگويد « عيد مبارك » و به همين ترتيب هم پاسخ مىشنود ؛ در ابتدا شيرينى و شربت دور مىگردانند ؛ بعد بانگ « قليان بيار » طنين‌افكن مىشود و بلافاصله پنجاه تن از نوكران وارد مىشوند كه هريك قليانى مرصع از طلا ، نقره ، جواهر و مينا در دست دارد . اين نوكرها در خدمت به اربابشان به يكديگر پيش‌دستى مىكنند تا از اين رهگذر مزيت و منزلت آنان را تصريح كرده باشند . ديگر صداى غلغل قليان است كه همه جا را فرا مىگيرد ؛ تالار پر از دود غليظ مىشود كه از پنجره‌هاى باز به خارج تنوره مىكشد ؛ وابستگان ساير اصناف و حرف نيز براى عرض تبريك به حضور صدراعظم مىشتابند ولى فقط در خارج از تالار از مقابل پنجره‌اى كه او مقابل آن نشسته است ، مىگذرند . آخرين نوبت مختص شاعران است كه وزير را در قالب غزلهائى « 2 » مدح مىكنند . او را با آصف ، وزير افسانه‌اى حضرت سليمان و ساير علما و اعاظم ديوانى مىسنجند ، ايل و تبارش را مىستايند و خردمندى وى را در كار ادارهء ملك و بركتى را كه از آن طريق شامل حال مردم مىشود ثنا مىگويند و از اين قبيل . هر شاعرى به صداى بلند و رسا محصول ذوق و فكر و فراغت خود را مىخواند و واقعا گوش فرادادن به اين همه حرف مفت كه فقط به خاطر رعايت زيبائى قافيه و طمع دريافت صله ابداع شده است ، صبر ايوب مىخواهد . با وجود اين اغلب با « بارك الله » و « آفرين » سخن شاعر\r\n\r\n\r\n","description":"","footnote":"\r\n( 2 ) . ظاهرا منظور قصيده است . - م .\r\n","page_name":" 258 ","page_number":258},
  {"content":"\r\n\r\nرا قطع مىكنند . پس از گوش دادن به يك قطعه شعر بخصوص بد ، وزير رو به من كرد و پرسيد كه آيا از شعر فارسى درست سر درمىآورم يا نه . من هم از گفتن اين كنايه خوددارى نتوانستم « وقتى شما خودتان چيزى از آن دستگيرتان نمىشود من از كجا سر دربياورم . »\r\nدر اين حيص و بيص شاه حمام رفته ، صبحانه خورده و آرايش مخصوص عيد را كرده است . وى از جواهر سلطنتى گرانبهاترين آنها را برگزيده تا خود را بيارايد و حالا ديگر در تالار آينهء وسط ، كه به تالار طاووس شهرت دارد ، سفراى اروپائى مختلف را رسما به حضور مىپذيرد تا بتوانند تبريكات خود را به عرض برسانند . علت وجه تسميهء تالار طاووس آن است كه تخت طاووس در آن قرار دارد . سفرا با لباسهاى رسمى مجلل در معيت همهء كارمندان و زيردستان خود شرفياب مىشوند . پس از انجام تشريفات و اعلام حضور به صورت رسمى توسط رئيس تشريفات ( ايشيك آقاسىباشى ) به تالار هدايت مىشوند . در ايام قديم اينها ناگزير بوده‌اند كه در آستانهء در پاپوش خود را از پاى دربياورند و ايستاده شرفيابى حاصل كنند . اما در سال 1829 « 3 » در قرارداد صلح تركمن‌چاى روسها حذف اين اجبار و الزام خفت‌آور را به صراحت خواستار شدند ؛ حال ديگر براى آنكه به روسها امتياز خاصى نداده باشند تصميم گرفته شد كه در مورد همهء سفرا اين رسم رايج را لغو كنند . حتى امروز نيز شاه از اين كار كه شده به تلخى ياد مىكند ؛ زيرا اولا در اثر ورود با كفش كه ممكن است چرم آن نجس باشد و خاك و غبار كوچه نيز به آن چسبيده است ، فرشها از نظر شرعى آلوده مىشود و مىبايست بلافاصله آنها را شست و آب كشيد ؛ دوم اينكه با نشستن در برابر شاه كه حتى شاهزادگان و فرزندان خود شاه نيز بدان مأذون نيستند و تنها امتياز روحانيون و سادات است از شأن و شوكت شاه كاسته مىشود . حال وى براى رهائى از اين مخمصه حيله‌اى انديشيده و آن اينكه وى در حين بيرون آمدن از پشت پرده ايستاده سفرا را مخاطب قرار مىدهد يا براى اينكه از اهميت اين موافقت ناخواسته بكاهد به صدراعظم نيز اذن جلوس مىدهد . در جريان شرفيابيهاى نوروز چند دقيقه قبل از ورود سفرا صندلى راحتى براى آنها وارد تالار مىكنند . در حين شرفيابى هيچ‌كس حق ندارد نزديك تالار درنگ كند ، اول براى اينكه بيگانگان در حال نشستن در حضور شاه رؤيت نشوند و ديگر از آن جهت كه مذاكرات به خارج درز نكند . منتها ظاهرا ديوارها گوش دارند زيرا بندرت ممكن است كلمه‌اى از دهان شاه بيرون بيايد و مكتوم بماند . به محض اينكه هيأت سفارت مملكتى خداحافظى كند به اشاره‌اى افراد سفارت‌خانهء ديگر وارد مىشوند . پس از ملاقات شاه ، سفرا به همان ترتيب پيش صدراعظم مىروند و در آنجا با شيرينى ، شربت و قليان از آنان پذيرائى مىشود .\r\nمقارن ظهر صلاى « سلام عام » درمىدهند كه در اين روز بخصوص در\r\n\r\n\r\n","description":"","footnote":"\r\n( 3 ) . قرارداد تركمن‌چاى به سال 1243 منعقد گرديد كه برابر است با ( فوريه ) 1828 مسيحى . - م .\r\n","page_name":" 259 ","page_number":259},
  {"content":"\r\n\r\n« تالار تخت سليمان » برگذار مىگردد . حياط جادار و وسيع نخستين مملو از نظاميان و كارمندان مىشود . كارمندان برحسب درجه و مقام خود توسط رئيس تشريفات به دو صف تقسيم مىشوند . پيشاپيش و بين آنها فيلهائى ايستاده‌اند كه با قالى و شال زينت شده‌اند و خرطومهاى رنگارنگ شدهء خود را بالا گرفته‌اند . اين فيلها و همچنين زرافه از لوازم جلال و شكوه سلام بشمار مىروند . شترمرغى هم كه سالها به مراسم سلام ابهت خاص مىبخشيد متأسفانه به بيمارى سوء هاضمه مرد . نزديك در خروجى صحن حياط چند پله است كه به صفه‌اى بلندتر منتهى مىشود و قطعات مختلف آن مملو است از گل و ميوه و شيرينى . در قسمت قدامى حوضى است با فواره ؛ اما در آخر صفه تالار بزرگ باشكوه و آينه‌كارى شده‌اى واقع است كه تخت سليمان در آن جاى دارد . دو ستون زيباى مرمر بدنهء بالا را نگاه داشته‌اند ؛ اين ستونها را در دورهء سلطنت اولين شاه قاجار آغا محمد خان با رنج و مرارتى ناگفتنى از راههاى ناهموار ، از كوه و رود و دره عبور داده‌اند و بيشتر به كمك دست از شيراز به تهران آورده‌اند . در برابر حوض صدراعظم در انتظار شاه است و شاهزادگان و چند خان از طايفهء قاجار و تعدادى ميرغضب قرمزپوش با چوب و تبر او را احاطه كرده‌اند . محافظين شاه كه چوبدستهاى بلندى دارند حفظ نظم را به عهده گرفته‌اند ؛ از اين گذشته يك دسته تركه در آن نزديكى است تا به محض اشاره‌اى بتوان كيفر به چوب بستن را انجام داد .\r\nشليك گلولهء توپى ورود شاه را اعلام مىدارد . شاه از تخت سليمان بالا مىرود و با طمأنينه ، چهارزانو روى آن مىنشيند . لباس او چندان با جواهر آراسته است كه انعكاس پرتو آفتاب در آنها چشم را خيره مىكند .\r\nدر كنار تخت ، « سپردار » و « تپزدار » ايستاده‌اند . بلافاصله هياهو و سر و صدائى كركننده همه جا را فرا مىگيرد ؛ ناگهان يك‌صد و بيست و يك گلولهء توپ باهم شليك مىشود و در همان حال در مدخل ميدان بزرگ از نقاره‌خانه كه مركب از چهل نوازنده است از بوقها ، سنجها ، طبلها ، شاخ‌نفيرها ، سرناها چيزى مانند موسيقى وحشيان به گوش مىرسد . آن‌طور كه مىگويند نقاره‌خانه از ابداعات جمشيد است و جزو امتيازات خاصهء سلطنت بشمار مىرود .\r\nهر روز به هنگام طلوع و غروب آفتاب نقاره مىزنند و از آن گذشته در تعطيلات ، اعياد بزرگ و پيروزيها نقاره‌خانه برنامه دارد . نقاره‌خانه در تمام مسافرتها ، شاه را همراهى مىكند . فقط وليعهد حق دارد براى خود نقاره‌خانهء خاصى داشته باشد و از همين راه هم هست كه او وليعهدى خود را به رخ مردم مىكشد . در حقيقت نمىتوان فهميد كه از اين صداهاى گوشخراش چه منظورى حاصل است ؛ مع هذا مردم به آن عادت مىكنند ، فقط اسبها هنگامى كه نزديك اين سروصداها قرار مىگيرند رم مىكنند و با سوار خود از آنجا مىگريزند .\r\nصرف‌نظر از اينها گروههاى مختلف موسيقى نظام كه يكى از آنها آهنگهاى اروپائى و ديگرى قطعات ايرانى را مىنوازد مىكوشند بر سر و صداى توپها ، نقاره‌خانه و شرشر فواره‌ها فايق آيند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبه محض جلوس شاه بر تخت تمام كسانى كه اطرافش ايستاده‌اند تا كمر خم مىشوند و در اين امر فيلها نيز مشاركت دارند . تعدادى از فيلها براى اين كار تربيت شده‌اند و بقيه را نيز فيلبانان با توسل به سيخ ناگزير از تواضع مىكنند . پيشخدمت‌باشى سلام ، با كلاه مخصوص و قباى قاقم ، فنجانى قهوه به شاه تقديم مىدارد و پس پس از تالار خارج مىشود تا قليان مرصع را بياورد . شاه قهوه را در حضور همه « هرت » مىكشد و چند پكى به قليان مىزند . حال ديگر مكالمه‌اى را با صدراعظم آغاز مىكند كه در حقيقت خطابه‌اى است به صورت سؤال و جواب هرچند كه با وجود غوغاى مداوم و فاصله‌اى در حدود بيست متر غير ممكن است كه يكى از آنها حرف ديگرى را بفهمد . مثلا هرگاه شاه بپرسد كه آيا جاده‌ها امن است و كاروانها بدون خطر به مقصد مىرسند وزير جواب مىدهد : « هوا بسيار مساعد است تا اعليحضرت به شكار تشريف‌فرما شوند . » شاه در اين ضمن از طرحهاى خود براى تابستان آينده ، از سفرها و جنگهائى كه در پيش است صحبت مىكند اما به عزم شاه چندان اهميتى نبايد داد ، چه نفوذ اطرافيان وى معمولا باعث مىشود كه تغييرات عمده‌اى در همه چيز رخ دهد .\r\nدر ضمن اين گفتگو شاه سه فنجان ديگر قهوه مىخورد و سه قليان ديگر مىكشد . پس از اتمام اين كارها معمرترين عموى شاه به تخت نزديك مىشود ، تبريكات خود را بعرض مىرساند و شاه نيز با كلماتى محبت‌آميز بدان پاسخ مىگويد . آنگاه « خطيب‌باشى » با صداى گوشخراش خطبه مىخواند .\r\nهنگامى كه به جملهء « سلطان بن سلطان بن سلطان ، خاقان بن خاقان بن خاقان ناصر الدين شاه قاجار » مىرسد باز همهء حاضران به همراه فيلها تا به روى زمين خم مىشوند و فقط زرافه است كه همچنان با سر افراشته ايستاده است .\r\nوقتى خطبهء خطيب تمام شد « شمس الشعرا » كاغذى را از پر شال خلعتى خود بيرون مىكشد و غزلى « 4 » را كه خود در مدح سلطان قدر قدرت ، شاه شاهان سروده به صداى بلند مىخواند . وى كه كار را از طراوت بهار ، هواى ملايم و گل و بلبل ( كه همه جا بايد حى و حاضر باشد ) شروع مىكند با گريزى ماهرانه به زيبائى اندام ، قدرت و شجاعت شاه و جنگهائى كه با شير و پلنگ كرده مىرسد . هيچ عضوى از اعضاى وى ، حتى پنهانترين آنها ، از خيالپردازيهاى وى مصون و بر كنار نمىماند . آن وقت وى رشتهء سخن را به نبردهاى شاه مىكشد و به او كه جهانگشاست يادآورى مىكند حال كه روم را گرفته به يك وجب خاك چين نيز به ديدهء تحقير ننگرد . بخصوص قوافى را به سبك و سنت ايرانيان با چنان طمأنينه و تأكيدى بر زبان مىآورد كه طنين آن تا مدتى بعد در گوش مىماند .\r\nدر برخى از سالها پيكى را به حضور مىآورند در جامهء سوارى آغشته به گرد و غبار كه گوئى هم‌اكنون از راه رسيده است . وى از فتوحات تازه\r\n\r\n\r\n","description":"","footnote":"\r\n( 4 ) . ظاهرا منظور نويسنده قصيده است . - م .\r\n","page_name":" 261 ","page_number":261},
  {"content":"\r\n\r\nدر جنگ با تركمانان گزارشى بعرض مىرساند ؛ يا بعضى از نمايندگان مناطق باجگزار چون افغانستان ، سيستان ، بلوچستان كه تصادفا در مراسم حضور دارند مراتب احترام خود را عرض مىكنند . من خود به نمايندگان طوايف هزاره از افغانستان در اين مراسم برخورده‌ام . سرانجام مستوفى - الممالك بين حاضران سكهء نو نقره تقسيم مىكند . شاه برمىخيزد و با گامهاى شمرده به حرم بازمىگردد . سلام عام در اين لحظه پايان يافته است .\r\nنيم ساعت بعد در ميدان توپخانه نمايش آغاز مىگردد . شاه از پنجرهء ايوانى به نمايش مىنگرد ؛ كارمندان سفارتخانه‌هاى اروپائى را در دو لژ جنبى جاى داده‌اند . بر بامهاى مسطح خانه‌هائى كه بر ميدان محيطند سرهاى زنان مستوره و با حجاب و بچه‌هائى با لباسهاى رنگارنگ در كنار هم به چشم مىخورد . پائين ، در ميدان پهلوانانى كه سراسر سال را در زورخانه تمرين كرده‌اند با اندامهائى برهنه و نيرومند به كشتى گرفتن مشغولند ؛ فقط شلوار سفت و محكمى بر پاى دارند ؛ صورت و سر را از ته تراشيده‌اند .\r\nسبيلى دارند و رشته گيسوئى كه از فرق آنها آويخته است . آنها در كمين حركات حريف خود هستند و همين‌كه لحظهء مساعد فرارسد به بدن او مىچسبند و با به كار بردن فنى سريع و غير قابل پيش‌بينى وى را به زمين مىزنند و پاى خود را بر مغلوب مىنهند و براى اينكه تماشاگران را خوشحال سازند او را به داخل حوض نزديك آنجا مىافكنند . شيرين‌كاران و تردستان بر چوب پاها ، بندبازان ، دلقكها و لوده‌هائى كه در پوست شير و خرس رفته‌اند درهم مىلولند . گاه و بيگاه شاه سكه‌هاى كوچك طلا و نقره به ميان اين جمع مىاندازد ، و در نتيجه همه براى قاپيدن آنها ديگران را مىرانند . شيرها و ببرهاى مازندران ، پلنگهاى عربستان ( خوزستان ) كه به ريسمانهاى سستى بسته شده‌اند در اين ميان براى خود در گردش و رفت و آمدند . عنتريهاى شيرازى برنامه‌هاى مضحكى با حيوانات دست‌آموز خود اجرا مىكنند . فيلها و زرافه‌ها همچون تماشاچيان ساكت و خاموش در صف مقدم قرار دارند . در اينجا دو قوچ را به جان هم مىاندازند ؛ حيوانات خشمگين به جان يكديگر مىافتند و سرانجام براى آنكه يكديگر را نكشند بناچار با به كار بردن زور آنها را جدا مىكنند . افغانيها با سپر و شمشير نمايش جالب توجهى از جنگ مىدهند . افغانيها را « شمشيرى » هاى زبردستى مىشناسند و شمشير آنها در سراسر مشرق‌زمين رعب در دلها مىافكند .\r\nقديمها نمايشهاى وقيحى نيز به موقع اجرا گذارده مىشد ؛ اما در دورهء حكومت فعلى ديگر اين رسوائيها را منع كرده‌اند . براى تكميل اين هياهو نقاره‌خانه نيز بلاوقفه در كار ايجاد سروصداست .\r\nدر يكى از روزهاى آينده ملكهء مادر كه « والده » ناميده مىشود مراسم سلام زنانه‌اى در محدودهء خود برپا مىكند كه شاهزاده خانمها و اطرافيانشان در آن شركت مىكنند و ضمنا از خانمهاى سفراى اروپائى نيز در اين مراسم دعوت به عمل مىآيد ؛ به اين سلام از سر استهزا « جمعه‌بازار » مىگويند . هرچند\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكه قوانين و مقررات اسلام در اين مورد هيچ فرقى بين شاه و گدا نمىگذارد باز شاه اين امتياز را براى خود قائل شده است كه حق داشته باشد در اين مراسم حاضر شود و همهء حاضران را بدون حجاب تماشا كند . حتى وى كاريكاتورهائى هم از صحنه‌هائى كه در چنين مراسمى اتفاق مىافتد ترسيم مىكند و اين تصويرها تا مدتها اسباب تفريح خاطر درباريان مىشود .\r\nدر اينجا نيز نه تنها بين خانمها سكه‌هاى نو تقسيم مىشود بلكه مقدارى هم از اين سكه‌ها بين آنها مىاندازند تا هركه مىتواند بگيرد و لابد كه در اين ماجرا جنگ بين آنها درگير مىشود و معلوم است كه در اين حيص و بيص خانمها چندان پرواى سر و وضع و لباسهاى قيمتى يكديگر را نمىكنند .\r\n« والده » به مهمانان خوش‌آمد مىگويد و حال خانمهاى اروپائى را نيز مىپرسد . اين خانمهاى اروپائى خود مورد توجه و كنجكاوى ديگران هستند .\r\nاز شكل و شمايل آنان همه در حيرتند و لباسهاى زيباى آنان را به ديدهء اعجاب مىنگرند .\r\nباقى اين جشن سيزده روزه وقف ديد و بازديدها و تبريك گفتنه است .\r\nترتيب ديد و بازديدها خود مبتنى بر رعايت قواعدى سخت است . در همه جا شيرينى تعارف مىكنند و مىخورند . شاه خود با جلال و جبروت به ديدن مهمترين روحانيون شهر مىرود و آنان از وى با سادگى تمام پذيرائى مىكنند تا خود به شهرت فقر و زهد دست يابند . وزيران به بازديد سفراى فرنگى مىآيند و از اين فرصت براى مذاكره در باب امور دولتى و خصوصى و بر طرف كردن ناراحتيهاى شخصى و همچنين استعلام همگامى و همرائى آنها با كابينهء حاضر ، سود مىجويند .\r\nدر خانه‌ها تردستان و دلقكها با هنرنمائيهاى خود مردم را شاد و مسرور مىكنند ؛ عنتريهاى شيرازى هنرنمائيهاى حيوانات خود را به منصهء ظهور مىرسانند يا به همراهى ساز و ضرب آواز مىخوانند زيرا شيرازيها مشهورترين لوطيهاى سراسر مملكت هستند . بزرگانى كه مورد بىمهرى قرار گرفته‌اند از طرف لوطيها به باد مسخره گرفته مىشوند . لوطيها لباسى شبيه لباس آنان را به عنترها مىپوشانند و به بازى و نمايش خود ادامه مىدهند ؛ مثلا من خود ديدم كه پسر صدراعظم تبعيدى را به كمك عنترى نشان مىدادند و آن عنتر خود قبائى از شال پوشيده و قمه‌اى در كمرگاه خود فرو كرده بود . شيرها ، فيلها ، ببرها و پلنگهاى اهلى را به خانه‌ها مىبرند و بچه‌ها بدون ترس به اينها نزديك مىشوند و تا به حال از حادثه‌اى بد چيزى در اين مورد شنيده نشده است . فقط اين را بايد يادآور شد كه اسب طاقت ديدن اين درنده‌ها را ندارد ، سردست بلند مىشود و از جاى خود نمىجنبد . دلقكهاى دربارى هم كه به آنها « لوطىباشى » مىگويند وجود دارند كه اغلب مردمى بىمزه و بىاستعدادند ؛ اما از روزگارهاى گذشته حكايت مىكنند كه اين دلقكها بدون ترس از بريده شدن سر خود بعضى از حقايق را به عرض شاه مىرسانده‌اند .\r\nدر روزهاى نهم يا دهم ، « اسب‌دوانى » انجام مىگيرد . اسبهائى از\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاصطبل سلطنتى براى اين كار انتخاب مىشود ؛ بقيهء اسبها را بايد شاهزادگان ، صاحب‌منصبان و حكام وارد ميدان كنند ، اما چون خيلى از اسبهاى اصيل در اين مراسم از بين مىروند بسيارى از آنان مايلند كه از انجام اين وظيفه معاف باشند . يك ماه تمام اسبهاى مسابقه را آماده ( سوغان ) مىكنند ، هر روز در ميدان مسابقه مىدوانند و حتى براى آنكه آنها را لاغر كنند از مدت خواب آنها شبها مىكاهند .\r\nطول مسافت اسب‌دوانى نيم فرسنگ است ؛ اين خود دايره‌اى است وسيع كه با سنگها آن را به چهار ايستگاه تقسيم كرده‌اند . در شمال شرق خانهء كوچكى هست كه جلب نظر نمىكند و آن را « عمارت اسب‌دوانى » مىنامند و شاه و صاحب‌منصبان در آن به تماشا مىنشينند ؛ در هر دو طرف اين عمارت چادرهائى براى سفراى اروپائى زده‌اند . بر صفه‌اى مقابل آن نوازندگان و رقاصان دربارى جاى گرفته‌اند . صداى كركنندهء توپ نشان آن است كه شاه از قصر خود خارج شده است ؛ وى سوار بر ارابه‌اى بزرگ و تشريفاتى وارد مىشود . پيشاپيش ، فيل بزرگى كه پارچه‌اى سرخ بر روى آن انداخته‌اند و مطابق رسم هندوستان چادر كوچكى بر پشت خود دارد ، قدم برمىدارد . تعداد زيادى شتر حامل توپ ، درباريان كه نشانهاى خود را بر سينه زده‌اند ، و خزانه‌دار كل با علامت سلطنتى به اين قافله جلال و جبروت مىبخشند . گروههاى فشرده‌اى از اهالى شهر پياده ، سوار بر اسب يا الاغ فضاى خارجى را پر مىكنند . به محض پياده شدن شاه ، كه با شليك توپ اعلام مىگردد و نشستن وى بر قالى گرانبها اسبها را از برابر وى مىگذرانند و رئيس تشريفات علائم ، نژاد و صاحب هريك را با صداى بلند اعلام مىدارد . مسابقات در سه قسمت برگزار مىگردد : در اولين مسابقه بايد دور ميدان مسابقه شش بار ، و در دومى چهار بار ، و در سومى فقط دوبار پيموده شود . در مسابقهء شش دورى اغلب اسبها قبل از رسيدن به مقصد خسته و كوفته مىشوند ؛ از طرف رقبا ، شن در چشم بقيهء اسبها پاشيده مىشود و بدين ترتيب مانع از ادامهء مسابقات آنان مىشوند . هنگامى كه اسب اولى به مقصد نزديك مىشود سواركار آن نيز درحالىكه به سرعت افسار را مىگيرد به زمين مىجهد تا جايزه را كه در كيسه‌اى است بگيرد و آن را بر سر خود بگذارد و از ميدان خارج كند . البته هميشه كوشش مىكنند كه فرد نامطلوبى به جايزه دست نيابد و اسبهاى شاه قبل از ساير اسبها برندهء مسابقه باشند .\r\nدرست است كه اسب تركمنى در دشتهاى موطن خود و در غارتگريها به عنوان سركشترين دونده‌ها شناخته شده است ، اما از نظر استقامت و هوش سخت از اسبهاى عربى عقب‌تر است و اين اسب عربى است كه تقريبا هميشه در مسابقات برنده مىشود .\r\nدر خلال تنفسها ، نوازندگان با موسيقى ، و رقاصان با جهشها و شكلكهاى خود كارى مىكنند كه وقت جماعت راحت‌تر سپرى شود .\r\nشاطران سلطنتى نيز بايد يك دور در ميدان مسابقه بدوند . اين\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمسابقه كه در نيم ميل مسافت انجام مىشود سختتر از آن جلوه مىكند كه در واقع هست ؛ زيرا پس از آنكه گروه اول قسمتى از مسافت تعيين شده را دويد بىآنكه تماشاگران ملتفت شوند جاى به گروه ديگرى مىدهد و آنها نيز به همين ترتيب به دستهء بعدى جاى مىپردازند تا آنكه آخرين دسته درحالىكه ظاهرا از نفس افتاده‌اند به مقصد مىرسند ؛ اما جايزهء مسابقه را طبق توافقى كه قبلا شده است برندگان با بقيهء همكاران خود تقسيم مىكنند .\r\nشاه در اين حيص و بيص صبحانه صرف مىكند و آنگاه خوشحال و مسرور از كارآئى اسبهاى ايرانى به خانهء خود بازمىگردد .\r\nسرانجام روز سيزدهم يعنى آخرين روز عيد فرا مىرسد . مطابق با يك رسم كهن گويا تمام خانه‌ها در چنين روزى معروض خطر ويرانى هستند .\r\nبه همين دليل همه از دروازهء شهر خارج مىشوند و به باغها روى مىآورند .\r\nبخصوص زنان كه علاوه بر هراس از خطرى كه ظاهرا آنها را تهديد مىكند به انگيزه‌هاى ديگرى نيز به دشت و صحرا مىروند . براى اينكه تا حدودى از هجوم زنان به خارج شهر جلوگيرى شود به دستور كلانتر از هر زنى عوارض ناچيزى وصول مىشود .\r\nبا اين روز ديگر شاديهاى نوروز پايان مىپذيرد . از نظر كشاورز عيد مبدأ زمانى است كه بر محور آن كار آماده‌سازى زمين ، بذر پاشيدن و محصول برداشتن را تعيين مىكند ؛ وى مىداند كه اين تخم يا آن تخم را بيست روز پيش يا پس از عيد بايد افشاند ؛ اين يا آن درخت را چند روز پيش يا پس از عيد بايد پيوند زد ؛ روىهم‌رفته نوروز در زير آسمان شاد و زيباى ايران جشنى است براى شادى و شادكامى ؛ مع هذا به علت اسراف و تبذيرى كه در كار برگزارى اين جشن مىشود آثار نامساعد آن تا مدتى در زندگى خانواده‌ها برجا مىماند .\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nبخش دوم سفرنامهء پولاك\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nحكومت و دربار ناصر الدين شاه 1\r\nالقاب شاه . پدرش محمد شاه . دوران جوانى و پرورش . جلوس بر تخت سلطنت . وزير اعظم امير نظام . صدراعظم جانشين وى . لشكركشى به مرو . غارت‌گرى خان خيوه . تصرف بندرعباس . نظرهائى دربارهء فتح هرات . ماجراى قندهار . لشكركشى به هرات . مرگ وليعهد . قتل شاهزاده يوسف . برگزيدن قاسم خان به مقام ولايتعهد . شروع جنگ انگليس و ايران . اشغال بوشهر توسط انگليسيها . برخورد در نزديكى برازجان . گلوله‌باران محمره . صلح . مرگ قاسم خان وليعهد . سقوط صدراعظم . لشكركشى به سرخس و ناكامى آن . شخصيت و خلقيات شاه . استبداد و قانون . پدرسالارى . امتيازات خاص مقام سلطنت . نشان شير و خورشيد . عالىمقامان ، حكام و حكومتها . كارمندان و خدمهء دربار .\r\nديپلماسى . سفارتخانه‌هاى اروپائى در تهران . ملاحظاتى دربارهء آيندهء مملكت .\r\nناصر الدين شاه كه فعلا قدرت را در دست دارد از تيرهء قاجار ، پسر محمد شاه ، نوهء عباس ميرزا و نتيجهء فتحعلى شاه است . وى كه فرمانرواى ايران است به اين مناسبت القاب شاه ، پادشاه ، شاهنشاه و عنوان مغولى خاقان را دارد . عنوان اخير يعنى خاقان فقط در وقايع خاص رسمى به كار برده مىشود ؛ از آن گذشته معمولا عنوان خاقان را به اسامى شاهان متوفى هم ضميمه مىكنند و مىگويند : خاقان مغفور يا خاقان مرحوم براى محمد شاه يا فتحعلى شاه . در اوراق و اسناد رسمى و همچنين در روزنامهء دولتى پيش از كلمهء شاهنشاه ، اعليحضرت هم ذكر مىشود . اما به هنگام خطاب به وى قبلهء عالم يا قربانت شوم مىگويند .\r\nدر ادامهء سخن اغلب از به كار بردن ضمير اجتناب مىورزند ولى هرگاه استعمال آن اجتناب‌ناپذير باشد به وى « تو » مىگويند . البته برحسب ذوق و سليقهء شرقى باز مقدارى از كنيه‌ها و عبارات دعائى عربى نيز به لقب مىافزايند .\r\nبراى آنكه بتوانيم خلقيات و سجاياى شاه فعلى و همچنين سياست داخلى و خارجى وى را به دقت ارزيابى كنيم بايد قبلا نگاهى به طرز تربيت و زندگى گذشته‌اش ، قبل از جلوس بر تخت سلطنت و وقايع طول حكومت او ، بيفكنيم . پدر وى محمد شاه مردى بود ضعيف و رنجور كه فقط يك‌بار با صدور فرمان قتل صدراعظم خود قائم‌مقام خشونت و توحشى را كه خاص قاجاريه است به منصهء ظهور رساند . وى كه براى ادارهء امور مملكت توانائى نداشت كار مملكتدارى را به معلم پير خود حاجى آقاسى كه ملائى هفتادساله و از اهالى ماكو ، واقع در دامنهء كوه آرارات ، بود سپرد . حاجى آقاسى را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nموجودى برتر مىشمرد و خود را ناگزير از اطاعت ميل و ارادهء او مىپنداشت .\r\nوزير مرشد بود و مراد و شاه پيرو بود و مريد . حاجى آقاسى كه از كشوردارى هيچ نمىدانست ولى در عوض به تمام زيركيها و دوز و كلكهاى ملاها مجهز بود از ضعف و خشكه‌مقدسى شاه در كمال خوبى به نفع خود سود مىجست .\r\nدر دورهء زمامداريش كار سپاه كلا رو به زوال گذاشت درحالىكه خزانهء سلطنتى و ولايات كاملا در معرض غارت و چپاول همشهريان ماكوئيش قرار گرفت . ماكوئيها به قوانين پايبندى نداشتند ، به عنف به اندرونها وارد مىشدند و پسرى نبود كه از شهوترانيهاى آنان در امان مانده باشد .\r\nحتى امروز نيز قصه‌هائى از خوشگذرانيها و عيش و عشرتهاى ايلخانى پسر زن او بر سر زبانهاست كه از شنيدن آنها موى بر اندام آدمى راست مىشود . وى كه مردى رسوا و بدنام بود در شهوترانى هيچ اندازه نمىشناخت .\r\nلشكرى از خدمهء بىريش نگاه مىداشت و به زور و جبر به حرمسراى ديگران تجاوز مىكرد .\r\nشاهزاده ناصر الدين ، بزرگترين پسر محمد شاه در سال 1830 « 1 » از مهد عليا ، دختر يكى از سران طايفهء قاجاريه به نام قاسم خان در يكى از ده‌هاى تبريز به دنيا آمد . شاه مادر وليعهد را دوست نمىداشت و چون به نجواهاى بدخواهان گوش فرا مىداد به عفت وى بدگمان بود و مىخواست پسر دومش عباس ميرزا را كه سخت مورد علاقه‌اش بود به ولايتعهدى برگزيند . بر خلاف نظر وى ماكوئيها نقشه مىكشيدند كه ايلخانى مذكور را كه از طرف مادر با قاجارها نسبت داشت بر تخت سلطنت بنشانند . در چنين اوضاع و احوالى مىتوان به خوبى پى برد كه به شاهزاده ناصر الدين پسر ارشد شاه از هر نظر بىاعتنائى مىشد و ابدا توجه زيادى به رشد جسمى و تربيتش مبذول نمىگرديد ؛ بسيار بندرت به « حضور » پدر مىرسيد و از اطراف و جوانب به او اهانت و كم‌توجهى مىشد و ايلخانى و برادرش نيز همواره بر او پيشى داشتند . ديگر شگفت نيست كه اين طرز رفتار ، شاهزادهء جوان را سست و بىدست‌وپا ، نالان و مردم گريز كرده باشد . ناصر الدين شاه هنوز تلخكامى دوران جوانى خود را به ياد دارد . روزى به درباريان كاريكاتور پسر بچه‌اى را با موهاى وزكرده و ظاهرى زشت و نتراشيده نشان داد و از آنها خواست حدس بزنند اين بچه كيست . هيچ‌كس جرأت اظهار عقيدهء خود را نداشت . سرانجام شاه گفت : « در بچگى من به اين شكل بودم » ؛ و هنگامى كه يكى از حاضران گفت : « اين چه حرفى است ! تو هميشه شاه بوده‌اى . » شاه در پاسخ گفت : « البته من شاه بودم اما درست مانند شاهزاده يوسف ! » - منظور يوسف شاهزادهء تيره‌بخت هرات است كه چندى پيش به دار آويخته شده بود - . وى از پدرش و مرشد او حاجى آقاسى هيچ صحبت نمىكند ؛ هرگز نشنيدم كه نام آنها بر زبانش جارى شود .\r\n\r\n\r\n","description":"","footnote":"\r\n( 1 ) . تولد ناصر الدين شاه به سال 1247 بوده است ، درحالىكه رقم بالا با 1246 تطبيق مىكند . - م .\r\n","page_name":" 270 ","page_number":270},
  {"content":"\r\n\r\nهنگامى كه اين پسر بر خود باليد اسما به حكمرانى ولايت آذربايجان منصوب شد و با مادر خود به مركز آن تبريز رفت و در آنجا دور از دربار سلطنت در فراموشى مطلق بسر مىبرد . مستمرى وى از محل عوايد ولايت فارس واقع در جنوب ايران مقرر شده بود « 2 » ؛ منتها چون والى آن وقت فارس موسوم به حسين خان نظام الدوله از ارسال وجه طفره مىرفت ، شاهزاده همواره در مضيقهء بىپولى گرفتار بود ؛ نمىتوانست به نوكران خود حقوق بدهد و لباس پارهء خود را تجديد كند و مجبور بود تنى چند از دوستان خود را كه به آيندهء او اميد بسته بودند در فقر و تنگدستى نگاهدارد . حال هرگاه پس از مدتها تأخير قسطى از مستمرى مىرسيد بندرت به صورت نقد بود بلكه بيشتر به صورت جنسى تأديه مىشد . شاه خود روزى دربارهء آن ايام براى ما چنين گفت : « در حد اعلاى تنگدستى افتاده بوديم كه مژده آوردند حقوقمان از تهران رسيده است . با كنجكاوى و اميد بسيار بسته را باز كرديم ؛ اما كه مىتواند ميزان سرخوردگى ما را دريابد وقتى كه با چند دوجين شبكلاه ، قيچى مخصوص بريدن سرشمع ، چينى ، پارچه و از اين قبيل چيزها مواجه شديم كه همه را به قيمت گران با ما حساب كرده بودند ؛ اگر مىتوانستيم مبلغ ناچيزى از اين بابت از تاجرى بگيريم مىبايست سخت خوشوقت باشيم . »\r\nدر پانزدهم اكتبر 1848 « 3 » ساعت سهء صبح شاهزاده را از خواب بيدار كردند . ژنرال قنسول روسيه موسوم به آنتيشسكوف ( كه بعدها به سفارت روسيه در تهران منصوب شد ) روبروى وى ايستاده بود و او را به عنوان شاه درود مىگفت . محمد شاه به بيمارى شديد نقرس درگذشته بود . هم در اثر ملاحظات مذهبى و هم به دليل معاهداتى كه با دول اروپائى داشت و بر طبق آنها مىبايست پسر ارشد به سلطنت برسد محمد شاه از انجام دادن نيت خود داير بر انتصاب پسر دومش به وليعهدى خوددارى ورزيد و بدون اينكه آخرين وصيت خود را بكند چشم از جهان پوشيد . جسدش را بدون گماردن محافظى ، بر فرشى كهنه قرار دادند و چون فرش به سرقت رفت جنازه همچنان بر كف زمين قرار داشت تا سرانجام به مقبرهء خانوادگى به قم انتقال داده شد . در پايتخت آشوب و بىنظمى حكمفرما گرديد و بازارها بسته شد .\r\nمنازل ماكوئيها را غارت كردند و وارد شدن آذوقه را به شهر مانع شدند .\r\nحاجى پير به شاهزاده عبد العظيم پناهنده شد اما مهر مملكت را نيز با خود همراه برد و با آن به صدور حواله‌هائى هنگفت به عهدهء خزانهء مملكت پرداخت و آن مبالغ را بين هواخواهانش تقسيم كرد .\r\nبلافاصله پس از مرگ شاه پيكها به اطراف و اكناف مملكت روانه شدند ؛ پيك روسى فاصلهء بين تهران و تبريز ، يعنى نود و چهار فرسخ را ،\r\n\r\n\r\n","description":"","footnote":"\r\n( 2 ) . براى دريافت و پرداختهاى دولتى صندوقى مركزى وجود ندارد بلكه پرداختها از محل درآمد ولايتى معين تأمين مىشود . مثلا ما اتريشيها نيز از محل عوايد فارس حقوق مىگرفتيم . حال هرگاه از آن محل وجوهى نمىرسيد پرداخت حقوق ما هم به عهدهء تعويق مىافتاد ، درحالىكه ماليات ساير مناطق و ولايات مدتها بود به مركز تأديه شده بود .\r\n( 3 ) . برابر با 1264 ه . ق . - م .\r\n","page_name":" 271 ","page_number":271},
  {"content":"\r\n\r\nدر مدت فوق العاده كوتاه چهل و هشت ساعت طى كرد به صورتى كه آنتيشسكوف نخستين كسى بود كه توانست ماوقع را به اطلاع وليعهد قانونى برساند .\r\nشاهزاده كه بيش از هر ايرانى ديگر به تفأل و شگون باور داشت از آن لحظه به بعد اين ديپلمات روسى را مورد توجه خاص خود قرار داد و اين امر در سياست آيندهء پادشاه بدون تأثير نماند . شاه جوان كه ديگر دينارى براى پرداختن حقوق سربازان در اختيار نداشت براى رسيدن به تهران با مشكل روبرو شد ؛ مدعيان بسيارى براى تخت سلطنت پيدا شده بودند . يكى از آنان به نام شاهزاده سيف الدوله در قزوين خود را شاه خواند و چند هزار تومان پول نقد پيك روسى را كه عازم تهران بود از وى گرفت و در عوض به وى حواله‌اى در عهدهء خزانهء مملكت داد . در تهران سران قوم چيزى شبيه مجمع جمهورى تشكيل دادند تا اقلا جلو غارت و چپاول را بگيرند .\r\nدر بين دوستان و همدردان شاهزاده ، ميرزائى بود به نام تقى كه سجاياى اخلاقى برجسته‌اى داشت . وى كه قبلا قنسول ارزروم بود در آنجا با بازرگانان بسيارى آشنا و در حل و فصل امور بسيار ورزيده شده بود . پس در آن مضيقه به چاره‌جوئى پرداخت و از تجار و قنسولگريها مبالغ هنگفتى قرض گرفت و حقوق چند فوج را پرداخت . شاه جديد در حمايت اين افواج توانست راهى تهران شود . وى بلافاصله ميرزا تقى را كه پسر يكى از آشپزان دربارى بود ، به لقب ميرزا تقى خان اميرنظام ملقب كرد و به صدارت عظمى برگزيد .\r\nدر قزوين اين سربازان سيف الدولهء مدعى سلطنت را به اسارت گرفتند ؛ دروازه‌هاى پايتخت بر روى شاه گشوده شد و ناصر الدين شاه بر تخت جمشيد و كاووس نشست .\r\nحال ديگر هنگام غلبه بر مشكلاتى از دست ديگر بود . اين فرمانرواى هجده ساله به هيچ وجه ياراى حفظ و تنفيذ ابهت مقام سلطنت را نداشت ؛ يا شرمسارانه به زمين خيره مىشد يا شكلك درمىآورد و در بحبوحهء مذاكرات مهم و جدى قهقهه سرمىداد . وى كه همواره با اطرافيان خود تركى صحبت كرده بود به همين دليل به فارسى بد و شكسته بسته‌اى سخن مىگفت و در مراسم سلام به سختى و به طرزى مغلوط منظور خود را بيان مىداشت . در خزانه دينارى وجود نداشت و مالياتها وصول نمىشد و در عوض طلبكاران كه حواله‌هاى حاجى آقاسى را در دست داشتند براى وصول مطالبات خود رجوع مىكردند ؛ بسيارى از ولايات و من جمله مشهد و اصفهان در حال قيام و طغيان علنى بودند ، جنوب كشور وضع مشكوكى داشت و شيراز تنها گوش به فرمان حاجى قوام و همسرش حاجيه بىبى « 4 » بود تا علم طغيان برافرازد ؛ بابيها به تكاپو افتاده بودند ؛ ماكوئيها مشاغل خود را ترك گفته بودند ولى\r\n\r\n\r\n","description":"","footnote":"\r\n( 4 ) . اين بانوى برجسته در سراسر كشور به توانائى شهرت داشت . همسر منحصر به فرد حاجى بود و چون به تمام جزئيات كارهايش آشنا بود در غياب او همهء كارها را اداره مىكرد . مىگويند كه در بسيارى از عصيانها و طغيانها او را ديده‌اند كه چادر به سر از انبارهاى خود بين مردم ، سلاح پخش مىكرده است .\r\n","page_name":" 272 ","page_number":272},
  {"content":"\r\n\r\nهنوز كسان ديگرى به جاى ايشان كارها را به عهده نگرفته بودند ؛ قشون پريشان و بىسروسامان بود و حتى در خود پايتخت چند فوج سر به شورش برداشتند ؛ دوستان شاه كه از تبريز با وى آمده بودند همه براى رسيدن به نام و آب و نان شتاب داشتند ؛ شاهزادگان مستمرى مىخواستند ؛ خلاصه بايد گفت كه تمام دستگاه دولت و حكومت در حال تعطيل بود و روبراه كردن آن كارى محال مىنمود .\r\nاما امير نشان داد كه از پس اين تكاليف صعب برمىآيد . به شاه آموخت كه چگونه حرمت و حيثيت مقام سلطنت را حفظ كند و به وى تعليم داد كه در سلامها چگونه خطابه ايراد كند و با مجاهدات بسيار توانست آتش طغيانها را خاموش سازد ؛ آنان را كه جبان و ترسان بودند با ارعاب برجاى خود نشاند و سركردگان طغيانها را با توسل به حيله و نيرنگ به بند كشيد و كيفر داد . دريافتها و پرداختهاى دولتى داراى ضوابط و معيارهائى شد .\r\nبه هنگام ارائهء حواله‌اى بر عهدهء دولت قبلا مىبايست حقانيت و قانونى بودن صدور آن به ثبوت برسد . قشون تجديد سازمان و از نو تسليح شد . از نظر سياست خارجى هم امير همه مصروف آن بود كه هر نوع نفوذ و دخالت خارجى را در امور ايران طرد و حتى المقدور مرزهاى مملكت را به صورت اصلى احيا و تحكيم كند ؛ منتها اينكه وى به خوبى نقاط ضعف حكومت حاضر را مىشناخت و در نتيجه همه را از پيچيده‌تر كردن كارها برحذر مىداشت .\r\nشاه مشتاقانه طرحهاى جاه‌طلبانه و بلندپروازانهء معلم خود را مىپذيرفت مگر حزم و احتياط حسابگرانه‌اى كه وى در سنجش وسايل و قوا داشت . شاه مىخواست در هر اوضاع و احوالى حتى در نامساعدترين و خطرناكترين آنها به توسعهء مملكت بپردازد . آرى سياست وى بر اين اصل متكى بود ! پايان دردانگيز كار امير را پيش از اين شرح داديم . او قربانى ارادهء مردانه و انعطاف‌ناپذير خود شد زيرا كسى به وى حق نمىداد در دربارى فاسد از سايرين بهتر و ممتازتر باشد و از نظر اخلاقى معلم مادر شاه گردد .\r\nدر نوامبر سال 1851 « 5 » شاه ميرزا آقا خان را به مقام صدارت عظمى برگزيد اما به‌طور پنهانى اين حق را براى خود محفوظ داشت كه خود شخصا زمام امور را بدست گيرد و وزير تنها آلت بىارده‌اى در دستش باشد .\r\nصدراعظم على الظاهر به اين نقش درجهء دوم كه برايش در نظر گرفته بودند تن درداد اما در باطن چاره‌اى ماهرانه انديشيد و بلافاصله انبوهى از كارها و امور جزئى را بر سر آمر خود ريخت و ملاحظه و رسيدگى به صورت حسابهاى ناچيز مربوط به ساختمانها ، امور باغها ، تعميرات و غيره را به او واگذاشت .\r\nچند شب شاه تا ساعت دو صبح به كار پرداخت ولى بعد به اين اكتفا كرد كه سابقهء كارها را در حين صرف صبحانه و در ضمن مذاكرات پراكنده به اطلاعش برسانند . باز شاه دريافت كه صدراعظم معلم او شده است . معلمى كه اين استعداد را هم داشت كه عيش او را منغص نكند و هر فكر و نكتهء\r\n\r\n\r\n","description":"","footnote":"\r\n( 5 ) . برابر با 1268 ه . ق . - م .\r\n","page_name":" 273 ","page_number":273},
  {"content":"\r\n\r\nمورد علاقه‌اش را به صورتى به عرض برساند كه شاه بتواند به طريقى ديگر نتيجه‌گيرى كند و در نتيجه خود معتقد شود كه اين طرح و فكر از مغز شخص خودش تراويده است . در مدتى كوتاه نوريها كه همشهرى صدراعظم بودند به چنان قدرت و سطوتى دست يافتند كه بىسابقه بود . چنان شبكه‌اى از فساد و قوم و خويش‌بازى در سراسر كشور ايجاد كردند كه هيچ شغل مهم و پر مداخلى نماند كه به يك نفر نورى سپرده نشده باشد . البته حكومتها مختص شاهزادگان خاندان سلطنت بود ، اما هر حاكمى در كنار خود يك نورى به عنوان وزير داشت كه كارها را قبضه كرده بود و مداخل را به جيب خود مىريخت .\r\nخاندان صدراعظم به ثروتى غير قابل تخمين دست يافت و قسمتهاى كاملى از شهر توسط نوريها خريدارى شد . يكى از پسران صدراعظم خواهر شاه را به زنى گرفت كه همان همسر بيوهء ميرزا تقى خان بود . آرى او را به اين ازدواج مجبور كردند . اين پسر لقب نظام الملك گرفت كه در مشرق‌زمين سخت مطلوب است ؛ پسر ديگر صدراعظم كه شانزده سال داشت ، به وزارت جنگ منصوب شد ؛ دستگاه خبرگيرى و جاسوسى بىمانندى برپا گرديد ؛ هر كلمه كه از دهان شاه بيرون مىآمد توسط زنانش كه بسيارى از آنها در خدمت صدراعظم بودند به او گزارش مىشد . هركه خود را مخلص شاه نشان مىداد در مظان تهمت قرار مىگرفت ، از مقامات خود خلع مىشد و به تبعيد مىرفت . ظاهرا همهء سياست صدراعظم در ترفيه حال خانواده و ايل و تبارش خلاصه مىشد ؛ اينكه آيا در پس اين سياست ، نقشه‌هاى خطرناك ديگرى هم داشت ، مطلبى است كه هرچند سند و مدرك روشن و قابل قبولى براى آن در دست نيست ، مىتوان آن را به حدس دريافت ؛ زيرا در باطن شاه را تحقير مىكرد ، به وى سوء ظن داشت و از نفرت نسبت به طايفهء قاجار مالامال بود .\r\nبراى ارضاى حس توسعه‌طلبى شاه ، صدراعظم دستور داد به مرو لشكر بكشند و آن را تصرف كنند ؛ هيچ‌چيز در مشرق زمين و بخصوص تركستان آسانتر از تصرف يك شهر نيست . مهاجمين معمولا با مقاومت زيادى روبرو نمىشوند و از طرف گروهى ناراضى ، كه در همه جا يافته مىشود ، مورد تهنيت قرار مىگيرند . پس از اين است كه دشمنيهاى اهالى آن شهر با متصرفين ظاهر مىگردد ؛ علنا دست به خشونت نمىبرند بلكه با ايجاد توطئه پنهانى ورود آذوقه به شهر را قطع مىكنند و كشت و زرع را مانع مىشوند . خلاصه اينكه كارى مىكنند كه دشمن خود از گرسنگى هلاك شود . به همين ترتيب هم قواى ايرانى اشغال‌كنندهء مرو به زودى خود را در تنگنائى سخت ديد . البته شاه مبالغ هنگفتى صرف خريد غله و ارسال آن كرد ، منتها اينكه قسمت اعظم اين پول در مشهد حيف و ميل شد و غله‌اى كه با بقيهء پول خريدارى شده بود به دست تركمانها افتاد و چيزى به شهر نرسيد . كارد به استخوان نيروى ساخلو رسيده بود ولى مع هذا افسرها مختصر جوى را كه در اختيار بود به اسبهاى گرانقيمت خود مىخوراندند . در اينجا بود كه سرجوخه‌اى به نام حسين از اهالى ترشيز خراسان ، مردى باكفايت و قدرت بسيار شخصا زمام امور اختيار\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرا بدست گرفت و افسران همه ناگزير از اطاعت وى شدند . اسبهاى اصيل را به جلو توپها بستند و بريدهء سر نعشها را نيز بار كردند تا به دست تركمانها نيفتد و به عنوان نشان ظفر از آن استفاده نكنند و بدين ترتيب وى با جنگ و گريزهاى مداوم با تركمانها توانست ساخلو را صحيح و سالم به شهر هرات كه در آن هنگام با ايران سر دوستى داشت و از آنجا تا مرز ايران و مشهد برساند . همين‌كه به مشهد رسيد حسين تازه فهميد كه با اين اقدام شايسته‌اش چه خطرى را براى خود ايجاد كرده است ، زيرا افسران از مناصب پست‌ترى كه به آنها داده شده بود گله و شكايت داشتند . وى به ترشيز پيش قوم و قبيلهء خود گريخت و در آنجا از تعقيب مصون ماند . با وجود اين آتش انتقامجوئى افسران فروننشست . فرمانده قواى مشهد ، عباسقلى خان اورميه‌اى ملقب به « قاطر » كه بين آنها بود ، از طرف شاه به وى امان داد و حتى متعهد شد كه پاداش شايسته‌اى هم به وى بدهد . حسين به دام افتاد و به مشهد رفت ؛ از آنجا وى را در غل و زنجير به تهران فرستادند و به زندان شهر سپردند . اما مرگ بدادش رسيد و ظاهرا به مرض و با درگذشت .\r\nواقعهء جنگى ديگرى نيز به همين زمان راجع مىشود كه مىتوانست عواقب وخيمى ببار آورد و عاقبت خير آن باعث شد كه شاه بار ديگر اطمينان حاصل كند كه « اقبالش بلند است » . خان‌خيوه با سى هزار سپاه دستبردى به مشهد زد . اين شهر كه زيارتگاه آن مملو از هدايا و نذور ايرانيان است داراى ساخلوئى غير كافى بود و از نظر تأسيسات دفاعى تقريبا هيچ نداشت .\r\nدر دشتى وسيع مشرف به شهر لشكر خان اردو زده بود ؛ خودش به رسم مشرق زمين دستور داده بود خيمهء باشكوهش را بر فراز تپه‌اى تك افتاده و دور از اردو برپا كنند . يكى از خانهاى خراسان از اين فرصت استفاده كرد و با كمك صد سوار چريك شبانه به تپه زد و قبل از روشن شدن هوا به وى رسيد ؛ معدودى از نگهبانان بىخيال را از پاى درآورد و به چادر خان وارد شد . خان آمادهء خواندن نماز صبح بود و هنگامى كه متوجه خطر شد تمام ثروت خود را پيشنهاد كرد تا از سرجانش بگذرند اما در جواب شنيد كه ثروتش قبلا ضبط شده است و فعلا سر او مطرح است . بين كسانى كه به خيمه وارد شده بودند و هريك طالب آن بود كه جايزه را مختص خويش گرداند جنگ سختى درگرفت كه به بهاى زندگى دو نفر تمام شد . سرانجام يكى از آنان به هدف خود رسيد . سر بريدهء خان را بر نيزه‌اى كردند و به شهر بازگشتند . هنگامى كه يك ساعت بعد خيوه‌ايها با تن بىسر رهبر خود روبرو شدند به شتاب هرچه تمامتر رو به گريز نهادند و دست از جنگ كشيدند . سر را به تهران فرستادند .\r\nشاه از اينكه به سر يك فرمانده بىحرمتى شده بود غضبناك شد ؛ به دستور وى سر را جلو دروازهء شهر دفن كردند و بر فراز آن بقعه‌اى برپا ساختند .\r\nمجرى چنين طرح نادرى جايزهء ناقابلى دريافت كرد اما به‌هرحال به خاطر كارى كه انجام داده بود مجازات نشد !\r\nواقعهء ديگرى كه باز به خوشى برگزار شد ماجراى تسخير بندرعباس\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبود . اين شهر با تمام اطرافش از مدتها پيش به امام مسقط اجاره داده شده بود . حال امام از پرداخت اجاره استنكاف داشت و آن را از زمرهء حقوق سلطنت خود قلمداد مىكرد . ايرانيها به حمله‌اى شهر را گرفتند كه بر اثر آن امام ناگزير از تجديد اجاره شد و مبلغى نيز به صورت سكه‌هاى طلاى مارياترز بر آن افزود تا با شاه آشتى كند . چون از نيروى دريائى خبرى نبود و از طرف ديگر ، آن حدود هوائى سخت ناسالم داشت به صورتى كه افراد نيروى ايرانى گروه گروه از بين مىرفتند ، تجديد قرارداد و واگذارى اين ناحيه به عربها عاقلانه‌ترين كارى بود كه حكومت ايران مىتوانست بكند .\r\nمراسلهء زير از فاگرگرين « 6 » چشم پزشك سوئدى است كه از چندين سال پيش در ايران بسر مىبرد و خود شاهد حمله به بندرعباس بوده است . وى جزئيات امر را چنان جاندار توصيف مىكند و تصويرى كلى و روشن از لشكركشى ايرانيان بدست مىدهد كه من لازم مىدانم همهء آن را در اينجا بدون كم و كاست بياورم :\r\nبندرعباسى ، دوم فوريهء 1855 « 7 » .\r\nدو ماه است كه من در اين جهنم هستم ، يعنى جائى كه مانند خوره قدرت و ثروت كشور ايران را مىخورد و به آن بندرعباسى مىگويند .\r\nتعداد لشكريان بالغ مىشد به حدود پنج هزار تن از ولايت شيراز و به همين اندازه هم از ولايت كرمان ، همه در حد اعلاى بىانضباطى كه بد تغذيه شده بودند و تقريبا نيمى از آنان به بيمارى تب دچار بودند .\r\nپس از رسيدن به بندر ، سپاه مدت هشت روز استراحت كرد . روز نهم ربيع الاول تصميم گرفته شد كه به شهر حمله شود . كارى بود مشكل ، چه اولا همهء فرماندهان به يكديگر حسادت مىورزيدند ، ثانيا سواى من احدى ديگر به وضع آن محل آشنائى نداشت ، ثالثا عربها جدا كمر به دفاع از آن شهر بسته بودند . از صبح زود تا سهء بعد از ظهر دربارهء نوع حمله به گفتگو سپرى شد ، سرانجام تقاضاى مرا پذيرفتند كه سربازان را بدون دادن تلفات تا چهار صد مترى شهر هدايت كنند ؛ و بدين ترتيب علامت حركت داده شد .\r\nاز آنجا كه از سال پيش مىدانستم ضعيف‌ترين موضع كجاست قشون را به اين موضع ، كه در طرف شمال است ، هدايت كردم و از اين رهگذر تمام استحكامات عربها را كه در طرف مشرق قرار داشت برايشان بلااثر كردم . پس از نيم ساعت راه‌پيمائى تمام لشكريان به چهارصد مترى شهر رسيدند . عربها چهار پنج بار تيراندازى كردند ، بىآنكه حتى يك نفر زخمى شود .\r\nشما هنوز از روش جنگ ايرانيان خبر نداريد . مقايسهء آن با راه و روش جنگ اروپائيان مثل مقايسهء شب است با روز . از محاصرهء منظم با گود بردارى براى ايجاد مواصلات و به كار بردن عراده‌هاى توپ به هيچ وجه خبر ندارند ؛ حتى هشت هزار نفر سرباز ، ده دوازده عدد بيل هم همراه خود برنداشته بودند . در جنگ ايرانيها هر تصادف و هر امر جزئى مىتواند موجب پيروزى\r\n\r\n\r\n","description":"","footnote":"\r\n( 6 ) .  Fager Green \r\n( 7 ) . برابر است با 1271 ه . ق . - م .\r\n","page_name":" 276 ","page_number":276},
  {"content":"\r\n\r\nيا شكست شود ؛ فقط يك نفر سرباز كه مورد اصابت گلوله قرار گيرد ممكن است تمام سپاه را يا دچار وحشت سازد و يا همه را بخشم آورد ؛ اگر بتوان دو يا سه نفر را به پيش راند ديگر بقيه مانند گلهء گوسفند از آنان تبعيت مىكنند ، درست مانند شيرى كه به اميد طعمه و غنيمت حمله مىكند . در روز جنگ از فرماندهى و فرمانبرى به هيچ وجه اثرى نيست ؛ هركس هر كار بنظرش برسد همان را مىكند .\r\nهنگامى كه لشكر به نقطهء موصوف رسيد و به اندازهء كافى از گلوله‌هاى دشمن در پناه و در امان ماند به روى شهر آتش گشوديم . چهار عرادهء توپ موجود سروصداى بسيار به راه انداخت اما خسران و زيان چندانى ببار نياورد .\r\nساعتى كه گذشت افسران به فكر استراحت و سنگربندى براى شب افتادند .\r\nآنچه از عهدهء توپها برنيامد با كمك تطميع عملى گرديد . به هنگام گلوله‌باران من هشت تا ده جوان را دور خود جمع كردم و گفتم هرگاه جسارت ورزند و در كنار ديوار به روى بلندى بروند و از آنجا از خود دفاع كنند به هريك پنج تومان خواهم داد . نيمى از اين مبلغ را به عنوان بيعانه دادم و آنان ديگر بدون آنكه در انتظار فرمان من باشند به نقطهء مزبور رفتند ؛ حتى يكى از اينها هم زخمى نشد . با همين كار گرفتارى ما بر طرف گرديد ، زيرا سربازان ديگر به محض اينكه ده نفر را در حال پيش‌روى ديدند به راه افتادند و در مدتى كمتر از ده دقيقه پانصد سرباز بر آن بلندى كه فقط مىتوانست پنجاه تن را پوشش بدهد گرد آمدند . همين لحظه بود كه سرنوشت همهء روز را تعيين كرد ؛ سربازان كه سخت زير گلوله‌هاى محاصره شدگان قرار داشتند و در مضيقه بودند ناگزير بودند يا به ديوار باغ حمله‌ور شوند يا عقب بنشينند . خوشبختانه براى اعتلاى نام ايران شق اول را برگزيدند و عربها كه فكر مىكردند ايرانيان مىخواهند حمله را شروع كنند پستهاى حساس خود را رها كردند . هرگاه در اين لحظهء حساس حتى يك سرباز رو به گريز گذارده بود ، بىبروبرگرد همه از او تبعيت مىكردند .\r\nهنوز باغى كه در پانزده قدمى ديوار قرار داشت درست به تصرف در نيامده بود كه روحيه‌اى كاملا متفاوت بر سربازان و افسران مستولى گرديد .\r\nكليهء سربازان ديگر نه مانند گوسفند بلكه همچون شيرى كه به پيروزى خود باور دارد به پيش تاختند . توپهاى لوله كوتاه دشمن آنان را به هراس نينداخت ؛ بدون فرمانده و بدون فرمان حمله ، بسيارى بىسلاح از ديوار هجده‌پائى بالا رفتند و از آن بالا دستهاى يكديگر را گرفتند ؛ در دقايق معدودى به حصار حمله‌ور شدند و دروازهء شهر را با قدرت گشودند . منظره‌اى بسيار زيبا بود كه از ديدن آن مطمئن شدم سرباز ايرانى مىتواند بسيار دلير باشد به شرطى كه بتوان به نحوى شايسته او را مورد استفاده قرار داد و به شوق و شور واداشت .\r\nعربها اندك‌اندك به طرف ارك در ساحل دريا عقب نشسته و به كشتيها بازگشتند ؛ ايرانيان اختيار شهر را در دست گرفته بودند و آن هم به\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبهاى دو كشته و بيست و پنج زخمى ( ؟ ؟ ) .\r\nاما ماجرا هنوز پايان نيافته بود . سربازان ايرانى به تخريب شهر دست زدند و هركس به هركجا دلش مىخواست مىرفت . بدين ترتيب افراد تحت نظر رضا قلى خان به قلعهء هلنديها واقع در ساحل دريا رسيدند و در آنجا با عربها روبرو شدند كه در تدارك عزيمت بودند . به اميد غنيمت‌گيرى به فراريان حمله‌ور شدند و آنها به آب زدند ، بسيارى غرق شدند و بقيه با شنا خود را به قلعه رساندند . نيم ساعت بعد سربازان همدانى به اين خيال كه هيچ عربى در شهر نيست خواستند به قلعه وارد شوند . هنگامى كه به دريا رسيدند عربهاى بسيارى را در دريا شناور ديدند . دستور صادر شد كه توپهاى دوازده پاوندى و توپهاى لوله كوتاه را پر كنند و اين تيره‌بختان را بگلوله بندند . توپها آمادهء شليك بود كه ناگهان صداى شليك از قلعه برخاست و يك سروان ، يك ستوان ، و بيست و چهار سرباز و چهار رأس اسب را از پاى درآورد . وحشت همه جا را فراگرفت زيرا چنين آشكار شد كه قلعه هنوز در تصرف عربهاست و در نتيجه هنوز جنگ به آخر نرسيده است .\r\nسه روز تمام جنگ براى تصرف قلعه ادامه يافت و سرانجام با حمله به آن تسخير شد . قسمت اعظم افراد داخل قلعه را از دم تيغ بىدريغ گذراندند .\r\nشاهزاده به ازاى هر سر يك تومان پرداخت و چنين بود سرانجام جنگ .\r\n« برحسب تخمينى كه زده شد تلفات عربها بين هشتصد و هزار تن بود . دو تن از رؤسا ، پسر امام مسقط و شيخ سعيد كه مردى بدنام بود ، به طرزى معجزه‌آسا با شنا در زير رگبار گلوله خود را نجات دادند و به كشتى رسيدند . با ملازم آنان شيخ عبد الرحمن بخت‌يار نبود ، گلوله‌اى به او اصابت كرد و جنازه‌اش را كه دريا بيرون انداخته بود سر بريدند . فرمانده قلعه كه بلوچى بود به نام ملا سعيد به هنگام يورش به قلعه دستگير شد و بقتل رسيد .\r\nتلفات ايرانيان به پنجاه كشته و يك‌صد و پنجاه تن زخمى بالغ گرديد . »\r\nعلاوه بر دو عقيدهء جزمى كه در ذهن شاه رسوخ داشت يعنى كشورگشا - بودن و همواره ستاره سعد داشتن فكر ديگرى نيز خاطر او را به خود مشغول مىداشت و آن اين بود كه شهرت جنگاورى پطر كبير ، شارل دوازدهم ، نادر شاه و ناپلئون را هم كه همواره تاريخ زندگى آنان را مطالعه مىكرد براى خود دست‌وپا كند . در اين مورد كه وى شخصا هدايت عمليات جنگى را هرگز به عهده نداشته عادت داشت بگويد اين قهرمانان ناچار بودند كه خود دست به كار شوند درحالىكه او فقط لازم است قشون ظفرنمون خود را به سركردگى سپهسالاران آزموده به ميدان كارزار بفرستد . جاه‌طلبى وى تحت تأثير پيشينيان او يعنى نايب السلطنه و محمد شاه بيشتر به فتح قندهار و هرات معطوف است ؛ روسيه نيز مىكوشد كه فكر اين فتوحات را در او تقويت كند زيرا به خوبى مىداند كه هر حملهء جنگى ايرانيان هرچند كه احتمال پيروزى هم در آن بسيار اندك باشد باز سراسر آسياى مركزى را به هيجان و تب و تاب\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدچار مىكند و موج اين ناراحتى سرانجام تا به هند نيز مىرسد . اينكه ايران از اين رهگذر همواره تضعيف مىشود و آخرين رمق خود را نيز از دست مىدهد چندان سبب تكدر خاطر روسيه نمىشود زيرا كمكى كه بايد از طريق عهدنامهء همكارى از ايران چشم داشت در تركيب سياست روسيه و همچنين انگلستان آخرين عاملى است كه به حساب مىآيد !\r\nبه‌هرحال زمانى هم بود كه انگلستان قصد داشت ايران را به عنوان حصار و سدى در برابر هندوستان مورد استفاده قرار دهد و كليهء وسايل را به كار مىبرد تا اين كشور را تقويت و قشونش را منظم كند . اما ديرى نپائيد كه انگليسيها اطمينان حاصل كردند كه اين صميميت پر خرج ، در باطن سخت غير مطمئن است و در دوران حكومت قاجار هرگز نمىتوان به آن تشكيلات دلخواه در اين مملكت دست يافت ؛ در نتيجه باز آن افكار و نقشه‌ها را از سر بيرون كردند و از پرداخت كمكها دست كشيدند . همچنين همان‌طور كه قبلا گفته شد هرگاه دامنهء عواقب و عكس العملهاى حاصل از ضربات ايران به نحوى نامطلوب محسوس و ملموس نمىشد انگلستان تقريبا در برابر تصرف هرات به دست ايرانيان خونسرد و بىاعتنا مىماند ، چه اطمينان داشت كه در اولين فرصت افغانها آنان را از كشور خود خارج خواهند ساخت .\r\nدربارهء اين نظريه كه هرات كليد هندوستان است و گرفتن اين دژ توسط ايرانيان باعث مىشود كه راه روسها به آن ديار به سهولت هموار شود بايد گفت كه قسمت اول آن از نظر جغرافيائى درست است اما در بخش دوم آن مقدار زيادى از نكات مهم كه بر اثر آنها اين امتياز جغرافيائى كاملا بدل به هيچ مىشود مورد توجه قرار نگرفته است .\r\nهرات تحت تصرف ايرانيان آنگاه مىتواند به عنوان نقطهء اتكائى براى نيروى حملهء روسها مفيد فايده باشد كه افغانها با اشغال هرات از طرف ايرانيها و همچنين حملهء روسها موافق باشند ، و اين دو شرط با در نظر گرفتن نفرت متقابلى كه افغانها و ايرانيان از يكديگر دارند ، و همچنين خوى جنگجوئى و استقلال‌طلبى افغانها ، هرگز حاصل‌شدنى نيست . درست است كه افغانها اغلب در جنگهاى داخلى و فرقه‌اى بين خود ، ايرانيان را به كمك مىطلبند ، اما هنوز پاى ايرانيها به آن ديار نرسيده كه گروهها و دسته‌هاى مختلف باهم كنار مىآيند و مشتركا دشمن ملى خود را بيرون مىرانند . حال هرگاه ايرانيان بتوانند به ضرب و زور هرات را در تملك خود بگيرند روسها سينه به سينه با اهالى محلى افغانستان بايد بجنگند ؛ و برعكس هرگاه افغانها به طرف نيروى متجاوز و حمله‌ور روس دست دوستى دراز كنند در آن صورت اشغال هرات توسط ايرانيها فقط مىتواند به حال انگليسيها مفيد باشد . عقد قرارداد هم با شرقيها حد اقل امنيت را تضمين نمىكند ، زيرا همواره بايد طرف قرارداد مترصد آن باشد كه دوست ديروز به طرفة العينى به چريك دشمن‌خو بدل گردد . حال به امكان اين امر بينديشيد كه قشون روس بر اثر حوادث نامطلوب ناگزير از عقب‌نشينى شود . با فقدان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكامل وسايط ارتباطى ، با خطر اينكه هر دورافتاده از سپاهى بقتل برسد و هر چاه و چشمه‌اى خشكانده شود و رسيدن آذوقه كلا مختل گردد چگونه مىتوان به سرانجام موفقيت‌آميز چنين عملياتى اميدوار بود ؟ بزرگترين مانعى كه برطرف‌نشدنى است شرايط اقليمى است . هر چقدر هم كه يك قشون شمالى نيرو و قدرت مقاومت داشته باشد باز پس از سه ماه توقف در شرايط آب و هواى آن ديار سربازان از پا در خواهند آمد ، به زحمت مىتوان پذيرفت كه از هر ده تن يك نفر پايش به نقطهء موعود برسد . بيماريها و بخصوص تب و اسهال خونى خيلى بيشتر از گلولهء توپها صف سربازان را درو خواهد كرد .\r\nخلاصه بگويم كه من فكر اين را كه يك قشون اروپائى بتواند از راه زمين به هندوستان برسد كاملا موهوم مىدانم و تنها كسى مىتواند بدان معتقد باشد كه نه به اوضاع و احوال سكنهء مناطقى كه فىمابين قرار گرفته آگاه باشد و نه شرايط بسيار نامساعد اقليمى را در محاسبات خود وارد كرده باشد .\r\nشاه فعلى براى نخستين بار در سال 1854 « 8 » بهانه‌اى براى مداخله در امور افغانستان بدست آورد . حاكم قندهار به نام كهندل خان كه از قواى متفوق برادرش دوست محمد خان سالخورده ، خان كابل در هراس بود سفيرى به دربار تهران فرستاد تا چاره و كمك بخواهد . شاه با خوشحالى از اين فرصت استفاده كرد و دو هزار تفنگ و يك كرد جوان موسوم به ميرزا رضا را به آنجا فرستاد . وظيفهء ميرزا رضا تربيت قشون بود . اما شاه شرط كرده بود كه كهندل خان دو فوج كارآمد از افواج خود را به ايران بفرستد تا بدين طريق تفوق ايران بر قندهار پذيرفته و شناخته شده باشد . خان در ابتدا به‌طور سطحى اين شرط را پذيرفت اما بعدها گسيل دو فوج را كارى غير ممكن خواند ، چه ممكن بود به كار بستن اين تمهيد به بهاى از دست رفتن تاج و تختش تمام شود .\r\nاز اين گذشته كمى بعد خان چشم از جهان پوشيد . دوست محمد بلافاصله به قندهار حمله‌ور شد و آن ولايت را به سرزمين خود ضميمه كرد . پسران كهندل خان و پسران برادر ديگرش رحم‌دل خان كه بدين طريق از ميراث خود خلع يد شده بودند ، به ايران گريختند . در تهران اين چند تن با استقبال مقامات مملكتى مواجه شدند و مورد حمايت قرار گرفتند . يكى از اين پناهندگان به نام سردار ميرعلم خان كه پسر رحم‌دل خان بود - مردى زيبا ، مؤدب و بافرهنگ كه انگليسى را بروانى صحبت مىكرد و مىنوشت و در ادبيات انگليسى تا اندازه‌اى متبحر بود - توانست شاه را قانع كند كه تسخير هرات در آن اوضاع و احوال پريشان داخلى افغانستان ، هم كارى است سهل و هم با در نظر گرفتن قدرت رو به افزايش و تهديد كنندهء دوست محمد از نظر سياست مملكت ايران امرى است لازم . رأى بر لشكركشى قرار گرفت و سپاه قابل ملاحظه‌اى گسيل شد . سرتيپ پاشا خان با همين سپاه استحكام مرزى غوريان را به تصرف درآورد ، اما كار تسخير هرات به اين زوديها\r\n\r\n\r\n","description":"","footnote":"\r\n( 8 ) . برابر با 1 - 1270 ه . ق . - م .\r\n","page_name":" 280 ","page_number":280},
  {"content":"\r\n\r\nميسر نشد . به محاصرهء كامل شهر توفيق نيافتند و افغانها با شبيخونهاى مكرر خود كه در آن استادند به قواى محاصره‌كننده لطمات زيادى وارد آوردند .\r\nتازه پس از سپرى شدن ماههائى توأم با بيمارى ، خيانت ، رشوه‌گيرى و طغيانهاى داخلى اهالى شهر تسليم شدند . قلعه به سلطان مراد ميرزا ، يكى از عموهاى شاه تسليم گرديد آن هم تحت شرايطى كه از طرف سلطان مراد ميرزا بدان عمل نشد . وى شهر را به آتش كشيد ، ثروت كلانى گردآورد و سكه‌اى با طغراى ناصر الدين شاه ضرب زد . در طرف ديگر سكه « دار النصرهء هرات » به چشم مىخورد . خان هرات كه براى درود گفتن به شاهزاده به جلو دروازهء شهر آمده بود هنگامى كه سوار بر اسب از خيمهء خود خارج مىشد به غدر و خيانت كشته شد . همچنين ميرعلم خان مزبور را كه به وى قولهائى براى حكومت هرات داده شده بود ، به هنگام بازگشت از هرات با اعمال خشونت از پاى درآوردند .\r\nدر همان ساعت كه صداى تير توپها ، عمليات جنگى باشكوهى را كه منجر به تصرف هرات شد به سكنهء تهران خبر مىداد ، وليعهد به بيمارى و با درگذشت . اين دومين وليعهدى بود كه مرگ وى را درمىربود . اما چون شاه اين شاهزاده را دوست نمىداشت و از پيش در خيال آن بود كه پسرش قاسم خان را كه از طرف مادر با او همپايه و همشأن نبود به ولايتعهدى برگزيند ، تقارن اين دو خبر را به فال نيك گرفت و براى بزرگداشت اين فتح چراغانيها ، آتش‌بازيها و جشنهاى ملى برپا گرديد . روز بعد شاه مراسم سلام ترتيب داد و ضمن آن تفاخر كرد كه سرانجام حق به حق‌دار رسيد و وى به چنان پيروزئى دست يافت كه عباس ميرزا و محمد شاه بىجهت قواى خود را بر سر آن بهدر دادند .\r\nمنتها نشأهء پيروزى دوام چندانى نيافت . انگليسيها به وضوح تمام خواستار عقب‌نشينى قواى ايران از هرات شدند و در نتيجه ايرانيان با تأسف و اندوه بسيار ناگزير از تسليم آن گرديدند . شاه با اين فكر تسلى جست كه دو لقب مظفر و غازى كه به او داده‌اند عوضى است براى جانها و مالهائى كه فدا شده است ؛ اميد تازه‌اى نيز به اين مطلب بست كه حاكم جديد الانتخاب هرات ، سلطان احمد خان ، ممكن است از ايرانيان جانبدارى كند و يا حد اقل اينكه ، به هيأت سفارت انگلستان به رهبرى كلنل تيلر هيچ روى خوش نشان نداده است . با وجود اين همه بخاطر تحقيرى كه شده بود سخت غضبناك بود و ناچار مىبايست دق‌دل خود را بر سر بيچاره‌اى خالى كند .\r\nشاهزاده يوسف پسر فرمانرواى پيشين هرات از اين نظر قربانى دلخواه بود .\r\nوى كه توسط وزير خود كامران خان از سلطنت خلع شده و در سرزمين ايران به مشهد گريخته بود از پريشانى و درهمى اوضاع هرات استفاده كرد تا بدان جا بازگردد ، اما پس از مدتى كوتاه باز از آنجا رانده شد و ديگر بار به ايران گريخت و از ماهها پيش در دربار تهران ميهمان شاه بود . شاه در اين زمان در كاخ تفريحى خود قصر قاجار نزديك تهران بسر مىبرد . صبح\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nيكى از روزها كه ما در معيت شاه به شكار رفته بوديم ، وى در حال صرف صبحانه بود كه فراشباشى وارد شد و با خرسندى گزارش داد شاهزاده يوسف در باغ كاخ سلطنتى يعنى جائى كه مىخواست به حضور شرفياب شود مورد حملهء چهار افغانى كه قسم خورده بودند از او انتقام بگيرند ، قرار گرفته و بقتل رسيده است . شاه لبخندزنان گفت : « لابد در اين ماجرا به شاهزاده چندان خوش نگذشته است . » ديگر لازم بيادآورى نيست كه براى ارتكاب قتل در باغ سلطنتى غير از آنكه به دستور صريح شاه انجام شده باشد ، هيچ مستمسك ديگرى نمىتوان پيدا كرد . بدين طريق قتل خائنانهء شاهزاده كه در پناه شاه بود و از حق مهمان‌نوازى استفاده مىكرد يكى از سياهترين لكه‌هاى ننگى شد كه بر دامن شخص شاه چسبيد ، هرچند كه مىخواهند همهء گناه را به گردن صدر اعظم بيندازند ، آن هم به اين دليل كه فرمان قتل مستقيما از طرف او صادر شده است .\r\nشاه كه مىخواست از طرف ديگر براى خود سرور و سرگرمى فراهم كند به اجراى نقشهء دلخواه خويش پرداخت و آن ترفيع مقام پسرش قاسم خان رقاصه‌زاده ، به مقام ولايتعهدى بود . نسب‌شناسان دربار مجبور بودند به اثبات برسانند كه آن رقاصه از سلالهء پادشاهان ساسانى است و صدراعظم مأموريت يافت كه موافقت كشورهاى مقتدر اروپائى را براى اين كار جلب كند . اينها نيز در عمل بر خلاف قوانين و ضوابط تضمين شده‌اى كه خود ناصر الدين شاه برطبق آنها بر طبق آنها بر تخت نشسته بود با ميل مفرط شاه در اين مورد كنار آمدند و در ضيافتهاى رسمى كه به مناسبت انتخاب وليعهد در دربار برپا شد نمايندگانشان جام خود را به سلامتى وليعهد قانونى خالى كردند .\r\nكار اختلافى كه بر سر تخليهء هرات بين دولتهاى ايران و انگليس بوجود آمده بود هردم بالا مىگرفت . بسيارى از برخوردهائى هم كه در حد خود ناچيز بود اين آتش اختلاف را تيزتر مىكرد ، مثلا حق حمايت انگليسيها باعث مىشد كه از طرف آنان به دربار ايران يادداشتهاى تند و تلخى داده شود . تاجرى فوق العاده ثروتمند به نام حاجى عبد الكريم كه از مدتها پيش مال و منالش طمع شاه را تحريك كرده بود ، به دليل مطالبات معوقى كه داشت ، خانهء پدرزن شاه را ضبط كرد و فراشان سفارت انگليس با زور و عنف وارد حرم پدر زن شاه شدند . يكى از ميرزاهاى نورى به نام هاشم خان كه به دليل نافرمانى از طرف صدر اعظم از كار بر كنار شده بود با حقوق مكفى به خدمت سفارت درآمد . يكى از برادران استيونس قنسول انگليس از بازپرداخت چند هزار تومان كه ظاهرا به خانوادهء صدراعظم بدهكار بود سرباز زد و از اين طريق آتش خشم وزير پول‌پرست و خسيس را به آخرين حد شعله‌ور ساخت .\r\nدر نتيجه وزير و همين استيونس كه سياستمدارى فوق العاده مكار بود به همين دليل از اين پس دشمن سوگند خوردهء يكديگر شدند و كوششهاى متقابل آنان براى تيزتر كردن آتش نفاق از علل مهمى بود كه براى شروع جنگ انگليس و ايران بايد ذكر كرد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nپس از آنكه انگليسيها چندين بار تهديد كردند كه بيرق خود را پائين خواهند كشيد ، با يادداشتى كه بالحنى تقريبا ناشايست تدوين شده بود ضربهء قاطع را وارد ساختند .\r\nدر پائيز سال 1856 « 9 » هيأت سفارت بريتانيا از تهران خارج و از طريق كردستان رهسپار بغداد گرديد و سفارت فرانسه حفظ منافع شركتهاى انگليسى را به عهده گرفت ؛ اما براى ادارهء امور قنسولى آقاى استيونس در تهران باقى ماند و البته معلوم است كه حضور وى نمىتوانست عامل مؤثرى براى از بين بردن تيرگيها و اختلافات به حساب آيد . تازه هنگامى كه به وى خبر رسيد كه كشتيهاى انگليس عازم بندر بوشهر شده‌اند پنهانى از ترس انتقام صدر اعظم از تهران خارج شد و صحيح و سالم به سرحد روسيه رسيد .\r\nبه محض اينكه قضيه آفتابى شد ، يادداشت رسمى دولت ايران انتشار يافت كه در آن كليهء شكايات ايرانيان از انگليسيها نكته به نكته شرح داده شده بود ، و ضمنا اين را هم يادآورى كرده بود كه انگليسيها به حريم خانه و حرم نيز تجاوز كرده‌اند . بعد ، از گريختن قنسول استيونس ياد شده ، ذكر گرديده بود كه اين امر كارى بوده است بيهوده زيرا اصول بين المللى كاملا رعايت مىشود و نمايندگان دول خارجى حتى اگر با آنها در حال جنگ هم باشيم بىهيچ مانع و رادعى مىتوانند عزيمت كنند و حتى براى مسافرت خود اسب هم در اختيار بگيرند . علىرغم اين اطمينان دادنها حتما آقاى استيونس از راههاى عادى و علنى به زحمت مىتوانست از ايران جان سالم بدر برد .\r\nكمى پس از آن خبر پياده شدن قواى انگليسى هند شرقى در بندر بوشهر و حركتشان به سوى تهران شايع شد و در شهر چو افتاد كه فقط يكى از سران قبايل چادرنشين موسوم به باقر خان دشتى مختصر مقاومتى كرده و پسرش در جنگ به خاك افتاده است ؛ شهر مستحكم بندر بوشهر بدون جنگ تصرف شده ، قواى مستقر متشكل از دو فوج ، خلع سلاح و مرخص گرديده و دريابيگى به اسارت درآمده و به بمبئى فرستاده شده است . از شيوع اين اخبار پايتخت در وحشت فرورفت . تازه حالا فكر جنگ را جدى گرفتند ؛ مىترسيدند كه مبادا انگليسيها شيراز را تصرف كنند زيرا تقريبا سراسر جنوب از قشون خالى بود و مىدانستند كه چقدر ايلخانى ، يعنى سركردهء طايفهء نيرومند قشقائى به انگليسيها سرسپرده است و تا چه اندازه كم بايد وفادارى بقيهء اهالى آن ديار را در محاسبات منظور داشت . به‌هرحال اين عاقلانه‌ترين طرحى بود كه انگليسيها مىتوانستند اجرا كنند . گرفتن شيراز جنگ را ، با يك ضربه بدون خونريزى ، بپايان مىرساند ؛ از آنجا ديگر مىتوانستند نظر خود را به ايران تحميل كنند مثلا عزل صدراعظم را به صورتى قاطع بخواهند . از اين رهگذر از حيثيت آنان در آسيا كاسته نمىشد و به اقرب احتمال مىتوان پذيرفت كه اغتشاش و طغيانى نيز در هندوستان بوقوع نمىپيوست . منتها اينكه جريان وقايع به صورتى غير منتظر درآمد ،\r\n\r\n\r\n","description":"","footnote":"\r\n( 9 ) . برابر با 1273 ه . ق . - م .\r\n","page_name":" 283 ","page_number":283},
  {"content":"\r\n\r\nچنان كه ديگر نمىتوان گفت از انگليسيها و ايرانيها كدام يك بدون نقشه‌تر جنگ را شروع كردند و ادامه دادند . انگليسيها مىپنداشتند با تسخير بوشهر دشمن كاملا جاخورده است ، اصولا قصد جنگ نداشتند و تنها نمايشى را كافى مىشمردند . در نتيجه همچنان در بوشهر ماندند و خود به تأسيس استحكاماتى در آنجا پرداختند . اما آسيائيها اين عدم تحرك و فعاليت آنها را حمل بر ضعف كردند و چنين پنداشتند كه انگليسيها جرأت دور شدن از دريا را ندارند و شاه دربارهء آنها گفت « مرغابيهائى هستند كه فقط دل و جرأتشان به آب بستگى دارد و جسارت نمىكنند در خشكى با سپاه ايران روبرو شوند . » وى كه سخت به اين خيال پايبند بود به تجهيز سپاه پرداخت به نحوى كه سرانجام قادر شد به جنوب قشون بفرستد . ايرانيهائى كه تحت - الحمايهء انگليسيها بودند مورد تهديد قرار گرفتند و سرانجام ناگزير شدند از قبول حمايت انگليسيها چشم بپوشند . در اين حيص و بيص يك نفر ارمنى پيشنهاد كرد كه جهاد اعلام كنند و شاه و وزير نيز با آمادگى بيشترى اين تقاضا را پذيرفتند ، زيرا ديگر به بهانهء اينكه اسلام در خطر است مىتوانستند به بهترين وجه رعايا را سركيسه كنند . ملانماها در مساجد اجتماعاتى برپا ساختند و به آتش تعصب دامن زدند اما به نتايج دلخواه دست نيافتند ، زيرا مردم خيلى زود پى بردند كه همهء اين ماجرا براى بريدن كيسه‌هاى آنان است و بس . به‌هرحال در اوايل امر ارقام واصله چندان اندك هم نبود كه همه به جيب صدراعظم سرازير شد .\r\nقواى ايران كه محاسبات خود را همه بر پايهء عدم فعاليت انگليسيها قرار داده بود در برازجان واقع در چند ميلى بوشهر اردو زد اما بلافاصله بر اثر حملهء انگليسيها و با به جاى گذاشتن كليهء اردو از موضع خود رانده شد . شبيخونى هم كه در شب بعد تدارك ديدند با ناكامى مواجه شد . در همان شب انگليسيها به تصور اينكه تعدادى كثير از قواى نامنظم دوستشان يعنى ايلخانى به نيروى ايران حمله‌ور شده در دالكى موضع گرفتند . همين‌كه صبح شد ايرانيها ديدند كه اردوى انگليسيها فقط هزار متر از آنان فاصله دارد .\r\nبه حمله دست زدند و هرچند كه سربازان بيش از مواقع ديگر شهامت از خود بروز دادند باز بخصوص توسط سوارنظام انگليس ، به كلى مضمحل گرديدند .\r\nبه‌هرحال انگليسيها نيز نتوانستند از امتيازى كه كسب كرده بودند استفاده كنند . سيل باران كه از آسمان به زمين سرازير بود و زمين را بخصوص كاملا گل كرده بود و حساسيت شديد سربازان هندى در برابر سرما ، نبودن چادر يا سرپناهى ديگر همه و همهء اين اوضاع نامساعد آنان را ناگزير ساخت كه با حد اكثر سرعت به بوشهر عقب بنشينند . عقب‌نشينى آنان چندان به فرار شباهت داشت كه ايرانيها خود را فاتح پنداشتند . فرمانده كل قوا به نام شجاع الملك كه از اهالى نور و برادرزادهء صدراعظم بود حتى به شاه چنين گزارش داد : « هرگاه ما سوارنظام در اختيار داشتيم و آنان را تعقيب مىكرديم حتى يكى از سربازان دشمن نيز از دست ما نمىگريخت . » هرچند\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nكه اين گفته مبالغهء خبيثانه‌اى است ولى اين هم حتم است كه انگليسيها ديگر با آن نيرو و قدرتى كه لازمهء تحت تأثير قرار دادن مشرق‌زمينيهاست وارد عمل نمىشدند . به همين جهت خودكشى دو افسر عالىرتبهء انگليسى را كه در اين برخورد شركت داشتند نشانهء بزدلى و جبن آنها پنداشتند . گزارش جنگى زير كه از طرف افسرى ايرانى دربارهء تمام اين حوادث تهيه شده است به خوبى روشنگر اين نكته است كه ايرانيان چگونه به اين ماجراى نظامى مىنگريسته‌اند :\r\n« در ميدان جنگ خشكاب ، بيست و هفتم رجب 1857 « 10 » .\r\n« در هفتم جمادى الثانى سال گذشته ايرانيها در اردوى خود مطلع شدند كه انگليسيها از بوشهر به حركت درآمده و روانهء برازجان شده‌اند . بلافاصله شجاع الملك فرمانده كل تصميم گرفت كه به مقابله با آنان برخيزد و همان شب به آنان حمله برد . مقارن غروب همهء اردو به حركت درآمد . اما هنوز درست به راه نيفتاده بوديم كه باران وحشتناكى شروع شد كه نه تنها لباسها و مهمات ما را غرق آب كرد بلكه راه چاه كوتاه را نيز غير قابل عبور ساخت به نحوى كه ناگزير به مراجعت شديم . پس از رسيدن به اردو از طريق پيك باقر خان دشتى خبردار شديم كه نيروى اصلى انگليسيها متشكل از سيزده هزار پياده ، هزار سوار و 28 عرادهء توپ در حال نقل و انتقال است و در نظر دارد روز بعد دست به جنگ با ما بزند . متعاقب رسيدن اين خبر كه همه آن را درست و مطمئن پنداشتند فرمانده نقشهء سوق الجيشى خود را تغيير داد و شوراى جنگى اعلام كرد با سه هزار سرباز و پانزده عرادهء توپ احمقانه است كه در انتظار دشمنى با چهار برابر قدرت بنشينيم و به اين دليل تصميم گرفته شد به تنگه‌هاى ننيزك و دالكى عقب بنشينيم .\r\n« مقارن ظهر شجاع الملك با قشون به طرف دالكى حركت كرد و ايلخانى شيراز با قواى سوار و پيادهء سبك به طرف ننيزك رهسپار گرديد . ساعتى بعد انگليسيها بدون اينكه حتى يك تير شليك كنند به اردوى ما وارد شدند و در آنجا فقط با چند چادر و چند جعبه از مهمات روبرو گرديدند . ما اين جعبه‌ها را خود در آنجا گذارده بوديم چون دو روز پيش تعداد زيادى از حيوانات باركش خود را به دالكى فرستاده بوديم تا از آنجا آذوقه بياورند .\r\n« براى اين اتفاقات كه انگليسيها و حتى چند تن ايرانى آن را نوعى پيروزى تلقى كردند به گمان من بايد فرمانده خود را بسيار تمجيد كنيم .\r\nزيرا در اردوى برازجان ، بدون هيچ حفاظى در معرض آتش توپخانهء انگليسيها قرار مىگرفتيم و دچار تلفاتى غير عادى مىشديم و محتملا كليهء قواى خود را از دست مىداديم ، اما در عوض با اين اقدام خود يعنى ترك اردو تقريبا همه چيز خود را نجات داديم و درحالىكه راه دشمن را به شيراز سد كرديم مجبورش ساختيم كه با تحمل مشقات و صدمات بىنتيجه ، خود را خسته و فرسوده كند .\r\n\r\n\r\n","description":"","footnote":"\r\n( 10 ) . برابر با 1274 ه . ق . - م .\r\n","page_name":" 285 ","page_number":285},
  {"content":"\r\n\r\n« هنگام غروب منظم و مرتب به دالكى رسيديم . از همان روز دوم از اطراف و اكناف به ما خبرى اطمينان‌بخش رسيد داير بر اينكه در تخمين نيروى انگليسيها زياد مبالغه شده و آنها حد اكثر پنج هزار تن پياده و هفتصد نفر سوار با هفت عرادهء توپ كاليبر كوچك در اختيار دارند . ديگر فرمانده ما كه كاملا اميدوار بود دشمن را شكست دهد تصميم گرفت دست به شبيخون بزند . وى پيكى به نزد ايلخانى فرستاد و از او خواست حدود ساعت سه صبح آمادهء حمله باشد ؛ قرار شد شليك يك گلولهء توپ از كوهستان علامتى باشد كه وى به سهم خود حمله را شروع كند .\r\n« اين تمهيدات تا سرحد امكان مخفى نگاهداشته شد و مقارن ساعت شش بعد از ظهر دو هزار و چهارصد سرباز با هشت عرادهء توپ صحرائى روانهء برازجان شد . مع هذا بر اثر وجود يك نفر بدخواه كه متأسفانه از امثال و اقران او در اين حدود بسيار زياد يافته مىشود نقشهء حملهء ما به دست انگليسيها افتاد و آن‌طور كه بعدها متوجه شديم هشت ساعت قبل از حملهء ما آنها از كليهء جزئيات آن مطلع شده بودند . پس از دو ساعت راه‌پيمائى شجاع الملك دستور داد بر فراز كوهى كه دشت دالكى و برازجان را از هم جدا مىكند گلولهء توپ به صورت معهود شليك شود . بلافاصله پس از آن وى مطمئن شد كه نقشه‌اش در مورد غافلگير كردن دشمن نقش بر آب شده است .\r\nاما براى آنكه ايلخانى كه در اثر شليك توپ گمراه شده بود تك و تنها در معرض آتش دشمن قرار نگيرد ، فرمان داد با كمال احتياط اما با حد اكثر شتاب ممكن قشون پيشروى كند .\r\n« هنگامى كه سه هزار متر با لشكر انگليسيها فاصله داشتيم فرياد « يا على » به گوشمان رسيد و اين نشانهء آن بود كه قواى ايلخانى حمله‌ور شده است و ما براى اينكه آنها را از نزديك بودن خود آگاه سازيم سه گلولهء ديگر با توپ شليك كرديم . انگليسيها كه از يك طرف بين فريادهاى جنگى و رجزها و از طرف ديگر علامتهاى ما با شليك گلولهء توپ گير كرده بودند گيج و مبهوت شدند و چون نمىخواستند بين آتش دو دشمن كه از قواى آنها اطلاع نداشتند محصور شوند صلاح در اين ديدند كه تن به جنگ ندهند و به طرف چاه كوتاه عقب بنشينند .\r\n« از اين لحظه به بعد تعقيب خصم به نحو درخشانى آغاز شد كه سه ساعت و نيم به طول انجاميد و دلاورى و تهور قواى ما باعث سرفرازى همه گرديد .\r\nبراى انگليسيها على الدوام ايجاد ناراحتى مىشد ، راهشان به چاه كوتاه قطع گرديد و ناچار شدند به طرف شيف رو آورند . هرگاه ميسر مىشد كه همهء قواى خود را در نقطه‌اى جمع كنيم به نظر من فقط معدودى از انگليسيها در اين شب مىتوانستند جان بدر برند . هرگز در سراسر عمر خود نديدم كه سربازانى با اين درجه از مقاومت و تحمل در برابر شدايد تن به چنين راه‌پيمائيى اجبارى بدهند . شش ساعت راه را با دويدن طى كردند و از استراحت و رفع خستگى در بين آنها هرگز صحبتى نبود فقط مىگفتند « ما\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nرا به دشمن برسانيد ! » و افسران نيز كه مانند آنها به هيجان آمده بودند مدام به آنها اجازهء پيشروى مىدادند .\r\n« فقط در اثر عدم آشنائى ما با جاده‌هاى اين دشت پهناور كه تاريكى شب را نيز بدان بايد افزود سرانجام انگليسيها قادر شدند كه با به كار زدن يك حيلهء جنگى در مورد نقل و انتقالاتشان ما را بفريبند . ناگهان همهء توپهاى خود را شليك كردند و در همين حال قواى سبك ما را حسابى زير آتش تفنگهاى خود گرفتند . درحالىكه اين قوا اندكى عقب نشست آنها بدون اينكه ما ملتفت شويم جهت حركت خود را تغيير دادند . براى اينكه باز آنها را بيابيم چند گلولهء توپ خالى كرديم . آن‌طور كه بعدها فهميديم اين گلوله‌ها در ستونهاى نيروى آنان زيانهاى سخت وارد كرد ؛ اما از ترس اين كه مبادا موقع و محل خود را بروز بدهند به اين آتش جواب ندادند به صورتى كه فرمانده ما تصور كرد گلوله‌ها به دشمن اصابت نكرده و بدين دليل دستور داد آن شب را در انتظار بمانيم .\r\n« به هنگام دميدن صبح با كمال حيرت دريافتيم كه دشمن در دو هزار قدمى ما قرار دارد . پياده‌نظام انگليسى پشت سه تپه آن طرف‌تر در گودى دشت قرار گرفته بود و در طرف راست آن در يك نخلستان يك هزار و دويست نفر سوار موضع گرفته بودند . از فضاى بين تپه‌ها با هجده توپ كاليبر بزرگ دفاع مىكردند . آرايش سپاه آنان بسيار خوب بود درحالىكه ما در دشتى بدون حفاظ قرار داشتيم . با وجود اين همه ، ديدار خصم در سربازان ما از سر نو ايجاد پرخاشگرى و حس تهاجم كرد . حدود پانصد تن از سربازان شيرازى ، قشقائى و عرب بدون اينكه منتظر دستور فرمانده خود باشند به نزديكترين تپه حمله‌ور شدند و در آنجا با گشودن آتش به روى پياده نظام انگليسى جنگ را آغاز كردند . اين حمله‌هاى اوليه هرچند با رشادت و دلاورى بسيار انجام شد به نقشهء جنگ فرمانده ما صدمه زد زيرا وى در يك لحظه خود را ناگزير ديد به جنگ با حريفى دست بزند كه بسيار از وى نيرومندتر بود و علاوه بر آن بسيار خوب موضع گرفته بود . براى آنكه حمله‌كنندگان در دامنهء تپه گرفتار و مستأصل نشوند وى مجبور بود نيروهاى ديگر مركب از پانصد سرباز از فوج خاصه و پانصد سرباز ديگر از فوج چهارم را به آنجا بفرستد . فوج قره‌گوزلو از همدان دستور گرفت كه بيشتر در طرف چپ قرار بگيرد تا به عنوان ذخيره به كار رود و در عين حال به هنگام ضرورت بتواند وظيفهء جناح را انجام دهد .\r\n« انگليسيها از قواى ما كه بدوا حمله‌ور شده بود با آتش وحشتناكى پذيرائى كردند و از آنان تلفات بسيار گرفتند ، مع هذا اين نيرو بدون وقفه پيش مىرفت . تقريبا ديگر شيرازيها به پاى تپه رسيده بودند كه دو توپ با برد كم پشت سرشان به شليك آغاز كرد و در همان حال هم سربازان سوار انگليسى به سرعت از چپ و راست وارد كارزار شدند و ضمن آنكه راه رسيدن كمك را به ايرانيان قطع كرده بودند آنان را از دم تيغ گذراندند .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nحال ديگر گلوله‌باران توپها با شدت تمام متوجه بالاى تپه شد و فوج خاصه و فوج چهارم را هدف گرفت ؛ ديگر براى قواى ما پيشروى امكان نداشت ؛ ولى باز اينها رو به هزيمت نگذاشتند بلكه چند دقيقه در اين وضع يأس‌انگيز درنگ كردند و چشم به راه زخمهاى مرگ‌بار بودند تا اينكه دستور عقب - نشينى صادر شد . در به دو امر سوارنظام مىكوشيد ما را تعقيب كند اما به زودى بازگشت و به طرف چپ كنار كشيد به اين قصد كه ما را دور بزند و همه را به اسارت بگيرد . منتها اينكه در اينجا با فوج همدان مصادف شد كه حملات انگليسيها را با سرنيزه دفع كرد و تلفات قابل ملاحظه‌اى به آنها وارد ساخت . تازه هنگامى كه دشمن دو ميدان آن طرف‌تر در نزديكى آنها ظاهر شد اين فوج شجاع نيز اجبارا دست از مقاومت كشيد و موضع خود را ترك كرد . بدين ترتيب نه توپخانه و نه سوارنظام هيچ‌كدام ياراى اين نداشتند كه نظم و ترتيب نيروى ما را بهم بزنند ، حملات سوارنظام به قيمت تلفات بسيارى براى خودشان تمام شد و فقط چند اسير از ما به دست آنها افتاد . حدود ظهر بود كه ما به برازجان رسيديم و باز دشمن در پشت ديوارهاى برازجان موضع گرفت .\r\n« چنين است جريان واقعى نبرد خشكاب كه من از ابتدا تا انتها به شرحش پرداختم . برحسب ظواهر امر ما جنگ را باختيم زيرا ناگزير از عقب‌نشينى شديم ؛ اما تنها عقب‌نشينى نمىتواند معيار قضاوت قطعى باشد . انگليسيها هم عقب نشستند ، پس از اين نظر باهم حسابى نداريم و سربه‌سر هستيم .\r\nبه گمان من ميزان تلفات و زخميهاست كه بايد معيار داورى باشد . اينكه انگليسيها در اين نبرد برنده نبودند از آنجا معلوم است كه برازجان را رها كردند و ناگهان به بوشهر روى آوردند و ديگر در اين مورد ، خودكشى ژنرال آنها و تعداد اندك اسيرى كه بدست آوردند مىتواند ملاك داورى قرار گيرد .\r\nروىهم‌رفته مىتوان به اين جنگ به چشم يك برخورد و تلاقى تصادفى نگريست كه تمام امتيازات و منافع در طرف ما قرار گرفته و من اطمينان دارم كه انگليسيها نيز هرگز طالب چنين پيروزى مشكوكى در آينده نخواهند بود .\r\nمجموع كشته‌هاى ما به حدود سيصد تن و زخميها به دويست نفر بالغ مىگردد ؛ تلفات انگليسيها هم نبايد از اين ميزان كمتر باشد . »\r\nملت انگليس خسته از پرداخت مخارج جنگى كه علل آن براى او و همهء دنيا نامفهوم بود ، به تأكيد تمام خواهان صلح شد و بدين ترتيب با وساطت ناپلئون از طرف كابينه با فرخ خان سفير ايران كه در آن هنگام در پاريس اقامت داشت مذاكراتى آغاز گرديد و اين مذاكرات چون طرفين هيچ‌چيز مهم و قابل ملاحظه‌اى از يكديگر نمىخواستند به كمال خوبى پيشرفت كرد . اما براى اينكه به شهرت انگلستان در آسيا لطمه وارد نيايد ناگزير مىبايست انگليسيها قبلا به اقدامى جنگى كه فاتحانه باشد دست بزنند . براى حصول اين منظور سفاين انگليسى به محمره رو آوردند . عموى شاه به نام خانلر ميرزا حاكم عربستان ( - خوزستان ) در رأس ده هزار سرباز در اين ديار اردو زده بود .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nاين اردو را از كشتيها گلوله‌باران كردند ؛ گلوله‌ها يكى پس از ديگرى به اردو اصابت مىكرد و به زودى كليهء ساخلو با بجا گذاردن تعداد معتنابهى كشته و زخمى پا به فرار گذاشت . حال هرگاه گلوله‌باران محمره را از نظر سياسى اقدامى زيركانه تلقى كنيم بايد بدانيم كه چون فرمانده سفاين انگليسى قبلا از انعقاد قرارداد صلح به خوبى آگاه بود اين كار جز وحشيگرى غير قابل بخشايشى به حساب نمىآيد .\r\nچند روز بعد پيكى قرارداد صلح را در تهران به دربار آورد . شاه موقعى كه مادهء مربوط به صرف‌نظر كردن انگليسيها از دريافت هر نوع غرامت جنگى را خواند گفت : « الحمد لله ، فكر نمىكردم اين كار به اين مفتى تمام شود ! » به هنگام تدوين شرايط قرارداد صلح نيز مانند شروع جنگ و ادامه به آن انگليسيها باز مرتكب خطاهائى سياسى شدند كه حاكى از عدم آگاهى و آشنائى آنها با اوضاع و احوال آسيائى بود و به‌طور مسلم سهم بزرگى در شروع قيامها و طغيانهاى هندوستان داشت . از ابتداى امر هيچ دليلى براى شروع جنگ وجود نداشت . با به كار بردن مهارت ديپلماتيك و تقديم هدايائى شايسته آنها به خيلى بيش از آنچه در مواد صلح‌نامه قيد شده بود مىتوانستند دست يابند . عربها حق دارند كه مىگويند : « شمشير آخرين چارهء كار است . » از نظر عمليات سوق الجيشى مىتوان اظهار نظر كرد كه از لحاظ كندى و نقصى كه در انتشار اخبار در مشرق‌زمين هست عمليات نمايشى در نقطهء دور افتاده‌اى همچون بوشهر بدون تأثير و نتيجهء مطلوب مىماند ؛ برعكس با تصرف شيراز ، يعنى شهرى كه در سراسر آسيا شهرت دارد مىشد به جنگ با يك ضربه خاتمه داد . شاه حتما با هر تقاضائى حتى با عزل صدراعظم خود موافقت مىكرد و ديگر كسى به اين دام نمىافتاد كه مجبور باشد به پيشنهادهاى دربار توئيلرى تن در دهد ، يعنى پيشنهادهائى كه شاه به حق به خاطر آنان خود را مديون و سپاسگزار فرانسه احساس مىكرد .\r\nدر شرايط صلح سرانجام انگليسيها ناگزير بودند نسبت به عزل صدراعظم كه روزى تحت الحمايهء آنها بود و حالا با آنها سر دشمنى داشت و بشدت عليه آنها تبليغ مىكرد اصرار ورزند . اينكه غرامت جنگى مطالبه نكرده بودند بزرگوارانه بود اما كارى بود سخت بىفايده و غير عملى زيرا شرقيها فقط آنگاه خود را مغلوب احساس مىكنند كه به فاتح پول داده يا زمين واگذار كرده باشند . در يكى از مواد قرارداد صلح ، انگلستان از حق حمايت خود صرف‌نظر كرد و از اين طريق به مقدار بسيار از حيثيت خود را چه در ديدهء خانها و چه در نظر مردم از دست داد . در عوض امتيازات بدست آمده نيز از اين جهت درخور اعتنا نيست زيرا شرقيها تا آن وقت به حفظ قراردادها پايبندى نشان مىدهند كه قدرت و نيروى نقض آنها را در خود نبينند . در عمل نيز بلافاصله پس از عقد قرارداد صلح باز تفتين بر ضد انگليسيها شروع شد ، زيرا هيأتى كه مركب از دو افسر و يك طبيب به سرپرستى كلنل\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nتيلر « 11 » بود و از طرف انگليسيها به هرات فرستاده شده بود تا تظاهرى عليه ايرانيان شده باشد ، در آنجا مورد حسن استقبال قرار نگرفت و ناگزير شد دست از پا درازتر به تهران بازگردد . در حين سفر از اداى احترام خاص هيأتهاى سفارت به آنها خوددارى شد و حتى مهماندار و غلام نيز طبق معمول در اختيار آنها قرار نگرفت .\r\nكمى پس از اختتام جنگ در بيست و نهم ژوئن 1858 « 12 » در اثر ابتلا به يك بيمارى واگير شايع در مملكت قاسم خان يعنى وليعهدى كه بتازگى منصوب شده بود چشم از جهان پوشيد . شاه از خود بىخود بود و از فرط اندوه سر به ديوار مىكوفت و چند روز لب به غذا نزد . وى كه با بقيهء فرزندان خود بىاعتنا و بر سر بىمهرى بود به اين پسر سخت دلبستگى داشت و دمى از مصاحبت او غفلت نمىورزيد . حتى اغلب در اين انديشه بود كه به محض آنكه قاسم خان به هفده سالگى برسد به نفع وى از تاج و تخت كناره‌گيرى كند . لا اقل خود روزى به من چنين گفت : « حكيم ، چند سال ديگر همين‌كه وليعهد به سن بلوغ و رشد رسيد ان شاء الله سفرى به فرنگستان خواهم كرد . تو با من خواهى آمد . » يك بار من با جزئيات بيشتر راجع به نقشهء مسافرتش صحبت كردم ؛ به وى توضيح دادم كه راحت‌ترين راه مسافرت به اروپا از طريق تفليس است ؛ در اين لحظه ناگهان وى چهره درهم كشيد ، زيرا تفليس روزگارى متعلق به ايران بوده است . وى درحالىكه صحبت مرا قطع مىكرد به اختصار گفت : « راه ديگرى را اختيار مىكنم . »\r\nصدراعظم كه در آن روزها هنوز قدرتمند بود به ناحق متهم شد كه باعث مرگ وليعهد شده است ؛ عاملان توطئه‌هاى پنهانى قصر از اين شايعات استفادهء لازم را كردند ؛ در پائيز همان سال سقوط وى و البته كليهء خانواده‌اش عملى شد . شاه با وجود آنكه صدراعظم را خيرخواه ، پدر و قيم خود مىناميد باز در ته دل از او بيزار بود ؛ اما صدراعظم مىدانست چگونه او را بر اين عقيده استوار نگه دارد كه هيچ‌كس سواى او نمىتواند در مملكت حكومت كند و عزلش باعث ايجاد بلوا و آشوب و طغيان عمومى خواهد بود . پس از اين كه شاه فرمان توقيف وى را صادر كرد با دلى پرتشويش در معيت تعداد زيادى سرباز و ملتزم ركاب به شكار رفت و تازه پس از آنكه به وى خبر دادند حكم دستگيرى اجرا شده است ، شاه به قصر تفريحى نياوران بازگشت . حتى در كاخ نياوران نيز او با ترس و لرز از پنجره نگاه مىكرد تا بداند آيا توده‌هاى مجتمع مردم اسبهايش را در آن پائين به زور تصرف مىكنند يا نه و چون هيچ چنين اتفاقى رخ نداد شاد و خرسند فرياد برآورد : « هرگز فكر نمىكردم بركنارى وزير من به سهولت عملى شود و گرنه چند سال پيش از كار بيكارش كرده بودم . »\r\nناصر الدين شاه كه از تجربيات گذشته دريافته بود تمركز قدرت در\r\n\r\n\r\n","description":"","footnote":"\r\n( 11 ) .  Taylor \r\n( 12 ) . برابر با 1274 ه . ق . - م .\r\n","page_name":" 290 ","page_number":290},
  {"content":"\r\n\r\nدست يك نفر تا چه پايه خطرناك است تصميم گرفت كه از اين پس سمت صدارت عظمى را خالى نگاهدارد . وى براى هر رشته از كارها وزيرى متخصص انتخاب كرد . كسانى را براى ادارهء وزارت خارجه ، داخله ، عدليه ، تجارت ، جنگ به كار گماشت و از آن گذشته شخص ميرزا جعفر خان را كه مكرر به سفارت ممالك اروپائى رفته بود به سمت وزير مشاور منصوب كرد و حق نظارت بر امور مختلف را براى خود محفوظ نگاهداشت . مدتى به بحث و فحص و چانه زدن با منشيها و ساير كارمندان درجه دوم صرف كرد ؛ وى مىپنداشت از اين رهگذر هم مىتواند سلطنت كند و هم حكومت . اما به زودى آشكار شد كه فقط ارباب خود را عوض كرده است و بس . هرچه از قدرت وزرا مىكاست و آنان را به درجهء نوكران بىاختيار ساقط مىكرد ، بر ميزان نفوذ ملكهء مادر و چند تن از درباريان بر وى افزوده مىشد . در چنين اوضاع و احوالى فكر ايجاد دو مجلس اعيان و شورا سخت مسخره‌آميز بود ، تفاوت بين اين دو مجلس فقط در اين بود كه براى صرف صبحانهء مجلس اعيان چند كاسه پلو بيشتر اختصاص داده مىشد . كاملا معلوم است كه ديگر از وجود چنين نمايندگانى چه سودى عايد مملكت مىتوانست بشود .\r\nدر اين اواخر باز بر ميزان حملات و دستبردهاى تركمانان سخت افزوده شده بود ، تمام آن نواحى در اثر اين حملات خالى از سكنه شده بود و اهالى آن ديار به خيوه و بخارا به غلامى برده شده بودند . سرانجام در زمستان 1860 « 13 » به سرخس لشكر كشيدند . قواى ايران بدون هيچ مقاومت شهر را به اشغال درآورد و آن را به ساخلوئى مستحكم مبدل ساخت . اما باز طبق معمول آنجا را تقويت نكردند و به حال خود گذاردند . ديرى نگذشت كه تركمانان توانستند با قطع راه رسيدن آذوقه به آنان ، نيروى اشغالى را دچار گرسنگى كنند . شهر ناگزير به تسليم شد و كليهء سربازان به عنوان غلام فروخته شدند . به همراه اين قشون يك عكاس نيز فرستاده بودند تا وى خاطرهء پيروزى اين قشون ظفرنمون را با گرفتن عكسى تثبيت كند . به جاى گرفتن عكس اين مرد تيره‌بخت ناگزير شد ماهها به عنوان شتردار بيگارى و غلامى كند تا اينكه دولت توانست با پرداخت مبلغ هنگفتى او را آزاد سازد .\r\nدر قسمتهاى پيش طرحى كلى و سطحى از وقايع مهم و قابل توجهى كه تا زمان خروج من از ايران در دورهء سلطنت ناصر الدين شاه روى داده بود ، بدست دادم . البته شرحى نيز كه دربارهء قتل عام فرقهء بابيه در جلد اول اين كتاب به نظر رسيد ، نيز بايد در اين مورد در مد نظر باشد . حال ديگر به توصيف كوتاهى از شخصيت شاه مىپردازم و مطلب را پايان مىدهم .\r\nشاه در آن هنگام سى و دو سال داشت . وى قامتى متوسط دارد و بيشتر به لاغرى متمايل است . صورتش دلنشين و بيضى شكل است ، ابروانى كمانى و پرپشت دارد كه تا روى بينش ادامه يافته . چانه‌اش كوتاه و از ريشى كوتاه كه به\r\n\r\n\r\n","description":"","footnote":"\r\n( 13 ) . برابر با 1277 ه . ق . - م .\r\n","page_name":" 291 ","page_number":291},
  {"content":"\r\n\r\nسبك تركها اصلاح شده است احاطه گرديده ، اما در عوض سبيلهائى بلند از دهان او نيز پائينتر افتاده است . دستهائى خوش تركيب دارد ولى بر خلاف دستها ساقهايش به طرف داخل خميده است كه اين عيب را با پوشيدن شلوار - هاى گشاد از ديده‌ها پنهان مىدارد ، اما به هنگام راه رفتن اين نقيصه آشكار مىشود . به زيبائى و برازندگى بر اسب مىنشيند . صرف‌نظر از ضعف هاضمه و مقدارى دردهاى بواسيرى كه موروثى است از سلامت مزاج برخوردار است .\r\nخيلى سريع ، بريده بريده و نامنظم صحبت مىكند كه خود از خصوصيات قاجاريه است ، اما برحسب راه و روش ايرانيان مىتواند چيزى كه پسند خاطر مصاحبش باشد بر زبان آورد . وى كه قبل از جلوس بر تخت سلطنت كم حرف و بىدست و پا بود فعلا منظور خود را بروانى هم به تركى و هم به فارسى ادا مىكند ؛ از آن گذشته فرانسه را تقريبا به خوبى مىنويسد و حرف مىزند . دكتر كلوكه و من به وى فرانسه مىآموختيم . قبلا از استعداد او در نقاشى و ميل شديدش به ريشخند و نمايان كردن جنبه‌هاى استهزاآميز و نقايص جسمى ديگران در قالب كاريكاتور صحبت كرديم و گفتيم كه از تاريخ مملكتش و تاريخ جديد اروپا از زمان فريدريك كبير سررشته دارد و در زمينهء شاعرى نيز طبع آزمائى كرده است . شاه به هيچ‌كس علاقهء خاص توأم با خيرخواهى ندارد . به استثناى يكى از زنانش كه فعلا با او زندگى مىكند به بقيه كاملا بىاعتناست ، به دوستان فاميلى نيز علاقه‌اى ندارد و به مستمرى آنان به چشم تحميلى بىحاصل به خزانه مملكت مىنگرد و به همين دليل اعقاب فتحعلى شاه را هم مشروع و حلال‌زاده نمىداند ؛ حتى پس از مرگ قاسم خان فرزند عزيزش كه او را به حد پرستش دوست مىداشت ، نسبت به ساير فرزندانش نيز احساس علاقه نمىكند . از اينها گذشته خصوصيات برجستهء اخلاقى او بدين قرار است : خست و مال دوستى ، بخصوص جواهر كه هر شرقى متمايل به تملك آن است ، طمع او را برمىانگيزد . با توسل به هر عذر و بهانه‌اى مىكوشد كه ثروت رعاياى خود را صاحب شود و در اين كار حتى دست رد به سينهء نزديكترين خويشان نسبى خود نمىگذارد . به‌هرحال به گردآورى مال در صندوق شخصى نمىپردازد بلكه همهء پولها را در خزانهء دولت نگاه مىدارد و چهارچشمى آن را مىپايد و كليدش را شخصا محافظت مىكند . با كمال وجدان مبالغى را كه براى مصارف شخصى از خزانه برمىدارد دوباره سر جايش مىگذارد . هرگاه وجوه موجود در خزانه به مقدار معينى برسد فورا به فكر تجهيز سپاه به قصد « توسعهء مملكت » مىافتد ؛ زيرا جاه‌طلبى شاه باز بر مال دوستيش غلبه دارد . همواره به فكر بازسازى مرزهاى قديم ايران است ؛ در تخمين قواى كشور و همچنين قدرت قشون به راه مبالغه مىرود و به خاطر توسعهء حدود و ثغور مملكت از تأمل در تحكيم منافع داخل كشور غفلت مىورزد . حس ستايش فوق العاده‌اى براى تزار مرحوم نيكلا دارد . چون او در ملاقاتى كه در كنار رود ارس دست داد وى را كه كودكى بود به روى زانوى خود نشانده بود . به همين اندازه هم وى براى ناپلئون احترام قائل است ؛ وقتى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nكه لوئى ناپلئون عنوان شاه را به « قيصر » ترجمه مىكند و در نامه‌ها او را « برادر » خطاب مىكند بسيار خرسند و مباهى مىشود . وى كه در باطن مردى خشن و ستمگر نيست هرگاه كه امنيت شخصى يا منافع دولت و مملكت در خطر بيفتد از خونريزى ابائى ندارد . در اين مورد مىتوان قتل امير كبير ، معلم خيرخواه و نيك‌انديش او ، قتل شاهزاده يوسف هراتى ، قتل عام بابيه و موارد متعدد ديگر را يادآور شد . پس از سوء قصدى كه بابيها به او كردند ، ديگر در ترس و وحشت دائم بسر مىبرد ؛ هيچ ناشناسى به استثناى اروپائيها حق ندارد در تيررس او قرار بگيرد . اغلب در مسافرتها من خود شاهد بودم كه چگونه دهاتيهائى كه از سر كنجكاوى مىخواستند به او نزديك شوند با ضربات تركه ادب مىشدند . هرگاه شاه از شهرى بگذرد تمام بامهاى خانه‌ها به اشغال نوكرانش درمىآيد تا از اين طريق هر غيره‌اى دور نگاهداشته شود .\r\nدر اثر بىوفائى كسانى كه وى فكر مىكرد با كمك و مساعدت ، آنان را مخلص وفادار خود گردانده و من جمله خيانت دوست نزديكش پاشا خان كه از مضمون مكاتبات محرمانه‌اش ، به صدراعظم گزارش مىداد ، شاه اصولا اعتماد خود را به همهء مردم از دست داده است و مىپندارد كه خودخواهى تنها محرك اعمال و اقدامات بشرى است . روزى هنگامى كه از كلاهبرداريهائى كه در روسيه ضمن جنگ كريمه علنى شده بود صحبت به ميان آمد ، شاه به من گفت : « به هركجا كه روى آسمان همين رنگ است . پولها را مىدزدند و بالا مىكشند چه در اروپا ، چه در ايران . » هيچ‌يك از نوكرها و كارمندانش را صالح نمىداند . هرگاه تملق آنها را بگويد ، پولى به آنها بدهد و زبان به تحسينشان بگشايد فقط از آن جهت است كه مىترسد مبادا به او خيانت كنند يا زيان برسانند . به همين دليل بيش از همه با كسانى بر سر مهر است كه تصميم گرفته از كار ساقطشان كند . اينها تا آخرين لحظهء سقوط و ذلتشان نبايد از چيزى بو ببرند تا مبادا به گفتهء سعدى در حال يأس و انتقام « دست بگيرد سر شمشير تيز . » تأثير متقابل اين طرز فكر شاه اين است كه هيچ‌يك از درباريان به شاه و حرفهايش اعتماد ندارد و دل نمىبندد ؛ هركس آمادهء آن است كه به محض اينكه سودش اقتضا كند به وى خيانت ورزد . ديگر روشن است كه شخص شاه درست به اين طريق مسبب ايجاد همان مخاطراتى مىشود كه خود مىخواهد از آنها بپرهيزد .\r\nهرچه حكومتى مطلقه‌تر و استبدادىتر باشد به همان نسبت هم احترام به قانون در آن كاستى مىگيرد . حاكم مستبد از آن رو كه تمام قوانين ناشى از ارادهء شخصى وى است در نتيجه جزئىترين تخطى به آنها را نوعى تمرد از فرامين خود تلقى مىكند و آن را مانند جرم خيانت به وطن كيفر مىدهد .\r\nاما چون با اجراى دائمى مجازات اعدام دربارهء متخلفين نمىتواند مملكتش را از سكنه خالى كند پس به اقتدار وى لطمه وارد مىآيد و ناگزير عدم اجراى فرامين خود را ناديده مىگيرد . بدين طريق هم هست كه ناصر الدين شاه\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nعلىرغم خدمهء بىشمارى كه دارد از همهء فرمانروايان ديگر كمتر حكمش جارى است . از قوانين او كسى تبعيت نمىكند ، مقررات و دستورهايش هرچند كه در روزنامهء رسمى اعلان مىشود ، به موقع اجرا درنمىآيد . به‌هرحال در جواب هر فرمانش به صورت خاضعانه مىگويند « بلى ، قربانت شوم » ولى بلافاصله با بهانه‌هائى كلاه شرعى براى عدم اجراى آن درست مىكنند يا كلا آن را ناديده مىگيرند . او هم خود به خوبى از اين ماجرا آگاه است و براى آنكه على الدوام ناچار نشود نافرمانى آنها را كيفر دهد تقريبا هيچ‌گاه از اجراى فرمانهاى صادر شده جويا نمىشود . عالما و عامدا ، با تكيه به اين نكته كه مخالفت علنى در برابر او وجود ندارد ، به اين خيال واهى دل خوش دارد كه فرمانرواى منحصر به فرد مملكت است ؛ درحالىكه حقيقتا همچون توپ بازى ، در دست ديگران است ، حال اين « ديگران » ممكن است مادرش ، همسرش ، وزرايش يا هر دربارى ديگرى باشد كه بتواند وقايع و اتفاقات را به نحوى بعرض برساند كه او الزاما به همان نتيجه برسد كه گزارشگر خبر بخواهد و شاه بپندارد كه همه چيز بر وفق مراد و نظر او انجام گرديده است . از اين گذشته قدرت فرمانروائيش به هيچ عنوان نامحدود نيست . قوانين الهى و آزادىطلبانهء مندرج در قرآن ، حيثيت و اعتبار علما و روحانيون ، افكار عمومى كه آن هم در ايران تا اندازه‌اى مؤثر است و سرانجام ملاحظه از طرز قضاوت روزنامه‌هاى اروپائى كه در ايران معمولا آن را منعكس كنندهء فكر افراد ذى نفوذ و شخصيتهاى برجستهء آن ممالك مىپندارند همه و همه در برابر ارادهء مستبدانهء وى سدها و حد و حدود متنوعى بشمار مىروند .\r\nاز اين گذشته روش پدرسالارى كه در تمام جزئيات امور مشرق زمينيها نفوذ كرده است از شدت و حدت استبداد مىكاهد . شاه پرواى امور خانوادگى نوكران خود را دارد و در كار ازدواجها و درآمدهاى مستقيم و نامستقيم ( مداخل ) آنها نظارت دارد . اختلافات جزئى آنها را بر طرف مىكند ، طرفين دعوا را بحضور مىخواند ، شكاياتشان را مىشنود و به آنها نصيحت و اخطار مىكند كه باهم كنار بيايند . حال هرگاه يكى از طرفين در ضمن اين گفتگو آرام نگيرد و بخواهد به دعوى ادامه دهد شاه لحن ديگرى به خود مىگيرد تا نشان بدهد كه امر مختومه است . گاه رأى او در اين اختلافات نشان دهندهء حدت ذهن و ذكاوت غير عادى او است . يك بار يكى از نزديكان مورد علاقه‌اش به وى شكايت برد كه تاجرى با مطالبهء چهارصد تومان قرض واهى و طرح شكايت به ملاها او را ناراحت كرده است . شاه در پاسخ گفت : « ممكن نيست باور كنم كسى جرأت كند مردى را كه مورد علاقهء خاص من است بدون هيچ دليلى ناراحت كند ؛ چهارصد تومان را بده و گريبان خود را از اين ماجراى نامبارك خلاص كن . » بسيار مىشود كه يكى از نوكران بىمقدار شاه به وى بره‌اى ، كله‌قندى يا كاسه نباتى هديه مىدهد ؛ شاه به لطف تمام هديه را مىپذيرد و از او مىپرسد چه تقاضائى دارد و معمولا در جواب مىشنود كه طرف مىخواهد عروسى كند و در اين صورت مبلغ شايسته‌اى براى تأمين مخارج\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nعروسى مىپردازد .\r\nآداب و رسوم مشرق زمين ايجاب مىكند كه هيچ‌كس دست خالى به حضور شاه شرفياب نشود حتى كسى كه به تمناى دريافت كمكى بار يافته است .\r\nهيأت سفرائى هم كه از ديرباز به دربار ايران مىآيند چه از ممالك آسيائى و چه از كشورهاى اروپائى خود را با اين رسم هماهنگ ساخته‌اند : گروه اول با خود اسب ، شال ، برنج ، تنباكو ، پارچه‌هاى پشمى و ابريشمى مىآورند و دستهء دوم نشان ، سلاحهاى اروپائى ، تابلو نقاشى ، بلور و غيره پيشكش مىكنند . در ازاى آن اينها به هنگام خداحافظى تحت نام « خلعت » هدايائى دريافت مىدارند . هداياى تقديمى را بر سينيهاى طلا و نقره ضمن ملاقاتى تشريفاتى به حضور شاه مىبرند و او آنها را به لطف خود مىپذيرد . به محض اينكه هيأت سفارت دور شد خزانه‌دار از پس پرده‌اى كه در آنجا انتظار مىكشيده بيرون مىآيد تا هر نگين الماسى را كه در نشانى به كار رفته است بدقت قيمت‌گذارى كند .\r\nعلامت اينكه تسلط و فرمانروائى شاه را در شهرى پذيرفته‌اند اين است كه اولا در مسجد جامع آن ديار « خطبه به نام شاه » كنند و ثانيا به اسم وى سكه زنند . از جملهء امتيازات خاص مقام سلطنت اينها قابل ذكر است :\r\nنقاره‌خانه ، جقه ، دو شاطر و همچنين تعدادى فراش و ميرغضب چوب به دست كه در تمام مسافرتها و نقل و انتقالها همراه اويند ، رنگ طلائى اسب مخصوص او كه با حنا حاصل مىشود و گوى طلائى كه به دم آن آويخته است ، چادرى و چترى هر دو سرخ رنگ .\r\nاز اينها گذشته اهداى نشان شير و خورشيد نيز مختص اوست . اين نشان درجات و انواع مختلف دارد : با حمايل و بدون آن ، براى اهالى كشور و خارجيها ( به نشان مخصوص خارجيها ستاره‌دار مىگويند ) . اهداى نشان همواره با فرمانى همراه است . به عالىمقام‌ترين افراد نشان مزين به تصويرى از شاه ( تمثال ) كه دور آن نگين برليان دارد داده مىشود . رنگ حمايل هم برحسب درجات مختلف نشان فرق مىكند ، منتها رنگى را اختيار مىكنند كه از آن نوع در بازار پيدا شود . علامت كشور شيرى است كه بر پشت آن خورشيدى در حال طلوع ديده مىشود ؛ در اينجا از رنگى كه مخصوص مملكت باشد خبر ندارند .\r\nبزرگترين مقام ادارى مخصوص صدراعظم است ؛ براى اين مقام القاب گوناگون به كار مىبرند : امير الدوله ، اعتماد الدوله ، صدراعظم ، امير ، قائم‌مقام .\r\nمناصب ذيل برحسب اوضاع و احوال همرديف يا زيردست صدراعظمند :\r\nوزير دول خارجه ؛ وزير داخله ( مستوفى الممالك ) ؛ وزير ماليه ( معير الممالك ) ؛ وزير عدالت ؛ وزير تجارت ؛ وزير موقوفات ؛ وزير مشاور ( مشير الدوله ) ؛ وزير جنگ ( سپهسالار ) ؛ وزير علوم ؛ رئيس پليس پايتخت ( كلانتر ) ؛ دو امير البحر ( دريابيگى ) ى كه در درياى خزر و خليج فارس مستقر هستند از نظر درجه و مقام باهم برابرند . اما بايد دانست كه ايران حتى يك قايق\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nهم از خود ندارد .\r\n« اركان و اعيان دولت » در ولايات عبارتند از : حكام كه براى رشته‌هاى مختلف ادارى وزرائى در كنار خود دارند . حاكم از طرف شاه به مدت يك سال به كار منصوب مىشود . حكام جزء را خود حاكم عزل و نصب مىكند .\r\nمملكت فعلا به بيست « حاكم‌نشين » يا « ولايت » تقسيم مىشود : 1 - آذربايجان كه مركز آن تبريز است ؛ 2 - خمسه كه مركز آن زنجان است ؛ 3 - همدان ؛ 4 - قزوين ؛ 5 - تهران ؛ 6 - قم ؛ 7 - كاشان ؛ 8 - اصفهان ؛ 9 - شيراز ؛ 10 - يزد ؛ 11 - كرمان ؛ 12 - ملاير - تويسركان ؛ 13 - خراسان كه مركز آن مشهد است ؛ 14 - عربستان ( خوزستان ) كه مركز آن شوشتر است ؛ 15 - كرمانشاه ؛ 16 - كردستان كه مركز آن سنه است ؛ 17 - استرآباد ؛ 18 - گيلان كه مركز آن رشت است ؛ 19 - مازندران كه مركز آن سارى است ؛ 20 - بروجرد .\r\nهر ولايت به بلوك تقسيم مىشود با شهرها ، قصبه‌ها ، قصبچه‌ها و ده‌ها . رياست شهر با كلانتر است و رياست محلات با كدخدا .\r\nعشاير و چادرنشينان از نظر قضائى و حقوقى تابع حكام نيستند بلكه از رؤساى خود كه « ايلخانى » ناميده مىشوند تبعيت مىكنند . ايلخانى خود مقامى در عرض وهمشان حاكم دارد و از « اركان دولت » بشمار مىآيد .\r\nدر مورد كارمندان و خدمهء دربار ( نوكران خاص ) تقسيمات زير به چشم مىخورد :\r\n« پيشخدمتها » غذاى شاه را مىآورند ، نوشته‌ها را برايش مىخوانند ، در گردشها همراه اويند و خلاصه بگوئيم كارهاى شخص او را انجام مىدهند ؛ « غلامان » و در رأس آنها « سركشيكچى باشى » در قصر نگهبانى مىكنند و در مسافرتهاى شاه دويست تا سيصد تن آنها سواره و مسلح به تفنگ زير فرمان « يساول‌باشى » پيشاپيش او مىتازند تا شاه را از حمله‌اى احتمالى و ناگهانى حفظ كنند درحالىكه يكى از آنان علم سلطنتى را كه نيزه‌اى است به ارتفاع پانزده پا و پارچه‌اى قرمز روى آن كشيده شده بلافاصله جلو شاه درحالىكه سوار بر اسب است حمل مىكند ؛ « تفنگچى » ها تيراندازان ورزيده‌اى هستند كه تفنگهائى عالى دارند و شكار را به طرف شاه كيش مىدهند و در حقيقت نقش شكاربان در عهدهء آنهاست ؛ « فراشها » زير نظر فراش‌باشى محل اردو را هموار مىكنند ، چادر سلطنتى را بر - مىافرازند و آن را فرش مىكنند ؛ « فراش خلوت » ها وظيفه دارند كه از فرشهاى اتاقهاى قصر سلطنتى مواظبت كنند ؛ « آبدارها » در مسافرتها آب ، يخ ، ميوه ، شيرينى و روىهم‌رفته خوردنيها را حمل مىكنند ؛ « آشپزها » و در رأس آنها آشپزباشى در كنار آبدارها زير نظر « ناظر خاص » به انجام وظيفه مىپردازند كه داراى لقب « عين الملك » است . شاه با اينها به علت شغل حساس و خطرناكى كه دارند همواره با ملاحظه رفتار مىكند ؛ « قهوه‌چى - باشى » وظيفه دارد كه از شاه با چاى ، قهوه و قليان پذيرائى كند ؛ « ايشيك\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nآقاسىباشى » در نقش رئيس تشريفات در مراسم سلام هيأتهاى سفارت را به حضور شاه هدايت مىكند ؛ « قوشچىباشى » ؛ « حكيم‌باشى » ؛ « مترجم‌باشى » ؛ « ملك الشعرا » ؛ « وقايع‌نگار » ؛ « نقاش‌باشى » ؛ « نظام العلما » . « شاطرها » با كلاههاى زنگوله‌دار زير نظر رئيس خود « شاطرباشى » فعاليت دارند ؛ مهترها با رئيسشان « ميراخور » ؛ « مهردار » ؛ « صندوقدار » كه وظيفهء نگهدارى لباس - هاى شاه را به عهده دارد و « خزانه‌دار » كه معمولا اين دو شغل به يك نفر تفويض مىشود ؛ « زرگرباشى » كه معمولا يك ارمنى است ؛ « غلام بچه‌ها » ؛ « خواجه‌ها » با رئيسشان « خواجه‌باشى » ؛ « قاپچىباشى » ؛ « ميرغضب » يا « نسقچيها » تحت نظر رئيسشان « نسقچىباشى » ؛ « منجم‌باشى » ؛ « لسان الملك » كه سمت مورخ دربار را به عهده دارد .\r\nنمايندگان سياسى ايران در دربارهاى خارج برحسب درجه‌اى كه دارند ايلچى ، وزير مستقيم ، وزير مختار يا مصلحت‌گزار ناميده مىشوند .\r\nسفراى دائمى ايران در اين شهرها مقيمند : در پاريس براى انجام امور مربوط به فرانسه و انگلستان . فعلا اين مقام به حسن خان گروسى « 14 » سپرده شده است ؛ در قسطنطنيه كه فعلا حسين خان فعالترين ديپلمات ايران عهده‌دار آن است ؛ و در دربار سن پطرزبورگ . شغل سفارت اغلب كارى است سخت پرمخاطره كه كسى قدر آن را نمىداند . نه تنها از اين جهت كه پس از بازگشت سخت مورد بازخواست قرار مىگيرند ، بلكه از آن جهت هم كه در غيبتشان انواع و اقسام توطئه عليه آنها صورت مىپذيرد و اين توطئه‌ها به علت آنكه آنها حضور ندارند تا از خود دفاع كنند اغلب به كام دشمنانشان تمام مىشود . ديگر اينكه دورى از خانه و خانواده براى هركس دردناك است و بردن زن به خارجه به هيچ عنوان مجاز نيست ، حتى به قسطنطنيه .\r\nاز كشورهاى اروپائى روسيه ، انگلستان ، فرانسه و عثمانى در تهران سفارت‌خانه دارند . دولت پروس براى مدت كوتاهى در تهران سفير داشت كه به زودى فرا خوانده شد . نگاهدارى سفارت‌خانه‌اى در تهران كار چندان آسانى نيست . اولا آنكه اگر بخواهند طبق سنن و آداب شرقى به صورت آبرومندانه‌اى معرف مملكت خود باشند بايد مخارج فوق العاده‌اى را متقبل شوند . مسلم است كه بايد تعداد زيادى خدمه و اسب داشته باشند ؛ هزينهء فرشها و چادرها ، پيكها و انعامها قسمت اعظم بودجه را مىبلعد و از آن بيشتر بايد پول صرف خريد هدايا و پرداخت رشوه كرد كه بدون تن دادن به آن سفارت‌خانه‌اى منزوى مىشود و از حوادث و اتفاقات دربار بىخبر مىماند . بعد از همهء اين حرفها سفارتخانه‌اى مىتواند در مشرق‌زمين احترام برانگيزد كه كشور متبوعش در صورت بروز مشكلات و تخطى به منافعش فقط به تهديد اكتفا نورزد بلكه آماده باشد كه ضربت را نيز فرود آورد .\r\nدر غير اين صورت بايد توهينها را با سكوت برگزار كند و يا به قدرتى همراه و دوست ، مثلا انگليس يا روس ، روى آورد و خواهان جبران شود : و اين\r\n\r\n\r\n","description":"","footnote":"\r\n( 14 ) . ظاهرا مراد حسنعلى خان گروسى ملقب به اميرنظام بوده است . - م .\r\n","page_name":" 297 ","page_number":297},
  {"content":"\r\n\r\nدو كار براى هر كشورى سخت خفت‌آور است . به همين دلايل هميشه سفارت - خانه‌هاى دو كشور همسايه يعنى روسيه و عثمانى و پس از آن انگلستان كه مىخواهد از تفوق خود در دريا و تملك هندوستان دفاع كند مىتوانند در تهران مقيم باشند و از منافع آن بهره‌ور شوند . حتى سفارت فرانسه در تهران را مىتوان گفت كه فقط بر مبناى موافقت‌نامه و اغماض طرفين و همچنين به دليل احترام خاصى كه شاه براى نام ناپلئون قائل است برپا مانده است . حتى هيأت سفارتى كه در زمان لوئى فيليپ تحت رياست كنت سارتيژ « 15 » به ايران آمد به زودى ناگزير از بازگشت شد . هرگاه در پايان ، نگاهى عمومى به وضع مملكت بيفكنيم به اين نتيجه مىرسيم كه اين سلسله تاكنون درست ريشه نكرده است و با شاهى مواجه مىشويم كه از يك طرف نمىتوانيم او را خيرخواه و با حسن نيت بشماريم و از جانب ديگر وى قدرت و پشتكار لازم را براى اجرا كردن نقشه‌ها و نظريات خود ندارد . ديگر اينكه در اين كشور طبقه‌اى از روحانيان وجود دارد كه شاه را فرمانرواى برحق نمىشمارد ، به دليل آنكه وى از سلالهء پيغمبر نيست . به اعتقاد آنان فقط اعقاب پيغمبر مستحق رسيدن به مقام خلافتند . در ولايات كه كلا تسليم مظالم حكامند ، نارضائى حكمفرماست : ادارهء خطهء جنوب از ديرباز با اشكال مواجه بوده و اين سرزمين همواره در حال نيمه طغيان بسر برده است ؛ شرق مملكت همواره در فشار تركمانان و اهالى خيوه است و بر اثر ربودن اهالى آن ، خالى از سكنه شده است ؛ كار ولايات ثروتمند و حاصل‌خيز ساحلى درياى خزر در اثر سوء ادارهء طولانى به جائى رسيده كه همه از جان و دل مىخواهند تحت اشغال روسيه درآيند و در عمل نيز دوبار چنين تقاضائى كرده‌اند ؛ حتى آذربايجان يعنى ولايتى كه تاكنون از بقيهء كشور به سلسلهء قاجار بيش از همه وفادار بوده است ، در اثر استثمار و غارت منظم حكام دچار يأس گرديده است ؛ خلاصه بگوئيم كه در هيچ كجا اثرى از محبت و دلبستگى به شاه و تاج و تخت ديده نمىشود . صنعت در حال كساد است زيرا با پيشرفتهاى اروپا نمىتواند رقابت كند . از اين همه مىتوان استنتاج كرد كه به مرور زمان اين مملكت طعمهء اروپائيها خواهد شد و سرزمين ساحلى خزر بدون هيچ ترديدى به دست روسها خواهد افتاد . با اين همه نارضائى كه بين مردم است با تجهيز و گسيل ده هزار سپاه كار تسخير همهء ولايات ايران غير ممكن نيست و حتى مىتوان گفت نيمى از اين تعداد نيز براى حصول به اين منظور كفايت مىكند . اما سؤالى كه از طرف ديگر مطرح مىشود اين است كه آيا اين سرزمينهاى مفتوح را چگونه مىتوان به مدتى دراز حفظ و حراست كرد . در مملكتى متمدن و با فرهنگ قديم نمىتوان نظم و اساسى به دلخواه برقرار كرد . فاتح با ملت مقهور چه رفتارى ملايم داشته باشد ، و چه سخت‌گيرى كند اين مردم خاطرهء استقلال را از دست نخواهند داد و خطر از كف دادن مليت نيروى تازه‌اى براى مقاومت در ملت بيدار\r\n\r\n\r\n","description":"","footnote":"\r\n( 15 ) .  Sartige \r\n","page_name":" 298 ","page_number":298},
  {"content":"\r\n\r\nخواهد ساخت .\r\nمىگويند سرنوشت محتوم كشورهاى بزرگ اين است كه ناچارند بر خلاف مطلوب و دلخواه على الدوام بر حدود و ثغور خود بيفزايند . اهانتهاى كشورهاى كوچكتر همسايه را برنمىتابند و بلاجواب نمىگذارند ؛ شكايت و گلايه پيش مىآيد ، كار به تهديد مىكشد و سرانجام به تصرف منجر مىشود . بدين ترتيب روسيه دير يا زود به تحقق انديشه‌اى كه پطر كبير در سر داشت همت مىگمارد و درياى خزر را به صورت درياچهء داخلى روسيه درخواهد آورد . هرچه خواهد بشود ، اما روسيه هرگز نخواهد توانست اين ولايات را به خود جذب كند . همچنين برقرارى حق اولويت هم براى قفقاز نتوانست به هيچ وجه براى سرزمين اصلى روسيه بركات مهمى بهمراه آورد .\r\nهرگاه به منابع و امكاناتى كه ايران در اختيار دارد مىانديشم و قبل از همه نژاد قوى و بيدار ملتش را در نظر مىآورم ، الزاما به اين نتيجه مىرسم كه بار ديگر از خواب‌آلودگى و سستى فعلى نجات خواهد يافت و تجديد حيات خواهد كرد . هنگامى كشورى دچار زوال مىشود كه اهالى آن به فساد گرفتار شده باشند . چنين مطلبى در مورد ايران مصداق ندارد و به همين دليل آينده‌اى خوش برايش قابل پيش‌بينى است . اما قومى كه به علت استعدادهاى فرهنگى ، جنگاورى ، اعتماد به نفس و حس استقلال‌طلبيش با گذشت زمان به سلطه بر آسياى مركزى توفيق خواهد يافت ، افغانها هستند كه از نژاد پاك ايرانى بشمار مىآيند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nمسافرت به ايران و در داخل آن 2\r\nخصوصيت جاده‌ها . كمبود جادهء شوسه . پلها . مشكل ارتباطات و نتايج آن . كاروانسرا .\r\nانواع و اقسام حمل و نقل . ارسال محمولات پست با پيك . مهمترين جاده‌هاى كاروان‌رو .\r\nجاده‌هاى مسافرتى بين آلمان و ايران . قواعدى براى حفظ سلامت مسافران . امنيت مسافرت با كاروانها . مناطق ناامن . دستورهائى براى حفظ مسافران . ناامنيهاى موقت .\r\nخوى غارتگرى سربازان .\r\nدر كمتر كشورى است كه طبيعت تا اين اندازه براى جاده‌سازى مساعد باشد . جلگهء وسيع گسترده ، زمين محكم كه تقريبا به زيرسازى نيازى ندارد ، كمى باران و ساير نزولات آسمانى ، فقدان كامل رودهاى بزرگ و عريض ، وجود معادن سرشار آهن و ذغال‌سنگ ، اسبها و استرهاى بسيار خوب خلاصه همه و همه چيز كار جاده‌سازى را به هر صورت تسهيل مىكند .\r\nبا وجود همهء اينها در سراسر ايران هيچ جادهء شوسه‌اى وجود ندارد .\r\nاز همان جاده‌هاى كاروان‌روئى كه هزاران سال پيش وجود داشته عبور مىكنند ، از تپه‌ها و ماهورها ، از كنار نهرهاى پرشيب ، از ميان تنگه‌ها و آبروها مىگذرند ؛ درحالىكه حتى المقدور خط مستقيم را دنبال مىكنند .\r\nچند سال پيش بنا به اصرار بسيار آقاى تگوبورسكى « 1 » ، قنسول روس در رشت جادهء كوتاهى از ايستگاه امامزاده هاشم در كنار سفيدرود ساخته شد كه از وسط جنگلهاى گيلان مىگذشت و به رشت مىرسيد . كف جادهء قديم چنان كنده و فرسوده شده بود كه در فصل باران رساندن و حمل كالاهاى روسى از انزلى به تهران غير ممكن بود . در اين موضع جنگل را بريدند ، آبروهائى ايجاد كردند و با ذغال چوب زيرسازى نمودند و با ريگ رودخانه روى آن را پوشاندند . از رشت تا ترعهء پيربازار « 2 » نيز همچنان جاده به طول يك ميل از ميان باتلاق و جنگل انبوه ادامه دارد . خود ترعه چنان باريك و كم عمق است كه در آن دو قايق متوسط به سختى از كنار يكديگر مىگذرند و از اين گذشته اين ترعه در اثر شاخهء درختانى كه از كناره به داخل آن\r\n\r\n\r\n","description":"","footnote":"\r\n( 1 ) .  Tegoborsky \r\n( 2 ) . اين ترعه كه حدود يك ميل طول دارد به مرداب ختم مىشود .\r\n","page_name":" 300 ","page_number":300},
  {"content":"\r\n\r\nمىافتد باز تنگتر مىشود ؛ زيرا شكستن شاخهء درختان را با قطع دست كيفر مىداده‌اند .\r\nشاه عباس كبير فرمان داد تا چند جادهء قافله‌رو بر كنار درياى خزر و همچنين معبر قافلانكوه به تبريز را با سنگهاى بزرگ مفروش كنند . اما چون از دويست سال پيش هيچ اقدامى در جهت مرمت اين جاده‌ها نشده است ، ديگر از آن جاده‌ها به زحمت مىتوان آثار جزئى و ناچيزى يافت .\r\nاز ميان علل مختلفى كه باعث شده است جاده‌سازى در بوتهء فراموشى و تعطيل بيفتد بايد قبل از همه از سستى و ندانم‌كارى حكومتها ياد كرد ؛ حكومتهائى كه قادر به استحصال از قدرت توليدى اين مملكت نيستند ، و از ميزان امكانات صادراتى مواد خام و محصولهاى صنايع دستى ، كه علىرغم موانع مختلف باز وجود دارد ، هيچ تصورى ندارند . شاه روزى به من اظهار كرد : « ايران معادن فلزات گرانبهاى خود را استخراج نمىكند ، ما طلا و نقرهء خود را از راه كيمياگرى بدست مىآوريم . » اما البته تجار بهتر مىدانند كه اين فلزات گرانبها از كجا مىآيد . دليل ديگر عدم عنايت به جاده - سازى ، كه احمقانه است ، اين است كه دشمن نتواند براحتى به مملكت سرازير شود . از اين گذشته فقدان چوب و آهن مانع مهمى بشمار مىآيد .\r\nزيرا چوب جنگلهاى انبوه ساحل خزر را از طريق جاده‌هاى غير شوسه فعلى نمىتوان از مبدأ حمل كرد ، و به همين ترتيب ذخاير و گنجينه‌هاى پرعيار آهن و مس ، مانند معادن ذغال‌سنگ وسيع آن ، دست‌نخورده در دل خاك نهفته باقى مانده است . بعد از اين همه ، بايد در اختيار داشتن حيوانات باركش عالى را ذكر كرد : اسب ، قاطر ، الاغ و شتر و قدرت و مقاومت و اطمينانى كه اين حيوانات در طى طريق دارند باعث شده است كه ايرانيان بپندارند به هيچ وسيلهء ديگر نيازى نيست . من روزى در ركاب شاه به ارتفاع دوازده هزارپائى صعود كردم ؛ پس از رسيدن به آنجا شاه از من پرسيد آيا اسبهاى فرنگ قدرت مقاومت در برابر چنين سفرى را دارند ؟ هنگامى كه جواب منفى دادم ، وى گفت : « اگر شما هم داراى اسبهاى ما بوديد هيچ دنبال جاده‌سازى نمىرفتيد . »\r\nتنها تمهيدى كه به دست انسان براى تسهيل آمد و شد ايجاد شده است تعبيهء پلهائى است بر مواضعى غير قابل اجتناب يا خطرناك . پلها را منحصرا از محل وصايا يا موقوفات مىسازند و هرگز به تعمير يا تجديد آن نمىپردازند ، تا اينكه پس از اتفاقات و تصادفات متعدد باز مرد متدينى يا محتضر توبه‌كارى مبلغى براى تعمير آن وصيت كند . به اين دلايل و بخصوص چون در اثر سرازير شدن سيلابهاى مخرب بهارى از كوهها ، پلها بايد بر قوسهاى نوك‌تيزى استوار باشند تقريبا همه در وضع اسفبارى قرار گرفته‌اند ؛ روى پلها فرسوده و در خيلى از مواضع شكسته و سوراخ شده است و مردم ترجيح مىدهند تا آنجا كه ممكن باشد با كمك قايق از آب بگذرند .\r\nمطابق با ضرب‌المثلى : « پل هشدارى است براى آنكه از روى آن نبايد\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nگذشت . » در مواضعى كه هيچ وسيلهء عبور ديگرى موجود نباشد ، خرابى پلى باعث مىشود كه مدتهاى دراز همهء ارتباط از آن طريق قطع شود .\r\nدر تابستان 1854 « 3 » از مازندران به تهران برگشتم و طول رود هراز را پيمودم . از آنجا كه اين رود بين ديواره‌هاى سنگى با سراشيبهاى تند مىپيچد ، هرگاه شاه عباس چند جا بين سنگهاى آهكى را نكنده بود ، و با استفاده از چپ و راست ساحل رودخانه نوعى جاده احداث نكرده بود ، عبور از آن دره ممكن نمىشد . اما بسيارى از پلها و سدها ويران شده است و آن راه فقط در طول تابستان و در هواى خشك آن هم با صعوبت و مخاطرهء بسيار قابل عبور است . ساعتى قبل از رسيدن به آب اسك باران شديدى گرفت ، چنان كه ادامهء سفر غير ممكن بود و قافلهء ما در كاروانسراى مخروبه‌اى ناگزير از اطراق شد ؛ اما ما به علت فقدان جا ناگزير شديم به يكى از غارهائى كه به صورت مصنوع در مواضع مختلف به همين منظور در تپه‌هاى خاكى تعبيه كرده‌اند ، پناه ببريم . هنگام شب پلى را كه روبروى ما قرار داشت آب برد و ديگر چاره‌اى نماند جز آنكه از كوره راهها به ديواره‌هاى سنگى پرشيب صعود كنيم . در به دو امر كوشيدم پياده‌روى كنم ، اما به زودى دريافتم كه اسب من مطمئن‌تر از خودم گام برمىدارد ، و بدين طريق خود را به سرنوشت سپردم ؛ حتى چون از چند شب پيش خواب به چشم نيامده بود ، گاه چرت مىزدم و تازه پس از بيدارى درمىيافتم كه اين حيوان از چه گذرگاههاى خطرناكى مرا بسلامت عبور داده است . پس از اين سفر پرخطر ديگر هيچ جاده‌اى در نظرم سخت و صعب العبور نيامد . بعد از ده ساعت حركت چليپاوار سرانجام به قصبهء اسك رسيديم . از اين قافله كه جمع كثيرى در آن شركت داشتند - زيرا سكنهء دره از آمل به مازندران مىآمدند تا در كوههاى لاريجان در دامنهء دماوند ييلاق كنند - فقط يك مادر با دو كودك و يك قاطر كه بار پرتقال داشت دچار حادثه شدند ؛ نعش مادر و بچه‌ها را از پرتگاه بالا آوردند ، ولى قاطر چند ساعتى ديگر هم زنده بود .\r\nپلهاى اصفهان ، شيراز ، آمل و همچنين بارفروش كه در منجيل همين اواخر توسط حاج ملا رفيع بر روى سفيدرود زده شده ، بسيار زيباست ولى اينها را از شمار استثنائات بايد پنداشت .\r\nمسلم است كه فقدان راههاى مواصلاتى داراى عواقب سوئى است .\r\nهرچند كه به علت وسعت و حاصلخيزى اين سرزمين هرگز محصول در همه جا از بين نمىرود ، باز پيش مىآيد كه در ولايتى قحط و غلا حكمفرما شود ، درحالىكه در ولايات ديگر غله از فرط فراوانى بهائى نداشته باشد .\r\nبدين طريق بود كه سرزمين حاصلخيز آذربايجان ، در آخرين جنگ بين روسيه و عثمانى ، ذخاير سرشار خود را با تمام حيوانات باركشش به قيمتى گزاف فروخت ؛ سال بعد در آن ديار خشكسالى روى داد و در نتيجه در تبريز قحط و غلاى وحشتناكى حكمفرما شد و اين در حالى بود كه در قزوين يعنى\r\n\r\n\r\n","description":"","footnote":"\r\n( 3 ) . برابر با 71 - 1270 ه . ق . - م .\r\n","page_name":" 302 ","page_number":302},
  {"content":"\r\n\r\nدر چهل و پنج ميلى جنوبى آن و در همدان ميوه از حد وفور نيز درگذشته بود .\r\nچند سال پيش شاه دستور داد كه كارخانهء نخ‌ريسى ايجاد شود . اين كارخانه را در وسط بيابان برپا كردند يعنى جائى كه از آب و سوخت خبرى نبود و به علت گرماى فوق العاده در آنجا چهار ماه تمام نمىشد كار كرد .\r\nاز آنجا كه هنوز در ايران اعتقاد قديم به عناصر اربعه پابرجاست گفتم كه اين چهار عنصر هيچ‌كدام در اختيار كارخانه نخواهد بود . با وجود اين همه تصميم گرفتند كه كارخانه را در بيابان برپا سازند و آن هم هيچ دليل ديگرى نداشت جز اينكه نزديك شكارگاه سلطنتى قرار مىگيرد و از آنجا آن را راحت مىتوان تماشا كرد . ماشينهاى بخار و ساير دستگاهها را مىبايست از درياى خزر از كوتاهترين و مع هذا مشكلترين راهها با دست به آنجا حمل كنند . تمام آباديها را بسيج كردند ، ناحيه‌اى را تماما ويران و خالى از سكنه كردند و پنجاه نفر نيز در اين ميان جان خود را از دست دادند . بديهى است طرحى كه با صرف اين همه مخارج و صدمات ايجاد گرديد ، بدون فايده و حاصلى برجا ماند .\r\nهمچنين در حمل و نقل توپها و ارابه‌هاى حامل مهمات به ولايات دور - دست نيز نيرو و وقت بسيار تلف مىگردد . ذغال‌سنگ كه به مقدار معتنابهى در فاصلهء شش ميلى پايتخت يافته مىشود بر پشت الاغ به تهران حمل مىگردد . به همين دليل قيمت ذغال در تهران بيشتر از وين است ؛ براى 530 پاوند « 4 » وينى به‌طور متوسط يك ، تا يك و يك پنجم تومان طلا پرداخته مىشود .\r\nشاه و تنى چند از اعيان مملكت داراى كالسكه هستند ، هرچند كه اين كالسكه‌ها به زحمت و صعوبت از جا مىجنبند . نوكرها ناچارند در مواضع سرازير و پرشيب دو طرف كالسكه را با طناب نگاهدارند و هرجا آب جاده را برده باشد آن را بر دوش حمل كنند .\r\nحتى از پايتخت تا نزديكترين كاخ تفريحى شاه يعنى نياوران كه در دامنهء البرز واقع است و در دشت هموار يك و نيم ميل فاصله دارد با وجود آمد و شد بسيار جاده نكشيده‌اند ، سنگها ، بريدگيها و جويهاى روباز در بسيارى از جاها راه را مسدود كرده است .\r\nبراى آبيارى مزارع يا روشنتر بگوئيم شاليزارهاى كنار درياى خزر بسيار مىشود كه آب را از يك طرف جاده به طرف ديگر مىبرند و جاده را قطع مىكنند و بدين نحو فواصلى طولانى را به مرداب و باتلاق تبديل مىكنند . قافله‌ها ديگر خود بايد چاره‌اى براى عبور بينديشند . هرگاه يك روستائى صلاح بداند از جادهء عمومى براى كشت يا اتصال دو قطعه زمين استفاده مىكند و در اين صورت ديگر تكليف مسافر آن است كه براى خود\r\n\r\n\r\n","description":"","footnote":"\r\n( 4 ) . هر پاوند وينى برابر است با 560 گرم . بنابراين رقمى در حدود سيصد كيلو يا يك خروار بدست مىآيد . - م .\r\n","page_name":" 303 ","page_number":303},
  {"content":"\r\n\r\nبه هر طريق كه ممكن باشد راهى بجويد .\r\nدر اينجا از مهمانخانه به معنى و مفهوم اروپائى كسى خبر ندارد . همه در مسافرتها كليهء وسايل لازم و غير قابل اجتناب را با خود برمىدارند :\r\nوسايل خواب ، فرش ، لوازم خورد و خوراك و غيره . اروپائيان بهتر است از برداشتن كاسه‌اى براى نوشيدن آب با خود كوتاهى نكنند ؛ آنان هرگز نمىتوانند براى آب خوردن از كسى كاسه‌اى بگيرند ، چه برحسب اعتقاد ايرانيان هرگاه كافرى از كاسه‌اى آب بخورد آن كاسه نجس مىشود .\r\nدر تابستان كه آسمان صاف و هوا خشك است شب را به روز آوردن به هيچ وجه اشكالى ندارد . در كنار چشمه‌اى يا جوى آبى ، در سايهء بيدى ، نارونى ، يا يك درخت تبريزى اطراق مىكنند ؛ چادر كوچك خود را كه اقلا به اندازهء فرشى است برپا مىدارند ، چند سنگى جمع مىآورند و در زير ديگهاى مسى از چوبهاى بيابان آتشى سرورانگيز مىافروزند تا با مواد غذائيى كه همراه آورده‌اند از برنج و روغن يكى از دو غذاى مطلوب خود يعنى چلو يا پلو بپزند . نعنا و شاهى هم كه در كنار جويها مىرويد به عنوان چاشنى غذاى آنها به كار مىرود ؛ يك جرعه آب صاف پاكيزه و اگر روستا يا گله‌اى در نزديكى باشد قدحى دوغ عطش آنان را فرو مىنشاند ؛ خستگى و هواى خنك و تازهء شامگاهى آنان را بخواب مىخواند و باز در نيم‌شب سفر ادامه مىيابد .\r\nاما در زمستان زير باران و در مناطق بىآب ، آدمى ناچار از رفتن به يكى از كاروانسراهاى عمومى است . اين كاروانسراها در كنار جاده‌هاى كاروانرو در فواصل هر پنج ميل تعبيه شده است كه يا سلسلهء صفويه بنيانگذار آنهاست و يا موقوفهء خصوصى مردم است . اين كاروانسراها با مساجد تنها بناهاى مستحكمى است كه از آجر و سنگهاى مكعب شكل ساخته شده است . همه چهارگوش است و سردرى مقوس دارد كه بر بالاى آن شاه - نشينى تعبيه كرده‌اند . از شاه‌نشين مىتوان به خوبى مناظر اطراف را زير نظر داشت . پس از گذشتن از دروازه به صحن حياطى مىرسيم كه چهارگوش است .\r\nدر وسط حياط سكوئى هست كه معمولا باربران بارهاى خود را آنجا مىگذارند ولى اغلب زير آنها آب‌انبار است . دورتادور صحن حياط غرفه‌هاى كوچكى است كه ايوانى آنها را بهم مربوط مىكند و در هركدام اجاقى براى تهيه و پخت و پز غذا تعبيه شده است . در پشت ساختمان اصطبلها و انبارها قرار دارد .\r\nدر سراسر اين بنا به هيچ روى چوب به كار برده نشده است ؛ يكى از آن جهت كه از خطر حريق اجتناب كنند و ديگرى ازآن‌رو كه چوبها را مىشكنند تا براى سوخت مصرف كنند . در نتيجه در كاروانسراها از در و پنجره « 5 » خبرى نيست .\r\n\r\n\r\n","description":"","footnote":"\r\n( 5 ) . در و پنجره اصولا از نقاط ضعف ساختمانهاى ايرانى است . يك ديپلمات عاليمقام در سفرهاى خود در مشرق زمين در و پنجره با خود مىبرد .\r\n","page_name":" 304 ","page_number":304},
  {"content":"\r\n\r\nنياز اصلى مسافران و حيوانات در ضمن مسافرت زمستانى آب آشاميدنى است . تأمين آب در بيابانهاى نمكزار با مشكلات فوق العاده همراه است ؛ مثلا قابل يادآورى است كه آب آشاميدنى ناچيز ايستگاه حوض سلطان واقع در سر راه قم را با كشيدن مجراى آب سرپوشيده‌اى به طول چهار ميل تأمين كرده‌اند . اما در هر كجا كه به‌طور مطلق نتوان در آن مجراى آب تعبيه كرد آب‌انبارهاى عظيمى مىسازند . اين آب‌انبارها در زمستان با آب برف و باران پر مىشود و احتياج آب مشروب تابستان را تأمين مىكند . براى غير قابل نفوذ كردن ، سطح ديوارهاى آب‌انبار را با سمنتى به نام ساروج كه از آهك زنده ، خاكستر حمام « 6 » و لوئى فراهم آمده است مىپوشانند . اين سمنت در مقابل رطوبت بسيار خوب دوام دارد اما هرجا خشك باشد ، به سهولت تكه‌تكه مىشود و در يخ‌بندان مىتركد . به همين دليل آب‌انبار را خوب مىپوشانند و در برابر اشعهء خورشيد و يخبندان محافظت مىكنند و حد اقل يك‌بار در سال به نظافت آن مىپردازند . بدين ترتيب آب موجود در آن در سراسر تابستان تازه و مطلوب مىماند ؛ بسيارى از مردم آب آب‌انبار را بر ساير آبها و بخصوص آب چاه ، ترجيح مىدهند . در غير اين صورت آب بدطعم ، گنديده و چنان با مواد حيوانى آميخته مىشود كه فقط در صورت داشتن عطشى فوق العاده و غير عادى مىتوان ميل به آشاميدن آن كرد . برطبق قوانين اسلامى آب جارى و همچنين آب راكد به شرطى كه از مقدارى معين كمتر نباشد هرگز نجس نمىشود . با اعتقاد به اين اصل ، ايرانى كثيف‌ترين آبها را مىنوشد يا با آن چاى و غذا تهيه مىكند . اما در نظر اروپائى آب بايد داراى خصوصياتى ديگر ، سواى ملاحظات شرعى باشد ، ازاين‌رو اغلب نمىتواند بر حس اكراه و تنفر خود غلبه كند . در ماه اوت سال 1859 « 7 » ناچار شدم به علت خستگى الاغها و قاطرها در كاروانسراى شور آب ، آخرين توقفگاه قبل از قم درنگ كنم . در آنجا جز پنير نمك سود چيزى براى خوردن بدست نياوردم . بدون اينكه به فكر تشنگى باشم چندان از آن پنير خوردم تا سير شدم ؛ هنگامى كه پس از آن آب آشاميدنى خواستم مستخدم آبى سبزرنگ ، غليظ و مملو از انواع اجزاى حيوانى آورد كه من علىرغم عادتى كه داشتم باز نتوانستم آن را فرو بدهم . بخت يارم شد كه توانستم پس از دوازده ساعت با آب شور نمكزار عطش خود را فرو بنشانم !\r\nبدون تفاوت در مقام و حسب و نسب ، هر واردى حق دارد به هر اندازه كه لازم داشته باشد از فضاى كاروانسرا اشغال كند و تا هر وقت كه صلاح ببيند در آنجا درنگ كند ؛ از اين بابت هم چيزى نبايد پرداخت .\r\nبراى برقرارى نظم و نسق كسى به نام « دالاندار » گمارده شده است كه معمولا عليق حيوانات و همچنين گاه نان ، برنج ، كره ، پنير ، هيزم و هندوانه و\r\n\r\n\r\n","description":"","footnote":"\r\n( 6 ) . اين خاكستر از سوزاندن تپاله و كاه حاصل مىشود ، در نتيجه داراى سيليس بسيار است .\r\n( 7 ) . برابر با 1276 ه . ق . - م .\r\n","page_name":" 305 ","page_number":305},
  {"content":"\r\n\r\nخربزه هم براى فروش دارد . اما مسافر نمىتواند به اين اميد باشد و بهتر است كه از نزديكترين شهر آذوقه با خود بردارد .\r\nبرخى از كاروانسراها از بيرون شكوه و جلال فوق العاده و توأم با اسرافى دارند : نماها همه از مرمر و سردر آنها مزين است . سردر كتيبه‌اى است كه نام واقف و تاريخ وقف را بر آن نقش كرده‌اند . اما از آنجا كه شرقيها به ساختن و آباد كردن راغبند ، ولى از نگاهدارى بناها بىخبر ، زيباترين بناها از اين قبيل يا ويرانه شده يا در شرف ويران شدن است و اين در وضعى است كه با صرف مبالغى جزئى مىتوان اين تأسيسات را مرمت كرد . فى المثل كاروانسراى مادر شاه را نزديك اصفهان مىتوان ذكر كرد .\r\nاين بنا كه از نظر برازندگى ، لطف و استحكام ممتاز است در حال ويرانى و سقوط قرار گرفته است : جوى آب آن خراب است و فروريخته ، تخته‌هاى سنگ مرمر يا لق شده و يا با دستهاى تطاولگر شكسته و خرد شده است .\r\nايرانيها خود مىگويند : « خراب و ويران است . »\r\nاعيان و ثروتمندان و فى المثل حكام و ساير صاحب‌منصبان با اسبهاى شخصى و در معيت خدمه‌اى متعدد مسافرت مىكنند . قافله با دو تا چهار اسب ، كه دهنه‌هاى مجلل دارند و از شالهاى سنگين هندى پوشانده شده‌اند ، شروع مىشود . به اين اسبها « يدك » مىگويند و نوكرانى كه خود سوار بر اسبند افسار آنها را در دست دارند . پس از آنها نوبت به تعدادى از تفنگچيها مىرسد . در فاصله‌اى از اينها حاكم يا خان فرا مىرسد كه بر اسب بلند تركمنى نشسته است ؛ زين تركى به صورت مقعر بر پشت اسب قرار گرفته و ارتفاعى چندين اينچى ايجاد كرده است ، ركابها را كوتاه بسته‌اند بطورى كه سوار هرگاه بر اسب بلند شود با كلاه بلند تاتارى خود كاملا بر اطراف خود مسلط مىشود و سايهء بلندى مىافكند تا آرزوى ايرانيان يعنى « خدا سايهء شما را هرگز كم نكند ! » در عمل نيز مصداق پيدا كند . نزديكتر از همه به وى « ميرزاها » و « قوشچيها » و پيشخدمتها و آبدار كه غذا ، تنقلات ، آب يخ و شربت تقديم مىدارد و قلياندار كه آب و آتش را براى چاق كردن قليان به وى سپرده‌اند حركت مىكنند . به محض اولين اشارهء ارباب ، قليان آماده است و با آتش گل انداخته در دسترس او قرار مىگيرد ؛ ارباب لولهء نرم و قابل انعطاف قليان را در دهان مىگذارد ، درحالىكه خود قليان تا وقتى كه او آن را مىكشد توسط سوار ديگرى كه در كنارش در حركت است حمل مىشود . باز در فاصلهء معين ديگرى ، عقبه مركب از قاطرها و حيوانات بار - كش كه چادرها و صندوقها ، فرشها و غيره را حمل مىكنند دنباله و انجام اين قافله را تشكيل مىدهد . براى جا دادن وسايل و لوازم شخصى « يخدانها » و يا « مفرشهائى » را كه از چرم است و با وزن مساوى در طرفين حيوان باركش مىآويزند به كار مىبرند ، مفرش براى حمل فرشها و رختخوابها بخصوص مفيد است و به هر مسافرى توصيه مىشود كه با خود مفرش همراه داشته باشد . در عقب زين باز « خرجين » را محكم كرده‌اند و احتياجات\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nآنى و فورى سفر را در آن گذارده‌اند . تمام اين اسباب و لوازم را با استحكام لازم در مملكت مىسازند و ارزان مىفروشند .\r\nدر هر توقفگاهى كه حاكم مىايستد به عنوان پذيرائى از وى از طرف كدخدا گوسفندى قربانى مىشود . سفر حكام به علت ملتزمين ركاب زياد ، چندان پرخرج است كه علىرغم باج سبيلى كه آنها در طول مسافرت از مردم مىگيرند باز ثروت كلانى را ممكن است نابود كند .\r\nقافله يا كاروان متشكل است از حدود يك‌صد تا دويست حيوان باركش كه اغلب قاطر است . پيشاپيش همه مجربترين اسب كه به همين دليل هم خيلى خوب تغذيه و تيمار شده است ، گام برمىدارد . اين اسب راه را خوب مىشناسد ، سرعت درست را انتخاب مىكند و هيچ حيوان ديگرى بر او مقدم نمىشود و پيشى نمىگيرد . هر حيوان باركش ، بارى در حدود يك‌صد و بيست كيلو حمل مىكند كه از چپ و راست او به وزن مساوى آويخته است . بار - هاى سنگين از قبيل غلات ، ميوه ، چوب و غيره با قافله‌هاى شتر حمل مىشود .\r\nشتر مىتواند بر پشت خود بارى به سنگينى سه تا پنج سنتنر « 8 » حمل كند و چون اين حيوان در بين راه از گياهان خشك و بيابانى تغذيه مىكند حمل و نقل به وسيلهء شتر از ساير وسايل ارزانتر است . اما در زمينهاى سنگلاخ و براى مسافات بعيد كه وضع آن تغيير مىكند شتر را نمىبايد مورد استفاده قرار داد . در صحراى كرمان در تابستان پيكها از شترهاى يك كوهانه استفاده مىكنند و بهمچنين در مسافرت از سيستان به يزد و اصفهان .\r\nروىهم‌رفته با اين حيوان بايد در روز بتوان بيست فرسخ راه سپرد . به علت كمبود آب در اينجا نمىتوان از ساير حيوانات استفاده كرد ؛ حال هرگاه نخواهند شتر يك كوهانه را به كار گيرند ناگزير بايد راه دور حاشيهء صحرا را پيش گيرند .\r\nكرايهء حيوانات باركش مجموعا خيلى ارزان است و برحسب ارزان و گران شدن علوفه ، كمى و زيادى عبور و مرور ، موجود بودن بار در مبدأ و مقصد ، تفاوت مىكند . در راه بين تهران و تبريز كه از همه پررفت‌وآمدتر است و شانزده روز به طول مىكشد ، بين يك تا دو دوكات هلندى « 9 » براى هر رأس حيوان مىپردازند ، چنان‌كه با احتساب تمام مخارج فرعى ديگر مىتوان گفت كه مسافرت براى هر نفر حد اكثر سه دوكات تمام مىشود .\r\nقافله معمولا شبها حركت مىكند و هربار شش فرسخ را كه برابر با 4 / 1 5 ميل آلمانى است طى مىكند . هدايت كنندهء قافله كه چاروادار يا چارپادار ناميده مىشود و ساير خدمه با گامهاى استوار پياده راه مىروند . حد اقل هر ده\r\n\r\n\r\n","description":"","footnote":"\r\n( 8 ) .  Zentner  مقياس وزن است . در آلمان معادل پنجاه و در اطريش صد كيلوگرم است .\r\nدر اين مورد چون مؤلف اطريشى است بايد رقمى بين سيصد تا پانصد كيلوگرم محسوب داشت كه زياد به نظر مىآيد . - م .\r\n( 9 ) . در اين كتاب هر دو كات هلندى برابر با يك تومان طلا محسوب شده است . رجوع كنيد به فصل پنجم قسمت دوم تحت عنوان « وزن ، مقياس و سكه » . البته هركجا از تومان ذكر شده بديهى است كه منظور از آن سكهء تومان طلاست . - م .\r\n","page_name":" 307 ","page_number":307},
  {"content":"\r\n\r\nروز يك روز تمام قافله استراحت مىكند . در روز اول بيش از يك ميل راه نمىپيمايند تا حيوانات اندك‌اندك به اصطلاح فارسى از خشكى اعضا خارج شوند .\r\nمسافرت در تخت روان يا آن‌طور كه در بين هنديها مصطلح است پالانكين راحت است . اين تخت روان توسط دو قاطر از جلو و عقب كشيده مىشود اما چون به خدمه و حيوان بسيار در آن نياز است خيلى گران تمام مىشود و از طرف ديگر در جاده‌هاى سراشيب و بد ، خطرناك يا حتى غير عملى است . اما براى حمل بيماران و مجروحين وسيله‌اى است فوق العاده خوب .\r\nزنان و كودكان كجاوه را دوست دارند . در اين وسيلهء مسافرت دو محفظه را در دو طرف قاطر مىآويزند كه در هركدام يك نفر به رسم ايرانى چندك مىنشيند . زنان اروپائى به نشستن به اين وضع دشوار نمىتوانند عادت كنند ؛ همچنين پديد آمدن هر عدم تعادلى كجاوه نشستگان را با خطر مواجه مىسازد .\r\nادارهء پست نيز مانند چند مؤسسهء بسيار مفيد ديگر ، از جملهء اقدامات اميرنظام است كه متأسفانه خيلى زود دستش از ادارهء امور مملكت كوتاه شد . در فاصلهء يك روز مسافرت « چاپارخانه » اى ساخته‌اند كه در آنجا پيكهاى پست ، اسب عوض مىكنند ؛ اما غير از پيكهاى پست هر عابر ديگرى هم كه ورقهء مسافرت در دست داشته باشد با پرداخت عوارض معين مىتواند اسب از آنجا بگيرد . بدين طريق مىتوان خيلى سريع مسافرت كرد ؛ من خود با اسبهاى پست معمولا بيست ميل آلمانى « 10 » هر روز طى مىكردم . پيكها فاصلهء تهران تا طرابوزان را كه 37 روز سفرى است ده روز ، و فاصلهء تهران تا شيراز را كه بيست و سه روز سفرى است حتى در پنج روز مىپيمايند .\r\nاز طريق پستها و پيكها ، حكومت با هريك از ولايات و سفارتخانه‌ها با دربارها و قنسولهاى متبوع خود مربوط مىشوند . بدين طريق است كه سفارت انگليس يك تا دو بار در ماه كاغذها و بسته‌ها را به تبريز ، طرابوزان ، بوشهر ، بغداد و رشت و گاه‌گاه به مشهد مىفرستد و از آن نقاط مرسولات را دريافت مىدارد ؛ سفارت روس هر هشت روز با تفليس ، هر دو هفته با رشت و استرآباد مراوده دارد ؛ سفارتخانه‌هاى فرانسه و عثمانى هر ماه يك پيك به طرابوزان مىفرستند ؛ حكومت پروس با دولت روس دربارهء پست ايران موافقتنامه‌اى امضا كرده است . مختصر بگوئيم هرگز نمىشود كه هشت روز بگذرد و از اروپا اخبار به تهران نرسد .\r\nاما بايد گفت وضع پست كه اين قدر براى ايران اهميت دارد روز بروز بدتر مىشود . هرچند كه عوارض نسبتا زياد است ( 075 / 0 تومان طلا براى هر فرسخ ) باز هميشه اسب موجود نيست يا اسبهاى حاضر چندان غير قابل استفاده است كه پيك ناگزير مىشود قسمتى از راه را پياده طى كند . قرار بود فواصل كمتر و بر تعداد اسبان افزوده شود ، زيرا كمتر\r\n\r\n\r\n","description":"","footnote":"\r\n( 10 ) . در حدود بيست و نه فرسخ . - م .\r\n","page_name":" 308 ","page_number":308},
  {"content":"\r\n\r\nاسبى است كه مدتى دراز دوام بياورد و روزانه شش تا دوازده ميل را بتازد ؛ از اين قبيل پيشنهادها به كرات شده است اما هرگز مورد توجه حكومت قرار نگرفته ، و هرگاه فشار و اصرار سفراى اروپائى براى ادامهء ادارهء پست نمىبود ، دولت تمام اين مؤسسه را به حال خود رها مىكرد . در سالهاى اخير ارتباط تلگرافى با تفليس برقرار شده است و خطوط بوشهر و بغداد نيز در دست ساختمان است .\r\nهيچ محدوديت قانونى براى مسافران در ايران وجود ندارد . فقط در راه گيلان ، حاكم كه يكى از عموهاى شاه بود ، مستبدانه عوارضى بر مسافران وضع كرده بود . گذرنامه‌اى كه امير آن را به نام « تذكره » برقرار ساخته بود ، چندى نگذشت كه از رواج افتاد . قرنطينه‌ها هم كه به هنگام خروج از ايران و گذشتن از سرحد تركيهء عثمانى در بايزيد و بغداد مىبايست برقرار باشد ، به دنبال اعتراض ميرزا حسين خان ، سفير ايران در قسطنطنيه ، چند سال پيش برچيده شد . حق هم همين بود ؛ زيرا هرگز سابقه نداشته است كه طاعون از ايران به تركيهء عثمانى رخنه كند بلكه همواره عكس آن صادق بوده و درست‌تر آن بود كه براى مسافران و كالائى كه از تركيهء عثمانى به ايران وارد مىشد ، قرنطينه برقرار سازند .\r\nكاروانها در سراسر مملكت در آمد و شدند ؛ اما مهمترين راههاى كاروان‌رو آنهائى است كه تجارت با خارج ، با قسطنطنيه ، بغداد ، روسيه و هندوستان از آن طرق انجام مىگيرد ، از اين گذشته بايد از جاده‌هائى ياد كرد كه به زيارتگاههاى عمده و مشهور منتهى مىگردد . راههاى زير از جمله راههاى اصلى « شهراه » يا « شاهراه » محسوبند :\r\n1 . راه تهران به قسطنطنيه از طريق قزوين ، زنجان ، ميانه ، تبريز ، خوى ، ارزروم و طرابوزان روىهم‌رفته سى و هفت روز سفر ؛\r\n2 . از تهران به بوشهر و هند از طريق قم ، كاشان ، اصفهان ، قمشه ، شيراز ، بندر بوشهر - سى روز سفر ؛\r\n3 . از تهران به بغداد و كربلا ، از طريق همدان و كرمانشاه - 22 روز سفر ؛\r\n4 . از تهران به مشهد ، از طريق دامغان و سبزوار ؛\r\n5 . از تهران به رشت و كنار درياى خزر ، از طريق قزوين و منجيل - هفت روز سفر ؛\r\n6 . از تهران به مازندران ، از طريق دماوند ، آمل ، بارفروش ( بابل ) - هشت روز سفر ؛\r\nاين هر دو راه اخير تجارت با روسيه را تأمين مىكند ، بيشتر از راه استراخان ، باكو و نيژنى نوگورود ؛\r\n7 . از اصفهان به بندرعباس ، از طريق يزد و كرمان ، براى تجارت با مسقط و هندوستان ؛\r\n8 . از تبريز به تفليس كه با كمك قايق از ارس مىگذرند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nسفر از اروپا به ايران هنوز هم يكى از مشكلترين ، پرخرجترين و وقت‌گيرترين مسافرتهائى است كه وجود دارد . اگر وين را نقطهء شروع و تهران را مقصد فرض كنيم از راههاى زير مىتوان مسافرت را انجام داد :\r\n1 . از طريق تريست يا گالاتس به قسطنطنيه و طرابوزان و از آنجا با عبور از ارمنستان . از طرابوزان به ارزروم هفت ، از ارزروم به تبريز چهارده ، از تبريز به تهران شانزده و روىهم‌رفته سى و هفت روز مسافرت با كاروان .\r\nاز آنجا كه كاروان اغلب در بين راه استراحت مىكند هرگز اين راه را كمتر از حدود پنجاه تا شصت روز نمىتوان طى كرد ، بخصوص در فصل بهار زيرا در اين فصل حيوانات عليق تازه مصرف مىكنند و به همين دليل نمىتوان آنها را زياد خسته كرد . يك قافله‌سالار بندرت ممكن است كه همهء مسافرت را تقبل كند ، پس معمولا به سه كاروان مختلف در طرابوزان ، ارزروم و تبريز بايد پيوست .\r\n2 . از طرابوزان از طريق باطوم به بندر روسى پوتى « 11 » و از آنجا به كمك كشتى بخارى بر فراز ريحان « 12 » ( فازيس ) به ماران « 13 » ، از ماران با پست روسى يا با امنيبوسهاى كوچ‌نشينهاى آلمانى به تفليس ، از تفليس يا الف :\r\nبا قافله‌اى با گذشتن از ارس به تبريز 9 ، از تبريز به تهران 16 و روىهم‌رفته بيست و پنج روز مسافرت با كاروان ، يا ب : با پست به باكو در كنار درياى خزر ، از باكو با كشتى بخارى روسى كه طبق برنامه هر پانزده روز و در حقيقت تقريبا بدون نظم و ترتيب به راه مىافتد ، به بندر ايرانى انزلى و از آنجا با زورق پس از گذشتن از مرداب به پيربازار و به رشت ؛ از رشت به تهران باز هفت توقفگاه ديگر است ؛ يا ج : از باكو با كاروان در طول ساحل درياى خزر از طريق لنكران و آستارا به رشت . اين راه كه هفت تا نه توقفگاه دارد درست است كه صعب و مشكلتر است اما در عوض اين امكان را بدست مىدهد كه مسافر سرزمين زيباى طالش را با آن گياهان و درختان انبوه ، جنگلها و مراتع ببيند و مورد تحسين قرار دهد .\r\n3 . از مسكو به ته‌ور « 14 » و از آنجا با كشتى بخارى برولگا به نيژنى نوگورود ، بعد به استرا خان در كنار درياى خزر و به انزلى ( قسمت ب از راه دوم ) .\r\n4 . از طريق اسكندريه و سوئز به بمبئى و چون به هنگام عزيمت ، كشتيها در خليج فارس پهلو نمىگيرند از بمبئى به هنگام بازگشت به بوشهر ؛ از بوشهر با قافله به شيراز هفت ، از شيراز به اصفهان يازده ، از اصفهان به تهران ده تا دوازده و روىهم‌رفته بيست و هشت توقفگاه .\r\nاز بين اين راهها راهى كه از ميان ارمنستان مىگذرد ( ارزروم ، تبريز ) نسبتا از بقيه ارزانتر و مطمئن‌تر است ؛ راه تبريز و رشت سريع‌تر و كم زحمتتر اما پرخرجتر از راههاى ديگر است ولى هرگاه مسافر سفارش‌نامه‌اى از ادارات مربوطه در دست نداشته باشد به وقت‌گيرترين راهها تبديل مىشود ؛ راهى كه از بوشهر و شيراز مىگذرد جالب توجه‌ترين راههاست زيرا\r\n\r\n\r\n","description":"","footnote":"\r\n( 11 ) .  Poti \r\n( 12 ) .  Reihan \r\n( 13 ) .  Maran \r\n( 14 ) .  Twer \r\n","page_name":" 310 ","page_number":310},
  {"content":"\r\n\r\nمسافر به ديدن تخت‌جمشيد ، نقش رستم ، شيراز ، اصفهان ، كاشان و قم نيز توفيق مىيابد . برحسب اينكه كدام يك از اين راههاى متعدد مورد استفاده قرار گيرد مسافران اروپا گاه از شمال ، گاه از جنوب و گاه از مغرب به ايران وارد مىشوند و اين امر خود باعث شده است كه تصور ايرانيان را از وضع جغرافيائى اروپا مغشوش كند و به همين دليل اغلب از من مىپرسيدند كه واقعا فرنگستان در كدام طرف دنيا قرار گرفته است .\r\nدر كنار مشكلات و رنجهائى كه با وضع نابسامان و خراب راهها ملازمه دارد ، بايد از آثار و عواقب زيانبار آب و هوا و خصوصيات اقليمى هم ياد كرد كه مسافر اروپائى بايد با آنها دست و پنجه نرم كند . هرگاه مسافر نكاتى لازم را از نظر پرهيز در غذا رعايت نكند بىهيچ ترديد سلامت و حتى زندگى خود را در معرض تهديد قرار داده است . متأسفانه بايد آنچه را در ديباچهء اين كتاب يك‌بار گفته‌ام باز تكرار كنم : اروپائيها در مشرق‌زمين به اسبشان بهتر و بيشتر از بدن خود عنايت دارند . مثلا مىدانند كه پس از يك سوارى طولانى نبايد بلافاصله زين از پشت آن برگيرند و قبل از آنكه عرقش خشك شود آن را به اصطبل ببرند ؛ اما در عوض خود بلافاصله جامه از تن برمىگيرند و خنك‌ترين جا را اختيار مىكنند تا براى رفع خستگى بياسايند : و اين كارى است كه تقريبا همواره با بروز تب ، اسهال و ساير بيماريها ملازمه دارد . فاصلهء اواسط مرداد تا اوايل آبان‌ماه نامساعدترين و ناسالمترين هوا براى مسافرت است ؛ يك اروپائى كه سالهاى سال در ايران اقامت نداشته و با آب و هواى آن عادت نكرده است ، نبايد در اين ماهها در داخل ايران مسافرت كند . حتى خود ايرانيها سفر در فصل زمستان را بر فصل به اصطلاح خوب پائيز ترجيح مىدهند ، هرچند كه از جهات ديگر با ناملايمات و سختيها توأم باشد . اصل كلى كه مىتوان پيشنهاد كرد اين است كه مسافر به محض احساس اولين علائم بيمارى بدون فوت وقت به يكى از دهات مرتفع كوهستانى برود . در ارتفاعى در حدود شش هزار پا آب و هوا كاملا تأثيرات نامساعد خود را از دست مىدهد .\r\nمعمولا در ذكر مخاطراتى كه از نظر امنيت جانى و مالى در مسافرتهاى داخل ايران گريبانگير مسافر مىشود غلو مىكنند . من خود به اطراف و اكناف اين كشور سفر كرده‌ام ، با قافله‌ها همراه بوده‌ام آن هم درحالىكه فقط نوكران خود را همراه داشته‌ام ، با اسبهاى چاپارخانه ره سپرده‌ام ، در دل شب ، فرسخها در بيابانهاى خشك و خالى طى كرده‌ام و هرگز دچار حادثهء سوئى از آن قبيل نشده‌ام . تا حدودى كه من اطلاع دارم در طول ده سال اخير هرگز هيچ اروپائى بقتل نرسيده و اموالش به غارت نرفته است .\r\nبا قافله سفر كردن همواره حد اكثر امنيت جانى و مالى مسافر را تأمين مىكند . بسيار نادر است كه كاروانى مورد حملهء تجاوزآميز قرار گيرد و به استثناى موارد معدودى مىتوان گفت كه در صورت وقوع حادثه‌اى دزدان و غارتگران به زودى دستگير مىشوند و به مجازات مىرسند . زيرا چون همهء\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتجارت و معاملات داخلى و خارجى با كاروان انجام مىپذيرد حكومت ناگزير است كه حفظ و حمايت از كاروانها را وجههء همت خود قرار دهد و هر نهب و غارتى را به شدت تمام كيفر بخشد . در دشتهاى پهناور حمله و شبيخون منحصرا با اسب مىتواند انجام پذيرد و ديگر آنكه به علت قدرت قافله فقط با گروههاى بيست تا سى نفره سوار عملى مىگردد . از اين گذشته تقريبا دور تا دور تمام دهات ديوارهاى بلند كشيده‌اند و از اين دهات فقط از يك دروازه مىتوان به بيرون راه يافت كه آن هم شبها بسته است و غير ممكن است كه عده‌اى سوار بدون اطلاع و موافقت همهء اهالى به داخل ده بيايند يا از آن خارج شوند . به همين ترتيب هم غارتگرانى كه از راه دور مىآيند هرگاه حاكم محل به تدابير لازم دست زند به زودى شناخته و دستگير مىشوند . به اين دليل اين رسم و قرار كاملا موجه جلوه مىكند كه هرگاه كاروانى زده شود قبل از همه پرداخت غرامت به عهدهء حاكم گذارده مىشود . بخصوص اروپائيها از آن جهت كه دولت از اعتراض سفارتخانه‌ها بيم دارد تقريبا همواره مىتوانند اطمينان داشته باشند كه اموال مسروقه به آنان مسترد مىگردد . هرگاه به كاروانى حمله شد چون متجاوزين همواره در تفوق كامل هستند بهتر است كه مسافران از مقاومت پرهيز كنند . درست است كه در اين صورت آنها را « لخت مىكنند » ، اما راهزنان صدمهء جانى به آنها وارد نمىكنند بلكه مقدارى لباس و لقمه نانى برايشان باقى مىگذارند . بدين لحاظ حمل سلاح از طرف اروپائيها كارى است عبث ، و حد اقل لازم است كه آنها سلاحشان را خوب در بار و بنهء خود پنهان دارند زيرا شرقيها چندان به سلاحهاى اروپائى دلبسته‌اند كه نمىتوانند به سهولت در برابر وسوسهء سرقت آنها پايدارى كنند . دزدان قبل از دور شدن از محل سرقت ، تمام اسبان قافله را پى مىكنند تا كسى نتواند تعقيبشان كند .\r\nرئيس قافله بار را برحسب وزن تحويل مىگيرد و به اينكه بسته‌ها حاوى چيست اصلا كارى ندارد ؛ هرگز وى بسته‌اى را باز نمىكند . عدلهاى پنبه ، توتون و غيره را كه داخل آنها مبالغى از دو تا پنج هزار تومان طلا پنهان شده است به او مىسپارند و اطمينان كامل دارند كه بسته‌ها درست و صحيح به مقصد مىرسد .\r\nبه‌هرحال مناطق زير به ناامنى شهرت دارد :\r\n1 . قسمتى از راه مشهد . در اينجا اغلب تركمانان قافله‌هاى زوار را مىزنند . در نتيجه در توقفگاههاى خطرناك و مشكوك زائران درنگ مىكنند تا قافله‌اى مركب از سه تا چهارصد نفر و حيوانات باركش بسيار گردآيد و آنگاه با همراهى نظاميان كه به چند عرادهء توپ نيز مسلحند از آنجا حركت كنند .\r\nحتى از زمانهائى كه ديگر كسى به خاطر ندارد ناحيهء مرزى شرقى كه از زيباترين و پربركت‌ترين نواحى مملكت است دستخوش شبيخونهاى خصمانهء تركمانان بوده است . انزجار نژاد تورانى از نژاد ايرانى كه بعدها بر اثر نفاق مذهبى تقويت شده است - ايرانيها از تشيع پيروى مىكنند در حالى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكه تركمنها اهل سنتند - و بيش از همه خوى غارتگرى علت اصلى اين خصومت شناخته مىشود و اين همه در اثر بىحفاظتى مملكت و دشتهاى پهناور مجاور مرز ، و همچنين با بادپائى و آموختگى اسبهاى تركمن ، تسهيل مىگردد .\r\nاسرائى كه در اين « چپاول » ها به چنگ تركمانان مىافتند به نواحى مستحكم و مطمئن سرخس و مرو برده مىشوند تا از آنجا آنها را به بخارا و خيوه ببرند و به غلامى بفروشند . هرگاه در بين اسيران از مردم متمكن يا اروپائيان هم يافته شوند ، براى رهائى آنان مبالغ معتنابهى پول مىخواهند كه اغلب به چندين هزار تومان بالغ مىشود .\r\nتمام تدابيرى كه تا به حال حكومت اتخاذ كرده است ، تا از اين غارتگريهاى همسايه‌هاى سركش و ياغى كه اين قسمت از كشور را خالى از سكنه كرده‌اند جلوگيرى كند ، چون با شدت و استقامت لازم توأم نگرديده بىحاصل و نتيجه مانده است . به كرات قواى ايران سرخس و مرو را اشغال كرده‌اند اما ديگر قواى تقويتى براى آنها فرستاده نشده و به همين دليل تركمانان توانسته‌اند راه رسيدن آذوقه و نفرات را به آنها قطع كنند ، همهء سربازان را به اسارت بگيرند و همچنين به غلامى بفروشند .\r\n2 . حول و حوش استرآباد كه تركمانان با كشتيهاى كوچك براى فروش نمك و نفت به آنجا مىآيند و گاه براى آدم دزدى نيز ، فرصت را مغتنم مىشمارند . چند سال پيش طبيبى روس كه سهوا در تاريكى به يكى از زورقهاى آنان وارد شده بود به اسارت افتاد ، كه پس از گرفتن مبلغ هنگفتى به عنوان بازخريد او را رها كردند . اما تركمانان ناگزير شدند اين مبلغ را بعدها مسترد دارند « 15 » . حاكم قبلى به نام جعفر قلى خان بجنوردى كه در ايام جوانى و پيش از آنكه به خدمت دولت درآيد خود در غارتهاى تركمانان شركت كرده بود مىدانست كه با صرف نيروى خود چگونه اين نابكاريها را متوقف سازد ؛ اما در دربار مورد سوءظن قرار گرفت و دولت عالما و عامدا از تقويت و تأييدش كوتاه آمد و جانشين وى كه شاهزاده‌اى بود از عموهاى شاه به هيچ وجه لياقت احراز اين مقام را نداشت ؛ در دوران حكمرانى او راهزنان باز تا پشت دروازه‌هاى شهر راه يافتند .\r\n3 . نواحى كوچك واقع در جنوب غربى مملكت كه كردها ، بختياريها و لرها در كوههاى آن مأمن دارند . اين طوايف در مواضع مستحكم كوهستانى خود قدرت شاه را به ريشخند گرفته‌اند ، فقط از خانهاى خود حرف‌شنوى دارند و به سركردگى آنان براى راهزنى از موضعهاى خود خارج مىشوند .\r\nخانها كه اغلب تا اندازه‌اى نسبى با سواد و تربيت شده‌اند درست مانند سواران راهزن ما در قرون وسطى دست به غارت و چپاول مىزنند و از بحث دربارهء چپاولهائى كه كرده‌اند هيچ شرم نمىكنند . يكى از آنها از يك اروپائى كه با من آشنائى داشت دعوت كرد تا در جريان قافله‌زنى با او همراهى و\r\n\r\n\r\n","description":"","footnote":"\r\n( 15 ) .  Fraser , Reisen in Turkistan ;  و همچنين اثر سخت جالب توجه زير :  Murawief , Reise nach Chiwa \r\n","page_name":" 313 ","page_number":313},
  {"content":"\r\n\r\nشركت كند . مرد اروپائى دعوت را به شرطى پذيرفت كه صدمه‌اى به مسافران نرسد و اموال مسروقه به آنان مسترد شود . در عمل نيز نمايشنامه با همان شرط و شروط به روى صحنه آمد . پيش از اين ، سفر به منطقهء اين طوايف تقريبا غير ممكن بود ؛ كسى نمىتوانست بدون خطر كردن از حوالى اصفهان بيرون رود . تازه در اين اواخر حاكم نيرومند منطقه به نام محامد الدوله بسيارى از خانها را كشته يا دستگير كرده و لانه‌هاى ناامنى و غارتگرى را ويران ساخته است . بقيه با حيله يا وعد وعيد به تله افتاده‌اند و آن هم به اين طريق كه قرآن مهر شده فرستادند و اين كار مظهر آن است كه طرف كلا از مجازات بخشوده خواهد شد . هرچند كه عهدشكنى قاجاريه مشهور خاص و عام است و به همين دليل به چنين قرآنى از سر كنايه « قجرى » مىگويند باز بعضى از ياغيان فريب خوردند : از اين قبيل بودند سركردهء وحشت‌آفرين سولار در خرسان « 16 » و خان چهارلنگ ، يكى از طوايف بختيارى . عموى شاه موسوم به خانلر ميرزا قرآنى مهر كرده به نزد خان چارلنگ آورد . اما به محض اينكه پاى او به اصفهان رسيد به زندان افتاد كه به ضرب نيرنگ و پول توانست دوبار از آن بگريزد . به هنگام دومين فرار نذر كرد كه هرگز ديگر در سايهء ديوارى نيارامد . براى نگاهدارى اين نذر به جاى اينكه در خانهء مستحكم و امن خود بخوابد در چادر ماند و در نتيجه غافلگير شد و باز به زندان افتاد . از آن هنگام وى را در زنجير و زير نظر مستقيم نگاه مىدارند ؛ هرگاه حاكم به سفرى مىرود او را نيز كه بر قاطرى بسته‌اند با خود همراه مىبرد . من وى را در زمستان 1859 « 17 » در زندانى در اصفهان ديدم كه از افراط در نوشيدن عرق كرخ شده بود و به نقشهء فرار تازه‌اى مىانديشيد . چند بار با دلسوزى از من حال حاكم بيمار را پرسيد و طبيعى است كه مىخواست از بىنظمى و درهمى اوضاع كه پس از مرگ حاكم روى مىدهد استفاده كند و بگريزد . عشيره‌اش كه مدتها با غارتگريهاى گستاخانه راه اصفهان را ناامن كرده بود حال آرام و سربراه است ، زيرا مىداند كه به محض دست زدن به اولين چپاول سر خان به سر دار مىرود و معلوم است كه روح حاكم پدرسالارى مانع از آن است كه عشيره به چنين كارى اقدام كند .\r\n4 . بعضى از مناطق كردستان ، بخصوص در مواقعى كه برخى از طوايف با يكديگر در حال خصومت بسر مىبرند . راهزنان به سهولت پيش همكيشان و افراد طايفهء خود در كردستان عثمانى پناه مىيابند - همهء كردها سنى هستند ؛ اين قوم شبان و چادرنشين متناوبا از مراتع ايران و عثمانى استفاده مىكنند .\r\nدر بين آنان فرقه‌اى هست كه افراد آن سخت از سرقت پرهيز دارند ولى غارت مال مرده را حلال مىشمارند . متأسفانه پيروان اين فرقه چنين نتيجه‌گيرى ناصوابى مىكنند كه صاحب مال را مىتوانند بكشند تا طبق استنباط خود بتوانند از طريق مجاز داروندار او را به تصرف آورند . از اينها گذشته كردان\r\n\r\n\r\n","description":"","footnote":"\r\n( 16 ) . در اصل  Charhassan  . - م .\r\n( 17 ) . برابر با 1276 ه . ق . - م .\r\n","page_name":" 314 ","page_number":314},
  {"content":"\r\n\r\nتا حدى پايبند اصول جوانمردى هستند ؛ كاملا مىتوان از ميهمان‌نوازى و وفاى به عهدشان در مورد حمايت از اشخاص مطمئن بود .\r\nدر گذشته دولت در مواضعى كه سخت در معرض خطر بود ، مثلا در راه شيراز ، براى محافظت از مسافران ، پستهاى « راهدارى » تأسيس كرده بود كه سربازان در آنها مستقر بودند . ولى حالا ، فقط هنگامى از طرف حاكم راهدار گسيل مىشود كه در نقطه‌اى غارت رخ داده باشد . اين راهداران موظفند كه جاده را از دزدان پاك كنند و اينها نيز براى اثبات انجام وظيفهء خود هميشه چند تن را دستگير مىكنند و ديگر برايشان اهميت ندارد كه اينها گناهكارند يا نه . اغلب مىشد كه از اين قبيل راهدارها اصرار مىورزيدند مرا در سفر همراهى كنند و از اتفاقات وحشتناك سخن بميان مىآوردند اما طبيعى است كه با اين افسانه‌پردازيها فقط منظورشان كيف پول من بود و بس . بسيار خوب است كه هر مسافرى توصيه‌اى براى يكى از خانهاى قبايل چادرنشين در دست داشته باشد . در چنين صورتى مسافر در معيت يك يا چند تن تفنگچى سوار در كمال امنيت از عرصهء يك ايل به حدود فرمانروائى ايل ديگرى هدايت مىشود ؛ هر تفنگچى بايد تصديقى از فرد مورد حمايت خود بگيرد كه نشان دهد او را صحيح و سالم به طايفهء ديگر تحويل داده است . نامه‌هاى توصيه‌اى كه با وساطت قنسولها از طرف دولت براى مسافران اروپائى صادر مىشود كمتر از آنچه ياد شد مؤثر است ؛ زيرا آنجا كه حيثيت و آبروى دولت مورد احترام است ديگر توصيه‌نامه ضرورت ندارد ؛ و در آنجا كه از نفوذ دولت اثرى نيست ديگر چنين نامه‌اى به چه كار مىآيد . در بعضى اوضاع و احوال داشتن توصيه‌اى مضر هم مىتواند باشد . رعاياى تهيدست كه عادت دارند به زور براى نمايندگان مختار و كارمندان دولت بلاعوض سورسات و عليق تهيه كنند ، خواربار خود را از سر بدبينى پنهان مىدارند درحالىكه در غير اين صورت آنچه را دارند به مسافر اروپائى عرضه مىكنند ، به اين اميد كه بتوانند كالاى خود را بفروشند . روىهم‌رفته اين كار خوبى است كه مسافر اروپائى توصيه‌نامهء دولتى را با خود داشته باشد ولى فقط به هنگام اضطرار آن را ارائه دهد . من خود همواره توصيه‌نامه‌اى با خود داشتم ، اما هرگز نشد كه از آن استفاده كنم . شاردن در اثر خود به نام « سفر ايران » چند نمونه از اين توصيه‌ها را عنوان مىكند ؛ اما من در اينجا از توصيه‌نامه‌هائى كه در اختيار دارم ساده‌ترين و كوتاهترين آنها را انتخاب مىكنم - اين توصيه‌نامه براى سفر رشت به تهران صادر شده است - و ترجمهء دقيق كلمه به كلمهء آن را بدست مىدهم :\r\n« به تمام آقايان محافظان و ناظران راه پايتخت اعلام مىشود كه جناب جلالت‌مآب عاليجاه ژنرال دكتر پولاك طبيب مخصوص شاه كامكار تقدس‌مآب ، قصد مراجعت به پايتخت دارد و به هر توقفگاهى كه وارد شود بايد مورد احترام و عنايت خاص باشد ، و براى خود او و همراهانش در همهء مواضع جاى استراحت و آسايش فراهم گردد و از همه نوع دقت و خدمت در حق او\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفرونگذارند تا از هر جهت رضايت خاطرش تأمين باشد و خود و اسبانش دچار هيچ نقص و كاستى نگردند تا او بتواند در كمال آسايش و فارغ از هر بيم و انديشه راه خود را به پايان ببرد . » ( جاى مهر حاكم ) .\r\nدولت با هيأتهاى سفارت و نمايندگيها يك نفر مهماندار همراه مىكند ، كه معمولا صاحب منصب عالىرتبه‌اى است و وظيفه دارد جا براى مسافران فراهم آورد و همه‌گونه وسايل آسايش برايشان تهيه كند . همراهى مهماندار تضمين كاملى است بر اينكه به اندازهء كافى از مهمانها حفاظت مىشود اما به دليل هدايائى كه حتما بايد داد و به علت تقلباتى كه وى حق خود مىداند ، سخت گران تمام مىشود و چون على الدوام دوستى و يگانگى خود را عرضه مىدارد ، مزاحم است و به سبب باجگيريهاى وى در طول راه از رعايا بخصوص باعث نفرت و دل‌آزردگى اروپائيان مىگردد . اگر بشود بايد از همراهى مهماندار اجتناب كرد ، اما در مسافرتهاى رسمى هر نوع اعتراضى در اين زمينه به جائى نمىرسد . چون اسب در چاپارخانه‌ها به اندازهء كافى نيست چاپارها و پيكهاى پست نمىتوانند با همراهان زياد حركت كنند ولى از لخت كردن پيكها هم هيچ موردى ديده و شنيده نشده است ، زيرا مطابق با قوانين موضوعه پيكها تنها مىتوانند نامه‌ها و نوشته‌ها را حمل كنند و به هيچ وجه حق ندارند اشياء قيمتى با خود داشته باشند ؛ فقط يك‌بار در مدت اقامت من در ايران يك پيك پست را لخت كردند . به همراه اين پيك پسر سفير فرانسه موسوم به بارون پيشون « 18 » سفر مىكرد و با اطمينان به اينكه پيك كاملا از وى حفاظت مىكند بر خلاف دستورى كه به او داده شده بود دو هزار تومان پول و اشياء قيمتى با خود برداشته بود . پليس ردپاى راهزنان را گرفت و قيمت اموال مسروقه به صورت كامل به بارون پيشون مسترد شد ، اما نسبت به بقيهء سرقت ديگر دنبال مطلب را نگرفتند .\r\nهرچند در تمام ولايات پيكهاى دولتى در آمد و شدند و نامه‌هاى خصوصى افراد را نيز به مقصد مىرسانند باز چون كار رساندن نامه‌ها بسيار مغشوش و بىترتيب است در اغلب موارد گسيل پيكهاى خصوصى مرجح است ، چه اينها اغلب فواصل را با سرعتى باورنكردنى طى مىكنند . نامه‌هاى مهم را به پيكهاى دولتى نمىسپارند آن هم به اين سبب كه بيم دارند اين نامه‌ها توسط مقامات دولتى باز و تفتيش و ضبط شود . اروپائيها نيز مانند ايرانيها بيشتر ميل دارند از پيكهاى قابل اعتماد كه سفارتخانه‌ها مزد آنان را مىپردازند و با كمال ميل در اختيار مردم نيز قرار دارند ، استفاده كنند .\r\nكيفر راهزنى اعدام است . مجرمين را يا سر مىبرند و يا دم توپ مىگذارند و اعضاى قطعه‌قطعه شدهء آنان را به عنوان عبرت بر دروازهء شهر مىآويزند . خانها و رؤساى عشاير را كه به اين جرم محكوم باشند در زندان انبار در تهران نگاه مىدارند تا در آنجا از پاى درآيند .\r\nتقريبا هر حاكمى به محض احراز مقام حكومت چند تن از اشخاصى را\r\n\r\n\r\n","description":"","footnote":"\r\n( 18 ) .  Baron Pichon \r\n","page_name":" 316 ","page_number":316},
  {"content":"\r\n\r\nكه به ارتكاب راهزنى مظنونند مىگيرد و بدار مىزند . ايرانيها خيال مىكنند كه اين رسم وحشيانه يكى از تدابير لازم امنيتى بشمار مىرود و دربارهء حاكمى كه از دست زدن به چنين كارى خوددارى ورزد مىگويند « بىعرضه » است . هنگامى كه سلطان مراد ميرزا ، فاتح هرات حكومت شيراز را به عهده گرفت دستور داد سى نفر را به دار بياويزند و اين اقدام باعث شد چنان امنيتى در راهها برقرار شود كه هرگز تا آن زمان سابقه نداشت . زمستان سال 1859 « 19 » را در اصفهان بسر بردم . حاكم آن ديار به نام خانلر ميرزا كه در ايام خدمت پيشين خود در مقام حكومت عربستان ( خوزستان ) از خود قدرت بسيار نشان داده بود در بستر بيمارى بسر مىبرد ، و به اين دليل ملايمتر شده بود ؛ ديگر آنكه دليلى هم براى اعمال شدت وجود نداشت . چون چند روزى در انظار عموم ظاهر نگشت شايعهء مرگش در شهر بر سر زبانها افتاد . بلافاصله دزدى و مجادله سراسر شهر را فرا گرفت . روزى به من گفت : « مواظب باشيد كه من به چه صورت با اين شايعات مضر مقابله مىكنم . » پس از آن دستور داد تعدادى از قصابان و نانوايان را بحضور آوردند ، آنان را به جرم فروش اجناس بد و گران به باد فحش گرفت و يكى از آنان را به پرداخت جريمه‌اى سنگين محكوم كرد و بقيه را با چندين صد ضربه شلاق بر كف پا كيفر داد .\r\nهنگامى كه مردم در ميدان عمومى ناظر اجراى حكم شدند فرياد برآوردند « حاكم زنده است ، زنده است ! » و باز آرامش برقرار گرديد .\r\nدر فاصلهء بين دو حكومت كه تاكنون در مورد هر تغيير سلطنتى پيش آمده است عدم امنيت و تزلزل مالكيت در شهرها و اصولا در مملكت به نحوى هراس‌انگيز بروز مىكند . در چنين اوضاع و احوالى پيكها نيز در امان نيستند ؛ مسافران جرأت خارج شدن از ايستگاهها را ندارند ؛ معاملات دچار ركود مىشود ؛ هركس حتى المقدور در خانه را به روى خود مىبندد تا آنكه قانون و نظم مجددا برقرار شود . حتى مسافرت رفتن شاه كافى است كه بازار شايعات را رواج دهد و از اين رهگذر بىنظمى رخ نمايد . در سال 1854 « 20 » شاه در قصر داوديه كه يك ميل از تهران فاصله دارد صدراعظم را بحضور پذيرفت . بلافاصله خبر مرگ شاه بر سر زبانها افتاد . داروغه بدون حصول فايده‌اى دستور داد تعدادى از ماجراجويان را گوش ببرند و شلاق بزنند ؛ هيچ‌كس به حقيقت باور نداشت . آنگاه شاه در معيت محافظانش در حوالى شهر به گردش رفت و چون از اين اوضاع ناهنجار آزرده خاطر بود در ته كالسكه يله داده بود و به زودى به قصر بازگشت . غروب يكى از افسران سوار محافظ در گوشم گفت تا به حال به اين شايعات توجهى نداشته است ، اما پس از اينكه كالسكهء شاه را همراهى كرده است كاملا مطمئن شده كه به جاى شاه عروسكى پر از كاه در آن نشسته بوده است . براى جلوگيرى از بروز بىنظميهاى بيشتر شاه خود را ناگزير ديد زودتر از زمان مورد نظر سوار بر اسب به شهر\r\n\r\n\r\n","description":"","footnote":"\r\n( 19 ) . برابر با 1276 ه . ق . - م .\r\n( 20 ) . برابر با 71 - 1270 ه . ق . - م .\r\n","page_name":" 317 ","page_number":317},
  {"content":"\r\n\r\nبازگردد و ضمن يك سلام عام خود را به مردم نشان دهد .\r\nمتأسفانه سربازان هم گاهى به تزلزل بنيان مالكيت در قراء و جاده‌ها كمك مىكنند . اين افواج بخصوص به زورگوئى شهره‌اند : يكى از افواج محافظ شاه ، فوج فيروزكوه ، فوج شقوئى « 21 » و بعضى از افراد فوج كردستان در راه‌پيمائيهايشان نه تنها همچون ملخ بر حاصل و درختان ميوه حمله مىبرند ، بلكه درختان را از بن مىافكنند و آنها را با تمام لوازم چوبى ديگر كه در كلبه‌هاى رعايا پيدا مىشود يك‌جا مىسوزانند ؛ هيچ پنجره‌اى ، هيچ درى ، هيچ تير سقفى ، هيچ وسيلهء چوبى ديگرى از دستشان در امان نمىماند . هرگاه نظاميان به دهى نزديك شوند اهالى به وحشت مىافتند و با دار و ندارشان به كوه مىگريزند .\r\nاز طرف افسران هيچ اقدامى براى ممانعت سربازان از دزدى انجام نمىگيرد .\r\nحتى برعكس از اينكه ببينند سربازان از كيسهء ديگران زندگى مىكنند محظوظ نيز مىشوند زيرا آنها مىتوانند همهء مزد آنان را به جيب بزنند و از اين كه اسب و قاطر مسروقه را به عنوان سهم خودشان از مال غارت شده تلقى كنند نيز شرمسار نيستند . يك سلطان « 22 » روزى براحتى برايم مىگفت : « داشتيم با فوج به شيراز مىرفتيم كه در بين راه به كاروانى برخورديم . قاطرى با دو صندوق بار از قافله عقب مانده بود و سربازان آن را به عنوان غنيمت نگاهداشتند . فورا دستور دادم از راه منحرف شوند . پشت خرابه‌هاى روستائى متروك اطراق كرديم . در اينجا صندوقها را گشوديم و ديديم پر از ادويهء تندى است كه قدرى از آن را سربازان من با نان خود قاتق كردند . بقيه را در شيراز به قيمتى ناچيز فروختم زيرا از بهاى اين كالا بىخبر بودم .\r\nبعدها فهميدم كه زنجبيل پروردهء هندى بوده است . قاطر در تملك من باقى ماند . » باز مثالى ديگر از شواهد بسيار : در معيت سربازان بسيارى به اصفهان مىرفتم ، سه ميل مانده به شهر ، هنگام شب با الاغى كه در حال چرا بود مصادف شديم . در يك چشم برهم زدن يكى از نظاميان همراه من پس از گذاردن پالان بر الاغ نشست . پس از گذشتن مقدار كمى از راه صاحب الاغ رسيد و به اعتراض برخاست . اما سرباز با گستاخى مدعى شد كه از شيراز تا اصفهان سوار بر الاغ بوده است و ديگر براى زارع بينوا چاره‌اى نماند جز اينكه مبلغ اندكى بدهد و الاغ خود را بازخرد . - ديگر روشن است كه قوائى با چنين انضباط سستى ، بيشتر باعث وحشت اهالى مىشود تا حفظ و حراست مملكت .\r\n\r\n\r\n","description":"","footnote":"\r\n( 21 ) . در اصل  Schagoji  و گمان مىرود كه مراد شقاقى باشد . - م .\r\n( 22 ) . برابر با درجه سروانى فعلى . - م .\r\n","page_name":" 318 ","page_number":318},
  {"content":"\r\n\r\n\r\nامنيت عمومى در شهرها . تحصن و بست 3\r\nانبار كالا . اعتبار مهر و احترام به آن . برات . دزدى از منازل و وسايلى براى تحصيل مجدد مال مسروقه . پليس امنيتى . كيفر دزدان . تحصن محدود و نامحدود . بست براى ارباب حوايج . حق پناه دادن مختص سفارتخانه‌هاى اروپائى .\r\nانبار كالا يا بارانداز در شهرها به كاروان‌سراهائى كه در بين راه براى توقف مسافران بنا شده است شباهت دارد ، و تنها تفاوتى كه در آنها ديده مىشود اين است كه براى آنها در و پنجره تعبيه كرده‌اند . اما اين انبارها ملك خصوصى اشخاص است كه هر حجرهء آن را با فضاى وسيع سرپوشيده‌اى كه در پشت آن قرار دارد در قبال اجارهء يك تا دو تومان در ماه به تجار يا صاحبان حرف ، اجاره مىدهند . قاعده بر اين است كه هر كاروانسرا به كالا و فراورده‌هاى صنعتى منطقه‌اى معين اختصاص دارد ، مثلا يزد ، كاشان و قس على هذا . شب هنگام اين باراندازها بسته و نگهبانان خصوصى بر آنها گماشته مىشوند . از اين گذشته در گوشهء خيابانها « گزمه » ها با سگهاى قوى هيكل در كمينند ؛ در هريك از قسمتهاى شهر هم « قراولخانه » اى تأسيس شده است كه نگهبانان نظامى در آن مستقرند . هركس پس از ساعت ده شب به خيابان برود بايد حتما فانوسى با خود داشته باشد و هرگاه مورد سؤال قرار گرفت وظيفه دارد مقصد خود را اعلام كند . در طول اقامت نه سالهء خود در تهران سه بار شنيدم كه با شكستن حرز ، مال مردم را دزديده‌اند ؛ در هر سه مورد پليس به كشف و دستگيرى دزدان توفيق يافت .\r\nهرگاه تاجرى به مسافرت برود ، هرچند اين سفر ماهها به طول انجامد ، تنها در مغازهء خود را مىبندد ، آن را قفل مىكند و مهر خود را بر روى نخى كه دور قفل پيچيده است مىزند . مال الاجارهء مدتى را كه در سفر است از پيش مىپردازد و ديگر مىتواند اطمينان داشته باشد كه هنگام بازگشت همه چيز را به همان صورت ، دست‌نخورده سر جاى خود خواهد يافت ، زيرا دست - نخوردگى مهر يكى از اصول اساسى آداب و رسوم شرقيهاست ؛ هرگاه كسى مهرى را جعل كند يا مهر و مومى را بشكند با قطع شدن دست خود كيفر مىبيند . مهر همه جا به‌جاى امضا كه مرسوم نيست به كار مىرود و آن را با استفاده از نوعى جوهر به زير اسناد مىزنند و بدين طريق به اسناد قوت\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nقانونى مىبخشند . هرگاه مهر كسى مفقود شود وى اعلام عام مىكند كه از اين پس از مهر ديگرى استفاده خواهد كرد . كشف مهرهاى متعدد حكاكى شده در خرابه‌هاى اكباتان ( همدان ) و تخت جمشيد ( اصطخر ) حاكى از آن است كه مهر در قرون طولانى گذشته مورد استعمال داشته است ( سفر تكوين ، اصحاح 38 آيه 18 : تامار عروس يهودا ) . در قديم‌ترين مهرها تصاوير جانوران و نقوش گوناگون رمزى حك شده است ؛ مهرهاى مربوط به ادوار اشكانيان و ساسانيان نيم‌تنهء شاه يا حاكم را نشان مىدهد كه دور آن چيزى نوشته شده است ؛ از شروع دورهء اسلام از نقش تصوير بر روى مهر اجتناب شده است و به حك نام صاحب مهر و آيه‌اى مناسب از قرآن و تاريخ سال در عقيق اكتفا مىورزند ؛ ولى براى اينكه از تقليد و جعل مهر اجتناب شود خطوط اسليمى پرپيچ و تابى دور آن مىكشند . در ايران حكاكان و سنگتراشانى وجود دارند كه در كار خود به مرحلهء استادى رسيده‌اند .\r\nعمده‌فروشى كالا اغلب در قبال براتى مهر شده و مدت‌دار - شش‌ماهه - به علاوهء دوازده درصد سود ، انجام مىگيرد . روىهم‌رفته وضع و موقع تجار مستحكم است و تعهدات خود را هرچند كه هميشه دقيقا در رأس مدت معهود نباشد شرافتمندانه انجام مىدهند . ورشكستگى بسيار بسيار نادر است چنان كه در حل امور تجارى تقريبا هيچ‌گاه دخالت وزير تجارت ( كه در حال حاضر به عهدهء محمود خان قره‌گوزلو ، سفير سابق ايران در سن پطرزبورگ است ) يا قنسولهاى ممالك اروپائى ، لزوم پيدا نمىكند . اما خانها و كارمندان كه اغلب براتها را با بهره‌هاى غير عادى مىپذيرند به اين دقت و سرعت به تعهدات خود عمل نمىكنند ، در رأس مهلت اشكالتراشى مىكنند ، يا به مسافرت مىروند ، يا در اين فاصله بر اثر باجهائى كه به روستائيان پرداخته‌اند ، تهيدست شده‌اند . آن وقت طلبكاران كار را به محكمه مىكشند و قنسولهاى اروپائى به پادرميانى خواسته مىشوند ، ولى چون اغلب مطلب بر سر نزول - خوارى است اين وساطت عملى نمىگردد . در نتيجه به دليل وفور شكايتهاى بىدليل و ناموجه قنسولها از حمايت از هموطنان و كسانى كه حفظ حقوقشان به آنها سپرده شده است ، كوتاهى مىورزند . پيش از اينها بخصوص ارامنه و اتباع روسيه دست به اين رباخواريها مىزدند و از اين رهگذر بسيارى از خانواده‌ها را به خاك سياه مىنشاندند . اما از بركت مجاهدات تحسين‌انگيز ديپلمات روس در اين سالهاى اخير اين وضع به صورتى خوش اصلاح شده است .\r\nدولت نيز به هنگام خريد و سفارش پارچه ، اسلحه و ساير ما يحتاج قشون براى تك‌تك بازرگانان كه معمولا اروپائى هستند براتهائى مىكشد كه محل پرداخت آنها ماليات ولايت معينى است . اين براتها همواره پرداخته مىشود . به همين ترتيب اروپائيانى كه در خدمت دولت ايرانند در قبال درآمدى كه طبق قرارداد به آنها تعلق مىگيرد برات دريافت مىدارند .\r\nدر زمان سلطنت محمد شاه پرداخت اين حواله‌ها و قبضها فقط در اثر\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدخالت سفارتخانه‌هاى خارجى تحقق مىيافت ؛ اما در دورهء شاه فعلى كه از هرچه پاى قدرتهاى خارجى را به ايران باز كند هراس دارد و از آن اجتناب مىورزد حواله‌ها و براتهاى عهدهء اروپائيان حد اكثر با سه تا چهار ماه تأخير پرداخته مىشود . اما در عوض اهالى خود كشور اغلب سالها منتظر پرداخت حواله‌هاى خود مىمانند و در بسيارى از موارد از پرداخت وجه آنها من غير حق خوددارى مىشود يا وجه به جيب كارمندانى سرازير مىگردد كه اين حواله‌ها براى اقدام در اختيارشان قرار مىگيرد .\r\nوقتى مىبينيم كه تمام افراد صاحب‌نام و مقام فقط سوار بر اسب و آن‌هم تنها در معيت تعدادى از خدمهء مسلح به خنجر و تفنگ در شارع عام ظاهر مىشوند ممكن است اين‌طور نتيجه‌گيرى كنيم كه وضع امنيت عمومى در شهرها اسفبار است . اما وضع چنين نيست . نگهداشتن اين تعداد از خدمه فقط براى ابراز « تشخص » است . تبهكارى در شارع عام حتى هنگام شب از اتفاقات بسيار نادر و كم‌نظير است . تنها استثنائى در اين مورد كه خارجيها را هم چندان ناراحت نمىكند اين است كه گاه خيابان صحنهء زد و خورد دو خانواده‌اى مىشود كه بين آنها « خون » است ، يعنى باهم دشمنى صلبى دارند . به همين ترتيب دستبرد دزدان به خانه‌ها هرچند كه بر اثر طرز ساختمان خانه‌ها ، پنجره‌هاى كوتاه عريض و درهاى سست اقدام به آن سهل است ، به هيچ وجه زياد نيست .\r\nبر خلاف آنچه گفته شد دستبردهاى مختصر خدمهء منزل رواج دارد .\r\nمستخدم منزل تمام چيزهائى را كه براى اربابش غير لازم مىداند صاحب مىشود ؛ اصل مورد اعتقاد او اين نيست كه « اين مال ، مال دزدى است » ، بلكه اين است كه « دزدى خود موجب تملك مىشود . » فرد ايرانى با سكوت تمام اين كش رفتن وسايل خانه ، سوخت ، خواربار و ساير اشياء و ما يحتاج روزانه را تحمل مىكند و به روى خود نمىآورد ، زيرا آن را اصلاح‌پذير نمىداند ؛ همچنين اروپائى ساكن ايران نيز بهتر است كه اين امر غير قابل اجتناب را بپذيرد و به تن بگيرد . حتى شاگردان من نيز از عادت دلچسب كش رفتن دست برنداشته‌اند ؛ اغلب ناگزير شده‌ام كه اين يا آن ابزار جراحى خودم را از بازار باز خريد كنم .\r\nهرگاه در خانه‌اى اشيائى بسرقت برود ، بندرت به پليس متوسل مىشوند . نمىخواهند آبروى دزد بريزد زيرا در فارسى مثلى است كه مىگويند « دزد نگرفته پادشاست » . لاجرم وسيله‌اى مخصوص براى بازيافتن شىء مسروقه به كار مىبرند . پس از آنكه همهء مستخدمين را حاضر كردند در دامن لباس بلند هريك مشتى خاك مىريزند ؛ بعد هركدام تك‌تك از يك اتاق خالى مىگذرند و خاكهاى دامن خود را بر زمين مىگذارند . معمولا در يكى از اين كپه‌هاى خاك شىء گم شده پيدا مىشود و هيچ‌كس گناهكار شناخته نمىشود و حتى براى حفظ آبرو به همه يك لباس نو هم داده مىشود . به اين جريان مىگويند « خاك‌اندازى » . شاه روزى در اندرون انگشتر قيمتى فيروزهء\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nخود را از انگشت بيرون آورد تا نماز بخواند و آن انگشتر مفقود شد . زنها ديگر ناگزير شدند به خاك‌اندازى تن دردهند و البته انگشتر قيمتى در جريان اين كار دوباره بدست آمد . يكى ديگر از اين شگردها « كاسه‌نشينى » است كه به اين طريق صورت مىگيرد : در برابر چشم يك ملا كه از پيش از جريان كامل امر مطلع و با همهء مستخدمين منزل آشنا شده است ، كاسه يا طشتى پر از آب قرار مىدهند . پسربچه‌اى بايد بدون آنكه چشم برگرداند به يك نقطهء آن كاسه يا طشت خيره شود و در اين حيص و بيص ملا اوراد مخصوص خود را مىخواند ؛ به دفعات بيشمارى نام سليمان را بر زبان مىآورد كه ارواح و جن را در حبس خود نگاهداشته است . بر اثر سخنان يك‌نواخت ملا و آن وضع و حال ، كودك به حال جذبه و خلسه مىافتد و در اين هنگام است كه ارواح نام دزد را بر او آشكار مىكنند . اما دزد كه خيال مىكند ارواح به همه چيز واقف و به كل اسرار آگاهند ديگر منتظر نمىماند و بدون آنكه ديگران متوجه شوند مال دزدى را بازمىگرداند . ترس از مارگيران نيز همين نتيجهء موفقيت‌آميز را بدست مىدهد ؛ زيرا اين عقيده رسوخ دارد كه مارگيران مارها را مىتوانند به اطراف و اكناف بفرستند و آنها قادرند كه تبهكار را پيدا كنند .\r\nدر تهران دست پليس به صورتى پنهانى در دست دزدان است به صورتى كه هرگاه پليس جدا بخواهد ، دست‌اندركاران هيچ سرقتى نمىتوانند از نظرش پنهان بمانند . منتها عيب كار آن است كه پليس با دزدان دست بيكى است ، و به همين دليل در چنين مواردى نفعش ايجاب نمىكند كه درست و حسابى به تحقيق و تجسس بپردازد . مثلا پليس مژدگانى را كه بايد براى اشياء گمشده و پيدا شده پرداخت شود به صورت يك ممر عايدى جارى براى خود درآورده است و از دهقانانى كه بعضى از آنها ده تا دوازده رأس الاغ بار شده را در هياهو و ازدحام از پيش مىرانند ، يك يا چند الاغ را مىربايد و در ازاى دريافت مژدگانى ، الاغهاى ربوده شده را به آنها پس مىدهد .\r\nتا قبل از درگير شدن جنگ ايران و انگليس پليس متعهد بود كه هرگاه نتواند در ظرف مدتى معين اشيائى را كه از يك اروپائى دزديده‌اند پيدا كند و به وى بازگرداند ، قيمت آنها را بپردازد . تا هنگامى كه اين رسم پابرجا بود اروپائيان كاملا از خطر دزدان ايمن بودند . اما از وقتى كه ديپلماتى فرانسوى باعث شد اين رسم متروك شود ، در خانه‌هاى اروپائيان مبالغ معتنابهى بسرقت رفت و هرگز پليس به كشف مرتكبين توفيق نيافت .\r\nهرگاه شما به شخص معينى در اين مورد مظنون شويد از شما مىپرسند كه آيا حاضريد آن شخص را براى گرفتن اقرار شكنجه بدهند ، يا آيا مىتوانيد قسم بخوريد كه او مجرم است . هرگاه شما به هيچ‌يك از اين دو امر رضايت ندهيد به متهم اجازه مىدهند قسم بخورد كه در اين كار دخالت نداشته است .\r\nاما قسم براى ايرانيان چيز مقدسى نيست و لااقل در برابر كسانى كه همكيششان نيست بدان اهميت نمىدهند . ايرانيها براى هر مطلب جزئى و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبىاهميتى قسم مىخورند . قانون هم ، براى سوگند دروغ و خلاف ، مجازاتى پيش‌بينى نكرده است ، و فقط اين عقيدهء خرافى رواج دارد كه كسانى كه به قرآن قسم دروغ بخورند بلافاصله خواهند مرد ، و اين مطلب تا اندازه‌اى براى مردم حد و حدود ايجاد كرده است .\r\nطبق قوانين كيفرى ايران هرگاه صاحب مال دزد را ببخشد ، دزد آزاد مىشود . در غير اين صورت انگشتان يا هر دو دست سارق محكوم را قطع مىكنند . دزديهاى كوچكتر را چنين كيفر مىدهند كه ريسمانى در پرهء بينى دزد مىكنند و فراش عدليه او را در خيابان مىگرداند و آنگاه از شهر بيرونش مىكنند . به اين عمل « مهار كردن » مىگويند . فراش در برابر هر دكانى درنگ مىكند تا انعام مختصرى بگيرد يا چپقى بكشد و البته مهمان - نوازى ايرانيان باعث مىشود كه چپقى هم به مجرم تعارف كنند . اين دزد مطرود در شهرى ديگر به دزدى و خطاكارى خود ادامه مىدهد و حتى اگر تا اندازه‌اى خواندن و نوشتن بداند در آنجا در نقش طبيب يا در كسوت ملا هم ممكن است ظاهر شود .\r\nدربارهء « بست » كه هم مجرمين محكوم ، و هم متهمين و مظنونين با توسل به آن مىتوانند براى مدتى محدود از تعقيب قانون مصون باشند شرح مبسوطترى بايد بدست داد .\r\nدر ممالكى كه در آنها دادگسترى منظمى وجود ندارد ، در جائى كه به محض ايراد سخنى از طرف شاه مستبد قبل از هر تحقيق و رسيدگى ، ممكن است كيفرى براى فردى معين شود ، يا در يك چشم برهم زدن آن كيفر بموقع اجرا گذارده شود ، بست نشستن و پناه جستن به منزلهء حمايت لازمى است براى كسانى كه امنيت شخصى آنها على الدوام مورد تهديد قرار گرفته است .\r\nبه همين دليل ، قانون‌گذارى يهود هم حق بست نشستن را براى قاتلان برسميت شناخته است .\r\nپيش از اينها در ايران هر امامزاده‌اى يا حول و حوش آن به عنوان بست شناخته مىشد . هركس كه خواب‌نما مىشد ، معمولا به دنبال آن ، به كندن جائى كه خواب ديده بود دست مىزد ؛ بديهى است كه در خيلى از مواضع به بقاياى استخوانى نيز دست مىيافت : حال چه استخوانى ، متعلق به چه موجوداتى ، انسانى يا غير انسانى . . . به علت عدم اطلاع بر علم استخوانشناسى آن را به جاى استخوان انسان جا مىزدند ، يا با حقه‌بازى و فريبكارى ديگر . . .\r\nبه‌هرحال امامزاده‌اى جديد و فرضى علم مىشد . بدين ترتيب تعداد بيشمارى امامزاده بوجود آمده است . سراسر مملكت پر از امامزاده است و بعضى از آنها در مناطقى ناجور و تقريبا صعب العبور . در اين مورد مىتوان امامزاده داوود نزديك تهران را مثال زد كه بر بالاى مخروطى هشت‌هزارپائى با شيب تند از كوه البرز قرار گرفته است ، هرچند كه راه را قدرى كنده و هموار كرده‌اند باز فقط در پنج ماه از سال بدان دسترس است و مسلم است كه امامزاده در آن روزگار بدون بروز معجزه‌اى نمىتوانسته بدانجا برود . .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nسواى امامزاده‌ها مساجد ، اصطبلها و زرادخانه‌ها نيز بست بوده و كسى حق تخطى به آنها را نداشته است .\r\nوجود اين همه بست در عمل براى امنيت عمومى فوق العاده زيان‌بخش شناخته شد . اراذل و اوباش از هر دست ، در حول و حوش مساجد بسر مىبردند تا شبها به غارت و دزدى بروند و بعد باز در پناه مساجد جاى بگيرند .\r\nروحانيون نافرمان با همراهى گروه و دسته‌اى متجاوز به مقابله با قدرت دولت برخاسته‌اند و حتى شيخ الاسلام تبريز روزى در رأس حد اقل بيست هزار لوطى به جنگ پايتخت رفت « 1 » . در دورهء شاه قبلى ، محمد شاه ، امام جمعهء اصفهان كه مردى زرنگ و كاربر بود و از طرف گروههاى متعددى از لوطيان حمايت مىشد ، علم مخالفت برداشت . پس از جنگهاى شديدى كه هزاران تن از هريك از طرفين كشته شدند دولت ناگزير از سازش گرديد و همين مرد در حال حاضر باز ادعاى مقام عالى روحانيت را دارد و با طرفداران لوطى خود هم قدرت دربار را تحت تأثير قرار داده و هم در دل اهالى اصفهان ترس افكنده است .\r\nتحت تأثير اين اوضاع و احوال حاجى ميرزا آقاسى وزير شاه مرحوم به اصلاح اين امر كمر همت بست . بر اثر ترتيبى كه وى مقرر داشت و بعدها نيز سخت مورد تأييد ميرزا تقى خان اميرنظام قرار گرفت و بموقع اجرا گذارده شد در سراسر مملكت تنها سه بست برسميت شناخته شد كه هيچ كس نمىتوانست به حريم آنها تجاوز كند : امامزاده شاهزاده عبد العظيم نزديك تهران ، جائى كه شهر قديم رى در آن واقع بود ؛ قم و سرانجام بقعهء امام رضا ( ع ) واقع در مشهد . از دو موضع نخستين شخصا ديدار كرده‌ام .\r\nمىگويند هنگامى كه حاجى ميرزا آقاسى بستها را تعطيل كرد ، امام جمعهء تهران به وى گفت : « وقتى طويله‌ها را خراب مىكنى اقلا آخورى براى خودت باقى بگذار ! » در عمل نيز پس از وفات محمد شاه ، وى فقط با گريختن به شاهزاده عبد العظيم توانست از چنگ مرگ قطعى نجات يابد ؛ از آنجا توانست با وزير جديد چانه بزند و اجازه بگيرد كه به عنوان تبعيدى به كربلا و بغداد روانه شود .\r\nسراسر مشهد براى كسانى كه از نظر دزدى ، اختلاس و حتى ضربهء منجر به مرگ تحت تعقيبند بست محسوب مىشود . پناهندگان در اينجا خود مهاجرنشينى را تشكيل داده‌اند ، بدون هيچ رادع و مانعى به كسب و كار مشغولند و حتى كسى نمىتواند آنها را به استرداد مال مسروقه وادارد . اما آدمكشان سرشناس و خيانتكاران و وطن‌فروشان يعنى كسانى كه شاه به ثروت آنان چشمداشت دارد ، فقط در « صحن » مىتوانند پناه بجويند . ولى هرگاه در نقطه‌اى دور تر ، مثلا در داخل حوزه ديده شوند فقط به فرمان « متولىباشى »\r\n\r\n\r\n","description":"","footnote":"\r\n( 1 ) . اين اظهارنظر مؤلف نيز مانند ساير عقايد وى دربارهء دين و اخلاق ايرانيان كه جابه‌جاى اين كتاب اظهار شده است محل تأمل و ترديد بسيار است . به‌هرحال مترجم هيچ تغيير يا حذفى را در متن جايز نشمرده است . - م .\r\n","page_name":" 324 ","page_number":324},
  {"content":"\r\n\r\nمىتوان آنها را دستگير و خارج كرد نه به دستور دولت . در داخل بقعه هيچ كس را به هيچ عنوان نمىتوان دستگير كرد . حد اكثر كارى كه مىتوان كرد اين است كه متولىباشى مانع از رساندن مواد غذائى به فرد جنايتكار گردد تا جائى كه گرسنگى او را ناگزير به خارج شدن از آن مكان مقدس كند . مع هذا بست چنان مورد احترام خاص مردم است كه با وجود نهى متولىباشى باز مردم متدينى يافته مىشوند كه پنهانى به اين پناهنده غذا برسانند . عفو گرفتن براى پناهندگان يا بازخريدن كيفر آنان كارى است كه در نظر مردم صواب دارد .\r\nدر بين بقاع متبركهء واقع در خارج مملكت از همه بيشتر كربلا كه مدفن على عليه السلام است « 2 » و در نزديكى بغداد در سرزمين عثمانى قرار دارد بيش از ساير امكنه پناهگاه و بست اعاظم كشور است . تعداد كثيرى از خويشان شاه و صاحب‌منصبان عالىمقامى كه از چشم افتاده‌اند در كمال امنيت و آزادى در اين ديار بسر مىبرند . درباريانى كه مىخواهند از خطر بىلطفى شاه در امان باشند اجازهء زيارت كربلا مىگيرند و آنگاه براى هميشه به صورت اختيارى در آنجا در تبعيد زندگى مىكنند . در نتيجه در اين شهر چندين هزار خانوادهء ايرانى مقيم شده‌اند . از نظر شيعيان ايران و هندوستان و قفقاز ، كربلا پس از مكه مهمترين شهر مقدس بشمار مىرود .\r\nگذشته از اينها هنوز هم مساجد ، اصطبلها و زرادخانه‌ها به تمام كسانى كه خطائى جزئى مرتكب شده‌اند و يا به ارتكاب آن مظنون هستند ، پناه مىدهد . حتى براى پناه يافتن آنى و فورى كافى است كه فرد تحت تعقيب به سر اسب دست بكشد و يا توپى را لمس كند .\r\nيك نوع ديگر تحصن هم هست و آن اينكه كسانى كه از حكومت تقاضائى دارند در اصطبل خانهء مرد متنفدى اطراق مىكنند و قبل از آنكه با وساطت او به مسؤول خود برسند از آنجا خارج نمىشوند . بيرون كردن چنين كسى با توسل به زور بر خلاف ادب و نزاكت است ؛ صاحب‌خانه اصولا وظيفهء اخلاقى دارد كه در مدت توقف حوايج او را هم تأمين كند . اصطبلهاى زن محبوب و طرف توجه شاه ، صدراعظم و ساير كسانى كه به شاه نزديكند بيش از همه پناهگاه چنين افرادى است .\r\nيكى از دهقانان حوالى تبريز به اصطبل من پناهنده شد . بر خلاف حق و عدالت آب را از مزرعه‌اش بريده بودند و وى به اين دليل ديگر امكان زراعت نداشت . به هنگام ورود جملهء معمول « پناه به خانه‌ات آوردم » را بر زبان آورد . براى برآوردن حاجت برحق او به رئيس الوزراء رجوع كردم و توانستم همه چيز را طبق دلخواهش روبراه كنم . اما به محض اينكه وى توصيه‌نامهء مساعد را در جيب نهاد بىآنكه خداحافظى كند و از مهمان‌نوازى من سپاسگزارى كند ، ناپديد شد . ايرانى جماعت اصولا با حس سپاسگزارى بيگانه است . اينها تا هنگامى كه مىخواهند جلب مرحمتى بكنند خارج از حد و اندازه خاضع و خاكسار مىشوند ولى فكر اينكه از كسى نيكوكارى\r\n\r\n\r\n","description":"","footnote":"\r\n( 2 ) . مدفن حضرت على عليه السلام در نجف واقع است نه در كربلا . - م .\r\n","page_name":" 325 ","page_number":325},
  {"content":"\r\n\r\nديده يا مساعدتى دريافت كرده‌اند برايشان تحمل‌ناپذير است .\r\nيك بار ديگر نوكران خانهء همسايه كه پسر وزير در آن سكونت داشت هيزمهاى مرا دزديدند و اضافه بر آن با اهل خانه‌ام بدرفتارى كردند . شكايت من به ارباب آن تبهكاران بدون نتيجه ماند . پس به خانهء وزير رفتم و با گفتن جملهء « پناه آوردم » در خانه‌اش متحصن شدم . اينكه يك نفر اروپائى از اين رسم خاص ايرانى استفاده كند او را غافلگير كرد و بلافاصله با كيفر دادن گناهكاران جبران خسارت مرا كرد .\r\nافراد عاليمقام دربار يا دقيق‌تر بگوئيم شاهزادگان خاندان سلطنت كه يا واقعا در اثر ادعاى تاج و تخت از نظر سياسى رسوا شده بودند يا بدون هيچ گناهى بر اثر گرفتار آمدن به هوسهاى ستمگرانه يا طمع شاه جبار يا صدراعظم مقتدرش جان و مالشان در معرض تهديد قرار داشت تا همين اواخر از مقر سفارتخانه‌هاى اروپائى به عنوان بست استفاده مىكردند .\r\nعموها و دائيها ، عمه‌ها و خاله‌ها ، برادران و ساير خويشان شاه در پناه و حمايت روسها و انگليسها قرار مىگرفتند . بدين نحو برادر شاه فعلى ايران ، عباس ميرزا كه در آن وقت چهارده سال داشت و به شركت در غائلهء بابيها مظنون بود فقط در پناه و حمايت سفارت انگلستان توانست جان خود را از خطر برهاند . به همين ترتيب هم ميرزا آقا خان صدراعظم تبديل فرمان قتلش را به تبعيد به كاشان ، مديون انگليسيها بود . اما به محض اينكه همين مرد پس از سقوط امير باز به قدرت رسيد پاداش اين محبت انگليسيها را با خصومت شديد داد و مىتوان بدون بروبرگرد توطئه‌چينيها و فريب‌كاريهاى او را علت اصلى بروز جنگ انگليس و ايران شمرد . هنوز سفير انگليس درست تهران را ترك نگفته بود كه مقر سفارت ، هرچند هنوز قنسول در آن مىزيست ، ديگر به عنوان بست محترم شمرده نشد . قاتلى را كه در در آنجا پناه جسته بود به زور خارج كردند تا او را به چوبهء دار بسپرند .\r\nپس از شروع جنگ تقريبا همهء تحت الحمايه‌هاى انگليس خود به خود از تحت الحمايگى دست كشيدند و سر در ربقهء اطاعت حكومت ايران آوردند . چون از ايران در خفا طغيان هند را كه در حال تكوين بود تقويت مىكردند ، مردم به اين تصور بودند كه كار انگلستان ديگر تمام است و به اين دليل ديگر آن‌قدر از خود ادب و نزاكت نشان نمىدادند كه از طرد سرپرست قبلى خويش خوددارى ورزند . در بين تحت الحمايه‌هاى قبلى انگلستان كه بلافاصله به دشمن آن مبدل شدند مىتوان مثلا از تاجر ثروتمندى به نام عبد الكريم ياد كرد كه هميشه تقاضاها و ادعاهايش از دولت سخت مورد تأييد سفارت انگليس قرار مىگرفت و سفارت به خاطر او يك بار پرچم خود را پائين آورد . براى معارضه با اين تجربيات بود كه انگلستان و در همان زمان روسيه در قراردادهاى صلح خود بدون ابراز مخالفتى كتبا به محدوديت حق حمايت و بست تن در دادند .\r\nبا وجود اينها ناگزير از اين اظهار عقيده هستيم كه پايان يافتن اين\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nنهادها براى طرفين زيان‌آور است . درست است كه دول اروپائى از تحت - الحمايه‌هاى خود نه سپاسگزارى مىديدند و نه خدمات متقابلى ، ولى مخفى نمىتوان داشت كه اين حق حمايت ، نفوذ و اعتبارشان را در چشم مردم مملكت ايران بالا مىبرد و فعلا صرف‌نظر كردن از آن باعث تنزل درجه و اهميت اروپائيان شده است . از طرف ديگر دست رعاياى ايران از پناهگاهى در برابر زورگوئى و ستمگرى كوتاه شد . در بسيارى از موارد اين دول به بيگناهان واقعى پناه مىدادند و آنان را براى رسيدن به حقوق خود يارى مىكردند . بدين طريق پس از مرگ عبد الكريم مذكور در فوق چون خانواده‌اش ديگر از تحت الحمايگى انگليس برخوردار نبودند ، در برابر بىارزش‌ترين بهانه‌جوئيها تمام ثروت هنگفت خود را از دست دادند و اين ثروت از طرف دولت كلا مصادره شد . در حين عزيمت من از ايران در صدد بودند كه كليهء مايملك بيوهء بابا خان را كه ثروتمندترين فرد ايرانى و عمهء « 3 » شاه بود ، به دليل اينكه تحت حمايت روسيه بوده است ، از چنگش خارج سازند . در نتيجه فقط مىتوانم تكرار كنم كه بست همان قدر كه در ممالكى كه قانون با بيطرفى در آنها جارى و سارى است چيزى است زيان‌بخش و نامطلوب ، به همان اندازه در دولتهاى استبدادى اغلب تنها ملجاء محرومين و ضعفا در برابر ظلم و جور ستمگران است و منكر اين نمىتوان شد كه جلو بسيارى از بىعدالتيها و زورگوئيها را مىتواند سد كند .\r\n\r\n\r\n","description":"","footnote":"\r\n( 3 ) . يا خاله ؟ معلوم نشد كدام . - م .\r\n","page_name":" 327 ","page_number":327},
  {"content":"\r\n\r\n\r\nدامدارى و كشاورزى 4\r\nچادرنشينى و علت آن . آداب و رسوم و سجاياى چادرنشينان . گوسفند . بز . گاو . شتر .\r\nالاغ و قاطر . چادرنشينان . عوارض . اسب ( نژاد . مؤسسات پرورش . جنس . رنگ . قيمت .\r\nتربيت اسب . تعليف . اصطبل . زين و برگ . نعلبندى . تيمار . بيماريها و واگيرها ) .\r\nكشاورزى . آبيارى مصنوعى . روستا . وضع مالكيت . ماليات ارضى . روشهاى كشاورزى .\r\nملخ و ساس . دامدارى . غلات . سبزيها . انگور و ميوه . پرورش نوغان . ميوه‌هاى روغن - دار . گياهان رنگ‌دار . پنبه . گل سرخ ، نيشكر . جنگلها .\r\n\r\nالف . اقتصاد شبانى\r\nبيش از يك سوم سكنهء ايران در حال حاضر از چادرنشينان تشكيل مىشود . بعضى از اسباب و علل باعث شده است تا در اين سرزمين كه روزگارى موقف مردمى مستقر و كشاورز بوده ، چادرنشينان پراكنده شوند .\r\nتعاليم زردشت كه تا ظهور اسلام در اين سرزمين استقرار داشت ، به نحوى خردمندانه كشاورزى را بر ساير طرق ممكن اقتصادى برترى مىداد .\r\nبا خشكى و كم‌آبى اقليم ايران آبيارى مصنوعى اولين شرط براى روياندن گياهان به حساب مىآيد . هم بايد آب را از دل خاك بيرون كشيد و با حفر كاريزها و نهرها به مزارع رساند ، و هم بايد درختان را حفظ و مواظبت كرد تا رطوبت را از هوا به خود بكشند و با پراكندن سايه از خشكى زمين جلوگيرى كنند . زردشت از اين جهت مراقبت از آب پاكيزهء جارى ، و مقدس شمردن درخت را از جملهء وظايف دينى قرار داد . سومين عامل براى رسيدن ميوه ، گرماى جان‌بخش است كه آن را هم در مظاهر خورشيد و آتش گرامى مىدارد . اينكه آتش را در دين زردشت همچون خدا مىپرستند عقيده‌اى است باطل ؛ حتى مىتوان گفت كه امروزه متدينين به دين زردشت كه گبر و پارسى ناميده مىشوند با قاطعيت به اينكه آنان را « آتش‌پرست » بدانند و بنامند ، معترضند . تقويم آنها درست با مقام و وضع سيارات مطابقت داشت و سال آنها با بيست و يكم مارس « 1 » آغاز مىشد و هر روز به نام ايزدى بود كه قواعد و ترتيبات بذرپاشى ، غرس اشجار ، خرمن و ساير كارهاى كشاورزى به او\r\n\r\n\r\n","description":"","footnote":"\r\n( 1 ) . برابر با اول فروردين . - م .\r\n","page_name":" 328 ","page_number":328},
  {"content":"\r\n\r\nمربوط مىشد .\r\nاسلام كاملا بر روال ديگرى است . درست است كه حضرت محمد ( ص ) استفاده از آب پاك را براى وضو و غسل و ساير شستشوهاى مقرر روزانه تجويز كرد ، ولى برحسب مفاهيم اسلامى هر نوع آب جارى از نظر شرعى پاك است هرچند كه سخت مردابى يا در اثر آميخته شدن با مواد عفونى فاسد شده باشد . ايزدان خاص چشمه‌سارها و درختان ، ماهها و روزها ، با تعاليم توحيدى پيغمبر اسلام هماهنگى نداشتند ؛ همين‌كه ايمان سابق از دست رفت از آن پس به آبى كه مزارع را سرسبز مىكرد و درختانى كه سايه مىگسترد - يعنى شرطهاى لازم براى زراعت در ايران - به ديدهء عنايت و از سر ايمان توجه نشد . در نتيجهء آن جنگلها بسرعت نابود شد ، قنوات و نهرها مسدود و ويران گرديد و سرانجام كليهء زمينهاى قابل كشت ، خشك و باير گرديد . قسمتهائى كه قبلا پر سكنه بود به بيابان بدل شد ، چنان كه حتى شتر و گوسفند نيز به اندازهء لازم براى خود علوفه بدست نمىآوردند . مناطقى كه به علت موقع خاص و سالم خود بخصوص براى ساختن و ايجاد شهرهاى بزرگ مناسب بود همچون اصطخر ( تخت جمشيد ) ، رى ، شيراز و سلطانيه در زمان حال به صورت باتلاق و كانون انواع بخارهاى مسموم درآمده است . كجا رفته‌اند زمانهائى كه شاعران هواى سالم شيراز را در اشعار خود مىستودند ! حالا نيمى از افراد افواجى كه از شمال ، از همدان يا تبريز به ساخلو آن ديار مىروند به سراى باقى مىشتابند و بقيه ناگزير از مراجعت به موطن خود مىشوند تا همچون نيم ديگر به بيماريهاى نوبه ، اسهال و پيوك قتل عام نگردند . در جلگهء مرودشت يعنى حوالى تخت‌جمشيد كهن كه روزگارى سرسبز و آباد بود معدودى از ايلها را كه منتسب به عشاير ترك بولوردى بودند ديدم كه به فلاكت زندگى مىكردند ، بخصوص تقريبا همهء آنها به بيمارى تراخم دچار بودند .\r\nهمزمان با اسلام چادرنشينى نيز از خارج به ايران وارد شد و در آن رواج يافت . از عربهاى فاتح بسيارى از قبايل در ولايات جنوبى و كمى از آنها در ولايات شرقى مملكت و من جمله مشهد باقى ماندند كه بعضى تا امروز نيز زبان ، لباس و آداب عربى خود را حفظ كرده‌اند ؛ در مورد ترك و تاتارهاى مغولى نژاد نيز كه در عهد چنگيز خان و تيمور لنگ به ايران حمله‌ور شدند نيز وضع بر همين منوال است . از آن ميان مىتوان قره‌گوزلوها در حوالى همدان ؛ افشارها در حول و حوش زنجان ؛ و قشقائيهاى اهل تركستان را در اطراف شيراز ذكر كرد . رئيس قبيلهء قشقائى در حال حاضر در شيراز سكونت دارد و از اينكه از اعقاب بلافصل خاندان چنگيز است بر خود مىبالد . اينها همه به همان زندگى معهود و معتاد شبانى خود ادامه مىدهند . قسمت اعظم سكنهء مستقر اين حوالى كه تيره‌هاى باستانى تاجيك و لك بوده‌اند طعمهء شمشير مهاجمان شدند ؛ بجاماندگان اين اقوام كه از مقام و موقفهاى مستحكم خود بيرون رانده شده بودند ناگزير به چادرنشينى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nشدند و امروز طوايف چادرنشين ايرانىنژاد از آنها تشكيل شده است كه عبارت باشند از لرها و بختياريها . بر اينها بايد بعضى از قبايل مهاجر متفرق كولى را كه در سياه چادر ( قره‌چادر ) ها زندگى مىكنند و زرگريها را كه مدعى نسب بردن از مقدونيان هستند ، افزود ؛ اين ادعا به علت شباهتى كه در اصطلاحات آنان است قدرى درست به نظر مىآيد .\r\nخصوصيات زمين‌شناسى كشور نيز براى چادرنشينى مناسب است . از يك طرف در ارتفاع هفت تا نه هزارپائى دشتهاى گسترده‌اى است كه به كار زراعت يا سكونت دائمى نمىخورد ، اما در سه ماه تابستان به مراتع بسيار خوبى براى چارپايان تبديل مىشود ؛ از طرف ديگر مناطق پست و كم‌ارتفاعى وجود دارد كه در تابستان كلا خشك و غير قابل سكونت است ولى در عوض در زمستان تا آغاز بهار پر از گل و گياه مىشود . هم اين نواحى و هم آن ، مىتواند فقط براى سكونت متناوب چادرنشينان مفيد باشد . بدين طريق است كه اهالى مازندران هنگامى كه شاليزارها كشت مىشود به لاريجان واقع در دامنهء كوه دماوند ، و سكنهء لار به جلگه‌هاى مرتفع اسپاس و اوجان طرف شيراز ، كوچ مىكنند .\r\nتزلزلى هم كه در امر مالكيت زمين وجود داشته كمتر از اينها در تقويت و رواج چادرنشينى سهيم نبوده است . فاتحان و مؤسسان سلسله‌هاى جديد مخالفان و طرفداران سلسلهء مخلوع را وادار مىكردند كه موقفهاى خود را به دورترين نقاط مملكت انتقال دهند و آنگاه مناطق تخليه شده را به وابستگان طايفهء خود تخصيص مىدادند . آنها نيز همچون اينها به دليل آنكه باز به اميد تغييرات ديگرى بودند ، يا از آن بيم داشتند ، زندگى شبانى اختيار مىكردند .\r\nسرانجام وجود فشار و ستم استبدادى كه بر گردهء رعايا سنگينى مىكند و چادرنشينها سهلتر و آسانتر از زير بار آن مىتوانند شانه خالى كنند ، سهم بزرگى در اين امر دارد كه چادرنشينان هيچ ميلى به از دست دادن طرز زندگى خانه بدوشى نداشته باشند و حتى هر روز تعدادى بيشتر خانه و زندگى مستقر خود را رها كنند و به چادرنشينى و خانه‌بدوشى روى آورند .\r\nدربارهء آداب و عادات چادرنشينان در آثار سرجان ملكم ، فريزر و موريه اطلاعات فراوان مىتوان يافت . در باب پراكندگى جغرافيائى طوايف و ايلات مختلف در كتاب ليدىشيل « 2 » به دقيقترين ارقام دست مىتوان پيدا كرد .\r\n\r\n\r\n","description":"","footnote":"\r\n( 2 ) . اهميت اين كتاب كه يادداشتهاى سطحى اين بانوى عالىمقام را در بر دارد بيشتر مربوط به حاشيه‌هاى آن است . شوهر اين خانم يعنى كلنل شيل كه در سابق با سمت سفارت در تهران مىزيست در هر مورد يادداشتهاى اساسى و دقيقى بر اين كتاب افزوده است ؛ چه بهتر بود كه در اين كتاب حواشى جاى متن را مىگرفت و متن به عنوان صفحه پركن به كار مىرفت . اما چه مىشود كرد ؟ در همه جا حق تقدم با خانمهاست . يادداشت مترجم :\r\nمقدارى از اين كتاب در شماره‌هاى متعدد مجلهء نگين ترجمه و طبع شده است .\r\n","page_name":" 330 ","page_number":330},
  {"content":"\r\n\r\nدر رأس هر ايل يك ايلخانى قرار دارد كه سمت رياست را به ارث مىبرد . قدرت و اعتبار ايلخانى حتى اگر طفل شيرخوارى باشد مورد احترام و قبول مطلق تمام افراد ايل است . فرمان وى بيش از امر شاه نافذ است ؛ همه كمر به خدمت او بسته‌اند و هرگاه ايجاب كند با مال و جان خود از او در قبال سلطنت دفاع مىكنند . در سال 1859 « 3 » از دشت اوجان كه محل خيمه و خرگاه ايل قشقائى است مىگذشتم . همزمان با من يكى از صاحب‌منصبان ايران با خدمهء مسلح متعدد همان راه را طى مىكرد . اين مرد عالىمقام در جواب سؤال چوپانى كه از اين لشكركشى چه منظورى در بين است ، شوخى - كنان گفت : « براى آنكه ايلخانى را به تهران ببريم » ، چوپان نيز در جواب گفت : « گمان نمىكنم در شيراز اين كار آسانى باشد - و الحمد لله ما هم كه در عراق زندگى نمىكنيم . » هركس به ايل خود افتخار مىكند و از اين كه ايل و طايفه دارد ، بر خود مىبالد . حتى شاه فعلى نيز چون خاندان سلطنتى از ايل قاجار است از ذكر كلمهء « قاجار » بر روى سكه‌ها فروگذار نمىكند . مقام و منزلت ايلخانى برحسب رسم و آداب تركان همواره به معمرترين فرد خانواده منتقل مىگردد . اما آنگاه براى حفظ ظاهر و تأييد شاه خلعتى نيز براى وى فرستاده مىشود .\r\nهرجا كه عشاير به تعداد كثير باهم زندگى كنند ديگر دلير و غارتگر مىشوند ؛ ولى در هر حال نيرنگ و حيله‌گرى را نكوهش مىكنند و عهد خود را نمىشكنند . دربارهء خود مىگويند « ايلياتىام » يعنى كه به من اطمينان و اعتماد مىتوان كرد . اغلب به يك همسر اكتفا ، و با افراد عشيرهء خود ازدواج مىكنند . براى اولين‌بار فتحعلى شاه كه دختران بسيار داشت به سران عشاير تكليف كرد شاهزاده خانمها را به زنى بگيرند تا از اين رهگذر آنان را به سلطنت نزديك كند ، ولى اين كار به حيثيت سران عشاير لطمهء شديدى زد . زنان آنها بدون حجاب ولى عفيف و مبادى آدابند و هيچ‌گاه حتى اگر درخشانترين شرايط هم به آنها پيشنهاد شود ، به ازدواج با شهرنشينان تن در نمىدهند .\r\nآنان كه از استعدادى زياد برخوردارند ، از تعليم و تربيت نيز به كلى عارى نيستند . در بيابان به چادرهائى برمىخوريم كه معلمان در آنها به جوانان خواندن و نوشتن ، قرائت قرآن و رموز ادب مىآموزند . برخى از سران در زبان و ادب عرب تبحر بسيار دارند ، و چه‌بسا پيش مىآيد كه ايلخانيى از طرف دولت به مأموريت سياسى مهمى فرستاده مىشود . در بين راهزنانى بدنام من به افرادى برخوردم با چنان درجه از حسن سلوك ، وقار ، آداب‌دانى و آشنائى به قوانين كه واقعا دچار حيرت و شگفتى شدم .\r\n« خونى » يكديگر بودن ، يا گرفتن انتقام خون ، سنت بسيار نامباركى است كه يا در ميان افراد يك عشيره بيداد مىكند و يا باعث ايجاد خصومتهاى خونبار بين ايلهاى مختلف مىشود ، و چه‌بسا كه فقط با قلع و قمع خانواده‌هاى\r\n\r\n\r\n","description":"","footnote":"\r\n( 3 ) . برابر با 76 - 1275 ه . ق . - م .\r\n","page_name":" 331 ","page_number":331},
  {"content":"\r\n\r\nبزرگ خاتمه مىپذيرد . قبل از اينكه كار قتل و كشتار متقابل به جائى برسد كه تمام قبيله‌اى تهديد به نابودى شود امر فيصله نمىيابد و به صلح و صفا نمىانجامد . در اين حال طايفهء نيرومندتر دست آشتى به سوى طرف ضعيف‌تر دراز مىكند و به آنها زن مىدهد تا از نابودى قبيله جلو گيرد . حتى در كتاب مقدس نيز گزارشى از چنين جنگ نابودكننده‌اى بر ضد طايفهء ابراهيم در دست است .\r\nدرآمد مشروع چادرنشينان از راه دامدارى است ؛ گوسفند ، اسب ، الاغ ، شتر و همچنين گاو و فراورده‌هاى آنها يعنى كره ، پنير ، دوغ ، كشك قره‌قروت ، پشم ، پوست ، پيه آب كرده و مصنوعاتى از قبيل نمد ، جل اسب و قاليهاى درشت‌باف را به فروش مىرسانند .\r\nگوسفند تنها دامى است كه در ايران براى مصرف گوشت كشتار مىشود . در واقع نيز گوشت گوسفند نژاد محلى ايران بسيار خوب است و از آن بوى زهمى كه گوشت گوسفند را در اروپا غير قابل استفاده مىكند خبرى نيست . حتى نوع آب‌پز يا آبگوشت آن هم داراى طعم‌گيراى خوبى است . اين گوسفند كه از نژاد تاتارى است در قسمت دم داراى دنبه‌اى است به وزن 5 / 2 تا 5 كيلو ، ولى من هرگز دنبهء گوسفند را به آن بزرگى نديدم كه مايهء زحمت حيوان شود يا ناگزير باشند براى كمك آن را در چهارچرخى از پشت حمل نمايند . دنبهء گوسفند خوشمزه اما ستئارين « 4 » آن كم است و به همين دليل به كار شمع‌سازى نمىآيد . به همان نسبت كه دنبه بزرگ مىشود از ميزان چربى در انساج حيوان كاسته مىشود و برعكس . چربى گوسفندهاى ساحل درياى خزر در دمشان جمع نمىشود بلكه در نسجها پخش مىگردد و در مورد گوسفندانى كه از عراق عجم به آنجا مىبرند هرگاه در اثر تغيير محيط از بين نروند دنبهء آنها دچار ضعف و سرانجام چون كيسه‌اى تهى ، آويخته مىشود .\r\nبره ( كه كلمهء اسلاوى « بران » هم از همان ماده است ) در قسمتهاى شمالى ايران در ماه‌هاى بهار و در ولايات جنوبى در سراسر زمستان بيشتر به خاطر پوست گرانبهايش ذبح مىشود تا گوشتش ، بخصوص در مورد بره‌هاى سياه شيراز و قم كه پوست بخاراى درجه دومى دارند ( بخاراى درجه اول خاص بخارا و خيوه است ) اين مطلب صدق مىكند . اين نكته درست است كه هرچه حيوان جوان‌تر باشد به همان نسبت پشم آن جعد ظريف‌ترى دارد ؛ و اين افسانه هم از همين‌جا ناشى شده است كه مىگويند گوسفند حامله را مىكشند تا پوست برهء متولد نشده را بدست آورند . در اثر رنگ كردن پوست با محلول آهن و اسيد استيك و پوست انار آن رنگ شفاف مشكى و ثابت بدست مىآيد كه مورد پسند ايرانيان است .\r\nقيمت پوست گوسفند خيلى كمتر از پوست بره است ، زيرا زبر و به رنگ قهوه‌اى چركتاب است و تنها به درد ساختن منسوجات درشت و\r\n\r\n\r\n","description":"","footnote":"\r\n( 4 ) .  Stearin \r\n","page_name":" 332 ","page_number":332},
  {"content":"\r\n\r\nخشن ، و لائى مىخورد . به همين دليل به اصلاح نژاد و به پشم چينى گوسفند چندان توجهى نمىشود . موقع معينى را براى چيدن پشم در نظر نمىگيرند ؛ هركس هر وقت دلش خواست پشم دامهاى خود را با قيچى عادى و معمولى مىچيند بدون اينكه قبلا آنها را شسته باشد .\r\nچون همانطور كه ذكر شد ايرانى فقط به صورت استثنا گوشتى بجز گوشت گوسفند مىخورد ، به ناچار براى تأمين مصارف روزانه مدام تعداد زيادى گوسفند ذبح مىشود . حتى قوچهاى جوان را هم ذبح مىكنند و فقط به تعداد لازم از آنها براى دامدارى نگاه مىدارند . با وجود مصرف بسيار داخلى گوشت ، باز بازار صادرات گوسفند رونق دارد كه از طريق كردستان به تركيهء عثمانى و قفقاز صورت مىگيرد .\r\nاز بز شير خوب و پشم عالى بدست مىآيد . گوشت بز چون اسهال مىآورد كمتر از نظر غذائى مورد توجه است . پشمهاى خشنتر و زبرتر به كار بافندگى و روپوش چادرها مىخورد ، درحالىكه پشمهاى نرمتر را كه به آن كرك مىگويند براى تهيهء نمدها و منسوجات لطيفتر مورد استفاده قرار مىدهند . از كرك مرغز ، كه بهترين نوع آن در نواحى كرمان و مشهد تهيه مىشود ، شالهاى لطيف ايرانى را مىبافند و قسمتى ديگر از آن را از طريق يزد و بندرعباس به هندوستان صادر مىكنند .\r\nگاو مرغوب با اين علوفهء خشك و ساقهء كوتاه و نمكدار كه به آن مىدهند پرورش نمىيابد . از اينها گذشته در نگاهدارى و نظافت آن كوتاهى مىشود . گوشت گاو سفت و لاغر است و فقط كم‌درآمدترين طبقات از آن مصرف مىكنند . به همين دليل شبانان فقط به پرورش تعداد كمى گاو همت مىگمارند آن هم براى فروش ، يا به عنوان حيوان باركش . چون هيچ نظارتى در دشتها و مراتع نيست طاعون گاوى اغلب كليهء رمه‌هاى يك ناحيه را از ميان مىبرد و فقط وجود مناطق بيابانى فاصل و در نتيجه عدم ارتباط بين نواحى ، باعث مىشود كه از اشاعهء بيشتر بيمارى جلوگيرى شود . در ساحل درياى خزر ، در ولايت مازندران به تعداد تقريبا زياد گاو كوهاندار ديده مىشود درحالىكه اين حيوان در اقليم خشك عراق عجم تاب مقاومت ندارد .\r\nگله‌هاى گاوميش در باتلاقهاى مازندران بسر مىبرند . شير گاوميش را بخصوص اگر قدرى ترش شده باشد مىپسندند ؛ اما گوشت آن‌چنان طعم نامطبوعى دارد كه آن را تقريبا غير قابل استفاده مىكند . گاوميش در بعضى از نواحى ايران به عنوان حيوان باركش مورد استفاده قرار مىگيرد و در اين صورت آن را مانند اسب نعل مىكنند .\r\nشتر ، و آن هم شتر دوكوهانهء بلخى ، براى قبايل و عشايرى كه كوچ مىكنند از نظر حمل و نقل زنان و فرزندان ، خيمه‌ها و ساير لوازم و مايحتاجشان ، حيوانى است كه وجودش حتما لازم و ضرور است ؛ زيرا اين حيوان به راحتى بارى به اندازهء يك‌صد و پنجاه تا دويست كيلوگرم و موقعى كه فحل است حتى 250 تا سيصد كيلوگرم را براحتى و سهولت حمل مىكند .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبلافاصله پس از تولد پاهاى حيوان را بهم مىبندند و او را چنان عادت مىدهند كه با علامتى زانو بزند تا بتوان او را بار كرد . در سفرها معمولا هشت شتر را باهم مىبندند به صورتى كه گردن يكى با دم ديگرى مربوط مىشود و به آن « قطار » مىگويند . قافله‌دار يا پيشاپيش راه مىرود و با سردادن آوازى يك‌نواخت شترها را سرخوش و ترغيب مىكند و يا بر پشت شتر پيشتاز مىنشيند و شترهاى ديگر به دنبال او حركت مىكنند . در بهار پشم شتر خودبخود مىريزد ؛ پشمها را جمع مىكنند و براى تهيهء منسوجاتى نرم و چسبان كه قدرى چرب است به كار مىبرند . بندرت شتر بلخى در ايران به سن نه سالگى مىرسد ؛ اما اين دورهء كوتاه خدمت را قدرت باربرى بسيار و تغذيهء فوق العاده ارزان او جبران مىكند . جمازه از شتر عادى كه بدون خستگى مىتواند پنج ميل در روز طى طريق كند ، به سرعت حيرت‌انگيز و استقامت در دويدن ممتاز است و به همين دليل در بيابانهاى ريگزار ولايات شرقى از آن به عنوان حيوان چاپارى استفاده مىكنند . سابق بر اين شتردارى در ايران رونق بيشتر داشت و فروش كرهء شتر به عثمانى تجارت قابل ملاحظه‌اى با خارج بشمار مىرفت ، اما اكنون فقط ايران معدودى شتر به قفقاز صادر و در عوض مقدارى از احتياجات خود را از بغداد وارد مىكند .\r\nاسب را عشاير بيشتر براى قاطرگيرى نگه مىدارند تا به خاطر خودش . چون فصل خاصى را به نژادهاى مختلف اسب موقوف كرده‌ايم در اينجا همين اشاره كافى است كه در دامدارى عشايرى اسب كمتر ممكن است سهم عمده‌اى داشته باشد .\r\nاما خر و قاطر وفور بيشتر دارد و پرورش آنها به علت احتياج عمومى و قيمت خوبى كه در نتيجهء آن پيدا كرده متضمن منافعى حتمى است . بين خرهاى بزرگ سفيد بغدادى و خرهاى كوچك شترى رنگ بوشهرى تفاوت است ، اين خر بوشهرى تمام مصالح ساختمانى و كليهء خواربار مصرفى شهر را بر پشت حمل مىكند ، و اصولا در فواصل كوتاهتر انواع بارها را منحصرا بدوش مىكشد . خر بغدادى از نظر قدرت عضلانى ، خستگىناپذيرى و از نظر طرز راه رفتن مطمئن و مستحكم از قاطر دست‌كم ندارد ؛ و به همين دليل در نواحى كوهستانى آن را براى سوارى بر اسبهاى اصيل ترجيح مىدهند ، و اغلب قيمت بيشترى برايش مىپردازند . از حماقت و كندذهنى كه در اروپا همواره به اين حيوان نسبت مىدهند در مناطق خشك و گرم مشرق زمين اثرى به چشم نمىخورد . اما در عوض در مناطق مرطوب مثلا در قسمتهاى كم ارتفاع و پست ساحل درياى خزر اين حيوان نيز مانند شتر كارآئى ندارد .\r\nدر اسكندريه هم قدرت خر به اندازهء قاهره و در قاهره هم به سهم خود مانند مناطق علياى مصر نيست . قاطر كه به علت اعتدال ، استقامت و احتياطش مورد توجه خاص است ، با سرعت معمول در كاروانها مىتواند بار متوسطى را به مقدار صد تا يك‌صد و پنجاه كيلو در هر روز به مسافت 34 تا 36\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكيلومتر حمل كند .\r\nشير را ايرانيها به هيچ روى به صورت تازه نمىنوشند ، بلكه قسمت اعظم آن را به صورت ماست ( يوگورت ) مصرف مىكنند . ماست را يا با نان مىخورند يا با غذاهاى بسيار ديگر قاتق مىكنند ، و يا آن را با آب رقيق كرده به عنوان دوغ كه مشروب مفرحى است مىنوشند . ماست كه مصارف گوناگون دارد غذاى مطلوب مردم و بخصوص عشاير چادرنشين است . بهترين نوع آن را از شير گاوميش تهيه مىكنند . روزى شاه از من پرسيد كه آيا هر روز در اروپا ماست گاوميش به پادشاهان مىدهند وقتى جواب منفى دادم از سر همدردى فرياد برآورد : « شاه آن هم بىماست ! » چادرنشينان ماست را به عنوان داروئى مؤثر براى مداواى اسهال هم به كار مىبرند .\r\nاز دوغ گلوله‌هاى كوچكى درست مىكنند كه به آن كشك مىگويند و از آن نيز به عنوان چاشنى مطبوعى براى غذاهاى مختلف ، فراوان به مصرف مىرسانند . حتى روبريكى « 5 » در شرح سفرى كه به تاتارستان كرده از كشك ياد مىكند . چون كشك را مىتوان خوب نگاهدارى كرد و از طرفى خاصيت ضد فساد خون دارد ، مىتوان توصيه كرد كه در اروپا نيز براى تأمين غذاى سرنشينان كشتيها و استحكامات به كار رود - باز در اثر ته‌نشين و خشك شدن دوغ چيز ديگرى بدست مىآيد به نام قره‌قوروت .\r\nپنير را در اينجا براى نگاهدارى به مدت زياد ، با نمك بسيار همراه مىكنند و به همين دليل به مذاق اروپائيان خوش نمىآيد ؛ آن نوعى كه در خيك به صورت فشرده نگاه مىدارند و به بازار عرضه مىدارند قدرى خوشمزه‌تر است .\r\nروغن كه به صورت آب شده در خيك براى فروش عرضه مىشود اغلب داراى بوى تندى است كه اروپائيها به زحمت مىتوانند به آن عادت كنند . پس از رفع حوايج داخلى از روغن نيز مانند پيه مقدار كمى مىماند كه به كار صادرات مىآيد .\r\nپشم گوسفند ، بز و شتر را زنان عشايرى رنگ مىكنند و از آن با هنرمندى بسيار انواع منسوجات با دوام و خوش‌نقش از قبيل پوشش چادر ، نمد ، جل اسب و قالى فراهم مىآورند . مقدارى از اين فراورده‌ها براى رفع مصارف شخصى تخصيص داده مىشود و بقيه براى فروش به اهالى مستقر عرضه مىگردد .\r\nچادر عشايرى همواره طبق همان معيارهاى معتبر عمومى ساخته و پرداخته شده است . در زيباترين مواضع كه معمولا قدرى هم مرتفعتر از اطراف است چادر خان كه از كتان محكم سفيد است برافراشته شده كه از داخل با قلمكار آن را آستر كرده‌اند . اين چادر بر دو تير چوبى تكيه دارد و از ساير چادرها جادارتر است . پهلوى اين چادر ، خان ، چادر كوچك قبه مانند ديگرى هم دارد كه از باريكه‌هاى خم شدهء چوب ساخته و از نمد ضخيم پوشانده\r\n\r\n\r\n","description":"","footnote":"\r\n( 5 ) .  Rubriquis \r\n","page_name":" 335 ","page_number":335},
  {"content":"\r\n\r\nشده است . هنگامى كه هوا سرد و نامساعد باشد ، خان و خانواده‌اش در اين چادر اقامت مىكنند . دورتادور چادر خان در دشت تا چشم كار مىكند چادرهاى خانواده‌هاى قبيله گروه‌گروه قرار گرفته است . اين چادرها همه از موى سياه بز ساخته شده و در هركدام وسايل معدود و محدود منزل و چند مرغ و خروس به چشم مىخورد . طرف باز قدامى چادرها با نيمدايره‌اى از ديوار سنگ‌چين محدود و محصور مىشود . ايلياتى به هيچ روى در فكر قفل و بست زدن به دارائى خود نيست ، زيرا دزدى در داخل قبيله حتى در بين اين قبايل چپاولگر نيز هرگز موردى پيدا نمىكند . مردان قبيله سراسر روز را چه پياده و چه سواره درحالىكه سگها همراهيشان مىكنند در كار مراقبت از گله‌ها هستند ، و زنان ، خود را به تهيه لبنيات و انجام كارهاى خانه سرگرم مىدارند .\r\nهرگاه علوفهء اردوگاه به اتمام برسد ، يا فرارسيدن فصل سخت سال ، و يا شيوع بيماريهاى واگير دامى آنان را وادار به ترك محل سازد تمام خانوارها چادرها را جمع مىكنند و گروه‌گروه با احشام خود از برابر خان « سان » مىدهند ، كه در مورد قبايل پرجمعيت اين كار مىتواند روزها به طول انجامد . چادرها و اثاث منزل را بر شترها مىبندند ؛ زنان و كودكان بر خر ، اسب و استر چمباتمه مىنشينند ؛ اما مرد خانوار درحالىكه به چوب دستى قطور مسلح است و سگها در اطرافش حركت مىكنند پاى پياده پهلوى آنان راه مىسپرد زيرا همواره براى نگهدارى و تنظيم تعادل بارها و گاه دفاع در برابر حملات خصمانه كارهائى هست كه بايد انجام دهد . سرانجام خود خان نيز به راه مىافتد و منطقه‌اى كه تا آن لحظه پرتب و تاب و زنده بود ناگهان متروك و خاموش مىگردد و حتى به نظر مىآيد كه همهء گياهان نيز از آن گريخته باشند ؛ اما بقاياى مواد حيوانى باز زمين را بارور مىكند و در فصل سال بعد بار ديگر زندگى در آن ولوله مىافكند .\r\nقافلهء طولانى تيره‌اى از عشاير كه در حال كوچ است منظره‌اى فوق العاده بديع و ديدنى دارد . حيواناتى كه بار سنگين بر پشت دارند و با گامهاى شمرده پشت سر هم در حركتند ، همراهان مسلحى كه چهره‌هائى تيره و از پرتو خورشيد سوخته دارند ، زنان قوز كرده با چهره‌هائى كه در جوانى دلربا بوده ولى در پيرى خشك و موميائى مانند شده است ، همه و همه تصويرى جالب توجه و خاص را ارائه مىدهد . البته همانطور كه ذكر شد عشاير در حين كوچ هم اغلب سر غارتگرى و چپاول دارند بطورى كه لازم است مسافران از مسير حركت آنها اجتناب ورزند .\r\nهر قبيله‌اى براى خود مراتع خاصى دارد كه متناوبا در اوقات مختلف سال در آنجا اطراق مىكند . قبيله يا در اثر مرور دهور و حق مكتسب از آن ، مدعى استفاده از اين مراتع شده ، يا خواه به زور و خواه در اثر تقاضا آنها را از دولت گرفته است . سرانجام اين مراتع مىتواند از اراضى « خالصه » باشد كه به آن قبيله به اجاره واگذاشته باشند . تنها به صورت استثنا در موارد\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nخشك ساليهاى مداوم يا درحالىكه به علت بروز جنگ و مضيقه‌هاى ناشى از آن استفاده از مراتع خصوصى ممكن نباشد قبيله‌اى پس از حصول توافق با قبيلهء دوست و مجاور خود به مناطقى كه قبلا در اشغال آن طايفه بوده وارد مىشود ، چه در كتاب مقدس هم آمده است : « هرگاه تو به راست به روى ، من به چپ روى مىآورم ؛ اگر تو عزم چپ كنى من به راست مىشتابم . »\r\nپرداخت عوارض و ارائهء خدماتى كه در برابر دولت به عهده دارند قسمتى نقد انجام مىگيرد و قسمتى به صورت جنسى و سرباز دادن . براى « حق چرا » اين عوارض را بايد بپردازند : 20 / 0 تا 21 / 0 دوكات هلندى « 6 » براى هر گاو ، 07 / 0 تا 1 / 0 براى هر اسب ؛ از نظر گوسفند و بز ماليات برحسب مقدار كره و پنير آنها حساب مىشود . براى شتر و الاغ مقدار ثابتى ماليات در نظر گرفته نمىشود ؛ در عوض ايلخانى موظف است كه هر سال تعدادى از اين حيوانات به دربار در تهران بفرستد ، و اصولا گاه و بيگاه سواى عوارض ثابت ، ناگزير هم به شاه و هم به وزرا هداياى اجبارى ديگر از قبيل پول ، شال ، اسب و غيره هم تقديم مىدارد . دولت هرجا و هرگاه نتواند تعداد دامهائى را كه به آنها عوارض تعلق مىگيرد تعيين كند مثلا در مورد ايل قشقائى ، ايلخانى به تخمين خودش هر سال مبلغى براى مصالحه مىپردازد . سواى آن هر ايل موظف است كه فوجى در اختيار سوارنظام و يك اسواران از سوارهاى غير منظم « سوار رديف » را نيز تجهيز كند كه موقتا براى خدمت به نقاط مرزى اعزام مىشوند . من خود مكررا اين قواى سوار را ديدم كه به هنگام عبور از تهران از مقابل شاه سان مىرفتند و وى اسبهاى باشكوه و سلاحهاى نقره‌كوب و لوله‌هاى بلند تفنگهايشان را كه از فولاد دمشقى بود مورد تحسين و اعجاب قرار مىداد . بسيارى از ايلها و از آن جمله لكها و بختياريها در عربستان ( خوزستان ) مىكوشند سر از ربقهء اطاعت شاه بيرون بكشند و از پرداخت منظم ماليات سر باززنند تا اينكه حاكم به چپاول آنها دست بزند و همهء دامها را به همراه دار و ندارشان با خود بيغما ببرد .\r\n\r\nب . اسب\r\nاسب ( در جزء آخر اسامى مركب لهراسب ، هيستاسب به معناى سوار . . . اين كلمه ديده مىشود ) در اقتصاد ايران اهميت عملى قابل ملاحظه‌اى ندارد زيرا شتر ، الاغ و قاطر هم در باربرى و هم در حمل و نقل انسان به كار مىروند و كار شخم‌زنى نيز منحصرا به عهدهء گاو است ؛ با وجود اين همه ، اسب در حيات ملى ايرانيان كه با غرور فراوان خود را قومى سواركار مىدانند مقامى ارجمند احراز كرده است . در نظر ايرانى « اسب و شمشير » كنايه‌اى از مرد آزاده\r\n\r\n\r\n","description":"","footnote":"\r\n( 6 ) . همانطور كه به وضوح از طرف مؤلف در فصل مربوط به اوزان و مسكوكات ياد شده دوكات هلندى برابر است با يك تومان سكهء طلا . در تمام اين كتاب مراد از دوكات همان تومان طلاست . - م .\r\n","page_name":" 337 ","page_number":337},
  {"content":"\r\n\r\nاست ، و در بسيارى از آداب و سنن ايرانى به صورتى جدانشدنى اين دو بهم مربوط گرديده‌اند .\r\nاسب در سرزمين اصلى خود ، يعنى در فلات مرتفع ايران ، جائى كه هنوز خر وحشى يا گورخر كه از تيرهء اسب است به آزادى در تاخت‌وتاز است با مقدار متوسطى مراقبت و تيمار پرورش مىيابد . حتى در قديم‌ترين ايام اسب نژادهء ايرانى شهرت فراگيرى داشت و اسب‌دارى مملكت پرآوازه بود . اما امروز ديگر اسبهاى محلى در شمار نژادهاى « نجيب » نيست ، بلكه اسبهاى تجملى مورد علاقهء بيشتر يا از نژادهاى خارجى و يا « دورگه » است .\r\nنژادهاى گوناگون به ترتيب ارزش آنها از اين قرار است :\r\n1 . « اسب عربى خالص » تا هنگامى كه نسل آن پاك نگاهداشته شود كليهء خصوصيات ممتاز خود را در ايران حفظ مىكند ، درحالىكه همين اسب در اروپا پس از مدتى خصايل خود را از دست مىدهد . اين اسب رام ، مطيع و باهوش است و مدتها تحمل تشنگى را دارد و تازه پس از اين مقاومت هرگاه آب به او بدهند با حرص و ولع به آن روى نمىآورد . كم به بيمارى دچار مىشود و در اوضاع و احوال عادى عمرى طولانى دارد . چه در دشت هموار و چه در سرازير و سربالا همه جا به صورت يك‌نواخت رهروى مىكند . كوچك - اندام است و نظر را نمىگيرد اما كارشناسان به يك نگاه انداختن به سر نجيب و باهوش آن فورا قيمتش را درمىيابند . عربها مىگويند « فرس من فراست » . بهترين اسبهاى عربى از نجف با عبور از بغداد به ايران مىرسند .\r\n2 . « اسب تركمن » از تركستان از طريق خراسان و استراباد به ايران مىآيد . ساقهاى بلند و كشيدهء اين نژاد جلب توجه مىكند ، سمهائى زمخت ، سينه‌اى باريك ، سرى نسبتا بزرگ ، گردنى بسيار دراز و بدون يال دارد .\r\nمحل روئيدن يال پينه بسته است . يال حيوان همين‌كه به حدود چهار پنج سانتيمتر برسد خود به خود مىريزد ؛ اما معمولا قبل از اينكه مو به اين طول برسد آن را با كمال دقت مىزنند . تركمنها اين اسبها را در موطن اصلى آنها براى دستبردهاى سريعشان تربيت مىكنند چه اين اسبها صد ميل جغرافيائى را مىتوانند در شش تا هشت روز طى كنند . تركمنها مىگويند « اسب بايد پوست و استخوان بشود » و به همين دليل اسب را عادت مىدهند كه بين راه با مشتى جو و قدرى دنبه براى رفع عطش بسازد ؛ به آن مىآموزند كه هرگز از جمع جدا نشود « 7 » و عقب نماند و با گاز گرفتن و سم زدن در جنگ\r\n\r\n\r\n","description":"","footnote":"\r\n( 7 ) . اسب تركمن اين عادت را هنوز هم در ايران حفظ كرده است . روزى بر اسب زيباى تركمنى كه شاه به من بخشيده بود سوار بودم و از بيابان به طرف تهران مىرفتم . هنوز دو ميل با تهران فاصله داشتم كه بر اثر تصادف دهنهء اسب جدا شد و حيوان با سرعتى سرسام‌آور مرا از جا كند . هرطور كه مىشد به رانهاى اسب چسبيدم و مىترسيدم كه هر لحظه به نهر روبازى پرتاب شوم ، اما با كمال تعجب ديدم كه پس از طى سه ربع ميل اسب ناگهان ايستاد و با گله‌اى از اسبان كه در حال چرا بودند همراه شد . وى از دور حضور اين اسبان را بو كشيده بود . در اثر ناراحتى كه از اين حادثه به من دست داده بود روز بعد اسب را به قيمت 65 تومان فروختم . مدتى بعد شاه از من پرسيد كه با اسب -\r\n","page_name":" 338 ","page_number":338},
  {"content":"\r\n\r\nشركت جويد . اما آن‌طور كه ايرانيان با اين اسب رفتار مىكنند باعث مىشود كه نژادش منحط گردد . به اين ترتيب نافرمان و كندذهن مىشود و در دشتهاى ناهموار و بخصوص سربالائى به زحمت مىتوان از آن سوارى گرفت . نيمى بيش از اسب عربى عليق مصرف مىكند و اغلب به زكام و ساير بيماريها دچار مىآيد . صرف‌نظر از اينها اسبهاى تركمن براى سواريهاى مجلل و تشريفاتى از ميان خيابانهاى شهر خيلى مورد توجه بزرگان ايران است ، در جشنها و نمايشهاى مذهبى اين اسبها را كه سخت آراسته‌اند به عنوان « يدك » دور مىگردانند و در مسافرتهاى حكام ، شاهزادگان و سفرا ، پيشاپيش كاروان در حركتند . از اختلاط نژاد تركمن و نژاد عربى نتيجه‌اى خوب حاصل مىشود .\r\n3 . اسب كردى اصيل محسوب نمىشود ، اما از بسيارى جهات به نژاد عربى نزديك است و ظاهرا از آميزش اسبهاى عربى و محلى بدست آمده و از نظر قدرت كار ممتاز است .\r\n4 . اسبهاى قره‌باغى از ولايت روسى - ايرانى قره‌باغ كه كوتاهى و چهارشانگى نشانهء آنهاست . سينه‌اى پهن دارند و دست و پاهائى استوار كه آنها را سخت مقاوم و پرنفس كرده است ؛ در نتيجه قيمت آنها زياد است .\r\n5 . اسبهاى بومى ايرانى كه به آنها « يابو » مىگويند ظاهرى نادلپذير دارند ؛ اما در عوض خستگى نمىشناسند . جاده‌هاى كوهستانى پرشيب را با چابكى بز كوهى زيرپا مىگذارند و به مختصر تيمارى مىسازند . اغلب اسبهاى ايرانى بسيار خوب « يورقه » مىروند ؛ گامهايشان نرم و تاب‌دار و در عين حال چنان سريع است كه حيوانات ديگر فقط با چهارنعل خفيف مىتوانند به پايشان برسند . يابوها قسمت غير قابل اجتناب و ضرورى كاروان را تشكيل مىدهند ؛ نوكران بر آنها سوارند و گاهى دو نفر بر يك رأس يابو مىنشينند يا انواع و اقسام اثاث منزل و وسايل چادر را بر آنها بار مىكنند . همراه هر اسب نجيبى يك يابو هم هست كه در واقع خدمت او را مىكند و جلها ، لوازم زين و برگ و لوازم اصطبل را بدنبال مىكشد . يكى از انواع نژاد ايرانى ، اسب سواحل خزر است كه براى آن سرزمينهاى باتلاقى كه هيچ حيوان باركش ديگرى تاب مقاومتش را ندارد ارزشى غير قابل تخمين واجد است ، زيرا درحالىكه با هر قدم به باتلاق فرو مىرود باز با پشتكار و دلاورى از ميان جنگل و بوته‌زارها راه مىگشايد . اين نوع اسب نمىتواند در نقاط مرتفع دوام بياورد و عكس آن نيز صادق است يعنى اينكه اسبهاى جلگه در مناطق كم‌ارتفاع و مرطوب از بين مىروند .\r\nفقط معدودى ايلخى وجود دارد كه اغلب مخارج آنها را شاه مىپردازد .\r\nاز اين قبيلند ايلخى لار و ايلخى سلطانيه . براى حفاظت هر كره اسبى جلى\r\n\r\n\r\n","description":"","footnote":"\r\nخود چه كرده‌ام . ماجرا را برايش شرح دادم و وى در جواب با لحنى نصيحت‌آميز گفت :\r\n« بد كردى كه اسبى به اين قشنگى را به اين قيمت ناچيز فروختى . خيلى بيشتر از اينها مىارزيد و در آن ماجرا هم وى درست همان كار را كرده كه به وى آموخته بوده‌اند . »\r\n","page_name":" 339 ","page_number":339},
  {"content":"\r\n\r\nاختصاص داده‌اند و در زمستان آنها را به مناطق گرمتر منتقل مىكنند . از اين گذشته منظور از برپا كردن ايلخيها اصلاح نژاد نيست ، بلكه مىخواهند براى توپخانه اسب تهيه كنند . اسبهاى مورد لزوم سوار رديف را عشاير بايد تأمين كنند ، براى خريد اسبهاى ما يحتاج سوارنظام كه مركب از پانصد نفر است دولت سالانه مبلغ معينى مىپردازد .\r\nبر خلاف عربها ، ايرانيها فقط و فقط بر اسب نر ( نريان ) سوار مىشوند .\r\nفقط حكام و ساير صاحب‌منصبان عاليمقام به خاطر تجمل چند ماديان نگاه مىدارند كه آنها هم تقريبا هيچ‌گاه از اصطبل خارج نمىشوند . مردم خيال مىكنند كه اسب اخته براى سوارى شگون ندارد و به همين دليل فقط اسبهاى باركش را براى مصارف توپخانه اخته مىكنند . چون اين عمل اغلب بين سالهاى پنجم و ششم زندگى اسب انجام مىگيرد با در نظر گرفتن عدم مهارت جراح و كوشش ناشيانه‌اى كه براى بند آوردن خون به عمل مىآيد ديگر از اينكه بسيارى از اين حيوانات از بين مىروند نبايد در شگفت شد .\r\nدوبار شاهد آن بودم كه اسبهاى تركمنى را به علت سركشى آنها اخته كردند :\r\nيكى از آنها در اثر اين عمل از بين رفت و ديگرى نيز از نافرمانى خود دست نكشيد .\r\nاز نظر رنگ اسبهاى سفيد و نيلى و در درجهء بعد مگسى از تيرهء نجفى بيش از همه مورد پسند است . بعد نوبت به كهر و قره‌كهر مىرسد .\r\nاز ساير رنگها بندرت رؤيت مىشود . دربارهء اسب سياه مىگويند كه زود خسته مىشود و نكبت به خانه مىآورد . همين خرافه دربارهء اسبهائى كه يك سم سفيد دارند نيز رايج است و اينها ديگر با نازلترين قيمت هم خريدارى پيدا نمىكنند .\r\nايرانى جماعت با ساير اقوام شرقى در ابراز عشق و شور رشك‌آميز نسبت به اسبى كه در تملك دارد شريك است . از يك حيوان خوب بىعيب فقط با سختى بسيار مىتواند جدا شود . در اوضاع و احوال خاصى وى حاضر است اسب خود را به شاه يا حكام پيشكش كند اما تصميم به فروش آن نمىگيرد .\r\nمردم متمول بيست تا سى اسب نجيب در اصطبل خود دارند كه تقريبا هيچ سوار آنها نمىشوند و در مصارف ديگر نيز از آنها استفاده نمىكنند . اگر از قيمت يكى از اسبهاى آنها بپرسيد مبلغ افسانه‌اى مطالبه مىكنند بين پانصد تا هزار تومان و برحسب موقع از فروشهائى به اين مبالغ نيز داستانى مىگويند . اما اين همه جز تفاخر خاص ايرانيان نيست ، پس از همهء اين صحبتها آنچه من خود ديده‌ام اين است كه براى هيچ اسبى بيش از دويست تومان نپرداخته‌اند ؛ رقم متوسط بين شصت تا هفتاد تومان است . در ازاى سى تومان مىتوان اسب زيباى مفيدى از نژاد نيمه اصيل خريد اما مىتوان در ازاى شش تا بيست تومان اسبى بومى تهيه كرد . بيشتر شيرازيها به كار معامله و فروش اسب با هندوستان اشتغال دارند . دلالان متقلب اسب هم وجود دارند ( بخصوص دلالان ميانه در اين زمينه به بدى مشهورند ) كه مىدانند با\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسوهان و قلم درز با دندان حيوان چه كنند و موى او را به چه رنگ دربياورند ؛ اما فقط مىتوانند بيگانگان را بفريبند چه ايرانى بومى از همان خردسالى با تمام علائم و مشخصات مربوط به عمر اسب و ساير خصوصيات آن آشنائى دارد ، زيرا وى اسب‌شناسى را يكى از اركان مهم فرهنگ مىشمارد . خريدار نيز مانند فروشنده حق دارد پس از گذشتن سه روز ، يا آن‌طور كه رايج است « قبل از سه جو » يعنى سه بار تعليف كامل ، بدون ذكر هيچ دليلى معامله را فسخ كند .\r\nاز تربيت و سوغان به معنى و مفهومى كه در ذهن ماست در ايران خبرى نيست . كره ، تمام محاسن و معايب پدر و مادر خود را به ارث مىبرد .\r\nآن را آزاد مىگذارند كه در صحن حياط بدود ، بچه‌ها و خدمهء منزل با آن بازى مىكنند و در دست خود به آن غذا مىدهند . بدين ترتيب است كه قبل از موقع با آدمى انس مىگيرد . مقارن پايان دومين سال بر آن زين مىگذارند و كودكى از آن سوارى مىگيرد . سه ساله كه شد ديگر كاملا اسب‌سوارى شده است . اين استفادهء خيلى زود از اسب اين نتيجهء خوب را دارد كه قبل از آنكه نيروى مقاومت را در خود احساس كند اطاعت و حرف‌شنوى را مىآموزد ؛ به همين دليل يك مثل عربى چنين مضمونى را بيان مىكند كه : « انسان و اسب را فقط در اوان جوانى مىتوان تربيت كرد ؛ بين دومين و سومين سال عمر اسبت بر آن بنشين تا اينكه كاملا گوش بفرمان شود . » اما بزرگ شدن اسب با انسان باعث مىشود كه اسب نرمد ، لگد نپراند و با صبر و حوصله در فضائى تنگ با ديگران كنار بيايد . از طرف ديگر بديهى است كه اسبها در ايران به بيمارى التهاب مفاصل مزمن دچار مىشوند زيرا قبل از آنكه منتهى اليه استخوانهايشان سفت و محكم شود بر آنها فشار وارد مىگردد و تقريبا همهء آنها بيش و كم دچار زانو دردند . پيرى آنها از هشت‌سالگى آغاز مىشود و در ده‌سالگى ديگر كلا غير قابل استفاده و بىارزشند .\r\nچون اسب تربيت نمىشود بنابراين به طبيعت خود « قدم » مىرود مگر آنكه آن را بتازانند ، به اصطلاح خودشان « دو تاخت‌وتاز » . فقط اروپائيان « يورتمه » مىروند ؛ سوار ايرانى يورتمه را كارى خسته‌كننده مىداند ، وى دوست دارد كه اسبش گامهاى تند و يك‌نواخت داشته باشد .\r\nاسبهاى اصيل و نژاده هرگز « يورغه » نمىروند . همان‌طور كه اسب را تربيت نمىكنند ، به سوار ايرانى نيز چندان هنرى نمىآموزند . هرگز دربارهء كسى نمىگويند كه سوارى خوب يا بد است ، زيرا از سوارى هيچ‌كس مقصودى ندارد مگر اينكه به مقصد خود برسد و تنها مهارتى كه ايرانى در سوارى كسب مىكند آن است كه به هنگام افتادن حتى المقدور كمتر آسيب ببيند .\r\nايرانى در داخل شهر با قدمهاى آهسته سوارى مىكند اما هرگاه ضرورت ايجاب كند سوار و اسب هر دو پشتكار حيرت‌انگيزى در تاخت از خود نشان مىدهند . سوارى سرسلسلهء قاجاريه ، آغا محمد خان در فرارش از شيراز به مازندران شهرت دارد : او فاصله‌اى را كه در سى روز مىشد طى كرد در\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nشش روز پشت سر گذاشت .\r\nعليق عادى اسب ، جو و در مرحلهء بعد كاه است و براى حيوانى متوسط 5 / 2 كيلو جو و ده كيلو كاه و براى اسبهاى بزرگتر و در مورد كار زيادتر تا چهار كيلو جو در روز محسوب مىكنند . بر طبق عقيدهء رايج در نزد عربها كه مىگويند جو هنگام شب به گوشت و هنگام صبح به فضولات تبديل مىشود ، غذاى اصلى را شب مىدهند . در مازندران عليق تقريبا به صورت منحصر از ساقهء برنج و شلتوك و در مناطق كوهستانى از كما تشكيل مىشود ؛ در اصفهان و چند موضع ديگر به اسب در پائيز هويج مىخورانند . در مورد تعليف با جو به اسب در بهار چهل روز علف تازه مىدهند كه در روزهاى اول و آخر آن را با جو مخلوط مىكنند . در اين فصل آنها را يا به دشت مىفرستند و يا آرام در اصطبل نگاه مىدارند و حتى ضمن مسافرت نيز مراقبت مىكنند كه در روز بيش از دو تا سه فرسخ طى نكنند و بارشان هم سبكتر باشد . آنها در اثر كار كردن مزاج بدوا لاغر مىشوند اما بر اثر اين پرهيز بعدا اضافه وزن پيدا مىكنند ؛ روىهم‌رفته از اين طريق قدرت و استقامت خود را از دست مىدهند . يك ساعت پيش از جو به اسب آب مىدهند .\r\nخريدار اسب قبلا مىپرسد كه اسب به چه مقدار جو عادت دارد ؛ وى مراقب است كه اسب چگونه مىخورد و مىنوشد ، آيا علوفه را پس مىزند ، سم مىكوبد و آيا هنگام آب خوردن زانو خم مىكند يا با حرص و ولع به آب حمله‌ور مىشود .\r\nتقريبا در تمام خانه‌ها حد اقل يك اسب يا يك الاغ نگاه مىدارند و در نتيجه در هر خانه‌اى طويله‌اى تعبيه شده است . در خانه‌هاى بزرگتر براى حيوانات حياط خاصى - اصطبل - در نظر گرفته شده است . در ديوارهاى طويله سوراخهاى لوزىشكل ساخته‌اند - آخور - كه علوفه را در آن مىريزند . سكوئى در وسط طويله هست كه براى آويختن وسايل و همچنين خوابيدن مهتران در نظر گرفته شده است . پهن را هر روز به دقت جمع مىكنند و به روى بام مسطح مىگسترانند تا خشك شود ، شب كه شد باز اين پهن را پائين مىآورند و به صورت تخته پهن درمىآورند . براى نگاهداشتن و جدا ساختن اسبها از يكديگر ، مانند اروپا تيغه درست نمىكنند ، بلكه به كمك طناب و زدن پابند به پاى عقب حيوان و بستن آن به ميخى كه به زمين فرو كوفته‌اند اسبها را سر جاى خود نگاه مىدارند . اين روش كه در سراسر مشرق زمين رواج دارد حتى از طرف گزنفون نيز ذكر گرديده است ؛ اين روشى است بسيار خوب كه به تجربه درآمده است زيرا بندرت ديده شده است كه اسبى بتواند خود را از قيد آن آزاد سازد . در فصل گرما اسبها شب هنگام در حياط اصطبل بسر مىبرند و در آنجا برايشان عليق را در آخورهاى گلى مىريزند . در مسافرتها چهارپايان عليق خود را از توبره‌اى كه به سر و جلو دهانشان بسته‌اند ، مىخورند . اصطبلهاى سلطنتى موسوم به « اصطبل مباركه » داراى تعداد زيادى اسب است كه از نظر زيبائى متوسطند ، شاه به\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nعنوان مركب شخصى از دو اسب اصيل آزموده استفاده مىكند .\r\nاسبهاى اصيل را زياد از حد مىپوشانند ، يكى از آن جهت كه دچار سرماخوردگى نشوند و ديگر از آن رو كه موهايشان كوتاه و شفاف بماند .\r\nسواى جل شبها بر آنها نمدهاى بزرگ و سنگين مىافكنند به صورتى كه ، به استثناى سر و دست و پا بقيهء بدن آنها تماما پوشيده مىماند . اسب از اين طريق چنان سست و ضعيف مىشود كه بخصوص اسبهاى تركمنى همهء مقاومت ذاتى خود را در برابر تغيير هوا از دست مىدهند .\r\nوسايل زين و برگ ( يراق ) عبارت است از بالشى مخصوص پشت اسب ( شيركى كردى ) كه روى آن نمدى كوچك ( توزين ) قرار مىگيرد كه تازه زين را به روى آن مىگذارند . خود زين چهارپايه‌اى است چوبى كه حالتى نرم و فنرى دارد و پوست شتر روى آن كشيده‌اند ؛ معمولا بالشى مخملى هم بر روى آن مىگذارند زيرا ايرانيها دوست دارند حتى المقدور جايشان روى اسب نرم باشد . جلو زين كه محكم و ستبر است و به حالت عمودى قرار گرفته اغلب با صدف آراسته و تزئين شده است . ركاب پهن است چنان كه تمام پا را در خود مىگيرد و لبه‌هاى آن داراى تيزى است زيرا از آن به عنوان مهميز استفاده مىشود ؛ ركاب فقط تا سه چهارم زير شكم اسب مىرسد ، در نتيجه ايرانيها به حال چمباتمه روى اسب مىنشينند درحالىكه رانهايشان تقريبا به حال افقى قرار گرفته است . دهنه را با تجمل بسيار با طلا ، نقره و فيروزه مىآرايند ؛ ميلهء دهنه عبارت است از يك اهرم كوتاه فوق العاده محكم كه زنجير پوزه را به آن جوش داده‌اند . اين زنجير ، هرگاه سوار دست سنگينى داشته باشد ، و فشار و ضربه‌اى قوى وارد آورد از دهان اسب خون جارى مىسازد . اسب در اين مواقع به سهولت بدلگامى مىكند ، يا اگر دهنه را ناگهان بكشيد يك‌باره از جا مىكند . به محض اينكه سوار فرود آمد « زين‌پوش » به روى اسب مىاندازند و آن اغلب چهل‌تكه‌اى است ابريشم‌دوزى شده كه از رنگهاى دلكش تركيب يافته است . در رشت انواع فوق العاده‌اى هنرمندانه و زيباى آن را تهيه مىكنند . در شهرها مهتر زين‌پوش را پيشاپيش اسب بر دوش خود حمل مىكند .\r\nنعل در سراسر مشرق‌زمين شكلى كاملا متفاوت با نعلهاى اروپائى دارد . آهن را نمىگدازند بلكه آن را سردسرد به شكل صفحه‌اى درمىآورند .\r\nدر مصر اين صفحه كاملا بسته است اما در ايران براى آنكه بيشتر به آن حالت فنرى بدهند آن را به شكل بيضى درمىآورند كه شكاف باريكى به طرف عقب دارد . اين صفحه‌ها كه به اندازه‌هاى مختلف است به سم اسب ميخ مىشود و آنگاه قسمتهاى اضافى را از دور آن مىبرند . هرچند كه اين روش ناقص به نظر مىآيد من خود اطمينان حاصل كردم كه نعل بندرت مىافتد و همه جاى آن به صورت يكنواخت سائيده مىشود تا اينكه ضخامت آن به قطر يك حلبى برسد . بر سطوح هموار و صيقلى و همچنين در يخ‌بندان سوارى بر اسبى كه اين‌گونه نعلبندى شده باشد نه تنها بسيار خطرناك ، بلكه تقريبا\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nغير ممكن است .\r\nمراقبت از اسبها به عهدهء مهتر است كه مواظبت سه تا چهار اسب را به عهده مىگيرد . سرپرستى مهترها به عهدهء « جلودار » است كه وظيفه دارد عليق را تأمين و آماده كند ، به هنگام سوار و پياده شدن ، ارباب خود را يارى دهد ، براى او ركاب بگيرد و زين‌پوش را جلو اسبش به دوش بكشد . كسانى كه در مسابقات بر اسب مىنشينند لقب عربى سائس دارند . تيمار معمولا هر روز فقط يك‌بار صورت مىگيرد ؛ قشو عبارت است از دو صفحهء اره‌مانند عمودى كه توسط يك صفحهء افقى بهم مربوط شده است . پس از تيمار بدن اسب را با يك تكه كهنهء زبرتر چندان مالش مىدهند تا موها بر روى هم بخوابد ، پاها را با دست مىمالند ، دم و يال را با دقت مىشويند و با حنا رنگ مىكنند .\r\nاز بيماريهائى كه بيش از همه در ايران اسب دچار آن مىشود من ورم مفاصل و زانو درد را ذكر كرده‌ام . زانو درد كاملا عموميت دارد و مقدارى هم ارثى است و ظاهرا جز در مواقع حاد چندان اسب را آزار نمىدهد . براى معالجهء ورم مفاصل آهن گداخته را به كار مىبرند كه نتايجى بسيار خوب دارد ولى البته بايد دانست كه از اين اسلوب سوء استفادهء بسيار هم مىشود ، چه اسب به هر بيمارى دچار باشد فورا به داغ كردن متوسل مىشوند . « مشمشك » فوق العاده نادر است . ورم پشت زانوى اسب اغلب در بين اسبهاى تجملى شيوع دارد اما اسبهاى مخصوص كار اغلب از آن بركنارند . تقريبا همهء بيطارها ( و همچنين پزشكهاى شياد و متفنن ) تركمن هستند .\r\nهنگامى كه در تابستان 1859 « 8 » از دشت بين يزدخواست و شيراز مىگذشتم ، توانستم شاهد بيمارى واگيرى باشم كه تقريبا همهء اسبها ، الاغها و قاطرهاى منطقه را از بين برده بود اما ساير حيوانات از آن مصون مانده بودند . جريان بيمارى به اين صورت بود : درحالىكه حيوان ظاهرا سالم بود و با اشتهاى تمام چرا مىكرد دچار تاولى پرآب در ناحيهء زير شكم مىشد كه در برخى موارد تا به ناف نيز مىكشيد . تاول بزرگ مىشد و پوست كش مىآمد و سفت مىگرديد . با برش ، مقدارى آب و كمى خون خارج مىگرديد و گوشت پينه‌بسته مانند غضروف زير چاقو صدا مىكرد . از روز سوم نفس به تنگى مىافتاد و مرگ فرامىرسيد . حيوانات ديگرى كه تاول در گلويشان بزرگ مىشد در روز دوم جان مىدادند . عشاير پيدايش اين مرض را در اثر وفور علوفه مىدانستند و مدعى بودند كه در سالهاى پربركت و پرحاصل اين بيمارى رواج پيدا مىكند . در نتيجه هرچند كه مراتع آنها پر و سرسبز بود ، به چراگاههاى ديگر كوچ مىكردند .\r\n\r\nج . كشاورزى\r\nدر اروپا عادت است كه همان سستى و رخوتى را كه عموما خاص ملل\r\n\r\n\r\n","description":"","footnote":"\r\n( 8 ) . برابر با 76 - 1275 ه . ق . - م .\r\n","page_name":" 344 ","page_number":344},
  {"content":"\r\n\r\nمشرق زمين است به ايرانيان نيز نسبت مىدهند . اما هركس فرصت داشته باشد كه اين قوم را از نزديك زير نظر بگيرد به زودى به اين خطا واقف مىشود و دربارهء پشتكار و فهم و شعور آنها در مورد كشاورزى و امور صنعتى نظريات بهتر و مساعدترى كسب مىكند . ايرانيان از قديم‌ترين ملل متمدنى بشمارند كه تاريخ مىشناسد و هرچند سوء اداره ، تعويض سلسله‌ها ، جنگهاى داخلى و مذهبى ، هجومهاى ويران‌كننده و عبور قبايل سكائى و تاتارى در طول قرون متمادى قدرت را از آنان سلب كرده باز در آنچه به كشاورزى مربوط است هرگز سنتها و عادات بسيار كهن خود را به دست فراموشى نسپرده‌اند . سركرده‌هاى قبايل جنگجو به سرعت قدرت را از دست يكديگر مىگرفتند و به قلع و قمع يكديگر مىپرداختند ؛ اما طبقه‌اى كه روى زمين كار مىكرد از تمام اين حوادث به سلامت جست و همچنان به كشت و كشتكارى صرف همت كرد . بدين طريق است كه هم‌اكنون نيز در سرزمينهائى كه ديگر به ايران متعلق نيست ، در سكستان ، خيوه ، بخارا ، افغانستان و غيره سكنهء اصلى اين مناطق را مىبينيم كه گردن در زير يوغ بيگانه دارند و به نام تاجيك به كشاورزى ، كسب و تجارت مشغولند .\r\nاز طرف حكومت فعلى ايران به كشاورزى مملكت كوچكترين كمك و مساعدتى نمىشود ؛ اما با وجود اين به محض اينكه مختصر آرامش و نظم و نسقى در مملكت بوجود مىآيد باز فلاحت سربلند مىكند و نضج مىگيرد .\r\nبرزگران هيچ توقعى نسبت به كمك ندارند چه از راه مشاوره باشد و چه از طريق عمل ؛ اينها فقط به اين خرسندند كه فشار و باجگيرى حكومت از مرحله‌اى نگذرد كه زندگى آنان را غير ممكن سازد .\r\nزمين قابل كشت به فراوانى وجود دارد ، اما در زير آسمان بىباران ايران هرگاه نخواهند كه همه چيز به خاكى بىحاصل و خشك بدل شود بايد قبل از هر كار ديگر آب لازم را به آن برسانند . احتياج ما در اختراع است و به همين ترتيب هم ايرانيان از مدتها پيش تيزهوشى خود را به كار انداخته‌اند تا به انحاء مختلف كمبود برف و باران را جبران كنند . رايج‌ترين تمهيداتى را كه براى آبيارى مصنوعى مزارع به كار گرفته‌اند چنين ذكر مىكنيم :\r\n1 . قناتها ، 2 . تقسيم و انشعاب رودخانه‌ها ، 3 . سدها و بندها ، 4 . چاهها .\r\nپيدا كردن چشمه‌ها و تعبيهء مجراها و كاريزها شغل خاصى است كه متصدى آن را مقنى مىگويند . از طرز تشكيل زمين و همچنين از برخى علائم و من جمله وجود گياهان ، مقنى با اطمينان نسبى به وجود يك چشمه در اعماق زمين پى مىبرد . اما براى اينكه علم خود را جامه‌اى از اسرار بپوشاند ، معمولا چنين وانمود مىكند كه توده‌اى مه كه به هنگام طلوع آفتاب بر فراز آن موضع در تموج بوده از اين راز پرده برداشته است . در آن موضع لاجرم چادر كوچكى مىزنند كه تا اندازه‌اى آنها را از پرتو سوزان خورشيد محافظت كند و كارگران درحالىكه بر زمين زانو زده‌اند با بيلهاى دسته كوتاه در زمين حفره‌اى مىكنند به قطر حدود يك متر و بيست سانتيمتر . وقتى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nگودى چاه به اندازهء معينى رسيد چرخى بالاى آن كار مىگذارند و به كمك دلوى از پوست بز خاكهاى كنده شده را بالا مىكشند . در زمينهاى محكم و صخره‌اى معمولا بدنهء چاه ديگر به پوشش احتياجى ندارد ، اما من خود كاريز - هائى را ديده‌ام كه سطح داخلى آنها را با استوانه‌هائى از گل پخته - كول - پوشانده‌اند ، به عنوان مثال مىتوان از خشكك « 9 » در مسير همدان ياد كرد . بقاياى قناتهائى را كه كول‌كارى دارند مىتوان نزديك رى ، سلطانيه ، تبريز و بسيارى جاهاى ديگر ديد . به‌هرحال ، هرچند كه بندرت خاك ريزش مىكند ، ولى در چنين مواردى جان كارگران فدا مىشود . به علت خطراتى كه در اين پيشه هست مقنيها به‌طور قابل ملاحظه‌اى مزد بيشترى از ساير كارگران و مزدوران دريافت مىدارند . كار كندن تا به آنجا ادامه پيدا مىكند كه مثلا در حدود شصت مترى زيرزمين به آب برسند . پس از آنكه مجراهاى آب ده يا چراغ‌سوها را توسعه دادند و آنها را با مادر چاه مرتبط ساختند آب با نقب - هائى افقى كه متناوبا با چاههاى عمودى به سطح زمين مرتبط مىشود به مظهر قنات مىرسد ، زيرا براى رساندن آب مادر چاه به سطح زمين بندرت ممكن است حفر يك ميلهء تك و تنها كافى باشد ، بلكه مجبورند در فواصل مختلف ميله‌هائى حفر كنند تا جريان آب به سطح زمين برسد . بدين ترتيب است كه مثلا براى قنات گز نزديك اصفهان در فاصله‌اى كه فقط 3 ميل است چهارصد ميله چاه حفر كرده‌اند .\r\nهرجا كه مظهر قنات است اگر براى آبادى مناسب باشد در فاصلهء كوتاهى دهى برپا مىشود ؛ در غير اين صورت اين نهر پربركت در جويهاى روباز به نقاط دور ديگر منتقل مىگردد و از اين جهت است كه مخارج ايجاد قنات اغلب به مبالغ هنگفتى سر مىزند . بيشتر اين هزينهء گزاف از طرف مؤسسات خصوصى يا ناحيه پرداخته مىشود و قسمتى نيز هرگاه صحبت از تهيهء آب شهرهاى بزرگ در ميان باشد از جانب دولت و در مورد امكنهء مقدسه از محل اوقاف تأمين مىگردد .\r\nمتأسفانه مقدارى از آب در جويهاى سر باز در اثر نفوذ در خاك و تبخير از بين مىرود ؛ زيرا كاشتن درخت در اطراف جويها به آن دليل كه قلمه‌ها حفاظتى ندارند كارى عملى نيست و زحمتى بىحاصل است . از اين گذشته به علت نزول بارانهاى شديد و هرز رفتن آبها ، اغلب به اين نهرها آسيب مىرسد بطورى كه مجارى آب بند مىآيد ، خراب مىشود و اگر بموقع - چاره‌انديشى نشود همهء تأسيسات از بين مىرود . البته قوانينى از قديم در دست هست كه خراب كردن چشمه و قنات و بردن آب شخص ديگر را به شدت منع مىكند . منتها عيب كار اينجاست كه قدرتمندان و صاحبان نفوذ به اين دستورها اعتنائى ندارند ، بلكه در جوار كاريزى ميله‌اى عميق‌تر حفر مىكنند يا با كشيدن مجرائى مستقيم آب قناتى را مىبرند ؛ بدين طريق است كه\r\n\r\n\r\n","description":"","footnote":"\r\n( 9 ) . در اصل  Chuschkek  در تمام مراجع جديد و قديم كه در دسترس بود ، از اين موضع نشانى يافته نشد . - م .\r\n","page_name":" 346 ","page_number":346},
  {"content":"\r\n\r\nگياهان روستائى به كلى از ميان مىرود و روستائيان ناگزير از ترك خانه و ديار خود مىشوند و آباديهائى كه سابقا سياحان در نقشه‌هاى خود ذكر كرده‌اند بدون بجا گذاردن اثرى معدوم مىگردد ؛ يا حد اكثر آنكه چند خرابه و بوتهء سخت‌جان نشانى از موقع و محل آنها بدست مىدهند . كاريزهائى كه روزگارى آب مصرفى پانصد هزار نفر سكنهء شهر قديمى رى را به مقدار كافى تأمين مىكردند اكنون چنان خراب شده كه از عهدهء تأمين مصرف اندك ناحيهء كوچك شاه عبد العظيم كه بر خرابه‌هاى رى ايجاد شده است به زحمت برمى آيند . گاه توفيق رفيق مرد صاحب همتى مىشود كه قناتى را كه قرنهاست ويرانه و پر شده است كشف كند و بدين طريق با صرف مبالغى نسبتا جزئى مىتواند نهر پرآبى بدست آورد . هنگامى كه در دورهء اقامت من در تهران شاه دستور به مرمت قنات مخروبه‌اى داد ، جريان آبى كه آزاد شده بود يك قسمت كامل شهر را فرا گرفت .\r\nميزان آب را برحسب قدرتى كه براى گرداندن سنگ آسيابى كافى است ، مىسنجند ؛ درست همانطور كه قدرت كار ماشين بخار را برحسب قدرت اسب اندازه مىگيرند ؛ مىگويند : يك چشمه ، يا يك قنات با فلان قدر « سنگ آب » . هرگاه دهات متعددى در يك ناحيه قناتى تعبيه كنند ، طبق قراردادى مدت استفادهء متناوب هريك را معين مىدارند . مالكان خصوصى استفاده از آب را به قيمتى كه برحسب ساعت معين شده است مىفروشند ؛ و بدين ترتيب است كه تعبيهء قنات از مشاغل پردرآمد محسوب مىشود ، به شرطى كه عدالت ، حقوق مالكيت ايجادكننده را در برابر دخالتهاى عدوانى و تخطيها ، محافظت كند و البته چنين چيزى هم در ايران امكان ندارد .\r\nدر مورد تقسيم آب و انشعاب رودخانه هم ايرانيها به همين نهج ، علىرغم نقصى كه در معلومات نظرى آنها وجود دارد و موجود نبودن هيچ دستگاهى ، باز كارهاى قابل ملاحظه و تحسين‌آميزى انجام داده‌اند . صدها آبادى از اين طريق ايجاد گرديده است كه جريان رودخانه‌ها را تغيير داده‌اند و آب آنها را به انشعابهاى مختلف تقسيم كرده‌اند . در اين باب رودخانه‌هاى كرج و جاجرود مثالهاى برجسته‌اى بشمار مىروند كه با ايجاد انشعابهاى مصنوعى در آن مناطق وسيع شهريار و ورامين آبيارى مىشوند . در اين مورد ديگر برجسته‌تر از همه بايد زاينده‌رود را ذكر كرد كه دشت اصفهان آبادى و رونق خود را بدان مديون است . نام « زاينده » هم بدان برازنده است ، چه هرچند كه بستر آن بر اثر گرفتن انشعابهاى بسيار كاملا خالى به نظر مىرسد باز قدرى پائينتر آب زلال از چشمه‌هاى آن مىزايد و به بيرون مىجوشد .\r\nدر مواضعى كه در دشتها تنگه‌اى كوهستانى ديده شود ، « بند » هاى استوارى تعبيه كرده‌اند تا برفابهائى را كه سرازير مىشود در آبگيرهاى وسيعى جمع آورند و بعد در بهار و تابستان از دريچه‌هاى باز ، آن مزارع را آبيارى كنند . بندى كه در تنگهء كهررود ايجاد كرده‌اند و از آن طريق آبهاى كوهستانى را جمع مىكنند و به دشت كاشان مىرسانند ، نمونهء زيبائى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاست از آنچه گفته شد . با ايجاد آبگيرى شبيه به آن در تنگهء نزديك پس قلعه مىتوان تمام حوالى تهران را بارور و آباد ساخت ؛ منتها اينكه حكومت فعلى هيچ بر سر آن نيست كه براى مقاصد عام المنفعه پولى خرج كند ، هرچند كه در آينده صد برابر آن سود عايدش شود . در قرنهاى گذشته با ايجاد بندها ، نهرهاى بزرگ را به دشت تخت‌جمشيد و قسمتهاى غربى مملكت مىبردند و از اين طريق سرزمينهاى وسيعى را آباد مىكردند . اما اين همه اكنون خشك و ويران برجاى مانده است .\r\nغير از تأسيساتى كه تا به حال براى آبيارى ذكر كرديم از چاه هم آب براى مقاصد كشاورزى بدست مىآورند . دلوها را با طناب درازى به درون چاه مىفرستند ، وقتى سطل پر شد آن را به كمك گاوى كه به چرخى بسته شده است بيرون مىكشند و آن هم بدين طريق كه گاو را در سرازيرى كوچكى كه در جلو چاه كنده‌اند مىرانند و اين كار موجب بالا آمدن سطل با محتواى آب آن مىشود .\r\nاز اينها گذشته مناطقى هم در ايران هست كه باران بهارى زمين را براى پذيرفتن بذر آماده مىكند ؛ در اين مناطق كشت ديم ( يعنى طبيعى ، بر خلاف كشت آبى كه بايد آب را به طريق مصنوعى به زمين رساند ) انجام مىگيرد .\r\nغله‌اى كه از كشت ديم بدست مىآيد ، طبيعتا سنگينتر و مغزدارتر است چه هيچ آبيارى مصنوعى نمىتواند كاملا جاى باران آسمان را بگيرد و از اين جهت است كه مثلا گندم مصر علىرغم آبيارى با آب نيل كه پر از مواد آلى است ، خيلى كمتر از گندم اروپا نشاسته دارد . بارى اين مناطق مساعد براى كشت ديم عبارتند از قسمتهائى از جلگهء رى و قزوين ، كردستان ، خمسه و بعضى از دره‌هاى عراق عجم . در ناحيهء قزوين كه به علت داشتن باغهاى زيباى خود مشهور است ، سبز شدن و روئيدن گياهان بستگى به توفانها و رعد و برقهائى دارد كه به كرات در تابستان در آن ديار رخ مىدهد . هرگاه رعد و برق بگذرد ، بىآنكه بارانى به همراه داشته باشد ، ديگر در آن سال خشكسالى است و محصول مرغوب نيست . در نواحى ساحلى درياى خزر باران به هيچ روى كم نيست ، و به همين دليل هم در آن ديار قنات احداث نمىشود ، اما در آنجا رودخانه را تقسيم مىكنند تا شعبه‌هاى آن را به شاليزارها برسانند .\r\nروىهم‌رفته در سراسر ايران زيادى يا كمى باران بهارى ، و بيشتر از آن برف زمستان ، عامل تعيين‌كنندهء محصول است . در سالهائى كه در زمستان كوهها از برفى كه بايد در تابستان آب و در دشتها سرازير شود پوشيده نباشد تمام تلاشها براى بدست آوردن محصول كافى از زمين بىنتيجه مىماند .\r\nطبقهء برزگر در ده‌ها ، قصبچه‌ها ، قصبات و همچنين در حومهء اصفهان ، يزد ، قزوين ، همدان و ساير شهرها سكونت دارد . براى ايمنى از دستبردها و شبيخونهاى غارتگران كه در گذشته‌ها چندان نادر هم نبوده است به دور هر\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nده حصارى بلند از خشت و گل كشيده‌اند تا فقط ده يك مدخل داشته باشد و بس . براى سهولت دفاع در آن روزگار ، ده‌ها را بر فراز تپه‌هائى « 10 » خاكى كه به همين منظور ايجاد مىشده به صورت طبقه به روى هم مىساخته‌اند .\r\nنمونه‌اى از اين طرز ساختمان در آبادى يزدخواست برجاى مانده است ؛ بقاياى اين ده‌هاى روى تپه ، هنوز هم فراوان است . بلافاصله بعد از ديوارى كه ده را در بر گرفته مزارع و باغها ديده مىشود و باز پس از اتمام اين مزارع ديوار چينه‌اى ديگرى كه نازكتر است قرار دارد . خانه‌ها نيز از خشت ساخته شده است و داراى فضائى جلو باز است كه در عين حال از آن به عنوان آشپزخانه استفاده مىشود ، و در طرفين آن اتاقهائى است مخصوص مردان و زنان . در طول جبههء خانه ايوانى است كه بر يك تير چوبى از تنهء پوست‌كندهء درخت تبريزى تكيه دارد و در پناه آن در سبدهاى بزرگى كه از شاخهء بيد درست شده است و با گل و تپالهء گاو منافذ آن را مسدود كرده‌اند گندم و جو و ساير خوردنيها را نگهدارى مىكنند . بر بامهاى مسطح علوفه خشك و عليق زمستانى را تل‌انبار كرده‌اند . طويله‌ها و انبارهاى غله و علوفه طرفين حياط را احاطه كرده‌اند .\r\nبين دهقانان تقريبا هميشه تك‌همسرى رواج دارد . زنان بندرت به كار مزرعه مىرسند ، بلكه بيشتر به كار آشپزخانه ، تهيهء لبنيات ، روبراه نگاهداشتن و تعمير كلبه ، ساختن نمد ، بافتن قالى يا همه نوع منسوجات درشت بافت از پشم و كرك اشتغال دارند . غلهء مخصوص تهيه نان را در آسياهاى دستى يا دست‌آس آسيا مىكنند ، براى كره گرفتن به جاى كوزه خيك به كار مىبرند . بعد از اينكه دوغ يا ماست را در خيك ريختند آن را چون حصيرى بين دو درخت مىآويزند و آن‌قدر به پيش و پس حركت مىدهند تا كرهء آن جدا شود .\r\nاز نظر مالكيت ، زمين كشت شده و بارور به اقسام زير تقسيم مىشود :\r\n1 . اربابى ؛ 2 . رعيتى ؛ 3 . وقف ؛ 4 . خالصه ؛ 5 . تيول ؛ 6 . ملك شخصى .\r\nاربابى به زمينهائى مىگويند كه به يك ارباب معين تعلق دارد و رعيتها بر طبق شرايط مندرج در يك قرارداد بدانجا كوچيده‌اند تا زمين را آباد و از آن استفاده كنند . معمولا ارباب زمين و آب ، و بعضى اوقات بذر و حيوان باركش را مىدهد و رعيت براى خود كلبه مىسازد و دو سوم تا سه چهارم برداشت حاصل را موظفا به ارباب تحويل مىدهد . اما رعيت به زمين وابسته نيست ؛ مىتواند هر لحظه زمين را ترك گويد و به جائى ديگر برود كه اميد وجود شرايط بهترى در آنجا هست . هيچ مالكى هر قدر هم كه مقتدر باشد\r\n\r\n\r\n","description":"","footnote":"\r\n( 10 ) . من خود در جلگهء گستردهء ماد ، يعنى بين رى ، قزوين و همدان در يك رديف طولانى در فاصلهء منظم سه ربع ميل از هم از اين تپه‌ها ديده‌ام كه احدى مراد از تعبيهء آنها را نمىدانست . در داخل اين تپه‌ها چيزى ديده نمىشود مگر قشرهائى افقى از خاك ، گچ ، ذغال ، ملاط و خرده‌هاى كوزه‌ها و گلدانهاى سفالين كه نزديك آنجا هم باز از اين چيزها فراوان پيدا مىشد . محتمل است كه از اين تپه‌ها در مراسم دينى استفاده مىكرده‌اند ؛ همچنين مىتوان آنها را ايستگاههائى براى دادن علامت فرض كرد .\r\n","page_name":" 349 ","page_number":349},
  {"content":"\r\n\r\nنمىتواند او را به ماندن وادارد ، زيرا اختيار داشتن در تعيين محل زندگى و كار از اصول غير قابل تخطى و واجب الاتباع دولت ايران است . اين اصل متضمن حمايت خيرخواهانه‌اى است از مظلوم در برابر استثمار و اعمال فشار بىحد ؛ از طرف ديگر اين امر ، كم باعث ويرانى كامل ده‌ها نشده است ، زيرا مهاجران تازه ، به اين آسانيها ملك اربابى را كه با رعاياى خود بدرفتارى كرده است ، براى سكونت انتخاب نمىكنند . در سال 1852 « 11 » نزديك قزوين به دهى وارد شدم كه به مادر شاه تعلق داشت ، و پيشكارش شاهزاده علىقلى ميرزا چنان رعايا را تحت فشار قرار داده بود كه ناگزير تصميم گرفته بودند همگى بالاجماع از خانه و زندگى قبلى خود دست بكشند و كوچ كنند . تمام درختهائى را كه كاشته بودند از بن انداختند ، تيرهاى چوبى خانه‌ها را سوزاندند ، داروندار منقولشان را بر حيوانات بار كردند و هنگام ورود من در حال عزيمت بودند . در آخرين لحظه ، شاه پيشنهاد مصالحه‌اى كرد كه در نتيجه آنان تصميم خود را فسخ كردند اما ملك ساليان سال همچنان ويرانه ماند .\r\n« رعيتى » به زمينهاى كوچكترى مىگويند كه صاحبان آنها به عنوان ملك خودشان آن را آباد مىكنند . البته « رعيت » به معناى وسيع اصولا به مردى اطلاق مىشود كه از كار كشاورزى زندگى مىكند در مقابل « كاسب » كه به تجارت و پيشه‌ورى اشتغال دارد و « درويش » يا « بندهء خدا » كه هيچ شغل معينى ندارد و به تكدى روزگار مىگذراند . با خريد يك ملك بزرگتر رعيت تغيير طبقه مىدهد و ارباب مىشود .\r\nاز « وقف » منظور املاكى است كه از طريق هديه و بخشش به ملكيت مساجد ، امامزاده‌ها و مدارس درآمده از جانب اين مؤسسات اداره مىشود .\r\nبه مرور دهور املاك وقف اماكن مقدسه به اندازه‌اى خارق العاده فزونى يافت و اين امر عواقب وخيمى در بر داشت زيرا قسمت بزرگى از عايدات جارى اين املاك به كربلا كه مدفن فرضى حضرت على عليه السلام « 12 » است ، يعنى به سرزمينى كه متعلق به عثمانيهاست سرازير مىشد . نادر شاه سرانجام خود را ناگزير ديد كه قسمتى از زمينهاى وقفى را مصادره كند و از ارسال درآمد آنها به كربلا جلو بگيرد و در عوض براى سادات كه از اعقاب پيغمبر ( ص ) اند هرساله چهل هزار تومان از عوايد اصفهان حواله كند . اما از آن هنگام باز روز به روز بر ميزان موقوفات افزوده مىشود و آن هم نه تنها از طريق وقف بقاع متبركه و وصيت . بلكه همچنين از راه انتقال به دلايل دنيوى . مثلا هرگاه صاحب منصبى دچار بىمهرى شود و بترسد كه مبادا دار و ندارش را مصادره كنند ، فورا اموال خود را به روحانيت منتقل مىسازد و در پنهان شرط مىكند كه سهمى از عوايد آن مخصوص خانواده‌اش باشد و هر ساله از طرف توليت پرداخته شود . هرچند كه وزيرى به اسم « وزير موقوفات » بر اوقاف\r\n\r\n\r\n","description":"","footnote":"\r\n( 11 ) . برابر با 69 - 1268 ه . ق . - م .\r\n( 12 ) . قبلا نيز توضيح داده شد كه مؤلف كربلا و نجف را باهم اشتباه كرده است . - م .\r\n","page_name":" 350 ","page_number":350},
  {"content":"\r\n\r\nنظارت دارد باز بعضى از ملانماهاى حريص به ميل و دلخواه خود بدان دست درازى مىكنند و واقعا از نظر حفظ منافع مملكت و كشاورزى آن لازم است كه باز فورا محدوديتى در كار اينها ايجاد شود .\r\n« خالصه » نام املاك مصادره شده‌اى است كه مقام سلطنت كشت و برداشت آن را به عهدهء كارمندان خود گذارده است . اما همين كارمندان هستند كه با رعايا به بدترين صورت ممكن رفتار مىكنند ؛ پس شگفت نيست كه خالصه‌ها در همه جا وضعى اسف‌بار دارند و معمولا پس از سالهاى معدودى به كلى مخروبه و ويرانه مىشوند . استثنائا مقام سلطنت املاك وسيع واقع در دشت خوار - ورامين را كه تقريبا تمام حوايج خواربار تهران از آنجا تأمين مىشود به دو تن از كارمندان دولت به اجاره داد . اجاره‌داران به‌هرحال به دليل نفع شخصى هم كه شده به اصلاح كشت عنايت كردند ؛ منتها اينكه در كار فروش محصول سودجوئى را به جائى رساندند كه يك‌باره قيمت خواربار در تهران به سه برابر افزايش يافت ؛ در نتيجه بلوا شد تا اينكه به فرمان شاه سر يكى از دو تن اجاره‌دار برباد رفت .\r\n« تيول » نيز به همين ترتيب از املاك سلطنتى است كه به جاى آنكه به اشخاص حقوق نقدى مباشرت بپردازند ، حق استفاده از تيول را به آنها واگذار مىكنند . مىتوان پذيرفت كه سودجويان به هيچ وجه پرواى نگاهدارى و اصلاح ملك را نكنند و حتى تمام هم و غم خود را مصروف بهره‌بردارى بىقاعده در حد اقل مدت از آن بنمايند . اينها وقتى كه خوب از ملك بهره‌بردارى كردند و شيرهء آن را مكيدند به دولت شكايت مىبرند كه از آن پس نمىتوانند به آن كار ادامه دهند ، در اين صورت يا به آنها ملك ديگرى واگذار مىشود و يا حقوق مباشرت از آن پس به صورت نقدى به آنها پرداخته مىشود . اين رسم نامبارك همچون سرطان اين مملكت را دارد نابود مىكند .\r\n« ملك خاص » به املاك شخصى شاه اطلاق مىشود . هرچند كه در اين مملكت حكومت استبدادى برقرار است بازبين خالصه و املاك شخصى شاه سخت فرق مىگذارند . اول اينكه املاك خالصه به نحوى غير قابل تقسيم به وارث تخت و تاج منتقل مىگردد درحالىكه املاك شخصى را شاه مىتواند به دلخواه به فرزندان و زنانش ببخشد ، يا براى آنها به ارث بگذارد .\r\nدر اين اواخر قانونى وضع شده است كه مطابق آن افراد خارجى نمىتوانند ملك و زمين به صورت دائم بخرند . تملك زمين حد اكثر هنگامى ممكن است كه به زودى آن را بفروشند : آن‌طور كه به نظر ما مىآيد اين قانون كلا تدبيرى است زائد چه در اوضاع و احوال فعلى ، ملكدارى براى خارجيها حتما هيچ لطف و كششى ندارد .\r\nبرحسب سنتى قديمى هر ده به شش قسمت تقسيم مىشود به نام « دانگ » و هر دانگ مىتواند مالك ديگرى داشته باشد . اين رسم باعث شده كه صاحبان قدرت يا هركس كه بين آنها حامى و دوستى دارد آن را مستمسك قرار دهند تا ملكى را « ارزان » بخرند . يك دانگ ملكى را مىخرند و با به كار بردن انواع\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nحيله‌ها صاحبان پنج دانگ ديگر را وادار به فروش به قيمت خيلى ارزانترى مىكنند .\r\nماليات املاك را نمىتوان گزاف شمرد . عوارضى كه بايد به دولت پرداخت يك پنجم حاصل است و مالك آن را مىپردازد و رعايائى كه در آن ملك ساكنند از پرداخت ماليات معافند . رعيتهاى نوع ديگر يعنى كسانى كه خود در مزارع كوچكشان كشت مىكنند بايد ماليات زمين را بدهند .\r\nبراى آنكه خوانندگان مقياسى براى قضاوت در دست داشته باشند در اينجا يادآور مىشويم كه مجموع درآمد پيش‌بينى شده از مالياتهاى مستقيم و غير مستقيم به ضميمهء درآمد املاك خالصه به هفت كرور تومان - سه ميليون و پانصد هزار تومان - برابر با چهل و دو ميليون فرانك بالغ مىگردد . اما اين رقمى است كه هرگز دريافت نمىشود ، زيرا همواره اين يا آن ولايت به مصيبتى دچار مىشود ، در اينجا بيمارى دامى شيوع داشته و حاصل بد بوده است ، در جائى ديگر جنگ ناراحتى بوجود آورده ، قشون از آنجا عبور كرده ، طغيان بوده ، تركمنها شبيخون زده‌اند و از اين قبيل و اينها ديگر باعث مىشود كه نتوان همهء ماليات را به صورت كامل وصول كرد . بدين ترتيب سالى نمىگذرد كه حكام بسيارى تقاضاى « تخفيف » نكنند ، و هرچند شاه در اين سنوات آخر اعلام كرد دست هر حاكمى را كه كلمهء تخفيف را بر زبان آورد قطع خواهد كرد باز دولت چاره‌اى جز ابراز موافقت ندارد . اما بدترين نكته در اين مورد آن است كه شخص حاكم تخفيف بدست آمده را با خيال راحت به جيب مىزند و از تك‌تك مالكانى كه دستشان به دهنشان مىرسد ماليات را به تمام و كمال وصول مىكند و آن را به اصطلاح بالا مىكشد . از اين گذشته ، در اين نظام حاكم ، بديهى است صاحبان نفوذى كه املاك وسيع در اختيار دارند ، از پرداخت ماليات سرباز مىزنند و ناچار پرداخت ماليات آنها به عهدهء مالكان كوچكتر يا خرده‌مالكان مىافتد و بارى غير عادى بر دوش آنان تحميل مىشود .\r\nدولت به صورت رسمى در واگذارى شغل حكومت ، معامله مىكند . نامزد حكومت پيشاپيش بايد مبلغى در حدود چهل هزار تومان - چهارصد و هشتاد هزار فرانك - به شخص شاه بپردازد ، و همين مبلغ را نيز - اگرنه بيشتر - بايد صرف خريد هدايا براى مادر شاه ، وزرا ، مستوفيان دولت ، فراشها و ديگران بكند . تهيهء اسبها ، چادرها ، فرشها و چيزهاى ديگر براى ايجاد تجملى كه لازم به نظر مىرسد نيز متضمن مخارج گزافى است . وى ناگزير پول لازم براى اين مخارج را با تعهد بهرهء گزاف 18 تا 40 درصد تأمين مىكند . خوب حالا چون انتصابش فقط براى مدت محدود يك سال ، يعنى از اين نوروز تا نوروز بعدى است پس مىكوشد در همان سال اول نه تنها كل مبلغ سرمايه - گذارى شده را برگرداند بلكه براى خود نيز ثروتى بچنگ آورد ؛ چه اطمينان ندارد كه دولت پس از انقضاى دورهء حكومتش وى را به حق يا ناحق پاى ميز محاسبه نكشد و وى مجبور نباشد كه بىگناهى خود را با بازپرداخت مبالغ\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nهنگفتى تأمين كند . به همين دليل ماليات دهندگان ترجيح مىدهند كه بدترين حاكم مدتى مديد بر سر كار بماند تا اينكه او را بسرعت با حاكم بهترى عوض كنند . زيرا اولى ، چنان كه همه مىدانند ، اقلا « سير » شده است . براى پى بردن به مبالغ و ارقام سرسام‌آورى كه حكام مردم را سركيسه مىكنند كافى است به اين حقيقت توجه كنيم كه دو تن از دائيهاى شاه به نام عيسى خان و امير اصلان خان در طول ساليان متمادى حكومت خود پس از وضع مخارج هنگفتى كه كردند باز قاعدتا بايد هركدام در حدود يك ميليون تومان هم كنار گذارده باشند . شاه از همه چيز آگاه است ولى خيال مىكند قدرت تغيير آن را ندارد . در حضور من به جانشين عيسى خان كه در حال عزيمت به خمسه بود چنين دستور داد : « دائى من اين ولايت را خوب غارت كرده است ، تو توجه داشته باش و كارى كن كه مردم بتوانند زندگى كنند ، چون « فقير آدم‌اند و بردبار » با وجود اين باز كمى بعد حكومت ولايت ديگرى به همين عيسى خان سپرده شد و حكم وى كه در روزنامهء رسمى مملكت درج شد بدين قرار بود :\r\n« نظر به اينكه عيسى خان با رعيت‌پرستى و عنايت به فلاحت خود را از اقران ممتاز كرده است وى را به حكومت اصفهان منصوب مىكنيم تا او به شيوهء مرضيه اين ولايت را آباد و رفاه مردم را تأمين . . . »\r\nدر دورهء شاه فعلى آمدند فكر بكرى كردند تا از آن طريق اختيارات حاكم را تا حدى محدود كنند و آن چنين بود كه يك نفر را به اسم « وزير » همراه حاكم كردند . اما بدبختانه وضع از بد هم بدتر شد . از آن هنگام در اركان حكومت يك دودستگى مخرب ظهور كرد ، درحالىكه اين هر دو در تلاش خود براى سركيسه كردن هرچه بيشتر ولايت زير نظر خويش با يكديگر اتفاق نظر كامل دارند . واقعا جاى حيرت است كه چرا اهالى صدمه ديده و غارت شده بيشتر از اين براى معارضه با سوء ادارهء حكام به قيام علنى دست نمىزنند . در مدتى كه من در ايران مقيم بودم فقط دوبار چنين شورش و طغيانى رخ داد ، يك‌بار در گيلان و يك بار هم در تبريز ( آذربايجان ) . در شهر اخير همواره حكام با وضع مشكلى روبرو هستند چه در اينجا عباس ميرزا از بيش از نيم قرن قبل قاعده و ضابطه‌اى محكم براى ماليات وضع كرده است و اهالى ديگر از آن به عنوان حق قانونى خود با عزم جزم دفاع مىكنند .\r\nدر ولايات مختلف ماليات به نسبت صحيح تقسيم نشده است ، زيرا در اغلب ارزيابيها كه كرده‌اند از نظر دور داشته‌اند كه با گذشت زمان اوضاع و احوال به صورتى اساسى دچار تغيير گرديده است . فى المثل برآورد ماليات نواحى اصفهان و شيراز به چهارصد هزار تومان به زمانى راجع است كه اصفهان پايتخت و مقر سلطان مملكت بود و در نتيجه تمام محصولات كشاورزى را مىشد خيلى بيشتر قيمت‌گذارى كرد تا در دورهء بعد كه پايتخت به تهران منتقل گرديد . از اين گذشته ولاياتى كه قبلا ثروتمند و آباد بود مانند مشهد و استراباد بر اثر دستبردها و تاخت‌وتازهاى تركمنها چنان ويرانه و فقير شده كه درآمدهاى مالياتى آنها به زحمت تكافوى نگاهدارى قوا و ساخلوى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمستقر در آن ديار را مىكند . به همين ترتيب هم ولايات آذربايجان ، مازندران و همدان نمىتوانند سهم مربوط به تأمين مخارج قشون را كه سالانه تعهد پرداخت آن را دارند از محل عوايد خود تأمين كنند . سرانجام دولت از ديگر ولايات و فى المثل كردستان مبلغ نسبتا كمترى ماليات مطالبه مىكند چه از قيام و طغيان مردم بىآرام و قرار آنجا بيم دارد . بدين طريق مىبينيم فقط چند ولايتى بار سنگين و كمرشكن تأمين ماليات كشور و مخارج دولت را به عهده دارند و زير آن شانه خم كرده‌اند .\r\nجمع‌آورى ماليات اراضى از طريق كدخدا انجام مىگيرد و وى مبالغ بدست آمده را به محصلهائى كه به اينجا و آنجا در حال سفرند تحويل مىدهد . كشاورز مرجعى ندارد كه بتواند از تحميل و ظلم مالياتى بدان شكايت برد . شكايت كردن به حاكم كه چپاول و تعدى ، همه با اطلاع و ارادهء او انجام مىپذيرد بديهى است كه بىنتيجه مىماند . هرگاه راهى پايتخت شود تا به شخص شاه كه « عدالت مدار » است پناه برد و حق خود را بخواهد در معرض اين خطر قرار مىگيرد كه جاسوسان حكومت وى را بگيرند و به كيفر جسارتش برسانند . حال گيريم به سلامت به پايتخت رسيد چگونه بتواند شكايتش را به عرض برساند ؟ زيرا هيچ ناشناسى نمىتواند در تيررس شاه قرار گيرد و كسى كه بخواهد از فاصلهء دور با تكان دادن « عريضه » نظر و توجه شاه را به خود جلب كند بالفور از طرف درباريان و نزديكان شاه « ديوانه » قلمداد مىگردد و ديدگان شاه به نقطه‌اى ديگر معطوف مىشود ! تنها اميدى كه به احراز موفقيت وجود دارد اين است كه در منزل شخص متنفذى بست بنشيند و بس .\r\nسواى پرداخت ماليات ظالمانه ، طبقهء برزگر و فلاح باز بايد به اذيتها و آزارهاى ديگرى نيز تن دردهد . از زيانهائى كه توسط قشون رهگذر ، به خانه‌ها ، درختان ، احشام و مزارع سكنهء ده‌ها عارض مىشود قبلا سخن به ميان آمد . من در اينجا بخصوص از مسافرتهاى شاه و اعضاى دولت به عنوان يك مزاحمت خاص براى مملكت سخن به ميان مىآورم . از هر روستائى كه پاى شاه به جادهء آن برسد بايد هدايائى به وى تقديم شود و سورسات تمام ملتزمين ركاب او به صورت رايگان تأمين گردد . نواحى ثروتمند به اين دليل هدايائى براى پيشخدمتهاى شاه مىفرستند تا آنها با توسل به انواع حيله‌ها او را وادارند راه ديگرى را انتخاب كند . به‌طور معمول هم آنان در اين نيت خود كامياب مىشوند و موكب شاه عازم مناطق فقيرترى مىشود كه از عهدهء رشوه دادن به درباريان برنيامده‌اند . هرگاه يكى از اعضاى دولت سفر كند دستور مىدهد « تعليقه » اى صادر كنند كه به محض ارائهء آن آباديها موظفند « سورسات » يعنى كليهء ما يحتاج او و همراهانش را تهيه كنند و تحويل دهند .\r\nاغلب وى به خواربار مورد لزوم و علوفه و عليق براى حيوانات سوارى و بارى رضايت نمىدهد بلكه علاوه بر آن ، قند و شكر ، چاى ، شمع كافورى ، خلاصه چيزهائى كه دهقانان بيچاره نام آنها را هم به زحمت شنيده‌اند مىخواهد\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو در نتيجه رضايت مىدهد كه پول نقد بدهند و خود را خلاص كنند .\r\nدرآمد خالص يك ملك چه از طريق اجاره و چه فروش مستقيم محصول به‌طور متوسط بين 12 تا 15 درصد برآورد مىشود . در غلات از هر تخم ده تا پانزده تخم بدست مىآيد ؛ حاصل ميوه و سبزىكارى نيز كمتر از اين نيست .\r\nروش كشاورزى روىهم‌رفته ساده است . به اندازه‌اى آب به مزرعه مىاندازند كه حدود ده سانتيمتر روى زمين بايستد . بين دو تا سه روز ، زمين تمام اين مقدار آب را جذب مىكند و حالا ديگر كار بر روى زمين چه با « شخم » و چه با « بيل » آغاز مىگردد . خيش ايرانى عبارت است از تيرى چوبى بدون چرخ كه در قسمت جلو به يوغ گاو محكم شده و در عقب آن گاوآهن نصب گرديده است . با چنين ابزار ناقصى كه توسط گاوى بىرمق و مردنى كشيده مىشود البته فقط مىتوان خراشى به زمين داد ، نه آنكه بتوان واقعا آن را زيرورو كرد . براى سبزى و صيفىكارى و اصولا براى زمينهائى كه بايد با دقت بيشتر به آنها رسيد « بيل زدن » را ترجيح مىدهند . اصفهانيها و بيشتر از آنها گبرهاى يزد به خاطر مهارتشان در بيل زدن شهرت دارند .\r\nپس از زيرورو كردن زمين را با غلتكى سنگى ( كلوخ‌كوب ) درمىنوردند تا خاك را بكوبند و هموار كنند و سرانجام بر روى زمين ماله مىكشند . از اين پس مزرعه را به قطعات كوچك چهارگوش با بلنديهائى كه داخل آنها شيار است تقسيم مىكنند ( كرت‌بندى ) تا اينكه آب به همهء زوايا برسد بىآنكه مواد آلى آن شسته شود و برود . برحسب ترتيب ، ديواره‌هاى كرت از يك طرف باز و پس از سيراب شدن مجددا بسته مىشود تا اينكه سرانجام سراسر مزرعه آبيارى شود . براى ايجاد ديواره‌هاى كرت از ابزارى كه به خاك‌انداز شبيه است ( كردر ) استفاده مىكنند . دو مرد اين ابزار را با ريسمانى اين طرف و آن طرف مىكشند . در سفرنامهء عربستان نيبور ، ص 158 ، لوحهء 15  ( H )  تصويرى از اين دستگاه فوق العاده عملى ديده مىشود .\r\nروىهم‌رفته از مزارع بيش از يك‌بار در سال محصول برنمىدارند و چون در اغلب نواحى آب موجود براى كشت زمين كفايت نمىكند سال بعد زمين را به حال « باير » مىگذارند . تنها در حوالى شهرهاى بزرگتر و در نواحى اصفهان و يزد مصرف « كود » براى حاصلخيز كردن باغها و مزارع رواج دارد . در آنجا پس از محصول اول ، باز هندوانه ، خربوزه ، خيار و هويج كشت مىكنند . بين محصولات زمستانى ( شتوى ) و محصولات تابستانى ( صيفى ) فرق مىگذارند . در شهر اصفهان كارخانهء كودسازى از رشته صنايعى است كه براى خود اهميتى دارد ؛ برطبق دستور العملهاى مختلف فضولات حيوانى ، برگهاى گنديده ، ماسه ، گچ ، آهك ، خاكستر و غيره را به انواع گوناگون درهم مىآميزند ، شكل مىدهند و موافق با اصولى كه از تجربه حاصل شده است اين يا آن مزرعه و يا بذر را با آن كود مىدهند . همچنين برجهائى براى جمع‌آورى فضلهء كبوتر كه شاردن در كتاب خود طرز ساختمان آن را شرح\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nداده است از طرف شهر ايجاد گرديده ؛ فضلهء بدست آمده را به نسبت مساوى بين اهالى تقسيم مىكنند ولى مع هذا هركس هم حق دارد براى شخص خودش برج كبوترى ايجاد كند . چيدن و برداشت ميوه در ايران مانند كشورهاى اروپائى با شتاب انجام نمىگيرد . باغدار كه اطمينان دارد هواى خشك مداوم در مدت برداشت ميوه هست با فراغت بسيار به اين كار مىپردازد . وقت برداشت محصول در ولاياتى كه از هم فاصلهء بعيد دارند خيلى تفاوت دارد - در عربستان ( خوزستان ) در فروردين ، در كاشان در تير و در حوالى تهران در اواخر تيرماه محصول را برمىدارند - همچنين زمان برداشت بستگى به ارتفاع مختلف آباديها دارد . غله را با « داس » درو مىكنند كه تقريبا تا نوك داس به صورت مستقيم است و به علت انحناى كوتاهى كه دارد ساقه‌هاى كمترى را يك‌باره و دفعتا مىتواند ببرد ، درحالىكه داسهاى ما خلاف آن است .\r\nبه استثناى شمال مملكت كه در آن ارابه‌هائى با دو حلقه چوب به جاى چرخ در آمد و شد است در ساير جاها دسته‌هاى خشك شدهء غله را بر پشت الاغ بار و در نقطهء معينى در زير آسمان بر روى هم انبار مىكنند . كنار خرمن ، خرمن‌گاه را با هموار كردن و كوبيدن زمين آماده مىكنند . دستگاه خرمن‌كوب ( جرجر ) به شكل سورتمه‌اى است كه چهار تا پنج محور متحرك با صفحات آهنى ميخ پرچ شده بدان متصل است . گاو آن را به صورت دورانى مىچرخاند تا اينكه كاه كاملا خرد شود . بعد كاه را در تورهائى جمع مىكنند و براى نگاهدارى به انبار مىبرند . ( هنگام انتقال كاه از مزرعه به خانه تمام راه از كاه پوشيده مىشود ، و به همين دليل هم جاده شيرى را در فارسى و عربى « كهكشان » مىگويند . ) دانه‌هاى غله‌اى را كه به جاى مىماند باد مىدهند و سرند مىكنند « 13 » . وقتى بادى در كار نباشد برزگر مىپندارد مىتواند با تكان دادن بعضى از سنگها آن را ايجاد كند ، و اين هم از قبيل خرافات ديگرى است كه در بين دهقانان رواج دارد . مقادير اندك را همانطور كه شرح داديم در سبد در زير سقف ايوان خانه‌هاى روستائى نگاه مىدارند ؛ مقادير زيادتر را در انبارها حفظ مىكنند . انبار چاله‌اى است به عمق حدود سه متر كه برجى به صورت مخروط ناقص بالاى آن قرار دارد . طرز انبار كردن غلات چنين است كه يك لايه كاه و يك لايه ديگر غله متناوبا بر روى هم قرار مىگيرد . تپالهء گاو را كه در مدخل انبار قرار مىدهند براى آن است كه حشرات بدان راه نيابند ، اما با وجود اين همواره مقدار زيادى از محصول طعمهء حشرات مىشود و از بين مىرود . دولت در انبارهاى متعدد غلات محصول خالصجات و آنچه را كه حكام مىفرستند ، نگاهدارى مىكند تا در سالهاى گرانى آن را به قيمت گزاف به مردم بفروشد . تركمنها به من گفتند كه بافه‌ها و دسته‌هاى مسروقهء غلات را درحالىكه ساقه‌هاشان به طرف پائين است در چاله‌هائى مىافكنند ، سپس خاك بر روى آن مىريزند و محكم لگد مىكنند تا\r\n\r\n\r\n","description":"","footnote":"\r\n( 13 ) . مؤلف ظاهرا در ذكر ترتيب كوبيدن و باد دادن خرمن دچار اشتباه شده است زيرا خرمن كوبيده را اول باد مىدهند تا كاه از دانه جدا شود و سپس كاه را مىبرند . - م .\r\n","page_name":" 356 ","page_number":356},
  {"content":"\r\n\r\nاين ذخيره كشف نشود و به دست ديگران نيفتد . غله بايد در اين « سيلو » ها ساليان دراز بدون عيب بماند .\r\nساكنين كوهستان با مرارت و صرف همت بسيار محصول ناچيزى از زمين بدست مىآورند . من خود در قريهء كوهستانى اسك ديدم كه هر قطعهء كوچك زمين را چگونه صفه‌صفه بر ديوار صخره‌اى ايجاد كرده‌اند و در آن غله كاشته‌اند . دور هر درختى را معجرى كشيده‌اند تا از شر بهمن محفوظ بماند ، درحالىكه در دامنهء همين كوه ، در دشت حاصلخيز مازندران زمين در انتظار كشت مانده است تا حاصلى فراوان به دست بدهد . اما فرزندان كوهستان شرايط سخت محل سكونت و موطن خود را دوست دارند ، جائى كه شوكاها و مرالها را شكار مىكنند و مىتوانند در برابر دولت به دفاع از استقلال خود برخيزند .\r\nخطرناكترين خصم بذر ، ملخ است كه دو نوع از آن مشخص گرديده است : يكى نوع كوچك كه دورهء تحول خود را در خشكى مىگذراند و ديگرى نوع بزرگ كه از دريا مىآيد . ملخ دريائى مناطق گرمسيرى يعنى ولايات جنوبى را نابود مىكند . خوشبختانه بسيارى از ملخها طعمهء « سار » مىشوند و از بين مىروند . مطابق عقيده‌اى خرافى كه بين ايرانيان شيوع دارد آب امامزاده‌اى نزديك مشهد سار را به خود جلب مىكند ، درحالىكه ارامنه همين خاصيت را به آب صومعهء ايچميادزين نسبت مىدهند ( نيبور ، سفرنامهء عربستان ص 174 ) . مردم از سن نيز به اندازهء ملخ مىترسند ؛ سن برگهاى سبز را مىخورد و در بعضى از سالها چنان به صورت تودهء انبوه ظاهر مىشود كه در برخى از نواحى تمام حاصل را مىزند و طعمهء خود مىسازد . بيش از ساير جاها جلگهء ورامين كه انبار غلهء پايتخت است دچار اين آفت مىگردد . به همين دليل اين عقيده رسوخ يافته است كه ظاهرا برطبق مشاهدات مردم اين حشره شش سال دورهء تكامل خود را در زيرزمين تپه‌اى كه در آن منطقه قرار دارد بسر مىآورد و بعد از آنجا به فاصلهء منظم هر هفت سال يك‌بار به صورت گروه‌گروه بيرون مىآيد . با وجود اينكه چند بار در اين تپه حفارى كرده و خاك آن را زيرورو كرده‌اند ، تا به حال شاهدى بر اين مدعا بدست نيامده است .\r\n\r\nد . محصولات كشاورزى\r\nدامدارى . سكنهء مستقر در ده در مقايسه با عشاير چيز قابل ملاحظه‌اى نيست و از اين حقيقت مىتوان چنين نتيجه گرفت كه كود كه در ساير كشورها داراى فوايد بسيار است در كشاورزى ايران مصرفى ندارد . تمام دامدارى اينها عبارت است از چند گوسفند و بز و چند اسب ، قاطر و الاغ و چند جفت گاو مردنى كه به زحمت از عهدهء رفع احتياجات خانگى و محلى برمىآيد . اين حيوانات در تابستان در مزارع تازه درويده و همچنين از علوفهء تازهء دشت و صحرا تغذيه مىكنند ؛ اما عليق آنها در اصطبل تقريبا به صورت منحصر\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nكاه است .\r\nگياهان معدودى كه به كار تعليف مىآيد و كاشته مىشود و بعضى از آنها سبز و تازه و برخى ديگر به صورت خشك به حيوان داده مىشود عبارت است از : شبدر كه فقط در مناطق سردسير كوهستانى مىرويد ؛ نوعى ديگر از آنكه به هفت چين شهرت دارد ( يعنى هفت‌بار در صورت آبيارى خوب مىتوان از آن محصول برداشت ) ، يونجه ، اسپرس ، قره‌قوروت « 14 » كه گوسفند برگهاى آن را به رغبت مىخورد و در فصل زمستان هم اگر خيلى سخت نباشد دوام مىآورد ؛ جو ترش كه در ابتدا مسهل است اما بعد حيوان را فربه مىكند و به همين دليل است كه دربارهء آن مىگويند : « شكم وا مىكند » ، براى تهيهء بذر آن چنان كه به من گفته‌اند دانه‌هاى جو را كه با مدفوع حيوان خارج شده است جدا و مصرف مىكنند . برگها و جوانه‌هاى خشك گياهان تيرهء چترى براى گوسفند علوفهء زمستانى خوبى است . بخصوص آنچه از طرف مردم كما خوانده مىشود اگر به صورت تازه خورده شود اسب را سرحال و بوجد مىآورد . در ناحيهء بين اصفهان و يزدخواست گوسفندان در بهار اشق « 15 » و بين تخت جمشيد و پازارگاد حتى انقوزهء هراتى مىخورند كه در نتيجه كره و پنير آنها فوق‌العاده بدطعم مىشود .\r\nاز پرندگان فقط اقسام مرغ را پرورش مىدهند . چون به اين مرغ و خروسها غذاى مخصوص داده نمىشود و آنها ناگزير از بين آشغال كوچه و صحرا تغذيه مىكنند گوشتشان چندان مزه‌اى ندارد . از بوقلمون ، كه يسوعيها حدود دويست سال پيش آن را به اصفهان آورده بودند ، مدتها خبرى و اثرى نبود تا اينكه باز در همين اواخر آن را وارد مملكت كرده‌اند و به همين دليل بسيار نادر است . غاز و مرغابى را به مقدار زياد به صورت وحشى صيد مىكنند ولى اينها را در ايران پرورش نمىدهند به دليل اينكه ايرانيها گوشتشان را دوست ندارند . كبوتر را فقط در شهرها براى تفريح نگاه مىدارند ؛ « كفترباز » هاى مشتاقى هستند كه تمام روز را بر بالاى بام خانه‌ها بسر مىبرند و كارشان اغوا و جلب و گرفتن كبوترهاى ديگران است . اينكه كبوترهاى وحشى را به خاطر فضلهء آنها جلب مىكنند مطلبى است كه من قبلا ذكر كرده‌ام .\r\nانواع و اقسام گياهان و محصولات كشاورزى در ايران به عمل مىآيد .\r\nدر ذيل مهمترين انواع آنها را ذكر مىكنيم :\r\nغله تقريبا در تمام نواحى مملكت بدست مىآيد ؛ ولى خصوصا ولايات آذربايجان ، خمسه ، همدان و كرمانشاه را به عنوان ولايات غله‌خيز مىتوان يادآور شد . گندم كه تقريبا منحصرا آرد نان از آن تهيه مىشود به عنوان محصول تابستانى و زمستانى كشت مىشود . در سالهاى پرحاصل مقدار هنگفتى\r\n\r\n\r\n","description":"","footnote":"\r\n( 14 ) . در اصل به همين صورت است ولى چون گياهى به اين نام شناخته نيست احتمال دارد مؤلف آن را سهوا به جاى قره‌قاط به كار برده باشد . - م .\r\n( 15 ) .  Dorema gummi ammoniacum \r\n","page_name":" 358 ","page_number":358},
  {"content":"\r\n\r\nاز آن از طريق بوشهر و بغداد به هندوستان ، ماوراء قفقاز و قفقاز صادر مىگردد . قيمت هر خروار گندم در سالهاى مختلف بين 2 / 1 و 5 / 4 دوكات هلندى ( تومان طلا ) در تغيير است . غلهء كرمانشاه از ساير جاها ارزانتر است .\r\nيك خروار كاه بين 2 / 0 تا 8 / 0 تومان ارزش دارد . جو مخصوص تعليف اسب است ؛ جو دوسر اصلا كاشته نمىشود .\r\nچاودار يا چودر يا ديوك فقط در معدودى از نواحى كوهستانى ، در ارتفاع بين پنج تا شش هزار پا و فى الجمله در شهرك اسك و روستاهاى واقع در جلگهء شيراز حاصل ناچيزى دارد ؛ در دشتها گرما و خشكى مانعى براى روئيدن آن به حساب مىآيد . در بعضى از جاها فقيرترين طبقات از ارزن نان تهيه مىكنند .\r\nبرنج در سراسر كشور غذاى اصلى طبقهء مرفه بشمار مىرود . اما معلوم است كه كارگران برنج را به عنوان غذاى استثنائى و اتفاقى مىخورند ، چه شهرت دارد كه برنج قوهء كافى به عضلات نمىرساند . فقط در ولايات ساحلى مازندران و گيلان غذاى تمام طبقات مردم از برنج و ماهى نمك‌سود تشكيل مىشود . در آن صفحات مدعيند كه خوردن نان براى سلامت زيان‌آور است و از اين گذشته زمين باتلاقى آن ديار براى كشت غله مساعد نيست اما اين هر دو ادعا بر سهو و سبق ذهن متكى است ، زيرا بر خلاف آنچه گفته شد مسلم است كه گناه بىرمقى مردم و سستى عضلات و رنگ‌پريدگى آنها در مقايسه با سكنهء سالمتر نان و گوشت‌خور جلگه‌هاى مرتفع و حتى علت ضعف دائمى ناشى از تب و نوبهءشان ، هم تغذيهء ناقص است و هم آب و هواى ناسالم باتلاقى آن نواحى . اما دربارهء قابليت زمين براى كشت غله آزمايشهاى موفقيت‌آميزى كه در اين اواخر توسط چند تن از كشتكاران هوشمند به عمل آمد حجتى كافى است . بين انواع مختلف برنج آنچه به نام چمپا شهرت يافته از همه مرغوبتر است . اين برنج را در حوالى شيراز مىكارند اما اصلش از پيشاور است و براى آنكه نژاد آن دچار انحطاط نشود هرچند سال يك‌بار بايد باز بذر تازهء آن را از آنجا وارد كنند . امتياز برنج چمپا اصولا در آن است كه در آب لعاب نمىدهد و در نتيجه دانه‌هاى برنج در حين پختن به يكديگر نمىچسبد . پس از آن از نظر اهميت ، بايد « عنبربو » را ذكر كرد كه از مازندران است و چندان لعاب نمىدهد ولى در حين پخت بوئى مخصوص مانند بوئى كه از موش برمىخيزد از آن متصاعد مىشود . از انواع پست‌تر و لعاب‌دارتر برنج ، آشى مايه‌دار مىپزند كه غذاى مورد علاقهء طبقات متوسط است . براى اينكه پوست را از مغز برنج جدا كنند آن را با نمك مخلوط مىكنند و بعد به كمك اهرمى كه فرو مىافتد ( دنگ ) مىكوبند . اما كسبه نيز تقلب مىكنند و نمك در برنج مىريزند تا بدين طريق آن را سنگينتر كنند . يك من ( 3 / 1 5 پوند ) برنج مازندران در تهران بين 025 / 0 تا 1 / 0 تومان قيمت دارد . ايرانيان برنج محصول كشور را از طريق درياى خزر به روسيه صادر مىكنند اما مقدار آن اهميت چندانى ندارد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاز حبوبات تمام انواع رايج در اروپا در ايران كشت مىشود و خوب محصول مىدهد مگر خلر يا نخود سبز كه ريز مىماند و مزه‌اى گس و مانند چوب دارد .\r\nايرانيها نخود ، لوبيا و باقلا را قبل از خشك شدن مىخورند . ماش را تاب مىدهند و با برنج مىخورند ؛ عدس را كه زود نرم مىشود با قدرى « اشنان » مىپزند ( عدسى ) و اين غذا ، صبحانهء كارگران را تشكيل مىدهد .\r\nسبزيها ( بقولات ) « 16 » به وفور به عمل مىآيد بىآنكه براى اصلاح نژاد آنها كسى زحمتى به خود بدهد . هويج و چغندر را در خاكستر داغ مىپزند و به نام « لبوگرم » به جاى صبحانه مىخورند . در بين انواع كدو ، كدوى حلوائى بر اثر شيرينى و طعم خوب از سايرين ممتاز است . خيار را معمولا خام مىخورند و همچنين در بهار مقدار زيادى كاهو صرف مىكنند . سبزى ديگرى كه خوش‌طعم و مغذى و مطلوب است بادمجان است كه از نظر لطافت ، تردى و بزرگى بر بادمجان محصول مصر سخت برترى دارد و چنان پربركت است كه از چند كرت آن يك خانواده مىتواند چندين ماه تغذيه كند . اسفناج ، تربچه ، شلغم ، ترب ، سيب‌زمينى به انواع و اقسام يافت مىشود . وجود پياز در آشپزخانه‌هاى ايرانى غير قابل اجتناب است . پياز طارم نزديك تبريز « 17 » گوشتى دارد لطيف و شيرين كه طعم ميوه مىدهد ؛ همين نوع را سابقا در كرمان كاشته و بسيار به هندوستان صادر كرده‌اند ، اما اهالى كشت آن را به دليل آنكه حاكم قسمت اعظم محصول را به عنوان هديه براى اعضاى دولت ضبط مىكرد ، متوقف ساخته‌اند . سير به مقدار زياد از ولايات ساحلى درياى خزر برداشت مىشود ، نعناع ، جعفرى ، مرزه ، گشنيز ، شبت ، فلفل قرمز ، نوعى فيلگوش « 18 » و آويشن و مرزنگوش به عنوان ادويهء غذاها به انواع و اقسام مورد استعمال دارد . ايرانيها از سيب‌زمينى ( هرچند كه فوق العاده خوشمزه است ) و از آن گذشته باميه ، آرتيشو ، مارچوبه ، ترشك خوششان نمىآيد و به همين دليل يا اينها را كم مىكارند يا اصلا نمىكارند .\r\nمركبات فقط در سواحل درياى خزر و شيراز تا خليج فارس به عمل مىآيد . بيشتر در همين اواخر به كشت پرتقال روى آورده‌اند ، در عوض نارنج ، ليموى شيرين و ترش ، نارنگى و انواع ديگر مركبات بفراوانى به روسيه صادر مىگردد .\r\nميوه در سراسر مملكت و اغلب با محصول خوب كاشته مىشود . صرف ميوه نه تنها در اين هواى گرم براى مردم لذتى غير قابل اجتناب است ، بلكه مىتوان گفت كه به همراه نان خشك و قدرى پنير غذاى معمولى طبقات كم درآمد را تشكيل مىدهد . از اين گذشته براى بعضى مناطق كالاى صادراتى است و منبع مهم درآمد . روستاى ايرانى معمولا با درخت‌كاريهاى خود كه اغلب به چند بيد ، تبريزى و نارون محدود است ، از روستاهاى خشك و\r\n\r\n\r\n","description":"","footnote":"\r\n( 16 ) . بقولات را كه در فارسى برابر حبوبات به كار مىرود مؤلف به معنى سبزيها به كار برده است . - م .\r\n( 17 ) . در متن به همين صورت آمده است . - م .\r\n( 18 ) .  Drancuculus purpura \r\n","page_name":" 360 ","page_number":360},
  {"content":"\r\n\r\nبىبرگ و بار عثمانى ممتاز و مشخص مىگردد . البته در مورد درختان ميوه آنهائى را مىكارند كه با شرايط محل و اوضاع اقليمى سازگار است و بدون احتياج به كار و مراقبت بسيار براحتى مىرويد و محصول مىدهد ؛ در اينجا انار مىكارند ، در آنجا هلو يا پسته و غيره . با وجود اين استثنا هم وجود دارد : يعنى مناطقى كه باغبانى علمى در مرحله‌اى عالى قرار گرفته است .\r\nمثلا در شهر اصفهان باغداران به تمام وسايلى كه حاصل تجربه و هنرمندى است دست مىزنند تا متنوع‌ترين و اصيل‌ترين ميوه‌ها را ببازار آورند .\r\n« رز » يا مو كه در ارتفاع چهار هزار و پانصد پائى بر فراز سطح دريا هم به خوبى عمل مىآيد در همه جا ديده مىشود و عموميت دارد . مو يا به چفته مىپيچد و يا زير آن دو شاخه و ديرك مىزنند و يا آن را به دور درخت تبريزى مىپيچند كه در اين صورت به زودى مو برگ و جوانه‌هاى درخت را مىخشكاند و خفه مىكند ، يا به ارتفاع يك و نيم پا از سطح زمين آن را قطع مىكنند و در اين صورت شاخه‌هاى مو ديگر در جهت افقى رشد مىكند و خود را مىگسترد .\r\nدر جنوب مو را رديف مىكنند و در چاله‌هائى به عمق 5 تا 7 پا مىخوابانند و بعد تا سه چهارم اين چاله‌ها را با خاك پر مىكنند . با اين عمل ريشه‌ها از پرتو سوزان آفتاب حفظ مىشود . در عوض در مناطق شمالى بايد پايه‌هاى مو را از سرما و يخبندان حفاظت كرد و براى حصول اين مقصود در ابتداى زمستان روى آن را با خاك و خاشاك مىپوشانند . در هر ناحيه‌اى انواع خاصى از انگور به عمل مىآيد كه چه از نظر وقت رسيدن ، ماندگار بودن و دوام يا قابليت مصرف با ديگر انگورها تفاوت دارد . مثلا اصفهانيها اين انگورها را عمل مىآورند : 1 ) از زودرسها « ياقوتى » كه اواخر خرداد به بازار مىآيد و بوئى مانند توت فرنگى دارد با حبه‌هاى ريز قرمز و بدون هسته ؛ « خليلى » كه اوايل تيرماه مىرسد با حبه‌هاى سبز دراز ؛ 2 ) از انگورهاى پائيزى : « مهرى » كه سبز و حبه درشت است ، بيضوى شكل با پوست كلفت و دانه‌هاى تلخ . اين انگور تا اواخر اسفند هم مىماند ؛ « مثقالى » ، گرد و پرآب ، « لركش » به رنگ تيره ، و اين هر دو نوع براى شراب انداختن بسيار خوب است ؛ « نباتى » ، گرد ، ترد ، بسيار شيرين و گوشت‌دار ؛ « عسكرى » ، پوست نازك و بدون دانه ، مخصوص خوردن . انگور عسكرى را مىتوان براى زمستان نگاهداشت و براى تهيهء سركه به كار برد ؛ « صاحبى » ، گرد و ترد ؛ « شست عروس » ، بلند و تيره‌رنگ كه تبديل به مويز مىشود ؛ « كشمشى » قرمز و لطيف كه آن را خشك و كشمش مىكنند ؛ « مادر و بچه » كه چون اغلب حبه‌اى بزرگ با حبه‌اى كوچك در كنار هم قرار دارد بدين نام ناميده مىشود ؛ « منقا » ؛ « كلاچه » ؛ « شيرازى » با دانه‌هاى تلخ .\r\nتاك در ساحل درياى خزر ، در جنگلهاى گيلان به صورت وحشى مىرويد و در آن ديار به درختها مىپيچد و تا به نوك مرتفعترين درختها نيز بالا مىرود و پنجه‌هاى خود را از درختى به درخت به درخت ديگر مىاندازد . انگورهاى تاك وحشى پوست ضخيم و دانه‌هاى سفتى دارد اما خوشمزه است و شراب نسبتا خوبى از آن بدست مىآيد . خوشه‌چينى از اين درختان به نحو خاصى انجام مىگيرد . به\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nيك سر ريسمانى بلند ظرفى بزرگ ، و به سر ديگر آن وزنه‌اى مىآويزند ؛ آن سر را كه وزنه دارد به بالاى بلندترين شاخهء محكمى كه مىتوان به آن دست يافت پرتاب مىكنند بطورى كه از طرف ديگر پائين بيفتد ؛ آنگاه مردى در آن ظرف بزرگ مىنشيند و كسى با كشيدن سر ديگر ريسمان او را بالا مىكشد ، و اين عمل را چندان تكرار مىكنند تا همهء انگورهاى تاك چيده و فرو آورده شود .\r\nانگور در قسمت بزرگى از سال قاتق دلچسبى براى نان ايرانيان است .\r\nمضافا به اينكه از آن شيره ، آب‌غوره ، مويز و كشمش يا « زبيب » ( كلمهء آلمانى  Zibeben  از آن و  Rosinen  از رز مشتق شده است ) ، شراب ، عرق و سركه نيز بدست مىآيد .\r\nشيره را كه غلظت آن در حدود عسل است در خيك به بازار مىآورند و طبقات كم‌درآمدتر از آن به‌جاى شربت و قند در تهيهء شيرينيهاى دلخواه استفاده مىكنند . آب غوره از آب انگورهاى نارس است و خود جزء اصلى و مهم چاشنيها بشمار مىرود و بطور كلى چه در آشپزى و چه در طب ايرانى مقام مهمى دارد .\r\nبيمارى مخصوص مو كه در سالهاى بين 1855 تا 1858 بعضى از تاكها را آلوده كرد ، توسعهء بيشترى نيافت و بسرعت از ميان رفت . صادرات مويز و كشمش به هندوستان و روسيه بسيار اهميت دارد و رو به تزايد است ؛ به همين سبب هم قيمت آن در سالهاى اخير به بيش از دو برابر افزايش يافته است .\r\nاز محصول نامرغوب كشمش مشروبى الكلى بدست مىآورند كه سخت‌گير است .\r\nچون نوشيدن شراب در اسلام حرام است فقط يهوديان و ارمنيان حق تهيهء آن را دارند و تازه اينها هم با محدوديتهاى زياد و مزاحمى دست بگريبانند . چه‌بسا كه خمره‌هاشان را مىشكنند و آنها را مجبور به پرداخت جريمه‌هاى سنگين مىكنند . طرز انداختن شراب در ايران بسيار ناقص است .\r\nانگور را در طشتهاى كوچك با پا لگد مىكنند و بعد عصارهء حاصل شده را با قسمتى از پوست و هستهء انگور در خمره‌هاى گلى مىريزند و خمره‌ها را با در باز در نقطه‌اى خنك و تاريك قرار مىدهند . به محض اينكه عمل تخمير آغاز شد در خمره‌ها را مىبندند . در حدود اواخر فروردين ديگر گمان مىكنند كه شراب به اندازهء كافى صاف شده و آن را در شيشه مىريزند . اين طرز عمل ناقص باعث مىشود كه شراب ترش و بدمزه شود و بخصوص به هنگام جابجا كردن كدر و دردآلود گردد . به همين دليل هم هست كه فقط مقدار اندكى از آن به خارج صادر مىشود ، درحالىكه هرگاه آن را به طريقى معقول و منطقى تهيه كنند ، شراب مىتواند يكى از منابع مهم درآمد ملى براى ايران باشد .\r\nمعمولا شرابهاى ايران كم‌عطر و تا بخواهيد از نظر الكل قوى است . مشهورترين انواع شراب اينهاست : شراب قهوه‌اى - سرخ فراوردهء درهء خلار نزديك اصفهان « 19 » كه تاكهاى آن را مطابق روايتى افسانه‌اى جمشيد شاه غرس كرده\r\n\r\n\r\n","description":"","footnote":"\r\n( 19 ) . در اصل  Challer  ، ظاهرا منظور همان خلار ، روستائى از شهرستان شيراز است ، زيرا در حوالى اصفهان محلى به اين نام شناخته نشد . - م .\r\n","page_name":" 362 ","page_number":362},
  {"content":"\r\n\r\nاست ؛ چند نوع شراب ديگر از حوالى اصفهان ؛ شرابهاى همدان كه از نظر طعم از ديگر شرابها به شراب اروپائى نزديكتر است .\r\nعرق را همچنين از انگور و مويز مىكشند . اما چون نمىدانند « فوزل « 20 » » را چگونه از آن جدا كنند بسيار بدمزه است . جنس سركهء ايران در عوض فوق العاده خوب است . به همين جهت ترشيهائى كه با سبزى و ميوه‌هاى مختلف با اين سركه درست مىكنند در روسيه مصرف بسيار دارد . ترشيهاى ساخته شده در همدان و شيراز بيش از ساير انواع آنها مشهور است .\r\nپس از كشت مو ، ايرانيها بيش از هر چيز به كشت خربوزه و هندوانه عنايت دارند . هرچند كه شرقيها انواع صيفيهاى خوراكى را با ولع تمام مىخورند باز هندوانه و خربزه در اين بين در رأس همه جاى دارد . حتى بنى اسرائيل نيز در بيابان مىناليدند كه : « ما همه در فكر پياز و هندوانه‌ايم . » در تعرفهء قيمتهاى خواربار شهرها بلافاصله پس از نان ، برنج ، گوشت ، پنير ، كره و يخ قيمت خربوزه و هندوانه در بازار مىآيد . در اولين تلگرامى كه شاه فعلى از دستگاه جديد التأسيس تلگراف به كاخ تفريحى سلطانيه دريافت كرد اين خبر ذكر شده است كه در كاشان خربوزه‌ها رسيده است . وى چنان از رسيدن اين خبر خوشحال شد كه تلگرافى شاهزاده علىقلى ميرزا ، يعنى مخابره كنندهء تلگرام را به سمت « وزير علوم » منصوب كرد ! خلاصه بگويم : از شاه گرفته تا گدا هيچ‌كس نمىتواند تصور كند در كشورى كه خربوزه و هندوانه نباشد ، مىتوان زندگى كرد . از آن هم بدتر ، هرگز نخواهند فهميد كه چگونه مىتوان شكر روى نوعى خربوزه پاشيد و آن را خورد .\r\nانواع و اقسام متعدد هندوانه و خربوزه ، واقعا حيرت‌آور است ؛ زيرا به زحمت مىتوان روئيدنى ديگرى سراغ كرد كه به اين سهولت شكل ، اندازه ، رنگ و علامت پوست ، عطر ، طعم و دوام خود را برحسب تفاوت زمين يا آب و هوا ، كود يا ساير عوامل ، تغيير دهد . دو روستاى همسايه كه ظاهرا در يك وضع و موقع قرار دارند ، اغلب محصولاتى كاملا مغاير يكديگر به بازار مىدهند . بعضى از اين انواع هرچند كه رسيده است باز پس از مدتى طولانى نگاهدارى ، قابل مصرف مىشود ؛ اما هرگاه آنها را از فشار و سرما حفظ كنند تا فروردين‌ماه هم مىتوان آنها را سالم نگاهداشت . « باد سموم » يا « باد گرم » در رشد خربوزه اثرى سخت نامساعد دارد . برگها را مىپژمرد و به كلى گياه را مىخشكاند ؛ حتى ميوه‌هائى كه در برابر آن مقاومت مىورزند بر اثر دم زهرآگين و آتشين باد چنان دوام خود را از دست مىدهند كه به رغم مراقبت بسيار باز زود خراب مىشوند .\r\nخربوزه‌هاى اصفهان شهرت دارد و در آنجا به كشت خربوزه توجه خاص مبذول مىدارند . زمين را با كوشش بسيار آماده مىكنند و با فضلهء كبوتر كه طبق تجربه بيش از هر چيز ديگر به حال خربوزه مساعد است كود مىدهند ؛\r\n\r\n\r\n","description":"","footnote":"\r\n( 20 ) . جزء بدبوئى كه در الكل تصفيه نشده وجود دارد و موجب سردرد مصرف‌كنندگان آن مىشود . - م .\r\n","page_name":" 363 ","page_number":363},
  {"content":"\r\n\r\nپس از ايجاد كرتها و جوبه‌هاى بسيار دقت مىكنند كه فقط ريشه‌ها آبيارى شود . براى آنكه بهترين حاصل بدست آيد نمىگذارند كه بيش از دو تا سه خربوزه بر يك بوته بماند و برسد . پس از آنكه خربوزه به اندازهء مشت آدمى بزرگ شد براى محافظت در برابر حشرات و آفتاب‌زدگى و همچنين زودرس شدن ، آن را با ماسه مىپوشانند و هرچند روز يك‌بار آن را برمىگردانند تا در شهريور و مهرماه كاملا برسد . عاقبت پوست آن‌چنان نازك و شكننده مىشود كه كوچكترين تكان و ضربه‌اى بخصوص به هنگام طلوع آفتاب آن را مىتركاند ؛ سپس محافظين چندى بر آن مىگمارند كه از تاخت‌وتاز اسبها در نزديكى جاليز جلوگيرى كنند . خربوزه‌اى كه به اين طريق از آن مراقبت شده است داراى سه تا پنج كيلو وزن مىشود .\r\nخربوزه‌هاى خوبى ، البته با گوشت سفت‌تر و قدرى شورمزه در زمينهاى نمكدار پيش از كوير كاشان و قم بدست مىآيد . اصولا خربوزه در زمين شوره خوب به عمل مىآيد درحالىكه هندوانه در آن خاك حاصل خوبى نمىدهد .\r\nانواع زودرس خربوزه عبارت است از : گرمك كه به گرماى زياد نياز ندارد و حدود نيمهء اول خرداد به بازار مىآيد و گوشت نرم و بىمزهء آن به مزاج لينت مىدهد ؛ طالبى در تيرماه مىرسد و پوست آن داراى خطوط فرورفته‌اى است و به خربوزه‌هاى اروپائى شباهت دارد ؛ دستنبو كه پوست آن به مرمر قهوه‌اى مىماند و بزرگى آن به اندازهء يك پرتقال است ، خوردنى نيست اما چون بوئى خوش دارد از آن براى خوش‌بو كردن دستها استفاده مىكنند .\r\nريشهء خربوزه در فرهنگ داروئى ايران به عنوان داروئى قىآور مورد استفاده است . از تخم خربوزه روغنى براى سوخت بدست مىآيد ؛ با تخم خربوزهء بوداده زنان حرمسرا براى وقت‌گذرانى دندانهاى خود را به كار مىاندازند . آب شيرين خربوزه را در بعضى از مناطق مىجوشانند و قوام مىآورند تا آن را مانند شيرهء قند به كار برند . زياد خوردن خربوزه باعث گرمى خون مىشود ، مجارى ادرار را تحريك مىكند و سبب ايجاد ترشحات مخاطى مىگردد ، بطور كلى ثقيل و ديرهضم است ، بخصوص براى مبتلايان به بيمارى سوءهاضمه و به همين دليل در آنها به سهولت ايجاد تب نوبه مىكند يا بيمارى را عودت مىدهد . اروپائيها بايد در اولين سالهاى اقامتشان در اين مملكت در خوردن خربوزه سخت احتياط كنند يا در صورت امكان از آن اجتناب ورزند .\r\nدر اثر تجربه به اين نتيجه رسيده‌ام كه خربوزه براى اروپائيهاى تازه‌وارد على الاطلاق زيان‌بخش است و در اين مورد ديگر ترديد نبايد روا داشت .\r\nهندوانه ( كه نام آن خود حاكى از منشأ هندى آن است ) را يا با آبيارى عمل مىآورند و يا اينكه آن را به امان خدا مىگذارند ( يعنى ديم مىكارند ) تا ريشه و برگهايش به طريق طبيعى تغذيه كند و البته اين حالت اخير بيشتر در شيبهاى كوهستانى عملى است . هندوانه‌هائى كه به صورت ديم به عمل آمده‌اند كوچكند اما از نظر عطر دلپسند و شيرين خود از ساير انواع ممتاز . خيوه‌ايها و تركمنها برايم تعريف كرده‌اند كه آنها تنهء جوانى از بوتهء كتيرا را مىبرند ،\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nريشهء آن را كه همه مىدانند رطوبت را به خود مىكشد شكاف مىدهند ، تخم هندوانه را در آن مىگذارند و با اين تمهيد حاصلى شيرين بدست مىآورند .\r\nهرچند كه ايرانيها مقادير حيرت‌انگيزى هندوانه مىخورند و مثلا در يك نشست اغلب بين پنج تا هفت و نيم كيلو از آن را ميل مىكنند ، با وجود اين از خوردن هندوانه بلافاصله پس از صرف غذا خوددارى مىورزند ، زيرا اطمينان دارند كه اين كار بر خلاف موازين تغذيهء درست است ، و حتما عواقب ناگوار بيمارى را به دنبال خواهد داشت . هندوانه را اگر ناشتا يا با معده‌اى كه پر نباشد بخورند خاصيت ملايم و لينت‌بخش و مدر دارد ؛ همان‌طور كه اطباى ما چشمه‌هاى آب معدنى را براى اعادهء سلامت تجويز مىكنند آنها هم به آب هندوانه متوسل مىشوند . اما آنچه باعث مىشود هندوانه نزد شرقيها گرامى باشد خاصيت خنك‌كننده و فرونشانندهء عطش آن است .\r\nبادام هرچند كه به صورتهاى وحشى هم وجود دارد ، باز به صورت كالائى صادراتى كه خوب سود مىكند به دقت كاشته و پرورش داده مىشود .\r\nبادامهاى تبريز با پوستهء نازك و شكننده‌اش از انواع ديگر خوش‌طعم‌تر است ؛ اما بيشترين مقدار بادام از اصفهان و شيراز بدست مىآيد . زردآلو بوفور به عمل مىآيد و جنس مرغوب آن در ايران است . يك نوع آن را كه گوشت سفتى دارد در آفتاب مىخشكانند و به نام « قيسى » به روسيه صادر مىكنند . زردآلو و قيسى در ناحيهء دماوند كاشته مىشود كه در سالهاى خوب به تنهائى چهل هزار تومان طلا از فروش آن عايد مىگردد . چه درخت بادام و چه درخت زردآلو وقتى زير شكوفه است بسيار در مقابل سرما و يخبندان شبانه حساس است ، بنابراين در مناطق مرتفعتر كه شكوفه ديرتر باز مىشود محصولش بهتر از دشت است . خطرناكترين وقت براى اين دو محصول ، سيزده روز بعد از عيد نوروز است كه برابر است با بيست و يكم مارس تا چهارم آوريل . هلوى ايران از نظر طعم ، بر همهء انواع هلوئى كه در هر كشور ديگرى مىرويد برترى دارد ؛ هنوز هم « پرسيكا « 21 » » باعث سربلندى موطن خويش است . در اطراف اصفهان و شيراز نوعى از هلوى زودرس به نام شليل به مقدار بسيار زياد كاشته مىشود كه بسيار خوش‌بو است اما فقط به اندازهء يك گردو مىشود . در تبريز نوع ديررسى از هلو هست كه در پائيز به بازار مىآيد و تا وسط زمستان هم قابل نگاهدارى است .\r\n« به » اصفهان به علت لطافت گوشت و عطرآگينى و همچنين بزرگى - هريك از آنها به وزن 750 گرم مىشود - در سراسر مشرق زمين به عنوان ممتازترين « به » شناخته شده است . از بن درخت « به » براى پيوند سيب و گلابى هم استفاده مىشود و از اين طريق بخصوص ، ميوه‌هاى خوب بدست مىآيد . پسته‌كارى منحصرا كار اهالى قزوين و دامغان است و جنس آن هم غير قابل رقابت است . جاى تأسف است كه كشت اين محصول را توسعهء بيشترى نمىدهند . چون درختان ديگر از خانوادهء پسته در بسيارى از مناطق كشور وجود دارد پس مىتوان فكر كرد كه\r\n\r\n\r\n","description":"","footnote":"\r\n( 21 ) . نام لاتينى هلو است كه از كلمهء « پرس » مشتق شده است و به معناى « ايرانى » است . - م .\r\n","page_name":" 365 ","page_number":365},
  {"content":"\r\n\r\nپسته را هم بشود در آنجاها كاشت و جاى انواع پست‌تر پسته‌اى را كه از هرات به ايران وارد مىشود پر كرد . انار در هيچ كجاى ديگر جهان به اين خوبى نيست ؛ انار ساوه نزديك قم و كروم « 22 » نزديك تبريز حتى از انارهاى بدون هستهء پيشاور برتر است . ناحيهء اردستان بين اصفهان و يزد تنها از عايدات محصول انار به حيات خود ادامه مىدهد ، اما سواى اينها در هر دهى مقدارى درخت انار ديده مىشود . از عصارهء قوام آمدهء انار كه به آن رب انار مىگويند مقدار قابل ملاحظه‌اى خريد و فروش و صادر مىشود . ايرانيها به انجير چندان عنايتى ندارند و به همين دليل هرچند كه محصول آن خوب و زياد است به كشت آن نمىپردازند . خرما فقط در نواحى ساحل خليج فارس و كرمان عمل مىآيد و به علت جنس مرغوبش از آن نواحى به هندوستان فرستاده مىشود درحالىكه مصرف داخلى مملكت از بغداد تأمين مىگردد .\r\nتوت سفيد كه ايرانيها بدان علاقهء وافرى دارند با دقت بسيار پرورش داده مىشود و نژاد آن اصلاح مىگردد . اين تنها ميوه‌اى است كه حوالى تهران براى كشت آن از همه جا مناسبتر است . بسيارى از دانه‌هاى توت در اينجا به بزرگى خرما مىرسد و به صورت توت خشك مقادير بسيارى از آن از كشور صادر مىشود و بخصوص به قفقاز مىرود . توت سياه كمتر مورد توجه است .\r\nباغهاى توت به منظور پرورش كرم ابريشم در گيلان ، مازندران و طالش در كنار درياى خزر ، كاشان ، كرمان و يزد وجود دارد . درخت توت به رطوبت بسيار نيازمند است و به همين دليل از همه جا بهتر در سرزمينهاى باتلاقى نزديك ساحل دريا عمل مىآيد . توت در اينجا با چنان سرعتى رشد مىكند كه درختانى كه تخم آنها را كاشته‌اند پس از چهار سال برگ كافى براى غذاى كرم بدست مىدهد . در توتستانها درختان تنگ يكديگر و تنها با فاصلهء دوپا از هم مىرويد . مقدار محصول ابريشم خام ايران بسيار قابل ملاحظه است و اگر روزگارى اين كار در ساحل درياى خزر و قفقاز جدى گرفته شود به سهولت ممكن است محصول آن با چين به رقابت برخيزد . حتى در همين شرايط فوق العاده نامساعد فعلى فقط صادرات سالانهء محصول حكومت گيلان به مبلغى در حدود چهارصد هزار تومان بالغ مىشود ، هرچند كه كارخانه‌هاى داخلى كاشان ، يزد و تبريز قسمت اعظم محصول داخلى را خود به مصرف مىرسانند . از نظر مرغوب بودن جنس ، ابريشم گيلان با محصول هر جاى ديگر قدرت رقابت دارد مشروط به اينكه طريقهء باز كردن كلاف پيله را همچون ايتاليائيها بدانند .\r\nجاى كمال توجه است كه كرم ابريشم ايران و مصر تا به حال همواره از بيمارى « موسكاردين » مصون مانده است ، درحالىكه بيماريهاى خاص درختان انگور ، زيتون و هلو در اين كشور شيوع دارد . به اين سبب سالها نمايندگان كشورهاى سويس و ميلان در گيلان بسر مىبردند تا تخم نوغان بخرند و از طريق تفليس به اروپا بفرستند . اما دولت صدور تخم نوغان را شديدا منع كرد . منتها مأمورين با گرفتن رشوه اين منع را ناديده مىگرفتند . سرانجام خود مالكان\r\n\r\n\r\n","description":"","footnote":"\r\n( 22 ) . در اصل  Korum  كه معلوم نشد كجاست . - م .\r\n","page_name":" 366 ","page_number":366},
  {"content":"\r\n\r\nاز امكان رقابت خارجيان در انديشه شدند و تخمهاى فروخته شده را قبل از تحويل به خريدار به نحوى دود مىدادند كه در نطفهء آن خلل وارد شود .\r\nسيب ، گلابى ، گيلاس و آلو تنها در مناطق كوهستانى كه ميوه در آن آهسته رشد مىكند و دير مىرسد ، داراى عطر كامل مىگردند ؛ در دشتها اين ميوه‌ها گس و بىمزه است . آلوى بخارا كه طعمى ترش و مفرح دارد مورد علاقهء همگان است ؛ وقتى آن را پوست بكنند و در آفتاب بخشكانند ديگر در همه جا مىتوان آن را مصرف كرد .\r\nمىبينيم كه انواع و اقسام آب و هواى اين سرزمين باعث شده كه از نظر ميوه در آن وفور نعمت باشد و از خرما گرفته تا انواع آلوهاى شمالى بدست آيد . از طرف مردم نيز براى كشت و نگاهدارى ميوه سعى و تلاش فراوان مبذول مىشود ؛ مع هذا هرگاه اوضاع و احوال مملكتى و دولتى مانع ترقى و پيشرفت در اين سرزمين نمىبود امكان اين وجود داشت كه بىنهايت به اين رشته توسعه داده شود .\r\nاز ميان ميوه‌هاى روغنى بيش از همه كرچك كاشته مىشود . ظاهرا اين گياه به حرارت متوسط معتدلترى نيازمند است ، زيرا من تقريبا نه تنها در سراسر دشتها به آن برخوردم بلكه در ارتفاع شش هزار پائى از سطح دريا در روستاى كوهستانى دهگردو واقع در جنوب اصفهان نيز با آن مواجه شدم ولى البته در اينجا ديگر چندان بالنده و شاداب نبود . اما در عوض در حوالى خود اصفهان اين گياه خيلى پرپشت مىرويد ؛ طرز تهيه و آمادگى زمين براى آن مانند پنبه‌كارى يا خيار و خربوزه است و يا حد اقل اينكه من كرچك را با آنها مخلوط و يك‌جا ديده‌ام . روغن كرچك منحصرا براى روشن نگاهداشتن چراغ به كار مىرود و به همين دليل به آن بيشتر « روغن چراغ » مىگويند . رنگ آن قهوه‌اى است و خودش غليظ با بوئى نامطبوع ، اما شعله‌اى روشن و تميز بدست مىدهد . روغن كرچك را اغلب از طريق پختن و كمتر از راه فشردن هسته‌ها بدست مىآورند . در طب عاميانه به عنوان وسيله‌اى مؤثر در علاج اسهال و اسهالهاى خونى به كار مىرود . كنجد را در حوالى كرمان ، اصفهان و شيراز بسيار مىكارند ولى نزديك تهران هم بدست مىآيد . ايرانيها بندرت كنجد مصرف مىكنند بلكه آن را به قيمت خوب به ارمنيها و هنديهائى كه در اين مملكت مقيمند و در ايام صيام غذاى خود را با آن مىپزند مىفروشند .\r\nاصفهانيها عصارهء تخم صيفيها و پنبه را مىكشند و قدرى روغن سوخت بدست مىآورند . ايرانيها اصولا در غذاى خود هيچ روغن گياهى نمىريزند ؛ مردم متمكنتر با اضافه كردن قدرى كره و طبقات كم‌درآمد با دنبه ، چربى مورد لزوم را بدست مىآورند . حتى روغن زيتون را نيز منحصرا براى سوخت و تهيهء صابون چرب مورد استفاده قرار مىدهند . به‌هرحال راه تهيهء روغن را هم به صورتى كه قابل خوردن باشد نمىدانند ؛ هميشه روغنها كدر و بدبوست و دستگاه روغن‌كشى هم كه چندين سال قبل توسط پيمانكاران روسى به راه انداخته شد به همين دليل به زودى تعطيل گرديد . درخت زيتون فقط در نواحى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nواقع در كرانهء درياى خزر كه در جائى مرتفع قرار گرفته باشد ، مانند رودبار و منجيل با نهصد پا ارتفاع بر فراز سطح دريا ، مىرويد . در اين منطقه جنگلهاى كاملى از زيتون به چشم مىخورد كه قسمتى از آنها متشكل از درختان تناورى است .\r\nبر فراز تپه‌هاى مشرف به سفيدرود باز بوته‌هاى كوتاهى از زيتون وحشى يا وحشى شده ديده مىشود ، اما از آن هيچ در سرزمينهاى باتلاقى اثرى نيست .\r\nمنطقهء محدودى كه اين درخت در آن مىرويد و همچنين نام عربى « زيتون » ، خود دلالت بر اين دارد كه اين نبات محلى نيست بلكه در ازمنهء قديم آن را از عربستان به اينجا آورده‌اند . دانه‌هاى زيتون را چه نمك‌سود و چه آغشته به سركه به قفقاز صادر مىكنند و در آنجا اغلب ارمنيها خريدار آنند . درختهاى عناب و سنجد كه عامهء مردم ميوه‌هاى آنها را به عنوان دارو يا در پرهيز غذائى اغلب به كار مىبرند با درخت زيتون قرابت نزديك دارند . از تخم يكى از گياهان تيرهء چليپائى « 23 » كه در حوالى شاهرود و بسطام ، و در عين حال در اطراف كاشان و اصفهان كشت مىكنند روغن منداب بدست مىآورند و اين محصولى است بسيار مفيد با قيمت خوب كه آن را با قدرى ذراريح ايرانى مخلوط مىكنند و هنگامى كه در بهار كرك شتران مىريزد ، هم از آن جهت كه بدن آنها را در برابر نيش حشرات حفظ كند ، و هم براى اينكه دوباره كرك آنها برويد ، بر بدنشان مىمالند . اين روغنمالى به حال اين حيوانات كه علىرغم جثهء عظيم خود بىاندازه حساسند سخت مفيد است ، و حتى آن‌طور كه به من اطمينان داده‌اند تنها وسيله براى حفظ سلامتشان بشمار مىرود . روغن گردو و بزرك را ايرانيان براى مصارف مختلف صنعتى به كار مىبرند و بخصوص با امتزاج روغن بزرك و سندروس و نفت ، آن جلاى خاص بدست مىآيد كه ما آن را در آثار رنگ و روغنى ايرانيان سخت مىپسنديم .\r\nگياهان رنگ‌دار همچنين به مقدار زياد كشت مىشود . روناس « 24 » ( كه ممكن است لفظ فرانسوى  Garance  از آن مشتق شده باشد ) در بسيارى از مناطق زمينهء مساعد دارد و بخصوص در حوالى يزد محصول فراوان مىدهد . گبرها به مسحوق كردن اين گياه و همچنين تجارت و صادرات آنكه اندك هم نيست اشتغال دارند . مراكز بارگيرى اصلى آن اصفهان و شيراز است . در ژوئيهء 1859 « 25 » در شيراز يك من محصول مسحوق روناس به قيمت 13 / 0 تومان طلا بود . كافيشه « 26 » نيز به همين وسعت و مقدار حوالى اصفهان و ورامين كاشته مىشود و اين گياه قسمتى براى مصارف رنگرزى داخلى استعمال دارد و قسمتى هم به روسيه صادر مىگردد . از تخم آن نيز در بعضى نواحى به جاى مايه براى دلمه كردن شير استفاده مىكنند . كشت حنا كه از برگ سائيده شدهء آن براى رنگ كردن مو و ناخن استفاده مىكنند ، بسيار سودبخش است . اين گياه فقط در نواحى زير خط استوا و بهتر از همه جا نزديك يزد مىرويد . چون در سراسر\r\n\r\n\r\n","description":"","footnote":"\r\n( 23 ) .  Eruca sativa \r\n( 24 ) .  Rubica tinetoria \r\n( 25 ) . 1275 ه . ق .\r\n( 26 ) .  Carthamus tinetoria \r\n","page_name":" 368 ","page_number":368},
  {"content":"\r\n\r\nمشرق‌زمين حنا مورد استعمال دارد بنابراين از اقلام مهم تجارتى و صادراتى بشمار مىرود . نيل در حوالى شوشتر و در عربستان ( خوزستان ) گرمسير مىرويد ولى با وجود اين ، محصول نيل اين نواحى به علت اينكه نمىدانند چگونه آن را عمل بياورند از جنس پست است . چون ايرانيها از پارچه‌هاى لباس كه به رنگ آبى يا سبز كمرنگ باشد خوششان مىآيد بنابراين محصول محدود داخلى نيل نمىتواند حوايج مملكتى را تأمين نمايد و به همين دليل هر سال مبالغ هنگفتى پول براى تحصيل جنس مرغوبتر آن به هندوستان سرازير مىشود . از برگ مسحوق گياه نيل‌رنگ يا وسمه بدست مىآيد و اين ماده را پس از حنا گذاشتن مو به سر مىمالند تا آن را مانند پر كلاغ سياه و شفاف كند . زعفران را به مقدار زياد در ناحيهء نائين « 27 » خراسان مىكارند . در سراسر ايران زعفران را عموما هم براى رنگ كردن و هم به عنوان ادويه در تهيهء پلو و نان به كار مىبرند . غير از گياهان رنگين كه ذكرشان گذشت البته از پوست انار و پسته ، الياف درخت بلوط و زرداب بلوط و بزغنج نيز در رنگرزى استفاده مىكنند .\r\nاز گياهان ليف‌دار كه به كار تهيهء منسوجات مىآيد در وهلهء اول بايد از پنبه ياد كرد . درست است كه قدرى كتان در بارفروش مازندران به عمل مىآيد اما هم از نظر جنس و هم از نظر مقدار قابل ملاحظه نيست و نمىتوان آن را از محصولات مملكت شمرد . از ساقهء شاهدانه كه براى گرفتن حشيش آن را در باغچه‌هاى منازل مىكارند اليافى كه به كار پارچه‌بافى بخورد بدست نمىآيد . تمام ريسمانها و طنابها از پنبه ، موى شتر و بز تهيه و تابيده مىشود ؛ فقط آن‌طور كه به من گفتند در ساحل درياى خزر نوعى گياه از خانوادهء خربوزه و هندوانه به عمل مىآيد كه از الياف آن طناب مىسازند . كشت پنبه - البته كمتر از گونهء زردى كه الياف كوتاه و خشن دارد و بيشتر از نوع زيباى سفيد آن - به‌طور وسيع در اطراف اصفهان ، يزد ، شيراز ، آباده نزديك تخت جمشيد ، كاشان ، اورميه ، مازندران ، دامغان و سمنان رواج دارد . آن‌طور كه ظاهر است پنبهء بومى ايران كمتر از نوع امريكائى آن به گرما احتياج دارد و روىهم‌رفته مىتوان گفت كه از نظر طول الياف به پاى آن نمىرسد .\r\nبدين ترتيب مىبينيم بذر پنبهء امريكائى كه در مزارع ماوراء قفقاز ، نزديك لنكران كاشته‌اند ، هرچند كه به نحوى كاملا معقول از آن مراقبت مىكنند حد اكثر ، محصولى متوسط بدست مىدهد درحالىكه در مازندران كه تقريبا داراى آب و هوائى از همان نوع است محصول فراوانى از بهترين نوع پنبهء داخلى فراهم مىآيد . بالاترين درجهء گرما كه در اصفهان اندازه گرفته‌اند طبق گفتهء خليفهء ارامنه به من صد درجهء فارنهايت بوده است ، اما معمولا از 90 تا 92 درجه تجاوز نمىكند . اما در اروميه هم كه حرارتى بسيار كمتر دارد پنبه با حاصل بسيار خوب كشت مىشود و حتى در امين‌آباد كه از جمله مناطق ييلاقى يا سردسير بشمار است - هرچند در مناطق مرتفعتر هر سال\r\n\r\n\r\n","description":"","footnote":"\r\n( 27 ) . ظاهرا منظور قاين است . - م .\r\n","page_name":" 369 ","page_number":369},
  {"content":"\r\n\r\nچنين نيست - تا مرحلهء رشد و رسيدن نمو مىكند . اصفهانيها پنبه را اوايل ارديبهشت مىكارند و در ابتدا آن را خوب آبيارى مىكنند اما كمى قبل از ظهور گل ميزان آب را به حد اعتدال تقليل مىدهند زيرا در غير اين صورت گياه به عوض گل و بستن قوزه ، بيشتر شاخ و برگ اضافى مىدهد . در سال 1859 « 28 » در بيست و پنجم مرداد مقدارى از پنبه‌ها را هنوز در گل ديدم ، درحالىكه قسمت ديگر در حال قوزه‌بستن بود ؛ هنگامى كه در بيست و چهارم آبان باز گذارم به اصفهان افتاد داشتند ته بساط محصول را برمىداشتند .\r\nبوتهء پنبه به ارتفاع 4 / 1 تا 5 / 1 پا مىرسيد و هريك بين بيست تا سى قوزه داشت . تا زمان حال همهء پنبه را در ايران با دست مىريسند و به همين دليل در اين اواخر ماشينهاى نخ‌ريسى ارزان قيمت انگليسى روز به روز بيشتر به ايران وارد مىشود . كتان و نان كينگ در اصفهان ، يزد و كاشان بافته مىشود .\r\nكرباس مخصوص خيمه را در عبادان ( آبادان ) ، سمنان ، دامغان و قم مىبافند ؛ كرباس در اين سالهاى اخير در هندوستان و روسيه خواستار بسيار يافته و به همين دليل بر قيمت آن به مقدار زياد افزوده شده است .\r\nبراى تهيه و تقطير گلاب كه از طريق بوشهر به هندوستان فروخته مىشود باغهاى گل سرخ بسيار وسيع در شيراز ، قم و قمصر نزديك كاشان به همين منظور ايجاد كرده‌اند . ايرانيها از كار تهيهء عطر گل آگاهى ندارند ، هرچند كه گلاب آنها بوئى دل‌انگيز دارد و در سطح آن لايهء خيلى نازكى از روغن گل سرخ ديده مىشود . عرقهاى معطر ديگرى را براى مصارف محلى از بهارنارنج و ياس ( كه اغلب بخصوص در مازندران به صورت وحشى مىرويد ) تقطير مىكنند .\r\nدر مازندران كشت نيشكر با حاصل فراوان رواج دارد . تا كمى قبل از اين ، محصول آن مهمتر و بيشتر هم بود . در همان جا دولت كارخانهء قندى طبق نمونه‌هاى اروپائى تأسيس كرد و حاكم كشتكاران را وادار و مجبور ساخت محصول خود را بلاعوض به كارخانه تحويل دهند . طبيعى است كه چنين كارى تقليل مشهود محصول را در پى داشت . تصفيه‌خانه‌هائى در يزد و اصفهان وجود دارد كه قند نيمه‌كاره را با كمك سفيدهء تخم‌مرغ به صورت محصول خوب قابل مصرف درمىآورند . همانطور كه قبلا ذكر كرديم قسمتى از مردم تهيدست‌تر به جاى قند از شيرهء انگور و شيرهء خربوزه ، توت و عسل استفاده مىكنند . چغندر وحشى هم نادر نيست و در آزمايشهائى كه من با تخم چغندر اروپائى كردم به اين نتيجه رسيدم كه زمين براى كشت آن عالى است ، منتها اينكه تاكنون به اين مطلب عطف توجهى نشده است .\r\nدربارهء گياهان مخدر و كشت و مورد استعمال آن ، فصل هشتم قسمت دوم اين كتاب مطالب مفصلى در بر دارد .\r\nاينكه جلگهء مرتفع ايران در اعصار قديم پوشيده از جنگل بوده مطلبى است قابل ترديد ، اما به‌طور مسلم مىتوان گفت كه در دامنه‌هاى كوههائى كه\r\n\r\n\r\n","description":"","footnote":"\r\n( 28 ) . برابر با 1276 ه . ق . - م .\r\n","page_name":" 370 ","page_number":370},
  {"content":"\r\n\r\nفعلا بىبرگ و بار است روزگارى كم‌وبيش درختان انبوهى وجود داشته است . مردم سالخوردهء تهران هنوز به ياد دارند كه در دورهء جوانيشان جنگلهائى از « آورس « 29 » » در دامنه‌هاى البرز بوده است ؛ دكتر كوچى « 30 » درختان متفرقى از اين نوع را در قصبات شميران ديده است ؛ حالا فقط يك اصلهء منحصر از آن درخت برجاى مانده است . بدون شك اغلب دامنه‌هاى كوهها را مىتوان با اين درخت آورس و ته « 31 » جنگلكارى كرد ؛ زبان گنجشك و بيد را مىتوان در حاشيهء قناتها و جويها كاشت و از اين طريق نه تنها مصارف چوب مملكت را تأمين كرد بلكه به رويش گياهان بطور كلى بىاندازه كمك كرد . اما دولت كنونى ابدا به فكر اين حرفها نيست . در مدت اقامتم از طرف يكى از دانشمندان نام‌آور اروپائى طرحى براى جنگلكارى دامنه‌هاى كوه اطراف تهران فرستاده شد ؛ شاه ريشخندكنان گفت : « اين حكيمهاى فرنگى چه ديوانه‌هائى هستند ! دلشان به حال كوههاى ايران سوخته ! مگر ما هيچ دلمان براى جنگلها و كوههاى اروپا مىسوزد ؟ »\r\nدرست است كه در ساحل درياى خزر جنگلهاى وسيعى با انواع درختان وجود دارد ؛ اما درختان تناور بلوط ، زبان گنجشك ، افرا ، آلش ، شمشاد ، توسه ، اقاقيا ، درخت ابريشم ، ته ، نارون و غيره را مىسوزانند و ذغال مىكنند و نمىدانند كه از آنها در دكل كشتى ، ساختمان و غيره مىتوان استفاده كرد . كردستان هم غير از درختهاى سقز متنوع و متعدد كه از آنها سقز بدست مىآيد داراى جنگلهاى بزرگ بلوط نيز هست . از اينها گذشته در اين ناحيه درخت محلب « 32 » هم فراوان است كه از چوب آن دسته چپقهاى مورد علاقهء مشرق‌زمينيها را مىسازند . مانند زمينهاى مزروعى در ساير ولايات ، اين جنگلها هم با معادن ذغال‌سنگى كه در كنارشان قرار دارد عاطل و باطل مانده است تا روزى راه‌آهن در سراسر كشور كشيده شود و پس از استخراج به كمك توسعهء كشتيرانى در درياى خزر محصولاتشان به سواحل ممالك بيگانه برسد .\r\nدر پايان كار يادآورى اين نكته نيز بجاست كه تخم پنبه‌اى كه من از ايران همراه آوردم و آن را به وزارتخانهء تجارت و فلاحت تسليم داشتم در دالماسى و جنوب مجارستان چهار سال پشت سر هم مورد آزمايش قرار گرفت .\r\nنتيجه چنان مساعد است كه كشت پنبه را مىتوان در آن نواحى تضمين شده دانست ، مشروط بر اينكه سرمايهء لازم به صورت مداوم به اين كار تخصيص داده شود .\r\n\r\n\r\n","description":"","footnote":"\r\n( 29 ) .  Junipers excelsa \r\n( 30 ) .  Kotschi \r\n( 31 ) .  Celtis \r\n( 32 ) .  Prunus mahaleb \r\n","page_name":" 371 ","page_number":371},
  {"content":"\r\n\r\n\r\nوزن ، مقياس و سكه 5\r\nوزنها . وزنهاى مربوط به جواهر و داروها . مقياس طول . فلزهاى قيمتى . سكه‌هاى طلا و نقره . پول خرد . كمى پول . ضرب سكه . تنزل عيار سكه و تقلب در آن .\r\nكوچكترين واحد وزن مثقال است ( كه با شقل مذكور در كتاب مقدس برابر است ) و معادل 66 « گران « 1 » » وزن رايج در طب اطريش است . يك مثقال - بيست و چهار نخود ؛ يك نخود - چهار گندم جو ( يعنى دانهء جو ) ، پس يك مثقال مىشود نود و شش گندم .\r\nواحد مخصوص بارهاى سنگينتر « من » است ( به تركى باتمان ) . مقدار من در شهرهاى مختلف فرق مىكند . من رايج در تهران با من تبريز يكسان است و به چهار چارك ( چهاريك ) تقسيم مىشود ؛ يك چارك ده سير است و يك سير شانزده مثقال ، در نتيجه يك من تبريز مساوى است با ششصد و چهل مثقال يا دقيقا هشتاد و هشت « اونس » ، وزن رايج در طب اطريش . صد من تبريز مىشود يك خروار و تقريبا پانصد و سى و چهار « پاوند » رايج در وين .\r\nمن شاه يا من اصفهان دو برابر آن است ، من رى چهار برابر من تبريز وزن دارد .\r\nجواهر را با قيراط وزن مىكنند . قيراط « 2 » كمى سنگين‌تر از نخود است و به عبارت ديگر 23 قيراط - 24 نخود .\r\nاوزان رايج در طب قديم درم ، اوقيه و دانگ بوده است .\r\nاجناس مايع از قبيل شير ، شراب و غيره را هم ايرانيها وزن مىكنند و مىفروشند و در نتيجه پيمانهء مخصوصى در اين مورد وجود ندارد .\r\nبراى اندازه‌گيرى طول ، ذرع يا آرشين را به كار مىبرند . اما درازاى ذرع نيز در شهرهاى مختلف باهم تفاوت دارد . در تهران يك ذرع معادل است با يك‌صد و چهار سانتيمتر ، در تبريز از اين مقدار بلندتر است . يك ذرع تقسيم مىشود به چهار چارك و هر چارك به هشت گره .\r\n\r\n\r\n","description":"","footnote":"\r\n( 1 ) . گران در اوزان داروئى برابر است با شش‌صدم گرم ( 6 % ) . اما هرگاه يك مثقال را طبق معمول 64 / 4 گرام به حساب آوريم اين ارقام باهم تطبيق نمىكند . - م .\r\n( 2 ) . دانهء خرنوب  ( Ceretonia siliqua ) \r\n","page_name":" 372 ","page_number":372},
  {"content":"\r\n\r\nواحد اندازه‌گيرى راهها و جاده‌ها فرسخ يا فرسنگ ( تسميهء آن برحسب سنگى است كه سابقا در كنار جاده‌ها نصب مىكردند ) است و به تركى به آن آغاج مىگويند . باز بايد گفت كه در اين مورد هم طول فرسخ در ولايات مختلف يكسان نيست . به‌طور متوسط يك فرسخ را معادل 065 ، 5 متر و در بعضى از مناطق دوازده هزار گام يعنى برابر با 110 ، 6 متر محسوب مىدارند . يك روز سفر يا يك « منزل » به‌طور متوسط با 5 / 5 تا 6 فرسخ كوچك برابرى دارد .\r\nمساحت را با ذرع مربع مىسنجند و حجم را با ذرع مكعب . مساحتهاى بزرگ را با جريب مىسنجند و جريب در اغلب مناطق برابر است با 066 ، 1 ذرع مربع .\r\nدر زمانهاى قديم در مملكت ايران بسيارى از فلزات قيمتى استخراج مىشد و حتى در نزديكى شهر رى از سنگ سرب ، نقره بدست مىآوردند . اما در زمان حاضر به استثناى قدرى قلع ، آهن و مس هيچ فلز ديگرى استخراج نمىشود . در همدان در دامنهء الوند مقدار كمى طلا از طريق شستن بدست مىآيد . فلزات قيمتى موجود در مملكت يا از ذوب مجدد سكه‌ها و ظروف قديمى بدست مىآيد و يا از طريق تجارت خارجى با روسيه و عثمانى يا قبلا از راه غارت دهلى پس از تصرف شهر به دست نادر شاه به كشور وارد شده است .\r\nپول در جريان عبارت است از سكه‌هاى طلا ، نقره و مس . پول كاغذى يا اسكناس در ايران رايج نيست . حق ضرب سكه از اولين و اساسيترين حقوق و امتيازات فرمانروايان شرقى به حساب مىآيد ؛ ضرب سكه نشانه‌اى است از تصرف كشور و بخصوص شهرى كه نام آن بر روى سكه ضرب شده است .\r\nبه همين دليل به هنگام جلوس بر تخت سلطنت سكه‌هائى كه تازه ضرب شده است بين مردم تقسيم مىشود و مدعيان نيز با شتاب تمام دستور به ضرب سكه به نام خود مىدهند . بلافاصله پس از نام سلطان نام كامل و مختصر نشدهء شهر محل ضرب ، قسمت اعظم طغراى سكه را تشكيل مىدهد . فاتح هر شهرى قبل از هر كار ديگر سكه‌هائى با نام خود و نام شهر گشوده شده ضرب مىزند ؛ بلى ، حتى در حين محاصرهء هرات شاه دستور داد سكه با نام شهر ضرب بزنند تا بلافاصله پس از تسليم آنكه ديگر ترديدى در آن وجود نداشت ، براى تقسيم پول در اختيار باشد . به نام شاه سكه ضرب زدن مانند خطبه ( يعنى دعاى عمومى براى حفظ رئيس و سرور شهر ) به منزلهء برسميت شناختن سرورى و سلطهء اوست . به همين منظور هم چند سال پيش سيستانيها هنگامى كه خان آنها با يك شاهزاده خانم ازدواج كرد سكه به نام شاه زدند .\r\nواحد سكه‌اى كه رواج عمومى دارد تومان است . ارزش تومان اغلب تغيير كرده است و ارزش آن قبلا تا حدود دو برابر ارزش فعلى آن بوده است كه از زمان سلطنت محمد شاه ( متوفى در 1848 ) « 3 » رايج شده . ارزش تومان تقريبا با دوكات هلندى برابرى دارد : صد دوكات هلندى - صد و يك\r\n\r\n\r\n","description":"","footnote":"\r\n( 3 ) . برابر با 1264 ه . ق . - م .\r\n","page_name":" 373 ","page_number":373},
  {"content":"\r\n\r\nتومان . اما به علت آنكه ضرب اين سكه كامل نيست و فقط در داخل مملكت گردش دارد بايد قدرى ارزش آن را كمتر محسوب داشت ، چنان كه هنگام حواله به خارج كشور بايد 5 / 1 تا 3 درصد بر آن افزود .\r\nسكهء تومان هنگامى كه تازه از ضرابخانه آمده باشد هجده نخود ( - 4 / 3 مثقال - 5 / 49 گران وزن رايج در طب اطريش ) وزن دارد . منتها كنارهء سكه‌ها از طرف تحويلداران سلطنتى و كارمندان عالىرتبه به هنگام پرداخت حقوقها ، مستمريها و مزدها چندان سائيده و بريده مىشود كه هشت سكه از آنها هموزن هفت سكهء اصلى مىشود . هيچ اعتراضى هم به اين مطلب به جائى نمىرسد ، چون تعداد سكه‌هاى پرداخت شده درست است و بىكم‌وكاست . اگر در هر صد تومان معادل بيست و هشت گران وزن رايج در طب اطريش كسر باشد قانونا مجاز است . اما بازرگانان در معاملات خود پول را وزن مىكنند و آن‌قدر به آن مىافزايند كه به وزن عادى و مجاز برسد . در حواله‌هاى تجارى همواره ذكر مىشود « تومان هجده نخودى ، ضرب ناصر الدين شاهى . »\r\nغير از آن ، بسيارى از سكه‌هاى نقرهء تومان كه آن را روكش طلا كرده‌اند و طبعا از سكه‌هاى طلاى اصل سبكتر است نيز ، جريان دارد « 4 » . به همين دليل با احتياط تمام سكه‌هاى طلاى دريافت شده را يا با يك ترازوى مخصوص وزن طلا ، كه هر معامله‌گرى با خود همراه دارد ، وزن مىكنند يا كوشش مىكنند آن را خم كنند تا از اين طريق سختى يا نرمى فلز را دريابند . بر اثر بريدن دوره‌هاى سكه ، يا خم كردن متوالى آن ، ضمن چند سال معدود وضع اين پول به صورتى درمىآيد كه ديگر آن را باز نمىتوان شناخت . براى ذوب و تجديد ضرب آن ضرابخانه سه درصد كارمزد به عنوان حق السكه برداشت مىكند .\r\nتومان فعلى مشتمل است بر ده سكهء نقره موسوم به قران ( در اصل « صاحب قران » كه يكى از عناوين شاه است ) ، كه « هزار » هم به آن مىگويند .\r\nدر زمان فتحعلى شاه قران دو مثقال بود اما در دورهء محمد شاه به 6 / 1 1 مثقال - 28 نخود تقليل يافته است . به هنگام ورود من به تهران در سال 1851 « 5 » وضع بر اين منوال بود ؛ نسبت ارزش نقره به طلا در آن زمان 280 : 18 يا 9 / 5 15 : 1 بود . چون سكه‌هاى قران بسيار نقره مرغوبى داشت و عيار آن پنج درصد بود در هندوستان طالب فراوان پيدا كرد و توسط بازرگانان زرتشتى يزد به مقدار معتنابهى به آنجا صادر گرديد ؛ در نتيجه قيمت نقره افزايش يافت و به هنگام مبادلهء طلا با نقره حدود چهار درصد اضافه داده مىشد و سكهء نقره هر روز بيش از پيش از بازار خارج مىگرديد . براى بر طرف ساختن اين عارضهء نامطلوب حكومت قرانهاى قديم را جمع‌آورى كرد و سكه‌هاى جديدى به وزن 25 نخود ضرب زد كه بر طبق آن نسبت ارزش نقره\r\n\r\n\r\n","description":"","footnote":"\r\n( 4 ) . از اين جمله و بخصوص از مطالب بعد به خوبى برمىآيد كه تومان را از طلا ضرب مىزده‌اند و نويسنده از ذكر اين نكته به صراحت غفلت ورزيده است . - م .\r\n( 5 ) . برابر با 68 - 1267 ه . ق . - م .\r\n","page_name":" 374 ","page_number":374},
  {"content":"\r\n\r\nبه طلا از اين پس به 250 : 18 يا 9 / 8 13 : 1 تغيير يافت .\r\nسكه‌هاى كوچكتر طلا و نقره كم در جريان است ؛ و فقط هنگامى كه بخواهند سكه‌هاى بيشترى در دست مردم باشد آنها را در جريان مىگذارند .\r\nبراى اين منظور در عيد نوروز حتى سكه‌هاى مخصوص نقره‌اى ضرب مىزنند كه به آن شاهى سفيد مىگويند كه هر هشتاد عدد آن با يك تومان برابر است .\r\nسكه‌هاى مسين نيز به عنوان پول رايج يا پول سياه يا شاهى در جريان است ؛ بيست شاهى - يك قران ، دويست شاهى - يك تومان . پيش از اينها حكام دستور به ضرب سكه‌هاى مسين مىدادند و برحسب احتياج حوزهء فرمانروائى خود ، سكه‌هائى كه هر هفتاد ، هر پنجاه يا هر سىتاى آنها برابر با يك قران مىشد بجريان مىانداختند . بعضى از حكام همچون حكام اصفهان ، همدان ، كرمانشاه ، خودشان اجازه داشتند كه سكه‌هاى كوچك نقره‌اى نيز به عنوان پول خرد ضرب كنند . در سال 1857 « 6 » دولت پول خرد را در تمام مملكت يك شكل و يك‌نواخت كرد بىآنكه سكه‌هاى موجود را كه ديگر فقط قيمت مس كهنه را پيدا كرده بود تبديل كند ، و از اين رهگذر به فقيرترين طبقات فشار بسيار وارد آمد . سود معتنابهى كه از بجريان گذاردن پول خرد جديد عايد شد به كيسهء دولت نرفت ، بلكه نصيب كارمندى شد كه اين مهم را تقبل كرد و در ازاى هر دويست سكه ( حدود 650 ، 1 گرام مس نامرغوب ) يك تومان از خزانهء دولت برداشت . همين مطلب هم عينا در مورد خارج كردن قرانهاى سنگين قديم و در جريان گذاردن سكه‌هاى نقره‌اى جديد كه تقريبا 8 / 1 سبك‌تر است اتفاق افتاد . رئيس الوزراى آن روز يعنى ميرزا آقا خان صدراعظم و وزير ماليه‌اش منافعى را كه از اين طريق بدست آمد به جيب خود ريختند . نتيجهء كم‌عيار شدن سكه‌ها اين شد كه هنديها از آن هنگام از قبول سكه‌هاى نقرهء ايران در ازاى متاع خود خوددارى مىكنند و فعلا ، براى مبادلهء پول طلا با نقره ، برعكس گذشته 5 / 7 درصد بايد اضافه داد . حال هرگاه مطابق آنچه از تجار و صرافان هر روز مىشنوم باز از مقدار پول رايج در بازار على الدوام كاسته مىشود ، علت اين است كه ذيلا شرح داده مىشود . فقط در سالهائى كه محصول غله خوب است در ايران صادرات و واردات برابرى دارد و شايد حتى صادرات بر واردات قدرى هم فزونى بگيرد .\r\nاما هرگاه چند سال پياپى محصول خوب نباشد ، و در نتيجه صادرات غله عقب بماند يا كلا متوقف شود ، پول بسيارى براى خريد كالا به خارج مىرود بدون اينكه اين پول مجددا از آنجا به مملكت بازگردد . در همين سنوات اخير لشكركشى به هرات و تركستان و همچنين خريد اسلحه از اروپا كه جنگ انگليس و ايران باعث آن بود ، موجب مصرف مقدار زيادى پول گرديد . مقادير بسيار هنگفت پول هم به صورت موقت ، از اين طريق از گردش خارج مىشود كه شاه بزرگان و اعيانى را كه به هر بهانه‌اى مغضوب شده‌اند مجبور به\r\n\r\n\r\n","description":"","footnote":"\r\n( 6 ) . برابر با 74 - 1273 ه . ق . - م .\r\n","page_name":" 375 ","page_number":375},
  {"content":"\r\n\r\nپرداخت فورى مبالغ سرسام‌آورى مىكند و بعد اين پولها را مدتها در خزانه راكد نگاه مىدارد ؛ به همين طريق بايد از مبالغ زياد كم‌پولى نوع ديگرى ذكر كرد .\r\nيعنى اينكه صاحبان پول به علت عدم اعتماد و فقدان امكان سرمايه‌گذارى مطمئن ، برحسب رسم رايج در مشرق‌زمين ، پول خود را در زير خاك مدفون مىكنند .\r\nطغراى روى سكه‌هاى طلا و نقره كه به زبان عربى است ، چنين است :\r\nالسلطان ، سلطان بن سلطان ، سلطان بن سلطان ، سلطان بن سلطان ناصر الدين شاه قاجار ؛ در پشت سكه چنين آمده است : ضرب دار الخلافهء تهران « 7 » ( يا دار العلم شيراز ، دار العباد يزد ، دار السلطنهء تبريز ، دار الظفر هرات ، دار المرز رشت ، دار السلطنهء اصفهان و غيره ) . از آن پس سال ضرب ذكر مىشود . در روى سكه‌هاى پول خرد علامت ايران ديده مىشود كه شيرى است با شمشيرى در چنگ و خورشيدى در حال طلوع ؛ در پشت سكه اين جمله به چشم مىخورد :\r\nفلوس رايج ممالك محروسهء ايران به همراه تاريخ سال ضرب . علىرغم منع مذهبى كه براى نقش تصوير آدمى وجود دارد شاه فعلى چند بار كوشيده است تا تصوير خود را به روى سكه‌ها ضرب كند ؛ اما دستهاى ناآزمودهء هنرمندانى كه نقش اين تصوير بدانها سپرده شده است تصوير شاه را به كاريكاتور تبديل كرده‌اند .\r\nتقريبا در تمام شهرهاى مهم ايران مانند تبريز ، قزوين ، تهران ، قم ، كاشان ، اصفهان ، شيراز ، همدان ، كرمانشاه ، كرمان ، بارفروش ، رشت ، مشهد ، و گاه‌گاه حتى در هرات و سه‌كوهه واقع در سيستان نيز ضرابخانه وجود داشته است و دارد . ضرابخانه زير نظر معير الممالك قرار دارد كه مقر وى در تهران است . معيرهاى ديگر در شهرهاى مختلف ، زير نظر او قرار دارند . يهوديان ايران واجد اطلاعات دقيق در فن محك زدن و تعيين فلز و مقدار عيار آنند . اسيدهاى لازم براى كار را مانند اسيد سولفوريك ، اسيد نيتريك ، اسيد هيدروكلريك و از اينها گذشته آمونياك و الكل درست مىكنند و معمولا كارهاى فنى را زير نظر دارند .\r\nسواى سكه‌هاى ايرانى در ساير جاها و بخصوص مناطق مرزى درياى خزر سكه‌هاى روسى نيز در جريان است كه عبارت است از : امپريال كامل ، نيمه امپريال و دوكاتهاى هلندى - روسى . با وجود عيار كم طلائى كه امپريال دارد باز اغلب آنها را ذوب مىكنند و به صورت تومان ضرب مىزنند . نرخ امپريال برحسب عرضه و تقاضا سخت دستخوش تغيير است . معمولا مظنهء امپريال در تبريز حدود 20 / 1 دوكات ( - تومان ) از تهران بالاتر است ، ولى در شيراز به همين نسبت كمتر است . پول انگليسى اصلا در مبادلات ديده نمىشود زيرا تجارت ايران با هندوستان اغلب جنبهء منفى دارد .\r\nمجازات جعل و تقلب سكه ، بريدن هر دو دست است اما هرگز نشنيده‌ام كه سكه‌سازى گير افتاده و مجازات شده باشد . از آنجا كه به هنگام دريافت\r\n\r\n\r\n","description":"","footnote":"\r\n( 7 ) . چون پادشاهان سلسلهء قاجاريه از سادات نيستند حق ندارند از عنوان خليفه استفاده كنند اما نام دار الخلافه را همچنان حفظ كرده‌اند .\r\n","page_name":" 376 ","page_number":376},
  {"content":"\r\n\r\nهر سكه آن را وزن مىكنند ، سكهء تقلبى خيلى زود به علت كسر وزن شناخته مىشود .\r\nمناسبات پولى را صرافان و تجار بزرگ انجام مىدهند . پس از آنكه به كرات محموله‌هاى پول نقد كه از ولايات به تهران فرستاده مىشد توسط راهزنان به غارت رفت ، تا جائى كه هرگاه پاى كاروانى صحيح و سالم به دروازهء تهران مىرسيد با نواختن طبل و دهل ورود آن جشن گرفته مىشد و با سلام و صلواة به تهران وارد مىگرديد ، كار رساندن پول مالياتى كه حكام بايد به مركز بپردازند و همچنين مبالغى كه از ضرابخانه‌هاى گوناگون بايد به حكومت تهران تأديه شود ، به عهدهء تجار افتاد . تجار بزرگ قسمتى با كشيدن براتهاى دو تا سه ماهه ، و قسمتى نيز به صورت نقد ، پس از كسر تنزيل ، پول را به مركز مىرسانند . از آنجا كه نرخ بهره بالا و از 18 تا 30 درصد است طبيعى است كه از اين معامله منافعى غير عادى نصيب تجار مىشود كه قسمت زيادى از آن را البته بايد به حاكم حامى خود بپردازند .\r\nبا در نظر گرفتن كليهء اوضاع و احوالى كه به ذكر آن پرداختيم با اطمينان كامل مىتوان پيش‌بينى كرد كه هرگاه منابع جديد پولى براى مملكت پيدا نشود يا اينكه اگر باز به چنين لشكركشيهاى بىحاصلى دست زده شود ، ذخاير پولى به صورت تصاعدى رو به كاستى مىگذارد و دير يا زود كلا به اتمام مىرسد . وضع نسبتا مساعدى در اين اواخر فراهم شد و آن اين است كه بر اثر جنگهاى امريكا صادرات پنبه ايران به روسيه و انگلستان فوق العاده افزايش يافت و از اين محل پول زياد و قابل ملاحظه‌اى به ايران سرازير شد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nصنعت و تجارت 6\r\nپنبه . پشم . توليد شال . فرش . نمد . پتو و عبا . جوراب . واردات پارچه . پارچه‌هاى ابريشمين . رنگرزى و سفيدگرى ( رنگ‌گيرى ) . چرم . پوست‌دوزى . فلزات و طرز تهيهء آنها . مس . آهن . برنج . سرب . قلع . خاك لاجورد ( كبالت ) . منگنز . گوگرد . نمك طعام .\r\nشوره . ذغال سنگ . جواهر . شيشه . چينى . سفال لعابدار . خاك كوزه‌گرى . صابون .\r\nخاتم‌سازى . مينياتور . كوششهاى نافرجام براى ايجاد كارخانه‌هائى از نوع اروپائى . پيشه‌ورى .\r\nتجارت . تجار ايرانى . تجار خارجى . مراكز تجارت . راههاى تجارى . گمركات . قنسولگريها .\r\nصنايع ايران را هرچند با صنايع دول اروپائى نمىتوان قياس كرد اما روىهم‌رفته اين صنعت بىاهميت هم نيست و قسمت اعظم احتياجات داخلى را تأمين مىكند . هرگاه در نظر بگيريم كه از جانب دولت كوچكترين اقدامى براى ترويج و ترفيع كار و پيشه انجام نمىگيرد و حتى بر خلاف آن يك نظام نامعقول گمركى واردات كالاى خارجى را به ضرر مصنوعات داخلى مملكت تشويق مىكند و از سوى ديگر در اين مملكت جاده و وسايط ارتباطى وجود ندارد ، ذخاير فلزات در دل خاك مدفون مانده است و آهن را به قيمت گزاف بايد از خارج وارد كرد ، هرگاه نقايص ابزارها و ماشينها ، فقدان سرمايه ، نرخ سرسام‌آور بهره و ناچيزى اعتبارات را از خاطر دور نداريم ، آن وقت به آسانى از اينكه مىبينيم باز بعضى از محصولات صنعتى داخلى از عهدهء رقابت با فراورده‌هاى مشابه خارجى برمىآيد ، غرق حيرت مىشويم .\r\nاز دو قرن پيش - از هنگامى كه شاردن به ايران آمده - در كار صنايع ايران پيشرفتى رخ نداده است كه هيچ ، بلكه مىتوان گفت زوال و انحطاط نيز در اركان آن بروز كرده است . در برابر رقابت اروپائيان كه هر لحظه شديدتر مىشود ساختن بسيارى از اقلام و اشياء ديگر صرف نمىكند و فروش مواد خام بيشتر مقرون به صرفه است . از طرف ديگر به سبب جنگهاى داخلى چندين ساله ، مراكز صنعت مانند اصفهان و يزد و كرمان بخصوص زياد آسيب ديده است . صنايع و پيشه‌ها نيز به همراه كارگران از بين رفت ، چه در هيچ كجاى دنيا مانند ايران بعضى از رشته‌هاى صنعت به شهرهاى معين بستگى انفكاك‌ناپذير ندارد .\r\nپنبهء محصول داخلى تا كمى پيش از اين به كار ساختن منسوجى زمخت و محكم به نام كرباس مىآمد كه مانند پارچه‌هاى خشن كتانى ما پوشاك\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nطبقهء متوسط را تأمين مىكرد ، ولى قسمت اعظم آن براى پوشش چادر مصرف مىشد . در قم ، سمنان و آباده نزديك شيراز كرباس‌بافى پيشه و شغل اهالى آنجا شده است ؛ از اين گذشته در هر خانه‌اى هم به اندازهء احتياج خود كرباس مىبافند . يك لوله كه به آن توپ مىگويند شش تا هشت متر است . پارچهء بهترى را كه به آن قدك مىگويند در يزد ، اصفهان و كاشان ، و به مقدار كمتر در بوشهر مىبافند ؛ اين پارچه ريز و يك‌نواخت بافته مىشود و از نظر رنگ بسيار ثابت است و به همين دليل در ايران نيز مانند قفقاز براى تهيه لباس تابستانى ساكنين شهرها بسيار مطلوب است و خواهان دارد . پيش از اينها پنبهء طبيعى زردرنگ را در تهيه آن به كار مىبردند و به آن « قدك خودرنگ » مىگفتند ؛ اما چون الياف اين نوع پنبه شكننده است نمىتوان از آن به سهولت و راحتى نخ يك‌نواخت تهيه كرد و به اين دليل فعلا ترجيح مىدهند كه قدك را از نخ انگليسى كه از طريق بوشهر وارد مىشود ، ببافند .\r\nبا اين تمهيد قيمت آن پائين آمده ولى جنس قدك ديگر همچون سابق مرغوب نيست . قلمكار كه منسوجى است لطيف با نقش گلهاى ريز درهم پيچيده كه به طرحهاى اسليمى بىشباهت نيست سخت مورد توجه قرار دارد و همچنين است چيتهاى احرامى كه راه‌راه‌هائى با نقش گل و به رنگهاى گوناگون بر آن طرح كرده‌اند . تهيهء اين پارچه‌ها بسيار پر زحمت است و خرج بسيار در بردارد چه هر رنگى را بايد با دست و به صورت تك‌تك بر پارچه بزنند و بعد با پوشاندن آنها با صمغ سقز مانع درهم دويدن رنگها بشوند . اغلب چيتهاى مصرفى ايران را كارخانه‌هاى منچستر تأمين مىكنند و اين چيتها بخصوص در آن ديار مطابق سليقهء ايرانيها و براى فروش به مشرق‌زمين توليد مىشود . اين كالا يا مستقيما از انگلستان با وساطت تجارتخانهء يونانى برادران رالى « 1 » به ايران فرستاده مىشود و يا چند دست مىگردد و از طريق قسطنطنيه ، طرابوزان و تبريز به عنوان امتعهء آلمانى ، فرانسوى ، سويسى به كشور وارد مىگردد . از پشم گوسفند و بز مرغز و شتر ( كرك ) ايرانيان شال ، قالى ، نمد و برك مىبافند .\r\nبراى بافتن شال فقط لطيفترين پشم انقره را به كار مىبرند . مراكز اصلى بافت شال ايران در كرمان و مشهد قرار دارد ( شال كرمانى ، شال مشهدى ) .\r\nشال ايرانى كه معمولا سه متر طول و 4 / 1 1 عرض دارد غالبا از نظر نقش و رنگ به شالهاى كشميرى شبيه است اما از نظر قابليت انعطاف و ريزى بافت سخت از آنها عقب است . قيمت جنس مرغوب شال بين بيست تا سى تومان است درحالىكه قيمت شالهاى هندى به دو تا سه برابر اين رقم مىرسد . در مشهد شالهائى مىبافند به قيمت هشت تا ده تومان . در كرمان نوع نازكى از شال بافته مىشود كه به پارچه‌هاى كشمير اروپائى شباهت دارد و به آن « شال كوسه » مىگويند به قيمت پنج تا شش تومان . برحسب نقوش و رنگهاى مختلف مىتوان شال را به انواع زير تقسيم كرد : لاكى ، لاجوردى ، بوته‌اى ، شاخ\r\n\r\n\r\n","description":"","footnote":"\r\n( 1 ) .  Rali Brothers \r\n","page_name":" 379 ","page_number":379},
  {"content":"\r\n\r\nگوزنى ، احرامى ، ترمه ، زنگارى . مقدار متوسطى از شال ايرانى به قسطنطنيه و اسكندريه صادر مىگردد . در داخل مملكت پارچهء شال را به حاشيه‌هاى باريك مىبرند و بسيارى از آن را در مغزى و دورهء لباسها به كار مىبرند .\r\nفرش ايران بيشتر بر اثر دوام و ريزبافى خود ممتاز است تا به خاطر رنگهاى زنده و جاندارش . فرشهاى بزرگتر كه به آن قالى مىگويند شش متر طول و سه متر عرض دارد ؛ قيمت چنين فرشى بين 12 تا 40 تومان است .\r\nاين صنعت نيز رو به زوال است . فرشهائى كه دويست سال پيش بافته شده است بر فرشهاى امروزى از نظر شكوه و جلال طراحى و زنده بودن رنگها بسيار برترى دارد . قاليچه‌اى كه بيشتر براى نمازگزاردن به روى آن به كار مىرود بين چهار تا ده تومان مىارزد . بهترين فرشها در فرهان نزديك كرمانشاه بافته مىشود . فرشهاى درجه دوم را چادرنشينان كردستان ، همدان ، ميانه تهيه مىكنند و به قيمت ارزان عرضه مىدارند ؛ اينها مىدانند كه زمينهء فرشهاى خود را با به كار بردن كرك شتر چطور به رنگ قهوه‌اى كم‌رنگ درآورند و به آن جلوه‌اى خاص بخشند . هرگاه فرش « كيس » داشته باشد ، نيمى از بهاى خود را از دست مىدهد ، زيرا اين عيب اصلاح‌پذير نيست و آن موضع به زودى سائيده شده و به اصطلاح « مىرود » . صرف‌نظر از اين ، واقعا دوام فرشهاى ايران حيرت‌انگيز است . در سال دوم اقامتم در تهران مىخواستم سه فرش زيباى مستعمل را از يك نفر ايرانى بخرم . چون قيمت خواسته شده قدرى بنظرم زياد مىآمد به رخ فروشنده كشيدم كه اين فرشها ديگر كهنه شده است ، وى بلافاصله در جوابم گفت : « به هيچ وجه چنين نيست و او خود اين فرشها را بيش از شانزده سال نيست كه خريده است . » در اين معامله باهم كنار آمديم و پس از هشت سال استفاده باز همان قيمت را براى آن فرشها به من پرداختند . تجارت فرش با خارج از مملكت در قفقاز و قسطنطنيه چندان قابل ملاحظه نيست زيرا وزن زياد فرش باعث مىشود كه قيمت حمل و نقل آن در سطح بالائى قرار گيرد و از طرف ديگر خريداران خارج مانند ايرانيان چندان طالب دوام فرش نيستند و به همين دليل قيمتها بنظرشان گران مىآيد و از آن گذشته قطع اين فرشها با اندازهء اتاقهايشان تناسب ندارد . البته برحسب سفارش مخصوص مىتوان فرش را به اندازهء دلخواه و نقش مطلوب بدست آورد اما در اين صورت اقلا بايد هشت ماه تمام منتظر ماند زيرا كار بافتن فرش با تأنى فوق العاده پيشرفت مىكند .\r\nفقط از طريق تمرين بسيار در ديدن و لمس كردن انواع گوناگون شال و فرش مىتوان قيمت نسبتا دقيق آنها را دريافت . در مورد ايرانيان همانطور كه يك بار ديگر هم ذكر شد قيمت‌گذارى روى شال و فرش و اسب يك امر مربوط به آموزش و پرورش محسوب مىگردد ؛ اما فردى اروپائى نبايد به قضاوت شخصى خود متكى شود ، بلكه بايد به فروشنده يا دلالى قابل اطمينان رجوع كند . چشم و احساسى مجرب لازم است كه بتوان به كمك آن يك شال ايرانى را از شالى هندى تميز و تشخيص داد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nايرانيها در كار تهيه و ساخت نمد از انواع گوناگون با نقوش زيبا و كتيبه‌هاى دلپسند ، آن هم با پشم رنگ كرده مهارت خاص دارند . نمدهاى ساخت يزد هرچند كه بيش از 5 / 1 اينچ ضخامت دارد داراى نرمى و انعطاف فوق العاده است ؛ نمدهاى كوچك ساخت همدان كه از موى بز تهيه شده چنان شفاف و صيقلى است كه به ابريشم مىماند . نمد در پوشش كف اتاق ، پوشش سر ( كلاه نمدى ) ، لباس و جل اسب و غيره مصرف دارد . اما به علت وزن زياد نمد صادرات آن با رونق نيست .\r\nبعضى از قبايل چادرنشين مانند كردها منسوجى رنگارنگ و نازك و سبك اما بسيار پردوام مىبافند كه در مورد انسان و اسب هر دو مصرف دارد و به آن گليم ، كردى و زين‌پشته مىگويند . هر قطعهء آن چهار تا شش تومان مىارزد .\r\nدر كرمان منسوج ضخيم با دوامى كه در عين حال نرم و قابل انعطاف است به نام « پتو » بافته مىشود كه آن را از طريق حلاجى غير قابل نفوذ آب مىكنند . من خود چنين پتوئى را هشت سال تمام در تمام مسافرتهاى خود ، در تمام چادرها ، در كوه و بيابان همراه داشته و به هنگام خواب به عنوان زيرانداز از آن استفاده كرده‌ام ، و بعد آن را در وضعى كاملا قابل استفاده به اروپا آورده‌ام كه در اينجا هم مىتوان گفت ده سال ديگر مانند فرش مىتوان از آن استفاده كرد . به هر مسافرى كه به ايران مىرود مىتوان توصيه كرد كه پتوئى براى خود فراهم آورد زيرا اين منسوج كه در قياس با حجم و اندازه‌اش سبكى حيرت‌انگيزى دارد ، بسيار مفيد فايده است . هرگاه كسى خود را در پتو بپيچد كاملا در برابر شبنم و باران مصونيت پيدا مىكند . از نظر رنگ ، پتو يا برنگ قهوه‌اى طبيعى است و يا آبى ، سبز و قرمز . قيمت آن بين سه تا شش تومان است .\r\nپارچهء نرم و چسبان ديگرى هم از كرك لطيف شتر بافته مىشود به نام برك . نرم و گرم و با دوام كه نزد ايرانيها جاى فاستونى را گرفته است .\r\nبهترين برك مال افغانستان است كه در قبيلهء هزاره بافته مىشود ولى مع هذا در خراسان هم برك مرغوب توليد مىكنند .\r\nنوعى پالتو كه به عباى عربى بىشباهت نيست از موى شتر در كرمان و اصفهان تهيه مىشود كه سرشانهء آن را معمولا با الياف طلا مىآرايند ؛ اما همهء انواع آن سبك ، كاملا غير قابل نفوذ و محكم است . قيمت آن سه تا هشت تومان است ، اين عباها چه در زمستان و چه در تابستان در مسافرت فوق العاده مفيد و به دردخور است ، بسيار عمليتر از بارانيهاى ماست كه از كائوچوك ساخته شده ، چه انسان را از آفتاب و باران و گرما و سرما همه حفظ مىكند .\r\nجورابهاى مشهور ايران نيز از پشم بافته مىشود . اين جورابها از نظر قابليت انعطاف ، جاندار بودن رنگها و زيبائى طرح به شال كشمير نزديك است . جوراب شيراز و خوى از ساير انواع ممتاز است .\r\nدر جوار اجناسى كه از موى بز و پشم گوسفند و كرك شتر در داخل\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمملكت تهيه مىشود مصرف « ماهوت » نيز قابل اهميت و ذكر است . ايرانى از طرز تهيه فاستونى آگاه نيست ؛ كارخانه‌اى كه در حدود سى سال پيش در آذربايجان تأسيس شد به زودى از بين رفت . به همين دليل همهء پارچه‌ها از خارج ، از قسطنطنيه از طريق طرابوزان و تبريز به دست تجار ايرانى وارد مىشود .\r\nهرچند كه اين پارچه‌ها به نام پارچهء هلندى يا به عبارت ديگر « ماهوت ولنديس » فروخته مىشود همه ساخت اتريش است . به هنگام خريد ماهوت ، ايرانى توجه چندانى به قيمت آن نمىكند زيرا عادت كرده كه حد اقل از آن توقع شش تا ده سال كار داشته باشد ؛ اغلب شنيده مىشود كه از بد شدن منسوجات اروپائى و بخصوص از كم‌دوامى آن شكايت مىكنند . براى يك پالتو 4 / 1 3 متر ماهوت مصرف مىشود ، اروپائيهائى كه قوارهء پارچه‌اى به اين اندازه با خود بياورند بخصوص به رنگهاى آبى ، خردلى و سبز زيتونى مىتوانند با هديه دادن آن جائى براى خود در دلها باز كنند و ايرانيها را وادار به مساعدتهاى مهم به خودشان بكنند .\r\nبافت پارچه‌هاى ابريشمى در سراسر كشور رايج است اما آن هم از زمان شاردن تاكنون بسيار از رونق افتاده است . مهمترين كارخانه‌هاى ابريشمبافى در كاشان ، يزد ( كه بهترين پارچه‌هاى ابريشمى از آن است ) ، اصفهان ، تبريز و مشهد است . در كاشان ده سال پيش هنوز چهارصد دوك در كار بود ، از آن زمان از رونق كارخانه كاسته شد زيرا ابريشم به علت افزايش قيمت آن در اروپا به مقدار زياد به آنجا صادر گرديد . روىهم‌رفته مىتوان گفت كه پارچهء ابريشمى ايران بادوام و به رنگهاى شاد و زنده است . به اين نكته ايرانيان واقفند كه چگونه با به هم پيوستن دسته‌اى از الياف ابريشم به هنگام رنگ كردن ، نوعى نقش دلپذير بدست آورند كه با كم و زياد شدن رنگها به شعله مانند مىشود ، اما از نظر شفافيت و يك‌دستى الياف ، حاصل كار آنان به پاى محصولات اروپائى نمىرسد . تافته و قناويز ساده در مشهد و كاشان و چهارخانهء الوان براى مصرف ملحفه در يزد و اصفهان و براى پرده در گيلان از همه جاى ديگر بهتر بافته مىشود . خارا « 2 » و دارائى ايران از هر نظر از نظاير خود در اروپا پستتر است . اطلس ( قطنى ) را فقط در كاشان مىبافند ولى بايد دانست كه از ابريشم خالص نيست بلكه آن را با پنبه مخلوط مىكنند . در همان‌جا هم منحصرا پارچهء « زربافى » كه نقش گل طلائى در آن بافته شده است تهيه مىكنند ، البته بايد دانست كه آن را با پارچه‌هاى زرى قديم ايران كه بدان درجه از شهرت بود نمىتوان قياس كرد .\r\nاز اين گذشته بايد از مخمل ياد كرد كه نه تنها از نظر دوام بلكه از جهت نرمى و دلاويزى رنگها هم از محصول مشابه آن در فرانسه پستتر است ؛ بعضى از رنگها فى المثل سورمه‌اى را ايرانيها اصلا نمىتوانند درست كنند و از همه بهتر از عهدهء تهيهء رنگهاى نارنجى و قرمز آتشين برمىآيند . پارچهء ابريشمين مخصوصى در يزد تهيه مىكنند به نام شال ابريشم ، اين پارچه\r\n\r\n\r\n","description":"","footnote":"\r\n( 2 ) . رجوع شود به كتاب مقدس ( كتاب استر ، فصل اول . )\r\n","page_name":" 382 ","page_number":382},
  {"content":"\r\n\r\nرا مطابق نمونهء شالهاى هندى با نقش نخل و مارپيچ مىبافند و به ظرافت حاشيه‌دوزى مىكنند ، و مىتوان گفت كه اين تنها منسوجى است كه مقدارى از آن به روسيه و قسطنطنيه صادر مىشود . در عوض صادرات الياف ابريشم چنان كه در بالا ذكر كرديم يكى از منابع مهم درآمد مملكتى است . از پارچه‌هاى ابريشمى فقط محصولات ليون و از همه بيشتر زرى و حرير وارد مىشود كه روىهم‌رفته مقدار قابل ملاحظه‌اى هم نيست .\r\nبه كتان چندان رغبتى ندارند و فقط از آن دستمال جيب و كمربندهائى مخصوص گرم نگاهداشتن بدن تهيه مىكنند . كشت كتان به بعضى از مناطق كوچك ناحيهء مازندران محدود است .\r\nمقدارى از مواد رنگى كه در كار نساجى مصرف دارد از محصولات داخلى تأمين مىشود مانند روناس ، كافيشه ، نيل ، پوست انار ، مازو ، زاج سياه و كات كبود ، استات آهن و غيره ؛ مقدارى را نيز از هندوستان وارد مىكنند .\r\nقرمز دانه از طريق اروپا وارد مىشود ، اما به جاى آن اغلب « كرم قرمز » را كه در دامنه‌هاى آرارات بدست مىآيد به كار مىبرند . با اضافه كردن « لطر » معمولا قدرت قرمزدانه را در كار رنگرزى تقويت مىكنند . زنان چادرنشين و عشايرى طبق دستورها و نسخه‌هاى قديمى و سنتى به تهيهء رنگ مىپردازند ؛ به عنوان اسيد ، جوهر آب‌ليمو و اسيد سولفوريك ( عرق گوگرد ) را به كار مىبرند كه به زحمت تمام از سوزاندن گوگرد بدست مىآيد و قلياى آنان ، پيشاب گاو است . خوب ديگر با اين نوع طرز تهيه مواد ، طبيعى است كه به سهولت نمىتوانند همواره رنگها را عينا مانند هم و به صورت يك‌نواخت و يك‌جور تهيه كنند و به همين دليل است كه اغلب در فرش و شال كه بافت آنها مدتى دراز و اغلب شش ماه به طول مىكشد در بعضى از مواضع اختلاف جزئى رنگ مشاهده مىشود . در عوض مىتوان گفت كه رنگها اصيل و ثابت است و خيلى بيش از رنگهاى اروپائى در برابر پرتو سوزان آفتاب ايران مقاومت دارد . تمام شهرهاى بزرگ كه در آنها كارخانه‌هاى نساجى وجود دارد ، از خود داراى رنگرزى يا صباغى هستند و معمولا هر صباغى به تهيه يك رنگ معين مىپردازد . به همين ترتيب نيز در همه جا سفيدگريهاى بزرگ وجود دارد ، مثلا من خود در نزديكى اصفهان در ساحل زاينده‌رود ديدم كه تا چشم كار مىكند نخها و پارچه‌ها را گسترده‌اند .\r\nچرمسازى بيش از همه جا در شهر كوچك همدان رواج دارد . از پوستهاى گوسفند كه بسيار عالى دباغى شده در اينجا « چرم همدانى » تهيه مىشود و از پوست پشت خر وحشى چرمهاى ممتاز ساغرى فراهم مىگردد كه رنگ سبز قوس و قزحى آنكه به كمك زنگار مس ايجاد شده تا آخرين لحظه‌اى كه مورد استفاده قرار مىگيرد همچنان ثابت و پابرجا مىماند . فقط اهالى كرمانند كه در كار تهيهء جير از پوست بز كوهى و آرغالى بصيرت دارند ؛ در بقيهء قسمتهاى ايران پوست گوزن ، آهو ، آرغالى و بز كوهى را بدون استفاده بدور مىافكنند . واردات چرم كاملا بدون اهميت است ، زيرا ايرانيها چرمى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nرا كه از خارج آمده باشد شرعا نجس مىشمارند . همچنين ، قوانين شرعى و مذهبى استفاده از پوست حيوانات شكار شده را منع مىكند . مقادير مختصرى از چرم گوزن كه به رنگ قهوه‌اى تيره درآمده است ، به نام جير به قبايل و عشاير قفقازى فروخته مىشود . صادرات پوست گوسفند و بز قدرى از آنچه گفته شد بيشتر است .\r\nدر پوست‌دوزى از پوستهاى محصول داخل فقط پوستهاى برهء شيراز و قم مورد استفاده قرار مىگيرد . اين پوستها كه خود به رنگ طبيعى سياه است در اثر رنگ شدن با استات آهن و پوست انار به رنگ سياه شفاف پررنگ درمىآيد . طبقات ثروتمند ، پوست سياه برهء بخارا ، يا پوست سنجاب سيبريه و يا مينك وارد شده از سوريه را در بر مىكنند . اما چون از طرف ديگر پوستهاى نجس از قبيل پوست شير ، ببر ، پلنگ ، روباه ، گرگ ، شغال ، كفتار ، سمور آبى و دله به مقدار نسبتا زيادى به خارج صادر مىشود ، مىتوان گفت كه با واردات پوست تعادلى برقرار است . تجارت پوست منحصرا در دست ارامنه است ، زيرا هيچ مسلمانى حق ندارد پوست نجس را لمس كند . بدين ترتيب مىبينيم كه قسمت زيادى از پوست يعنى پوست تمام حيواناتى كه شرعا نجس شمرده مىشود از حيطهء استفاده و مصرف خارج مىگردد .\r\nاز نظر ذخاير معدنى و فلزات ، بخصوص مس به زحمت ممكن است هيچ كشور ديگرى در دنيا را بتوان با ايران سنجيد . تقريبا در هر ناحيه‌اى يك معدن مس وجود دارد ، حتى در دامنهء شمالى كوه البرز تعداد اين معدنها سر به بيست مىزند ، و تقريبا به همين تعداد هم معدن در قزوين وجود دارد .\r\nسرشارترين معادن در قره‌داغ نزديك تبريز است ، منتها ايرانيان در كار استخراج معادن سخت عقب مانده‌اند و از ماشينهائى كه به اروپا سفارش داده‌اند نمىتوانند استفاده كنند . از معادن غنى و سرشار خراسان مقدار ناچيزى استخراج مىشود و آن هم در اثر دستبردها و شبيخونهاى تركمانان اغلب معوق و متوقف مىشود . حال هرگاه يكى از ايرانيان كه در اثر اشتغال به كيمياگرى بعضى معلومات مقدماتى را كسب كرده به كار استخراج يكى از معادن بپردازد ، يا كليهء سرمايه خود را كه در اين راه به كار انداخته از دست مىدهد ، و يا همين‌كه كار رونقى پيدا كرد و درآمدى از آن عايد شد حاكم آن را ضبط مىكند ، و چون در آن امر بصيرتى ندارد به زودى معدن دچار ركود مىشود و سرانجام به صورت متروك درمىآيد . تمام اين اوضاع و احوال باعث شده است كه علىرغم سنگهاى معدنى غنى اين كشور ، قسمت اعظم مسى كه در ايران مصرف دارد از روسيه وارد شود و چون بيشترين قسمت لوازم آشپزى و خانه‌دارى از مس تهيه مىگردد ، مىتوان پى برد كه احتياج به آن فلز چقدر زياد است . در كلبه‌هاى محقر فقيرترين افراد نيز اسباب و لوازم مسى پيدا مىشود و براى آنكه فشار و ظلم فوق العاده و غير عادى حاكمى را به بيان آورند مىگويند : « كار را به جائى رسانده كه دو خانه به يك باديه مس محتاجند . » مسگرى زنجان و كاشان قبول عام يافته است ،\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر كارگاههاى مسگرى كاشان در سال 1859 « 3 » ششصد كارگر مشغول بوده‌اند .\r\nلوازم مسى كه از كاشان مىآيد به استحكام در لحيم‌كارى ، زيبائى شكل و حكاكى دلپسند شهرت دارد و سراسر ايران خواهان آنند . من خود در آنجا كاسه‌ها و جامهائى ديدم كه با خطوط اسليمى ، نقوش و كلمات و آيات عربى حكاكى شده بود و آن هم‌چنان زيبا كه به حق مىتوانستند نام استاد سازندهء خود را شهره كنند . قلع و نوشادر كه براى مسگرى مورد لزوم است ناگزير بايد از هندوستان وارد شود ، زيرا نوشادر محصول خود مملكت كه ناخالص هم هست كفاف مصرف را نمىدهد . بوره ( براكس ) از درياچه‌هاى داخل بدست مىآيد .\r\nمعادن غنى و سرشار آهن مملكت نيز مانند مس آن مورد بىاعتنائى و بىتوجهى است . سنگ آهنى كه از معادن مازندران و خراسان بدست مىآيد چندان نيست كه قابل ذكر باشد . بقيهء آهن مورد نياز از اورال و از طريق ولگا و درياى خزر به كشور وارد مىشود ؛ فقط ولايات جنوبى و جنوب شرقى كشور قسمتى از احتياج خود را از هندوستان تأمين مىكنند . آهنگرى ايران روزگارى از شهرت برخوردار بود و حتى امروز نيز تيغه‌هاى دمشقى شيراز و مشهد آوازه‌اى درخور توجه دارد ، ولى ديگر نمىتوان آنها را از لحاظ خوبى در كنار تيغه‌ها و لوله تفنگهاى قديمى قرار داد ، يعنى از نظر زيبائى حكاكيهاى روى فولاد و پولكهاى طلائى كه داخل آن حكاكيها كار گذارده شده است به‌پاى آنها نمىرسد . در قورخانه‌هاى اصفهان ، شيراز و تهران اسلحهء گرم ، بخصوص تفنگ و تپانچه را طبق نمونه‌هاى اروپائى مىسازند و حتى علامت كارخانهء سازنده را هم بدقت تقليد مىكنند و البته اين را هم بايد گفت كه تقليد شده خيلى نزديك به اصل است . اما تقليد از ابزار و لوازمى كه برنده‌اند به اين درجه موفقيت‌آميز نيست به عنوان مثال مىتوان قلم‌تراشهاى ساخت اصفهان را كه در معرض فروش گذارده مىشود ذكر كرد . ايرانيها خيلى زياد به قلم‌تراش خوب اهميت مىدهند ؛ قلم‌تراش خود را به اروپائيان نشان مىدهند و مىپرسند كه آيا تيغهء آن اصل و ساخت انگليس است يا نه .\r\nاغلب وزير هنگامى كه من نزديكش بودم ، قلم‌تراش خود را از كيسهء شالش بيرون مىكشيد و مىخواست كه من نظر خود را نسبت به مرغوبيت و ارزش آن بگويم . در رمان « حاجى بابا » هنگامى كه شاه از سفير خصوصيات ملل مختلف اروپائى را مىپرسد ، وقتى پاى انگليسيها به ميان مىآيد سفير مىگويد : « اين همان ملتى است كه چاقوى قلم‌تراش مىسازد . » چون قيمت آهن گران است طبيعى است كه مصرف آهن در اسباب و لوازم ، خيلى محدود باشد و البته اين امر به حال مجموع صنعت اين كشور سخت مضر است .\r\nطبيعتا شاه فعلى تا به حال چندين بار كوشيده است كه با دخالت دادن اروپائيان به ذوب سنگ آهن بپردازد اما همهء اين كوششها علىرغم هدر رفتن مبلغ معتنابهى پول بىحاصل مانده است ، تا حدى كه وى سرانجام از ذوب آهن در\r\n\r\n\r\n","description":"","footnote":"\r\n( 3 ) . برابر با 76 - 1275 ه . ق . - م .\r\n","page_name":" 385 ","page_number":385},
  {"content":"\r\n\r\nمملكت خود مأيوس گرديده است . شاه روزى به من گفت : « هموزن اولين من آهنى كه از معادن ايران بدست آيد من طلا خواهم داد . » به اين ترتيب مىتوانيم بگوئيم وى خبر نداشته است از معادن مازندران و خراسان قدرى آهن بدست مىآيد . ظروف برنجى و حلبى ، و از آن جمله سماور را به مقدار نسبتا زياد از روسيه وارد مىكنند .\r\nتجارت فلزات تقريبا به صورت مطلق در دست شركتهاى روسى - ايرانى است كه در نقاط مختلف ساحلى مراكز تجارى خود را برپا كرده‌اند .\r\nسرب به آن اندازه استخراج مىشود كه كاملا مصارف داخلى را تأمين كند ، و مقدارى هم براى صدور باقى بماند . قسمت اعظم سنگ سرب از كرمان بدست مىآيد كه عيار نقرهء آن هم بسيار است .\r\nروى كه بيشتر تنگ آبخورى از آن مىسازند و به « تنگ‌رو » معروف است ، منحصرا از روسيه وارد مىشود .\r\nخاك لاجورد ( كبالت ) از نوع مرغوب آن در حوالى كاشان در دهى به نام قمصر وجود دارد و معدن آن متعلق به يكى از خانواده‌هاى سادات است .\r\nگويا مقدار قابل ملاحظه‌اى از خاك لاجورد به روسيه صادر مىشود . سنگ لاجورد مرغوب از تركستان است اما نوع كمتر خالص آن در آذربايجان هم ديده مىشود .\r\nارسنيك به صورت زرنيخ و زرنيخ قرمز به مقدار زياد در كردستان و حوالى قزوين يافته مىشود ؛ صادرات آن به قسطنطنيه چندان اندك نيست .\r\nسنگ منگنز يا مغنسيا و سنگ سياه شيشه‌گران كه در جريان شيشه - سازى مصرف دارد در حوالى كرمان استخراج مىشود .\r\nگوگرد به مقدار زياد در نواحى مختلف ايران وجود دارد و مسلما روزى كه جاده‌هاى ارتباطى پديد آيد مقدار بسيار زيادى از آن به اروپا صادر خواهد شد . زيباترين گوگرد لعل‌رنگ در زير قلهء دماوند يافت مىشود و در طول ماه‌هاى تابستان اهالى قصبهء اسك آن را جمع مىكنند ؛ در معاملات به آن « گوگرد احمر » يا « دماوندى » مىگويند تا آن را از نوع ديگر گوگرد كه « گوگرد فارسى » ناميده مىشود متمايز كرده باشند .\r\nنمك طعام و شوره به صورت تراوشهائى بلورى شكل اغلب ديده مىشود و فقط براى استفاده از آن بايد مخارج حمل و نقل را پرداخت . از اين گذشته طبقات و قشرهاى متعددى از نمك تركى وجود دارد . تا آنجا كه شنيده‌ام قدرى شوره به هندوستان صادر مىشود . با ثروتى كه ايران از نظر نمك‌طعام و ساير املاح چون اسيد نيتريك و اسيد سولفوريك دارد ، مىتواند مصرف تمام جهان را از اين لحاظ تأمين كند .\r\nذغال سنگ كه به مقدار عظيم و بعضا به صورت آماده و روباز وجود دارد تاكنون به علت عدم وجود راههاى مواصلاتى و همچنين فقدان مصارف صنعتى ، استخراج نگرديده است . ايرانيها خود مىگويند از ذغال سنگ كه براى آتش سر قليان نمىتوان استفاده كرد . لايه‌هاى ذغال سنگ دامنه‌هاى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nشمالى سلسله جبال البرز نزديك تهران ، در پائين قزوين در روستاى ايف « 4 » ، ظاهر و باز در درهء لار و بخصوص در يكى از دره‌هاى جنبى آن موسوم به ديوآسيا ديده مىشود ، و سرانجام مىتوان در آن را در قصبهء اسك واقع در كنار رود هراز گرفت . اصولا در بسيارى از جاها مىتوان ذغال سنگ را سراغ كرد .\r\nاز سنگهاى قيمتى و جواهر در ايران فقط فيروزه وجود دارد و از آنجا كه معادن سرشار قديمى به علت پر شدن از آب غير قابل استفاده‌اند ، فعلا فقط به جستجو در قسمتهاى رگه‌دار اكتفا مىشود . از آن هنگام تا به حال قيمت فيروزه بسيار بالا رفته است و فعلا فقط قطعات كوچك يا فيروزه‌هائى كه متعلق به دورهء گذشته است در دادوستد ديده مىشود . خزائن سلطنتى داراى گرانبهاترين فيروزه است ؛ اين فيروزه به رنگى آبى است و هيچ لكه و عيبى يعنى برص در آن مشهود نيست و هرچند كه بزرگى آن به زحمت به نصف بادام مىرسد ششصد تومان قيمت‌گذارى شده است . البته قطعات بزرگتر از آن هم هست اما به اين پاكى نيست و پر است از لكه‌ها و رگه‌ها و به همين دليل قيمت نسبتا كمترى دارد . نوع درجه دوم آنكه به شربام « 5 » شهرت دارد نيز از معدن قديم است ، اما رنگ آن بيشتر به سفيدى مىزند تا به آبى ؛ دانه‌هاى فيروزه را اغلب به بغداد مىفرستند چون در آنجا عربها قيمت خوبى براى آنها مىپردازند . نوع درجه سوم آن از « معدن نو » بدست مىآيد كه در ابتدا به رنگ آبى زيباست اما پس از گذشت زمان رنگ آن به سبزى متمايل مىشود . اين فيروزه را در ايران به چيزى نمىگيرند و كاملا بىارزش مىشمارند . فيروزهء ايران به روسيه و بخصوص به بازار مكارهء نيژنينوو - گورود فرستاده مىشود زيرا روسها بسيار بدان علاقه‌مندند ؛ به‌هرحال كل صادرات آن هم در حال حاضر واجد اهميت نيست . به نظر مىآيد كه تراش دادن و صيقلى كردن جواهر را ايرانيها از هنديها آموخته باشند ، لا اقل اين را مىتوان گفت كه آنها هم مانند هنديها از « سنباده » در اين كار استفاده مىكنند .\r\nدر اصفهان ، شيراز و بسيارى شهرهاى ديگر الماس را روى دايره‌هاى چوبى صيقل مىدهند اما بايد از كار تراش دادن سنگهاى شجرى هم كه به علت داشتن رگه‌ها و شاخه‌هائى در خود ( همانطور كه چوبهاى رگه‌دار را به سهولت و راحتى نمىتوان رنده كرد ) استادان اروپائى از عهدهء رفع مشكلات آنها برنمىآيند ، آگاه باشند . ( ؟ ) « 6 »\r\nشيشه‌گرى و بلورسازى نيز در حدود دويست و پنجاه سال پيش توسط يك نفر ايتاليائى در ايران رواج يافت و در اوايل پيشرفتهائى هم داشت .\r\nاسباب و لوازم عادى شيشه‌اى مانند ليوان آبخورى ، بطرى ، آينه را نسبتا\r\n\r\n\r\n","description":"","footnote":"\r\n( 4 ) . در اصل  If  . در هيچ‌يك از مراجع از اين موضع نشانى بدست نيامد . - م .\r\n( 5 ) . در الجماهر نام اين فيروزه شيرفام ذكر شده است . - م .\r\n( 6 ) . معلوم نيست منظور مؤلف از اين جمله چيست . در اصل نيز علامت سؤالى در برابر آن گذارده شده است . - م .\r\n","page_name":" 387 ","page_number":387},
  {"content":"\r\n\r\nخوب مىسازند . تقريبا هر شهر مهمى براى تأمين مصرف اهالى يك شيشه‌گر - خانه دارد . لوازم بلورى ساخت قم و شيراز از ساير جاها بهتر است . اما جام شيشه را ايرانيها فقط به صورت ورقه‌هائى به اندازهء متوسط مىتوانند بسازند . « قلياب قمى » كه از سوزاندن « اشنان » كوير بدست مىآيد در شيشه‌گرى مصرف دارد . واردات آينه و ليوانها و جامهاى كريستال از روسيه و قسطنطنيه بسيار زياد است و هر ساله مبالغ هنگفتى از ثروت مملكت صرف آن مىگردد .\r\nچينى به مقدار كم و از جنس پست تهيه مىشود . ظرفهائى كه در قم تهيه مىشود و به نام « كاسه قمى » معروف است از همهء انواع ديگر بيشتر مصرف دارد . در نتيجه « چينى » اصلى كه در چين ساخته مىشود و از راه هندوستان به كشور مىرسد بسيار محبوبيت دارد . جنسهاى انگليسى و روسى نيز ، يعنى لوازم چايخورى و قهوه‌خورى ، فروش خوب دارد . ايرانيها از ساختن و توليد « كاشى » بيشتر سررشته دارند . آجرهاى لعابدارى كه تصاوير گوناگون صحنه‌هاى شكار ، منظره و غيره را عرضه مىدارند ، معروف است .\r\nتصوير دلخواه را با رنگهاى مقاوم در برابر آتش به روى خشت مىكشند و آنگاه آن را به اندازه‌هاى آجر مىبرند . بعد از اين ، آجرها را مىپزند و به همان ترتيبى كه در تصوير پيش‌بينى شده بود ، به كمك ملاط و گل ، به هم متصل مىكنند . اين صحنه‌ها و تصويرها را كه از قطعات كوچك حاصل شده است ( موزائيك ) براى پوشاندن ديوارها و گنبدهاى مساجد ، مدارس ، حمامها و ساير تأسيسات عمومى ديگر به كار مىبرند . اما همين هنر هم امروز رو به زوال دارد . آن رنگهاى دلاويزى را ، كه در آثار قديم هنوز در نما و پوشش بناهاى اصفهان مىتوان ديد ، ديگر نمىتوانند درست كنند . بهترين كاشى رنگى را امروز در كاشان مىسازند و وجه تسميهء « كاشى » نيز به همين دليل است .\r\nاز خاك ، سفال متخلخل مىسازند . وسايل آبخورى كه آب در آنها تازه مىماند و ضمنا آب را نيز تصفيه مىكند از اين سفال است . دوست دارند كه اين وسايل را با نقوش و طرحهاى اسليمى تزئين كنند و « كوزهء قمى » بخصوص از نظر شكلهاى دلپذير و سليقهء خوش از همه ممتاز است . به هنگام پختن ، سفالها را مستقيما در معرض آتش نمىگذارند ، بلكه آنها را با لفافى از گل مىپوشانند تا آنكه حرارت آهسته‌آهسته و به صورت معتدل در آنها اثر بگذارد . ايرانيها قبل از آنكه كوزهء نوى را مورد استفاده قرار دهند قدرى گلاب در آن مىريزند ؛ بوى خوش گلاب آنگاه چندين هفته در آن باقى مىماند .\r\nغير از اين سفالهاى زيباى شكيل ، وسايل آبخورى هم ساخته مىشود كه با كمال بىسليقگى ساخته و لعابداده شده است ، بطورى كه بيننده را به ياد ابتداى اختراع اين فن مىاندازد و از مقايسهء آنها با تكه‌هاى سفالى كه در ويرانه‌هاى شهر رى بدست مىآيد آدمى دچار تأسف مىشود .\r\nصابون خوب و ارزان را از قليا مىسازند و نوع بهتر آن در قم تهيه مىشود . در ولايات ساحلى درياى خزر صابون چربى از روغن زيتون\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىسازند .\r\nهنرى كه از هندوستان يا چين به ايران وارد شده « خاتم‌سازى » است كه براى تزئين ميز ، صندلى ، قاب عكس و غيره به كار مىرود . شيرازيها و اصفهانيها در اين زمينه كارهاى بسيار زيبائى تهيه مىكنند و به قيمتهاى فوق العاده ناچيزى عرضه مىدارند . از ميله‌هاى دراز استخوانى و فلزى كه بهم بسته‌اند نقوشى كه با يكديگر قرينه‌اند پديد مىآورند و بعد با اره‌هاى بسيار ظريف آنها را به صورت افقى مىبرند و آنگاه اين ورقه‌هاى ظريف را در چوب كار مىگذارند . من خود درها ، نيمكتها و از اين قبيل اشياء را كه به زيبائى تمام ترصيع شده بودند در كاخهاى سلطنتى تهران ديده‌ام و قرين اعجاب شده‌ام .\r\nدر اصفهان صنف نقاش خاصى وجود دارد كه منحصرا به نقاشى روى وسائل مقوائى ، آينه‌هاى جيبى ، دوات ، پشت جلد كتاب و از اين قبيل اشتغال دارد . اين نقوش مينياتورى گلها ، پيچكها ، گروه حيوان و انسان فوق العاده زيبا و طبيعى كشيده مىشوند ، به استثناى مناظر و مرايا ( پرسپكتيو ) كه ايرانيها نيز همچون چينيها از قواعد آن تقريبا بىخبرند . با روغن جلائى عالى كه از سندروس ، روغن بزرك و نفت تهيه مىشود ، روى اين نقاشيها را مىپوشانند و ديگر اين رنگها ، شاد و سرزنده و تازه و درخشنده باقى مىماند . قيمت اين قبيل نقاشيها برحسب نام و آوازهء نقاش گاه ارقامى افسانه‌اى است . مثلا قيمت يك آينهء كوچك جيبى نقاشى شده پنجاه تومان است و هرگاه يك چنين گنجينه‌اى را به يك اروپائى نشان دهند انتظار دارند و معقول مىدانند كه بيننده از فرط تحسين و شوق فرياد برآورد .\r\nبراى اينكه جلو جريان دائمى پول را به خارج بگيرند همانطور كه در چند موضع ديگر اين كتاب يادآور شده‌ام ، شاه چندين بار كوشيد كارخانه‌هاى ساخت اروپا را در ايران تأسيس كند . بخصوص در دورهء برهم خوردن روابط ايران و انگليس ، دولت بجد كوشيد كه مملكت را از صورت بازار خريد كالاى انگليسى خارج سازد و در اين كار به واهىترين اميدها دل‌خوش داشت .\r\nخيال كردند با برپاداشتن يك كارخانهء كوچك ريسندگى در مدتى كوتاه از منسوجات ساخت انگليس بىنياز خواهند شد ؛ هنگامى كه كارخانهء كاغذسازى برپا مىگرديد شاه از رئيس آن كارخانه كه در دست ساختمان بود پرسيد كه آيا ساختن كاغذ در آن مؤسسه ممكن خواهد شد و رئيس در جواب گفت :\r\n« بله ، قربانت گردم ، تا چند سال ديگر ما آن‌قدر كاغذ به خارج خواهيم فرستاد كه در سرتاسر فرنگستان كسى نتواند يك ورق كاغذ توليد كند . » مسلم است كه نتيجهء اين كوششهاى پراكنده كه اين مبالغ هنگفت صرف تأسيس آنها مىشد به هيچ وجه نمىتوانست اميدهائى را كه به آن بسته بودند به كمترين وجهى برآورده سازد . من بارها توفيق يافتم كه در اين موارد نظريات خود را به اطلاع شاه برسانم ، اما حاصل اين همه فقط و فقط ناسپاسى و بدگوئى بود و بس .\r\nچون به عنوان يك اروپائى در مظان اين تهمت بودم كه مىخواهم سنگى در راه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nشكوفائى صنايع داخلى بيندازم و بعدها نيز وقتى همه چيز به همان صورت كه من پيش‌بينى كرده بودم رخ داد ديگر غرورشان اجازه نمىداد كه طبق موازين عدل و انصاف به خطاى خود اقرار كنند .\r\nدلايل من در اين‌باره كه چرا يك صنعت كه ناگهان از خارج وارد مملكت مىشود نمىتواند پا بگيرد ، بدين قرار بود و هست : در وهلهء اول نيروى كار لازم براى چنين كارخانه و صنعتى در داخل وجود ندارد . جمعيت كم اين مملكت هنوز به هيچ وجه نمىتواند تمام زمينهاى مزروعى و قابل استفادهء مملكت را زير كشت برد ؛ پس در اين صورت مىبايست بازوانى را كه بدون اين صنايع هم باز كفاف كار كشاورزى مملكت را نمىداد از كشت و فلاحت دور نگاهدارند . حال هرگاه مىخواستند براى جبران اين نقيصه از اروپا كارگر وارد كنند ، اينها يا تحت تأثير آب و هوا و شرايط زيستى غير معتاد از پاى درمىآمدند يا بر اثر گوشه‌نشينى و كناره‌گيرى رايج در مشرق زمين به مىخوارى مىپرداختند و جسما و روحا نابود مىشدند ؛ از همهء اينها گذشته چه چاره‌اى مىشد براى دزديها و خيانتهاى بىحد و حصرى كه در كار ادارهء اين‌گونه مؤسسات مىشود كرد . هرگاه در خود اروپا كارخانه‌هائى كه به خرج دولت اداره مىشود موفقيتى ندارند ، از چنين تأسيساتى در ايران ديگر چه انتظارى مىشود داشت ! سرانجام وارد كردن همهء ماشينها و دستگاهها و همچنين كليهء وسايل يدكى از اين راه دور با اين جاده‌هاى ناهموار كشور چنان مشكلاتى در بردارد كه بر طرف كردن آنها به سهولت انجام نمىگيرد ولى به‌هرحال با چنان مخارج سرسام‌آورى توأم است كه از پيش امكان هر نوع سوددهى چنين تشكيلات و سازمانهائى را منتفى مىكند . توصيهء من اين بود كه دولت صنايع خصوصى را حتى القوه تقويت و تشويق كند ولى بيش از همه توجه خود را باز معطوف به كار كشت و فلاحت نمايد و به استخراج معادن غنى خود بپردازد ؛ آنگاه با مبادلهء محصولات داخلى با مصنوعات اروپائى با گذشت زمان بيلان و جمع و خرجى به نفع ايران پديد آورد . ولى خوب همانطور كه گفتم كسى توجهى به پيشنهادهاى من نكرد . پيشه‌وران و مكانيكهاى روسى و فرانسوى را به خدمت گرفتند و تعدادى كارخانه برپا كردند :\r\n1 . كارخانهء شمع گچى . فكر مىكردند كه با وجود مرغوبيت پيه مىتوانند شمع گچى را به بهاى نازل توليد كنند . براى تهيهء اسيد سولفوريك محفظهء مخصوص پوشيده از سربى ساختند كه قويتر از اسيدى كه در ليموناد هست نمىتوانست اسيدى توليد كند ؛ دستهاى ناتوان و غير ماهر كارگران « پرس » ها را خراب كرد ؛ و پس از خرج كردن بيش از هشت هزار تومان سرانجام توفيق يافتند كه چند كيلو شمع با مهر ايران و علامت سلطنتى بسازند . اما بدگويان چنين عنوان مىكردند كه پيه آن شمعها از اروپا وارد شده است ؛ به‌هرحال حقيقت هرچه باشد مدير اروپائى كارخانه به دريافت خلعتى از شاه مباهى شد . هيچ ديگر ، تمام داستان كارخانهء شمع‌سازى به همين‌جا خاتمه يافت .\r\n2 . كارخانهء كاغذسازى چسبيده به حصار شهر تهران ، يعنى جائى كه آب به\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nاندازهء كافى يافته نمىشود برپا گرديد ؛ چند نفر كارگر نيز براى اين كارخانه از روسيه خواستند . كوششهاى ناموفق براى ساختن كاغذ از كهنه‌پاره چندين سال متمادى طول كشيد تا اينكه سرانجام از پنبهء خالص چند برگ كاغذ خاكسترى ناهموار تهيه و ارائه شد . در اين اثنا مقدارى از كارگران خارجى مردند و بقيه هم دچار انحطاط و تنبلى شدند و در نتيجه كارخانه به تمام و كمال متوقف شد . از كارخانهء كاغذسازى كه در قرون سيزدهم و چهاردهم « 7 » ظاهرا در خراسان رونق داشته هيچ باقى نمانده مگر چند مؤسسهء كوچك مقواسازى كه در اصفهان به كار اشتغال دارند . 3 . براى يك كارخانهء جديد شيشه‌سازى دو كارگر برجسته از فرانسه استخدام كردند ولى اينها در اين ديار كمتر مىتوانستند اطلاعات خود را به كار برند زيرا نتوانستند خاك مقاوم در برابر آتش را پيدا كنند . ولى همان كار كوتاهشان اين فايده را داشت كه ايرانيان بعضى از رموز كار را از آنان آموختند و در توليد شيشهء محلى خود به كار بردند . 4 . بيش از همه هم مصادر امور صرف برپا كردن كارخانهء ريسندگى مطابق نمونه‌هاى اروپائى شد . ماشينهاى بخار و ساير دستگاهها را ناگزير بودند با رنج و مشقتى غير قابل وصف - يعنى اغلب با صرف قواى بدنى و با بسيج كليهء روستائيان در جاده‌هاى دور و دراز و غير قابل عبور - به محل نصب منتقل كنند ، بطورى كه مخارج اين لوازم و ماشينها كمتر از يك‌صد و پنجاه هزار تومان نشد . مقدارى نخ كه از چند كيلو تجاوز نمىكرد و به حضور شاه عرضه گرديد ، تنها حاصل و ثمرهء اين همه كوشش و زحمت و پولى بود كه در اين راه بهدر رفت و بس . 5 . كارخانهء تصفيهء قند همانطور كه در جائى ديگر گفتيم به علت آنكه توليدكنندگان از طرف دولت مجبور به تحويل رايگان شكر تصفيه نشده شدند ، متوقف ماند و كشتكاران بدين دليل از كشت نيشكر نيز صرف‌نظر كردند .\r\nپس از آنكه اين مبالغ هنگفت بدون نتيجه و هدف بهدر رفت سرانجام به حرف من گوش دادند و تعدادى از جوانان را به اروپا و آن هم در درجهء اول به فرانسه فرستادند تا در آنجا عملا رشته‌هاى مختلف صنعت را فراگيرند .\r\nهرگاه اينها به سلاح آگاهى لازم و واقعى مسلح شوند و به كشور بازگردند ، مىشود توقع داشت كه صنايع مملكت خود را پايه‌گذارى كنند هرچند كه تركيب حكومت و جمعا اوضاع و احوال حاكم بر دولت بيشتر در اين امر نقش ترمزكننده ايفا خواهد كرد تا تشويق‌كننده .\r\nاستادان پيشه‌ور پراكنده‌اى كه در بازارها كار مىكنند عموما با فعاليت و پشتكار سرگرم كار خود هستند و حتى تعداد شبهائى هم كه به كار مىپردازند اندك نيست ؛ اما كوشش و تلاش آنها صرف تكميل پيشهء خود نمىشود و بيشتر منظورشان از اين همه تلاش تأمين معاش روزانه است . كار اينها به تقليد از مصنوعات اروپائى محدود مىشود بدون اينكه قوهء ابداع و اختراع خود را به كار اندازند . پس از مدتى شاگردى ، كه به ماه‌هاى معدودى محدود\r\n\r\n\r\n","description":"","footnote":"\r\n( 7 ) . برابر با قرون هفتم و هشتم ه . ق . - م .\r\n","page_name":" 391 ","page_number":391},
  {"content":"\r\n\r\nمىشود پيشه‌ور جوان در جائى مستقر مىشود ، زن مىگيرد و ديگر چون ماشينى خودكار سرگرم پيشه‌اش مىگردد تا نان خود و خانواده‌اش را دربياورد . پيشه‌وران اصفهان و كاشان از سايرين باهوشترند و بسيارى از آنان هم به ساير شهرها مهاجرت مىكنند و در اين شهرهاست كه با كسب و كار پردرآمد دچار انحطاط مىشوند و در تن آسانى بقيه شركت مىكنند .\r\nنديدم پيشه‌ورى را كه از نظر تمكن به بالاتر از حد متوسط ارتقا يابد . حكاكان تنها صنفى هستند كه به حق مىتوانند ادعاى استادى داشته باشند و بيش از همه در اين ميان زرگران و ميناكاران شيراز قابل ذكرند . شاه داراى ظروف ميناكارى و بخصوص قليانهاى فوق العاده هنرمندانه‌اى است كه همين اواخر آنها را ساخته‌اند ؛ همچنين تخت طاووس كه در ايام اخير مرمت شد كتيبه‌ها و اسليميهاى بسيار دل‌انگيزى را كه با طلا و مينا فراهم شده است ارائه مىدهد .\r\nمعمولا صاحبان پيشه‌اى معين يك بازار يا راسته را به خود تخصيص مىدهند كه به نام آنها ناميده مىشود ، مثل بازار كفاشان ، علاقه‌بندها و غيره .\r\nآزادى كامل كسب وجود دارد و هيچ اجبار صنفى در كار نيست مع هذا استادان هر پيشه‌اى رئيسى براى خود برمىگزينند كه موسوم است به « باشى » و او حفظ منافع عمومى آن صنف را متقبل مىشود .\r\nبرجسته‌ترين مراكز كارخانه‌ها و صنايع عبارت است از : اصفهان ، كاشان ، يزد ، كرمان ، شيراز ، همدان ( چرم ) و تبريز . در رشت واقع در ساحل درياى خزر « 8 » قدرى ابريشم فراهم مىشود و همچنين قلاب‌دوزيهاى تميز و هنرمندانه روى پارچه توليد مىكنند . پايتخت مملكت يعنى تهران هيچ صنعتى به مقياس وسيع ندارد ، پيشه‌وران آنجا به زحمت از عهدهء تهيهء احتياجات خود شهر برمىآيند .\r\nتجارت با استثناهاى محدود در دست بازرگانان ايرانى است . در بين كليهء مشاغل و اصناف تجار از همه محترم‌ترند ؛ خيلى بندرت ممكن است به دارائى و مال تجار تجاوز و دست‌درازى كنند . دولت از ايجاد مزاحمت براى آنان پرهيز دارد درحالىكه صاحبان ساير مشاغل و حرف بدون هيچ استثنائى گرفتار آنند . در تمام طول اقامت نه ساله‌ام هيچ موردى از آن مشاهده نشد كه مال تاجرى را ضبط و مصادره كرده باشند . سعدى مىگويد :\r\nسه چيز بىسه چيز پايدار نماند : ملك بىسياست و علم بىبحث و مال بىتجارت .\r\nاز اين سه اصل ظاهرا فقط سومى در ايران صدق مىكند ؛ زيرا ملك بىسياست بسيار پابرجاست و بحث هم فراوان مىكنند بىآنكه از علم چيز زيادى در كار باشد .\r\nبازرگان ايرانى در زندگى خود سادگى را بسيار رعايت مىكند . هرگاه ثروت سرشارى هم داشته باشد باز از تجمل مىپرهيزد زيرا هرگاه به تجمل رو كند از اعتبارش نزد همكاران كاسته مىشود ؛ بدون اينكه خدمه وى را مشايعت كنند در كوى و برزن راه مىرود ، فقط به يك زن اكتفا مىورزد ، از\r\n\r\n\r\n","description":"","footnote":"\r\n( 8 ) . رشت در ساحل درياى خزر نيست . - م\r\n","page_name":" 392 ","page_number":392},
  {"content":"\r\n\r\nآمد و شد با بزرگان اجتناب مىكند و فقط با همكاران و هم طبقه‌هاى خود آمد و شد دارد . با تبختر مىگويد : « كاسبم ، كسب مىكنم . » سراسر روز را به كسب و كار مشغول است . ناهارش معمولا نان است و پنير . مع هذا علىرغم سادگى كه در سر و وضع او مشهود است همه جا با احترام روبرو مىشود و در واقع هم مستحق احترامى هست كه نسبت به او مرعى مىشود . وى كه تقريبا در مراودات تجارى پايبند درستى و امانت است - هرچند اگر پايش بيفتد از سودهاى كلان و خارج از حد اعتدال هم روى گردان نيست - در انجام تعهدات خود سخت دقيق و پايبند اجراى وعده‌هاى خويش است و بر خلاف عادت و رسم رايج در ساير صنوف عهدشكنى نمىكند . تجار هرچند كه محتاط و مشكوكند از دست زدن به كارهاى بزرگ و خطير نيز پروا ندارند ؛ آنان نه تنها در سراسر آسيا يعنى هندوستان ، چين ، افغانستان ، تركستان و قفقاز پراكنده‌اند ، بلكه پايشان به عثمانى ، روسيه و مصر نيز باز شده است . در همه جا بسرعت راه و چاه را از يكديگر تميز مىدهند و طريق استفاده را پيدا مىكنند . حكومت از آنها براى پرداختهاى داخل و خارج از كشور خود استفاده مىكند ، و حكام و همچنين ساير بزرگان پولهائى را كه از طريق باجگيرى بدست آورده‌اند پنهانى به تاجران مىسپارند و اطمينان دارند كه هرگاه از كار ساقط شوند يا دچار مرگ و تبعيد گردند پولهاى به امانت سپرده شده به افراد خانواده‌هاى آنان تأديه خواهد شد .\r\nدر اسلام نمىتوان از پولى كه به عنوان قرض به كسى پرداخت شده است بهره گرفت ؛ اما مسلم است كه به انحاى مختلف با درست كردن كلاه شرعى از اين قانون تخطى مىشود . بهرهء قانونى در اينجا به ميزان 12 % تثبيت شده است ، ولى در روزگارى كه پول كم مىشود ، اين نرخ به 18 تا 30 درصد هم مىرسد . تجار معتبر كمتر از اين و بندرت بيش از ده درصد براتهايشان را « نزول » مىكنند ، برات را يك‌جا نسبت به « رأس المال » و « تنزيل » حساب مىكنند و به هنگام انقضاى مدت آن در قبال دريافت « قبض » تصفيه مىكنند . بسيار بندرت مىشود كه تاجرى از عهدهء انجام تعهدات مالى خود برنيايد و به اصطلاح « وربشكند » و در چنين صورتى وى همواره به جائى متحصن مىگردد تا اينكه انتظامى در امورش پيدا شود . با در نظر گرفتن « بست » هاى فراوانى كه هست و اين امكان كه مىتوان در آنجا با پولى كه همراه برده شده است ، بدون دردسر زندگى كرد مايهء تعجب بسيار است كه تعداد ورشكستگان تا اين اندازه قليل است .\r\nدر رأس بازرگانان هر شهر يك نفر رئيس انتخابى است موسوم به « ملك التجار » كه وظيفهء وى حفظ منافع عمومى صنف و همچنين داورى در اختلاف افراد وابسته و رفع و رجوع ناراحتيهاست ، او بايد كسانى را كه در تأديهء قروض خود تعلل مىورزند به پرداخت ديونشان ترغيب كند و علل ورشكستگيها را تعيين و اعلام دارد . چند سال پيش دولت محمود خان قره‌گوزلو را به سمت « وزير تجارت » منصوب كرد و انجام وظايف « ملك التجار » را نيز\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nبه عهدهء وى گذاشت : ديرى نگذشت كه از جانب تجار آن‌قدر شكايت از ظلم و تعدى و خودسريهايش رسيد كه ترجيح دادند وضع را به همان حال سابق بازگردانند .\r\nتجار خارجى كه در ايران به تجارت مشغولند ، روسى ، فرانسوى ، سويسى ، يونانى ، ترك و ارمنى هستند . يك شركت روس - ايرانى هرچند كه دولت روسيه به آن كمك مالى مىكند و كشتيهاى بخارى هم در درياى خزر در اختيار دارد تاكنون به علت عدم لياقت نمايندگانش نتوانسته است به منافع قابل ذكرى دست يابد . تجار روسى - قفقازى كه اغلب ارمنيند در مظان اين بدنامى هستند كه بيشتر به كارهاى غير قانونى و نزول‌خوارى اشتغال دارند اما چون وزير مختار فعلى روسيه آنتيشكوف مردى شريف و درستكار است و به تقاضاهاى نامشروع آنان روى خوش نشان نمىدهد از زيانكاريهاى آنان به مقدار زياد كاسته شده است . غالب تجار خارجى در تبريز و رشت ساكنند و تعداد كمى از آنها در تهران مانده‌اند . تبريز مهمترين مركز تجارت و تجديد بارگيرى در ايران است ؛ شهرهاى تجارى درجه دوم عبارتند از اصفهان ، شيراز ، رشت ، بارفروش و يزد و از اين شهر اخير يعنى يزد است كه تجار زرتشتى به تجارت با هند شرقى اشتغال دارند . مشهد مركز بارگيرى كالائى است كه بايد به افغانستان و تركستان صادر شود . كالاى خارجى از اين راهها به ايران وارد مىشود : 1 . از قسطنطنيه از راههاى كاروان‌رو از طريق طرابوزان ، ارزروم ، خوى به تبريز ، 2 . از نيژنينو گورود از راه ولگا و درياى خزر به بندر انزلى و از آنجا ببعد از راه زمينى به رشت و تهران ، يا به بندر مشهد سر « 9 » و از آنجا به بارفروش « 10 » ؛ فقط كالاى مختصرى كه به مشهد بايد حمل شود در استراباد « 11 » پياده مىشود كه تركمنها نيز كالاى مبادله‌اى خود را مانند پوست بره ، ابريشم ، نمك و غيره به همان جا مىآورند ؛ 3 . از بمبئى از طريق بوشهر و شيراز ، يا از مسقط به بندرعباس ؛ 4 . از طريق بغداد به اصفهان . تهران به هيچ وجه شهر تجارى محسوب نمىشود ؛ فقط چند شعبه‌اى براى خرده‌فروشى از طرف تجارتخانه‌هاى تبريز در آنجا تأسيس شده است .\r\nتجار خارجى كه با كشورهاى متبوع آنها قراردادى منعقد شده باشد بايد براى ورود كالاى خود پنج درصد عوارض ورودى بپردازند ؛ تجار اهل مملكت از اين كمتر مىپردازند اما در عوض بايد در هر شهرى كه كالا از آن مىگذرد جداگانه عوارض بدهند ، بطورى كه از اين لحاظ وضعشان بدتر از خارجيان است و به همين دليل خود را ناگزير مىبينند كه به اسم شركتهاى خارجى جنس وارد كنند كه اين خود موجب برخوردها و دعواهاى هميشگى مىشود . از نظر علم اقتصاد ديگر بىمعنيتر از اين چيزى به مخيلهء آدمى نمىرسد . بسيارى از تجار ايرانى در خارج از مملكت مقيم\r\n\r\n\r\n","description":"","footnote":"\r\n( 9 ) . بابلسر امروز . - م .\r\n( 10 ) . بابل كنونى . - م .\r\n( 11 ) . گرگان كنونى . - م .\r\n","page_name":" 394 ","page_number":394},
  {"content":"\r\n\r\nشده‌اند مثلا در قسطنطنيه ، طرابوزان ، ارزروم ، تفليس ، مسكو ، قاهره و بمبئى . آنها در آن نقاط به كار واردات و صادرات مشغولند و با ايران ، چين ، هندوستان طرف معامله‌اند و همه جا به عنوان مردمى درستكار ، جدى و پرتلاش شهرت دارند . همان‌طور كه كشورهاى اروپائى در ايران قنسولگريهائى دارند ، ايران نيز براى پشتيبانى و محافظت از تجارت خود در تفليس ، ارزروم ، طرابوزان ، قسطنطنيه ، بمبئى ، بغداد و قاهره و به‌طور موقت در ازمير ، اسكندريه و حيفا قنسولگرى داير كرده است . انگليسيها تا قبل از آغاز جنگ انگليس و ايران قنسولهائى در تبريز ، تهران و بندر بوشهر داشتند ؛ پس از پايان اين درگيرى قنسولى به رشت و نمايندگان تام الاختيار قنسولى هم به اصفهان ، شيراز و مشهد فرستادند . البته اين هم طبيعى است كه در اين مسافات بعيد ديگر نمىتوان فعاليتهاى سياسى را كاملا از امور تجارى از همديگر دور نگاهداشت . روسيه قنسولگريهائى در تبريز ، رشت ، تهران ، بارفروش ، استراباد داير كرده است و احتمال دارد قنسولگريهائى هم از اين قبيل در مشهد و شيراز تأسيس كند تا بتواند در آنجا در كار اعمال نفوذ انگليسيها نظارت داشته باشد . قنسولگريهاى عثمانى فقط در تبريز و تهران وجود دارد . دولت فرانسه نيز خيال داشت قنسولهائى را در بوشهر و تبريز به كار منصوب كند ؛ اما روابط تجارى فرانسه با ايران چندان اندك است كه فرانسويها احتياج زيادى به نمايندگى قنسولى ندارند .\r\nهرچند كه در ايران دو منصب « دريابيگى » وجود دارد ، دولت به استثناى چند قايق ، كشتى ديگرى در دريا ندارد ؛ زيرا طبق قرارداد تركمن‌چاى دست ايران از درياى خزر كوتاه است و كشتيرانى ساحلى در خليج فارس نيز توسط چند قايق عربى انجام مىگيرد . با وجود اين همه ، بعضى از تجار داراى كشتيهاى شراعى در بوشهر هستند كه تجارت بين هندوستان و ايران را تأمين مىكنند . تجارت پررونق با اروپا و بخصوص با ونيز كه روزگارى توسط ارامنه انجام مىگرفت ، در روزگار ما كلا تعطيل شده است . تجار ارمنى قسمتى به روسيه مهاجرت مىكنند و قسمتى به هند و جاوه مىروند و در اين ممالك تجارتخانه‌هاى معتبر پايه‌گذارى مىكنند .\r\nفرخ خان سفير ايران در دورهء اقامت خود در اروپا با بسيارى از دولتها قراردادهاى تجارى منعقد كرد . هنگامى كه براى عقد چنين قراردادى با يكى از دول كوچك آلمان وارد مذاكره شد و بدين دليل مطلب را به تهران گزارش داد صدراعظم كه به موفقيتهاى وى رشك مىبرد به او چنين نوشت :\r\n« همان‌طور كه بر روى سينهء تو جاى كافى براى اين همه نشان اعطائى نيست ، تهران هم جا براى اين همه سفير و قنسول ندارد . » اما صدراعظم در سلام عمومى چنين به عرض شاه رساند : « هرگاه اين كارهاى سترگ به دست يكى از كمترين نوكران تو انجام مىپذيرد اين دليلى بر كاردانى و لياقت سفير نيست ، اينها همه در اثر آوازهء بلند و شهرت عالمگير شاهنشاه است كه همهء اميران و نام‌آوران براى عرض خدمت به وى سر از پا نمىشناسند . »\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nطبيب و مداوا 7\r\nكارآموزى و سواد ناقص اطباى ايرانى . اطباى يهودى . معلومات طبى مردم عادى . محكمه .\r\nمشاوره‌ها . جراحان . دلاكان . شكسته‌بندها . تلقيح . طب قانونى . كحالها . ماماها . اسب - پزشكها . اطباى اروپائى . حكيم‌باشى . اطباى نظامى . مدعيان طبابت . عطارها . درآمد اطبا . طب عاميانه . تنقيه ، منضجها و مسهلها . معالجات مخصوص بهار . چشمه‌هاى آب معدنى . اصول نظرى طب . علل موجد بيماريها . داروها . شفا گرفتن . نبض . رگ‌زنى . زالو . حجامت . داغ و فتيله‌گذارى « 1 » .\r\nطبيبهاى ايرانى كه حكيم هم به آنها مىگويند ، خيال مىكنند علم مداوائى را در اختيار دارند كه با مقتضيات خاص سكنهء ايران ، و شرايط آب‌وهواى آن مطابقت دارد و با طب اروپائى ، يا به عبارت ديگر فرنگى ، كاملا متفاوت و مختلف است ؛ اينها اصلا نمىدانند كه اطلاعات مختصر طبى آنها چيزى نيست جز پرتوئى و گاه تصوير مسخ شده‌اى از علم امراض جالينوسى كه از آن هم فقط قالب را به عاريت گرفته‌اند نه محتوايش را . به همين دليل شاگردان من به محض اينكه پا به مطب خود مىگذارند ، به سود خود مىشمارند كه خود را علامهء دهر در طب اروپائى و ايرانى اعلام دارند .\r\nدر بين افراد متعددى - چه زن و چه مرد - كه به كار طبابت اشتغال دارند فقط تعداد بسيار اندكى هستند كه درس تخصصى را در اين رشته خوانده‌اند يا نوشته‌هاى فارسى و عربى در اين زمينه را مىشناسند . وقتى كار كسى بالا مىگيرد كه چند فرمول نسخه را حفظ كند ؛ و همهء معلومات داروشناسى اين افراد اغلب محدود مىشود به اينكه اسم چند داروى عطارى را كه در دكه هر عطارى هست ، بدانند . از تحقيقات و مطالعات گياهان و معدنيات در زمينهء تاريخ طبيعى ، مشخصات و قوت و ضعف آنها به هيچ وجه صحبتى در ميان نيست . خلاصه بگويم كه طب امروزى ايران منحصرا مبتنى است بر ضوابط و معيارهائى كه در روزگاران كهن وجود داشته است ، بىآنكه هيچ‌چيز بر آن افزوده شده باشد .\r\n\r\n\r\n","description":"","footnote":"\r\n( 1 ) . در برابر لغت آلمانى  Haarseil  كه معادل آن در فرانسه و انگليسى  Seton  مىشود ، در فرهنگ اصطلاحات طبى و داروئى تأليف شليمر در فارسى « خوش » ذكر شده است . در هيچ‌يك از مراجع ديگر اين لفظ مشاهده نشد . به‌هرحال به معنى اليافى است كه بهم مىپيچند و به كمك آن چرك را از جراحت بيرون مىكشند . - م .\r\n","page_name":" 396 ","page_number":396},
  {"content":"\r\n\r\nاز مدارس عمومى طب خبرى نيست مگر مدرسه‌اى كه تازه تأسيس شده است و من تاريخچهء آن را در فصل نهم قسمت اول اين كتاب شرح دادم .\r\nمنعى كه در قرآن از نظر تشريح كالبد انسانى وجود دارد و اين اعتقاد مذهبى كه در اثر تماس با جسد ، انسان ناپاك مىشود باعث شده است كه تدريس علم تشريح غير ممكن شود . اما آن‌طور كه از آثار طبى عربى برمىآيد ، آنان در قرون اوليه مىدانسته‌اند كه به چه طريق خود را به نحوى از قيد اين منع برهانند و راه‌حلى براى آن بيابند . فقط گاه و بيگاه طبيبى كه در عربيت دست دارد گروه كوچكى از شاگردان را گرد خود جمع مىكند و به صورت خصوصى و غير رسمى چند فصلى از كتاب ابو على سينا و شرح آن و همچنين شرح اسباب ابن زكريا را ، آن هم بيشتر از نظر زبان تا از لحاظ موضوع ، بدون دريافت مزدى مورد بحث و گفتگو قرار مىدهد . تقريبا در جميع موارد ديگر كسى كه مىخواهد طبيب شود ، بىهيچ معلومات مقدماتى نظرى ، در محكمهء طبيبى به كار مشغول مىشود و نسخه‌هاى وى را رونويس مىكند .\r\nپس از مدتى كوتاه كلاه تاتارى خود را با عمامه عوض مىكند و سر خود را از ته مىتراشد « 2 » ، شال پهنى به كمر مىبندد و لوله‌اى كاغذ و دواتى در آن جاى مىدهد ، چوبدست بلندى بدست مىگيرد و نعلينى از چرم ساغرى سبز به پا مىكند ، گامهاى شمرده برمىدارد ، با طمطراق حرف مىزند و درحالىكه تسبيح دانه درشتى را در دست دارد جملات و كلمات عربى بلغور مىكند - و همين ديگر . . . او طبيب شده است . حال هرگاه علاوه بر اينها قدرى هم عربى و قرآن بداند ، ديگر ديرى نمىگذرد كه بشهرت ، اعتبار و درآمدى سرشار مىرسد ، درآمدى كه وى را قادر مىسازد چند زن بگيرد ، چند اسب و نوكر و غلام نگاهدارد ، و دم و دستگاهى شايسته به هم بزند . از شارع عام معمولا درحالىكه سوار بر قاطرى است مىگذرد . در اين مورد او قاطر را بر اسب ترجيح مىدهد .\r\nبسيارى از اطبا يا يهوديند يا از اخلاف يهوديان ، و مثلا مىتوان گفت كه در كردستان و تركستان كار طبابت منحصرا در دست يهوديان است . و اين‌طور به نظر مىآيد كه از قديم كار بر اين منوال بوده است ، حد اقل در لوحه‌اى بر قبر استر واقع در همدان چنين آمده است كه اين مقبره در قرن سيزدهم توسط سه برادر كه همه طبيب بوده‌اند مرمت شده است . در تهران نيز چهار برادر از يك خانوادهء كليمى در شمار پرمشغله‌ترين اطباى شهر بشمار مىروند . يكى از آنان به نام حق نظر براى مدتى طبيب مخصوص شاه سابق ، محمد شاه بوده است و اين نكته كه هم خود شاه و هم فرزند دلبند شاه\r\n\r\n\r\n","description":"","footnote":"\r\n( 2 ) . مد رايج اين است كه دسته موئى روى سر مىگذارند و آن را در هر طرف به دو طره تقسيم مىكنند و يكى را جلو گوش و ديگرى را پشت آن قرار مىدهند . تنها علما ، روحانيون و اصولا مردمى كه زندگى موقرانه‌اى دارند سر را از بيخ مىتراشند . فقط لوطيهائى كه به قواعد و مقررات عمومى بىاعتنا هستند مو را بلند مىكنند كه به صورتى درهم‌برهم و بدون نظم و ترتيب بر روى سر و شقيقه قرار مىگيرد .\r\n","page_name":" 397 ","page_number":397},
  {"content":"\r\n\r\nفعلى كه به ولايتعهدى نيز منصوب شده بود هر دو تحت معالجهء وى بودند و جان سپردند و او هنوز هم در قيد حيات است ، هرچند گوياى حذاقت وى در معالجات نيست ، ولى نشانى از زرنگى و سياستمدارى وى است . از قانون ابن سينا چاپ خوبى به زبان عبرى وجود دارد .\r\nايرانيان توقع دارند كه هركس ادعاى داشتن سواد و فرهنگ دارد ، از علوم طبى نيز مطلع باشد همچنان‌كه قيمت اسب و شال را نيز بايد بداند .\r\nبه همين دليل در تمام كتابخانه‌هاى خانگى كتب طبى نيز به چشم مىخورد . اينها كه با خواندن اين كتابها ذهنشان مغشوش شده است ، تصور مىكنند كه حق دارند در موارد بيمارى اعضاى خانواده اظهار نظر كنند و به معالجه بپردازند .\r\nحتى خانمها نيز مىپندارند حق دارند دارو تجويز كنند .\r\nطبيب ، يا در خانهء خود يا در بازار مجاور ، « محكمه » اى دارد كه مشتريان خود را در آنجا مىپذيرد . كف محكمه با حصير يا نمد پوشيده شده است ؛ در قفسه‌هاى كنار ديوار تعدادى قوطى ، سبو و شيشه‌هاى مختلف كه برچسبهاى فرنگى دارند ، ديده مىشود كه پراند از گردها ، حبها و شربتها . در بين كسانى كه به محكمه سر مىزنند زنان بسيارى ديده مىشوند ، زيرا اينها رفتن پيش طبيب را بهانه براى رفتن به بعضى از ميعادگاههاى پنهانى قرار مىدهند . در قبال گرفتن نسخه بلافاصله دستمزد طبيب به صورت نقد پرداخته مىشود .\r\nچند ساعتى از روز را طبيب صرف « عيادت » بيماران و مشورت پزشكى مىكند . عادت چنين است كه در مورد بزرگان ، وزرا ، حكام و غيره طبيب خانوادگى هر روز بايد سرى به آنها بزند . در اين خانه‌ها بسيارى از امور و نازك‌كاريها را كه با پيشهء طبيب ارتباطى ندارد با او در ميان مىگذارند ، مثلا نقش واسطه در رشوه دادن را به او محول مىكنند و وى از آن به عنوان منبع سرشارى براى تحصيل درآمد شخصى استفاده مىكند . به همين ترتيب گويا حاجى ميرزا محمود در طول سالهاى معدودى توانست ثروتى بيش از چهل هزار تومان گرد آورد . البته از طرف ديگر در صورتى كه وزيرى يا فرد مورد توجه ديگرى ساقط شود ، تقريبا هميشه طبيب وى نيز به آن مصيبت گرفتار مىآيد .\r\nهرگاه يكى از بزرگان مملكت به بيمارى دچار شود ، بسيارى از افراد علاقه‌مند مىشوند كه بدانند آيا وى شفا مىيابد يا دارفانى را وداع مىگويد .\r\nبه اين دليل همه اطباى خود را پيش او مىفرستند و حتى شاه نيز از فرستادن طبيب خود دريغ نمىكند ، و اين مجمع كه از تعداد بسيار زيادى طبيب تشكيل شده است در موقعى كه معين شده به مشاوره مىنشيند . پس از آنكه خدمه قليان و قهوه آوردند جلسه افتتاح مىگردد . هريك به ترتيب به بستر بيمار نزديك مىشود ، نبض وى را با قيافه‌اى متفكر و جدى در دست مىگيرد و درحالىكه معمولا از سابقهء بيمارى و وضع فعلى آن چيزهائى مىگويد و دقيقا از غذاى بيمار و بخصوص آشى كه روز قبل به بيمار داده‌اند و اينكه\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nآيا او ترشى يا شيرينى خورده است سؤالهائى مىكند . از اين پس بين حاضران جنگ سختى درمىگيرد بر سر اينكه آيا تب « گرم » است يا « رطوبى » .\r\nبه خوبى يكى از اين جلسات مشاورهء پزشكى را كه در سال 1853 « 3 » تشكيل شد و من در آن شركت داشتم به ياد مىآورم ( در آن هنگام هنوز طبيب مخصوص شاه نبودم و دكتر ارنست كلوكه  Ernest Cloquet  اين سمت را به عهده داشت ) .\r\nبيمار صدراعظم ميرزا آقا خان ، مردى فوق العاده حيله‌گر و طرار بود . او نيز تقريبا مانند همهء ايرانيهاى سرشناس هر روز بعد از ظهر يك حب ترياك با چاى خود مىخورد ؛ به احتمال زياد بر اثر خوردن ترياك به دل‌درد شديدى دچار شده بود . تقريبا كليهء اطباى شهر كه از اطراف و اكناف فرستاده شده بودند ، در آنجا حضور داشتند . پس از مشاجرات و گفتگوهاى فراوان بالاخره بيمارى را از « گرمى » تشخيص دادند و رگ زدن براى بيمار تجويز كردند .\r\nدكتر كلوكه و من كه نظر ديگرى دربارهء اين بيمارى داشتيم بمخالفت برخاستيم . در اينجا ديگر به رخ ما كشيدند كه مىخواهيم « چراغ ايران را خاموش كنيم . » هرچند همانطور كه من به همكار خود به زبان فرانسه گفتم رگ زدن اين مرد قوى هيكل را نمىكشت باز فكر كرديم بايد در تشخيص خود پافشارى كنيم و براى به كرسى نشاندن رأى خود گروه مخالف را به اين متهم كرديم كه مىخواهند « سر مبارك » را زير آب كنند . صدراعظم كه ديگر اختيار تعيين طريق مردن خود را چه با رگ زدن و چه بدون آن به عهده داشت كليهء پزشكان را از خدمت مرخص كرد . ما را به باغ هدايت كردند و پس از آنكه آنجا بر روى نمد ضخيمى نشستيم ، با چاى و قهوه و قليان مورد پذيرائى قرار گرفتيم . از اين گذشته مذاكرهء اطبا ادامه يافت . يكى كتابهاى قطورى را برمىداشت و مىخواست نظر خود را مانند روشنى روز به اثبات برساند .\r\nدر گرماگرم محاجه‌ها كلمات تند و تيزى نيز ردوبدل مىشد اما چون اين همه به خاطر سلامت « شخص اول « 4 » » بود كسى آن را به روى خود نمىآورد . در اين حيص و بيص بيمار تصميم گرفت دربارهء رد و قبول يكى از اين دو نظر كاملا مخالف با قرآن استخاره كند . فورا مجتهد براى تمهيد اين امر به خانه حاضر شد ؛ پيشاپيش او يك جعبهء نقره حمل مىكردند . وى با تشريفات كامل و تلاوت ادعيه در جعبه را باز كرد ، قرآن را از آن بيرون آورد و از سه لفاف زردوزى ، مخملى و ابريشمى خارج ساخت و تك و تنها به اتاق صدراعظم رفت .\r\nبيمار كه تا به حال به كرات به دل‌دردهائى از همين قبيل دچار شده و از همه به سلامت جسته بود ، ظاهرا در خلوت به وى فهماند كه معالجهء آسانتر را ترجيح مىدهد ؛ زيرا آيه‌اى كه بر اثر استخاره آمد بيشتر موافق نظرى بود كه ما داده بوديم ، درحالىكه در مورد مخالفين ما در آيه قرآن كلمات سگ و خوك آمده بود . چون مجتهد هميشه از همان نسخهء قرآن براى استخاره استفاده\r\n\r\n\r\n","description":"","footnote":"\r\n( 3 ) . برابر با 70 - 1269 ه . ق . - م .\r\n( 4 ) . « شخص اول » هم مانند اتابك ، صدراعظم ، عماد الملك از القاب رئيس الوزرا است .\r\nپسر او القاب نظام الملك و شخص دوم دارد . شاه چنان منزلت و اهميتى دارد كه فوق همهء اشخاص است و بنابراين شخص محسوب نمىشود .\r\n","page_name":" 399 ","page_number":399},
  {"content":"\r\n\r\nمىكند ، پس قاعدتا برايش اشكالى نداشته است كه مطابق ميل استخاره‌كننده موضع مطلوبى را باز كند و بياورد . به تبعيت از راهنمائى قرآن از رگ زدن صرف‌نظر شد و ايران سالهاى سال از « چراغ » خود كه از شر دل‌درد خلاص شده بود سود برد تا آنكه ناگهان اين چراغ به خاموشى گرائيد . در جواب اينكه گفتم اين بار خدا با كفار بيشتر از مؤمنان بر سر مهر بود ، مختصر و مفيد گفتند « كلام خدا هميشه برحق است . »\r\nاطبا براى آنكه حيثيت خود را در ديدهء مردم عادى و ساده بالا ببرند ، مرتب از چپ و راست كلمات و جملات عربى بلغور مىكنند كه اغلب آنها بىمعناست و بىجا به كار برده مىشود . فقط در وضعى با همكاران فرنگى خود روبرو مىشوند كه آنها درست بر زبان فارسى مسلط نباشند ، و بشود آنان را با مشتى كلمات توخالى مستأصل و مجاب ساخت ؛ اما اگر به اين امر توفيق نيابند استدلالهاى خود را به آيه‌اى از قرآن مربوط مىكنند كه ديگر در آن عرصه كسى را ياراى مقابله نباشد ، زيرا كلام خدا كذب نيست و ترديد در مطاوى آن كفر و بىاحترامى به مقدسات است ! در اوايل كار من هم ناگزير بودم كه در مشاورات پزشكى به همين طريق گريبان خود را خلاص كنم ؛ اما بعدها كه توانستم سليس‌تر به زبان فارسى سخن بگويم با همان اسلحهء اين آقايان به جنگشان رفتم و من هم مانند آنان بناى تشخيص مرض را برحسب سرد و گرم و خشك و رطوبى گذاردم .\r\nجراحان در صنف اطبا طبقهء خاصى بشمار مىروند . فقط هنگامى كه كار به جاى باريك مىرسد با آنان مشورت مىشود و اينان حتى از حكيمها هم نادانتر و بيسوادترند . ايرانى نكته‌سنجى كه از او فرق بين حكيم و جراح را پرسيدم در جوابم گفت : « حكيم بايد خواندن و نوشتن را بداند اما جراح از دانستن اين چيزها معاف است . » منزلت اجتماعى يك جراح بيش از احترام دلاك نزد ما نيست . وقتى كه طبيبى اروپائى دست به جراحى مىزند حكيمهاى حيله‌گر براى آنكه در افكار عمومى وى را سرشكسته سازند مىگويند : « جراح است ديگر » و اين بدان معنى است كه « خوب ، وى از طبابت و معالجه سر در نمىآورد . » جراح كه از علم تشريح هيچ نخوانده و نمىداند فقط به حركات مكانيكى دستهاى خود متكى است و بس . حوزهء عملش عبارت است از معالجهء دملها ، باز كردن قرحه‌هاى سطحى ، جدا كردن قسمتهاى قانقاريائى در مفصلها ، تراشيدن غده‌هاى كوچك ، جا انداختن ملاذ ، بند آوردن خون به كمك مواد قابض و همچنين بخيه زدن زخمها و بريدگيهاى تازه ، هرچند كه زخم را چه به دليل روش نامعقول و چه به خاطر عقب انداختن علاج آن ، مدتى باز مىگذارند . بر طبق عقيدهء رايج در ايران شخص مصدوم و زخمى نبايد در سه روز اول آب و بخصوص آب سرد و شربت بنوشد . حتى از خارج نيز نمىگذارند زخم با آب تماس يابد و در اين مورد مىگويند « زخم سيم مىكشد . » بدين ترتيب است كه هيچ‌گاه زخم را نمىشويند بلكه به اين اكتفا مىورزند كه گاه‌گاه چرك را با پنبه پاك كنند . من خود با گفتار و كردار هر دو به\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمبارزه با اين گمان باطل كمر بستم و بخصوص زخم را با آب سرد مىشستم و سرانجام به پاداش خود نيز رسيدم و آن اينكه ديدم اندك‌اندك جراحان بومى از روش نادرست خود دست برمىدارند . اما ضمنا به اين نكته نيز اعتراف مىكنم كه در به كار بردن آب سرد ، بخصوص آب يخ در سالهاى آخر اقامتم بيش از پيش احتياط مىورزيدم ، زيرا خود پى بردم كه با اين كار علاج بيمار در بعضى موارد به عقب مىافتد .\r\nجراحان از دست زدن به عملهاى بزرگ خوددارى مىكنند زيرا از بند آوردن خون به كمك بستن سر رگها ، عاجزند . اما به‌طور استثنا گاه اينجا و آنجا كسى پيدا مىشود كه خطر را ناديده بگيرد و دست به چاقو ببرد . در سال 1856 « 5 » يك روستائى پيش من آمد و خواست تا با كمك من از شر غدهء ليف - دارى كه در گوشش بود ، رهائى يابد . من به علت عمل بد انجامى كه تازه به آن دست زده بودم حال و حوصلهء كار نداشتم و از او خواستم چند روز ديگر مراجعه كند . اما درست شش هفتهء ديگر سروكلهء بيمار پيدا شد ، آن هم همراه يكى از جراحان ايرانى كه عمل را به كمك تيغ ريش‌تراشى انجام داده و غده را با كمال موفقيت خارج كرده بود . از جراح پرسيدم آيا هيچ مىداند در چه ناحيه‌اى دست به جراحى زده است . جواب داد : « برايم چندان مهم نيست ! » بعد چنين برايم حكايت كرد : « چند سال پيش به زيارت قبر پيغمبر به كربلا رفتم . در آنجا يك نفر سنى بىدين از من خواست كه غدهء گلويش را عمل كرده خارج سازم . بلافاصله شروع به كار كردم ، اما با كمال وحشت ديدم كه به محض به كار بردن چاقو ، خون همچون فواره بيرون مىزند . فورى چنين وانمود كردم كه بايد به خانه بروم و براى بند آمدن سريع خون گردى بياورم .\r\nبه جاى اين كار به مدفن پيغمبر پناه برده در آنجا بست نشستم ؛ پس از چند روز توانستم پنهانى از آنجا بگريزم و صحيح و سالم به سرزمين مؤمنين برسم . من كه آن ماجرا را از ياد نبرده بودم اين بار قبلا پنج تومان از طرف گرفتم تا از حوادث احتمالى در امن و امان باشم . اما همانطور كه مىبينيد امام خودش كمك كرد و ديگر به فرار احتياجى پيدا نشد . »\r\nابزار و لوازمى كه جراح ايرانى به كار مىبرد يا خيلى نتراشيده ، غير دقيق و محصول داخله است يا ساخت اروپاست كه در اين صورت يا آن را هديه گرفته يا خريده و يا به هنگام كمك به جراحى خارجى از او كش رفته است . بدين ترتيب است كه جعبهء ابزار آنها مخلوطى است از اسباب مختلف ساخت آلمان ، انگليس و فرانسه .\r\nغير از جراح ، دلاك هم در كار هست كه وظيفه‌اش مشت و مال بدن مشتريان گرمابه ، كوتاه كردن ريش و تراشيدن سر و از آن گذشته زالو انداختن ، حجامت كردن يا داغ كردن است . دلاكان را از سر و وضعشان مىتوان شناخت .\r\nكار شكسته‌بندى و جا انداختن اعضا و جوارح در رفته به عهدهء\r\n\r\n\r\n","description":"","footnote":"\r\n( 5 ) . برابر با 73 - 1272 ه . ق . - م .\r\n","page_name":" 401 ","page_number":401},
  {"content":"\r\n\r\n« شكسته‌بند » است كه از حسن شهرت بسيار برخوردار است . به هنگام ايجاد كوچكترين ضربه‌اى شكسته‌بند را مىآورند . او هميشه تشخيص شكستگى مىدهد و حد اقل ديگر به كمتر از ضرب‌خوردگى راضى نمىشود و عضو را از اطراف مىكشد - زيرا هرچه درد بيمار شديدتر باشد مزد او هم بيشتر مىشود - بعد روى آن زردهء تخم‌مرغ فراوان مىاندازد و آن را سرانجام با نوار مىبندد يا عضو را لاى چوب و نى مىگذارد . آنهائى كه از قدرت مالى بيشترى برخوردارند به جاى زردهء تخم‌مرغ دستور مىدهند اعضايشان را با موميائى گران‌قيمت مالش دهند . ايرانيان مدعى هستند كه قدرت درمانى موميائى چندان زياد است كه مىتوان با آن پاى شكستهء مرغى را در يك روز كاملا معالجه كرد ! در كتاب سياح اروپائى به نام هونيگ برگر « 6 » اين ادعا به صورت حقيقت واقع مذكور است . به‌هرحال شكسته‌بند به نحوى گليم خود را از آب بيرون مىكشد . اين را هم بايد گفت كه در شكستگيهاى ساعد ، اغلب ديده شده است كه چون خيلى دست را محكم مىبندند در آن قانقاريا ايجاد مىگردد . سه مورد از اين بيمارى را من خود ديدم . اولين مورد در اوت سال 1851 « 7 » بود آن هم بهنگامى كه از طرابوزان مىگذشتم و من ناگزير دست را از نزديك كتف قطع كردم ، تا بيمار معالجه شد ؛ در مورد دوم بيمار پس از قطع دست به مرض كزاز درگذشت ؛ در مورد سوم اجازهء قطع عضو را ندادند به صورتى كه قانقاريا توسعه يافت و منجر به مرگ گرديد .\r\nبلى در اينجا هم مانند كشورهاى اروپائى مردم عامى اين‌طور خيال مىكنند كه اطبا و جراحان از معالجهء ضرب‌خوردگى ، شكستگى و دررفتگى چيزى نمىدانند . من شيوع اين عقيده را چنين توجيه مىكنم كه مرد عامى و عادى استخوان‌بندى بدن را امرى آلى و عضوى نمىپندارد و به همين دليل اصلاح هر نوع عيب و نقصى را كه در آن بروز كند بيشتر دوست دارد به نجار و قصاب بسپارد تا به طبيب ؛ از طرف ديگر بسيارى از اطبا معالجهء استخوان را دون شأن خود مىشمارند و به چيزى نمىگيرند ، ديگر آنكه شكستگيهاى ريز و خرد شده ، اغلب بدون بجا گذاردن تغيير شكل ، و ساير عيبها معالجه نمىشود و اين نقائص را مردم بيشتر به قصابها و شكسته‌بندها مىبخشند تا به اطبا .\r\nجراحيهاى كوچك در مورد زنان بيشتر توسط جراحان زن انجام مىگيرد و از اين جراحان زن دو تن در تهران به داشتن مهارت شهرت خاص دارند ! با وجود اين اغلب ، و بيشتر در موارد خطرناك ، از جراحان مرد كمك مىطلبند ؛ بدين ترتيب هم بود كه به من اجازهء ميل زدن مجراى بول ، عمل سنگ مثانهء دختران و زنان حتى در مورد طبقات ممتاز داده مىشد .\r\nكار آبله‌كوبى به عهدهء جراحان و دلاكان است . در دورهء حكمرانى صدراعظم\r\n\r\n\r\n","description":"","footnote":"\r\n( 6 ) .  Honigberger \r\n( 7 ) . برابر با 1267 ه . ق . - م .\r\n","page_name":" 402 ","page_number":402},
  {"content":"\r\n\r\nامير كبير ( 1848 تا 1851 ) « 8 » طبيبان مايه‌كوب با حقوق مكفى به استخدام درآمدند و اين وظيفه به عهدهء آنان بود كه در تمام ولايات به صورت رايگان به آبله‌كوبى بپردازند . متأسفانه بعد از مرگ وى باز دولت از اين امر حياتى غافل شد ، حال ديگر امر تلقيح آبله به ميل و ارادهء مردم و اطبا واگذاشته شده است . مايع مخصوص را در وسط قسمت پائين ساعد قرار مىدهند و بر روى هر دست چهار خراش سطحى به شكل مربع مىدهند و پس از بند آمدن خون گردى را كه از پوستهء زخم خشك شدهء آبلهء تلقيحى بدست آمده است ، در خراش وارد مىكنند و آن را قدرى مىمالند . تقريبا هميشه مصونيت ايجاد مىگردد و به اصطلاح آبله مىگيرد ولى همواره جاى زخمى وسيع بر جاى مىماند . رسم نيست كه از مايهء تازه استفاده كنند ، زيرا به زحمت ممكن است مادرى در مورد كودك خود به اين كار رضا بدهد ، هرچند كه اصولا در ايران هيچ مخالفت و عنادى با مايه‌كوبى در ميان نيست . به همين دليل اغلب مايهء تلقيح ، ناياب است بطورى كه بايد از چرك آبله به كرات استفاده كرد . در تهران اكثر كودكان تلقيح مىشوند و در نتيجه ديگر بيمارى واگير آبله بسيار كمتر شيوع مىيابد و آن‌قدرها هم كشنده نيست ، درحالىكه اهالى ولايات و از اين گذشته غلامان جديد الورود زنگى و بلوچ بيشتر طعمهء اين مرض مىگردند . هنگامى كه در سال 1859 « 9 » به شهرهاى قم و اصفهان رفتم ، به من اطمينان داده شد كه آخرين بيمارى همه‌گير آبله بيش از نيمى از كودكان و غلامان را طعمهء خود ساخته است ، البته صرف‌نظر از كورى فراوانى كه بين از مرگ رستگان ديده مىشد . واكسن آبله توسط اطباى انگليسى در زمان عباس ميرزا به ايران آورده شد . اين شاهزادهء روشنفكر دستور داد تا تمام كودكانش را تلقيح كنند و از اين رهگذر به از بين رفتن مخالفت با آبله‌كوبى در بين مردم سخت كمك كرد . تقريبا تمام اعقاب خانوادهء سلطنتى كه در حدود ده هزار تن برآورد مىشود مايه‌كوبى شده‌اند و اين خود بىشك به تكثير سريع افراد اين خانواده كمك كرده است ، چه ساير خانواده‌ها برعكس در اثر شيوع آبله تعدادى از افراد خود را از دست مىدهند .\r\nاز طبيب قانونى هم ، مانند پليس طبى ، در ايران به هيچ وجه خبرى نيست . دستور قرآن و قاعدهء چشم در برابر چشم ، دندان در برابر دندان را در تمام موارد مكفى مىشمارند . هرگاه ضرب و جرحى يا قتلى رخ دهد مرتكب جرم به مضروب يا ورثهء مقتول - در صورتى كه كاملا مورد عفو آنان قرار نگيرد - مبلغى به عنوان رفع خسارت مىپردازد ، يا « انتقام خون » طبق قانون « چشم در برابر چشم ، دندان در برابر دندان » معمول مىگردد . فقط هنگامى كه خانوادهء مقتول خود قدرت انتقام گرفتن را نداشته باشند جسد را مقابل چادر حاكم و گاه چادر خود شاه مىكشند و آن را در آنجا خاك نكرده باقى مىگذارند تا عدالت در حقشان برقرار گردد . هرگز گواهى پزشكى\r\n\r\n\r\n","description":"","footnote":"\r\n( 8 ) . مدت صدارت امير كبير از 1264 تا 1268 است . - م .\r\n( 9 ) . برابر با 76 - 1275 ه . ق . - م .\r\n","page_name":" 403 ","page_number":403},
  {"content":"\r\n\r\nدربارهء وضع و درجهء جراحت وارد شده مطالبه نمىگردد . در بعضى از موارد معدود ، من از طرف شاه يا رئيس پليس مأموريت مىيافتم كه از جسد مقتولى معاينه كنم ، اما بديهى است كه از كالبدشكافى صحبتى در ميان نبود . به هر حال هرگاه مرده‌شورها گزارش دهند كه در بدن متوفى آثار ضرب و جرح موجود است ، رئيس پليس دستور دفن نمىدهد تا اينكه دربارهء علت ايجاد علائم ضرب و جرح كسب اطلاع نمايد ، و من خود شخصا چندين بار در وضعى قرار گرفتم كه پس از يك عمل جراحى ناموفق ناچار به صدور گواهى مبنى بر آن شدم كه فلانى در زير عمل جراحى كه توسط من انجام گرديده است بدرود زندگى گفته . مسموميت به استثناى مسموميتهاى ناشى از ترياك و ارسنيك بسيار نادر است و فقط در خانواده‌هائى وقوع مىيابد كه در آنها در برابر حقوق و قوانين پدرسالارى هيچ قانون دنيوى قدرت عرض وجود پيدا نمىكند . هرگاه يك كنيز سياهپوست ، همانطور كه غالبا اتفاق مىافتاد ، براى انتقامجوئى يا از سر حسد كسى را مسموم مىكرد اعدام وى زير انواع و اقسام شكنجه‌هاى متصور عملى مىگرديد . بندرت خودكشى را مىتوان در اثر مبانى متزلزل مفاهيم شرف و عشق ، و همچنين اعتقاد و ايمان كوركورانه به سرنوشت شمرد . در هر حال هيچ‌چيز در نظر شرقى بىمعنىتر از جنگ تن به تن نيست . شاه روزى در حضور من دربارهء دوئل چنين گفت :\r\n« وقتى يكى از طرفين دعوا مىتواند بگويد گه خوردم ديگر به جان هم افتادن و يكديگر را به قصد مرگ زدن چه حاصلى دارد ؟ »\r\nدر دورهء سابق ، در سلسله‌هاى مغولى و صفوى نظارتى پليسى بر بازار جريان داشت ، و خواربارفروشيها ، غذاخوريهاى عمومى ، داروفروشيها و عطاريها و همچنين فاحشه‌خانه‌ها و غيره زير نظر بود ؛ اما اين همه را به عنوان چيزهائى زائد بدور افكندند . حالا در شهرهاى ايران سگان و شغالان كار پليس بهداشتى را به عهده دارند و حيواناتى را كه كشته و به خيابان انداخته شده‌اند تا صبح طورى مىخورند كه سواى استخوان چيزى از آنها نمىماند ، در غير اين صورت هوا از عفونت لاشه‌ها كلا آلوده مىشد .\r\nتعداد چشم‌پزشكان ايرانى كه كحال ناميده مىشوند نسبتا زياد است ، و در سراسر شرق مورد اعتمادند . مطب اينها در سراسر عثمانى ، مصر ، عربستان و حتى هندوستان و چين گسترده است . دواى چشم ساخت ايران آن‌طور كه شخص آگاهى برايم تعريف كرد تا به ازمير نيز صادر مىگردد .\r\nقسمت اعظم تركيبات اين دارو عبارت است از كات‌كبود و هليله . علىرغم اين همه طبيب نام‌آور و داروها ، تعداد بيماران چشم و كوران در مملكت بسيار زياد است .\r\nچندين سال پيش يكى از اين كحالان خانه بدوش در دربار پكن به طبابت اشتغال داشت . شاه كشور آسمانى چنان فريفتهء هنرنمائى اين كحال شد كه سواى ساير هدايا حكومت كاشان را نيز به وى اعطا كرد . بديهى است كه اين ايرانى زيرك به هنگام بازگشت خود ابدا نخواست از حقى كه به او\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاعطا شده بود استفاده كند ، زيرا به خوبى مىدانست كه در اين ماجرا نه تنها چشم بلكه سر خود را نيز از دست خواهد داد .\r\nكحالها از جراحيهاى مختلف سررشته دارند و آنها را نيز انجام مىدهند از قبيل به داخل پيچيدگى پلك چشم ، كجى مژگان ، سبل ، تراخم ، ناخنك .\r\nحتى آب مرواريد را عمل مىكنند و به بعضى روشهاى خاصى نيز دست يافته‌اند . برخى از كحالان زن نيز به علت مهارت خود در كار شهرتى بهم زده‌اند .\r\nدربارهء ماماها يا قابله‌ها نيز قبلا در فصل ششم قسمت اول كتاب بحث شد و در آنجا گفتيم كه آنها ، هم به وضع حمل زنان كمك مىكنند و هم در مورد حاملگيهاى زنان بىشوهر و بيوه‌زنان ، حتى المقدور به نحوى بىضرر كار سقط جنين را مباشرت مىنمايند . ساختمان طبيعى لگن خاصره سبب شده است كه زنان ايرانى همواره به سهولت وضع حمل مىكنند و اين امر بخصوص در مورد زنان عشايرى صادق است . بندرت مىشود كه به اطباى اروپائى در حين زايمان اجازهء حضور بدهند . فقط دوبار به من اجازه داده شد كه انبر را به كار برم و در يك مورد نيز توانستم زن متوفائى را سزارين كنم . هربار كه در منزل صدراعظم زايمانى در كار بود ناگزير مىشدم در مهمانسراى او بسر برم ؛ اما اينكه اگر ضرورت ايجاب مىكرد از من كمك مىگرفتند يا نه ، مطلبى است كه ديگر به بحث در آن باره نمىپردازم .\r\nبيطارى در ايران ، موقوف است به معالجهء چند بيمارى اسب و قاطر كه به دست بيطاران تركمن ( از نژاد مغول ) انجام مىگيرد . پس از داغ كردن و فتيله گذاردن ، بيش از همه چيز مسهل مصرف مىشود . در اين‌باره قبلا صحبت شد كه به علت فقدان هر نوع تدبير بهداشتى كه زير نظر پليس مخصوص به كار برده شود ، بر اثر شيوع بيماريهاى مهلك از تعداد دامها بسيار كاسته شده و از اين لحاظ تمام عشاير دچار تهيدستى گرديده‌اند .\r\nدر دوران توقف من در ايران ، اين اطباى اروپائى در آنجا به كار اشتغال داشتند : در تهران سه تن ، در هريك از شهرهاى تبريز و رشت يك نفر ، در شيراز يك طبيب سوئدى به نام فاگرگرين كه از پانزده سال پيش در آنجا مطب داير كرده و در بوشهر نيز يك تن كه به قنسولگرى انگليس وابسته است . روىهم‌رفته ايرانيها هرگاه صحبت از بيماريهاى داخلى در ميان باشد كمتر به حذاقت و مهارت طبيب اروپائى ابراز اعتقاد مىكنند و همين اعتقاد كم نيز بر اثر اتهامات همكاران ايرانى مبنى بر اينكه فرنگيها بيشتر دواهاى سمى و جوهرى تجويز مىكنند ، دچار تزلزل مىشود يا از بين مىرود . در نتيجه بيمار با نهايت احتياط و هراس داروئى را از دست طبيب فرنگى مىگيرد و چنين وانمود مىكند كه آثار معجزه‌آسائى بر آن مترتب است ، درحالىكه آن را بدور مىافكند و پشت سر طبيب هم مىگويد كه مطمئنا اگر آن دارو را خورده بود ، تا به حال در خاك خفته بود ! علت اينكه اطباى سفارتخانه‌ها و بخصوص سفارت انگليس را به صورت مكرر به خانه‌ها براى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nعيادت دعوت مىكنند آن است كه مىخواهند توسط آنان روابطى با سفارتخانه برقرار كنند ؛ به همين دليل هم رونق كسب و كار اطباى خارجى بستگى به سفارتى دارد كه به آن وابسته‌اند . در مورد جراحان خارجى وضع كاملا به صورت ديگرى است . در اين عرصه ديگر تفوق طبيبهاى فرنگى چون و چرا ندارد و دليل آن هم اين است كه همانطور كه در پيش گفتيم مردم جراحى را هم‌سطح طب نمىدانند بلكه آن را بيشتر در شمار پيشه‌ورى مىپندارند .\r\nطبيب مخصوص اروپائى شاه ، يعنى حكيم‌باشى وظيفه دارد كه هر روز صبح شرفياب شود و حتى هنگامى كه شاه مشغول صرف صبحانه است حاضر و در سفر و شكار نيز در التزام ركاب باشد . وى در مراسم سلام نقش مخصوصى به عهده دارد . اين خود از شرايط جلال و جبروت شرقى است كه چند نفر اروپائى و قبل از همه حكيم‌باشى سر بر آستانهء جلال شاه بسايند ، درست همانطور كه مخلوقات عجيب و غريب ديگر از قبيل فيلان تنومند با خرطومهاى رنگ‌آميزى شده ، زرافه‌ها و قس على هذا شرفياب حضور مىشوند . اين طبيب داراى لقب مقرب الخاقان است و بعدها كمربندى الماس نشان به او مىدهند و با گذشت زمان به درجهء سرتيپى و حتى سرلشكرى نيز منصوب مىگردد .\r\nدرست قبل از صرف صبحانه طبيب بايد شرفياب شود تا نبض شاه را بگيرد . در اتاق رختكن طبق سنت كفشها را مىكند و به هنگام ورود به تالار وسيع كه در انتهاى آن شاه بر مخده‌اى تكيه زده و بر فرش مجللى نشسته است تعظيم غرائى مىكند ( ايرانى به هنگام ورود به نشانهء اظهار عبوديت ماهيچهء پايش را با دست مىمالد ) . آنگاه آهسته‌آهسته نزديك مىشود و در برابر شاه زانو مىزند ، نبضش را مىگيرد و با قيافه‌اى رسمى و جدى سرانجام فرياد برمىآورد : « بسيار خوب ! » . شاه آنگاه مىپرسد : « قوت دارد ؟ » طبيب : « مزاج مبارك سالم است . » در جواب هر خطابى كه از طرف شاه باشد بدوا مىگويند : « بله قربانت شوم . » هرگز نبايد با « نه » جواب گفت ، حتى اگر شاه ماه را خواسته باشد ، يعنى كارى كه هيچ‌كس در آن مورد از عهدهء ايفاى قول خود برنمىآيد .\r\nدر طول صرف صبحانه كه معمولا يك ساعت دوام دارد شاه يا دستور مىدهد حكاياتى از رويدادهاى مطب برايش تعريف كنند ، يا گفت‌وگوئى با يكى از اطباى حاضر ايرانى دربارهء موارد مصرف داروهاى سرد و گرم ترتيب مىدهد و يا انواع و اقسام پرسشها را دربارهء اوضاع فرنگ مطرح مىكند . اين وظيفهء مخصوص نيز به من محول شده بود كه بعد از ظهرها به شاه زبان فرانسه ، تاريخ و جغرافيا تعليم بدهم . وى كه از حافظه‌اى خوب برخوردار بود كم هم پيشرفت نمىكرد و چون به موفقيت خود مغرور بود روزى از من پرسيد : « من از تو بهتر فرانسه صحبت مىكنم ، مگر نيست ؟ » و من بلافاصله به سبك درباريان در جواب گفتم : « حتما ، هر كلمهء شاه يك كرور مىارزد ، اما حرف من مفت است . » در حضور شاه همه بايد بايستند .\r\nاما به هنگام تدريس به من اجازه داده شده بود ، زانو بزنم و اين خود مرحمت\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبىاندازه‌اى در حق من بود چه هيچ‌يك از شاهزادگان تا به آن روز حتى يك بار اذن جلوس نيافته بود . در همين حال زانو زدن بود كه شاه مرا مفتخر ساخت و با گچ سياه‌رنگ تصويرى از من كشيد .\r\nحكيم‌باشى فقط به دستور و اجازهء صريح شخص شاه اجازه مىيابد به اندرون برود . خواجه‌اى كه راهنماى حكيم‌باشى است در آستانهء در فرياد مىكشد « برو ! » و بلافاصله همهء زنان ساكن اندرون همچون آهو به اتاقهاى مختلف خود پناه مىبرند و فقط به صورتى دزدكى از پشت شيشهء پنجره‌هاى اتاق خود رهگذر را زير نظر مىگيرند . طبيب با نگاهى متوجه به پائين به دنبال راهنماى خود مىرود . هرگاه زنى كه تأخير كرده يا فرياد خواجه را نشنيده باشد و در طول راه با آنها برخورد كند ، خواجه بلافاصله قباى گشاد خود را همچون پرده‌اى روبه‌روى طبيب نگاه مىدارد ، تا شخص مزبور از ميدان ديد او خارج شود . هركدام از خانمهاى اندرون طبيب خاص خود را دارد كه در عين حال رابط او نيز با دنياى خارج و خويشانش نيز هست . پس از اختتام عيادت باز با همان تدابير احتياطى ، راه بازگشت طى مىشود و بلافاصله گزارش دربارهء حال بيمار به حضور شاه تقديم مىگردد .\r\nدوز و كلكها و توطئه‌هاى دائمى را ، كه از طرف همكاران بر ضد مزاحم و متجاوز خارجى چيده مىشود از ياد نبريم ؛ اگر خطرى را كه دائم طبيب خارجى به هنگام تجويز هر داروئى با آن مواجه است - چه هركس مىتواند از اين موقع براى اجراى نقشهء سوءقصد استفاده كند - در مد نظر بياوريم ، و متوجه سختيهاى بسيار سفر و تأمين مخارج نوكران ، چادرها ، حيوانات سوارى و باركش كه از لوازم آن بشمار مىرود نيز باشيم ، و حقه‌هائى را كه بايد طبيب الزاما براى دفاع از خود و حفظ و بقاى نفس به كار زند بر آن علاوه كنيم ، و بدانيم كه نقشه‌هاى حسادت‌آميز جزئى و حقيرانه‌اى هم از طرف سفارتخانه‌هاى ساير دول به موقع اجرا درمىآيد ، و سوءظن نسبت به خارجيها هم خود يكى از اركان اصلى خلق و خوى ايرانيان است آنگاه تصديق خواهيم كرد كه علىرغم حقوق گزاف سالى دو هزار تومان ، باز حكيم‌باشى در رختخواب پر قو نخوابيده است و بندرت مىتواند ساعتى فراغت داشته باشد و آن را به خيال و ميل خود بگذراند . در اينجا حقوق تقاعد براى از كارافتادگى و بازماندگان به كسى تعلق نمىگيرد يا حد اقل كسى نمىتواند به پرداخت آن اميدوار باشد ؛ مثلا پس از مرگ دكتر كلوكه كه ده سال تمام طبيب شخصى شاه بود و در اين مملكت ديده از جهان پوشيد كسى نتوانست نظر مساعد مقامات مملكت را نسبت به پرداخت دينارى براى كمك به فرزند وى جلب كند . در دوران عباس ميرزا پدربزرگ شاه فعلى ، و در دورهء پدر وى محمد شاه كه به بيمارى نقرس دچار بود ، پيشهء حكيم‌باشى در مقام قياس با دورهء فعلى شغلى مطلوب و پردرآمد محسوب مىشد . در حال حاضر كار نفرت نسبت به عنصر اروپائى چنان بالا گرفته است كه فقط با ابراز حد اكثر فداكارى و گذشت شخصى مىتوان در اين مقام انجام وظيفه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nكرد و گليم خود را از آب بيرون كشيد .\r\nدكتر كورميك انگليسى ، طبيب شخصى عباس ميرزا بىاندازه طرف اعتماد وى بود . در خراسان به بيمارى نوبه دچار شد و درگذشت و تقدير نيز چنين خواست كه مخدوم وى نيز چند ماه بعد به دنبال او روان شود .\r\nطبيب مخصوص محمد شاه يك نفر فرانسوى بود به نام لابا خان « 10 » . وى كاملا راه تسلط بر اين شاه نقرسى را مىدانست ، اما دو سال پس از انتصابش به اين سمت به بيمارى ورم كبد درگذشت . سلف بلافصل من در خدمت ناصر الدين شاه يعنى دكتر كلوكه در اين مملكت به مرگى نابهنگام درگذشت .\r\nمن تنها فردى هستم كه از اين ميان جان سالم بدر بردم و به اروپا بازگشتم .\r\nيكى از مصيبتهاى حكيم‌باشى به شكار رفتن است . خوب ديگر اين رسم رايج است كه تمام خرگوشهائى كه به دست شاه شكار شده است بايد براى حكيم‌باشى فرستاده شود ، چه ايرانيها به علت آنكه گوشت خرگوش مكروه است ، از خوردن آن ابا دارند . حالا چون آورندگان خرگوش در ازاى هر خرگوش توقع هديه‌اى شايسته دارند ، و تعداد خرگوشهاى صيد شده در هر شكار به نود بالغ مىشود ، ديگر مخارج اين كار را حدس بزنيد براى من به چه رقم هنگفتى سر مىزند . وقتى ، در كنار شكارگاه شاه چادر زدم ، و از هر شاخهء بيدى كه روبه‌روى چادرم بود ، خرگوشى آويختم . شاه هنگامى كه با اسب از مقابل چادر من مىگذشت ، پرسيد : اين ديگر چه جور ميوه‌اى است ؟\r\nو من در جواب دو پهلوى خود گفتم « بارگران از دست مبارك » . شاه ظاهرا عرايض مرا حسن تعبير كرد ، چه در غروب همان روز باز بارگران ديگرى از خرگوش به من هديه داد .\r\nيكى از سرفرازيهاى خاص طبيب آن است كه از سر سفرهء شاهانه كاسهء غذائى برايش بفرستند . حتى گزنفون نيز ( تربيت كورش ، فصل دوم ) از اين رسم شاهان ايران باستان ياد مىكند : « هرگاه وى ( شاه ) مىخواست به يكى از دوستانش حرمتى خاص بگذارد كاسهء غذائى از سفرهء خويش برايش مىفرستاد . حتى در اين روزگار نيز تمام دنيا در حق كسى كه شاه از خوراك خود برايش چيزى فرستاده است ، حد اكثر احترام را مرعى مىدارد ، چه همه باور دارند كه اين شخص مورد توجه و مرحمت خاص است و قادر است به هرچه آرزو كند دست يابد . »\r\nفقط تعداد اندكى طبيب خاص نظام وجود دارد كه به آنها « حكيم فوج » مىگويند . قسمتى از آنها به صورت دائم و قسمتى ديگر به‌طور موقت و آن هم براى دورهء يك مأموريت معين در اختيار فوج گذارده مىشوند . معمولا براى طول دورهء مأموريت يك طبيب همراه قشون مىكنند ، چه دولت فقط به حال سربازان قادر به جنگيدن علاقه‌مند است و آن را كه زخمى و مجروح است به حال خود وامىگذارد و چنين سربازى بىكمك و ياور در صحنهء نبرد باقى مىماند و در اينجاست كه طرف پيروز سر از تنش جدا مىكند ، تا پس از\r\n\r\n\r\n","description":"","footnote":"\r\n( 10 ) .  Labat \r\n","page_name":" 408 ","page_number":408},
  {"content":"\r\n\r\nكندن پوست آن ، در آن كاه پر كند و آن را بر نيزه‌اى به نشانهء پيروزى با خود ببرد . در تمام لشكركشيهاى بسيار : بر ضد خان خيوه ، بر ضد تركمانان و در جنگ براى تصرف شهرهاى مرو ، هرات ، سرخس ، بندر عباس ، كلات نادرى ، بندر بوشهر و قس على هذا و در زدوخوردهاى روزانهء سرحدى هرگز نشنيدم كه ضمن جراحى دست يا پاى سربازى را بريده باشند و هرگز نديدم كه بين سربازان از جنگ بازگشته كسى ناقص العضو باشد ؛ و از اين هم‌چنين نتيجه مىگيرم كه تمام مجروحين بدون استثنا در صحنهء جنگ از بين مىروند . در عمل نيز بندرت بيش از نيمى از نيروئى كه بجنگ رفته بازمىگردد ؛ بقيه اگر هم كشته يا مجروح نشده باشند در اثر ناراحتى و محروميتها ، از گرسنگى و بيمارى مىميرند و بيش از همه در اثر ابتلاى به تب‌لرز و اسهال جان مىسپارند . البته صاحب‌منصبان بهتر مىتوانند از خود حراست كنند و حتى در تنگناها و مضيقه‌هاى شديد باز براى خود حد اقل آسايش را فراهم مىآورند ؛ در گرماگرم نبرد در گودالى پنهان مىشوند كه سربازان براى همين منظور بايد آن را حفر كنند . پس بدين ترتيب روشن مىشود كه چرا در تمام جنگهاى مذكور فقط يك سرتيپ كشته و دو افسر مجروح شده‌اند و تازه اين دو تن نيز هر دو ترك‌نژاد بوده‌اند . هنگامى كه در تدارك آخرين لشكركشى نافرجام به سرخس بودند ، يكى از شاگردان خود را واداشتم كه به عنوان طبيب با آنها همراه شود ؛ پيشنهاد كردم كه مقدارى از ابزار و لوازم جراحى را نيز برايش فراهم كنند ؛ اما از تهيه اين لوازم خوددارى ورزيدند به اين بهانه كه « شرى برپا نكند » اما در باطن از اين جهت كه به پرداخت مخارج جزئى آن راضى نبودند .\r\nدر راه سفر خود به قزوين ، سفرى در ماه مارس 1852 « 11 » ، با بسيارى از افراد ابواب جمع افواج تهران مواجه شدم كه به علت شيوع بيمارى و با در آن ديار ، به موطن خود فرستاده شده بودند ؛ در آنجا با بيمارانى برخوردم كه ديگر قادر به حركت نبودند و گروه‌گروه در كنار جاده افتاده با مرگ دست و پنجه نرم مىكردند و بدون هيچ كمكى به ذلت مىمردند .\r\nحال ديگر از آنچه گفته شد به خوبى مىتوان فهميد كه چه نوع مردمى را به عنوان « حكيم فوج » به كار مىگمارند . افسر اغلب يكى از گماشتگان خود يا دلاك نادانى را به اين شغل منصوب مىدارد تا او را در خدمت خود داشته باشد يا مزد او را با خود قسمت كند . من توفيق يافتم كارى كنم كه اقلا اطباى ساخلو شهرهاى بزرگى چون مشهد ، شيراز ، تبريز از ميان شاگردان من انتخاب و گسيل گردند ؛ اما بدون تغيير كامل سيستم نمىتوان چشم بهبود از اين اوضاع مأيوس‌كننده داشت .\r\nدر جوار طبيبان بديهى است كه تعدادى از مدعيان طبابت نيز در ايران روزگار مىگذرانند ، اينها در جامهء درويش ، ملانما و سيد ، مردم عامى زودباور را با ادعاى اينكه از مرواريد ، ياقوت ، مرجان و زمرد داروهاى مبهى و به\r\n\r\n\r\n","description":"","footnote":"\r\n( 11 ) . برابر با 1268 ه . ق . - م .\r\n","page_name":" 409 ","page_number":409},
  {"content":"\r\n\r\nاصطلاح قرص كمر تهيه مىكنند ، مىچاپند و به آنها معجونهاى به اصطلاح اصل ، تربت ، مهره و طلسم را به قيمتهاى گزاف مىفروشند . حال هرگاه اتفاق بيفتد و مريضى در اثر مداواى آنان بميرد به سرعت باد و برق ناپديد مىگردند تا باز در شهرى ديگر دكهء كلاه‌بردارى خود را باز كنند . تحت عنوان تنزورختائى ( جن‌سنگ ) كه قيمت سرسام‌آورى براى آن مطالبه مىكنند ريشهء « بيش » را به مردم مىدهند كه اين تقلب در دورهء اقامت من در ايران نزديك بود به بهاى جان فرمانده توپخانه تمام شود . اغلب اين كلاهبرداران خطرناك هندى هستند .\r\nچندين سال پيش درويشى از سرزمينهاى تركمن‌نشين مجاور به تهران آمد كه اصولا مشغله‌اش كيمياگرى بود اما ضمنا شهرت داده بود كه از عهدهء علاج بيمارى سبل هم برمىآيد . چند بيمار چشم پيدا شدند كه به معالجات او اعتقاد پيدا كردند . پس از آنكه از كيسهء هريك چند تومانى بيرون كشيد و به هريك ضمانت كتبى داد كه در صورت عدم موفقيت در معالجه ، هريك از آنها حق دارد دست او را قطع كند چنان از روى بىشعورى به چشم اين بيچاره‌ها دست‌اندازى كرد كه هر پنج تن در اثر چسبيدن پلك به مردمك نابينا شدند . اين مصيبت‌ديدگان به اردشير ميرزا حاكم شهر ، يكى از عموزادگان شاه ملتجى شدند . وى از من گواهى طبى خواست و ضمنا يادآور شد كه ملاحظهء درويش را هم بكنم . من كورى واقعى شاكيان را گواهى كردم ولى در ضمن اين را هم يادآور شدم كه چون قبلا اين بيماران را نديده‌ام نمىتوانم به ضرس قاطع بگويم كه قبل از جراحى نابينا نبوده‌اند . در اينجا بود كه خان حاكم رأى سليمانى خود را چنين صادر كرد : « چون امكان ندارد بتوان پنج بار دست متهم را قطع كرد بايد از اين مادهء قرارداد فىمابين به كلى صرف‌نظر كرد ؛ اما از طرف ديگر چون متهم از سرزمينى مىآيد كه ايران با آن دائما در جنگ است ، پس به وى تكليف مىشود كه در مملكت خود به كار جراحى بپردازد ، چه پيش‌بينى مىشود كه ميزان خسارتى كه وى در آنجا ببار خواهد آورد كمتر از ويرانى و صدماتى كه توسط قشون ايران ايجاد خواهد شد ، نخواهد بود . » و بدين وسيله اين كلاهبردار را مرخص كرد .\r\nحتى ماجراجويان اروپائى نيز مىكوشند به عنوان مدعيان طبابت در ايران جلوه‌اى كنند ، اما به علت سوءظن ريشه‌دار ايرانيها نسبت به خارجيان نبايد اميدى به موفقيت داشته باشند . يك نفر فرانسوى كه مدتها در عثمانى و قفقاز سرگردان و متناوبا در سمتهاى عكاس ، فرمانده نظامى ، ملوان ، ناخداى كشتى ، مكانيك ، آشپز و غيره روزگار گذرانده بود ، در سال 1851 « 12 » به تهران آمد . وى در آن ايام به فروش واكس و مخلوطى از املاح كه به كار آتش‌بازى مىآمد اشتغال داشت و با كمال ناراحتى مطلع شد كه اين اجناس هيچ در ايران خواهان ندارد . ولى بسرعت تصميم گرفت و خود را معالج قلمداد كرد ، و واكسها را كه در قوطيهاى بسيار زيبائى جاى داده بود به\r\n\r\n\r\n","description":"","footnote":"\r\n( 12 ) . برابر است با 1267 ه . ق . - م .\r\n","page_name":" 410 ","page_number":410},
  {"content":"\r\n\r\nعنوان معجون جا زد و آن املاح را در عوض دارو قالب كرد و از اين طريق توانست در مدتى كوتاه مبالغ هنگفتى به جيب بزند . يك اروپائى ديگر كه مختصر اطلاعى از داروسازى داشت با چسباندن خود به يكى از سفارتخانه‌ها سمت حكيم‌باشى فوج را براى خود دست‌وپا كرد ؛ هنگامى كه ذهن شاه را روشن كردند و يادآور شدند كه وى اصلا طبابت نمىداند شاه خنده‌كنان در جواب گفت : « خيلى خوب مىدانم كه نمىتواند به كسى طبابت بياموزد ، چون اين امر كار مدرسه‌هاست ، اما اصلا نمىدانم چرا هركس را دلم خواست نبايد به سمت حكيم‌باشى منصوب كنم ! »\r\nنسخه‌ها را از دكانهاى عطاران مىخرند . عطار در جوار قند ، قهوه و ادويه ، آرسنيك ، جوز القى ، زنگ مس ، ترياك و از اين قبيل را هم ذخيره دارد و در كار تهيهء بعضى از داروها هم خبير است ، و هركس كه پولى بدهد جنس دلخواهش را به وى مىدهد ، حال چه ارسنيك باشد و چه زهرى ديگر .\r\nخوشبختانه اطبا اغلب داروهاى گياهى بىضرر تجويز مىكنند ، به صورتى كه اشتباهات خطرناك و مهلك خيلى كمتر از آنچه معمولا تصور مىشود ، پيش مىآيد . از اين گذشته صاحب دكان خوب مىداند در همهء احوال چگونه مشترى خود را خرسند نگاهدارد ؛ هرگاه نتواند نسخه را بخواند يا اگر جنسى بخواهند كه او حاضر و آماده نداشته باشد ، خودش چيز ديگرى را به دلخواه در عوض آن مىدهد . مىگويند در بازار اصفهان كسى پيشاب خرس خواست ، و اين در ايران داروئى مهم و عزيز است ، همانطور كه نزد ما پيه خرس خواهان دارد . عطار از اتاق پشت دكه شيشهء پر از مايعى را آورد و به مشترى داد . مشترى فرياد برآورد : « پيف ، اين پيشاب كه گرم‌گرم است . » عطار در پاسخ گفت : « البته ، من آن را تازه‌تازه از خرسى كه به همين منظور پشت دكان نگاه داشته‌ام گرفته‌ام . » كوششهاى مكرر در زمينهء ايجاد و تأسيس داروخانه‌هائى به سبك اروپا در اثر مخالفت مردم با هر نوع تجدد و ديگر ارزانى قيمت داروهاى عطارى كه مردم بدان عادت دارند ، با شكست مواجه گرديد .\r\nايرانى تربيت شده دادن پول به طبيب را در ازاى كارى كه انجام داده است ، بىنزاكتى مىداند ؛ چنين رسم است كه اسبى ، شالى يا قاليچه‌اى به عنوان « تعارف » مىدهند . حال اگر حكيم اروپائى خدمت كوچكى انجام داده باشد ، مثلا يك‌بار عيادت از بيمار ، اقسام شيرينى را در كاسه‌اى نقره‌اى و كم‌عمق به زيبائى تمام مىچينند و توسط پيشخدمت اول منزل تقديم مىدارند ، و اين پيشخدمت حد اقل در ازاى اين كار يك تومان از گيرندهء شيرينى انعام دريافت مىدارد ؛ يا اصولا از تسويه حساب چشم مىپوشند ، زيرا از ارسال هديه‌اى ناقابل شرم دارند و به دادن هديه‌اى شايسته هم نمىتوانند تصميم بگيرند . در نتيجه بدون داشتن حقوقى ثابت از طرف دربار ، دولت يا سفارتخانه ، براى طبيب اروپائى امكان ندارد بتواند با در نظر گرفتن مخارج زيادى كه سنتهاى مملكت آن را ايجاب مىكند ، زندگى قابل تحملى در ايران\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nداشته باشد . علاوه بر اينها ايرانى از مثل رايج « عقل و دولت قرين يكديگرند » به اين صورت نتيجه‌گيرى مىكند كه پس هركس دولت ندارد عقل هم ندارد .\r\nحالا هرگاه فرض كنيم يك اروپائى با صرف مرارت بسيار و ناگفتنى ، فداكارى و امساك و ازخودگذشتگى بتواند مطبى با درآمد مكفى داير كند تازه حقد و حسد همكاران ايرانيش باعث مىشود كه آب خوش از گلوى او پائين نرود .\r\nهرگاه بيمار تحت معالجهء طبيبى بميرد نه تنها طبيب حق ادعاى هيچ نوع دستمزدى ندارد بلكه گناه مرگ بيمار را مستقيما متوجه او نيز مىدانند ؛ زيرا اين عقيده رواج دارد كه اگر طبيب دخالت نمىكرد بيمار هرگز نمىمرد . پس در نتيجه به محض اينكه حال مريض به نحو تهديدآميزى رو به وخامت گذارد طبيبها بتلاش مىافتند كه خود را كنار بكشند و بدين ترتيب مريض و خويشاوندانش از اين طريق تقريبا رسما اطلاع حاصل مىكنند كه پايان كار نزديك است . حال هرگاه بخت بد گريبان طبيبى را بگيرد و بدون آنكه از مرگ بيمار مطلع شده باشد ، سهوا به عيادتش برود ديگر به سهولت ممكن است خطر دامنگيرش شود و مورد بدرفتارى زنان و خدمهء منزل قرار گيرد . بدين دليل طبيب ايرانى ناگزير است - و من خود بناچار چنين مىكردم - كه در منزل بيمار جاسوسى بگمارد تا بلافاصله پايان كار او را به اطلاعش برسانند . البته اين بلا نيز يك‌بار بر سر من آمد كه از مرگ يكى از بيماران تحت معالجهء خود به اين ترتيب آگاه شدم ، و شش سال بعد وى را با كمال تعجب صحيح و سالم و سرپا ديدم .\r\nدر دوران قديم طبيبى كه يكى از افراد خانوادهء سلطنتى را معالجه مىكرد ناگزير بود پس از مرگ او مدتى پنهان شود يا در جائى بست بنشيند « 13 » ، اما حالا نظريات مردم در اين‌باره قدرى ملايمتر شده است .\r\nهنگامى كه محمد شاه بدرود حيات گفت همين اندازه كافى بود كه طبيب شخصيش دكتر كلوكه چند روزى از منزل خود خارج نشود . در واقعهء مرگ فرزند دلبند شاه فعلى كه به ولايتعهدى نيز منصوب شده بود طنابهاى چادر حكيم ايرانى را بريدند ، اما خوشبختانه تير چادر بر سر وى اصابت نكرد و وى فرصت يافت تا به بست بگريزد ؛ داروندار مختصرش را هم كه در ابتدا ضبط كرده بودند بعدا به وى بازپس دادند . به من فقط يادآورى كردند ، به علت عدم لياقتى كه در كار نشان داده‌ام ديگر به خدمتم احتياجى ندارند : اما اين اشاره نيز پس از سه روز بدون اينكه من خود تقاضائى كرده باشم منتفى شد . به هر تقدير امروز نيز طبيب كار به جائى مىكند كه در صورت بروز فاجعه‌اى در جائى مطمئن پناه جويد ، تا اولين توفانها سپرى شود .\r\nهر ايرانى تحصيل كرده و تربيت شده به نگاهدارى بدن و حفظ سلامت خود دائما توجه دارد . راحت و حركت ، خواب و بيدارى ، پوشاك ، خوردن و نوشيدن يعنى « ستهء ضروريه » در ذهن وى طبق ضوابط دقيق و روابط علت\r\n\r\n\r\n","description":"","footnote":"\r\n( 13 ) . اين رسم در اواخر قرن شانزدهم هنوز در روسيه برقرار بود ( اولئاريوس ، ص 163 ) .\r\n","page_name":" 412 ","page_number":412},
  {"content":"\r\n\r\nو معلولى ، رسوخ كرده است . هر نوع انحرافى از وظايف مقرر و طبيعى اعضاى بدن مورد توجه خاص او قرار مىگيرد و به محض اينكه متوجه چنين انحرافى شود فورا از كليهء فعاليتها بازمىايستد و درحالىكه منحصرا در فكر سلامت خود است ، در پاسخ هركس كه او را بكارى بخواند با اين كلمات جواب مىدهد : « بيمارم » يا « تب كردم » و تب كردن خود به معنى اعم بيمارى است چه مختصر سرماخوردگى يا يك ناپرهيزى كافى است كه كسى به تب معمولى دچار شود و اغلب نيز همين تب پيش‌قراول يك تب‌لرز اساسى است كه هرگاه در ابتدا جلو آن گرفته نشود ، بخصوص در بهار و پائيز مزمن مىشود و آنگاه ديگر با سرسختى همواره بازمىآيد و حملهء خود را از سر مىگيرد .\r\nايرانى به محض آنكه در مزاج خود كوچكترين ناراحتى و خلافى ببيند گذشته از آنكه فورا در اتاق مىماند و پرهيز شديدى را رعايت مىكند اول « منضج » و پس از آن « كاركن » يا « مسهل » مىخورد و در تمام موارد يك يا چند بار « اماله » مىكند . تنقيه فوق العاده زياد رايج است و بخصوص هنگامى جلب توجه مىكند كه در نظر بياوريم شاردن « 14 » كه دويست سال پيش از اين به اين كشور مسافرت كرده است در آثار خود يادآور مىشود كه در آن ديار كلا از تنقيه خبرى ندارند و توصيهء وى در اين مورد با مخالفت شديد مواجه گرديده است . اما امروز طبيب در جواب خود كه از حال بيمار جويا مىشود اين جملهء هميشگى را مىشنود : « تب كردم و تنقيه كردم ؛ قبل از تنقيه اين علائم ، و بعد از تنقيه ، آن علائم در من ديده شد . » وسيلهء تنقيهء آنها با آنچه نزد ما رايج است فرق دارد . آنها از قيف بلندى كه ته آن مانند « سوند » خم شده است استفاده مىكنند . در اثر فشار هوا مايع با صدائى قلقل مانند با سرعت به مقعد وارد مىشود . من اين روش را مفيدتر از طرز تنقيهء خودمان مىدانم ، چه وسيله‌اى است ساده كه به سهولت مىشود آن را تميز كرد ؛ به كار بردن آنچه شخصا و چه به كمك ديگرى سهل‌تر است و ايجاد جراحت به وسيلهء آن غير ممكن ، از اين گذشته مىتوان به مقدار دلخواه در آن مايع وارد كرد . در هيچ خانه‌اى نيست كه از اين قيف در آن وجود نداشته باشد ؛ اغلب از جنس شيشه « 15 » و در منزل اعيان از نقره است و طورى ساخته شده كه مىشود آن را از هم باز كرد . موادى كه از آن در تنقيه استفاده مىكنند عبارت است از شكر خام مازندران ، نمك تركى ، روغن كرچك ، شيرخشت ، ريوند ، سناءمكى و براى آنكه اثر آن را شديد سازند قدرى فلوس هم به آن مىافزايند كه اگر بىموقع آن را به كار برند ممكن است موجد زيانهاى بسيار و حتى گاه مرگ بيمار شود ( ! ) . در موارد ضعف و از آن گذشته در ابتلا به و با و اسهالهاى متناوب « امالهء شراب » آن‌طور كه من خود\r\n\r\n\r\n","description":"","footnote":"\r\n( 14 ) . يعنى دويست سال پيش از تاريخ تأليف اين كتاب كه در سال 1865 بچاپ رسيده است . - م .\r\n( 15 ) . شيشهء اماله . - م .\r\n","page_name":" 413 ","page_number":413},
  {"content":"\r\n\r\nبه كرات شاهد بودم ، داراى آثار مفيد است ، متأسفانه استفادهء فوق العاده زياد از تنقيه در عين حال علت و معلول عادتى زشت و غير طبيعى شده كه در ايران شيوع بسيار دارد . افغانيهائى كه در ايران توسط من معالجه مىشدند به زحمت به تنقيه تن درمىدادند .\r\nمنضج را ايرانيها همواره قبل از مسهل مىخورند ، زيرا مىپندارند كه مواد سخت داخل روده ( سده ) را اول بايد به صورت نرم و مايع درآورد و بعد با مسهل خارج كرد . اين مواد به صورت منضج مصرف مىشود : جوشاندهء كاسنى ، عناب ، سپستان ( سپسته ) ، شاتره ، بنفشه ، تاجريزى و انواع شير - خشتهاى محلى . جوشانده را كه تقريبا يك ليتر حجم دارد در كاسه‌اى مىريزند - ايرانى در ليوان آب و مايع نمىخورد - و يك‌باره سر مىكشند ؛ براى اينكه تأثير آن را افزايش دهند پس از آن باز چند كاسه سكنجبين يا آب پرتقال ، آب انار و آب‌غوره را كه به صورت شربت تهيه شده است مىنوشند . همچنين آب هندوانه هم بسيار به صورت منضج مصرف مىشود ؛ آب هندوانه اصولا به علت اينكه ملين ملايمى است عموما به عنوان داروئى براى معالجهء يبوست به كار مىرود ، درست همانطور كه در اروپا آبهاى معدنى ملين مصرف مىشود .\r\nاين داروها به عنوان مسهل به كار مىرود : هليلهء سياه و زرد ، سناء مكى ، ريوند ، تمر هندى ، فلوس ، حنظل ، عصارهء ريوند ، صبر ، روغن كرچك ، شيرخشت و سولفات منيزى .\r\nگرد هليله كه خيلى نرم نشده باشد و بخصوص هليلهء سياه را به اندازهء 3 تا 4 درهم قبل از خوابيدن مىخورند و اين تقريبا مسهل منحصر به فرد طبقات پائين بشمار مىرود . ريوند مرغوب از طريق بوشهر از چين وارد مىشود و به همين دليل هم نام آن « ريوندچينى » شده است ؛ ولى مع هذا به جاى آن از ريشه‌هاى داخلى هم كه اثر آن كمتر است و در حوالى خراسان مىرويد استفاده مىكنند . از اين گياه در كوههاى البرز و الوند نيز اغلب ديده شده است و از جوانه‌هاى تازهء آن سبزى مطلوبى بدست مىآيد كه ريواس ناميده مىشود .\r\nتمر هندى كمتر مصرف دارد . بيش از همه ، نوع مايل به سرخ آنكه داراى جوهر ليموى بسيار و از گجرات مىآيد و به تمر گجراتى شهرت دارد ، طرف توجه است . از آن شربتى بسيار مفرح تهيه مىكنند كه لب ترش و به رنگ ياقوت سرخ است .\r\nفلوس در مورد تمام بيماريهاى معده و روده تجويز مىشود و اين شايد به علت شكل آن باشد كه به روده شبيه است .\r\nحنظل در خرابه‌هاى اصفهان به مقدار زياد مىرويد .\r\nراتيانهء هندى را ايرانيان رب ريواس  ( Extraetum Rhei )  مىپندارند و به همين دليل بدان نام عصارهء ريوند داده‌اند و اين اشتباه اغلب موجد\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nگرفتاريهاى بسيارى مىشود « 16 » .\r\nبيدانجير يا كرچك تقريبا در سراسر كشور كاشته مىشود و من حتى با آن در نقطه‌اى با عرض جغرافيائى سى و چهار درجه در ارتفاع شش هزار پا از سطح دريا برخوردم كه البته در آنجا چندان شاداب نبود . روغن آن اغلب به كار ايجاد روشنائى مىآيد . چون در حرارت زياد روغن آن را مىگيرند قهوه‌اى و غليظ مىشود و از اين رهگذر از تأثير مسهلى و لينت‌بخش آن بسيار كاسته مىشود تا آنجا كه حد اقل بايد چهل و پنج گرم از آن را يك‌جا مصرف كرد . يك نفر اروپائى كه معجونى را كه از تخم پنجاه گياه درست شده است خورده بود ، علائم بيمارى و با در خود ديد . و با زحمت و تلاش فراوان از چنگ مرگ نجات يافت . در گيلان اغلب دو تا سه دانهء كرچك هندى را به عنوان مسهل مىخورند .\r\nدربارهء انواع شيرخشت كه همواره به عنوان داروئى اضافى و مكمل به هنگام مسهل از آن استفاده مىشود ، بعدها بتفصيل صحبت خواهد شد .\r\nيبوستهائى را كه بر اثر استعمال مداوم ترياك و سوء استفاده از مسهلها بوجود مىآيد با حب شاهى ، انقوزهء هراتى و ريوند معالجه مىكنند .\r\nدر دهات معمولا جوشاندهء آلوچهء وحشى و پوست درخت توت مىخورند ؛ هرچند كه اين داروى اخير همانطور كه من خود شاهد بودم باعث ايجاد علائم بيمارى و با مىگردد .\r\nاز طريق اطباى انگليسى و بخصوص دكتر كورميك طبيب مخصوص عباس ميرزا ، كالومل « 17 » و سولفات منيزى وارد مجموعهء داروهاى مصرفى ايران شد . معمولا قبل از خوابيدن چهار تا شش حبه كالومل و صبح بعد سى گرم روغن كرچك مىخورند . من خود شاهد بودم كه نمك فرنگى يا سولفات منيزى ، در تب‌لرز كه تمام مسهلهاى ديگر در عمل مضر و ناسودمند بوده بسيار كاركن خوبى بوده است . اين دارو از طريق قسطنطنيه به ايران وارد مىشود . گاه كه نمك فرنگى خارجى در بازار كم مىشد ، من به بيماران بسترى در بيمارستان از نمكى كه در صحراى نزديك تهران يافته مىشود مىدادم و نتيجه موفقيت‌آميز بود . در نزديكى اصفهان رشحات و رگه‌هاى خالص سولفات منيزى ديده مىشود . جلب را نيز اطباى انگليسى در اين ديار اشاعه داده‌اند ؛\r\n\r\n\r\n","description":"","footnote":"\r\n( 16 ) . منظور از راتيانهء هندى در اينجا داروئى است كه در فرانسه و انگليس به آن  Gamboge  و در زبان آلمانى  Gummigutt  اطلاق مىشود ، و معادل صحيح آن به فارسى ظاهرا بايد چيزى سواى راتيانهء هندى باشد . به‌هرحال شليمر هم در فرهنگ داروئى و طبى خود آن را با رب ريوند برابر دانسته است . - م .\r\n( 17 ) . دربارهء مصرف كالومل در ايران رجوع كنيد به مقالهء من در « مجلهء هفتگى طب »  ( Medicinische Wochenschrift )  سال 1860 ، شمارهء دوم . من خود شنيدم كه ايرانيان مىگفتند : « به حضور انگليسيها در ايران از سه چيز مىتوان پى برد : از كوزه‌هاى نيم‌خالى كالومل ، از بطريهاى كاملا خالى آبجو و از رساله‌هاى تبليغى مسيحى » . اما براى آنكه حقيقت پنهان نماند ناگزير از ذكر اين نكته هستم كه به‌هرحال كالومل و آبجو در سراسر مشرق‌زمين خيلى بيشتر از رساله‌هاى تبليغى با قبول عام مواجه گرديده است .\r\n","page_name":" 415 ","page_number":415},
  {"content":"\r\n\r\nاما چون همواره آن را با جوهر ليمو يا به اصطلاح ديگر آسيد طرطيريكى توأم مىدهند در فارسى به صورت جلب طرطر شهرت يافته است .\r\nدر كليهء امراض صرف‌نظر از اينكه از چه مقوله باشند طبيب ايرانى معالجه را با دادن چند مسهل شروع مىكند حتى اسهال را نيز با روغن كرچك معالجه مىكنند . با تصديق اينكه اين طرز معالجه در سرزمينى كه امراض روده و معده شيوع فراوان دارد ، داراى فوايدى است و موجه بشمار مىرود از نظر دور نبايد داشت كه هرگاه بدون استثنا در تمام موارد به اين روش متوسل شويم عواقب زيان‌بارى را سبب شده‌ايم مثلا در مورد تبهاى موذى چون بلافاصله جسارت تجويز گنه‌گنه را ندارند ابتدا مزاج را با دادن مسهل تضعيف مىكنند و ديگر بهترين فرصت براى مداواى درست از دست مىرود .\r\nهمانطور كه در ايام گذشته در اروپا رسم بود ، اكنون در ايران نيز رسم است كه در آستانهء بهار خون بدن را تصفيه كنند و بيشتر هدف از آن اين است كه « سودا » ى بدن را خارج سازند . دو علت مختلف باعث شده است كه اين رسم پايدار بماند . نخست ايمان تزلزل‌ناپذير به طب قديم جالينوسى دربارهء تراكم اخلاط مضره كه گاه‌گاه بايد آنها را به مايع تبديل و به كمك « مستفرغات » از بدن خارج كرد ؛ ديگر اعتقادى خطا ولى با طبع انسان غير - متمدن موافق ، به اينكه تجربياتى را كه از حيوانات بدست آمده است ، مىتوان بدون استثنا به اعضا و جوارح انسان منتقل ساخت . حال چون هيچ حيوانى به اندازهء اسب به فرد ايرانى نزديك نيست و اين تنها حيوانى است كه مورد تدقيق و تفحص وى قرار گرفته است و او به تربيت و اصلاح نژادش همت گماشته پس آنچه را از ملاحظه و امعان نظر در احوال اسب آموخته اصول و مبناى معالجهء بدن خود نيز قرار داده است . اينكه اسبها در فصل بهار به جاى كاه و جو كه قوت غالب آنها در تمام سال است چگونه با علف تازه و سبز تعليف مىشوند ، و با بر كنار بودن از هر نوع كار مشكل و خستگىآور ، به چه طريق تجديد قوا مىكنند ، مطلبى است كه در پنجمين فصل از قسمت اول اين كتاب به صورت مشروح بدان پرداخته‌ايم . درست به همين ترتيب هم ايرانى در بهار ضرورى مىداند كه در مورد شخص خود نيز به چنين برنامه‌اى براى تجديد قوا متوسل شود .\r\nبراى انجام دادن اين برنامه فاصلهء زمانى بين اواخر فروردين تا اوايل خرداد را انتخاب مىكنند . بيمار پس از آنكه از حكيم خود دستور العمل دقيق و موارد پرهيز را پرسيد در طول پنج تا هشت روز با خوردن منضجها خود را آماده مىكند و آنگاه مسهل مىخورد و پس از دو روز باز مسهل ديگرى مىخورد ، و در موارد نادر سومين مسهل را هم مىخورد و از اين پس برنامهء تجديد قوا شروع مىشود كه سى تا چهل روز طول مىكشد و عبارت است از خوردن چوب‌چينى طبق دستور ، گاهى عشبه يا عصارهء كاسنى ، چغندر ، شاتره و غيره ، يا شير و آب پنير . در بحبوحهء تابستان نيز آب هندوانه و گرمك ،\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nآب انار ، غوره ، زرشك و غيره .\r\nچوب چينى كه در قرن شانزدهم به علت درمان كارل پنجم و بسيارى از پاپها در اروپا به مقدار زياد به مصرف مىرسيد و بعدها شايد به ناحق از رواج افتاد هنوز نزد شرقيها از قرب و منزلت برخوردار است . در رژيم مخصوص تجديد قوا چهار هفتهء تمام هر شب حدود سى گرم از تراشه‌هاى آن را در آب مىخيسانند تا كاملا در سراسر شب نرم گردد و آنگاه صبح در يك ديزى سنگى آن‌قدر آن را مىجوشانند تا نصف آب بخار شود ، بعد آن را از الك مىگذرانند و پس از صاف كردن در طول صبح آن را مىخورند . در عين حال هر هشت روز حمام بخارى از جوشاندهء چوب چينى مىگيرند . بدين طريق كه بر چهارپايه‌اى كه سوراخ سوراخ است و دورتادور آن را با نمد پوشانده‌اند مىنشينند كه از زير آن از ديگچه‌هائى كه پر از جوشاندهء داغ است بخار برمىخيزد . به عنوان ادامهء معالجه يك ماه بعد باز ده روز تمام از جوشانده به همان طريق استفاده مىكنند و به آن « پس‌چينى » مىگويند . يكى از نكات پرهيز اين است كه بايد از خوردن كليهء غذاهاى نمك‌دار و ترش اجتناب ورزيد ، ولى در عوض مىتوان شيرينى به مقدار زياد خورد . از اين گذشته بايد از تمام هيجانات عاطفى دورى گزيد و حتى المقدور به بدن فشار وارد نياورد و سرانجام در روابط جنسى نيز بايد بسيار به اعتدال پايبند بود .\r\nاين جوشاندهء چينى در تمام موارد ابتلا به سيفليس و ناراحتيهاى ناشى از جيوه ، در معالجهء بثورات پوستى ، ناتوانى جنسى ، نازائى ، اورام غدد ، بيماريهاى زهروى و عواقب آنها ، و همچنين به عنوان آخرين چاره در بيماريهاى ادوارى كه هيچ داروئى در آنها مؤثر نيست به كار مىرود . هرگاه بيمار باور كند كه از اين رژيم سودى عايدش شده است ، ديگر چندين بهار پشت سر هم آن را تكرار مىكند . بعضيها از طبيب مىخواهند كه دستور اين كار را براى ماه رمضان بدهد تا بدين طريق از روزه گرفتن معاف باشند . صرف‌نظر از اين كه طرز زندگى ديگرگون شده يا تصادف در نتيجهء اين نوع معالجه معمولا بىتأثير نيست ، ولى من باز خود شاهد موفقيتهاى بسيار در معالجه با ريشهء چوب چينى بوده‌ام و آن را از عشبه مطلقا بهتر مىدانم .\r\nعشبه را ندرتا تنها تجويز مىكنند و بيشتر آن را با جوشاندهء چوب چينى توأم مىنمايند و از اينجاست كه اصطلاح « چينى - عشبه » خوردن ، رواج يافته است . تركمانان و مغولها چوب چينى را به عنوان تنقل مىخورند .\r\nبراى معالجهء همهء سينه‌دردها شير الاغ تازه به عنوان داروئى خاص به كار مىرود . الاغ ماچه‌اى كه از آن شير مىگيرند بايد حيوانى نيرومند و سالم باشد و از آن گذشته تازه زائيده باشد . اين حيوان در اين دوره بايد فقط با علف تازه و چه بهتر كه با كاهو تعليف شود . معالجه را با پنجاه مثقال شروع مىكنند و بعد اندك‌اندك آن را تا دويست مثقال افزايش مىدهند و در ده روز آخر باز به ترتيب از مقدار آن مىكاهند . بديهى است كه در حين معالجه خوردن ميوه و غذاهاى ترش ممنوع است . مبتلايان به نزلهء ريوى مزمن ،\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nتنگى نفس يا ذات الريهء كاملا شفا نيافته با خوردن شير الاغ سالها توانسته‌اند در قيد حيات بمانند و من خود شاهد آن بوده‌ام ؛ از شدت حملات بيمارى كاسته مىشود و زمستانها را بيماران پشت سر مىگذارند . دربارهء اثر آن در بيمارى سل من تجربه‌اى نداشتم زيرا سل در ايران بندرت ديده مىشود .\r\nخيوه‌ايها ، تركستانيها و ازبكها به جاى شير الاغ در اين امراض از شير ماديان استفاده مىكنند ، چه به صورت تازه و چه به صورت تخمير شده كه به آن قميز مىگويند و اثر درمانى آن را مىستايند . روسهائى هم كه در استپهاى ساحلى در طلب درمان يا تخفيف بيمارى خود بودند به من گفتند كه قميز اثر ممتازى دارد . ظاهرا سكنهء استپها هيچ اطلاعى از بيمارى سل ندارند . كسانى كه لاغرند شير شتر مىخورند تا فربه شوند . شير شتر ترش‌مزه و خشك‌شدهء مكه را از راههاى دور مىآورند و البته شهرت و محبوبيت آن بيشتر بر اثر مكان مقدسى است كه از آنجا آمده است .\r\nكسانى كه دچار نقاهتند يا بر اثر افراطكاريها دچار ضعف و سستى شده‌اند ، مىكوشند با نوشيدن « شير دختر » قواى از دست‌رفتهء خود را جبران كنند كه در بسيارى از موارد نيز اثرات درمانى مساعد آن را نمىتوان منكر شد . در ميدان كاه‌فروشهاى تهران اغلب مىتوان زنان چادرنشينى را ديد كه از پستانهاى خود شير به بيماران مىفروشند .\r\nدر درمان دردهاى مزمن شكم ، كبد و طحال و همچنين يبوستها و جوشهاى پوست كه در اثر صفرا رخ مىدهد يك معالجهء چهل روزه با شير بز تجويز مىكنند . شير تازهء بزى را كه خوب علف تازه خورده باشد مىجوشانند و قدرى هم به آن سكنجبين اضافه مىكنند تا اثر حلال آن افزوده شود .\r\nبا فرد ايرانى در روزى كه براى پاك كردن مزاج مسهل خورده است ، نمىتوان راجع به كسب و كار صحبت كرد و هرچه در اين‌باره بخواهيد با وى سر صحبت را باز كنيد در جواب مىگويد : « دوا خورده‌ام ! » كارمندان و حتى خود وزرا با گفتن اين مطلب از حضور در دربار يا انجام دادن وظيفهء خود عذر مىخواهند . غذاى كسى كه مسهل خورده عبارت است از آبگوشت صاف شده در ظهر و آش برنجى كه با انواع و اقسام مواد تهيه شده است ، در شب . به انتخاب اين مواد از بين دانهء انار ، آلو ، سكنجبين ، عصارهء نارنج ، ليمو و آب غوره ، سركه ، شبت ، عدس ، ماش ، ماست ، سير ، تمر ، بابونه ، كدو و غيره اهميت بسيار مىدهند ، زيرا براى هريك از اينها و همچنين به تركيبهاى مختلف از آنها تأثير خاصى نسبت مىدهند . در مشاوره‌هاى پزشكى گفتگوهاى جدى بر سر اين موضوع درمىگيرد و طبيب اروپائى را كه فرقهاى اساسى بين آنها را نمىداند ، اغلب با طرح پرسشهاى زيركانه‌اى دچار مخمصه مىكنند .\r\nبا همين تفصيل و مذاكرات مشروح ، به هنگام نقاهت بيمار تصميم مىگيرند كه چه چيزهائى بايد به پلو او افزود تا مفيد فايده باشد .\r\nايرانى آب معدنى را با چشمه‌هاى آب گرم و جوشان برابر مىداند ؛ آبهاى نمك‌دار را كه به هنگام جوشاندن ته‌نشينى از آنها باقى مىماند « زاغى »\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nو آبى را كه بوى گوگرد از آن متصاعد است « گوگردى » مىخواند .\r\nتاكنون در ايران هميشه از آب معدنى فقط براى استحمام استفاده مىشده است ، نه براى آشاميدن ؛ تنها يك‌بار شاه پيشين محمد شاه « ويشى » براى معالجه و تجديد قوا سفارش داد و من اولين كسى بودم كه آب چشمه‌هاى كارلسباد را تجويز كردم .\r\nبر اثر وجود بسيارى سنگهاى آتشفشانى ، مىتوان گفت كه كشور ثروت سرشارى از چشمه‌هاى آب معدنى گرم دارد . من خود فقط معدودى از آنها را ديده‌ام اما در اين مقام آنچه را از ايرانيان مطلع در اين‌باره شنيده‌ام ، برمىشمارم . ارقام و اطلاعات زير را دربارهء چشمه‌هاى آب معدنى به شاهزاده عباس‌قلى خان كه مردى سخت بافرهنگ است ، مديونم .\r\nدر دامنهء كوهستان دشت نزديك بارفروش - الف - در حوزهء طلائى « 18 » دو چشمه هست كه از هم فقط نيم فرسخ فاصله دارند و احتمالا محتوى زاج هستند ، ب - در حوزهء ليتكوه باز چشمه‌اى است از اين دست ، اما با مواد معدنى كمتر .\r\nدر روستاى آرا ، در يك فرسخى بابل‌كنار ، در حوزهء بندپى چشمه‌اى است چنان بزرگ كه آبش از عهدهء چرخاندن آسيابى برمىآيد . آب كه سطح آن با ماده‌اى شبيه جل وزع پوشيده شده حرارتى بين 26 تا 28 درجه دارد ، سبز مايل به زرد است ، و سخت چسبنده با بوى تند گوگرد ، اما ساير مواد را نيز در بر دارد . براى درمان زخمها ، گرى و جرب و دردهاى مفصلى مفيد است و مؤثرترين مركز درمانى مازندران بشمار مىرود . در هزار قدمى آن ، چشمهء ديگرى است سرد كه آب آهن و قليادار آن را هرگاه با آب ليمو بياميزند مىجوشد .\r\nدر منطقهء دودانگه بين ملاده و سركاله چشمهء ديگرى است كه كمتر شناخته شده است .\r\nدر منطقهء شورمست در دامنهء سوادكوه از يك تپهء مرتفع آب بىمزه و بىبوئى بيرون مىآيد كه در تابستان ولرم ، ولى در زمستان داغ است و بخار زيادى از آن برمىخيزد . در درمان خارش ، جوشهاى پوستى و دردهاى مفصلى مفيد است .\r\nدر روستاى سورت واقع در ناحيهء چهاردانگه چهار چشمه است . يكى از آنها چنان عميق است كه سرب به ريسمان بسته به انتهاى آن نمىرسد ؛ هرگاه تكه كلوخى را به درون آن بيندازند پس از دو دقيقه موج پيچان آب آن را باز به سطح آب مىآورد ، تا اينكه جريان آب آرام گيرد و باز پس از دو تا سه دقيقه بار ديگر به جوش و غليان افتد . آب آن ولرم و بىمزه است ، بوى گوگرد مىدهد ، قدرت چرخاندن دو سنگ آسياب را دارد و در حين جريان ، حوضچه ايجاد مىكند . از سه چشمهء ديگر كه در كنار هم قرار گرفته‌اند يكى\r\n\r\n\r\n","description":"","footnote":"\r\n( 18 ) . در اصل به اين صورت نوشته شده  Talaii  ولى موضع درست جغرافيائى آن معلوم نشد . - م .\r\n","page_name":" 419 ","page_number":419},
  {"content":"\r\n\r\nداراى آهن است و ديگرى قليائى است ؛ آن يك ماده‌اى مايل به زرد و قابض ته‌نشين مىكند ، اين يك هنگامى كه ماده‌اى اسيدى به آن اضافه شود ، به جوش مىافتد .\r\nدر سيامرگال « 19 » نزديك كياسر « 20 » از نوك تپه‌اى كه سراسر پوشيده از مواد رسوبى است ، چشمهء داغى مىجوشد ، درحالىكه از قيف آن آبى كه چون سنگ سخت مىشود جريان دارد و از يكى از دهانه‌هاى آن آب ترش بيرون مىزند .\r\nبين سمنان و سنگسر در فاصلهء شش ميل از شهر اول و دو ميل از شهر دوم در وسط دره‌اى كه حدود نيم ميل طول و همين اندازه عرض دارد چشمه - هاى آب گرم متعدد وجود دارد كه بلورهاى نمك از آنها رسوب مىكند و دور تا دور آن شوره زده است . نه‌چندان دور از آن موضع ، ويرانه‌هاى پانصد خانه ، حمام و مسجد به چشم مىخورد كه مار ، عقرب و رطيل بسيارى در آنها لانه كرده است و پشه‌هاى بيشمار در آنجا به صورت گروه‌گروه اقامت گزيده‌اند .\r\nدر آن نزديكى هيچ آب شيرين نيست مگر آبگيرى كه در فاصلهء ربع فرسخ بر فراز دره‌اى قرار گرفته و چنان پر از زالوست كه در هريك كيلوگرم آب آن صد زالو زندگى مىكند . در عوض در حول‌وحوش آن باز بسيارى چشمه‌هاى آب گرم تلخ‌مزه وجود دارد كه طرف توجه و مورد بازديد بسيارى از مردم است . اين همه تبديل به جوئى مىشوند و آن جوى به طرف سمنان جريان دارد .\r\nآنچه گفته شد تا اينجا اطلاعات شاهزاده عباسقلى بود دربارهء مازندران .\r\nاز چشمه‌هاى درمانى ساير ولايات اينها را به اطلاع من رسانده‌اند :\r\nدر ناحيهء تنكابن در ميدان بالا سادات محله چشمه‌هاى آب معدنى گوگردى بسيار داغ وجود دارد كه مورد توجه مردم است .\r\nنه فرسخ به طرف شمال از اورميه ، و نيم فرسخ از زندشت « 21 » چشمه‌هاى گوگردى آب گرم وجود دارد ؛ و از همين قبيل چشمه‌ها در جنوب غربى اروميه نزديك خرم‌آباد وجود دارد به اسم « درمان آب » .\r\nبين اصفهان و يزد ، در هشت فرسخى شهر ، نخستين حمام گوگردى گرمى است كه خيلى مورد توجه و مراجعهء مردم است و وارتون نام دارد .\r\nدر نيمه راه بين تبريز و اردبيل حمامهاى مشهور به سراب وجود دارد و حمامهاى ديگرى نيز در چمن‌اوجان ، نزديك تبريز هست .\r\nبين همدان و سنه از طريق اسفندآباد حمامهاى گرم گرگر قرار دارد .\r\nنزديك شهر قزوين حمام فوق العاده مشهورى است كه شاه مرحوم محمد شاه براى معالجهء نقرس خود از آن استفاده مىكرد و اين حمام مجاور حمامهاى بسيار ديگرى است كه در طول سفيدرود زير منجيل قرار دارند .\r\nدورتادور دامنهء كوه دماوند بسيارى از چشمه‌هاى معدنى وجود دارد كه\r\n\r\n\r\n","description":"","footnote":"\r\n( 19 ) . در اصل  Sia Mergal  جائى به اين اسم در مراجع جغرافيائى يافته نشد . - م .\r\n( 20 ) . در اصل  Kai - usser  . - م .\r\n( 21 ) . جائى به اين نام در مراجع جغرافيائى ديده نشد . - م .\r\n","page_name":" 420 ","page_number":420},
  {"content":"\r\n\r\nبجز املاح كلسيوم بسيار و كربنات آهن فراوان داراى اسيد كربنيك نيز هستند . از اين چشمه‌ها يكى در قصبهء اسك و ديگرى در شمال نهر هراز قرار دارد و ازدحام مردم در آن دو نقطه مشهود است . اغلب اين چشمه‌ها اين وجه مشترك را دارند كه رسوب مىدهند و اين رسوبات نه تنها سطح هر شيئى را كه به درون آنها بيفتد مىپوشانند بلكه خود تپه‌هائى رسوبى تشكيل مىدهند كه در ميان آنها گودى دهانه مانندى مشهود مىشود . بدين ترتيب است كه مىبينيم قصبهء اسك خود كاملا بر اين‌گونه رسوبات چشمه‌ها بنا شده است . عسكره « 22 » نيز نزديك بومهن داراى بسيارى از اين تپه‌هاى كوچك رسوبى است ، اما بزرگترين اين تپه‌ها را در درهء ديوآسيا ، يكى از جناحهاى درهء بزرگ لار ديدم . از حوضچه طبيعى يكى از تپه‌ها به ارتفاع تقريبى سيصد پا آب ترش ولرمى بيرون مىزند كه به اندازهء چشمه‌هاى جهندهء كارلسباد قدرت دارد . در چشمهء ديگرى يعنى جائى كه جريان قبلى چشمه به علت ايجاد رسوبات مسدود شده است فعلا غارى است كه از آن اسيد كربنيك تبخير مىشود و چند قدم دور تر از آن صدائى مانند تپيدن شنيده مىشود كه ظاهرا از سقوط آب به اعماق زمين ناشى مىگردد و وجه تسميهء « ديوآسيا » نيز به همين دليل است . سراسر اين دره كه مخزن ذغال است و جابجا ذغال در سطح زمين هم ديده مىشود پر است از مواد آتشفشانى و قطعات گوگرد كه در اثر آتشفشانى شدن كوه دماوند به آنجا پرتاب شده است .\r\nنزديك بعضى از چشمه‌هاى آب معدنى حمامهائى به سبك عثمانى برپا شده است ؛ سواى اين ، كوچكترين تمهيد ديگرى براى آسايش بيماران و جا دادن به آنها به عمل نيامده است . هركس بايد با خود چادرى همراه بياورد و در آن بخوابد . دورهء حمام طبى معمولا هفت روز طول مىكشد و هر حمامى چهار تا شش ساعت وقت مىگيرد .\r\nچشمه‌هاى آب گرمى كه اسم خاصى ندارند « آب گرم » ناميده مىشوند .\r\nهمانطور كه اسلاوها حمامهاى آب معدنى را « تفليس » مىگويند بر نقشهء ايران بسيارى از مواضع با همين نام « آب گرم » ديده مىشود .\r\nسرانجام باز به تبعيت از يادداشتهاى دكتر هنچه چند مطلب را در اين مورد يادآور مىشوم :\r\nخلخال داراى يك چشمهء آب گرم خنثى است .\r\nدر كنار سفيدرود بين قزوين و رشت در رحمت‌آباد يك حمام گل و لجن گرم هست ، با بيست درجه رئومور حرارت ؛ چشمهء آب گرم ليه با 5 / 28 درجهء گرماى رئومور ؛ در رحمت‌آباد نزديك گيليش دره ، چشمهء منجيل كه داراى قليا و آهن است با 27 درجهء رئومور .\r\nچشمهء كلور در عمارلو ، ولايت گيلان عليا با 26 درجهء رئومور زياد رسوبات آهكى ايجاد مىكند ؛ نزديك آن چنان كه مشهور است چشمه‌اى است سمى .\r\n\r\n\r\n","description":"","footnote":"\r\n( 22 ) . يا اسكره ؟ به‌هرحال جائى به اين نام در فرهنگهاى رايج جغرافيائى ديده نشد . - م .\r\n","page_name":" 421 ","page_number":421},
  {"content":"\r\n\r\nچشمهء يا على گمبذ « 23 » نزديك خرزان كه با چشمهء فوق الذكر در قزوين يكسان است .\r\nدر ناحيهء استراباد در كوهستان زيارت چشمه‌اى با تركيبات سولفات آهن .\r\nدر لنكران ، سرزمين روسى طالش و در آستارا ظاهرا آبهاى گوگردى فراوان وجود دارد و در كجير « 24 » چشمه‌اى است با آب متمايل به رنگ آبى .\r\nعلم طب ايرانى از طب عربى نشأت گرفته است كه آن هم به نوبهء خود ملهم از علم الامراض مبتنى بر اخلاط اربعهء جالينوس است . بعدها بسيارى از عناصر هندى هم به مجموعهء ادويهء طبى ايران اضافه گرديده است « 25 » .\r\nبقراط ، افلاطون ، ارسطو و جالينوس را مؤسس و پايه‌گذار علم مداوا مىدانند و حضرت عيسى را كمال مطلوب و نصب العين هر طبيبى مىشمارند . در داروسازى اغلب ديوسكوريدس و روفوس را به عنوان مراجع صاحب صلاحيت ذكر مىكنند .\r\nبنا بر آنچه گفته شد سخت به تعاليم مربوط به عناصر اربعه و جلوه‌هاى آنها يعنى گرم ، سرد ، مرطوب و خشك پايبندند . اعتقاد دارند كه از آميزش يك دست آنها وضع طبيعى بدن و ميزان و اعتدال قوا پديد مىآيد . اما در عالم واقع به چنين حدى كاملا نمىتوان دست يافت ؛ همواره اين عنصر يا آن يك غلبه پيدا مىكند و اين غلبه به صورت اختلال يا بيمارى متظاهر مىشود . مثلا غلبهء حرارت يا رطوبت است ، كه چه مردم غير متخصص و چه اطبا علل بروز امراض را بدان منسوب مىدارند . در تمام طبقات مردم حتى در بين خشن‌ترين جنگجويان افغانستان ، سيستان ، تركستان و خيوه اين تصورات رسوخ كرده است . وقتى بيمار به طبيب رجوع مىكند خود قبلا از نظر گرما يا رطوبت بيمارى خود را تشخيص داده است و فقط از وى تقاضاى داروى مناسب را دارد . در مورد هرچه ايرانى مىخورد قبلا فكر كرده كه آيا گرمى يا سردى و رطوبت يا خشكى در مزاج ايجاد مىكند و در حين صرف غذاى بزرگان و از همه بيشتر سر سفرهء شاه تقريبا تمام صحبتها و مذاكرات به دور اين چند كلمهء اصلى مىگردد . بدون هيچ فايده و حاصلى ، من سخت كوشيدم كه با اين مهملات مبارزه كنم ؛ سرانجام هيچ راه و چارهء ديگرى برايم نماند جز اينكه ظاهرا تسليم شوم و التهاب و كم‌خونى را با كلمات گرمى و رطوبت مشخص نمايم .\r\nدر برابر تظاهرات چهارگانهء عناصر اربعه طبيعت ايرانى هم با وسايل خاص خودش به كار مىپردازد كه از آن جمله تبريد و تسكين بيش از همه اهميت دارد . وى كليهء وسايل مداوا را به چهار طبقه يا درجه تقسيم مىكند : 1 - غذاى\r\n\r\n\r\n","description":"","footnote":"\r\n( 23 ) . استاد دكتر دبير سياقى عقيده دارند كه اين موضع بايد « يله‌گنبد » باشد كه به صورت يا على گمبذ تغيير شكل يافته است . - م .\r\n( 24 ) . در اصل  Kudschir  . جائى به اين نام در فرهنگهاى جغرافيائى رايج يافته نشد .\r\nفاضل ارجمند عبد الرحمن عمادى عقيده دارند اين كلمه به معنى پاى كوه است . - م .\r\n( 25 ) .  Prof . Seligman , Prolegomena ad codicem Vindob \r\n","page_name":" 422 ","page_number":422},
  {"content":"\r\n\r\nتعديل شده ، 2 - دواى مقوى ، 3 - دواى واقعى به معنى اخص و 4 - دواى سمى كه گرمى حيوانى را از بين مىبرد .\r\nهنوز نيز طبق مكتب جالينوس اخلاط اربعه : خون ، صفرا ، بلغم و سودا در علم تشخيص امراض آنها مقام اول را دارد . بخصوص اهميت بسيار به كبد يا زهره و صفرا داده مىشود . با وجود اين فقط معدودى از آنها هستند كه جاى كبد را مىدانند ؛ علىرغم آنكه در تمام حيوانات كشته و تكه‌تكه شده جاى كبد در طرف راست است ، خيال مىكنند امتيازى است براى انسان كه كبدش در طرف چپ باشد . هنگام بروز هر بيمارى سختى بدوا جويا مىشوند كه آيا زهره مجروح شده است و اين اصطلاحات ديگر خود در اين مورد مفيد معنى است : « جگرم آتش گرفت » ، « زهره‌ام آب شد . »\r\nناپرهيزى به وسيعترين معناى آن ، علت و سبب امراض بشمار مىرود ؛ مثلا بروز شديدترين حمله‌هاى قلبى را در اثر خوردن يك پشقاب آش برنج يا آب ليمو مىپندارند . بعد از ناپرهيزى ، بخصوص زنان غم و غصه و به اصطلاح « اعراض » را علت امراض قلمداد مىكنند و حتى امراض زهروى و سيفليسى را هم در اين زمينه مستثنى نمىدارند . دردهاى عصبى و رماتيسمى را تحت تأثير « باد » قلمداد مىكنند . بادها تقريبا همانها هستند كه به آن در فرانسه  Vents  و در آلمانى  Versetzte Winde  مىگويند . غير از اينها باد به معنى بقاياى مضر بيماريهاى پيشين نيز هست و به همين دليل « بادكوفت » و « بادسوزنك » به عوارض بعدى اين امراض اطلاق مىشود . بيماريهاى پوست را ، كه جرب را هم از آن مقوله مىشمارند ، همه در اثر سودا مىدانند و به همين دليل آنها را با مسهل معالجه مىكنند . امراضى را كه منشأ و مبدأ آنها را نمىتوانند ذكر كنند ، همه را به بواسير منسوب مىدارند ؛ مردمى پيش من مىآمدند و از وجود بواسير در بينى خود شكايت داشتند . ناخوشيهاى مزمن كودكان ، و عدم بارورى را زنان ، بر اثر « چشم بد » مىدانند و براى مقابله با آنها فقط به طلسمات روى مىآورند ؛ به همچنين بيمارى صرع را تحت تأثير جن مىپندارند و به همين دليل هم مىگويند فلانى « دعائى است دوائى نيست . »\r\nدر علاج و درمان بيماريها همانطور كه قبلا ديديم به روش تخليهء امعاء متوسل مىشوند كه بدوا موجب ضعف بدن و بعدا باعث تقويت آن مىگردد .\r\nاز داروهاى معرق و مدر بندرت استفاده مىشود . طب قديم ايران بوره ( براكس ) و نمك طعام را كه در آب حل شده باشد ، يا ريشهء خربوزه را به عنوان قىآور به كار مىبرد . اطباى اروپائى با خود انتيمون قىآور را همراه آوردند كه اكنون ديگر در تمام مغازه‌هاى خرده‌فروشى پيدا مىشود و فعلا براى معالجهء تب‌لرز تجويز مىگردد ، اما چون دربارهء قدرت و تأثير آن تجربهء كافى ندارند ، گاه و بيگاه در اثر به كار بردن مقادير زياد دارو مواردى از مسموميت پيش مىآيد و من خود دوبار شاهد مسموميتهائى از اين دست بودم كه به مرگ منتهى شد . ايپكاكوانها « 26 » را نيز بعضى از اطبا به نام ايپكا مىشناختند .\r\n\r\n\r\n","description":"","footnote":"\r\n( 26 ) .  Ipecacuanha \r\n","page_name":" 423 ","page_number":423},
  {"content":"\r\n\r\nدر بين داروهاى مبرد عصارهء گياهان ترش‌مزه در رأس همه قرار دارد كه به مقادير حيرت‌آورى تجويز مىشود . پس از آن نوبت به آبدوغ مىرسد كه حتى در بيماريهاى اسهال و اسهال خونى نيز تجويز مىشود و به غير از تبريد ، خواب‌آور هم هست ولى غالبا ايجاد يبوست مىكند . از بين عصارهء گياهان ، اينها كه ذكر مىشود از بقيه رايجتر و پرمصرفتر است :\r\nآب غوره ، چه به صورت تازه و چه تخمير شده ، در بيماريهاى روماتيسمى و نقرسى به مقدار دويست و پنجاه گرم تا هفتصد و پنجاه گرم روزانه مصرف مىشود ، آب نارنج و آب ليموترش ، آب انار ، آب هندوانه و از آن گذشته سكنجبين يا سركهء انگبين كه از امتزاج شكر و سركه و جوشاندهء تمر گجراتى بدست مىآيد . اين عصاره‌ها را يا به صورت نوشيدنى به بيمار مىدهند و يا به غذايش اضافه مىكنند .\r\nاين مواد گرمىبخش محسوب مىشود : انواع شيرينيها و بخصوص عسل ، موميائى ، زهرمهره ، سنبل الطيب ، اسطوخودوس كه آن را داراى تأثيرى خاص بر مغز قلمداد مىكنند ، خولنجان ، از اين گذشته ادويه‌ها از قبيل فلفل ، دارچين ، هل ، مرباهاى ادويه‌دار و سرانجام معجونهاى حاوى ترياك مانند معجون مسرود و ترياق فاروق .\r\nبه عنوان داروى مبهى حبهائى از مرواريد ، ياقوت ، طلا ، عنبر و كهرباى مسحوق خريدارى مىشود . گنه‌گنه نيز شبها يك يا دو حب مصرف مىشود و شهرت دارد كه از اين نظر مفيد فايده است . در عوض مردم از مصرف كافور اعراض دارند ، يكى به آن دليل كه قوهء باه را تقليل مىدهد و از جانب ديگر بدان جهت كه رسم است قدرى كافور در دهان مرده مىگذارند .\r\nاين تصور بر ضد « جوهر گنه‌گنه » شايع است كه تشمع كبد و طحال ايجاد مىكند و به همين دليل تجويز بيش از چهار حب گنه‌گنه را در روز جايز نمىدانند و آن‌هم به شرطى كه قبلا با توسل به داروهاى مسهل و قىآور معدهء بيمار را پاك كرده باشند . حال با در نظر گرفتن اينكه سواى اين طرز تفكر گنه‌گنهء قابل ابتياع در بازار اغلب از اجزاى بىاثر و بىخاصيت تركيب يافته است ، ديگر نبايد از اينكه تبها اغلب در ايران بيش از حد انتظار به طول مىانجامد دچار تعجب شويم . جدل پايان‌ناپذير و همواره مكرر در ايران بر سر اين است كه آيا گنه‌گنه گرم است يا سرد .\r\nمصرف سورنجان براى مداواى روماتيسم و نقرس بسيار زياد است .\r\nمقدار يك تا يك و نيم درهم از آن هر روز به صورت تازه در شير جوشانده و خورده مىشود . هرگاه پس از مدتى مصرف آن ، تأثير مساعدى بر دارو مترتب نشود به خوردن آب غوره روى مىآورند و من خود با تجويز حدود يك‌صد و پنجاه تا سيصد گرم از آن در روز به نتايجى عالى رسيدم .\r\nجوشهاى پوست بدن را با بيرون كشيدن چرك از آنها و در موارد سخت و موذى با جوشانده  ( Decotum chinae nodosae )  ، آب پنير بز و جيوه معالجه مىكنند . فقط در مورد جرب دواى ماليدنى به كار مىبرند كه مرهمى است از\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nگوگرد ، كات‌كبود و ماست .\r\nبراى درمان سيفليس منحصرا جيوه مصرف مىكنند و آن هم به اين ترتيب كه تنباكو را در زير آتش سر قليان با شنگرف مىآميزند و دود آن را در ريه فرو مىبرند . اثر آن فوق العاده سريع و قاطع است . هشت تا دوازده بار به كار بردن دارو به اين طريق معمولا به علاج مىانجامد . مصرف داخلى جيوه به صورت سائيده شده كمتر است .\r\nبراى مبتلايان به سوزاك در روزهاى اول محلولى از بنگ و بعد صمغ مصطكى تجويز مىشود .\r\nكرم را با كمك پوست ريشهء درخت انار و درمنه ( قورت اودى ) كه در منطقهء آذربايجان بدست مىآيد از بدن خارج مىكنند و كرمك را كه در مورد دختران جوان اغلب وارد آلت تناسلى مىشود با قرار دادن تكه پارچه‌اى آغشته به انقوزهء هراتى و دودهء چراغ دفع مىكنند . دو دواى ديگر براى دفع جانور در دكانها فروخته مىشود به نام پرك هندى و برنج كابلى . كرم پيوك كه در سواحل خليج فارس و بيش از همه در ميناب و لار شيوع دارد با پيچيدن كرم به دور ميله‌اى و گرداندن روزانهء آن ميله به مقدار كم دفع مىگردد .\r\nدر مورد امراض عصبى كه با مصرف جوز القى ، تاتوره و انقوزهء هراتى معالجه نگردند ، مردم با رفتن به زيارتگاهها و توسل به دعا چاره‌جوئى مىكنند .\r\nاغلب روزنامهء رسمى كه در تهران منتشر مىشود از درمان معجزه‌آساى بيماران مبتلى به فلج ، نابينايان يا كسانى كه دچار تشنج هستند در كنار مقابر ائمه خبر مىدهد . رسمى عمومى است كه براى شفا يافتن يكى از بستگان ، از درويشها و مردان مقدس دعا بگيرند ؛ دوستان و نزديكان گوسفند براى قربانى مىفرستند كه گوشت آن بين فقرا تقسيم مىشود . براى باطل كردن سحر به اعضا و جوارح بيمار نظر قربانى مىآويزند و بعضى گياههاى معين از قبيل اسفند را دود مىكنند و در حد اكثر استيصال براى نجات به تربت ، كه از كربلا مىآورند و آب چاه زمزم ( از مكه ) توسل مىجويند . شاه هنگامى كه يكى از اعضاى خانواده‌اش دچار مخاطره مىگردد ، ده تا بيست نفر از اسرا را آزاد مىكند اما خود اسامى بخشودگان را معين نمىكند ، چنان كه رئيس زندان به اختيار خود آنان را كه بيش از ديگران بتوانند پولى تقديم كنند از قيد زندان آزاد مىسازد ! زنانى كه عقيمند براى بچه‌دار شدن به زيارت قم و مشهد مىروند و آن را وسيله‌اى مجرب مىپندارند .\r\nمردم عادى نيز همچون اطبا خيلى به « نبض ديدن » اهميت مىدهند و براى اين امر ساعتهاى جيبى ايرانيان بايد به ثانيه‌شمار مجهز باشد . از گرفتن نبض ، اينها ظاهرا طبيعت بيمارى ، حاملگى زنان و حتى جنسيت بچه‌اى را كه در شكم است تشخيص مىدهند . هرجا سروكلهء حكيمى ظاهر شود و حتى هنگامى كه سوار بر الاغ در حال عبور است از اطراف و اكناف دستها را به سوى او دراز مىكنند تا نبضشان را بگيرد . طبيب ايرانى طبعا آن‌قدر زيرك و هوشيار هست كه هرگاه صحبت از حاملگى در ميان باشد قبلا دربارهء عادت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nماهانهء زن ، قدرت جنسى شوهر و غيره سؤالهائى بكند و آنگاه نظر خود را ابراز دارد . حال هرگاه پيش‌بينى وى دربارهء جنسيت بچه درست از آب درآيد ديگر او را بقراط زمان مىنامند ؛ و هرگاه در نظر خود اشتباه كرده باشد مىگويد گناه از نبض غير طبيعى بيمار است كه مانند دريا به عمق آن نمىتوان پى برد .\r\nرسالاتى چند در باب نبض و نوع نبض گرفتن نوشته شده است ؛ نبض هر دو دست را بايد گرفت و در ضمن اين كار بايد زانو زد و قس على هذا . در طب ايرانى - عربى اصطلاحات خيلى دقيق براى انواع و اقسام نبضها در دست است كه تعداد آنها از شصت و چهار كمتر نيست . سابق بر اين در ايران و عثمانى هنگامى كه طبيبى را به عيادت زنى مىبردند به او فقط اجازهء گرفتن نبض مىدادند اما حالا تمدن تا به آنجا پيش رفته است كه به هنگام بروز بيمارى جدى و سخت طبيب مىتواند از زن بيمار معاينهء كامل به عمل آورد . فقط يك بار يكى از شاهزادگان از من خواست كه نظر خود را دربارهء وضع و حال زن بيمارش اظهار دارم ، ولى به شرطى كه خانم در پشت پرده‌اى بماند و از چاك آن پرده دست خود را براى گرفتن نبض بيرون آورد . البته اين پيشنهادى بود كه من به صورت قاطع آن را رد كردم .\r\nخون گرفتن به مقدارى مبالغه‌آميز متداول است نه تنها با بروز هر بيمارى كه جنبهء نزله‌اى و يا التهابى دارد يك يا چند بار « فصد » تجويز مىشود ، بلكه بىهيچ لزوم و بهانه‌اى هم مردم حد اقل دوبار و بسيارى حتى هر دو تا سه ماه و گاه هر ماه رگ مىزنند . خيلى معدودند ايرانيانى كه ( شاه فعلى هم يكى از آنان است ) عادت خون گرفتن مكرر را نپذيرفته‌اند و تعداد كسانى كه هنگام پا بسن گذاردن از اين رسم دست بكشند ، باز هم معدودتر است .\r\nهمواره از طبيب مىپرسند : « خون دارم ؟ » و اين جمله به معناى آن است كه « آيا بايد خون بگيرم ؟ . » همچنين در آخرين ماه‌هاى باردارى خانمها اغلب خون مىگيرند ولى در ماه‌هاى اوليهء حاملگى و بخصوص مقارن پايان سومين ماه آن را زيان‌آور مىشمارند .\r\nخون گرفتن كار جراح يا دلاك است ؛ طبيب ايرانى دست زدن به اين كار را دون شأن خود مىداند و ديگر اينكه ايرانى خيال مىكند طبيب اروپائى سررشته‌اى از اين امر ندارد . رگ به كمك درفش فوق العاده ظريفى موسوم به نيشتر گشوده مىشود . البته قبلا بازو را با يك تسمهء نازك چرمى بسته‌اند و به بيمار گلوله‌اى داده‌اند كه در دست بگيرد تا از اين طريق انگشتهايش را به حركت بيندازد . اصطلاحات خاصى دارند براى  Vena Basilica  ( باسليق ) ،  Cephalia  ( قيفال ) ،  Salvatella  ( وريدناجى ) ،  Saphena  ( وريدصافن ) و  Ranina  « 27 » .\r\nدر ايامى كه طبق محاسبات منجمين رگ زدن ساعت دارد ، در جوى جلو مغازهء دلاكى درست و حسابى خون جريان پيدا مىكند . در بيماريهاى به اصطلاح « مرطوب » مثلا در سكته كه از قرار ، مغز مورد تجاوز رطوبت قرار گرفته ،\r\n\r\n\r\n","description":"","footnote":"\r\n( 27 ) . به معناى سياهرگ نوك زبان است و اصطلاح خاص قديم آن يافته نشد . - م .\r\n","page_name":" 426 ","page_number":426},
  {"content":"\r\n\r\nرگ زدن اكيدا ممنوع است و در محرقه نيز وضع بر همين منوال است ؛ اما در مورد مطبقه ( تب تيفوئيدى ) برعكس ، چنين عملى تجويز مىشود . از اينكه چنين كارى در بيمارى تب نوبه و مالاريا اثر زيان‌بار دارد من خود به كرات اطمينان حاصل كرده‌ام ؛ رگ زدن بىموقع ، خود انگيزهء تبديل تبى عادى و ساده به بيمارئيى مهلك و سمج مىشود . بىهيچ بروبرگرد چه از رگ زدنهاى ناشيانه و چه از افراط در آن بيمارى كم‌خونى پديد مىآيد كه ممكن است آن نيز به سهم خود به استسقاى پوست تبديل گردد و در چنين صورتى ديگر مدتى وقت لازم است تا اينكه خون به مقدار طبيعى خود برسد . اين عيب نيز مزيد بر علت مىشود كه دلاك از پاك كردن نيشتر خود كه دائما مشغول كار است كوتاهى مىكند و از اين رهگذر در رگ جراحت متمركز يا گسترده ايجاد مىشود ؛ به‌هرحال من خود با هيچ موردى از انوريسما مواجه نشدم .\r\nزالو انداختن نيز دست كمى از رگ زدن ندارد . هر وقت ايرانى بىحوصله مىشود ؛ نقطه‌اى دردناك در بدن خود پيدا مىكند . حالا اين نقطه نوك بينى يا لالهء گوش باشد ، ديگر تفاوتى نمىكند و در آنجا زالو مىاندازد .\r\nزالو به اندازهء كافى در لجنهاى آب شيرين كنار درياى خزر پيدا مىشود و مقدار زيادى از آن چند سال پيش از همان جا به فرانسه فرستاده شد . در حوالى شيراز نيز زالو فراوان است اما از آن كلا در قسمتهاى شرقى مملكت خبرى نيست .\r\nقيمت زالو بسيار ناچيز است ؛ در خيابانهاى تهران اغلب اهالى مازندران پرسه مىزنند و فرياد مىكشند « آى زالو ! » . حال هرگاه يكى از فروشندگان را صدا كنيم فورا به هر تعداد بخواهيد زالو مىچسباند و معمولا تعداد زالوها از پنج تا ده تجاوز نمىكند . زالو را براى معالجهء چشم دردهائى كه خيلى هم فراوان است ، به شقيقه مىاندازند .\r\nمىتوان به خوبى تصور كرد كه بازار سومين طريق خون گرفتن ، يعنى حجامت ، نيز رونق داشته باشد . بين دو استخوان كتف تقريبا همهء ايرانيان شيارهائى به چشم مىخورد . در به دو امر خيال مىكردم اينها آثار ضربه‌هاى چوب باشد تا اينكه ديدم ضربهء چوب را فقط بر كف پا مىزنند و از اين لحظه ديگر متوجه اثر حجامت شدم . جريان حجامت كردن در سراسر مشرق‌زمين يكسان است و همان است كه در مصر قديم رايج بوده است . با چاقوى قلم‌تراش پوست را چاك مىدهند و شاخى بر روى آن مىچسبانند كه از آن طريق خون جريان پيدا مىكند و درست در ارتباط با همين طرز كار است كه طبيب « يك تا سه شاخ خون » تجويز مىكند . بخصوص اغلب حجامت را در مورد كودكان به كار مىبرند و اين روش در استسقاى سر يا ام الصبيان و غلبهء خون مطلوب است . غير از بين دو كتف در ساير قسمتهاى بدن نيز حجامت مىكنند :\r\nدر پشت حدود استخوان خاجى ( عظم عجز ) ، در مفاصل ، روى طحال و غيره .\r\nدر اينجا ناگزير از اعتراف به اين مطلبم كه من جز دو مورد هيچ عاقبت زيان - بارى بر آن نديدم و در اين دو مورد هم زخم حجامت تبديل به قرحه‌هاى سيفليسى شده بود و دلاك را متهم مىكردند كه چاقوى كثيف به كار برده بوده\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nاست . در عمل نيز در ساير قسمتهاى بدن هيچ اثرى از سيفليس ديده نمىشد .\r\nاما چون در اين هر دو مورد زنان مبتلا شده بودند و به من اجازه داده نشد كه اعضاى مستور آنها را معاينه كنم ، نتوانستم درست و دقيق به كنه قضيه پى ببرم .\r\nجمع كردن خون در يك محل ، يا راندن آن از يك نقطه ، اصولا در بيطارى حائز اهميت است زيرا داغ كردن و فتيله گذاردن تقريبا تنها وسيله براى معالجهء همهء بيماريهاى اسب و قاطر است ؛ مع هذا هرچند نه به آن درجه انحصارى ، و نه به آن شدت از جمله معالجات رايج بدن انسان نيز هست . اين كار را با بادكش ، خالكوبى و مالش پوست ، فتيله و داغ نخود انجام مىدهند .\r\n« حجامت بادى » كه « كوزه » هم به آن اطلاق مىكنند ، به طريق زير انجام مىپذيرد : يك تكه خمير را به صورت تخت و هموار به نقطهء دلخواه تن مىچسبانند ، يك قطعه شمع روشن يا يك تكه پنبه به روى آن مىگذارند و اين را زير كوزه‌اى كه گشادى دهان آن حدود هفت تا ده سانتيمتر است قرار مىدهند تا بسوزد . رقت هوائى كه از اين رهگذر پيدا مىشود ، موجب مىگردد كه خون در پوست جمع شود و از اين طريق همان نتيجه‌اى حاصل مىشود كه ما از مشمع خردل انداختن ، بدست مىآوريم . كوزه را به هنگام غلبهء خون در پشت محاذى سر ، و در دردهاى پشت ، در حدود تهيگاه و در عقب‌افتادگى قاعدگى ( حبس الطمث ) در ناحيهء رانها و پشت مىاندازند . در روستاها به جاى آن ضمادى از آلالهء تازهء له شده قرار مىدهند كه به سهولت ايجاد تاولهاى دردآورى مىكند .\r\nخال كوبيدن يكى از وسايل مورد علاقهء طبقات پائين در تداوى انواع غدد است . درست مانند طب سوزنى پوست را سوراخ سوراخ مىكنند و بعد گرد مخصوص را در اين سوراخهاى كوچك وارد مىسازند . من هيچ موردى را كه از اين كار علاجى حاصل شده باشد ، نديده‌ام .\r\nدربارهء مشت و مال ( دلك ) بدن ، قبلا در فصل يازدهم قسمت اول شرح لازم را به اطلاع رسانديم .\r\nاطباى ايرانى فعلا خيلى بيش از اطباى اروپائى به داغ به عنوان يك وسيلهء درمانى اهميت مىدهند . با برجستگى سر ميله‌اى ، زخمى عميق و طولى در بدن ايجاد مىكنند و بعد براى آنكه آن را باز نگاهدارند در روزهاى اول گلوله‌اى از موم و بعدها يك تا دو دانهء نخود در آن جاى مىدهند . رايجتر از همه اين است كه يك يا هر دو بازو را در آن واحد داغ مىكنند ؛ اما براى مقابله با دردهاى موضعى قسمتهاى ديگر بدن را نيز داغ مىكنند . مثلا شقيقه‌ها ، پيشانى و پشت سر را براى درمان چشم‌درد و سردرد و زير ترقوه را براى علاج دردهاى سينه ، استخوان ساق را براى معارضه با سياتيك ، در گودى شكم و ناحيهء طحال و كبد براى مقابله با امراض اين اعضا . پس از اين همه شواهد درخشان از آثار برجستهء داغ كردن كه در ايران بدست آوردم كارى ديگر نمىتوانم كرد جز اينكه ارزش طبى فراوانى براى اين طرز مداوا\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nقائل شوم . موردى از طبابت در آن ديار همچنان در خاطرم مانده است .\r\nمحمود خان كه مدتى سفارت ايران در سن‌پطرزبورگ را به عهده داشت به صداع فوق العاده شديدى دچار بود چنان كه براى ايام متمادى هيچ قدرت كار فكرى نداشت . پس از آنكه همهء تمهيدات بىاثر ماند داغى بر بازوى او گذاردند و وى از درد آزاد شد . اما هرگاه براى بستن سر زخم كوشش مىكردند باز اين ناراحتى تجديد مىشد . معالجهء نقرس با داغ كردن استخوان ساق كاملا غير عقلائى و بيهوده به نظر مىرسد و با وجود اين ، بسيارى از موارد موفقيت‌آميز بودن درمان را نمىتوان انكار كرد .\r\nكمتر مىشود كه در مورد انسان به جاى داغ از فتيله استفاده كنند . در بيماريهاى سخت چشم ، آثار فوق العاده مطلوب دارد . من خود در مطب بسيار از آن استفاده كرده‌ام ، زيرا از تأثير نيكوى آن نه تنها در كحالى ، بلكه در بسيارى از دردهاى ديگر از جمله در سكتهء يك طرفه مطمئن بودم .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nمخدرها ، زهرها و پادزهرها 8\r\nحشيش . ترياك . تنباكو . تاتوره . بذر البنج . ريشهء مهرگياه . بيخ‌تفت . جوز القى . بيش . روغن بادام تلخ . چاى . قهوه . شراب . عرق . آبجو . قميز . ارسنيك . خاكها . موميائى . پادزهر .\r\n« آنچه آدمى در آن در حركت است زمان است و مكان ، شادى و رنجهاى وى نيز در اين دو است ؛ آدمى در طلب تعالى است و از لايتناهى نيز بوئى برده است ولى مقتضيات زمانى و مكانى ، واقعيت موجود ( و بندى كه بر پاى دارد ) را به يادش مىآورد . پس در جستجوى وسايلى برمىآيد كه به فراموشى واداردش و چنين مطلوبى را در مخدرات مىيابد . بدين طريق است كه با دست يافتن به احساس دلچسب خوابيدن ، خواب ديدن و بيدارى به صورت آنى دست به خودكشى مىزند . » پروفسور اونگر در اثر خود به نام « گشت و گذارى در دنياى گياهان « 1 » » به نحوى صائب و درست تعلق خاطر بسيارى از مردم يا حتى كليهء اقوام و امم را به مواد مخدر توصيف كرده است . مثلا اقوام و ملل شرقى از ديرباز به اين ميل خود تسليم شده‌اند و همواره تلاش دارند كه از ميان محصولات طبيعى كه در دسترسشان است مواد تازهء مخدرى پيدا كنند . به همين دليل هم هنگامى كه من در سال 1852 « 2 » براى بار اول با اتر و كلروفورم هنرنمائى كردم ايرانيها هيچ دچار تعجب نشدند و نظر دقتشان جلب نشد .\r\nذيلا تجربيات و مشاهدات خود را دربارهء مخدرات رايج در ايران كه در طول اقامتم گرد آورده‌ام از نظر مىگذرانم .\r\n\r\nحشيش\r\nبه معنى علف نام عمومى و كلى آن  Canabis Indica  است ( به فارسى شاهدانه و به عربى كنب ) . اين برگ در حال طبيعى خود بنگ ناميده مىشود و هنگامى كه از آن داروئى تهيه كنند و آن را به صورت حب يا گلوله درآورند به آن چرس مىگويند . از نظر تأثيراتى كه بر حشيش مترتب است بدان عنوانهاى مختلفى داده‌اند از قبيل شادىآفرين ، مبهى ، تسلاى غمگينان ، راز و غيره .\r\n\r\n\r\n","description":"","footnote":"\r\n( 1 ) .  Unger , Botanische Streifzuege \r\n( 2 ) . برابر با 69 - 1268 ه . ق . - م .\r\n","page_name":" 430 ","page_number":430},
  {"content":"\r\n\r\nاين گياه كه به  Hanf  شباهت دارد و فقط قدرى قويتر و پررشدتر از آن است با كاشتن تخم آن عمل مىآيد . تقريبا در سراسر مناطق آسيا ، در هندوستان ، كشمير ، بنگال ، ايران ، عراق و شام مىرويد ولى حشيش فراوردهء بعضى از جاها و ولايات ممتازتر است مثلا محصول كشمير و افغانستان در اين‌باره قابل ذكر است ، چه مردم اين نواحى دقت بيشترى در كشت آن مبذول مىدارند و در كار تهيهء چرس واردترند . در اطراف تهران درويشها چند مزرعه را موقوف به كشت حشيش كرده‌اند . بهترين بنگ از هرات مىآيد و عرضهء آن علنى نيست بلكه توسط افغانها و درويشها به صورت گلوله‌هاى بزرگ سبز كم‌رنگ به وزن تقريبى شصت تا نود گرم به صورت مخفيانه فروخته مىشود درحالىكه چرس را به رنگ قهوه‌اى تيره و معمولا در بسته‌هاى نيم درهمى از بازار مىتوان خريد . حال هرگاه برگهاى خوب نرم شدهء بنگ را با شير بياميزند و قدرى كره به آن بيفزايند « روغن بنگ » بدست مىآيد و اين ديگر داروئى است بسيار قوى . چرس را هرگاه روى آتش سر قليان بگذارند و بخار آن را در خود فرو برند سريع‌تر از ساير طرق تأثير مىكند و به اصطلاح « مىگيرد » . چرس را مىتوان مدتى طولانىتر از بنگ نگاهداشت بىآنكه در اثر تبخير از قدرت آن كاسته شود .\r\nدر اولين كوششها براى كشيدن حشيش مانند نخستين دفعات كشيدن تنباكو احساس نامطبوعى در بدن ايجاد مىگردد بطورى كه اروپائيانى كه مىخواهند تأثير حشيش را بر خود بشناسند معمولا در ابتدا احساس دلچسبى از آن ندارند اما ممارست مدام و مستمر بدن را مستعد دريافت سم مىكند ، بدون اينكه با مصرف معتدل آن كاستى در قواى دماغى يا قدرت جنسى و يا حتى كوتاهى عمر بروز كند . حتى بر خلاف آن مىتوان گفت قطعى است كه كشيدن چرس به صورت اعتياد به شرطى كه حد و حدودى در آن رعايت شود باعث مىشود صورت رنگى با طراوت و زنده به خود بگيرد ، اشتها تحريك شود و قدرت جنسى افزونى يابد ، قوهء خيال تحريك شود ، شادى و سرزندگى ايجاد گردد و به فكر دامنهء وسيعترى داده شود . تقريبا تمام افغانيها هر روز چرس مىكشند و اكثر آنها مردمى هستند بيدار ، سرحال ، شجاع و مصمم . بهترين شاعر ايرانى كه در قيد حيات است يعنى حكيم قاآنى هر روز با مصرف شراب و حشيش الهام مىگيرد .\r\nبه همين ترتيب هم قطعى است كه مصرف مبالغه‌آميز آن بر روح و جسم اثرى مضر و ملال‌انگيز دارد . صورت رنگ‌پريده ، حالت چشم مات و خيره ؛ خون فاسد ، اشتها و قدرت جنسى ضعيف مىشود و « دماغ خشك مىگردد » ( وقتى مىگويند تردماغ يعنى سرحال و شاد است ، وقتى بگويند دماغش خشك است يعنى گيج و منگ است ) ؛ حالت خرد و خمير بودن ، بىنشاطى ، جبن ، عدم نيرو و قدرت اراده از مشخصات « بنگى » است و روزگار وى درحالىكه گرفتار ماليخوليا و كودنى است پايان مىپذيرد .\r\nحد اكثر مقدارى كه يك‌باره مىتوان بدون مسموم شدن مصرف كرد و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبدن تحمل آن را دارد چنين است : از چرس حدود نيم گرم ، از بنگ نيم درهم در يك كاسه شير و از روغن بنگ حد اكثر يك ربع گرم .\r\nيكى از آثار خاص حشيش ايجاد خيالات فريبنده و خطاهائى است كه در حواس رخ مىدهد . چشم و گوش كسى كه در حال سرمستى است چيز ديگرى مىشنود و مىبيند . سنگ ريزه‌اى سر راهش چون صخره‌اى در نظر او جلوه مىكند و مىكوشد پا را تا آنجا كه مىتواند براى عبور از آن بلند كند ، يك جوى باريك همچون نهرى ظاهر مىشود و او طالب زورقى براى عبور از آن مىگردد ؛ صداى انسان بگوشش همچون آواى رعد مىآيد . مىپندارد داراى بال است و بر فراز زمين مىتواند به پرواز درآيد . تيره‌بختى كه از نشأهء بنگ سرمست و مدهوش بود به خندق شهر افتاد و به عهدهء من گذارده شد كه بالهايش ، يعنى ساقهاى شكستهء پايش را دوباره علاج كنم .\r\nدر تمام ازمنه و اعصار فرقه‌بازان و حزب‌سازان دينى و سياسى در مشرق‌زمين از اين حالت خلسه و جذبه از يك طرف و از گيجى و بىارادگى از طرف ديگر سود جسته‌اند ، هم براى اينكه خيالات و وهم خود را تا به پايهء تجلى ارتقا دهند و هم ازآن‌رو كه معتقدان ، پيروان و نوچه‌هائى براى خود دست و پا كنند و مىتوان مدعى شد كه در انقلاباتى كه جهان اسلام را از هندوستان تا مراكش و تيمبوتكو ( در سودان ) به لرزه افكنده حشيش سهم بسزائى داشته است « 3 » . وجود چنين تأثيرى را مىتوان نزد فرقهء اسمعيليه كه در قرن جنگهاى صليبى تحت قيادت حسن صباح در الموت به حيات خود ادامه مىداد و در نزد بابيه كه همين اواخر پرچم فرقهء اشتراكى خود را برافراشتند ثابت نمود .\r\nتمام درويشها بدون استثنا به كشيدن چرس راغب و بدان پايبندند و بسيارى از آداب و اطوار آنان را نيز در اثر آن بايد دانست مانند كلبى بودن و بدبينى ، هيجان و شور غير عادى ، اطاعت كوركورانهء مريد از مراد و مرشد كه حتى آب دهان مراد را نيز به عنوان چيزى تقديس شده نگاه مىدارند . اينها هم جلوه‌هائى از تأثير آن ماده است . در ساير موارد استعمال حشيش در عقيده و فكر عامه گناهى به حساب مىآيد و تنها تعداد قليلى از مردان و شمار نادرترى از زنان بدان دلبسته‌اند ولى اينها هم همواره در خفا و در خلوت شبانگاهى بدان روى مىآورند . متأسفانه به علت وجود بسيارى از افغانيها كه بر اثر حوادث مربوط به هرات به تهران آمده‌اند استعمال چرس در اين اواخر رو به افزايش گذارده است .\r\nدر طب ، بنگ از طرف اطباى ايرانى فقط براى علاج سوزاك تجويز مىشود . اينها در سه روز اول معالجه ، قبل از آنكه به كبابهء چينى و سقز روى آورند ، نيم درهم از بنگ را در شير مخلوط و به مريض مىدهند تا اينكه قدرى تحريك و سوزش را تقليل دهد . اما اطباى هندوستان در عوض به\r\n\r\n\r\n","description":"","footnote":"\r\n( 3 ) . گمان مىرود مؤلف خود تحت تأثير بنگ چنين مطلبى واهى را به رشتهء تحرير كشيده باشد . - م .\r\n","page_name":" 432 ","page_number":432},
  {"content":"\r\n\r\nمعجون بنگ خاصيت تطويل عمر را نسبت مىدهند .\r\nدربارهء خاصيت بيهوش‌كننده ( يا بىحس‌كنندهء ) روغن بنگ من خود شاهد واقعهء حيرت‌آورى بودم . در پائيز سال 1852 « 4 » درويشى كه لب زيرينش دچار سرطان شده بود ، به محكمهء من آمد . من روز بعد به او وقت دادم و پيشنهاد كردم كه اجازه بدهد او را بيهوش كنم . وى در پاسخ گفت كه خواهد آمد منتها به « داروى بيهوشى » نيازى ندارد . فى الواقع نيز روز بعد به مطب من آمد . چشمانش بيحركت ، صورتش بىرنگ و تكيده بود چنان كه گوئى اصلا حس ندارد . دست به كار جراحى شدم . به علت پيشرفت مرض ناگزير شدم زبان را تا آخر بشكافم و پوست را آماده كنم . در تمام اين مدت ناله‌اى از وى برنيامد . اما هنگامى كه تقريبا كارم تمام شده بود و مىخواستم عضو فاسد را خارج كنم و زخم را بخيه بزنم ناگهان برخاست و فرياد برآورد : « چه حقى داريد گلوى مرا به اين حال بيندازيد ؟ و ناگهان از تالار خارج شد . هرگز او را ديگر نديدم . شاگردانم خنديدند و گفتند : « بنگى بود . »\r\nبه نظر مىآيد كه چينيها در ازمنهء قديم با به كار بردن حشيش به عنوان مادهء بيهوش‌كننده آشنا بوده‌اند و به آن ما - يائو مىگفته‌اند . ولى براى اين منظور مواد ديگرى هم به آن مىافزوده‌اند كه عبارت بوده است از  Murisca cochinchinensis  ، اقسام مواد خوش‌بو ، تاتوره ، بذر البنج و بيش « 5 » .\r\n\r\nترياك\r\nگياه ترياك كه به خشخاش يا كوكنار هم موسوم است در ايران ، در نقطه‌اى جنوبيتر از رى ( 35 درجه ) به عمل نمىآيد و در دشتهاى مرتفع شمالى هم وضع بر همين منوال است . برحسب مناطق كاشت ، اين انواع ديده مىشود : 1 . ترياك عربستانى ، از حوالى شوشتر و دزفول ( در كتاب مقدس از آن به نام شوشان ياد شده است ) كه قوىترين نوع ترياك است ؛ 2 . ترياك ماهان ، كه نزديك كرمان كاشته مىشود و بسيار قوى است ؛ 3 . ترياك هفت دست ، از حوالى اصفهان ؛ 4 . ترياك يزد ؛ 5 . ترياك اصفهان ، از حول و حوش بلافصل شهر ؛ 6 . جنس نامرغوب از شاهزاده عبد العظيم ، كاشان ، قم كه در لوله‌هاى قهوه‌اى كمرنگ در بازار فروخته مىشود و آن را اغلب با بقاياى گياهى و نشاسته مىآميزند و به اصطلاح در آن تقلب مىكنند ؛ 7 . نوعى بسيار قوى كه به رنگ قهوه‌اى تيره است و از منطقهء سارى و بارفروش در مازندران بدست مىآيد . « 6 »\r\nمصرف ترياك عموميت دارد و منعى براى آن قائل نشده‌اند و مانند\r\n\r\n\r\n","description":"","footnote":"\r\n( 4 ) . برابر با 1269 ه . ق . - م .\r\n( 5 ) .\r\n Arbeiten der Kaiserlich - russischen Gesandschaft zu Peking ( Berlin 1858 ) , II , 467 . \r\n( 6 ) . مازندران در شمال رى قرار دارد و اين حقيقت با اظهارنظر مؤلف در چند سطر پيش تعارض دارد . - م .\r\n","page_name":" 433 ","page_number":433},
  {"content":"\r\n\r\nحشيش سرشكستگى براى كسى ندارد و قبول عامه يافته است . تقريبا هر ايرانى كه بتواند از عهدهء مخارج آن برآيد حد اقل در روز يك‌بار حب ترياك مىخورد ، بخصوص در مناطق ساحلى درياى خزر ترياك زياد مصرف مىشود زيرا مىپندارند خاصيت خشك‌كنندهء آن رطوبت زيان‌بار آن مناطق را خنثى مىكند . شاه عباس دوم مىخواست سخت به منع شرابخوارى پايبند بماند ، ولى در اثر اين سختگيرى مصرف كوكنار و شربت خشخاش در قشون به حدى رسيد كه وى خود را ناگزير ديد ( 1621 ميلادى ) « 6 » از سخت‌گيرى خود در شرابخوارى بكاهد و در عوض از اين پس خريداران و فروشندگان كوكنار را با مرگ كيفر دهد ( دلاواله ،  II  ، 108 ) . اما اين دستور ظاهرا مدتى دراز اجرا نگرديد .\r\nترياك به انواع و اقسام و با تركيبات مختلف استعمال مىشود : يا به صورت خالص ، و يا مخلوط با مصطكى ، ريوند ، انقوزهء هراتى به صورت حبهائى كه به آن حب نشاط مىگويند يا به حالت معجون كه آن را برش مىنامند و اين در صورتى است كه با بذر البنج ، فلفل سياه يا سفيد ، بابونهء گاوى و زعفران آميخته شده باشد ؛ ديگر به صورت معجون مسرود كه چون بسيارى از تركيبات قديمى آن فعلا شناخته نيست به صورت گذشته فراهم نمىشود ، ولى بيش از همه تركيبى كه در زمان فتحعلى شاه براى او تهيه مىگرديد مورد توجه است ؛ به عنوان ترياك فارق « 7 » ؛ به عنوان معجون فلونيا ؛ و يا به صورت شربت خشخاش كه آن را با تيغ زدن خشخاش نارس بدست مىآورند ؛ به صورت كوكنار و آن عبارت است از حقه‌هاى خشخاش « 8 » كه آن را پخته و با شربت جوشانده و قوام آورده باشند . تمام اين معجونهاى مختلف را با دقت فراوان در خانه تهيه مىكنند . روزى كه سوار بر اسب از مقابل منزل يكى از صاحب مقامان در تهران مىگذشتم مرا به داخل دعوت كردند تا جسدى را معاينه كنم . متوفى يكى از خادمان منزل بود و از عصاره‌ها و داروهائى كه براى تهيهء « برش » در اختيارش گذارده بودند چندان ناخنك زده بود كه سرانجام كمى پس از آن ديده از جهان پوشيده بود .\r\nدر طب ترياك در اسهال ، دندان‌درد ، چرك گوش ، سينه‌درد ، دردهاى روماتيسمى ، التهابات مزمن چشم ، ورم روده ، سرماخوردگى مثانه و غيره مصرف دارد . به شيرخواره‌ها اغلب شربت خشخاش مىدهند . براى حفظ سلامت و بخصوص پس از چهل‌سالگى مفيد است كه مرتبا صبح و بعد از ظهر حب كوچكى ترياك بخورند و پس از آن فنجانى چاى يا قنداغ بنوشند .\r\n\r\n\r\n","description":"","footnote":"\r\n( 6 ) . معادل است با 1031 ه . ق و اين تاريخ با دوران حكومت شاه عباس اول مصادف است نه شاه عباس دوم . - م .\r\n( 7 ) . در فرهنگ داروئى شليمر ترياق فاروق آمده و ما هم قبلا از آن به همين صورت نام برده‌ايم . - م .\r\n( 8 ) . شقايق اغلب در باغهاى ايران ديده مىشود كه به علت زيبائى گلها به آن « لاله » هم مىگويند ولى بايد دانست كه اين شقايق از نظر طبى مصرف ندارد ، درست مانند ساير انواع و اقسام شقايق .\r\n","page_name":" 434 ","page_number":434},
  {"content":"\r\n\r\nبدين ترتيب ترياك مانع بروز چاقى يا لاغرى مفرط مىشود و اصولا سرزندگى و طراوت روح و جسم را باعث مىگردد « 9 » . در اين مورد به مثال اسب نجيب عربى استناد مىكنند كه هنگام خستگى بسيار با خوردن قدرى ترياك قادر به ادامهء رهنوردى مىگردد . به‌هرحال اسبهاى عربى چندان به ترياك معتادند كه در اوقات معين بىقرارى مىكنند ، سم به زمين مىكوبند و به اطراف مىنگرند تا سهميهء مقررشان برسد . انسان معتاد نيز هنگامى كه موقع ترياك كشيدن او فرا رسد با بروز خلق‌تنگى ، دل‌واپسى و خستگى به ياد ترياك مىافتد . به همين دليل ايرانى متعين با خود قوطى كوچكى از نقره برمىدارد كه پر است از حبهاى ترياك به رنگ طلائى يا نقره‌اى تا احتياج خود را رفع و به ديگران نيز از آن تعارف كند . حتى در مورد بيماريهاى سخت و خطرناك نيز حب ترياك را در دهان بيمار كه بيهوش و گوش در گوشه‌اى خوابيده است مىگذارند ، زيرا مىترسند كه هرگاه اين عادت قطع شود زيان بسيارى به بيمار برسد ؛ بيمار هم با رسيدن موقع مقرر هيجان و جنب‌وجوش غير عادى از خود ظاهر مىسازد كه با خوردن ترياك بر طرف مىگردد . حبهائى كه از امتزاج مصطكى ، انقوزهء هراتى و ريوند چينى با ترياك تهيه شده است بسيار طرف توجه است ، زيرا كمتر موجب يبوست مىگردد . اما در مورد برش از طبيعت گرم و كيفيت شديد مخدر آن بيمناكند . معجون مسرود و همچنين ترياق فارسى و موميائى در شمار بهترين خنثىكننده‌هاى انواع زهر و بخصوص زهر ناشى از گزيدگى مار و عقرب بشمار مىرود اما چون ديگر راز تهيه كردن آن را به صورتى صحيح نمىدانند نمىتوان مدعى شد كه نتيجهء به كار بردن آن قطعى باشد . شربت خشخاش دوائى بسيار خوب براى مداواى انواع سرماخوردگيها ، نزله و التهابات گلوست . خوردن ترياك بدون آنكه آن را قبلا وزن كرده باشند و فقط برحسب تخمين كارى است زننده كه به دلگى و عدم اعتدال خورندهء آن تعبير مىشود . در ماه رمضان مصرف ترياك در طول روز ممنوع است كه خود محروميت سختى به حساب مىآيد ؛ اما پس از غروب آفتاب و پيش از دميدن صبح يك حب مىخورند .\r\nحتى اگر يك ايرانى چهل يا پنجاه سال ترياك مصرف كرده باشد ، بندرت ممكن است بر مقدار ترياك خود كه روزانه به‌طور متوسط به يك تا دو گران و در ماه به يك تا يك و نيم مثقال ( 60 - 100 گران ) مىشود بيفزايد .\r\nدر نواحى پست ساحلى درياى خزر مقدار مصرفى روزانه معمولا دو برابر آن ، يعنى سه تا چهار گران است . مصرف ترياك با اين نظم و دقت و حتى اگر بتدريج بر مقدار آن اضافه شود بر اعضاى بدن اثر زيانبارى دارد ؛ در فعاليت روحى و جسمى انسان اختلالى ايجاد نمىكند و به استثناى ايجاد يبوست و بندرت سستى آلت تناسل نه باعث تقويت و نه موجب ضعف قواى جنسى مىگردد و وضع خواب و بيدارى هم به همين طريق فرقى نمىكند . از\r\n\r\n\r\n","description":"","footnote":"\r\n( 9 ) . مترجم اين كتاب به هيچ وجه اطلاعات طبى ندارد اما تجويز ترياك براى مردم سالم به‌هرحال به نظر سخت عجيب مىآيد .\r\n","page_name":" 435 ","page_number":435},
  {"content":"\r\n\r\nچهل‌سالگى و در ساحل درياى خزر از سى و پنج سالگى مصرف ترياك كمتر از سالهاى پيش از آن صدمه مىرساند و حتى ايرانيها مدعى هستند كه از پنجاه‌سالگى به بعد بايد ترياك مصرف كرد تا بتوان قدرت و طراوت خود را حفظ نمود و به سنين كهولت رسيد . من خود پيرمردانى را از شصت تا نود سالگى مىشناختم كه از نيم قرن پيش هر روز مقدار معين روزانهء ترياك خود را مصرف كرده بودند .\r\nسواى قلت مقدار ترياك مصرفى و يك‌نواختى در استعمال يا حتى افزودن كاملا تدريجى ( و نه يكباره ) آن ، رعايت دقيق ساعت مقرر مصرف ، علت بىضرر بودن به كار بردن مستمر ترياك را توجيه مىكند . بىحالى و سستى خاص شرقيان به داد ايرانى مىرسد ، درحالىكه اروپائى به علت خلق و خوى پرتب‌وتاب و بىقرار خود نمىتواند ساليان دراز از حدود و ثغور معين پا فراتر ننهد ، پس گاه مقدار ترياك را اضافه مىكند و گاه به مرفين پناه مىبرد و در نتيجه نمىتواند جلو خود را بگيرد و در غير ساعت مقرر چه شب و چه روز به مخدر پناه نبرد و به همين دليل در اثر مصرف مداوم آن سلامت و حيات خود را بخطر مىافكند . به همين ترتيب درويشها و فقيرها هم كه روزگار را به بيمارى و بيكارى مىگذرانند همه و همه دستخوش و مقهور بىاعتدالى مىشوند ؛ اينها ترياكى مىشوند يعنى ترياك‌خور و ترياك‌كش حرفه‌اى و در نتيجه دچار تخديرى دائمى هستند كه روح و جسم آنها را دستخوش اختلال مىكند . در حضور خود من درويشى حد اقل حدود هفت درهم را يكباره بلعيد .\r\nترك ترياك پس از مصرف ساليان متمادى نيز بدون هيچ آثار زيانبار ممكن است ؛ تنها بايد دقت كرد كه عمل ترك ترياك خيلى آهسته و تدريجى انجام پذيرد . اما براى بعضيها مصرف ترياك چنان به صورت الزام و احتياج درآمده است كه تمام اعضا و جوارح آنها بدون آن دچار بيمارى مىشود تا اينكه متدرجا به حالت مألوف بازگردند و شفا يابند .\r\nفقط معدودى از كسان را ديدم كه ساختمان بدنى آنها كلا در برابر ترياك مقاومت مىكرد و پس از صرف كمترين مقدار آن دچار لاغرى مىشدند و به يبوستهاى سخت و بيخوابى دچار مىآمدند . در عوض مردمى هم هستند كه بدون وارد آمدن صدمه‌اى به سلامتشان مصرف ترياك را تا 20 و 30 گران در روز مىرسانند و چندين سال نيز دوام مىآورند . بدين ترتيب است كه مىبينيم سرجان ملكم « 10 » يكى از كارشناسان اساسى امور ايران در كتاب خود « يادداشتهائى از ايران » مورد زير را حكايت مىكند : « امروز توفيق ملاقات با دوست قديمم محمد رضا خان بيات ، كه از شيراز مىآمد دست داد ؛ وى همچون جوانى چهار نعل به سوى من آمد و از دور با صداى بلند خوش‌آمدى نثارم كرد . وقتى كه وى را جوانتر و چابك‌تر از ده سال پيش در برابر خود ديدم غرق حيرت شدم ، زيرا وى ده سال پيش آن‌قدر ترياك مصرف مىكرد كه كافى بود\r\n\r\n\r\n","description":"","footnote":"\r\n( 10 ) .  Sir John Malcolm \r\n","page_name":" 436 ","page_number":436},
  {"content":"\r\n\r\nطبق اظهار طبيب من ، سى نفر غير معتاد را بكشد . من كه مطمئن بودم اين خان پير كه برايش احترام بسيار قائل بودم با مصرف بىحدوحصر ترياك در مدتى كوتاه به ديار عدم خواهد رفت ، از طبيب خود خواستم وى را از اين كار منصرف كند . پس از اولين خوش‌وبشها از من پرسيد آيا دكتر حضور دارد ؟ و پس از آنكه شنيد دكتر فعلا در هندوستان به خدمت مشغول است ، در جوابم خنده‌كنان گفت : « متأسفم ، خيلى دلم مىخواست نشانش بدهم كه اطباى اروپائى ، هرچند در معالجهء شلها و كورها معجز مىكنند ، باز پيغمبر نيستند ؛ ده سال قبل پيش‌بينى كرد كه اگر ترياك را ترك نكنم مىميرم ، خوب از وقتى كه او مرگ عاجل مرا پيش‌بينى كرد نه تنها مقدار ترياكم را كم نكرده‌ام بلكه آن را به چهار برابر رسانده‌ام و حالا هم هشتاد سال دارم و به همان اندازه كه در اين سن و سال مىتوان بود شاداب و نيرومند هستم ! » در ضمن گفتن اين كلمات قوطيى از جيب خود بيرون كشيد و تعداد زيادى حب در دهان گذاشت و ريشخندكنان فرياد برآورد : « كاش آن رفيق دكترم اينجا بود ! »\r\nمورد ديگرى را شرح مىدهم كه خود شاهد آن بودم . مجتهد حاجى ملا صادق يكى از دوستان و طرفداران من به صد و پانزده سالگى قمرى و حدود يك‌صد و يازده‌سالگى شمسى رسيد ، در مدت زيادى از عمرش روزانه چهارگران ترياك خورده بود و در اين اواخر به قدرى كم‌غذا مىخورد كه زندگى خود را تنها مديون ترياك مىدانست . درست يك سال پيش از مرگش او را ديدم كه با وقار تمام و بدون خميدگى پشت بر مجلسى رياست مىكرد ؛ وى هنوز داراى آن‌قدر از قواى دماغى بود كه با من به بحثى پرشور بپردازد و امتيازات اسلام را برشمارد .\r\nپس از همهء اين حرفها دربارهء ترياك به شرط آنكه در آن از مصرف مقدارى معتدل تجاوز نشود و همچنين راجع به قهوه چنين مىتوان گفت و رأى داد : اگر هم سم باشد سمى است كه به آهستگى بسيار تأثير خود را مىگذارد .\r\nترياك كشيدن به‌طور حتم و قطع داراى عواقب وخيمى است و اين زيان بدان جهت بيشتر است كه دود و بخار آن نه با قليان كه مقدارى از مواد شبه قليا را در آب نگاه مىدارد ، بلكه با چپقهاى كوتاه تركى كشيده مىشود .\r\nاين كار در ايران كمتر از عثمانى شيوع دارد و چون اخلاق عمومى چنين كارى را طرد كرده است به صورت استثنا و در حال اختفاى كامل بدان مىپردازند .\r\nپس از مدتى كوتاه در ترياك‌كشها علائم تخدير مزمن ظاهر مىشود : گونه‌هاى گود افتاده ، چشمان خيرهء بىحالت ، زردى كاه مانند صورت ، راه رفتن لرزان ، بىخوابى و بىاشتهائى ، تنبلى قواى دماغى ، پريشان فكرى و سرانجام تيرگى واقعى نيروى عقلانى .\r\nكسانى كه مىخواهند انتحار كنند ترياك را به عنوان سم مهلك به كار مىبرند . مانند تمام اقوامى كه به سرنوشت محتوم معتقدند نزد ايرانيان\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nخودكشى شيوع چندانى ندارد اما گاهى مواردى از آن مشاهده مىشود . زنان و مردان سياه‌پوست به نحوى چشم‌گير بدان راغبند . درمان ترياك خوردگان بدين طريق است كه مقدارى داروى تهوع‌آور و قهوهء قوى سياه‌رنگ به آنان مىخورانند و در عين حال دائم بيماران را تكان مىدهند و آب سرد به سر و رويشان مىپاشند . براى آنكه تكه‌هاى حل نشدهء ترياك از معده خارج شود خوب است كه قبل از دواى تهوع‌آور قدرى هم به او شراب بخورانند .\r\nمن كودك ده‌ماهه منشى شاه را ، به نام ميرزا عباس منشى ، معالجه كردم . كنيز منزل كه مىخواست از خانم خانه انتقام بگيرد نه عدد حب ترياك به او خورانده بود . وقتى كه رسيدم بچه كبود و با مردمكهاى كوچك شده در حال بيهوشى بود اما گاه‌گاه با دست خود به بينيش مىزد ؛ زيرا خارش شديد بينى يكى از علائم قطعى و هميشگى مسموميت است . خوشبختانه من داخل دهان بيمار را معاينه كردم و چهار حب نبلعيده را در آنجا يافتم . بلافاصله مقدار زيادى انتيمون قىآور به بچه خوراندم ، ولى هيچ در ايجاد استفراغ مؤثر نيفتاد .\r\nآنگاه دو قاشق شراب به زور به دهن كودك وارد كردم ، و او را بين پاهاى خودم تاب دادم ؛ كاملا بالا آورد و تكه‌هاى هضم نشدهء ترياك بيرون آمد . بعد نوبت به تنقيه و پاشيدن آب بر روى بچه رسيد و پس از سه روز خطر به كلى از سر گذشت .\r\nمصرف مداوم ترياك در درمان ترشحات مخاطى و سرماخوردگيهاى غشاء مخاطى بسيار مفيد است ؛ حتى براى درمان اين ناراحتيها چند ماه مرتب به بچه ترياك مىدهند . ترياك در برابر و با مصونيت نمىدهد ؛ اما پس از ابتلا مىتوان با دادن مقدار بسيار زياد ترياك جلو استفراغ را گرفت ، ولى بندرت از اين طريق كار به جائى رسيده است حتى مىتوان از اين بيم داشت كه علائم مسموميت هم بر نشانه‌هاى بيمارى و با اضافه گردد . در مورد تب لرز مىتوان گفت درست است كه ترياك مىتواند از حدت و غليان تب بكاهد اما بايد در نظر داشت كه حملهء بعدى بيمارى شديدتر عارض مىشود .\r\nدر بيماريهاى اسهال و اسهال خونى ترياك مصرفى ندارد . فقط گاهى در نواحى ساحلى درياى خزر ترياك را با كالومل توأما به چنين بيمارانى مىدهند .\r\nيزد و اصفهان مقدار قابل ملاحظه‌اى ترياك به هندوستان و عثمانى صادر مىكنند .\r\n\r\nتنباكو\r\nبوتهء تنباكو گياهى است داراى گلهاى صورتى كه به تنباكوى ما در آلمان بسيار شباهت دارد و نزديك است . ايرانيها مىپندارند كه تنباكو گياهى بومى و ايرانى است . اما اين پندار با اين حقيقت تعارض دارد كه در هيچ‌يك از كتب عقاقير قديم‌تر و در هيچ‌يك از اشعار دوران گذشته يادى از تنباكو نشده است و از اين گذشته اسم آن نيز خود اشاره‌اى به اصل خارجى و غير بومى است . به نظر مىآيد كه اين گياه در زمينى كه كمى نمك داشته باشد بهتر\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمىرويد ؛ در هر حال اقلا من خود شاهد بوده‌ام كه نزديك مزارع تنباكو هميشه مقدار زيادى علف شوره روئيده است . در نقطه‌اى شماليتر از 34 درجه در دشت مسطح اراك به عمل نمىآيد و در ناحيهء پست سواحل درياى خزر هم وضع بر همين منوال است . در مرتفع‌ترين نقطه‌اى كه من تنباكو ديدم اسپاس در جلگه‌اى بين شيراز و اصفهان بود . وقتى كه از آن نقطه عبور مىكردم چهارم مردادماه بود ، ميزان الحراره حد اكثر حرارت روز را 24 درجه نشان مىداد و آب در حرارت 93 درجه جوش مىآمد ، با وجود اين شك دارم كه اين گياه در آنجا « برسد » ، چه غنچه‌هاى شكوفهء آن هنوز نيش هم نزده بود .\r\nدر ولايت لار ، در جنوب شيراز ، بهترين نوع تنباكوى شيرازى به عمل مىآيد . اين تنباكو عطر خوشى دارد كه با گذشت زمان بهتر مىشود ؛ يك من ( - 3 / 1 5 پاوند ) آن را در تهران به دو پنجم تومان ( - دوكات ) مىفروشند .\r\nقسمت اعظم آن در خود مملكت مصرف دارد و بقيه را به قسطنطنيه و همچنين به پطرزبورگ و قفقاز مىفرستند . نوع درجه دوم آن محصول اصفهان است كه كم‌عطرتر است ، گلو را بخارش مىاندازد و مدت زيادى هم نمىتوان آن را نگاه داشت . ساير انواع آنكه متعلق به كاشان ، يزد و غيره است به مصرف طبقات فقيرتر مىرسد يا به قسطنطنيه و بغداد صادر مىشود . ميزان صدور آن قابل ملاحظه است و از زمان جنگ كريمه بدان افزوده شده است ، چه از آن هنگام تنباكوى ايران در اروپا هم طرفدارانى پيدا كرده است ؛ قيمت صادرات آن در سال بين دويست تا سيصد هزار تومان برآورد مىشود .\r\nدر نيمهء اول ارديبهشت در اصفهان بذر را تقريبا چسبيده به هم در خاك فرو مىكنند . پس از گذشت يك ماه جوانه‌هائى كه حدود هفت سانتيمتر ارتفاع دارد از زمين خارج و با فاصلهء بيشتر ، تقريبا مانند مزرعهء سيب‌زمينى ما ، در زمين نشا مىشود . در طرفين اين نشاها شيارهاى عميقى احداث مىشود تا گياه بتواند به خوبى آب بخورد . به نظر مىآيد كه گياه آب زياد را خوب تحمل نكند . مقارن اوايل تير من خود بوته‌هائى را به ارتفاع يك پا و نيم ديدم .\r\nفقط هفت تا نه برگ را به بوته مىگذارند و بقيهء برگها و جوانه را مىزنند و اواخر تيرماه شكوفه‌ها را نيز قطع مىكنند ، البته به استثناى بوته‌هائى كه براى گرفتن تخم در نظر گرفته شده است . در پائيز برگها را مىبرند و خشك مىكنند . از برگهاى ميانى كه بين ريشه و برگهاى شكوفه‌دار قرار گرفته بهترين جنس بدست مىآيد .\r\nتنباكو را به علت نيكوتين بسيار و طعم تند نامطبوعش نمىتوان با چپقهاى عادى و معمولى كشيد ؛ پس آن را با دستگاهى كه به نارگيله مشهور است - مشتق از كلمهء نارگيل زيرا اغلب از يك نارگيل يا كدو به جاى محفظهء آب آن استفاده مىشود - مىكشند ؛ در ايران اين دستگاه بيشتر به قليان شهرت يافته و اين لفظ نيز خود حاكى از صداى خاصى است كه از آب آن به هنگام كشيدن برمىخيزد . برگهاى تنباكو را خرد و لگدكوب مىكنند و بعد آن را از سرند مىگذرانند تا آن را از ساقه‌ها و رگه‌ها جدا سازند و چون اين\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nقسمتها بخصوص تند و مخدر است و به هنگام سوختن بوئى زننده از آن منتشر مىشود فقط مورد استفادهء فقيرترين و محرومترين طبقات قرار مىگيرد . در حدود دو درهم از تنباكوى الك شده ، و با آب مرطوب شده را كه خوب بهم ماليده‌اند به روى سرقليان قرار مىدهند و ذغال كاملا افروختهء بدون دود را طورى روى آن مىگذارند كه با تأنى و بطرزى ناقص بسوزد . از سر قليان لوله‌اى تا كف محفظه‌اى بطرى شكل كه تا نيمهء آن آب است پائين مىرود ؛ لوله‌اى ديگر كه مورب قرار گرفته و آن را به دهن مىگيرند در قسمت آزاد محفظه قدرى بالاى آب جاى گرفته است . درحالىكه به اين طريق بخار از آب مىگذرد خنك مىشود و مقدارى از شدت و حدت تخديرى خود را از دست مىدهد . البته آب كوزهء قليان را بايد اغلب عوض كنند زيرا آب بسرعت از ذرات تند تنباكو اشباع مىشود و آن را مجددا به دود بازپس مىدهد . مردم عادى اين آب قليان اشباع شده را به بهترين وجه به عنوان داروئى تهوع‌آور به كار مىبرند بخصوص در بيماريهاى مربوط به تنگى نفس . معمولا قليان را به زيبائى و تجمل بسيار مىآرايند و در منزلهاى اعيان چند نوكر نگاه مىدارند كه كارشان منحصرا پاك و تميز كردن ، آوردن و دودى كردن قليان است .\r\nقليان نيز همچون خوردن و نوشيدن از جملهء امورى است كه براى ايرانى غير قابل اجتناب بشمار مىرود . چه تنها باشد چه در حال پايان دادن به كارى و امرى ، در حين گفت‌وگو ، در جريان پذيرائى ميهمان يا وداع با او ، در ضمن تشريفات عمومى و رسمى در هيچ كجا نمىتواند از قليان چشم بپوشد .\r\nبه هر مهمانى قليان تعارف مىكنند ؛ به بيگانه‌اى قليان ندادن در حكم فحش دادن به اوست . فقط اعضاى خانواده در حضور رئيس خانوار حق كشيدن قليان ندارند ، مگر اينكه او به آنها چنين اجازه‌اى بدهد كه اين هم بسيار بندرت رخ مىدهد . اگر دستور بدهند كه براى سومين بار پيش مهمانى قليان برده شود اين در حكم اشاره‌اى است كه وى بايد ديگر مرخص شود . شخصيتهاى صاحب مقام خود خواهان سومين قليان مىشوند تا از اين رهگذر نوكران را براى عزيمت هشدار بدهند . در غير اين صورت هرگاه كسى در خانهء غريبه‌اى خود به خدمه سفارش قليان بدهد اين كار در حكم گستاخى و غرور بسيار بشمار مىآيد . در مسافرتها هم ايرانيها دستور مىدهند كه نوكر سواره‌اى قليان با خود بياورد . او بايد همواره آتش گل‌انداخته همراه داشته و آماده باشد كه نىقليان نرم و قابل انعطاف ( نىپيچ ) را در اختيارش بگذارد . هرگاه در بين راه با آشنائى مصادف شوند توقف مىكنند و پس از مبادلهء تعارفات معمول با او قليانى مىكشند . روزى با يكى از افسران توپخانه كه سابقهء الفتى با وى در بين بود برخوردم . با توپخانهء خود از اردوى سلطنتى بازمىگشت ؛ هنگامى كه مرا ديد به قواى خود فرمان ايست داد و تازه پس از آنكه باهم قليانى كشيديم فرمان ادامهء حركت را صادر كرد . حتى به هنگام اشتغال به مشقهاى نظام نيز سربازان در پشت جبهه گم‌وگور مىشوند تا چند پك به قليان بزنند .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nبراى يك قليانى كاركشته كه دود فرو برده را مدتى در ريه نگاه مىدارد و بعد آن را آهسته‌آهسته از دهان و بينى بيرون مىدهد ، پنج تا شش پك كافى است كه او را سر « كيف » بياورد . كيف به حالتى مىگويند كه از زمانى كه عمل تخدير در شرف آغاز است ، تا مدتى كه فرد سرمست هنوز هوش و حواس خود را از دست نداده ادامه مىيابد و شخص در حال نشأه است ، يعنى بهترين حالت شرقيها . مرحلهء بالاتر از آن « غشى » است كه همان مستى واقعى است . كسى كه به اين مرحلهء اخير رسيده باشد داراى نفرت‌انگيزترين منظره‌هاست : همچون كسانى كه دچار صرع گرديده‌اند ، چشمها از حال عادى خارج مىشود به نحوى كه فقط سفيدى آن ديده مىشود ، آب از دهان بيرون مىزند ، دستها و پاها بىاختيار دچار حركاتى تشنج مانند مىشود تا سرانجام وى در خوابى مرگ‌آسا فرو مىرود . بندرت مردانى را ديده‌ام كه از اعتدال كيف خارج شوند ؛ اغلب زنان حرم و نوكران بىكار و بىعار هستند كه در اثر ملال ، به مدتى طولانى و مكرر قليان مىكشند و از اين رهگذر دچار غشى مىشوند .\r\nافراط در كشيدن قليان باعث ايجاد نزلهء قصبة الريه و امفيزم مىشود كه اين ناراحتيها با در نظر گرفتن كيفيات اقليمى خشك و گرم ايران ، و عادت ايرانيان به گرفتن رژيم شير الاغ در بهار روى هم رفته به حد خطرناكى اين بيماريها در اروپا ، نمىرسد . به‌هرحال موارد سختى هم از اين بيماريها ديده مىشود و بيشتر شدت اين مرضها در اواخر پائيز مشاهده مىشود نه در ماه‌هاى زمستانى . كثرت و شدت اين بيماريها بيشتر در شهرهاى صنعتى كاشان و اصفهان چشمگير است . برحسب دفتر يادداشتهاى روزانهء من در طول اقامت كوتاهم در آنجا با موارد امفيزم و سينه درد و همچنين بزرگ شدن قلب ، تنگى نفس و بيمارى كبود كه از عواقب آنهاست ده‌بار بيش از مدت اقامت نه‌ساله‌ام در تهران و حوالى آن برخوردم . هرچه براى كشف علت آن كوشيدم تلاشهايم به جائى نرسيد . به محض بروز بيمارى نزلهء قصبة الريه بايد از كشيدن قليان كاملا دست كشيد زيرا ادامهء كشيدن قليان باعث بروز حملات سبك خفگى مىگردد ؛ حد اكثر آنكه بتوان اجازه داد بيماران طرف صبح چند پكى به قليان بزنند تا بر اثر آن سرفه بگيرد و خروج خلط تسهيل شود .\r\nاين را كه در ايران سل ريوى فوق العاده نادر است مىخواهم در اثر تمرينات تنفسى منظم ، شستشوى منظم سلولهاى فوق العاده ظريف ششها با بخار تنباكو و خروج خلط در اثر امفيزم و لاجرم به علت كشيدن قليان قلمداد كنم و در نتيجه معتقدم كه كشيدن قليان به حال كسانى كه استعداد ابتلا به سل دارند بسيار مفيد است . به همچنين مىتوان قليان را به عنوان وسيله‌اى براى وارد كردن بعضى داروها به بدن توجيه كرد ، چه با فرو بردن بخار تنباكو و تماس بلاواسطهء آن با مخاط مىتوان به تأثيرى سريع‌تر بر اعضاى بدن دست يافت تا انواع ديگر جذب دارو . مثلا من خود شاهد بودم كه چگونه با كشيدن دود جيوه مىتوان پيشرفت ويران كنندهء بيمارى سيفليس را متوقف\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nساخت . از آن گذشته توانستم با موفقيت به صورت دود و بخار اين داروها را به بدن مريض برسانم : اشق يا بارزد ، انقوزهء هراتى ، سقز يا مصطكى ، در يك مورد هم قطران ؛ و باز هم براى مواد بسيار ديگرى از قبيل  Thus Stirax  « 11 » ، كافور ، گنه‌گنه ، جوهربيد ، حتى پنجه‌على ، بوره ، نشادر و غيره طريق تنفس با قليان را تجويز مىكنم كه برحسب اوضاع و احوال مىتوان به جاى آب كه بخارها و دود از آن مىگذرد مايعات ديگرى كه خنثى باشند و در عوض تنباكو برگهاى بىاثر ديگرى به كار برد . شدت تأثير تنفس از طريق دود قليان در قياس با تنفس آن از يك چپق عادى تقريبا برابر است با نسبت تأثير كلرفورم از راه تنفس و استعمال همان ماده از راه روده .\r\nاستعمال دخانيات براى گبرها ممنوع است زيرا دين زرتشت اين كار را بىاحترامى به آتش مىشمارند ؛ رعاياى خان بخارا هم حق كشيدن تنباكو ندارند . همچنين فرقهء اشتراكى بابيه منع استعمال دخانيات را پذيرفته است ، اما پيروان آن در عوض مجازند كه حشيش به كار برند .\r\nدر ولايات شمالى كه اغلب مسكن قبايل ترك و تاتار است به جاى قليان چپق تركى مىكشند . « توتون » چپق را بيش از همه در اطراف درياچهء اورميه مىكارند . برگهاى توتون را به نرمى تمام و تقريبا به صورت گرد مىكوبند و مىمالند ؛ رنگ توتون زرد طلائى است و مقدار نيكوتين آن بسيار اندك است اما عطرى ملايم و مطبوع دارد . توتون كردى - بغدادى از آن قويتر است .\r\n« انفيه » را ارمنيان اصفهان از برگهاى مسحوق تنباكو فراهم مىآورند و با ريختن چاى چينى بر روى آن ، آن را تخمير مىكنند . اما قسمت اعظم انفيه به خارج صادر مىشود ، بخصوص به قفقاز ، چه انفيه در خود ايران رواج اندكى دارد و تقريبا هميشه به عنوان وسيله‌اى فرعى در چشم درد و سردرد مورد استفاده قرار مىگيرد .\r\n\r\nتاتوره\r\nتاتوره يا جوز ماثل در زمينهاى كود داده شده و در روى تودهء زباله‌هاى شهرى و ده‌ها مىرويد و اطباى ايرانى سخت بدان اهميت مىدهند . تخم اين گياه در معالجهء بيماريهاى تب‌لرز ، بخصوص نوبهء ربع ، سردردهاى مزمن ، قطرب و اصولا انواع تشنجها تجويز مىشود ، و روغن حاصل از آن در درمان امراض مقعد و بواسير كه نزد اقوام سواركار به كثرت ديده مىشود و دردناك نيز هست ، به كار مىرود و از اين گياه ضمادهاى تقويت‌كننده بر اعضاى ضعيف و سست مىاندازند . پسربچه‌اى دوازده ساله را كه به لكنت زبان دچار بود پدرش نزد من آورد زيرا اين ناراحتى مانع بود كه بتواند ادعيهء عربى را كه بر هر ايرانى از سيزده‌سالگى فرض است ، بوضوح تلفظ كند . با خوراندن تخم تاتوره‌اى كه تازه‌تازه نرم و سائيده شده بود ، و همچنين كمپرس آب سرد بر روى سر ، توانستم در دو ماه قادرش سازم كه ادعيهء مقرر را بخواند .\r\n\r\n\r\n","description":"","footnote":"\r\n( 11 ) . معادل فارسى نام اين دارو در هيچ‌يك از مراجع بدست نيامد . - م .\r\n","page_name":" 442 ","page_number":442},
  {"content":"\r\n\r\n\r\nبذر البنج\r\nبذر البنج يا بنگ در انواع و اقسام خود در اين ديار يافته مىشود . دكتر بوهسه « 12 » با انواع مختلف اين گياه مواجه شد و به شرح آنها پرداخت « 13 » .\r\nبا تخمهاى اين گياه معجونهاى مكيف و مشهورتر از همه برش‌ترياك ، درست مىكنند . اگر اين گياه استعمال خارجى بشود اثر تسكين‌دهندهء درد دارد .\r\n\r\nمردم گياه\r\nكه به آن مهر گياه ، يبروج الصنم ، بيخ‌لفاح ، سگ‌كن هم مىگويند فقط در نيمهء جنوبى كشور و بيشتر از همه در شيراز مىرويد . در اينجا نيز مانند اروپاى روزگاران گذشته بدان خواص فوق طبيعى نسبت مىدهند و آن را به عنوان تعويذ براى جلوگيرى از صرع ، نازائى ، سقط جنين ، بىوفائى مرد يا زن ، بىعنايتى شاه و همچنين حفاظت در برابر سحر و اعمال قدرتهاى اهريمنى مورد استفاده قرار مىدهند .\r\n\r\nبيخ‌تفت\r\nكه به آن ريشهء تفت ، شوكران و دورس  ( Durs )  هم مىگويند در منطقهء تفت نزديك يزد مىرويد و يكى از اجزاى اغلب معجونهاى مقوى بشمار است .\r\nگاه نيز مقدار كمى از آن را با نان‌قندى مىآميزند تا از حركات بىاختيار و بىقرار كسانى كه از آن خورده‌اند تفريح كنند . من مقدارى از اين ريشه را براى آقاى شروف « 14 » كه مشاور دولت است فرستادم . وى آزمايشهاى فوق العاده جالب توجهى با آن به عمل آورد و حاصل كوششهاى خود را در مجلهء طب عملى « 15 » بدين نحو به رشتهء تحرير كشيد : « هرگاه ريشهء تفت را با بذر البنج بومى و همچنين با ساير قسمتهاى اين گياه مقايسه كنيم مىبينيم كه از نظر قدرت تأثير بين آنها تفاوت فاحشى است ؛ زيرا بيخ تفت بيشتر از ريشهء دوسالهء بذر البنج بومى اروپائى داراى عناصر مؤثرى است كه با كمك الكل بدست مىآيد . در مورد گياه اروپائى نسبت ريشه به عصارهء الكلى پنج است به يك . اما در مورد ريشهء تفت نسبت بيست و چهار به يك بدست مىآيد ؛ ولى آن‌طور كه از آزمايشهاى مذكور در فوق حاصل مىشود عصارهء الكلى ريشهء تفت سخت مؤثرتر است و حتى تأثير آن عصاره از نظر حدت و شدت از عصارهء الكلى بلادون نيز بيشتر است ؛ يك‌گران از بلادون ، به هيچ وجه چنان مسموميت طولانى مداومى كه از مصرف مقدار اندكى از ريشهء تفت در مزاج پشيك ( نام مسموم ) ايجاد شد ، پديد نمىآورد . افزايش فوق العادهء ضربان نبض يعنى 130 بار در هر دقيقه ، بروز هيجان فراوان در روحيات ، جنب‌وجوش و تقلاى غير عادى ، همه و همه بيشتر تناسب با\r\n\r\n\r\n","description":"","footnote":"\r\n( 12 ) .\r\n Buhze , Gesammelte Pflanzen in Transkaukazien und Persien , 1860 \r\n( 13 ) .\r\n Hyoscyamus niger , Persicus , Camerarii , Seneccionis , Bipennatisectus , Pusillus . \r\n( 14 ) .  Schroff \r\n( 15 ) .  Zeitschrift fur praktische Heilkunde \r\n","page_name":" 443 ","page_number":443},
  {"content":"\r\n\r\nمسموميت حاصل از تاتوره و آتروفين دارد تا اين گياه . همانطور كه گياه - شناسان در نوع بيخ تفت مرحله‌اى انتقالى از بذر البنج به بلادون مىبينند ، از نظر داروشناسى و زهرشناسى نيز بايد بيخ تفت مرحله‌اى انتقالى به حساب آيد .\r\nجواب اين پرسش كه آيا بيخ تفت در طب مصرف دارد و اگر دارد در چه قسمت و به چه منظورى است ، فقط در تحقيق دربارهء خود آن بدست مىآيد .\r\nبيخ تفت در تمام مواردى كه طبيب بذر البنج ، بلادون و تاتوره به كار مىبرد ، مصرف دارد . اما در درمان بيماريها بايد به اين نكته باز توجه خاص مبذول داشت كه اين دارو بر تمام داروهاى هم خانوادهء خود كه دربارهء آنها تحقيق شده است ، از نظر تأثير برترى قاطع دارد ؛ پس در تجويز آن و مقدارش بايد ملاحظه داشت . اگر بخواهيم آن را به صورت جوهرى تجويز كنيم : 12 / 1 گران مقدار كم ، 6 / 1 گران مقدار متوسط و يك‌گران مقدار زياد محسوب است ؛ عصارهء الكلى آن پنج بار قويتر از خود دارو است ؛ پس معلوم است كه بايد مقدار آن را به يك پنجم تقليل داد .\r\n\r\nجوز القى\r\nگياهى است كه به آن كچوله ، اذاراقى و اشتباها تاتوله هم مىگويند .\r\nاين سهو در نامگذارى اغلب موجب ايجاد عواقب سخت وخيمى براى مردم شده است . به‌هرحال بعضيها از اين دارو براى تحريك قواى جنسى استفاده مىكنند و توأم با گنه‌گنه آن را به صورت مداوم براى مقابله با عنن به مصرف مىرسانند . قبل از آنكه جوز را بكوبند و در معجون بياميزند آن را مدتى در شير مىخيسانند تا نرم شود . از اين طريق قدرى از سميت آن كاسته مىشود ، منتها بايد دانست كه باز كلا نمىتوان گفت از بيمارى كزاز « 16 » و حتى مسموميت منجر به مرگ ديگر خبرى نيست .\r\n\r\nبيش\r\nبيش در ايران قوىترين سم گياهى محسوب است و حتى آن را از سم مار نيز نيرومندتر مىدانند . مىگويند كه ريشهء اين گياه فقط بر روى كوه هلهل در چين يافته مىشود . نوع ديگرى از ريشهء بيش كه به آن سنگور « 17 » مىگويند و از خارج مانند شاخ غزالان داراى نقطه‌هاى سياه است از هندوستان وارد مىشود ، ظاهرا تا چند ذرع اطراف آن ، گياه ديگرى نبايد قدرت نمو و رشد داشته باشد . مصرف بيش در طب بسيار محدود است ؛ اما اغلب آن را با جن سنگ ( ريشهء نيروبخش ) عوضى مىگيرند . درويشها اغلب يك ريشهء بيش را با خود دارند : اما به چه علت ؟ نتوانستم دريابم .\r\n\r\n\r\n","description":"","footnote":"\r\n( 16 ) . كزاز خود بيمارى مستقلى است و نمىتوان گفت كه با خوردن كچوله ايجاد مىشود .\r\nشايد منظور بروز عوارض بيمارى كزاز و از جمله كليد شدن دندان باشد . - م .\r\n( 17 ) . در متن :  Sengur  . - م .\r\n","page_name":" 444 ","page_number":444},
  {"content":"\r\n\r\n\r\nروغن بادام كوهى\r\nكه از بادام وحشى بدست مىآيد و سه نوع مختلف آن در جنوب ايران پيدا مىشود . اين دارو را به عنوان داروى ماليدنى در بيماريهاى ورم روده ، روماتيسم و نورالژى تجويز مىكنند .\r\n\r\nچاى\r\nچاى ، حدود دويست سال پيش از چين به ايران وارد شده ولى از يك نسل پيش رواج عام يافته است . حتى اولئاريوس از چايخانه‌هاى اصفهان سخن بميان آورده است : « در اينجا آب گرمى را مىنوشند كه از علفى به نام « تسائى » درست مىشود . مىگويند ماده‌اى است سلامت‌بخش كه على الخصوص خون را تصفيه مىكند . » در جنگهاى داخلى بعد ، و هنگامى كه تماس با هنديان كاهش يافت ، ظاهرا چاى كلا از رواج افتاد ؛ به‌هرحال ايرانيها ورود آن را به كشورشان از ابتداى قرن حاضر « 18 » مىدانند و آن‌هم از روزى كه عباس ميرزا چند بسته چاى و قند به عنوان هديه دريافت كرد . حقيقت هرطور كه باشد مصرف چاى امروزه در شهرها چندان عموميت دارد كه به زحمت مىتوان خانوادهء ثروتمندى را يافت كه در خانه‌اش يك سماور روسى نباشد ؛ هر مهمان محترم و مثلا طبيب را به هنگام عيادتش با چاى پذيرائى مىكنند . ايرانى معمولا دو فنجان متوسط صبح ، و دوتا عصر با حب ترياك خود چاى مىخورد . در مسافرتهاى بيابانى و روىهم‌رفته هر جا كه آب آشاميدنى گوارا فراهم نباشد ، به علت خصلت عطش نشانى كه در چاى هست ، آن را مىنوشند زيرا با مصرف آن ديگر در بين راه لازم نيست از آبهاى راكد و بدبو كه علت العلل تب نوبهء خطرناك است بنوشند .\r\nبدين ترتيب است كه اكنون در شهرهاى ايران چاى را از جملهء احتياجات غير قابل اجتناب زندگى مىشمارند و حتى بعضى با شور و اشتياق فراوان آن را مىنوشند . كسانى را در تهران مىشناختم كه تا روزى هجده فنجان چاى مىنوشيدند . بديهى است كه افراط در نوشيدن آن ، بخصوص وقتى كه آن را بسيار پررنگ تهيه مىكنند ، اثر سوء بر سلامت دارد . ضربان قلب ، بىخوابى و بىاشتهائى از آثار حتمى آن بشمار است . هواى رقيق جلگه‌هاى مرتفع موجب تنفس سريع و ضربان قلب مىگردد كه به هنگام شب شدت بيشترى مىيابد . با خوردن چاى ديگر جنبهء بىخواب‌كننده و آزار دهندهء آن مضاعف هم مىشود . رعشهء دستها را هم كه در اين كشور به مقدار چشمگيرى زياد است من به حساب چاى نوشيدن بسيار مىگذارم . سرانجام ادعا مىكنند كه چاى قواى جنسى را تقليل مىدهد و به گمان من اين ادعا چندان بىاساس هم نيست .\r\nايرانيها چاى را زياد شيرين مىكنند و در عوض افغانها و تاتارها به جاى قند ، نمك در آن مىريزند . معمولا آب ليمو يا آب نارنج هم همراه چاى\r\n\r\n\r\n","description":"","footnote":"\r\n( 18 ) . يعنى از ابتداى قرن نوزدهم . - م .\r\n","page_name":" 445 ","page_number":445},
  {"content":"\r\n\r\nمىآورند كه چند قطره از آنها را در چاى مىچكانند .\r\nتصادفا اولين فردى كه چاى را به مقدار زياد براى فروش به ايران آورده يك نفر آلمانى بوده است ؛ به همين دليل امروز هم به چاى خوب « چاى نمسه » مىگويند و در نتيجه اين اشتباه نسبتا شايع هم در اذهان ايجاد گرديده است كه چاى در آلمان كشت مىشود . انواع چاى و نوع سياه آن منحصرا از چين ، از طريق هندوستان و خليج فارس به ايران وارد مىشود و آنگاه از بوشهر به اطراف و اكناف مملكت ارسال مىگردد . از روسيه هيچ چاى وارد نمىكنند زيرا قيمت چاى در آنجا زياد است ؛ برعكس مقدار چايى كه ايرانيها به قفقاز قاچاق مىكنند ، چندان اندك نيست .\r\n\r\nقهوه\r\nقهوه را ، كه به آن « بن » هم مىگويند ايرانيها به زيادى تركها نمىنوشند ؛ اما مىتوان گفت كه قهوه در هر دو مملكت به يك نحو تهيه و ارائه مىشود . بندرت مىشود كه قهوهء تازه بنوشند بلكه تقريبا هميشه آن را كه قبلا آماده شده دوباره گرم مىكنند و به همين دليل فوق العاده طعم تلخى دارد .\r\nخوردن قهوه با شكر يا شير كلا به نظر شرقيها كارى بىمعنى جلوه مىكند ؛ اما آن را با قدرى هل مىآميزند كه آن هم به سهم خود اروپائيها را خوش نمىآيد .\r\nقهوهء خوب و نرم عربى را كه به اندازهء معتدل بو داده باشند و سپس به صورت گردى نرم كوبيده - در قوطيهائى با در محكم جاى مىدهند - بعضيها خشك خشك مىخورند . در اندرونها اغلب از من مىپرسيدند كه قهوه را خشك مىخواهم يا جوشيده ، و من ناگزير بايد اقرار كنم كه هرگاه آدمى بدان عادت كند ، يك قاشق چاىخورى گرد قهوه برايش سخت مطبوع است .\r\nهمه مىدانند كه مصرف زياد قهوهء قوى به اعصاب صدمه مىرساند .\r\nدر مشرق عموما قهوه را باعث ضعف قوهء باه مىدانند . اولئاريوس در سفر - نامهء خود چنين مىگويد : « آبى است سياه‌رنگ با طعمى سوزنده و نامطبوع ، قاعدتا بايد طبعى سرد داشته باشد و مزاج را سترون كند . اما هرگاه از اين آب ( قهوه ) زياد مصرف شود ، گويا شهوت را به كلى از بين ببرد . » وى در اينجا لطيفه‌اى از سلطان محمود غزنوى بازگو مىكند كه بايد كلا ساخته و پرداخته باشد ، چه در قرن دهم ميلادى كسى از مصرف قهوه در آنجا خبر نداشته است و بعد با اين ضرب المثل به گفتهء خود پايان مىبخشد :\r\n اى سيه رو كه نام تو قهوه * قاتل نوم و قاطع شهوه « 19 » \r\nقسمت اعظم قهوهء مصرفى ايران از هند و بيشتر از جاوه از طريق بوشهر وارد مىشود ؛ تنها مقادير ناچيزى ، از راههاى كاروان‌رو ، از عربستان به اينجا مىرسد .\r\n\r\n\r\n","description":"","footnote":"\r\n( 19 ) . در اصل به همين صورت است . - م .\r\n","page_name":" 446 ","page_number":446},
  {"content":"\r\n\r\n\r\nشراب\r\nتقريبا در هر شعر غنائى شعراى ايرانى ، از مدح عشق ، شراب و گل سخن رفته است و مع هذا عشق بدان معنى كه شعرا مىخواهند و مىستايند فوق العاده نادرى است ، شراب از نظر شرعى حرام است و باغ گل سواى گل سرخ در فصل بهار ، بندرت در ايران يافته مىشود ! منتها هرچند كه در دين اسلام نوشيدن شراب و به‌طور كلى تمام مشروبات تخمير شده بشدت تحريم شده است ، باز مقدار مصرف آن بخصوص بين نوكر بابها ، خانها ، حكام ، سربازان و حتى بعضى از كسان كه به غلط در جامهء روحانيتند اندك نيست . اما سكنهء روستاها فقط اسمى از شراب شنيده‌اند و اغلب در طول زندگيشان حتى لب به نوشيدنيهاى تخمير شده نزده‌اند . هرچند كه بعضى از گروندگان به اسلام با وجدان نه‌چندان ناراحتى اين منع شرب خمر را ناديده مىگيرند ولى با كمال دقت و وسواس نگران آنند كه مبادا قطره‌اى شراب به لباسشان يا فرششان بپاشد ، زيرا هرچه با شراب آلوده شود ، شرعا نجس محسوب مىشود و تا آن را نشويند و آب نكشند نبايد از آن استفاده كنند .\r\nاز شرابهاى محصول داخل شراب سرخ مايل به قهوه‌اى شيراز ( خلار ) و پس از آن شرابهاى همدان و اصفهان ( نجف‌آباد ) در كشور مصرف دارد و به بغداد و هندوستان نيز صادر مىشود ؛ شرابهاى محصول ساير جاها از قبيل كرمان ، قزوين ، تبريز ، اورميه و غيره فقط مصارف محلى را تأمين مىكند . تنها يهوديان و ارمنيان حق انداختن شراب دارند ؛ پليس خريد و فروش شراب را به صورت پنهانى اجازه مىدهد ولى گاه و بيگاه آن را ممنوع مىكند : در آن صورت جريمه‌هاى كلان مىگيرند ، خمها را مىشكنند ، خانه‌ها و اموال فروشندگان را مىچاپند و آنها را از حوالى ارك مىرانند .\r\nچرخشت ( پرس ) مخصوص شراب وجود ندارد ؛ انگور را با پا لگدكوب مىكنند ، از اين پس آب انگور با قسمت اعظم پوست ، هسته و دم در خمره ( خمره جار ) ريخته مىشود و در جائى كه هواى معتدلى دارد براى تخمير به حال خود گذارده مىشود . در ماه فروردين مشروب آن‌قدر صاف شده است كه بتوان آن را بىآنكه ترش شود ، حمل و نقل كرد . اينكه علىرغم انگورهاى عالى و شيرين ، باز جنس شراب در اين مملكت روىهم‌رفته از حد متوسط تجاوز نمىكند ، به دليل همين طرز تهيهء ناقص است ؛ الكل شراب ايران چندان زياد است كه آدمى مىپندارد آن را با عرق مخلوط كرده‌اند ، مشروبى است قوى و سنگين كه فورا آدمى را مىگيرد ؛ فقط پس از صاف كردن به صورت مكرر و كامل ، مىتوان آن را براى مدتى نگاهداشت .\r\nهنگامى كه وزير به حضور شاه شكايت برد كه واردات شراب رو به افزايش است و از اين رهگذر مبلغ قابل ملاحظه‌اى پول از كشور خارج مىشود ؛ شاه شوخىكنان گفت : « اردشير عموى شكم‌چران مرا به مرز بفرستيد ، حتما نمىگذارد يك قطره از آنجا بگذرد ! » اما در عمل واردات شراب خارجى كه در بين آنها انواع مخلوط با عرق و گازدار از همه بيشتر مورد توجه\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nو علاقه است ، چندان هم خواستار ندارد و مىگويند كه خوب « نمىگيرد . » شرقى جماعت شراب را به خاطر طعم خوش آن نمىنوشد و فقط در طلب نشأهء آن است . شراب را با عرق درهم مىآميزد و آن را گيلاس پشت گيلاس در دهان سرازير مىكند تا جائى كه مست و مدهوش بر زمين بيفتد . به همين دليل آن را همواره در خفا ، در اندرون خود مىنوشد و حد اكثر هم آنكه فقط چند تن از محارم و نزديكان خود را بدانجا دعوت مىكند . در جشنها و ضيافتها حتى در آن مجالس كه به افتخار اروپائيها برپا مىشود شربت به سلامت هم مىنوشند ، درحالىكه دويست سال پيش آن‌طور كه از سفرنامه - هاى آن دوران برمىآيد در ضيافتهائى از اين قبيل علنا شراب مىنوشيده‌اند .\r\nبه هنگام روز ، جمعه‌ها و در ايام ماه مبارك رمضان حتى در خفا هم جرأت نوشيدن شراب را ندارند چه مىترسند كه مبادا بوى دهان سر مكتوم را فاش سازد و به همين دليل اغلب از من دوائى مىخواستند كه بوى شراب را بتواند از بين ببرد . ايرانيها به‌طور كلى در حال مستى به سهولت وارد نزاع و دعوا مىشوند و حتى دست به چاقو مىبرند و از نظر جزائى نيز براى كسى كه در حال مستى دست به قتل زده باشد تخفيفى قائل نمىشوند ، حتى برعكس مىتوان گفت كه جرم تخطى از منهيات مذهبى هم بر جنايت افزوده مىگردد .\r\nپس از بيماريهاى تب لرز ، اسهال خونى و ساير امراض كه كم‌خونى ايجاد مىكند ، معمولا اطبا براى كوتاه كردن دورهء نقاهت شراب را به عنوان داروئى تقويتى تجويز مىكنند . در آن صورت بيمار « فتوا » مىگيرد و بنابراين موظف مىشود كه در اين مورد هم چون ساير موارد دقيقا از دستور پزشك پيروى كند و ديگر حتى امام جمعه هم نمىتواند از پيروى از تجويز پزشك خوددارى ورزد . البته اين هم اتفاق مىافتد كه مردمى سالم با دادن رشوه به طبيب از وى بخواهند كه با تجويز شراب به درمان آنها بپردازد تا بتوانند مدعى شوند كه به حكم ضرورت تن به چنين كارى داده‌اند . مثلا زنان حرمسرا سخت مشتاق آنند كه ملال زندگى يك‌نواخت آنجا را با هيجان سرمستى شراب چاره كنند و من كه دلم به حال اين موجودات تيره‌بخت مىسوخت گاهى ساعتى فراموشى برايشان تجويز مىكردم .\r\nنوشيدن شراب به صورت معتدل به مسافران نواحى مالارياخيز توصيه مىشود ، حتى در شدت و غليان مرض نيز تجويز شراب كه با آب رقيق شده باشد ، داروئى است مطلوب و گوارا . در موارد سخت من خود شاهد بودم كه از شراب نتيجه‌اى بهتر از گنه‌گنه بدست آمده است ؛ و اين تجربه‌اى است كه سياح مجربى چون بارت « 20 » هم آن را تأكيد كرده است . از بيمارانى كه خود معالجه كرده‌ام نقل شواهد زير را مناسب مىدانم .\r\nوزير امور خارجه ميرزا سعيد خان كه مردى سخت مؤمن و دين‌دار است و به هنگام رؤيت يك اروپائى حتى چشمهاى خود را مىشويد تا از نجاست پرهيز كرده باشد يك سال تمام چنان دچار مالارياى حادى گرديد كه رنگ\r\n\r\n\r\n","description":"","footnote":"\r\n( 20 ) .  Barth \r\n","page_name":" 448 ","page_number":448},
  {"content":"\r\n\r\nچهره‌اش چون كاه زرد شد و حتى نمىتوانست از جاى خود بجنبد . پس از اصرار و ابرام مكرر من سرانجام دلش نرم شد و به نوشيدن شراب خوب شيراز تن در داد و كاملا هم از بيمارى شفا يافت . از آن هنگام وى چندان سرسپردهء شراب شده است كه بدون ملاحظه‌اى از ايمانش ديگر لحظه‌اى هوشيار نيست .\r\nبه همين ترتيب نيز من در معالجهء و با ، اسهال خونى مزمن ، كم‌خونى ، حالات ضعف و تنبلى روده ، از تنقيهء شراب آثار موفقيت‌آميز ديده‌ام . هرگاه مايع تنقيه مدتى درازتر در شكم بماند بخصوص در مورد بيماران جوانتر آثار كيف و نشأه هم مشاهده مىشود .\r\nبا وجود مصرف شراب كه كم هم نيست و ساير مشروبات الكل‌دار ديگر من موارد بسيار نادرى از تشمع كبدى و لكه‌هائى به رنگ مس و يك مورد منحصر بفرد از جنون خمرى ديده‌ام . اين مورد اخير مربوط است به مردى كه پانزده سال در انگلستان زندگى كرده بود . وى در حال اوهام هميشه جلادان قرمزپوشى را مىديد و يا به روى قالى مىخزيد و در عالم خيال متوجه عنكبوتها ، رطيلها و عقربهائى مىشد ، و اين حيوانات خيالى را مىگرفت و ترسان و لرزان آنها را در كيسه‌اى مىانداخت . در چهارمين روزى كه مرا به عيادت او دعوت كردند ، ديده از جهان پوشيد . نادر بودن اين بيماريها بدان سبب است كه در مىخوارگى ايرانيان وقفه رخ مىدهد ، يكى به علت اختفاى ميگسارى و ديگرى فرا رسيدن ماه رمضان ؛ و از طرف ديگر به خاطر اعتقاد به تقدير محتوم و اين خود باعث مىشود كه از بروز هيجانات شديد و هوسهاى مخرب جلوگيرى به عمل آيد .\r\n\r\nعرق\r\nعرق كه به آن آب حيات هم مىگويند از كشمش و خرما كشيده مىشود و عرق خرماى ايران بسيار مرغوب است . آن را يا به صورت خالص مصرف مىكنند كه سربازان و نوكران از آن قبيلند يا با شراب مىآميزند . اطبا نيز براى درمان ، آن را تجويز مىكنند .\r\n\r\nآب‌جو\r\nگاه و بيگاه از طريق هندوستان وارد مىشود ولى از نظر مصرف عمومى گران است . بعضىها مصرف آبجو را به دليل آنكه جوشاندهء جو است و بنابراين در شمار مشروبات تخميرى به حساب نمىآيد مجاز مىشمارند .\r\nبه همين دليل در مصر آب‌جو ( بوزه ) علنا نوشيده مىشود .\r\n\r\nقميز\r\nشير ماديان تخمير شده را قميز مىگويند كه مشروبى است مورد توجه خاص ازبكان ؛ ايرانيها از آن نفرت دارند . به همين ترتيب هم از جائيدن تنبول پرهيز مىكنند .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nمرگ موش ( ارسنيك )\r\nمرگ موش كه به عربى به آن سم الفار مىگويند در كردستان و حوالى قزوين به مقادير فراوان به صورت زرنيخ يافته مىشود . آن‌طور كه از نوشته - هاى مربوط به عقاقير و ادويهء قديمى برمىآيد از ديرباز ايرانيان با مصرف طبى ارسنيك در درمان غده‌هاى بدخيم ، سرطان ، نوبهء ربع و تنگ‌نفس و تأثير خاص آن در معالجهء پوسته شدنهاى جلدى و صاف و نرم نگاهداشتن پوست آشنائى داشته‌اند . اما اطباى امروزى مصرف آن را سخت محدود كرده‌اند و آن را منحصرا در معالجهء سيفليس مزمن به كار مىبرند و با كمك قليان ، بخار ارسنيك را به ريهء بيمار مىرسانند . در عوض به من گزارش داده شده است كه مارگيران هر روز مقدارى ارسنيك مىخورند تا از اين طريق به گمان خود سم ناشى از گزيدگى مار را بىاثر سازند . كيمياگران نيز هر روز ارسنيك مىخورند چه مىپندارند به پيشاب آنها قدرت توليد طلا مىدهد و از طرف ديگر معتقدند كه عادت به خوردن ارسنيك باعث فربهى و اشتهاى زياد مىگردد . از اينها گذشته درويشها نيز گويا روزانه مقدارى داراشكنه ( سوبليمه ) مىبلعند . من با مشاهدات و تجربيات خود نتوانستم دريابم كه چه مقدار از اين افسانه‌ها صحت دارد و به همين دليل به هيچ وجه درستى اين گفته‌ها را تضمين نمىكنم .\r\nاسيد ارسنيك در اثر تصعيد بدست مىآيد . داراشكنه طبق موازين داروسازى ايران از دوازده قسمت جيوه و يك قسمت ارسنيك تركيب شده است . اما آنچه در بازار وجود دارد داروى ساخت اروپاست .\r\n\r\nخاك\r\nخاك را نيز گاه به عنوان پرهيز و گاه براى وقت‌گذرانى مىخورند كه از بعضى جهات در شمار مخدرات محسوب مىشود . مخصوصا زنان ايرانى و بيشتر در دو ماه آخر حاملگى خاك را در دهان مىگذارند تا آهسته در آب دهان حل و فرو داده شود . مطلوب‌ترين خاكها عبارت است از : دو نوع هندى تباشير ، يعنى تباشير قلمى كه همان خيزران تفته است و ديگر تباشير صدفى كه از صدف تفته و در آتش گل انداخته بدست مىآيد ؛ گل ارمنى ، گل داغستانى و انواع گلهاى ديگر ؛ پادزهر قزوينى يا پادزهر معدنى ؛ گل محلاتى و تباشير قمى كه نوعى خاك سيليكات است ؛ چند مادهء حيوانى موسوم به ترياق فارسى ( زهر مهره ) و سنگ مثانه . در اثر ممارست ، زنان ايرانى ذائقهء حساسى براى خاك پيدا كرده‌اند ؛ فورا انواع مختلف آن را تشخيص مىدهند و متقابلا لقمه‌هاى لذيذى به يكديگر هديه مىكنند كه به آن معطر مىگويند . از مردانى كه مىشناختم ، تنها معير الممالك ( وزير ماليه ) بود كه به خوردن خاك اعتياد داشت . وى روزانه حدود چندين لوت « 21 » خاك مىخورد .\r\nنكتهء جالب توجه آن است كه بعضى از كودكان ، چه دختر و چه پسر ، شوق\r\n\r\n\r\n","description":"","footnote":"\r\n( 21 ) . لوت واحد وزن است در حدود پانزده گرم . - م .\r\n","page_name":" 450 ","page_number":450},
  {"content":"\r\n\r\nمفرطى به خاك از هر نوع دارند ، اعم از گل و ملاط . آنها خاك را از ديوار مىتراشند و با ولع مىبلعند و به هيچ وجه نمىتوان آنها را از اين عادت ناشايست منصرف كرد . اينان همچنان پايبند عادت خود مىمانند و در عنفوان شباب مىميرند . در حدود بيست نفر از اين بچه‌هاى تيره‌بخت را پيش من آوردند كه بيشتر از اهالى كاشان ، قم و اصفهان بودند و مىدانيم كه در تمام اين نواحى زمين شوره‌زار است . تمام اينها با صورت سفيد رنگ‌پريده ، نگاههاى بىحال ، پلكهاى متورم ، لبهاى بىرنگ ، پوست پف كرده ، شكم باد كرده ، نبض ضعيف ، بزرگى طحال و ضربان قلب و با صدائى جالب نظر ، مشخص مىشوند . دكتر هنچه هم كه موارد مكررى از اين بيمارى را در رشت مشاهده كرده است به حق چنين اظهارنظر مىكند كه مبتلايان به خاك‌خوارى موجوداتى از دست رفته‌اند كه به نجات آنان اميدى نيست .\r\nدر پايان اين فصل باز از دو محصول داروئى مشرق زمين كه زياد از آنها نام برده مىشود ذكرى به ميان مىآوريم .\r\n\r\nموميائى\r\nدر فرهنگ داروئى ايران دربارهء آن چنين آمده : « موميائى ( اين كلمه در اصل يونانى و به معنى نگاهدارندهء بدن حيوانى است ) هم از تراوش چشمه‌اى در ولايت فارس بدست مىآيد و هم از تراوش چند تپه واقع در گيلان و لارستان . آنچه در ساحل درياى عربستان ترشح مىكند به خوبى و مرغوبى موميائى فارس و ايران نيست . موميائى اصل بايد سياه ، براق و خوش‌بو باشد . اثرى مقوى قلب و برانگيزندهء شهوت دارد ، غده‌هاى سرد را متلاشى و اعضا را تقويت مىكند ، اندامهاى داخلى و خارجى را بهيجان مىآورد ، رطوبت را تقليل مىدهد و نشاط و سرزندگى را ثابت نگاه مىدارد .\r\nزود جذب مىشود و در درمان سكسكه ، فلج ، لغوه ، دل‌درد ، صرع ، خون قى كردن ، اوايل جذام و داء الفيل ، گزيدگى عقرب و ساير مسموميتها مورد استعمال دارد . مرهم موميائى شكستگى پا ، پيچ‌خوردگى ، دررفتگى ، پيها و عضلات دريده را علاج مىكند . هيچ داروئى از اين نظر با آن برابر نيست و غيره و غيره « 22 » . »\r\nايرانيان ثروتمند هميشه چند حب موميائى با خود برمىدارند تا هرگاه دچار وحشت شديد شدند و در حال بيهوشى يا خون‌رفتگى ، حبى از آن بخورند ، و هرگاه دست يا پايشان شكست قسمتهاى مربوط را با آن بمالند ؛ زيرا مىپندارند موميائى قدرت ايجاد سريع غضروف دارد و مدعيند كه موميائى مىتواند پاى شكستهء مرغى را در ظرف يك روز كاملا التيام بخشد .\r\n\r\nپادزهر\r\nپادزهر ( به معنى محافظ در برابر زهر ، مانند پادشاه كه به معنى محافظ شاه\r\n\r\n\r\n","description":"","footnote":"\r\n( 22 ) . منبع اين اطلاعات از طرف مؤلف ذكر نشده است . - م .\r\n","page_name":" 451 ","page_number":451},
  {"content":"\r\n\r\nاست « 23 » ) در مشرق زمين به عنوان خنثى كنندهء سم و بخصوص در درمان سموم حيوانى فوق العاده مورد توجه و تمجيد است . در فرهنگ داروئى ايران دربارهء آن چنين نوشته شده است : « پادزهر سنگى است كه در شكم بز كوهى تشكيل مىشود و اغلب به شكل تخم‌مرغ است ، رويهء آن صاف و صيقلى و داخل آن همچون پياز لايه‌لايه است ، هستهء آن جوانه‌اى كوچك دارد كه در انواع كروى خود گياه مخلصه را تشكيل مىدهد ( مخلصه به گمان من گياهى است خيالى و افسانه‌اى ؛ چه در برابر سؤال من هركس گياه ديگرى را ذكر مىكرد و در نتيجه بيش از ده دوازده روئيدنى گوناگون به جاى مخلصه عنوان شد . ) هرگاه آن را با سركه بسايند آن سنگ به رنگ صورتى كمرنگ درمىآيد ؛ در داخل آن اغلب اليافى هست پشم‌مانند . رنگ پادزهر هندوستان به سياهى مىزند و قدرت تأثير آن هم كمتر از پادزهر شيراز است . پادزهر اصل كليهء سموم را خنثى مىكند ، موجب تقويت قلب است ، غدد سرد را متلاشى و انسان را از ابتلاى به طاعون ، محافظت مىكند . استعمال خارجى آن در درمان گزيدگى حشرات و بخصوص زنبور مؤثر است . »\r\n\r\n\r\n","description":"","footnote":"\r\n( 23 ) . عينا در متن به همين صورت است . - م .\r\n","page_name":" 452 ","page_number":452},
  {"content":"\r\n\r\n\r\nگياهانى كه از خود شيره و صمغ ترشح مىكنند 9\r\nمحل پيدائى گياهان صمغى ( اشق ، بارزد ، انجدان ، انقوزهء هراتى ، سك‌بينج ، بيوزه ، سقز ، انزروت ) . گياهانى كه شيره پس مىدهند ( گزانگبين ، ترنجبين ، شيرخشت ، بيدخشت ، كتيرا ) . كاشت و اشاعهء گياهان چترى ايرانى در اروپا .\r\nدر دشتهاى خشك ايران و بر ارتفاعات محيط بر آنها انواع گياهانى يافته مىشود كه قسمتى خودبخود و قسمتى ديگر در اثر برخورد با نيش حشرات يا دست آدمى ترشحاتى مىكنند كه چه به عنوان مواد غذائى و داروئى ، و چه به صورت صنعتى مورد استفاده قرار مىگيرند . حال هرگاه راجع به اين روئيدنيها كه از بعضى از انواع آنها گاه به فراوانى وجود دارد و حتى خطه‌هائى سراسر از آنها پوشيده شده است ، در اروپا اطلاعات روشنى در دست نيست ، بايد علت را در اين جست كه گياه‌شناسان ما يا در آن اوقات به اين نواحى سفر كرده‌اند كه به جاى برگهاى سرسبز و رسيده با بقاياى معدود گياهان خشك‌سال پيش مواجه شده‌اند ؛ يا برعكس در فصلى از سال بدان جا پاى گذارده‌اند كه تازه برگها خشكيده ، يا توسط گوسفندان چريده شده بودند ، درحالىكه ساقه‌هاى پرآب و تازه بعدها مىبايست زير شكوفه بروند .\r\nاگر سياحان و مسافران اين توفيق را بدست مىآوردند كه تخمهاى رسيده را جمع كنند - يادمان باشد كه فصل مناسب آن بسيار كوتاه است - باز بايد از نظر دور نداريم كه اين بذرها بندرت در اروپا ممكن بود جوانه زنند و سبز شوند ، چه به علت داشتن روغن زياد اين تخمها به سهولت فاسد مىشوند .\r\nاز بسيارى از اين بذرهاى كاملا رسيده كه من با تكان دادن بوته آنها به دقت جمع‌آورى كردم و به باغ نباتات وين فرستادم ، بعضى از انواع معدود آن پس از سه سال سبز شد ؛ بر من هيچ آشكار نيست كه آيا در باغهاى نباتات ديگرى كه از اين بذرها دريافت كردند نتيجهء مساعدترى بدست آمده باشد . هرگاه توفيق بدست آمده و اين بذرها جوانه زده باشد ، باز به زحمت ممكن است ترشحى از آنها حاصل شده باشد و اين امر خود از طرف ديگر مىتواند موجد شك و ترديد در اصالت اين گياهان در اذهان گردد .\r\nتازه بايد دانست كه اين گياهان در ايران هم در همه جا ترشح ندارند .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nمثلا خارشتر « 1 » تقريبا در تمام قسمتهاى اين سرزمين و همچنين در خانات تركستان مىرويد و به عنوان غذاى اصلى شتر به كار مىرود ولى فقط در خراسان و بخارا ( و به صورت استثنا در بعضى از سالها در چند منطقهء ديگر ، مثلا يزدخواست ) ترنجبين مطلوب و دلخواه را بدست مىدهد . به همين ترتيب هم « گون » شيوع و انتشار دارد و بر تپه‌هاى نزديك تهران نيز مىرويد ؛ در تمام مدت اقامت خود در آنجا فقط يك‌بار شاهد آن بودم كه يك بوته از خود كتيرا ترشح كرده بود ، درحالىكه اين بوته در ساير مناطق مرتب چنين ترشحى دارد . وضع گزانگبين هم به آنچه گفتيم شبيه است .\r\nچون اغلب گياهان ترشحى در فاصلهء بين اصفهان و شيراز وجود دارد پس در اينجا ما طرحى براى راهنمائى مىريزيم كه سياحان آينده با كمك آن به سهولت بتوانند به انواع مختلف اين نباتات در اطراف راه كاروانرو دست يابند . راهى كه از اصفهان تا به شيراز حدود ده روز طول مىكشد در فاصلهء سه ميل آلمانى دشتى را كه سراسر آن علف شوره روئيده قطع مىكند و آنگاه از طريق معبر تنگ كوتاهى به تخته سنگهاى آتشفشانى بالا مىرود و از آنجا بر فراز سرزمينى پر از تپه و ماهور به دشتى مىپيوندد و پس از چهار ساعت به آبادى با شكوه مهيار كه كاروانسراى زيبائى دارد مىرسد . اگر سوار بر اسب ، 5 / 5 ميل آلمانى به طرف جنوب برويم به شهر قمشه كه در منطقه‌اى مساعد قرار دارد و به باغهاى با شكوه مزين است مىرسيم و پس از عبور 5 / 2 ميل ديگر به آبادى مقصودبك وارد مىشويم كه روزگارى آباد و سرسبز بوده ولى در قرن گذشته به دست افغانها ويران شده است . در اين آبادى كاريزهاى طولانى مخروبه‌اى هست و كبوترخانه‌اى زيبا براى جمع‌آورى كود . در فاصلهء دو ساعت در غرب آن سياه‌كوه است كه پوشيده از گياهان مختلف است . از مقصودبك سواره مىتوان ظرف سه ساعت به امين‌آباد رسيد ( در ارتفاع 500 5 پائى از سطح دريا ) . در اينجا نيز باغها و مزارع زيبا به چشم مىخورد و مرتفعترين نقطه‌اى بود كه من ديدم در آن پنبه عمل مىآيد . از امين‌آباد تا يزدخواست دشت مرتفع وسيعى گسترده است كه سراسر از اشق ، بارزد ( وشا ) و علف شوره پوشيده شده است ؛ گله‌هائى از گورخر به محض نزديك شدن كاروان مىگريزند . يزدخواست شهر كوچكى است كه روى زمين سخت و بلندى ساخته شده و پل متحركى دارد و آب آن از طريق نهر كوچكى كه در غرب آن از لرستان مىآيد ، تأمين مىشود و همين رود است كه اصولا عراق ( عجم ) را از فارس ( فارسستان ) جدا مىكند . نزديك يزدخواست يا در واقع يك ميل قبل از آن ، راه تابستانى از راه زمستانى جدا مىشود . راه اخير از سرزمينهاى گرمترى مىگذرد و در جهت جنوب شرقى به طرف آباده ، مرغاب ، تخت جمشيد ، زرقان و شيراز مىرود ؛ بعد از فاصلهء زيادى ، به طرف مشرق منحرف مىشود تا باز به طرف مغرب بپيچد . جادهء نخستين به جلگه‌اى مرتفع صعود مىكند و فقط در عرض چهار ماه تابستان قابل عبور است ؛ تقريبا درست به خط مستقيم از\r\n\r\n\r\n","description":"","footnote":"\r\n( 1 ) .  Alhagi maurorum \r\n","page_name":" 454 ","page_number":454},
  {"content":"\r\n\r\nيزدخواست به روستاى كوهستانى ده گردو مىرسد و آنجا از سرزمين سبز و خرم و مرتفع خشك زر « 2 » ، اسپاس و اوجان به درهء خرم امامزاده اسمعيل كه همچون واحه‌اى است و بعد از طريق راه باريكى كه درختان سقز ، بادام وحشى ( در سه نوع گوناگون ) ، فلفل‌برى « 3 » و افراهاى كم‌برگ بر آن روئيده به مائين ، فتح‌آباد ، زرقان و شيراز منتهى مىگردد . اين دره‌ها كه هنوز پاى هيچ گياه‌شناس متخصصى به آن نرسيده ( دكتر كوچى  Kotschi  تا نزديك آن رفت ، اما به امامزاده اسمعيل نيامد ) براى محققين آينده در حكم گنجينهء سرشارى است . من در همين‌جا بود كه در ايران براى اولين‌بار با گياهى طفيلى مواجه شدم . اين جاده در كوههاى گچ امامزاده اسمعيل كه رگه‌هاى سنگ چخماق هم دارد ، جائى كه رود حدفاصل به طرف شيراز مىرود به حد اكثر ارتفاع خود مىرسد .\r\nگياهان ترشحى به دو گروه تقسيم مىشوند : 1 . انواع صمغى ، 2 . انواعى كه شيره و انگبين نباتى ترشح مىكنند .\r\nگروه اول كه اغلب از روئيدنيهاى خانوادهء چترى تشكيل شده ، عبارت است از :\r\n\r\nاشق « 4 »\r\nاين گياه در نواحى سردسيرى عشيره‌اى ( ييلاق ) در جلگه‌هاى پهناور بين مهيار و يزدخواست و بهتر از همه بين يزدخواست و امين‌آباد يعنى جائى كه سراسر دشت از جنگلى از چتريها مستور است ، مىرويد . با وجود اين در مناطق جنوب شرقى اصفهان در ناحيهء اردستان هم به عمل مىآيد .\r\nآن‌طور كه اهالى با قاطعيت مىگفتند پس از نوروز برگها و نهالهاى آن سبز مىشود ؛ برگها بسرعت رشد مىكند و البته به همين زودى هم مىپژمرد و آنگاه گوسفندان آن را با ولع مىچرند . هنگامى كه در بيست و پنجم ژوئن 1859 « 5 » از اين دشت مىگذشتم فقط برگهاى پژمردهء ريخته‌اى را ديدم كه به كرفس شباهت داشت و باد آنها را به هر طرف مىپراكند . دورهء شكوفهء آن ديگر گذشته و تخمهاى چسبناك آن هنوز جوان ، آبدار و گرد بود ( يعنى مانند دورهء رسيدن خود شكاف نداشت ) ؛ همه جا بر خود گياه و بر چتر آن اشك صمغ آمونياك ( اشق ) نشسته بود . تك تك اين بوته‌ها كه يك و نيم تا دو اينچ قطر داشت چنان مملو از صمغ بود كه وقتى من يكى از آنها را به صورت مورب بريدم شيرهء غليظى از آن بيرون زد كه در برخورد با هوا سفت شد و به رنگ قهوه‌اى مايل به زرد درآمد . اما بوته‌هاى لاغر و ضعيفى هم هست كه نه شيره‌اى از آنها مىتراود و نه شكوفه مىكند . به اين بوته‌ها مردم « نر » اطلاق مىكنند و بوته‌هاى قبلى را « ماده » مىگويند . حد اكثر\r\n\r\n\r\n","description":"","footnote":"\r\n( 2 ) . در اصل به صورت  Chuschkzer  ، خشك‌زر يا خشك‌زار است ؟ - م .\r\n( 3 ) .  Agnus castus \r\n( 4 ) .  Dorema ammoniacum Don \r\n( 5 ) . برابر با چهارم تيرماه 1275 ه . ق . - م .\r\n","page_name":" 455 ","page_number":455},
  {"content":"\r\n\r\nحرارت آن روز در قمشه بيست و پنج درجهء سانتيگراد بود . آب چاه شور آنجا در 5 / 94 درجه جوش مىآمد . به هنگام مراجعت در اول ماه اوت ( - دهم مرداد ) در همان جا قسمت اعظم تخم آن گياه را ديدم كه به دست باد متفرق و پراكنده مىشد ؛ با وجود اين توانستم چند پاوند ديگر از آن را بتكانم . اين بذرها را به اروپا بردم ولى تخمها با وجود آنكه كاملا رسيده بود در آنجا سبز نشد . صمغ را در اينجا گردآورى مىكنند و به اصفهان مىفرستند . اين ماده در طب داخلى موارد استعمال متعدد دارد و ضمنا چون خيلى ارزان است آن را در چرب كردن دوكهاى نخ‌ريسى هم به كار مىبرند . مورد استفادهء ديگر اين گياه در تغذيهء گوسفندان است .\r\n\r\nبارزد « 6 »\r\nاين صمغ را به فارسى بارجه و به تركى قاسنى « 7 » هم مىگويند و اين كلمهء تركى در مناطق فارس‌نشين نيز رواج دارد . اين گياه براى روئيدن به ارتفاعى بيشتر از اشق احتياج دارد . من به آن ، در ارتفاع هفت تا هشت هزار پائى ، بر فراز كوهى كه بر درهء لار محيط است ، نزديك دماوند برخوردم و در آنجا مشتى از بهترين نوع بارزد جمع‌آورى كردم . از اين گذشته بارزد بر روى كوههاى ده‌گردو در ارتفاع شش هزار پائى نيز مىرويد .\r\nبرگهاى آن از نظر شكل با برگهاى همهء خانوادهء چتريها شباهت دارد . هنگامى كه در 27 ژوئن 1859 « 8 » از آن قريه مىگذشتم برگهاى آن ديگر پژمرده و رنگ پريده بود و مع هذا شكوفه‌هاى ظريف آنكه به رنگ نارنجى كمرنگ است هنوز درست و كامل نشكفته بود . در تمام قسمتهاى گياه ، بخصوص در قسمت چتر آن ، قطرات صمغ ديده مىشد . هرچند كه هنگام شكفتن موقع مساعدى براى اين كار نيست ريشه‌اى را از خاك درآوردم كه از نظر بزرگى و شكل به ترب سياه مانند بود و دو سر داشت . آن را در جعبه‌اى قرار دادم .\r\nهنگامى كه اين جعبه را تقريبا يك سال بعد در آوريل 1860 ( - فروردين 1276 ) گشودم با كمال حيرت متوجه شدم كه ريشه در بهار جوانه زده است .\r\nاما به‌هرحال به هنگام رسيدن من به اروپا اين ريشه دوباره خشكيد ، در حال حاضر اين گياه در باغ نباتات وين نگاهدارى مىشود . درجهء حرارت آن روز در ده گردو قبل از طلوع آفتاب هفت درجه و در ساعت دوازده ، بيست و يك درجهء سانتيگراد بود و آب در 5 / 92 درجه جوش آمد .\r\nاستعمال بارزد در تهيهء ضمادها و از نظر داخلى در بىترتيبيهاى عادت ماهانهء زنان در مملكت ، فراوان است و همچنين آن را به نام قاسنى به قسطنطنيه نيز صادر مىكنند .\r\n\r\n\r\n","description":"","footnote":"\r\n( 6 ) .  Ferula galbanum \r\n( 7 ) . اين گياه را با كاسنى اشتباه نبايد كرد .\r\n( 8 ) . برابر با ششم تيرماه 1275 ه . ق . - م .\r\n","page_name":" 456 ","page_number":456},
  {"content":"\r\n\r\n\r\nانجدان « 9 »\r\nكه به عربى به آن حلتيث الطيب مىگويند . در فرهنگ داروئى ايرانى و عربى به دقت بين انقوزهء هراتى و نوعى ديگر از آن « 10 » ، تفاوت قائل شده‌اند ؛ بوى نوع اخير ضعيف‌تر است ، شكننده است و رنگ آن كهربائى تيره ، اما بوى آن قدرى تندتر و رنگ آن تيره‌تر از صمغ سك‌بينج است . خود من گياه را در محل روئيدن آن نديدم ولى كسانى كه از ده‌گردو به محل فرستادم آن را تر و تازه برايم آوردند . اين مردم به گفتهء خودشان ناگزير بوده‌اند دو ساعت در كوه بگردند تا آن را بيابند . گويا بايد از اين گياه در سياه‌كوه كه اين صمغ را در آنجا گردآورى مىكنند فراوان باشد . به هنگام مراجعت از سفرم در دوم اوت ( - يازدهم مرداد ) كدخداى مقصودبك تخمهاى رسيده‌اى را به من داد كه وى پانزده روز پيش به دستور خودم برايم جمع كرده بود .\r\nاوايل ماه اوت ظاهرا بايد اين تخمها پراكنده شده باشند .\r\n\r\nانقوزه « 11 »\r\nبه فارسى و به عربى حلتيث . در گذشته در روى صخره‌هاى آتشفشانى بين اصفهان و مهيار وجود داشت . انقوزه‌گيرهاى خراسان هر سال به آنجا مىرفتند ؛ دور گياه را سنگ مىچيدند ، بوته را مىبريدند و صمغ را جمع مىكردند . اما چون هيچ بوته‌اى را براى بذر افشاندن باقى نمىگذاردند فعلا فقط چند بوته‌اى به عنوان نمونه از آن باقى مانده است . اما در عوض بين آباده و مرغاب بايد از اين گياه زياد وجود داشته باشد چه در آنجا نيز مانند لار ( در جنوب ) انقوزه جمع مىشود . گوسفندان در آباده در فصل بهار از برگهاى اين گياه تغذيه مىكنند ؛ آن‌طور كه راويان قابل اطمينان براى من بازگو كرده‌اند شير و كرهء اين گوسفندان از خوردن آن چندان بدبو و متعفن مىشود كه فقط اهالى محل مىتوانند آن را به مصرف برسانند .\r\nيك طبيب انگليسى نيز مقدارى از نهالهاى اين گياه را براى من آورد كه سراسر پوشيده از قطرات صمغ بود . چون انقوزه در نواحى گرم لار و ساير مناطق شبيه آن مىرويد مىتوان به اين نتيجه رسيد كه اين گياه به آب و هوائى گرمتر و ارتفاعى كمتر نياز دارد . بيشتر محصول صمغ انقوزه به هندوستان صادر مىشود و در آنجا از آن در مصارف خوراكى استفاده مىكنند و آن را در تهيهء ادويه و خورشهائى كه با پلو خورده مىشود به كار مىبرند .\r\nمصرف طبى آن در ايران بسيار است و بخصوص در درمان رعشه و تشنج به كار مىرود ؛ بعضى از مردم چنان به آن معتاد شده‌اند كه انقوزه مانند ترياك براى ترياكيها برايشان از حوايج حياتى بشمار مىرود . در واقع نيز پس از مصرف طولانى تأثيرى عالى در تخفيف تشنجها و انقباضها دارد و اين\r\n\r\n\r\n","description":"","footnote":"\r\n( 9 ) .  Ferula asa dulcis \r\n( 10 ) .  Asa bonna sive nonfoetens \r\n( 11 ) . ( به اختصار به آن  ASA  مىگويند )  Ferula asa foetida L \r\n","page_name":" 457 ","page_number":457},
  {"content":"\r\n\r\nچيزى است كه بايد در اروپا بيشتر طرف توجه قرار گيرد .\r\nتركمنها نهالهاى جوان اين گياه را در سركه مىخوابانند و با لذت مىخورند . آن‌طور كه شنيده‌ام در بعضى از مناطق دورتادور مزارع را انقوزه مىكارند تا محصول را از شر هجوم حشرات حفظ كنند .\r\n\r\nسك‌بينج « 12 »\r\nكه لفظ  Sagapenum  از آن مشتق شده است . راجع به وضع و موقع اين گياه از عطاران اصفهان نتوانستم هيچ مطلبى كسب كنم سواى اينكه در كوهستانهاى لرستان از آن زياد يافته مىشود و صمغ آن را در آنجا جمع‌آورى مىكنند . خصوصيات صمغ ، شباهت آن با انجدان و آميختگى بذرها همه مبين و تضمين‌كنندهء اين نكته است كه اين گياه از خانوادهء چتريهاى صمغ‌دار است .\r\n\r\nبيوزه « 13 »\r\nبه كردى نيز همين نام را دارد . اين گياه چترى عالى كه فقط صمغ اندكى بدست مىدهد اغلب در ناحيهء كردنشين ساوجبلاغ مىرويد و سواى آن در كوهستان الوند نزديك همدان هم از آن ديده شده است . صمغ و تخم آنكه به بزرگى لوبياست سخت بوى مرهم « پرو « 14 » » مىدهد . تخمهاى اين گياه در اروپا به هيچ وجه قدرت جوانه زدن ندارد . نهالهاى جوان اين گياه كه آن را در سركه خوابانده باشند ، به عنوان سبزى فوق العاده مطلوبى خورده مىشود .\r\n\r\nسقز\r\nترشح چندين نوع درخت و بخصوص درخت بن « 15 » است . در طالش و همچنين بين اصفهان و شيراز يعنى نزديك توقفگاه امامزاده اسمعيل درختان بن بسيارى است ؛ ولى بيش از همه محصول كردستان ، با نام سقز كردى در بازار فروخته مىشود ، آن هم در قطعاتى به شكل كهربا به رنگهاى زرد ، عسلى يا شيرى . در حرارتى زير 15 درجهء رئومور خشك و شكننده ، و در سى و دو درجه چون موم نرم است و در درجات بالاتر مايع و رقيق مىگردد . مورد استعمال اصلى سقز در كتانبافى است و آن هم بدين صورت كه رنگهاى چاپى را با آن مىپوشانند تا از تداخل آنها جلوگيرى به عمل آيد . زنان نيز سقز مىجوند ، همان‌طور كه زنان ترك مصطكى را كه با سقز قرابت هم دارد مىجوند ؛ گويا تصور مىكنند سقز نفس را خشبو مىكند ، اما در واقع\r\n\r\n\r\n","description":"","footnote":"\r\n( 12 ) .  Ferula sagapenum \r\n( 13 ) .  Ferula kurdica \r\n( 14 ) .  Peruvianbalsam \r\n( 15 ) .  Pistacea mutica \r\n","page_name":" 458 ","page_number":458},
  {"content":"\r\n\r\nبيشتر فقط براى به كار انداختن آرواره است و بس « 16 » . من در ترشحات مخاطى و ساير بيماريها آن را به جاى تربانتين خودمان تجويز مىكردم ، چه اين امتياز در آن بود كه به هيچ وجه در عمل هضم ، اختلال ايجاد نمىكرد و ديگر اينكه چون به سهولت قابل انعطاف است مىتوان آن را به آسانى با ساير داروها چون كبابهء چينى ، مواد آهن‌دار مخلوط كرد و به صورت حب درآورد .\r\n\r\nانزروت « 17 »\r\nكه به آن كنجيده ، اكروهه و همچنين خال فارسى مىگويند ، صمغى است كه در گذشته در اروپا هم بسيار مصرف مىشد و اين خود ترشح درخت انزروت است . در طب ايرانى هنوز هم استعمال دارد بخصوص در بيماريهاى چشم .\r\nبرحسب اطلاعاتى كه در شيراز كسب كردم ، اين صمغ از درختچه‌اى در ولايت لار ، كازرون و عربستان بدست مىآيد . از اسم اين ماده و از قيمت ناچيزى كه دارد مىتوان حكم كرد كه محصولى است ايرانى .\r\nگروه دوم شامل گياهانى از تيره‌هاى مختلف مىشود . چهار نوع اصلى در اين دسته وجود دارد كه از آنها يكى در شيرينىپزى و سه نوع ديگر در داروسازى مصرف مىشود :\r\n1 . گزانگبين « 18 » شيرهء سه گياه مختلف است . بهترين نوع آن گز خوانسارى از بوتهء گونى است كه در ناحيهء گلپايگان و خوانسار نزديك اصفهان مىرويد ؛ آن را از روى ساقه مىتراشند ؛ در نتيجه با خرده‌هاى برگ و ساير قسمتهاى گياهى مخلوط است كه به كمك حل كردن آن در آب و تبخير ، از اين مواد اضافى پاك مىشود . جنس درجهء دوم آن در شرق اصفهان و در موضعى كه زاينده‌رود به كوير مىپيوندد و همچنين در كرمان مىرويد . در لبنان هم گويا بوتهء گزانگبين ترشح داشته باشد . در ساير مناطق هرچند كه من به دفعات با اين بوته‌ها مواجه شده‌ام ، نديده‌ام كه شيره‌اى از آنها تراوش كند . سومين و رايج‌ترين انواع آن از درخت بلوط در كردستان جارى مىشود . در مناقب اين درخت مىگويند كه هفت حاصل با ارزش ببار مىآورد يعنى : ميوهء بلوط كه لرها از آن نان مىپزند ، يا آن را به صورت كباب كرده همانطور كه در اروپا رايج است مىخورند ؛ جفت براى دباغان ؛ مازو ؛ سه مادهء مختلف ديگر كه باز در تهيهء چرم مصرف دارد و ظاهرا موجد\r\n\r\n\r\n","description":"","footnote":"\r\n( 16 ) . قندرون نيز يكى از اين جائيدنيهاى طرف توجه است و زنان عشايرى لر در اصفهان آن را از غليظ كردن آب شنگ  ( Scorzonera )  بدست مىآورند . بدين ترتيب ماده‌اى حاصل مىشود سياه و سفت و كائوچوك مانند كه حل نمىشود اما در اثر جائيدن نرم و قابل انعطاف مىگردد . يادداشت مترجم :  Scorzonera  نام علمى بلقك است و در اين كتاب قبلا نيز ذكر آن آمده ، در تمام مراجع كه در اختيار مترجم بود هيچ كجا بلقك را با شنگ يكسان نشمرده‌اند .\r\n( 17 ) .  Sarkokola \r\n( 18 ) .  Tamariskenhonig \r\n","page_name":" 459 ","page_number":459},
  {"content":"\r\n\r\nآنها سه حشرهء مختلف است ، زيرا هريك داراى شكلى خاص خود مىباشد ، نام آنها بدين قرار است : گلگاو ، خارنك ، برارمازو « 19 » و سرانجام گز . تعداد زيادى از قناديهاى اصفهان شيرينيهائى از گزانگبين تهيه مىكنند . حريره را با سفيدهء تخم‌مرغ مىزنند و بادام ، پسته ، هل و غيره به آن مىافزايند و به صورت قرص درمىآورند و در حرارت ملايم مىپزند . قرصهاى گز را كه روى آن آرد مىپاشند ، در بين شاخه‌هاى بيدمشك مىگذارند كه خوش‌بو شود . بعد اينها را در جعبه بسته‌بندى مىكنند و به عنوان كالائى سخت مطلوب به سراسر مملكت مىفرستند .\r\n2 . ترنجبين يا ترنگبين ( به معنى عسل تر ، چه رطوبت را به سهولت جذب مىكند ) از خار شتر تراوش مىكند . اين ماده به صورت دانه‌هاى ريزى كه با پوست نرم مخلوط است فقط و فقط از خراسان به بازار معاملات وارد مىشود و به همين دليل ترنجبين خراسانى نام گرفته و به عنوان دارو جاى نوع عربى آن را كه اطباى ايرانى فقط نام آن به گوششان خورده اشغال كرده است .\r\n3 . مقدارى شيرخشت كه شيرهء بوته‌اى به نام اترافاكسيس سپينوزا « 20 » و بوته‌اى ديگر است نزديك تهران در تنگه‌اى نزديك قريهء كن ( بر فراز كوهى كه سر راه امامزاده داود است ) بدست مىآيد و در آنجا بوته‌هاى زيادى از اين درختچه روئيده است . آن شاخه‌هائى كه در يك سال ترشح دارد در سال بعد خشك مىشود . اما منبع اصلى اين ماده هرات است . از آنجا لوله‌هاى نازك اين صمغ را كه شفاف است و پيچ‌پيچ صادر مىكنند .\r\n4 . بيدخشت در اواخر تابستان از بيد بيدخشتى « 21 » مىتراود . اين بيد در فصل مذكور محل تردد دلخواه زنبورهاست و در نزديكى تهران در روستا - هاى دامنهء البرز از آن يافته مىشود . اما محصول بيدخشت اندك و مصرف آن نيز محدود است .\r\n\r\nكتيرا « 22 »\r\nمحصول درختچه‌اى است كوچك به ارتفاع دو پا به نام گون ، و در چند ناحيه اغلب بين كرود و سو « 23 » روى كوهستان نطنز - اصولا بين كاشان و اصفهان - بدست مىآيد . تنهء درخت را در وسط تابستان تا به نزديك ريشه قطع مىكنند و كندهء آن را با يك كوزه يا گلدان مىپوشانند ، پس از چندين روز كم‌وبيش حدود صد گرم صمغ زير آن جمع مىشود . بعضى از درختان نيز به خودى خود تراوش دارند . حدود نيم كيلو كتيرا در كاشان تقريبا ده\r\n\r\n\r\n","description":"","footnote":"\r\n( 19 ) . از تلفظ صحيح اين كلمات چيزى نمىدانم . در اصل به صورت زير آمده است :\r\n Gulgaw , Charnek , Barar - Mazu \r\n( 20 ) .  Atraphaxis spinoza \r\n( 21 ) .  Salix fragilis \r\n( 22 ) .  Gummi tragacantha \r\n( 23 ) . در اصل  Karud  و  Sud  درست معلوم نشد مراد از اين دو موضع كجاست . - م .\r\n","page_name":" 460 ","page_number":460},
  {"content":"\r\n\r\nكرويسر « 24 » قيمت دارد . غير از مصرف طبى ، كتيرا بيشتر براى آهار زدن به پارچه‌هاى ابريشمى به كار مىرود درحالىكه براى آهار زدن به پارچه‌هاى پنبه‌اى از نشاسته استفاده مىشود . به همين سبب هم هست كه در ايران اين ضرب المثل رواج دارد : « كاشان از كتيرا زندگى مىكند و اصفهان از نشاسته . »\r\nسواى آنچه در اينجا ذكر شد باز انواع ديگرى نيز از اين گياهان هست كه بعضى خودبخود و بعضى در اثر نيش حشرات تراوشاتى دارند اما از نظر اقتصادى اهميت آنها ناچيز است . تقريبا مىتوان گفت كه با استثناهائى ناچيز همهء گياهان وحشى خانوادهء چترى قدرى صمغ از خود ترشح مىكنند .\r\nاغلب گياهانى را كه نام برديم و مىتوانند سخت نظر گياه‌شناسان را به خود جلب كنند در اطراف اصفهان و در فاصلهء اندك بين اصفهان و ده‌گردو مىتوان بدست آورد و براى آنكه بتوان تمام مراحل رشد اين گياهان را زير نظر داشت بايد از اوايل فروردين تا اوايل مرداد در آن خطه بسر برد .\r\nبراى گردآورى بذر رسيده از 24 تير تا 8 مرداد مناسبترين اوقات بشمار مىرود . بهترين جا براى اقامت و استقرار گياه‌شناسان شهر زيباى قمشه است چه از آنجا براحتى مىتوان به اطراف دسترسى داشت و مسافرت كرد .\r\nاين شهر مركزيت دارد ، مرتفع است با آب و هوائى سالم ، و از آنجا به سهولت مىتوان با اصفهان و شيراز در تماس بود . از نظر امنيت مىتوان گفت از آن هنگام كه لرها و بختياريها با اسير شدن خانها و ويران شدن كمينگاه - هايشان سر جاى خود نشسته‌اند موقع اين شهر بىمخاطره است و خواربار نيز فراوان و ارزان . در دست داشتن توصيه‌نامه‌اى از ايلخانى شيراز مىتواند در اوضاع و احوال خاصى براى خارجيها سخت مفيد و ضرور باشد ، اما به‌هرحال داشتن چنين توصيه‌اى غير قابل اجتناب نيست .\r\nبردن گياهان خانوادهء چتريها از ايران و كاشتن آنها در باغهاى نباتات هنگامى نتيجهء مطلوب دارد كه ريشه‌ها را از دهم مرداد تا نهم شهريور از خاك بيرون آورده باشند ؛ زيرا اين ريشه‌ها چندان نيروى مقاوم حياتى در خود دارند كه نقل و انتقال را ممكن مىسازند . براى دولتهائى كه در ايران نمايندگى دارند دسترسى به ريشه‌هائى كه قابليت جوانه زدن در آنها باشد بىآنكه لازم باشد متخصصين خود را اعزام دارند ، كارى است بسيار سهل و ساده ؛ زيرا هر هفته پيكى از اين مناطق سواره مىگذرد و گذشته از اينها دولت انگلستان نماينده‌اى سخت زيرك در اصفهان دارد . حال هرگاه با وساطت اين نمايندگى دستورى دقيق به يكى از كدخداها و مثلا كدخداى مقصودبك داده شود كه در قبال مختصر انعامى ريشه‌ها را جمع‌آورى كند و براى پيك آماده و مهيا نگاهدارد ، مىتوان گفت كه حد اكثر مىشود در فاصلهء دو ماه اين ريشه‌ها را به پاريس ، لندن يا سن‌پطرزبورگ تحويل داد .\r\nبه همين ترتيب هم مىتوان ساير گياهان مفيد و زيباى خانوادهء چتريها\r\n\r\n\r\n","description":"","footnote":"\r\n( 24 ) . كرويسر كمترين واحد پول و معادل يك صدم گولدن است . قبلا نيز يادآور شده‌ايم كه هر گولدن تقريبا معادل يك سكه تومان طلاست . - م .\r\n","page_name":" 461 ","page_number":461},
  {"content":"\r\n\r\nرا چه ميوه‌هاى خوردنى و چه گياهانى كه به كار تعليف حيوانات مىآيد به اروپا فرستاد و در آنجا كاشت . از آن قبيل است كما « 25 » در كوهستان البرز نزديك تهران و جاوشير « 26 » در شهرستانك ، ريواس نيز در همين زمره است .\r\nمن خود تخم ريواس را كه خوب نگاهدارى شده بود به اروپا بردم كه در آنجا جوانه هم زد اما ديگر بيش از اين رشد نكرد « 27 » .\r\n\r\n\r\n","description":"","footnote":"\r\n( 25 ) .  Ferula kuma \r\n( 26 ) .  Diplotaenia cachrydifolia Boiss \r\n( 27 ) . در سال 1865 اين مژده را به من دادند كه ريواسى كه در سال 1859 تخم آن را خود به باغ نباتات وين فرستاده بودم ، بسيار خوب رشد كرده است و تخمهاى رسيدهء متعدد نيز ببار آورده است . پس مىتوان گفت كه عمل خو گرفتن به آب و هواى جديد با موفقيت انجام پذيرفته است . رجوع شود به :\r\n Verhandlungen der k . k . zoologischen Gesellschaft in Wien , Jahrgang 1865 . \r\n","page_name":" 462 ","page_number":462},
  {"content":"\r\n\r\n\r\nبيماريها و امراض همه‌جاگير 10\r\nامراض همه‌جاگير . خصوصيات عمومى بيماريها . سرخجهء كاذب . باد سرخ . آبله . سرخك .\r\nمخملك . كهير . دمل و كفگيرك . نفاط ( تاول ) . جرب . جوانى . سالك . جذام . كوفت . اسهال .\r\nورم روده ( كليت ) . اسهال خونى . هيضه ( وباى اطفال ) . بواسير . كرمهاى معده و روده .\r\nناراحتيهاى كبدى . سنگ كليه و مثانه . سلس البول . ادرار خون . تب نفاسى . توانائى جنسى .\r\nسياه سرفه . نزلهء ريوى مزمن . سل ريوى . تپش قلب . گشادى سياهرگها ( واريس ) . بيماران روانى . خنازير . سرطان . تب‌لرز ( مالاريا ) . محرقه . و با . بيماريهاى چشم . شقاقلوس . زخمها .\r\nدر اين كتاب كه بدست دادن تصويرى كلى از سرزمين و مردم ايران را پيشنهاد خود قرار داده است از بحثى عمومى دربارهء بيماريهاى رايج در اين مملكت ، نبايد خوددارى ورزيد . هرگاه من خود را ناگزير مىبينم كه شرحى مستوفيتر از چند بيمارى ، از جمله تب نوبه و اسهال خونى بياورم ازآن‌روست كه قواعد تطابق با آب و هوا و شرايط اقليمى در آنها ذى مدخل است و من خود فصل خاصى را در كتاب حاضر وقف آن كرده‌ام .\r\nطبيبان از سطحى بودن اين بحث و غير متخصصين از اطناب آن مرا معذور خواهند داشت .\r\nنظر شايع و رايج در اروپا مبنى بر اينكه امراض همه‌جاگير تأثير فوق العاده كمى در تقليل ميزان جمعيت دارد و به محض بر طرف شدن بيماريها باز خلأ جمعيت ناشى از آن ، بر طرف مىشود براى مشرق‌زمين اعتبارى ندارد .\r\nدر شرق در اثر بروز و شيوع اين بيماريها چندان بر مرگ و مير افزوده مىشود كه مثلا مناطقى كه سى و سه سال پيش طاعون در آنجا بيداد كرده است ، هنوز هم دچار كمى جمعيت است و صدمه‌هائى كه از انتشار بيماريهاى و با ، آبله ، سرخك و سياه‌سرفه وارد آمده است با تأنى و كندى بسيار ترميم مىگردد . تنها به علت نقصى كه در ارتباطات و مراودات هست و از بركت ارتفاع زياد اين سرزمين ، امراض همه‌جاگير و بيماريهاى دامى خودبخود رو به اضمحلال مىگذارد ؛ انسانى كه سخت به سرنوشت محتوم و تقدير ايمان دارد به هيچ تدبيرى براى مقابله با اين بلاها دست نمىزند و حد اكثر آنكه چند تن متمول و متنعم از نقاط آلوده دور مىشوند و در چادر ، بسر مىبرند و عشاير نيز حشم خود را به منطقه‌اى ديگر نقل مكان مىدهند ؛ اما تودهء عظيم بينوايان كه قدرت مهاجرت را در خود نمىبينند بىهيچ دفاعى طعمهء بيماريهاى\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمنهدم‌كننده مىشوند .\r\nانواع بيماريها در اينجا از اروپا كمتر است ، اما در عوض هر بيمارئى تعداد بسيار بيشترى را دچار مىسازد . روىهم‌رفته اورام و قرحه‌ها ، بخصوص در ناحيهء سينه از جملهء نوادر بشمار مىرود ؛ اما بيماريهاى مربوط به شكم ، كبد ، طحال ، روده و بيش از همه تب و اسهال خونى فراوان ديده مىشود .\r\nحتى مىتوان گفت كه در منطقهء ساحلى درياى خزر بيماريهاى تب و اسهال خونى تقريبا همهء بيماريهاى ديگر را از ميدان خارج ، يا حد اقل خصوصيات خود را به آنها تحميل كرده است . بعضى از بيماريها خاص ايران است : جذام تكمه‌اى و عضوى ، سالك ، پيوك ، برص ، قانقاريا ( شقاقلوس ) ى بومى ، تب تيفوئيدى . از بقيهء امراض تعدادى يا به كلى وجود ندارند و يا آن اندازه نادرند كه در فهرستها به زحمت ياد مىشوند و از آن قبيلند سل ، خنازير و نرمى استخوان در نژاد سفيد ؛ از آن گذشته سرطان ، مخملك ، سل پوستى « 1 » ، خناق و زگيل مقعد « 2 » و آلات تناسلى .\r\nبيماريهاى پوستى ازآن‌رو كه ايرانيان مراقبت بسيار در بهداشت و نظافت پوست مبذول مىدارند به اندازهء مناطق گرمسير زياد نيست اما به هر حال بخصوص در بعضى از شهرها به مقدار كافى وجود دارد و چون از بروز هر جوشى بر پوست ، ايرانيان سخت نگران و هراسان مىشوند و براى معالجه به طبيب روى مىآورند ، فرصت مناسبى براى اطبا وجود دارد كه به مطالعه و تحقيق در اين بيماريها بپردازند . در هر ناراحتى جلدى ايرانيان نشانه‌اى از يك بيمارى عمومى و داخلى مىبينند و به همين دليل كمتر به داروهاى جلدى و موضعى اكتفا مىورزند .\r\n\r\nجوشها و التهابات پوست\r\nموارد سرخجهء كاذب « 3 » و التهاب پوست در فصل بهار اندك نيست اما دوامى ندارد و واجد اهميت خاصى هم نيست .\r\nباد سرخ يا باد مبارك گاه و بيگاه ديده مىشود اما بعضى اوقات جنبهء همه‌گير پيدا مىكند . بسيارى از امراض شايع از اين قبيل آن‌طور كه من دريافتم به خوبى و خوشى برگذار مىشود و فقط موارد معدودى از آنها به علت ورم و التهاب غشاى مغز به مرگ منجر مىگردد . بر اثر تجويز بيش از حد زالو ، مسهل و مالش با گل ارمنى از طرف اطباى محلى ، بسيارى از كسان كه در حال نقاهتند از ضعف و كم‌خونى طولانى رنج مىبرند . حتى چند مورد از بيمارى ارى سيپل « 4 » را كه تغيير مكان مىداد نيز خود شاهد بودم كه به خير\r\n\r\n\r\n","description":"","footnote":"\r\n( 1 ) .  Lupus \r\n( 2 ) .  Kondyloma \r\n( 3 ) .  Roseola \r\n( 4 ) .  Erysipel  در بعضى از فرهنگها باد سرخ ترجمه شده كه ظاهرا با توجه به مطلبى كه در فوق آمده بايد نادرست يا لا اقل غير دقيق باشد .\r\n","page_name":" 464 ","page_number":464},
  {"content":"\r\n\r\nو خوشى سپرى شد .\r\nآبله يا جدرى در مرگ‌ومير فراوان كودكان و در نتيجه در تقليل جمعيت سهم اصلى و اساسى را به عهده دارد . از آن گذشته افواج جديد الورود و همچنين غلامان سياه و بلوچ سخت بدان دچار مىشوند . هركس كه همچون من در دورهء شيوع آبله در تهران شاهد ابتلا و مرگ بيش از نيمى از بيست تن غلام جديد الورود به شهر باشد هرگز صداى خود را بر ضد تلقيح آبله بلند نمىكند . همهء عواقب وخيمى را كه براى تلقيح برمىشمارند ، يعنى خنازير و تب حصبه ( تيفوس ) را ، من خيالى و موهوم مىدانم . حتى برعكس مىتوانم بگويم كه پس از علاج آبله در بيماران خود ، شاهد بروز امراض خنازير كه در ايران بسيار كم است و دردهاى طولانى و مزمن مفصلى بوده‌ام . افراد افواج شمالى كه هرگز تلقيح نشده و از بركات آن مستفيض نشده بودند در تهران به تب حصبه دچار مىشدند ؛ ادعا مىكنند كه تلقيح به اشاعهء سيفليس كمك مىكند ، اما در اين مورد ديگر بايد گناه را به گردن طبيب انداخت كه در انتخاب مايهء تلقيح دقت كافى به كار نبرده است . من قبلا در سال 1857 « 5 » پيشنهاد كردم ( در مجلهء انجمن پزشكان ) كه مايهء آبله‌كوبى را از خانهء كودكان سرراهى شهرها به روستاها نفرستند ، بلكه برعكس از روستاها مايه را به شهرها بياورند و از اين گذشته ، آن را از كودكانى بگيرند كه اصل و تبار سالمشان ، بر پزشك بدقت آشكار باشد . در عين حال يادآور شدم كه مفيدتر آن است كه مايه را از كودكانى بزرگتر بگيرند چه از وضع سلامت مزاج آنان بهتر مىتوانند آگاه شوند . با اين تمهيد يعنى تلقيح مىتوان نه تنها از تقليل جمعيت بر اثر مرگ‌ومير بلكه از تعداد زياد نابينايان و بيماران چشم كه در اثر ابتلا به آبله به اين روز افتاده و سربار جامعه شده‌اند ، جلوگيرى كرد . ما تازه هنگامى به ارزش غير قابل تخمين تلقيح پى مىبريم كه اين تمهيد در كشورى اصلا سابقه نداشته يا استثنائا در آن به كار رفته باشد .\r\nسرخك يا سرخجه اغلب در فصل زمستان به قلع و قمع مىپردازد . اگر اين بيمارى را به حال خود بگذارند جريان عادى خود را طى مىكند ؛ اما كودكان بيچاره را با خوراندن مسهل و تنقيه عذاب مىدهند كه متعاقب آن بچه‌ها در اثر ابتلاى به اسهالهاى مزمن و اسهال خونى هلاك مىشوند . به دنبال سرخك و سرخجه - در مورد آبله كمتر - به مقدار غير عادى زياد مواردى از بيمارى سرطان مخاط دهان « 6 » ديده مىشود ؛ من خود در ظرف يك هفته با سه بيمارى از اين نوع مواجه شدم ؛ حال اين مرض در اثر طرز معالجه ايجاد شده يا شرايط اقليمى در بروز آن مؤثر بوده است چيزى است كه من نتوانستم بدان پى ببرم .\r\n\r\n\r\n","description":"","footnote":"\r\n( 5 ) . برابر با 4 - 1273 ه . ق . - م .\r\n( 6 ) . نام اين بيمارى  Noma  است . مؤلف نام فارسى آن را « آكله » ذكر كرده است كه ظاهرا درست نيست . - م .\r\n","page_name":" 465 ","page_number":465},
  {"content":"\r\n\r\n Scharlach \r\n« 7 » در اين سرزمين ناشناخته است و نامى هم براى آن وجود ندارد . اما به‌هرحال از منبعى غير موثق اطلاع يافتم كه اين بيمارى به نام مخملك در كرمان وجود دارد . به همين ترتيب هم من موردى از بيمارى تب عرق‌گزى « 8 » نديدم . البته با سه مورد مواجه شدم كه بيماران به دنبال تب‌لرز تاولهائى عادى در اثر عرق بر بدنشان ظاهر شده بود اما اين را نمىتوان تب عرق‌گزى مستقل ناميد .\r\nكهير يا اير يا نبات الليل اغلب در پائيز بروز مىكند و آن هم توأم با تب‌لرز شديد كه با خوردن گنه‌گنه از بين مىرود . در كسانى كه با آب و هواى مملكت تطابق پيدا نكرده‌اند در اثر برخورد نيش پشه در سراسر بدن بيرون مىريزد .\r\nاز بيماريهاى چركى پوست چند موردى را شاهد بودم كه به مرگ منجر شد و دو مورد آن مربوط مىشد به صلابت بافته زنبورى « 9 » . اما دمل بيش از حد انتظار است . دملهاى سطحى و همچنين عمقى به مقدار حيرت‌آورى به عنوان بيمارى مخصوص تطابق با آب و هوا و محيط بروز مىكند ؛ من خود شخصا به بيش از صد دمل دچار و مبتلا شدم . بىصبرى كه اروپائيها دارند و مىخواهند سر دمل را قبل از آنكه رسيده باشد باز كنند خود به اندازهء كافى موجب افزايش و انتشار آن مىشود زيرا معمولا در نيمهء مقابل و قرينهء بدن ، در قسمتهاى معين ، باز دمل بيرون مىزند . صبر و حوصله ، خوردن مواد گياهى و قدرى مسهل ، آدمى را از هر طريق ديگر بهتر از شر اين درد و ناراحتى رها مىسازد . - موارد گنده تاول « 10 » نيز تقريبا زياد است و آن هم از آن نوع كه به لانه زنبورى شهرت دارد . اما از گنده‌تاول لانهء زنبورى فقط يك مورد ديدم كه بيمار پسربچه‌اى دوازده ساله بود درحالىكه در ساير موارد فقط مردم مسن به آن دچار مىشدند . به نظر مىآيد كه گنده‌تاول در ايران به اندازهء اروپا بدخيم نباشد ؛ اما به‌هرحال انتشار و گستردگى آن چه در سطح و چه در عمق ، مىتواند موجب مرگ باشد . از بثورات بدخيم جلدى « 11 » موردى ديده نمىشود چه دامهاى مردار را نجس مىشمارند و آنها را پوست‌نكنده دفن مىكنند .\r\nتاول « 12 » در كودكان زياد ديده مىشود ، آن را مسرى مىدانند و در عمل نيز اغلب كودكان بيشترى در يك خانه در آن واحد بدان دچار مىشوند .\r\nپس از تجديد و تكرار زياد ، اين بيمارى كه هيچ وجه مشتركى با تركيب نادرست اخلاط و سيفليس ندارد در ظرف دو ماه پايان مىپذيرد . اما شير - خواره‌هائى كه مبتلاى تاولهاى نوع خاصى بودند در اثر عواقب آن جان\r\n\r\n\r\n","description":"","footnote":"\r\n( 7 ) . به فرانسه  Scarlatine  و به انگليسى  Scarlet Fever  . - م .\r\n( 8 ) .  Miliaria \r\n( 9 ) .  Scelerem \r\n( 10 ) .  Anthrax \r\n( 11 ) .  Pustula maligna \r\n( 12 ) .  Pemphigus \r\n","page_name":" 466 ","page_number":466},
  {"content":"\r\n\r\nمىسپردند .\r\nتب‌خال « 13 » بندرت ممكن است در جريان يك بيمارى توأم با تب بروز نكند . ظهور آن علامت خوشى است براى رو به بهبود گذاردن بيمارى ، هرچند كه ساير اطباى بالينى در اين نكته ترديد دارند .\r\nدر بين چند موردى از بيمارى زنا ( منطقه ) « 14 » كه من ديدم ، يكى از آن جهت توجه مرا به خود جلب كرد كه چند روز پس از تبى كه بر اثر عمل سنگ مثانه رخ داده بود ، ظاهر گشت .\r\nجرب رطب يا جوشهاى جلدى ( اگزما ) و بخصوص نوع مزمن آن از نوادر است ، زيرا هواى هميشه خشك و همچنين عادت ايرانيان كه پس از هر عمل دفع ، قسمتهائى از بدن خود را مىشويند و نيز استحمام موظف آنان ( وضو و غسل ) با اين بيمارى مقابله مىكند . اما به همين نسبت جرب خشك پوسته‌اى بيشتر است ، بخصوص در اصفهان كه بثورات و جوشهاى پوستى از انواع گوناگون در آنجا بومى شده است . اين امر را مىتوان با كار كردن دائمى كارگران كارگاه‌ها در آب رودخانه و تماس با زاج ، سقز ، رنگ ، قليا و اسيد توجيه كرد . در مورد زردزخم نيز وضع بر همين منوال است .\r\nدر ايران هم مردم نسبت به خشك شدن زود زردزخم در كودكان بيمار نظرى نامساعد دارند ؛ در واقع نيز من خود كودكى را ديدم كه پس از خشك شدن سريع جوشهايش به مرض سينه پهلو درگذشت كه البته ساير عوامل را نيز در اين واقعه سهيم بايد شمرد .\r\nپوست ايرانيان به‌طور متوسط داراى نسجى محكم است و غده‌هاى چربى آن نيز اندك و ناچيز است . به همين جهت هيچ‌گاه از جوشهاى موسوم به غرور جوانى دچار ناراحتى نمىشود . به همين اندازه هم كم به ياد مىآورم كه با وجود اين همه مردم شكم‌پرست ، با لكه‌هائى كه بر بينى و صورت ، به رنگ مس « 15 » ظاهر مىشود و معلول بيماريهاى روده‌اى و اعتياد به مشروبات الكلى است ، مواجه شده باشم . فقط دو مورد از بيمارى ترشح زياد غدد چربى « 16 » را بخاطر دارم .\r\nسل پوستى يا وجود خارجى ندارد و يا فقط در اينجا و آنجا به صورت مشكوك زردزخمى به چشم مىخورد ؛ اما در عوض تا بخواهيد دو بيمارى سالك و جذام شيوع دارد .\r\nسالك كه به تركى تاتارى كوپوى ( يعنى سگ ) و به تركى خرماچيبانى ، ايل چيبانى و به روسى گودونيك ناميده مىشود از نظر گسترش جغرافيائى به گفتهء پروفسور ريگلر « 17 » از سودين « 18 » شروع و در مسير نهر العاصى ( ارونتس ) ادامه پيدا مىكند و تا حلب ، كيليس ، اورفه ، دياربكر ، مرعش ، موصل و بغداد و همچنين در سراسر منطقهء سند ديده مىشود . حتى موارد\r\n\r\n\r\n","description":"","footnote":"\r\n( 13 ) .  Hydroa \r\n( 14 ) .  Zoster \r\n( 15 ) .  Gutta rosacea \r\n( 16 ) .  Seburrhoe \r\n( 17 ) .  Riegler , Die Turkei , II , 68 \r\n( 18 ) .  Suaedin \r\n","page_name":" 467 ","page_number":467},
  {"content":"\r\n\r\nمعدودى از آن در قبرس و سرزمين مصر مثلا در كاريوم « 19 » ، قاهره و حتى در سوئز پيگيرى شده است . مواردى از آنكه در تهران ديدم نادر نبود ولى از همه بيشتر اين بيمارى در شهرهاى قم ، كاشان و اصفهان شيوع دارد . در اين‌باره معمولا مىگويند كه : « دختران اصفهانى را فقط بايد از نيمرخ تماشا كرد . » از اصفهان به بعد در جهت جنوب مثلا در قمشه و شيراز قدم بقدم ميزان شيوع آن نقصان مىيابد ؛ در آذربايجان و مناطق ساحلى درياى خزر ديگر به كلى اثرى از آن ديده نمىشود . در سرزمينهاى هموار حتى در روستا - هائى كه مجاور شهرهاى آلوده به اين بيمارى قرار گرفته‌اند بندرت مبتلايان به اين بيمارى ديده مىشوند . در روسيه هم من گاه و بيگاه به صورت پراكنده با اين بيمارى در ماوراى قفقاز ، در شهر گنجه ( اليزابتوپول ) برخورده‌ام ولى گويا در باكو هم از اين بيمارى وجود داشته باشد .\r\nاين قرحه بيشتر در اطراف استخوان گونه ، گوشه‌هاى خارجى چشم ، پلك زيرين ، روى لپ ، نوك بينى ، و كمتر بر روى استخوان بينى ، پيشانى ، پلك فوقانى ، لالهء گوش و لبها ظاهر مىشود . هرگز در محل روئيدن ريش و قسمتهائى از سر كه بر آن موى روئيده باشد ديده نشده است . بندرت بر روى دستها و پاهاى مردم بومى ظاهر مىگردد و برعكس ، غريبان و مهاجران را در اين ناحيه‌ها و بخصوص در قسمت پاها مورد حمله قرار مىدهد و اين مطلبى است كه من خود شاهد بوده‌ام و مشاهداتم با پروفسور ريگلر نيز كاملا هماهنگ است . سالك به غشاء مخاطى زيانى نمىرساند ؛ به اين طريق مىبينيم كه تكمه‌هاى روى پلك در زاويهء داخل چشم و حتى در مواردى كه به علت ورم پلك ، چشم چند هفته بايد بسته بماند ، هيچ به غده‌هاى اشك صدمه‌اى نمىرساند . من دوبار اين تكمه‌ها را بر گلو و استثنائا بر شكم ، يك بار بر كاسهء زانو ، چندين بار بر پشت دست و روى پا ديده‌ام اما با هيچ موردى از آن بر كف دست ، كف پا ، بين انگشتان دست و پا ، بر پشت و بر آلت تناسلى برنخورده‌ام .\r\nبيشتر بچه‌هاى بين يك تا هفت ساله بدان دچار مىشوند ، اهالى بومى بالغ كمتر مبتلا مىگردند ، يا در برابر آن مقاومت دارند و يا اين بيمارى را در دورهء طفوليت از سر گذرانده‌اند . اما چون ابتلا به بيمارى در طفوليت در مورد بيگانگان مصداق ندارد پس در هر سن و سالى در معرض آن خطر هستند و در سالهاى كاملا مختلفى پس از ورودشان به مملكت به اين بيمارى گرفتار مىشوند . سروان گوموئنس اتريشى در دومين سال اقامتش در كشور در استخوان ساق ، خود من در هفتمين سال در قسمت داخل زانو ، ريشار فرانسوى در پانزدهمين سال ، تامسون انگليسى در هجدهمين سال در بازگشت از سفرش از بغداد ، سكولوفسكى لهستانى در بيستمين سال اقامت ، همه به اين بيمارى دچار شديم . ولى روىهم‌رفته اين‌طور به نظر مىآيد كه اروپائيها كمتر از اهالى بومى آمادگى ابتلا به سالك را دارند بخصوص اگر با محليها زياد در\r\n\r\n\r\n","description":"","footnote":"\r\n( 19 ) .  Karium \r\n","page_name":" 468 ","page_number":468},
  {"content":"\r\n\r\nتماس نباشند .\r\nاز نظر جنسيت مىتوان گفت كه جنس مؤنث استعداد بيشترى براى ابتلا به اين بيمارى دارد .\r\nبدون هيچ تفاوتى از نژاد ، قفقازيها ، مغولها ، ايرانيها ، تركها ، يهوديها و ارمنيها همه بدان گرفتار مىشوند ؛ فقط نژاد سياه مطلقا از آن مصونيت دارد .\r\nهركس كه يك بار در زندگى به سالك دچار شده باشد ديگر در تمام عمر در برابر آن مصونيت مىيابد . علىرغم تمام پرس‌وجوهائى كه كردم حتى در يك مورد هم از ابتلاى مكرر به اين بيمارى چيزى نشنيدم ؛ هرگاه طبيب به هنگام ديدن لكه‌هاى مشكوك بر بدن بيمار گمان خود را مبنى بر اينكه ممكن است سالك باشد بر زبان آورد اغلب در جواب از بيمار مىشنود : « نه ، من قبلا سالك گرفته‌ام . »\r\nعلى القاعده در ايران فقط يك تكمه ظاهر مىشود ؛ با وجود اين دو تا شش تكمه هم اغلب در يك طرف صورت و استثنائا در هر دو طرف نيز ديده شده است . حتى در مورد يك زن اصفهانى من چهل تكمه ديدم كه بر صورت ، شكم و دست و پا ، همه جا پراكنده بود . در بغداد بين تكمه‌ها به انواع نر و ماده قايلند ولى در ايران كسى چيزى در اين باب نمىداند . به نظر من هم‌چنين مىآيد كه اين تسميه نر و ماده كاملا چيزى اختيارى باشد ، چه تكمه‌هاى نر و ماده‌اى كه از طرف خارجيها به من نشان داده شد در واقع هيچ تفاوتى باهم نداشت ، مگر در بزرگى و وسعت جائى كه اشغال كرده بود .\r\nاين قرحه به چهار شكل مختلف بروز مىكند كه از آنها دو نوع اول حاد و دو نوع بعدى مزمن شمرده مىشود .\r\n1 . تكمه ساده . در يكى از مواضعى كه در بالا به آنها اشاره شد لكه‌اى سرخ كمرنگ پيدا مىشود و پس از گذشت مدتى تكمه‌اى به اندازهء عدس يا حد اكثر لوبيا ظهور مىكند كه بدوا به رنگ قرمز روشن است و بعد به رنگ قرمز تيره درمىآيد . با بروز اين تكمه نه تبى و نه دردى همراه است . حد اكثر آنكه سوزشى مختصر و خارشى همچون كهير احساس مىشود ؛ پس از خاراندن بسيار پوسته‌اى خشك و نازك بر روى آن تشكيل مىگردد . بعد از چندين ماه در اطراف آن باز منطقهء قرمزى ظهور مىكند كه آن نيز متورم مىشود . حال ديگر خارش رو به ازدياد مىگذارد و چرك آغاز مىگردد . بدوا از وسط تكمه مايعى رقيق و سوزنده كه بدبوست بيرون مىزند و از آن پس زخم از وسط به اطراف تحليل مىرود يا از نزديكيهاى زخم كانونهاى تازه‌اى براى ايجاد زخم بروز مىكند . از قعر زخم باز غدهء كوچك گوشتى بالا مىآيد كه خشك و سفت و غضروفى و كم‌خون است و آن هم به نوبهء خود باز چرك مىكند و مجددا به گوشت نو جاى مىپردازد . دور زخم قطور ، درهم جوش خورده و با بىنظمى برآمده است . هرگاه چرك را بگذارند خشك شود پوسته‌هائى ضخيم و قهوه‌اى كه در حاشيه سخت چسبناك است ايجاد مىشود بطورى كه هرگاه\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nآن را بكنند خون جريان پيدا مىكند . پس از آنكه تكمه‌هاى اصلى را چرك خورد عمل تجديد نسج و گوشت نو آوردن بهتر انجام مىگيرد ، زخم كم‌كم چاق مىشود و جاى زخم باقى مىماند . تمام جريان بيمارى نزديك يك سال به طول مىانجامد و نام سالك هم - به معنى سال كوچك - اشاره‌اى به همين مدت است . اثر زخم به جا مانده قهوه‌اى مايل به زرد و قدرى گود است و روى هم رفته صاف و هموار . اينكه در اثر ايجاد اين قرحه قسمتى از پلك زيرين يا پرهء بينى از بين برود بندرت رخ مىدهد . به همين ترتيب هم پس از شفا يافتن زخم باز كم و بندرت اتفاق مىافتد كه در حاشيهء آن تكمه‌هاى جديدى ظاهر شود ، كليهء مراحل را طى كند و يك طرف چهره را بپوشاند . اما هرگاه بيمارى به اين شدت و به اين صورت پيچيده بروز كند ديگر كار علاج اغلب سالهاى زياد به طول مىانجامد ؛ يكى از بيماران دوران مرض خود را به من هجده سال اعلام كرد . در چنين صورتى اثر زخم بجا مانده كوچك است و انشعابات شبكه مانند رگها در آن به چشم مىخورد . تغيير شكل گوشهء دهان و بينى و بخصوص برگشتگى پلك چشم تا به آن درجه است كه ملتحمهء پلك پائين كه به زحمت هنوز چند مژه‌اى بر آن است همچون كهنهء قرمز سه‌گوشى تا روى استخوان گونه فرو مىافتد . به كرات توفيق يافتم با توسل به جراحى ترميمى تا اندازهء زيادى اين برگشتگى پلك را اصلاح كنم ، هرچند كه نسج سفت و محكم جاى زخم سالك ، مشكلات بسيارى در كار جراحى ايجاد مىكرد .\r\n2 . تكمهء انفيلتره از تكمه‌هاى ساده به اين صورت متمايز مىگردد كه انفيلتراسيون « 20 » در آن واحد در تمام نقطه‌هاى سطح زخم ظاهر مىشود و از اين رهگذر پوست كلفت مىشود و به رنگ قرمز چركتاب درمىآيد و تمام بينى يا سراسر يك طرف گونه را به يكباره فرامىگيرد . همانطور كه يادآور شدم خود من نيز به اين بيمارى دچار آمدم ، آن هم در سطح داخلى مفصل زانوى راستم .\r\nسير بيمارى به اين صورت بود : در بهار سال 1858 « 21 » در موضع يادشده به لكه‌اى قرمز به اندازهء يك سكه پى بردم كه كمى مىخاريد و به زودى پوستهء نازكى روى آن را فراگرفت ؛ در ابتدا فكر كردم در اثر تماس با زين اسب به هنگام سوارى ، پوست آن به اصطلاح رفته است . به تدريج اين لكه ضخيم و برآمده و انفيلتره گرديد . در ماه ژوئيه نقاط بسيارى از آن نرم شد ، سر باز كرد و چرك بدبوئى از آن جارى شد . منابع مختلف چرك درهم آميخت .\r\nكف آنها گوشت نوى به رنگ زرد ، خشك ، كم‌خون و نوك تيز بالا آمد كه پس از شستشو با آب به شكل آجهاى سوهان زبرى شد . پس از بستن روى زخم ترشحات به صورت پوسته‌هاى ضخيمى درآمد كه لبه‌هاى آن سفت و چسبنده شد ولى هرچه بيشتر به طرف داخل زخم پيش مىرفت چرك آن را از بين مىبرد . من در آن ايام به همراه شاه در ييلاق بودم و هرچند سوارى برايم كارى\r\n\r\n\r\n","description":"","footnote":"\r\n( 20 ) . چون براى كلمات انفيلتره و انفيلتراسيون معادل دقيقى در زبان فارسى يافته نشد اين اصطلاح طبى عينا به كار مىرود . - م .\r\n( 21 ) . برابر با 1274 ه . ق . - م .\r\n","page_name":" 470 ","page_number":470},
  {"content":"\r\n\r\nسخت و دردناك شده بود ، ناگزير هر روز شاه را در سوارى همراهى مىكردم .\r\nروش درمان خوشبختانه زود به نتيجهء مطلوب رسيد . با وجود اينكه در اثر سوارى اين زخم هميشه سائيده مىشد ، هيچ به ياد ندارم كه تب كرده باشم ، يا غدد مربوط به آن آماس كرده باشد . جاى زخمى كه تا به امروز نيز باقى مانده به شكل و اندازهء قلوه و به رنگ قهوه‌اى تيره است ، و نقطه‌هاى ريز تك‌تك سفيدى در آن ديده مىشود زيرا من جلو جريان چرك را باز نگذاردم و از اين طريق از تشكيل جاى زخمى بزرگتر جلوگيرى كردم و اين خود دليلى است براى آنكه بر خلاف سالكهاى طبيعى و عادى ، رشد مو در آن موضع به كلى متوقف نشده است .\r\n3 . تكمهء حلقه‌اى از تكمه‌هاى كوچك مسطح به بزرگى عدس ايجاد مىشود كه كمى انفيلتره شده است و به صورت حلقه درمىآيد . من به اين بيمارى فقط در چهرهء بچه‌ها و زنان برخوردم و شايد در اثر تصادف بود كه هيچ موردى از آن را در مردان نديدم . اين تكمه‌هاى ريز پس از مدتى به چرك مىنشيند و از پوسته‌اى پوشيده مىشود ، اما زخم در عمق و در پهنا هيچ توسعه پيدا نمىكند و به‌طور نسبى زود درمان مىشود و جاى زخمى از خود باقى مىگذارد كه كمرنگ و شفاف است و عمق چندانى ندارد . ولى اغلب دايرهء جديدى از تكمه‌هاى ريز تشكيل مىشود و جريان بيمارى از نو آغاز مىگردد و همچنان تكرار مىشود تا اينكه پس از گذشت دوره‌اى از مرض كه سالهاى متمادى به طول مىكشد مادهء بيمارى سرانجام از پاى درآيد .\r\n4 . تكمهء خوره‌اى زشتترين نوع اين بيمارى است كه بيشتر به آن كوپوى ( سگ ) مىنامند . در تهران بندرت است ، ولى در كاشان و بخصوص در اصفهان رواج دارد . اين بيمارى كه در ظاهر به سل خنازيرى اروپائى شباهت دارد از نظر خصوصيات با خنازير همسان نيست چرا كه پس از مدتى چه زود و چه دير خودبخود محدود مىشود و هرچند به سستى و تأنى ولى سرانجام به خير و خوشى پايان مىگيرد . تا به آنجا كه مشاهدات خود من حاكى است فقط اين نوع بيمارى در بينى ظاهر مىشود . بينى در آغاز از تكمه‌هاى ريز دانه‌اى شكل پوشيده مىشود كه كم‌كم ذوب مىشود و بعد گوشت تازه‌اى به همان شكل دانه‌دانه‌اى جاى آن را مىگيرد . چرك به عمق نفوذ مىكند و سرانجام پرهء بينى و استخوان بين دو حفرهء آن و حتى قدرى از لب بالائى را از بين مىبرد . جريان طبيعى پيشرفت بيمارى و درمان آن مثل مورد قبل چندين سال به طول مىانجامد .\r\nدر جواب اين پرسش كه سالك را در شمار چه گروهى از بيماريهاى عمومى بايد ذكر كرد تقريبا چنين مىتوان پاسخ گفت . هرگاه طبيبى اروپائى كه از بيماريهاى پوستى سررشته داشته باشد و از اوضاع اقليمى ايران چيزى نداند و با چنين قرحه‌اى در صورت مواجه شود حتما و بدون ترديد آن را نوعى سل پوستى تشخيص مىدهد ؛ اما برعكس يك طبيب ايرانى كه بيمارى سل پوستى را در اروپا ببيند فكر مىكند با يكى از آشنايان قديمى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nوطن خود برخورده است . اما در عمل ، ايجاد تكمه ، عدم بروز تب ، ظهور قرحه به صورتهاى خاصى كه برشمرديم ، تشكيل اثر زخم و رنگ تيرهء آن همه و همه گوياى اين مطلب است كه بيمارى به سل پوستى نزديك است نه به دمل . به‌هرحال اين تكمه چون زودتر و ديرتر خودبخود درمان مىشود بايد از شمار قرحه‌هاى خوش‌خيم محسوب گردد . همچنين چرك از سطح به عمق سير مىكند ، نه برعكس بطورى كه هرگاه زخم را خيلى زود بسوزانند جاى زخم تقريبا همواره باقى مىماند كه رشد موى قدرى از آن متوقف شده ، اما هرگاه قبلا سلولهاى زير جلدى مورد حمله قرار گرفته باشد ، ديگر چنين چيزى امكان‌پذير نيست .\r\nتحقيق در مورد كشف علل ايجاد اين بيمارى تقريبا به نتايج كاملا منفى منجر مىشود . هرگاه علت را در شرايط اقليمى جلگه‌هاى مرتفع بجوئيم زود پى مىبريم كه اين بيمارى در منطقهء كم‌ارتفاع و پست بغداد هم بومى است ، از طرف ديگر در منطقهء مرتفعتر آذربايجان ( تبريز ) و در سرزمينهاى مرطوب و پست سواحل مازندران هيچ نشانه‌اى از آن در دست نيست . از طرز تغذيه هم مطلبى كه قابل اتكا و استناد باشد حاصل نمىشود ، اگر رواج آن را در بغداد در اثر خوردن خرما فرض كنيم ( تسميهء عاميانهء خرماچيبانى يعنى غدهء خرما ) باز مىبينيم كه در شهرهاى بسيارى از ايران كه خرما در آنجا كم مصرف دارد مردم بدان مبتلى مىشوند و در عوض در مصر كه اين قدر مصرف خرما زياد است سالك از نوادر محسوب مىشود . اينكه كودكان و زنان به تعداد بيشترى از مردان بدان مبتلى مىشوند از آن جهت است كه اين دو گروه پوستهائى لطيفتر و بىمو دارند و اين خود باعث تماس بيشتر مىشود . اينكه بيمارى در خارجيها بيشتر در دستها و پاها ظاهر مىشود مىتوان آن را در اثر سائيدگيهائى كه بر اثر سوارى حادث مىشود و از اين طريق آلودگى تسهيل مىگردد دانست . بروز بيمارى در حوزه‌هاى جغرافيائى محدود و بستگى آن به بعضى مناطق معين ، چيزى است كه در سالك و ساير بيماريهاى بومى مانند جذام ، سنگ مثانه ، پيوك و تراخم مشترك است . به‌هرحال اين اندازه را مىتوان قطعى دانست كه سالك يك بيمارى مزاجى نيست بلكه مرضى است موضعى و محلى كه بخصوص با خنازير و همچنين تحريكات لمفاتيكى قرابتى ندارد و وضع و حالت مزاج به هيچ وجه در ابتلا يا عدم ابتلاى به آن مؤثر نيست .\r\nهرگاه آمادگى براى ابتلا وجود داشته باشد به نظر مىرسد كه اوضاع و احوال زير كمك به واگيرى آن مىكند . اين بيمارى همانطور كه قبلا گفتيم فقط يك‌بار عارض مىشود و اين خود يكى از خصوصيات بعضى از بيماريهاى واگير است . در مواضعى كه در اثر جريان چرك به آن آلوده شود تكمه‌هاى تازه‌اى ايجاد مىشود ؛ حتى در اثر تماس بسيار زياد زخم با دست ممكن است زخم به يكى از انگشتان نيز منتقل شود . در اندرون مردم متمول كه بچه‌ها كمتر با كودكان ديگر در تماسند سالك بندرت ديده مىشود ، در\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nمورد خانواده‌هاى اروپائى نيز وضع بر همين منوال است ؛ در اندرون شاه من به هيچ موردى از آن برنخوردم . برعكس در خانوادهء فقرا اغلب همهء اعضاى فاميل به آن مبتلا مىگردند . خانوادهء فقيرى به من مراجعه كرد كه از اعضاى آن زن تكمه‌هاى سادهء فراوان ، دختر بزرگتر يك تكمه به روى استخوان صورت ، پسر دوم تكمه‌اى به روى لب بالا ، و سومين دختر تكمه‌اى به روى گونهء خود داشت . در مورد دخترى شانزده ساله ، بيمارى بر اثر گزيدگى نيش زنبورى بر روى استخوان بينى در همان‌جا ظاهر شد و در مورد پسر بچه‌اى ، يعنى پسر كشيش ارمنى در اصفهان پس از سائيدگى خفيف پوست كه بر اثر سقوط به روى بينى ايجاد شده بود ، سالك بروز كرد . در اين دو مورد اخير به نظر مىرسد كه ممكن است جرثومهء بيمارى از موضعى كه مجروح بوده وارد شده باشد . اينكه مىگويند بيمارى مدتى مديد پس از مراجعت به منطقه‌اى كه از اين بيمارى در آن اثرى نيست ممكن است بروز كند به عقيدهء من مبتنى بر خطاست ، چه امكان دارد به لكه‌اى كه در ابتدا هيچ مزاحم نيست مدتها عنايتى نشود و تازه بعد هنگامى كه شروع به نرم شدن كرد ، بدان توجه كنند .\r\nتا به حال خيال مىكردند كه اين ناراحتى يكى از متفرعات خوش‌خيم ميكربهاى بيماريهاى ديگر باشد و به همين دليل براى مقابله با آن داروهاى بىخاصيتى به كار مىبردند كه فقط بيشتر به كار پوشاندن زخم مىخورد تا علاج آن و پس از آنكه من اطمينان حاصل كردم مادهء مترشحهء تكمه‌ها نه قدرت جذب شدن دارد و نه التيام بافتى پيدا مىكند ، كوشيدم آن را با اسيد نيتريك غليظ بسوزانم و زودتر از آنچه به‌طور طبيعى بهبود پيدا مىكند وادار به آب شدن و از بين رفتن كنم و از اين طريق در مورد هر نوع اين بيمارى و هر مرحله از آن با موفقيتى كاملا غير قابل انتظار روبرو شدم .\r\nهرگاه هنوز قرحه به چرك نيفتاده بود ، در اثر سوزاندن عمل تسريع مىشد ، و در عين حال به آن اندازه محدود مىگرديد ، جاى زخم حتى المقدور كم‌عمق ، مسطح و بىرنگ برجاى مىماند . از طرف ديگر سوزاندن شديد ، گوشت آوردن ناجور و همچنين آماسهائى را كه هنوز آب نيفتاده بود از بين مىبرد و باعث مىشد كه جريان به سلامت و سرعت خاتمه يابد . هر كجا كه مواد آلوده قبلا در عمق نفوذ كرده بود من عمل سوزاندن را پس از ده روز تجديد مىكردم ؛ هيچ‌گاه نشد كه بيش از دوبار سوزاندن لازم شود . بدين ترتيب توفيق يافتم كه با به كار بردن اين روش همواره تكمه‌هاى ساده را در سه تا چهار هفته معالجه كنم . در مورد تكمه‌هاى انفيلتره هم نتايج حاصله چشمگير بود بخصوص از نظر كوچكى و زشتى كمتر جاى زخم . نوع حلقه‌اى سالك احتياجى به سوزاندن شديد نداشت اما هرگاه تكمه‌هاى كوچك تازه‌اى ظاهر مىشد ناگزير از تكرار اين عمل بوديم . حتى در مورد بدترين نوع مرض يعنى سالك خوره‌اى سوزاندن زخم از خارج و داخل باعث مىشود كه توسعهء زخم و انتشار آن متوقف گردد . به زودى پاداش خود را گرفتم و روش\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمعالجه‌ام قبول عام يافت ، بطورى كه سابقهء ذهنى مبنى بر اينكه طول اين مرض بايد يك سال باشد در اثر اقدام من از بين رفت . از آنجا كه اطباى ايرانى در ابتداى امر با ناشيگرى و عدم مهارت به سوزاندن زخم مىپرداختند و اسيد را بر روى قسمتهاى سالم پوست نيز مىريختند و از اين رهگذر زخمهاى بزرگ و بدريختى ايجاد مىكردند ناگزير به نوشتن دستور العملى به زبان فارسى پرداختم و آن را به چاپ سنگى رساندم .\r\nكانون جذام ( به عربى ) يا پيس ( به فارسى و تركى ) ، در ولايت خمسه ، بين تبريز و قزوين ، ( يا مركز آن زنجان ) و در دو منطقهء خلخال و قره‌داغ واقع است ؛ بسيار نادر است كه مورد منحصرى از آن در ساير مناطق ديده شود . اين مناطق كه همه در جلگهء مرتفع قرار دارند غير از بيمارى جذام كه ذكر كرديم ، از ساير نظرها در شمار سالمترين نواحى سراسر مملكت است ؛ اين نواحى مركز تهيه غلهء ايران محسوب مىشود و به علت رفاه نسبى و همچنين تغذيهء بهتر مردم از ساير ولايات ممتاز است . هرچند كه جذام را مسرى نمىدانند و موروثى مىشمارند باز مبتلايان به آن نجس و آلوده شمرده مىشوند و از جامعهء انسانى مطرودند و ناگزير بايد در كلبه‌هاى گلى مسكنتبار دور از شهر و روستا به زندگى اندوهبار خود ادامه دهند ( رجوع شود به قسمت اول اين كتاب ، فصل نهم ) . اغلب من نزد شاه شفاعت اين تيره‌بختان را كرده‌ام ، اما هيچ كارى براى تسكين آلام آنان ، و ايجاد تغييرى در شوربختيشان به عمل نيامده است .\r\nاين بيمارى در كودكى ظاهر نمىشود بلكه در ابتداى سن بلوغ يا حتى در سنهاى « عقل » بروز مىكند . چند تكمهء كوچك غير مرئى بين ابروها ايجاد مىشود ؛ اين تكمه‌ها بتدريج خشك شده مىافتد و مواضع موريخته و طاسى به چشم مىخورد . گاه بسرعت و اغلب ضمن ساليان متمادى زخم بر روى قسمت خارجى بينى گسترده مىشود و آنگاه به مخاط بينى ، مخاط گلو و حنجره و ملتحمهء چشم چنگ مىاندازد و پلك زيرين چشم به پائين مىپيچد ، تمام چهره به رنگ مس درمىآيد و چرك شروع مىشود ؛ بيمارى ، استخوان بينى را مىخورد و گلو را با خلطى سخت چسبنده ، زردرنگ و خشك و ديفترى مانند مىپوشاند ، چنان كه صدا طنين خاصى كه مبهم و گرفته است ، پيدا مىكند ، « درست مثل اينكه از گور برخيزد . » در بعضى مواضع ، بيمار احساس دردى شديد مىكند درحالىكه ساير مواضع بىحس است . با بروز دردهاى عذاب‌دهنده ، انگشتان كوچك شده از شكل مىافتد ، ناخنها يا كلفت مىشود و يا از بين مىرود ، اغلب زخم به همهء قسمتهاى انگشت سرايت مىكند تا اينكه آن را به كلى از بين ببرد ؛ مع هذا جالب توجه اين است كه اغلب زخم در انگشتى ظاهر مىشود و بهبود مىيابد درحالىكه اين جريان در انگشتى ديگر آغاز مىگردد . با وجود اين همه ، هرچند بندرت ، پس از چند سال ابتلاى پوست خارجى ، باز مخاطها كاملا سالم مىماند . جذام موسوم به جذام عضوى به انگشتان دست و پا كه با عذاب‌دهنده‌ترين دردها بچرك مىافتد منحصر مىماند ؛ با وجود اين گاه يك\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nانگشت درمان مىشود و جاى زخم آن باقى مىماند درحالىكه ساير انگشتان به كلى از بين رفته است . من خود در قزوين مردى را ديدم كه غير از اين بيمارى از سلامت مزاج به حد عالى برخوردار بود ، هيكلى تنومند داشت و خوب تغذيه شده بود اما در اثر جذام عضوى ضمن يازده سال تمام انگشتان خود را به استثناى شصت چپ از دست داده بود ؛ تقريبا تمام نقطه‌هائى كه در آنها زخم بروز كرده بود ، داشت بهبود مىيافت و گوشت نو مىآورد . نزد بيمارى ديگر تكمه‌هاى دسته‌دارى را ديدم كه به پوست چنان حالتى داده بود كه گفتى از غده‌هاى نرم ريزى كاملا پوشيده شده است . قسمتهاى بيمار پوست چنان حساس شده بود كه مانند اينكه مگسى بر روى پوست حيوانى نشسته باشد و آن را تحريك كند ، دائما پوستش مىجهيد و در حركت بود . ايرانيها با قاطعيت به من مىگفتند كه اين بيمارى - هرچند به تأنى - رو به كاستى و نابودى است .\r\nاز داء الفيل « 22 » من فقط به سه مورد سبك در حشفه و بر خود قضيب ، و يك مورد داء الحيه از نوع غير حاد آن برخورده‌ام .\r\nدر ايران برص « 23 » را نيز از مقولهء جذام محسوب مىدارند و آن عبارت است از لكه‌هائى سفيد و عارى از خون و بدون احساس بر پوست ؛ اما در اين تقسيم‌بندى به هيچ وجه محق نيستند چه اين بيمارى با جذام هيچ وجه مشتركى ندارد . نوع ساده و سبكتر برص كه در آن پوست كاملا بىحس نيست و با قدرى مالش خون به زير پوست مىآيد ، در تمام نواحى ايران زياد ديده مىشود ، چه در قسمتهاى شمالى و چه در مناطق جنوبى . چون لكه‌هاى سفيد همچون برف ، از دايره‌اى تيره‌رنگ محاط شده است و در طول سال همواره بر ابعاد آنها مىافزايد ، كاملا بدن را از شكل مىاندازد . بيشتر در پشت و بر روى سينه ظاهر مىشود ولى گاه نيز بر دست و پا و صورت نيز ظاهر مىشود . دربارهء اينكه سير اين مرض ناگهان متوقف مىشود يا خودبخود رو به بهبود مىگذارد من چيزى نمىتوانم بگويم و تجربه‌اى هم شخصا نداشته‌ام .\r\nمرض پوستى ديگرى هم هست « 24 » شبيه به آنچه گفته شد ، اما نبايد آن دو را باهم اشتباه كرد . اين بيمارى هم به صورت مواضع سفيد جزيره مانندى در ريش يا قسمتهاى مودار ديگر ، ظاهر مىشود ؛ موها سفيد و نازك مىشود ولى هرگز لكه‌ها به آن سفيدى زنندهء برص نيست . پس از دوامى چند ماهه ناگهان بيمارى خودبخود از بين مىرود و مو به صورت طبيعى بازمىرويد .\r\nلكه‌هاى كبدى ( بهق ) و كمك خيلى كمتر و خال مولودى به نحو چشمگيرى نادر است چه به صورت برآمدگيهاى غير طبيعى با قبض و بسط « 25 » و چه به حالت خال .\r\nاز بيماريهاى پوستى كه در اثر انگلها بوجود مىآيد در ايران نيز ،\r\n\r\n\r\n","description":"","footnote":"\r\n( 22 ) .  Lepra arabum \r\n( 23 ) .  Leuke Bitiligo \r\n( 24 ) .  Herpes tonsurans \r\n( 25 ) .  Telangiektasie \r\n","page_name":" 475 ","page_number":475},
  {"content":"\r\n\r\nتمام انواع رايج در اروپا ، وجود دارد . در بين افراد قشون جرب بسيار شايع است ؛ آن را با مرهمى از گوگرد ، كات‌كبود و ماست معالجه مىكنند .\r\nچون سر را اغلب مىپوشانند در كودكان كچلى به مقدار زياد ديده مىشود كه غالبا تمام سر را فرا مىگيرد و حتى ابروها را هم مصون نمىگذارد . معمولا به روى آن زفت مىاندازند كه به قسمت خارجى آن گرد گچ پاشيده‌اند . بيمارى سيكوزيس واقعى فوق العاده كم است و من هرگاه در تشخيص خود اشتباه نكرده باشم فقط در دو مورد به آن ، در قسمت تراشيده سر برخورده‌ام .\r\nسيفليس « 26 » را در ايران نيز مانند سراسر مشرق‌زمين مسرى نمىدانند بلكه آن را بيمارئى عادى و معمولى مىشمارند كه شرم‌آور نيست و در نتيجه در اجتماعات و حتى در حضور زنان و كودكان از گفتگو دربارهء آن پرهيز ندارند . پس چون برحسب اين طرز تلقى هيچ تدبير بهداشتى براى مقابله با آن اتخاذ نمىشود انتشار فوق العاده يافته است . مع هذا در شرايط اقليمى خشك و گرم در اثر استحمام زياد اغلب جريان بيمارى شديد و سخت نمىشود به نحوى كه وسعت و انتشار آن بر شدتش غلبه دارد .\r\nسوزنك ( يا سوزك يا سوزاك ) كه از آن هر ترشح مخاطى را حتى اگر از سنگ مثانه ناشى شده باشد ، مراد مىكنند با پرهيز مناسب غذائى خود به خود معالجه مىشود ، درحالىكه هرگاه غذاى بيمار مناسب نباشد و بيمار كف نفس نكند ممكن است طولانى و مزمن گردد . فقط به صورت استثنا ممكن است بيمار دچار ضيق مجرا شود ، روىهم‌رفته خيلى نادرتر از اروپا .\r\nتا آنجا كه - از موارد معدودى كه براى معالجه به من رجوع كرده‌اند - مىتوان قضاوت كرد بايد گفت كه عوارض اوليهء سيفليس ظاهرا در كمال خوبى بپايان مىرسد .\r\nخيارك از عوارض نادر است ، از تكمه‌هاى گوشتى كاملا بىخبرند . اما پس از شش تا هشت هفته ، بعد از اولين سرايت ، آثارى از مرحلهء دوم سيفليس ( كوفت ، آتشك ) بروز مىكند . در تهران و اطراف آن تقريبا هميشه اين عوارض روى مخاط ظاهر مىشود نه روى پوست خارجى ؛ تكمه‌هاى مخاطى بر روى لبها ، سطح داخلى گونه ، حاشيه‌هاى زبان ، قرحه‌هائى روى لثه ، پشت گلو و بخصوص در حنجره بروز مىكند و به همين دليل هرگاه گرفتگى صدا چند روز طول بكشد آن را سيفليس تشخيص مىدهند و همانطور معالجه مىكنند . چون به نحوى چشمگير تكمه‌هاى مخاطى روى لب فراوان بود ، مرا به اين فكر انداخت :\r\nآيا در اثر گرداندن سر نى قليان در ميهمانيها و مراسم ، ميكرب بيمارى به حاضران سرايت نكرده است ؟ در اصفهان و اصولا در جنوب مملكت ، جوشهاى سيفليسى روى پوست بوفور ديده مىشود ، به صورت لكه‌ها ، تكمه‌ها ، قرحه‌ها و حتى غدهء روى پوست و جلد . نسبتا سيفليس خيلى زياد به چشم حمله مىكند و باعث التهابات بدخيم و فوق العاده دردناك عنبيه مىشود و اين امر به تنگ شدن يا كاملا بسته شدن مردمك چشم مىانجامد . از طرف ديگر به استثناى\r\n\r\n\r\n","description":"","footnote":"\r\n( 26 ) .\r\n Dr . Polak , Ueber die Syphilis in Persien . ( Zeitscrift der Gesellschaft der Aertzte in Wien , Jahrg . 1857 ) \r\n","page_name":" 476 ","page_number":476},
  {"content":"\r\n\r\nلثه از بين رفتن عضو و عوارض موسوم به درجهء سوم ، تقريبا نادر است .\r\nدرمان عبارت است از تنفس بخار شنگرف و متعاقب آن ، مصرف داخلى جوشاندهء چوب چينى . جيوه در شرايط اقليمى آنجا موجب درمان قطعى اساسى مىشود بىآنكه عواقب بدى داشته باشد ، يعنى عواقبى كه در اروپا براى تجويز جيوه برمىشمارند .\r\n\r\nبيماريهاى جهاز هاضمه\r\nدر نزد كودكان - هرچند نه چندان زياد - من به برفك و ورم داخل دهان برخورده‌ام . زخم دهان « 27 » و برآمدگيهاى مخاطى همانطور كه قبلا هم گفتيم زياد ديده مىشود . دندانها كمتر دچار كرم‌خوردگى مىشود و در نتيجه تا سالهاى كهولت صحيح و سالم مىماند ، به شرط آنكه بخصوص شهرنشينان به بيمارى مزمن آماس پوشش استخوان كه « پرونكس » هم در اثر خود به نام « بيماريهاى مشرق‌زمين « 28 » » از آن ياد مىكند ، گرفتار نشوند . در اين بيمارى دندان از جاى خود بالا مىآيد تا به حدى كه يا خودبخود مىافتد و يا مىتوان آن را با كمك انگشت بدون خونريزى و احساس درد از جاى بيرون آورد .\r\nدندان افتاده ظاهرا بدون عيب و نقص است فقط ريشهء آن منظره‌اى حاكى از ضعف و عدم رشد پيدا كرده است . زنى را مىشناختم به سن 30 تا 35 سال كه به علت ابتلاى به اين بيمارى تقريبا كليهء دندانهاى خود را از دست داده بود . ايرانيها بىجهت خيال مىكنند كه لثهء دندانشان از بين مىرود .\r\nهر روز شكايتهاى متعددى مىشنيدم به اين مضمون كه « گوشت دندانم رفت » و از من داروئى مىخواستند كه با كمك آن گوشت دندانشان دوباره نمو كند .\r\nگلودرد معمولا در ابتداى زمستان به صورت همه‌گير ظاهر مىشود اما بندرت به صورتى خطرناك درمىآيد . من فقط يك‌بار به خناق ( ديفترى ) برخوردم آن هم در مورد دخترى اروپائى كه به خير و خوشى پايان پذيرفت .\r\nبه علت بزرگ شدن بىقاعدهء لوزه بارها ناگزير بودم قسمتى از آن را بردارم .\r\nدر مورد كيسهء زير زبان « 29 » هم من به جراحى دست مىزدم .\r\nروىهم‌رفته ايرانيان دچار كندى عمل هضم هستند ، بخصوص در فصل تابستان . آنها در روز دوبار غذا مىخورند و اغلب اشتهاشان با يك‌بار غذا خوردن هم ارضا مىگردد . در كوهستانها در ارتفاع شش‌هزار پائى احتياج به غذا بيشتر مىشود . ايرانى كه هميشه قضايا را با علل آسان و دم دست توجيه مىكند ، اين افزونى اشتها را به آب گواراى كوهستان منسوب مىدارد ، و به همين دليل هنگامى كه مىخواهد امتيازات رفتن به ييلاق را برشمارد ، مىگويد : « آب آنجا خوب است و آدم هر روز مىتواند تا چهار بار غذا بخورد . » مصرف زياد گوشت در تابستان باعث ايجاد حرارتى زياد در بدن مىشود كه\r\n\r\n\r\n","description":"","footnote":"\r\n( 27 ) .  Noma \r\n( 28 ) .  Prunex , Krankheiten des Orients \r\n( 29 ) .  Ranula \r\n","page_name":" 477 ","page_number":477},
  {"content":"\r\n\r\nخواب شب را مختل مىكند و در عوض تغذيه با مواد گياهى بيشتر ، خوردن سبزى و ميوه‌هائى كه معمولا نوشيدنيهاى خيلى سرد هم متعاقب آن صرف مىگردد موجب بروز ضعف معده ، نفخ و ايجاد ترشى زياد مىشود . صرف‌نظر از اينها بيماريهاى خطرناك جهاز هاضمه مانند قرحه‌هاى سخت و سرطان بسيار نادر است . خونريزى فقط در مورد اشخاصى كه به خوردن عرق يا ساير مشروبهاى الكلى دلبسته‌اند ، ديده مىشود . يبوستهاى بسيار سخت كه با « صبر » و از اين قبيل داروهاى قوى ديگر به علاج آن مىكوشند در اثر سوء استعمال و استفاده از مسهل و تنقيه ، و همچنين مصرف ترياك حاصل مىشود كه خود مسبب قلنج نيز هست . كسانى كه از اروپا وارد مىشوند ، اغلب دچار رنجهاى ناشى از سوء هاضمه مىشوند . اينها از نفخ ، از اسهال - هائى كه ماهها طول مىكشد و از بىنظمى عمل دفع مىنالند ؛ تازه بايد دانست كه اينها همه مقدمهء تب لرز و اسهال خونى است .\r\nاسهال خونى يا اسهال دم در شهرها در تمام سال گاه و بيگاه وجود دارد اما از اواخر مرداد تا اواخر آبان جنبهء واگير و خطرناك پيدا مىكند .\r\nاين بيمارى چنان با تب لرز بستگى دارد و چنان شرايط و مقدمات ظهور و ناپديد شدن آن در همان موقع سال ، باهم يكسان است - و تأثير ارتفاع و تغيير آب و هوا در هر دو يكى و توأم است - كه به هنگام بحث از تب لرز باز ناگزيريم به شرح آن بپردازيم . اين بيمارى به سه صورت شناخته شدهء زير ظاهر مىگردد : 1 ) نوع حاد و خوش‌خيم آنكه بيمار معمولا در شش تا هشت روز شفا مىيابد ؛ 2 ) نوع حاد و بدخيم آنكه معمولا تب ضعيف‌كننده هم همراه دارد و بيمار پس از هشت تا چهارده روز چشم از جهان مىپوشد ؛ اغلب اين بيمارى در ميان افراد افواج تازه‌وارد ، در سربازخانه‌ها و بين طبقات فقير كه غذاى اصليشان ميوه و بيشتر از نوع هندوانه و خربوزه است و ناچارند عطش خود را با آبهاى كثيف و آلودهء جوى شهر فرونشانند ، و از اين گذشته در كاروان زائران مكه ، و ضمن راهپيمائى قشون و در اردوها شيوع پيدا مىكند ؛ 3 ) نوع مزمن آنكه ماهها و حتى سالها طول مىكشد و در شرايط نامساعد در اثر تضعيف مزاج به مرگ مىانجامد . معمولا قبل از بروز اسهال خونى يا تب ، لرزى سمج و طولانى بروز مىكند يا تب ، متعاقب عدم نظم در عمل دفع يعنى تناوب اسهال و يبوست ، ظاهر مىگردد .\r\nبراى محافظت از اسهال خونى اين موارد توصيه مىشود : رفتارى محتاطانه و عاقلانه به هنگام ابتلاى به تب نوبه تا به كلى و به صورت اساسى علاج گردد ؛ آنگاه اجتناب از سرماخوردگى بخصوص در شبهاى تابستان ؛ پرهيز از رفتن به مستراحهاى عمومى و در ماه‌هاى خطرناك شيوع اين بيمارى يعنى از اواخر مرداد تا اواخر آبان خروج از شهر و رفتن به يك روستاى كوهستانى مرتفع . هركس كه يك‌بار به اين بيمارى دچار شده باشد مىتواند كه دستورها را خيلى جدى نگيرد چه تقريبا هيچ‌كس هرگز به صورت مكرر به اين بيمارى مبتلا نمىشود . در مورد معالجه مىتوان گفت كه داروهاى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nمحتوى ترياك در آن آب و هوا اگر زيانبخش نباشد لا اقل بىفايده است . بهتر است زندگى خود را با اوضاع و احوال و آداب آن مملكت وفق دهند ، سخت پرهيز را مراعات كنند ، قدرى آبگوشت و مختصرى چلو بخورند حتى اگر اشتها براى غذاى زيادتر داشته باشند ؛ آب جوشيده و خنك شده يا دوغ بنوشند و هرچند هم كه حال خود را خوب و خوش ببينند باز از بستر برنخيزند .\r\nبه كمك اين پرهيز سادهء غذائى اغلب مىتوان پس از چند روز حملهء بيمارى را پشت سر گذاشت و اندك‌اندك از بقيهء درد ملايم روده‌ها و قار و قور زير شكم رهائى يافت . اما هرگاه بيمارى با شدت خاص ظاهر شود خوب است كه يك‌بار هنگام غروب حدود سه گران كالومل و صبح روز بعد حدود دو مثقال و نيم روغن كرچك و از آخرين روز در تمام روزهاى متعاقب آن به مقدار دو درهم ميل كنند تا اينكه سفتى و سختيهاى داخل روده از آن خارج شود و باز سرانجام عمل تخليهء طبيعى آغاز گردد . من اين طرز معالجه را تقريبا در تمام موارد حاد با موفقيت به كار برده‌ام . اما اين تمهيدها در اسهال خونى مزمن مؤثر نمىافتد . اغلب در اين مورد بر نوشيدن شراب قرمز خوب و تنقيهء شراب آثار خوبى مترتب است . اما هرگاه اين درمان نيز مؤثر نيفتد با حد اكثر احتمال مىتوان گفت پايان غم‌انگيزى در انتظار است و ديگر هيچ چاره‌اى نمىماند جز اينكه بيمار به موضعى با بيش از شش هزار پا ارتفاع نقل مكان كند و در اين ارتفاع اغلب بدون به كار بردن هيچ داروئى حال بيمار بسرعت رو به بهبود مىگذارد يا يأس‌انگيزترين حالات بروز مىكند .\r\nاگر بيمار يك اروپائى است بهتر است كه هرچه زودتر كشور را ترك گويد و به منطقه‌اى مألوف با كيفيات اقليمى شمالى پناه برد . خيال نكنند كه ضعف مفرط يا شروع شدن ورم پاها مانع مسافرت است ؛ كاملا برعكس به هنگام بروز اين كيفيات بايد در مسافرت تسريع كرد . فقط دو حالت وجود دارد :\r\nيا بايد دل به دريا زد و خطرات مسافرت را بجان خريد و يا دست‌بسته تسليم مرگ محتوم شد . من خود در تابستان سال 1853 « 30 » ابتدا از تب نوبه و متعاقب آن از اسهال خونى مزمن چنان دچار رنج شدم كه ديگر قدرت حركت و جنبيدن از من سلب شده بود ، حتى پاهايم نيز ورم كرده بود . در اين اوضاع و احوال از شاه فرمانى رسيد كه به اردوى سلطنتى در لار بروم زيرا و با در جلگهء تهران بيداد مىكرد و او مىخواست كه مرا براى روز مبادا در كنار خود داشته باشد . از اطاعت فرمان نمىتوانستم خوددارى ورزم و به اين جهت سواره به اردوى سلطنتى رفتم . موضعى كه براى من چادر زده بودند بيش از هفت هزار و پانصد پا از سطح دريا ارتفاع داشت . درست دو روز پس از ورودم اشتهاى طبيعى كه از شش ماه پيش ، از آن خبرى نبود در من پيدا شد و عمل دفع نيز به صورت طبيعى برقرار گرديد و من به زودى سلامت كامل خود را بازيافتم . سر چارلز مورى « 31 » كه از بغداد به تهران بازمىگشت به\r\n\r\n\r\n","description":"","footnote":"\r\n( 30 ) . برابر با 1269 ه . ق . - م .\r\n( 31 ) .  Sir Charles Murray \r\n","page_name":" 479 ","page_number":479},
  {"content":"\r\n\r\nاسهال خونى مزمن دچار شد . بيمارى به حدى در وى شدت يافته بود كه اطبا همه نسبت به بهبودش در ترديد بودند ؛ نبض ضعيف بود و متناوب ، پوست شل و بدون هيچ آثار زندگى و حيات ، پاها نيز كمى ورم كرده بود . با وجود اينكه هيچ اميدى برايش نبود شخصا دستور داد او را به اروپا ببرند و در آنجا شفاى كامل يافت . عشاير اسهال خونى را با آبدوغ معالجه مىكنند و ظاهرا نتايج فوق العاده مفيدى از آن مىگيرند . فاگرگرين طبيب سوئدى كه همراه قشون به بندرعباس رفت در اين‌باره به من چنين نوشت : « اسهال خونى بين افراد قشون بيداد مىكرد ؛ پس از آنكه من بدون هيچ نتيجه‌اى تمام داروهائى را كه با خود داشتم به مصرف رساندم به وسيلهء معالجهء شبانان و عشاير روى آوردم و حالا ديگر چاره‌اى ندارم كه اين طرز درمان را از همهء معالجات ديگر برتر بشمارم . » همچنين خبر دارم كه يك نفر فرانسوى به نام رومن كه در يك ده دورافتادهء ايران در اثر اين بيمارى به نحوى خطرناك زمين‌گير شده بود ، با اين طرز درمان بهبود يافت .\r\nوباى اطفال ( هيضه ) اكثريت اطفال شهرهاى ايران را در سال دوم و ابتداى سال سوم زندگى قلع و قمع مىكند . اغلب به هنگامى كه بچه را از شير مادر مىگيرند ، گاهى هم ديرتر و اغلب در پائيز كودكانى شاداب و خوب تغذيه شده ، ناگهان به قى و اسهال دچار مىشوند ؛ بدوا مايعى به رنگ صفرا كه بعد رنگ لعاب برنج به خود مىگيرد از آنها دفع مىشود ، رنگ از صورت مىپرد ، نبض ضعيف مىشود به حدى كه نمىتوان آن را احساس كرد .\r\nاين حملهء اول اغلب سپرى مىشود ، ولى اسهال همچنان باقى است و متناوبا ، خردخرد كار كردن معده و شكم‌روشى كه به اسهال خونى مىماند ، عارض مىگردد . بعد از هفته‌هائى زياد حملهء مرض با شدت بيشتر و كمتر ، باز بروز مىكند و با فواصل زمانى كوتاهتر و كوتاهتر تكرار مىشود ، تا اين قربانيان نحيف از فرط ضعف و نقاهت از پاى درآيند . فقط تعداد بسيار كمى از مبتلايان به اين بيمارى نجات مىيابند . بيشتر پسرها مبتلا به اين بيمارى مىشوند تا دخترها . كودكان اروپائيان هم از اين مرض مصونيت ندارند . علل موجدهء اين مرض را من به اين شرح مىدانم : دير از شير گرفتن كودك ، سرايت از دايه‌هائى كه به بيماريهاى تب نوبه و اسهال خونى دچارند ، خوردن خربوزه و هندوانه در دورهء شيرخوارگى ، تنقيهء زياده از حد و سرانجام جنبهء واگيرى اسهال خونى . اطباى بومى بيمارى را با روغن كرچك و نوشيدنيهاى لعابدار همراه با تنقيه معالجه مىكنند .\r\nبواسير و در اثر آن ناسور شدن و همچنين پيدا شدن شكافهاى مزاحم در مقعد ، در شمار بيماريهاى بومى است . خانواده‌اى كه در تبريز مدعى طبابت هستند با دود دادن ( شايد هم با زرنيخ ) تكمه‌ها را قانقاريائى مىكنند ، تا بعد آنها را بردارند ؛ مع هذا من خود به تنهائى شاهد سه مورد از اين طرز معالجه بوده‌ام كه به مرگ بيمار انجاميده است .\r\nكرم امعا در سرزمين خشك عراق عجم چندان زياد نيست ؛ گاه و بيگاه\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nكرم شكم ، به مقدار بيشتر كرمك « 32 » كه در مورد دختران به آلت تناسلى وارد مىشود و باعث ترشحات زياد مخاطى مىگردد ، ديده مىشود . بسيارى از سياهانى كه به مملكت وارد شده‌اند از كرم كدو رنج مىبرند اما در ايرانيان تقريبا هيچ موردى از آن ديده نشد زيرا اينان ماهى كم مىخورند و به گوشت خوك هم لب نمىزنند و از اين گذشته همهء گوشتهائى را كه در تغذيه به كار مىبرند به خوبى مىپزند . در عوض بنا به اظهار دكتر هنچه در خطهء گيلان تقريبا هيچ فردى را نمىشود يافت كه داراى كرم امعا و به عبارت ديگر « كدودانه » يا « حب القرع » يا « كرم كدو » نباشد و به همين دليل اين طبيب به داروهاى خود قدرى هم جوهر درمنه ( سانتونين ) اضافه مىكرد . محل پيوك يا عرق مدنى « 33 » در خليج فارس و بخصوص در ايالت لار و ناحيهء بندرعباس است . افراد قشون كه از شمال در اين ديار به ساخلوها و سربازخانه‌ها مىآيند بسيار دچار آن مىشوند و سخت رنج مىبرند . مقر اين كرم در نسج سلولى زير پوست و بين عضلات پاست . دكتر فاگرگرين كه خود دچار پيوك بود فقط با توسل به يك جراحى دردناك توانست گريبان خود را از چنگ آن خلاص سازد . مىگويند كه اين كرم با آب ماندهء آب‌انبارها وارد بدن مىشود و با تصفيه كردن آب مىتوان از شرش ايمن ماند . به‌هرحال در افسرانى كه اين احتياط را كرده‌اند پيوك بسيار كمتر از سربازان ديده شده است . درد ، آماس متمركز با ظاهر شدن تكمه ، و سرانجام باز شدن سر زخم و بيرون آمدن قسمتى از كرم ، مراحل مختلف مرضى است كه در اثر اين كرم ايجاد شده است . انتهاى مرئى كرم را در لولهء شكافدارى مىپيچند و هر روز قدرى از آن را به دور لوله مىپيچانند تا اينكه سر ديگر كرم ظاهر شود . در اين كار بايد نهايت احتياط مرعى شود ، زيرا اگر كرم قطع و بريده شود تشنجات شديد بروز مىكند و قرحه‌هاى پراكندهء بسيارى نمودار مىگردد . چون در ساير قسمتهاى مملكت پيوك ناشناخته است من فقط توانستم بقاياى آن و قرحه‌هائى را كه در حال بهبود بود ببينم .\r\nبيماريهاى كبد هرچند محل اين بيماريها بيشتر در ساحل درياى خزر است باز ناراحتيهاى كبدى در ساير جاها نيز اندك و نادر نيست . آماس و التهاب كبد ، پر و سفت شدن طحال و يرقان نيز با تب دائمى همراه مىشود .\r\nدو مورد از بيمارى كبدى را نزد دو نفر اروپائى ملاحظه كردم . اين هر دو بيمار فرانسوى بودند ؛ در يكى از آنها كه نامش را فراموش كرده‌ام ، پس از آنكه تمام علائم تب دائمى ظاهر شده بود شفا يافت آن هم از اين طريق كه چرك با سوراخ كردن ديوارهء حايل از راه ريه و مجارى تنفس خارج شد ؛ ديگرى دكتر لابا « 34 » خود آماس را گشود ولى سه ماه بعد درحالىكه به اروپا مراجعت مىكرد ، چشم از جهان پوشيد . در شيراز در بيمارانى تب‌دار ، تب -\r\n\r\n\r\n","description":"","footnote":"\r\n( 32 ) .  Oxyurus vermicularis \r\n( 33 ) .  Filaria medinensis \r\n( 34 ) .  Dr . Labat \r\n","page_name":" 481 ","page_number":481},
  {"content":"\r\n\r\nخالهائى بسيار بزرگ مشاهده كردم ؛ طحال تا حدود استخوان تهيگاه رسيده بود و به خوبى مىشد تورفتگيهاى كنار طحال را از روى پوست نازك شكم لمس كرد . كسانى كه به بيمارى كبدى دچارند بايد به شدت از خوردن مشروب - هاى الكلى بپرهيزند .\r\nبيمارى سنگ در ولاياتى كه قبلا زير نامهاى ماد و گرگان ( هيركاينه ) از آنها ياد مىكردند يعنى در آذربايجان ( تبريز ) ، همدان ، قزوين ، تهران ، قم ، دماوند بسيار عموميت دارد ؛ از اين گذشته در سواحل درياى خزر در طالش ، گيلان ( رشت ) ، مازندران ، شاهرود و بسطام نيز ديده شده است .\r\nاما در عوض در جنوب قم يعنى در كاشان ، اصفهان ، قمشه ، شيراز ظاهرا بسيار نادر است . بدين ترتيب مىبينيم كه بين بيش از هزار بيمار كه در اصفهان معالجه كردم فقط يك نفر بود كه از بيمارى سنگ در رنج بود .\r\nنتوانستم پى ببرم كه وضع در ولايات شرقى و جنوب شرقى دقيقا به چه نحو است ، ولى مع هذا در آن صفحات نيز ظاهرا اين بيمارى به صورتى كاملا اتفاقى و منفرد پيش مىآيد و عموميت ندارد . لا اقل مىتوانم بگويم كه تنها يكى از شاگردان من كه در مشهد مطب داشت به يك بيمار مبتلا به سنگ برخورد كرد و او را براى عمل جراحى به تهران پيش من فرستاد . همچنين از بغداد ، هرات ، قندهار و سه‌كوهه واقع در سيستان كسانى نزد من مىآمدند تا سنگ آنها را عمل كنم و من از آنها اطلاع حاصل كردم كه در موطنشان اين ناراحتى نسبتا زياد است .\r\nمعمولا ناراحتى سنگ را در ايران با سوزاك اشتباه مىكنند . تقريبا همهء بيماران سنگ كه از من براى معالجهء خود كمك مىخواستند مىگفتند :\r\n« سوزاك دارم . » سواى توسل به ادعيه و تعويذها مردم خيال مىكنند با خوردن داروهاى حلال مىتوانند از شر سنگ رهائى يابند . در طب عربى مقادير زيادى داروهاى حلال يافته مىشود و بيماران پس از آنكه از خوردن همهء اين داروها خيرى نمىديدند به جراحى رضا مىدادند . هنگامى كه شاه از همكار فاضل من حكيم ميرزا بزرگ قزوينى پرسيد كه آيا او هم مثل حكماى فرنگى قادر به بيرون آوردن سنگى از شكم بيماران هست يا نه ، وى در پاسخ گفت :\r\n« ما به اين وسايل خطرناك احتياجى نداريم ، ما داروهائى در اختيار داريم كه اين سنگها را آب مىكند . » سلف من دكتر ارنست كلوكه در طول ده سال سيزده بار به عمل جراحى سنگ دست زد . من در اولين سال طبابت خود با هيچ بيمارى كه از سنگ رنج ببرد مواجه نشدم ؛ پس از اينكه در سال دوم چند جراحى موفقيت‌آميز من در اين زمينه شهرت بهم زد ، تعداد مراجعان به من براى عمل سنگ چندان زياد شد كه در طول هشت سال بعدى طبابتم حد اقل به صد و پنجاه و هشت عمل سنگ پرداختم . در حال حاضر شاگردان من به جراحى سنگ مىپردازند ؛ ساير اطباى بومى تا آنجا كه من مىدانم فقط آنگاه جسارت اين كار را پيدا مىكنند كه سنگ آن‌قدر جابجا شده باشد كه بتوان با ايجاد شكافى آن را به سهولت از راه مقعد خارج ساخت .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاز آنجا كه اين بيمارى از مصر گرفته تا هندوستان شيوع دارد و از طرف ديگر در صفحاتى كه مردم آنها در همين اوضاع و احوال اقليمى زندگى مىكنند و از همين نوع غذاها مىخورند مثل جنوب ايران هيچ ديده نمىشود پس نمىتوان دربارهء علل و اسباب پيدايش آن مطلبى گفت كه قاطعيت و اعتبار عام داشته باشد . به گمان من كثرت مصرف لبنيات بخصوص ماست ، به صورتهاى مايع ، خشك و سفت و سخت « 35 » آن بىتأثير نيست ؛ از آن گذشته خوردن ميوه‌هاى ترش نارس ، شربتهاى ترش ، سبزيها و ميوه‌هائى كه آنها را در سركه يا آب ليمو خوابانده‌اند و همچنين جوانه‌هاى ريواس كه سرشار از اسيد اكساليك است نيز از عوامل ايجاد آن محسوب مىشود .\r\nيكى از دلايل آنكه خوردن برنج زياد مىتواند موجد سنگ باشد اين است كه اين بيمارى در نواحى ساحلى درياى خزر بفراوانى ديده مىشود ؛ چه در آن ديار تقريبا نان نشناخته مانده است و در عوض برنج و ماهى نمك سود غذاى منحصر اهالى بشمار مىرود . منتها اين را هم بايد در نظر داشت كه در اصفهان و شيراز نيز كه برنج غذاى اصلى اهالى است ، سنگ فوق العاده نادر و اندك است و باز شيوع اين بيمارى در تبريز كه اهالى آن به خوردن نان تمايل بسيار دارند فراوان است . آب آشاميدنى نيز وضعى بر همين منوال دارد . تفاوتى نيست بين نواحى باتلاقى كه آب آنها آلوده است با دماوند ، لاريجان و محلات كه آب آنها داراى رسوبات آهكى است و همدان و قزوين كه در آنجا آب از زمينهاى رسوبى آتشفشانى بيرون مىجهد و قم كه آب شور كويرى دارد . اين ناراحتى از خوردن غذاهائى كه با گوشت ماهى تهيه شده و مشروبات الكلى هم نمىتواند ناشى شود چه ايرانى روىهم گوشت كم مىخورد و شراب نيز فقط در طبقات مرفه و بالا نوشيده مىشود . با نقرس هم ارتباطى ندارد زيرا اين بيمارى اصولا در ايران نادر است و از اين گذشته اغلب اين مرض در سالهاى كودكى ظاهر مىشود كه در آن از نقرس صحبتى نمىتوان كرد . هرگاه تغذيه در ايجاد آن ذى مدخل باشد ، بايد همانطور كه ياد شد گناه آن را به عهدهء مصرف خارج از اندازهء مواد گياهى كه داراى اسيد اكساليك زياد است انداخت . اين خود حدسى است كه وجود سنگ در كليه و مثانه قوچ و آرقالى تا اندازه‌اى مؤيد آن است . ارتفاع زيادتر و كمتر از سطح دريا را هم نمىتوان علت اين بيمارى شمرد ؛ در تهران كه سه هزار پا و در تبريز كه چهار هزار پا از سطح دريا ارتفاع دارد اين بيمارى به هيچ وجه كمتر از رشت كه در كنار درياى خزر است و از سطح دريا هم پائينتر است شيوع ندارد .\r\nدر ارتباط با موضوع جنسيت مىتوان گفت كه به دليل وضع خاص ساختمان بدنى ، اين بيمارى بيشتر به سراغ مردها مىرود تا زنان ؛ مع هذا از نه عمل جراحى كه من در مورد زنان داشتم به اين نتيجه رسيدم كه بيمارى سنگ در زنان هم چندان اندك نيست . از نظر نژادى يهوديان و ارمنيان\r\n\r\n\r\n","description":"","footnote":"\r\n( 35 ) . ظاهرا مراد مؤلف كشك است . - م .\r\n","page_name":" 483 ","page_number":483},
  {"content":"\r\n\r\nظاهرا كمتر مستعد ابتلاى به اين مرض هستند ؛ در بين بيمارانى كه من آنها را عمل كردم فقط چهار تن از آن نژادها بودند و ضمنا هيچ موردى از سياه - پوستان يا كسانى كه نژاد خالص مغولى دارند و به اين مرض مبتلا باشند ديده نشد ولى سه كودك كه نژاد مخلوط مغولى و قفقازى داشتند در بين بيماران من بوده‌اند .\r\nاز نظر سنى مىتوان گفت كه از 158 تن بيمار عمل شده توسط من 126 تن در سنين كودكى و فقط 32 نفر در سنهاى كمال عمر و كهولت بودند . برحسب آنچه گفته شد اين بيمارى بيشتر از همه در سالهاى كودكى و يا دوران شيرخوارگى آغاز مىشود و رو به رشد مىگذارد . دفع سنگهاى كوچك از كودكان دو تا سه ساله امرى است كه هر روز اتفاق مىافتد . قبل از دفع معمولا در يك طرف بدن درد شديدى در ناحيهء روده احساس مىشود كه متعاقب آن ادرار خون و ساير ناراحتيهاى دفع ادرار بروز مىكند . اگر سنگ‌ريزهء كليه به خارج راه نيابد يا در مجراى تنگ ميزراه مىماند و با ايجاد مانع در جريان ادرار باعث مرگ مىشود يا به روى سنگ قشرهائى بعدى ايجاد مىگردد و تبديل به سنگ مثانه مىشود . بدين ترتيب مىتوان به دقت معلوم كرد كه در چه روزى سنگ مثانه بوجود آمده است . در سنهاى بالا بندرت دفع سنگريزه توأم با درد روده مشهود مىشود ؛ فقط من با سه مورد از اين حالت آشنائى دارم كه يكى از آنها پيرمردى هفتاد ساله بود .\r\nاز بين تعداد زياد كودكانى كه من سنگ آنها را عمل كردم در مقابل شمار قليلى از بالغين بالاتر از بيست و يك سال به اين نتيجه رسيدم كه كودكانى كه از سنگ رنج مىبرند هرگاه خوب تغذيه شده باشند مىتوانند چند سالى در برابر بيمارى پايدارى كنند ولى اگر از شر آن رهائى نيابند بندرت به سنهاى كمال مىرسند و اين مطلبى است كه هم من خود در اثر تجربهء شخصى به آن پى برده‌ام و هم اطلاعاتى كه ديگران به من داده‌اند به قدر كافى مؤيد آن است . اما به حق اين افتخار را نصيب شخص خود مىدانم كه عموم مردم را با عمل سنگ در ايران آشنا كردم و در تدريس و عمل اصول لازم را به شاگردان خود آموختم و نه تنها تعداد كثيرى انسان را از مرگ نابهنگام نجات بخشيدم بلكه ورطه‌اى را كه بسيارى از كودكان ايرانى را به كام خود مىكشيد از بين بردم .\r\nهمانطور كه به مناسبت ديگرى يادآور شدم همواره عمل را در هواى آزاد و زير آسمان انجام مىدادم و دستور مىدادم بيماران در جريان مداوا در ايوانى بسر برند ، حتى اگر درجهء حرارت به دو درجه بالاى صفر مىرسيد فقط مىبايستى خوب در لحاف گرمى پيچيده شده باشند . اين طرز درمان و سرعت حيرت‌انگيزى كه در بهبود زخمها در هواى آزاد مشهود مىشد ، موجب گرديد كه تقريبا در تمام عملها كار به خير و خوشى برگذار گردد . از 126 عملى كه در مورد اشخاص زير بيست و يك سال انجام دادم فقط يك نفر مرد و آن هم در اثر خطائى بود كه خود مرتكب شدم . از سى و دو نفرى كه بيش\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nاز بيست و يك سال داشتند ، شش نفر تلف شدند . در مورد چند نفر از اينها بيمارى چنان پيشرفت داشت كه من فقط با درخواست كتبى بيماران كه مرا از قيد هر نوع مسؤوليتى آزاد مىكرد به عمل دست بردم . در اينجا ترجمهء تحت اللفظى يكى از اين درخواستها را ذكر مىكنم : « بعد از اينكه فدوى چندين سال متوالى سخت از سوزاك عذاب كشيده و حال شنيده است كه اين ناراحتى در تهران با توسل به جراحى درمان مىشود شخصا به حضور حكيم پولاك نمساوى ، طبيب عاليمقام كه هر وقت بخواهد به حضور خاقان بار مىيابد و طبيب مخصوص شاهنشاه ارواحنا فداه ، روح العالمين است رسيد ، حكيمى كه هوش افلاطون و عقل و منطق ارسطو و تجربهء جالينوس را در خود جمع دارد و مستدعى است كه به علاج وى بپردازد . بدين وسيله اقرار دارد كه خود خواهان آن است كه عمل جراحى در مورد او انجام گيرد و به سرنوشت و قضائى كه احدى را از آن ، قدرت سرپيچى نيست تسليم است و خونش به گردن خودش است . پس از انتقام خون و وراث و همچنين پول خون به هيچ وجه صحبتى در ميان نخواهد بود و مسؤوليت كليهء عواقب اين عمل به عهدهء خود اينجانب است . » ( جاى مهر عباسعلى و مهر نوه‌هايش و دو آخوند ديگر ) آنچه كار جراحى را گاه بر من مشكل مىكرد فقدان دستياران آزموده بود . اغلب خدمه‌اى در كنار من بودند كه با ديدن خون پس مىافتادند . در ضمن عمل يكى از كودكان هيچ دستيار ديگرى پيدا نكردم مگر ميرغضب ؛ اما او هم در حين عمل به حال بيهوشى افتاد . هنگامى كه بعد بزدليش را به رخش كشيدم در جواب گفت : « من فقط موقعى مىتوانم به خون نگاه كنم كه خود آن را ريخته باشم نه اينكه ديگرى مسبب خونريزى باشد . » از طرف ديگر عمل سنگ كه تا اندازه‌اى با مهارت انجام شده باشد كارى چندان سختتر از باز كردن سر قرحه‌اى در اروپا نيست ، زيرا تقريبا با دقت رياضى مىتوان گفت كه بيمار در روز چهاردهم يا پانزدهم شفا خواهد يافت . تب ناشى از زخم اندك است ؛ همان از روز دوم يا سوم اشتهاى بيمار سر جايش مىآيد و معالجات بعدى ديگر تا حد صفر تقليل مىيابد . اغلب ديده مىشود كه بچه‌ها با زخمهاى باز بر روى پشت‌بامها بازى مىكنند بىآنكه از اين طريق جريان شفا يافتن دچار خسران گردد يا به تأخير بيفتد .\r\nسلس البول فقط در سه مورد ديده شد ، دو مرد و يك زن ؛ در يكى از آن موارد بر اثر افراط در خوراندن آب انار فراوان و ماست ابتدا ادرار بند آمد و بعد بهبود حاصل شد .\r\nادرار خونى سواى آنكه همراه سنگ مثانه باشد در نزد بسيارى از كسان كه از زيارت كربلا بازمىگردند ديده مىشود . با وقفه‌هاى چند ماهه اين بيمارى تا دو سال هم طول مىكشد بدون اينكه مزاحمتهاى شديدى ايجاد كند و آنگاه خودبخود متوقف مىشود : و اين پديده‌اى است اسرارآميز كه لارى « 36 » هم با آن ، نزد سربازان فرانسوى كه براى جنگ به مصر رفته بودند ،\r\n\r\n\r\n","description":"","footnote":"\r\n( 36 ) .  Larray \r\n","page_name":" 485 ","page_number":485},
  {"content":"\r\n\r\nبرخورد كرده است .\r\nهرچند امراض ناشى از سيفليس كه عارض آلات تناسلى مىشود بسيار است به همان نسبت ساير بيماريهاى مربوط به اين اعضا كم و خفيف است . در مورد زنان از اين دست بيماريهاى نازائى ، سوزنك ( ترشح رحمى ) ، بىنظمى عادت ماهانه و حملهء صرع از جمله استثنائات محسوب است و آن هم در زنانى ديده مىشود كه شوهرانشان با آنان مباشرت نمىكنند . تب نفاسى يا تب زايمان چندان زياد نيست ولى اينجا و آنجا به اشكال مختلف خود ديده مىشود كه گاه با ناراحتيهاى ريوى هم توأم است و بندرت به مرگ‌ومير مىانجامد ، اما بيشتر جنبهء متناوب و نوبتى پيدا مىكند و تقريبا هميشه با تجويز گنه‌گنه قطع مىشود . ورم سفيدران « 37 » زنان بنا به گفتهء دكتر هنچه در ساحل درياى خزر بسيارى از زائوها را رنج مىدهد ، در تهران نيز من مكرر با آن مواجه شده‌ام . در سالهاى سرازيرى عمر كه طبق آنچه پيش از اين گفته‌ايم بين 35 تا 38 سالگى شروع مىشود اغلب بواسير شروع مىشود و در ايران زنان بيش از اروپا بدان مبتلا مىگردند . فيبروم زهدان حتى با بزرگى قابل ملاحظه ظاهرا چندان نادر نيست ، در عوض من فقط در يك مورد با سرطان زهدان مواجه شده‌ام كه بيمار زن ارمنى پير پنجاه و پنج ساله‌اى بوده است ، فقط با پنج مورد از سرطان غدد سينهء زنان آن هم در سالهاى پيشرفتهء زندگى در طول نه سال طبابت خود در ايران برخورده‌ام .\r\nدر آنچه مربوط و مخصوص است به مردان به مواردى چند از نقص خلقت در آلت تناسلى « 38 » ، سرطان بيضه ، موارد متعددى از آب آوردگى كيسهء بيضه كه اغلب به بزرگى حيرت‌انگيزى مىرسيد و هميشه در اثر سائيدگى با زين اسب و جراحات مكانيكى ايجاد شده بود ، برخوردم ؛ من همهء اين موارد را با گذاردن فتيله معالجه كرده‌ام . اين واقعيت كه شرقيها مقدار زيادى از مواد و داروهائى كه خيال مىكنند مبهى است مصرف مىكنند ، باعث بروز اين اعتقاد نادرست شده است كه قدرت جنسى آنها زودتر از اروپائيها از بين مىرود . به هيچ وجه اين موضوع حقيقت ندارد . برعكس قدرت تناسلى شرقيها دوام قاطع بيشترى دارد زيرا به‌طور متوسط اگر با افراطكارى آن را قبل از موقع طبيعى تضعيف نكنند از سن شانزده سالگى تا هفتاد سالگى در مرد ادامه مىيابد . اما يك نوع ناتوانى نسبى گاه مشهود مىشود و آن اين است كه چه بسا مردانى با چند زن ازدواج مىكنند و همچنان عقيمند درحالىكه پس از ازدواج با چهارمين يا پنجمين زن داراى كودكان فراوانى مىشوند . كم نيست تعداد مردانى كه به علت بچه‌دار نشدن همسران خود را طلاق مىگويند تا زنان مطلقه يا شوهر مرده‌اى را كه قبلا داراى فرزند بوده‌اند به زنى بگيرند .\r\nنزله برحسب نظريهء رايج در ايران بر اثر فرو ريختن رطوبت از مغز\r\n\r\n\r\n","description":"","footnote":"\r\n( 37 ) .  Phlegmasia alba dolens \r\n( 38 ) .  Hypospadiasis \r\n","page_name":" 486 ","page_number":486},
  {"content":"\r\n\r\nايجاد مىشود و به همين دليل هم « نزله » تسميه شده است . زكام و نزلهء ريوى كه اغلب بر اثر سرماخوردگى سر ايجاد مىشود در ابتدا و انتهاى زمستان بيداد مىكند و همه‌گير نيز مىشود و تقريبا همواره بخوشى و خوبى پايان مىپذيرد .\r\nخروسك يا خناق گاه و بيگاه ديده مىشود و در اغلب حالات به مرگ منجر مىگردد . تنگى ناى گلو گاهى از عواقب سيفليس است ؛ از سل قصبة - الريه هيچ موردى ديده نشده . سياه‌سرفه هم به عنوان بيماريئى مستقل و هم به دنبال سرخك به صورت همه‌گير ظاهر مىشود و هم به دليل بدخيميش و هم به علت اشاعه و گستردگى آن كودكان را به شدت قلع و قمع مىكند .\r\nسينه‌پهلو و ذات الريه در هر زمستان در تهران و تبريز غوغا مىكند درحالىكه در ساحل درياى خزر التهاب قفسهء صدرى بسيار نادر است .\r\nپايان مرگبار اين امراض را من بيشتر در اثر رگ زدن مىدانم كه به تجويز اطباى ايرانى در غير موقع انجام مىگيرد تا به دليل خصلت و طبع خود بيمارى .\r\nخلط ريه و بادكردگى سينه ظاهرا كمتر بروز مىكند . يكى از ناراحتيهاى عمومى نزلهء ريوى مزمن است با بزرگ شدن حبابهاى ريه ( امفيزم ) كه مسلما در اثر افراط در كشيدن قليان ابتلاى به آن تسريع مىشود و البته در شهرهاى صنعتى كاشان و اصفهان علل تنفس گرد و غبار و سروكار داشتن با آب بر آن مزيد مىگردد .\r\nسل ريوى را نمىتوان در مورد ايرانيان بومى در شمار بيماريهاى موجود محسوب داشت . نه موردى كه طى نه سال طبابت در ميان نژاد سفيد با آن برخورد كردم ، تقريبا همه از زنان بودند . چند هفته پس از وضع حمل اين مرض در آنها ظاهر شد و به سرعت چشمگيرى به مرگشان انجاميد . در شمال ايران ، مثلا آذربايجان اين مرض بايد قدرى بيشتر باشد اما باز در ناحيهء ساحلى درياى خزر به صورت استثنا با آن مواجه مىشويم . هيچ ايرانى را نديدم كه علائم سل در او مشهود باشد . در عوض تقريبا همهء سياهپوستان و حبشيانى كه به ايران آمده بودند قبل از رسيدن به سن سىسالگى به بيمارى سل و خنازير جان مىسپردند ، بخصوص زنان آنها پس از وضع حمل مىمردند .\r\nظاهرا شرايط اقليمى اين ديار بر بيگانگانى كه استعداد ابتلا به سل دارند تأثيرى زيانبار مىگذارد . از دو خانم اروپائى كه از جملهء آشنايان من بودند ، يكى از اهالى هلند بود و پس از توقف چند ساله در ايران به سل مبتلا شد ، ايران را ترك گفت ولى كمى پس از آن در تفليس مرد ؛ ديگرى كه فرانسوى بود كمى پس از ورودش به بيمارى حاد سل ارزنى دچار شد و مقهور آن گرديد .\r\nنقايص عضوى قلب يا دريچهء آن علىرغم كمى رماتيسم حاد مفصلى باز زياد و چشمگير است . البته تپش قلب را كه شيوع فراوان دارد و سواى عللى كه هنوز بر من آشكار نيست از افراط در نوشيدن قهوه و چاى و ارتفاع زياد مملكت از سطح دريا هم ناشى مىشود ، با اين بيمارى نبايد اشتباه كرد . گاه مىشود كه تپش قلب ماهها خواب را از چشم مىربايد و شدت ضربان به حدى\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nمىرسد كه خود بيمار مىتواند به كمك وسايل تقويت‌كننده صداى ضربان قلب خود را بشنود و آنگاه اين تپش تا مدتى دراز بدون علتى شناخته شده از بين مىرود و به حال عادى برمىگردد .\r\nگشادى سياهرگها ( واريس ) در قسمت پائين پاهاست و در نتيجه ، قرحه‌هاى پا بسيار كم ديده مىشود ؛ حتى در هنگام باردارى نيز اين رگها دردناك نيست و مانع راه رفتن نمىشود . من پيش از اين بسيار به مطالعه و تحقيق دربارهء اين بيمارى پرداخته و رساله‌اى نيز در اين موضوع نوشته بودم ؛ توقع و انتظارم در ايران نيز اين بود كه مواد جديدى براى اين تحقيق بدست آورم ، كه برآورده نشد .\r\nبيماريهاى عصبى سهم عمده‌اى در فهرست بيماريهاى جسمى فعلى ايران ندارد چه اصولا ايرانى عصبى مزاج نيست . طرز تربيتش ، حرص و جوش نخوردنش ، خونسرديئى كه در برابر آينده از خود نشان مىدهد و اينكه فقط حال را غنيمت مىشمارد ، خلاصه تمام طرز تفكر و جهان‌نگريش مانع از آن است كه به هيجان بيايد و به عوارضى كه با زندگى اروپائى ما ملازمه دارد دچار شود . جوش و خروش و تلاش اروپائيها در نظر ايرانيان كارى است عبث و نامفهوم ؛ ايرانى اروپائيها را به دليل جوشى كه مىزنند و شكلكهائى كه به هنگام بيان مطلب از خود درمىآورند « ديوانه » يا « سفيه » مىخواند .\r\nبه زحمت مىتوان كشور ديگرى را سراغ كرد كه تعداد بيماران روانى در آن چنين اندك باشد مثلا در تهران عدد آنان از هشت تا ده تن تجاوز نمىكند . در نتيجه هيچ احتياجى به تأسيس تيمارستان در اين ديار محسوس نيست . ديوانگى فقط بر اثر ضربه‌ها و جراحات خارجى بروز مىكند مثلا ضربه‌اى ، سقوطى به روى سر و از اين قبيل . ولى درويشها بر اثر افراط در استعمال حشيش به جنون دچار مىشوند . شيفتگى زياد « 39 » و حساسيت فراوان به همان كمى و ندرت است كه ماليخوليا . به يك مورد خفيف از جنون همخوابگى « 40 » نيز برخورده‌ام . هرچند كه در ايران به تعصب مذهبى خيلى تظاهر مىشود باز من هيچ با جنون مذهبى مصادف نشدم . خودكشى امرى است ناشنيده .\r\nسكته ، درد يك طرف سر و در مورد كودكان ام الصبيان ( كه به عنوان بيماريئى مزمن ، نادر است ) در ايران گاه‌گاه وجود دارد . صرع تقريبا فراوان است . در كودكان نيز مواردى از قطرب ( لرزيدن و تكان خوردن اعضا و جوارح ) را ديده‌ام . فلج چه به صورت كامل و چه ناقص بسيار زياد است بخصوص در شهرهاى كاشان و اصفهان ؛ در كودكان فلج اعضا اغلب با لاغر و خشك شدن اعضاى سافله و كج‌پائى توأم است . بسيارى هستند كه از رعشه و اختلاج اعضاى صورت رنج مىبرند . از كزاز من سه مورد نزد كسانى كه بطرزى مهلك مجروح شده بودند ، ديدم ؛ يكى پس از خوردن مقدار زيادى انقوزهء\r\n\r\n\r\n","description":"","footnote":"\r\n( 39 ) .  Manie \r\n( 40 ) .  Nymphomanie \r\n","page_name":" 488 ","page_number":488},
  {"content":"\r\n\r\nهراتى به مدت سى روز نجات يافت و ديگرى كه كودكى شيرخوار بود ترياك بدادش رسيد .\r\nعرق النسا و درد صورت كه متناوبا ظاهر مىشود و آن را مىتوان عينا مانند تب لرز معالجه كرد ، از جمله ناراحتيهاى بومى محسوب است . قابليت شديد تحريك پوست « 41 » فقط در جذاميها ديده مىشود ، از طرف ديگر هر روز بيمارانى به من رجوع مىكردند كه از كرخى موضعى در پوستشان و بيشتر از همه در قسمت فوقانى را نشان گله داشتند و اين وضع و حال را معمولا با اين جمله بيان مىكردند « پوست چون نمد است ! »\r\nهواى خشك و گرم اين سرزمين مردم را از ابتلا به باد مفاصل ( روماتيسم ) حاد مصون مىدارد . اما دردهاى روماتيسمى در تك‌تك اعضا « 42 » نسبتا شيوع دارد و من خود در اصفهان موارد متعددى از روماتيسم تغيير شكل دهنده « 43 » نيز ديدم . در كنار درياى خزر كه هوا همواره مرطوب است بايد قاعدتا باد مفاصل مزمن بخصوص همراه با تب لرزهاى طولانى زياد باشد .\r\nاصلا نشنيدم كه اروپائيها در ايران به باد مفاصل دچار شوند هرچند كه در اثر طرز ساخت ناقص پنجره‌ها و درها انسان على الدوام در معرض جريان هوا قرار مىگيرد . نقرس گاه و بيگاه در مردان متعين و ثروتمند ديده مىشود اما اين بيمارى در ايل قاجار كه سلسلهء حاكم بر ايران است ، ريشه‌اى قديم دارد ؛ محمد شاه ، شاه پيشين ايران به مرض نقرس درگذشت .\r\nخنازير در ايران كه بچه‌ها قسمت اعظم روز را در هواى آزاد ، بر بام خانه ، در حياط يا كوچه به تقلا و بازى مشغولند و اتاقهاى بدون پنجره هم از هواى آزاد خارج مجزا نيست هيچ زمينهء مناسبى ندارد . در عمل نيز خنازير محدود است به غدد گلو . اما نزد سياهانى كه به ايران آورده شده‌اند خنازير نفرت‌انگيزترين اشكال را به خود مىگيرد ؛ آن دسته از سياهان كه از چنگ سل مىگريزند به بيمارى خنازير درمىگذرند .\r\nبيمارى انگليسى يا نرمى استخوان چنان نادر است كه در زبان فارسى نام معينى براى آن نمىتوان يافت . فقط يك خانواده در تهران به اين مرض دچار شده بود و مردم در اثر عدم اطلاع آنها را كوتوله‌هاى مادرزاد مىپنداشتند .\r\nبراى گواتر نيز در فارسى كلمه‌اى نيست ؛ مع هذا من به هشت تا ده مورد خفيف از گواتر كيسه‌اى برخورده‌ام . از عقب‌افتادگى در سراسر كشور هيچ اثرى ديده نمىشود . ظاهرا اين بيمارى در قوم « سلت » موروثى است .\r\nاسقربوط « 44 » يا فساد خون در قسمتهاى مرتفعتر ايران سابقه ندارد ، حد اقل آنكه من حتى با يك نوع خاص آن « 45 » هم به هيچ روى مواجه نشده‌ام . در اين\r\n\r\n\r\n","description":"","footnote":"\r\n( 41 ) .  Hyperaesthesie \r\n( 42 ) .  Rheumatismus monoastricular is \r\n( 43 ) .  Rheumatismus deformans \r\n( 44 ) .  Scorbute \r\n( 45 ) .  Morbus maculosus Werlhofii \r\n","page_name":" 489 ","page_number":489},
  {"content":"\r\n\r\nقسمتها مزاج اهالى عموما بجز در مورد بيمارى بواسير استعداد دفع خون را ندارد . اما اين بيمارى در سواحل درياى خزر بيداد مىكند كه آن هم در اثر مصرف فراوان برنج و ماهى ايجاد شده است .\r\nدر مورد انواع ايجاد نسجهاى غير طبيعى نادر بودن سفت و سخت شدن تكمه‌ها و سرطان جلب توجه مىكند ؛ بيش از همه سرطان غشاء مخاطى لب وجود دارد . يك مورد هم از سرطان حفره‌اى به روى پيشانى ، مشاهده كردم .\r\nفقط در دو مورد بود كه قرحهء سرطانى پس از جراحى ، دوباره ايجاد شد . در غدد سينه ، سخت شدن تكمه‌ها و سرطان نه بار عمل كردم كه از آن شمار چهار مورد در اصفهان بود ، يك مورد اين جراحيها مربوط بود به سرطان زجاجيهء چشم . چهار بار سرطان مردمك چشم « 46 » جراحى كردم با نتايجى خوب و پابرجا و ماندنى ؛ هر چهار بيمار از اهالى ورامين واقع در ناحيهء رى قديم بودند . غده‌هاى اسفنجى و دانه‌دانه « 47 » را كه اغلب در دست و پا بود يا با برداشتن كامل آن و يا با قطع كردن دست و پا ، معالجه مىكردم و ده‌بار به اين عمل دست زدم . درآوردن مردمك چشم به علت ابتلاى به سرطان بافت درونى ، كارى بود كه در مورد زنى مازندرانى انجام دادم و ظاهر عمل موفقيت‌آميز بود ، اما باز بيمارى عود كرد و بيمار را به هلاكت رساند . از سلعهء گوشتى بدخيم « 48 » بر كيسهء بيضه دو مورد را شاهد بودم ؛ در يكى از آنها يك سال پس از جراحى ، بيمارى باز ظاهر شد ؛ در دومى بيمار قبل از جراحى جان سپرد . همهء بيماران سرطانى كه من آنها را جراحى كردم بيش از چهل سال داشتند به استثناى پسرى چهارده ساله كه به سرطان بافت زير زانو دچار بود .\r\nگوشت زيادى ( پليپ ) به تعداد بسيار ديده مىشود . منتها فقط در بينى ، همچنين غده‌هاى استخوان زير چشم و آروارهء زيرين آن هم در بعضى از موارد به بزرگى حيرت‌آور ، كم نبود . بخصوص اهالى مازندران در اين مورد قابل ذكرند .\r\nسلعه تقريبا در تمام قسمتهاى بدن ايجاد مىشود ؛ همچنين غدد بزرگ چربى كه هر وقت من پوست روى آنها را مىكندم بسرعت رو به بهبود مىگذاشت و هيچ‌چيز مانع درمان آن نمىشد . تاجرى از رشت را كه در قسمت خارجى انگشت سبابهء خود برجستگيى به اندازهء يك شاهدانه داشت و دردهائى ناگفتنى از آن مىكشيد با برداشتن قسمتى از انگشت كه معيوب شده بود با موفقيت درمان كردم .\r\nتب لرز « 49 » يا تب نوبه در بسيارى از مناطق فقط بومى است و در ساير مناطق در بعضى از اوقات جنبهء همه‌گير پيدا مىكند . اين تب در ايران بيش از همهء بيماريهاى ديگر ديده مىشود و چه خود به تنهائى و چه در اثر عواقب\r\n\r\n\r\n","description":"","footnote":"\r\n( 46 ) .  Cancer melanodes \r\n( 47 ) .  Fongus \r\n( 48 ) .  Cystosarcoma \r\n( 49 ) .  Febris intermittens \r\n","page_name":" 490 ","page_number":490},
  {"content":"\r\n\r\nو توأم شدنش با ساير ناراحتيها يكى از عوامل اصلى مرگ‌ومير كلى بين اهالى بشمار مىرود . تقريبا تمام اروپائيانى هم كه به اين مملكت مىآيند بدان دچار مىشوند ، گاهى بلافاصله پس از ورودشان و بعضى اوقات هم بعد از سالها اقامت در آن . براى اروپائى مهمترين مشكل آن است كه با آب و هوا و محيط سازگار شود و هركس كه به ايران مىآيد اگر نخواهد عالما و عامدا زندگى خود را به خطر اندازد بايد با نشانه‌ها ، جريان بيمارى و طرز درمان آن آشنا شود . بسيار كمند كسانى كه استعداد ابتلا به اين مرض را نداشته باشند و تازه مصونيت اين دسته از مردم نيز اغلب ظاهرى است ، چون بعدها گرفتار مىشوند و آن هم با شدت و حدت بيشتر . تجربياتى را كه ذيلا در اختيار خوانندگان مىگذارم خود شخصا در ايران جمع‌آورى كرده‌ام ، اما گمان مىكنم به حق بتوانم ادعا كنم كه اين تجربيات براى ساير سرزمينهاى تب‌خيز نيز مفيد فايده است .\r\nبه هر شكلى كه تب لرز جلوه و خودنمائى كند خصلت واقعى آن در تمام اوضاع و احوال يكسان است و تفاوت نمىكند ؛ اينكه اشكال مختلف اين بيمارى درهم بياميزد يا متعاقب هم ظاهر شود خود دليلى بر وجود آن بيمارى بشمار مىرود و ديگر اينكه در فصل معينى اين علائم ظهور مىكند و باز ناپديد مىشود . به‌هرحال سه صورت اصلى از اين بيمارى مشخص و معلوم است 1 . نوع ساده ، 2 . تب متصل كاذب ، 3 . تب موذى .\r\nنوع ساده تقسيم مىشود به تب هر روزه ، سه روز يك‌بار و چهار روز يك‌بار ، با انواع آنته پوننس ، پست‌پوننس ، دوپلكس و دوپليكاتا « 50 » ، و در مورد هر سه مرحلهء شناخته شده همراه با فواصلى كه متعاقب آن ظاهر مىشود .\r\nتب لرز متصل كاذب در سواحل درياى خزر ، در ولايت لار و بندرعباس بومى است ، درحالىكه در ماه‌هاى پائيزى در جلگه‌هاى مرتفع نيز بروز مىكند و به دو شكل ادامه مىيابد : يكى از آنها با علائم و نشانه‌هاى تب - حصبه است و به همين دليل هم ، مردم ناآگاه اغلب آن را حصبه مىپندارند و همانطور معالجه مىكنند ؛ در اين نوع تب ، كه تقريبا قطع نمىشود و همراه ضعف شديدى است ، منگى سر و حتى هذيان ، نشانهء مرض محسوب مىگردد ؛ نوع ديگر با تبى غير محسوس توأم است كه فقط حالت چندش و لرز مبين آن است ، ساق پا و زانوها متناوبا سرد و گرم مىشود ، بىحسى عمومى ، ضعف حافظه ، بىاشتهائى كامل و حتى نفرت از خوراك و نوشيدنى از نشانه‌هاى آن است .\r\nضمنا پوست بدن بيمار خشك مىشود و جلاى خود را از دست مىدهد و به رنگ سرب درمىآيد . اين هر دو نوع بيمارى پس از مدتى يا به نوع ساده تب‌لرز تبديل مىشود كه داراى فواصل منظمى است و يا در صورتى كه درست و صحيح به درمان آن نپردازند به مرگ بيمار منجر مىگردد .\r\nتب موذى بخصوص در تهران طورى نيست كه از ابتدا بتوان بدان پى برد بلكه اغلب به صورت مالاريائى سبك ظاهر و بعد به تب لرز تبديل\r\n\r\n\r\n","description":"","footnote":"\r\n( 50 ) .  F . anteponens , post ponens , duplex , duplicata \r\n","page_name":" 491 ","page_number":491},
  {"content":"\r\n\r\nمىگردد . اشكالى كه اين بيمارى به خود مىگيرد و آن هم در فاصلهء نيمهء دوم مرداد تا آخر آبان عبارت است از خواب‌آلودگى ، مشرف به موت شدن ، بندرت سكته و و با . هيچ‌گاه درمان فورى حاصل نمىشود ؛ گاه حملهء دوم و حتما حملهء سوم مرگبار است . فقط با به كار بردن دارو و درمان صحيح مىتوان توفيق يافت كه بيمارى به نوع سادهء مالاريا تبديل شود .\r\nدر ارتفاع بيش از هزارپائى تب‌لرز يا از بين مىرود و يا كاملا بيخطر مىشود ؛ در ارتفاع هفت هزارپائى كه ديگر از اين بيمارى همچون و با و اسهال خونى به هيچ وجه اثرى ديده نمىشود . به همين دليل عشاير و چادرنشينان در اواخر تابستان از مناطق پست و كم‌ارتفاع به كوه مىروند تا از انواع تب و بيماريهاى مربوط به آنها شفا يابند .\r\nتب‌لرزهاى طولانى بخصوص هرگاه با عمل دفع نامنظم و متعاقبا يبوست و اسهال متناوب ظاهر شود تقريبا همواره بخصوص در پائيز منجر به اسهال خونى مىگردد . وباى همه‌گير هميشه بهترين قربانيهاى خود را از بين بيمارهاى مبتلا به تب‌لرز و اسهال خونى برمىگزيند .\r\nاين خصيصه نيز قابل توجه است كه آنها كه از منطقه‌اى مالارياخيز به موضعى به نسبت سالمتر مىآيند اغلب به تب دچار مىشوند ؛ بدين ترتيب مىبينيم كه بسيارى از كسان كه از گيلان ، مازندران و طالش به تهران مىآيند ، بيمار مىشوند . اروپائيانى كه در سرزمينهاى مشهور به تب‌خيز مسافرت كرده بودند به هنگام مراجعتشان به بيمارى مالاريا گرفتار مىشدند .\r\nحتى كسانى كه به اروپا بازمىگشتند در مناطقى كه خيلى بندرت در آنها تب‌لرز پيش مىآيد مانند كانادا ، اسكاتلند ، ساكس و غيره دچار اين بيمارى مىگرديدند .\r\nدر مورد زنانى كه مدتى مديد گرفتار تب‌لرز شده‌اند ، عادت ماهانه يا نامنظم مىشود و يا به كلى قطع مىگردد ؛ حامله‌ها يا بچه مىاندازند و يا بچه‌هاى ضعيف و غير مقاوم به دنيا مىآورند و دچار تب زايمان متناوب مىشوند ؛ دايه‌ها شيرشان را از دست مىدهند و بچه‌هائى كه شير آنها را مىخورند به هيضه ( وباى اطفال ) دچار مىشوند ؛ مردها به‌طور موقت توانائى جنسى خود را از دست مىدهند .\r\nدر بين سياهان من هرگز به مورد سختى از تب‌لرز برنخوردم . آنچه در نزد آنان گمان مىرود تب‌لرز باشد پس از مدتى گذشتن از بيمارى معلوم مىشود تب سلى بوده است . پس مىتوان چنين نتيجه گرفت كه سل و تب‌لرز با يكديگر منافات دارند .\r\nبچه‌ها در دوران شيرخوارگى ظاهرا بسيار كم مستعد ابتلا به اين بيماريند . روىهم‌رفته در مورد نوجوانانى كه به تب دچار مىشوند حالت سرما سرما ضعيف و ناقص است و به سرماخوردگى دست و پاها ، و كبود شدن ناخنها محدود مىشود ؛ اما معمولا پس از هجوم خون به سر ، بالا رفتن حرارت كه از آثار آن است به شدت بيشترى ظاهر مىشود ؛ عرق كردن جنبهء موضعى و\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nناحيه‌اى دارد .\r\nنوبهء ربع در مقام قياس در تهران و در مناطق ساحلى درياى خزر كمتر است تا در اصفهان و شيراز . از يك طرف اين بيمارى با سرسختى تمام ظاهر مىشود و دائم عود مىكند و از طرف ديگر خيلى كم بدن را ضعيف مىكند .\r\nمعمولا به دنبال تبى گذرا و يك روزه يا سه روزه بروز مىكند و سراسر زمستان پايدار مىماند . تبديل آن به تب سه روز در ميان ، و روزانه ، علامت بهبود بيمار است .\r\nتب يك روزهء مكرر و پشت‌هم مىتواند نشانهء حملات اوليهء تب‌لرز باشد ؛ چه اگر هنگام عرق كردن درست از بيمار مراقبت نشود ، به خوبى پرهيز نكنند يا ساير عوارض بيماريهاى بومى و واگير هم مزيد شود ، ديگر بلافاصله بيمارى تبديل به تب‌لرز مىشود . من كه به اين مطلب واقف بودم ايرانيان را به محض بروز كوچكترين نشانه‌هاى تب مجبور مىكردم چندين روز در اتاق بمانند و سخت در خوراك پرهيز را رعايت كنند .\r\nاز عوارض و ناراحتيهاى گوناگونى كه همراه يا متعاقب تب‌لرز ظاهر مىشود اينها را مىتوان نام برد : بثورات جلدى قرمز « 51 » در جريان مداومت مرض نشانهء خوبى است . كهير با تبهاى شديد پائيزى ، مىآيد و ناپديد مىشود . دمل ، آن هم اغلب به تعداد صدها ، يكى از عواقب ناراحت‌كنندهء اين بيمارى است . ورم طحال ، آن هم مستقل از طول و شدت مرض ؛ يك تب كوتاه سبك مىتواند ورم طحال بسيار بزرگ يا ورمى كوچك كه تا ده سال تمام تكرار شود برجاى گذارد يا ابدا ورم طحال ايجاد نكند . در مورد بعضى ، بزرگى طحال بسرعت از بين مىرود ، و در مورد بعضى ديگر ممكن است ده تا بيست سال جا خوش كند . بعضى از كسانى كه به بزرگى طحال دچارند هيچ ناراحتى ديگرى سواى قدرى سوء هاضمه احساس نمىكنند ؛ اما هر سرماخوردگى بلافاصله به تب منجر مىشود . در ساحل درياى خزر تب‌لرز بيشتر به كبد صدمه مىرساند تا به طحال . و به همين دليل در آن ديار بيشتر ورم كبدى ديده مىشود تا ورم طحال . زردى و يرقان ، هرگاه در ابتداى تب پائيزى ظاهر شود با تجويز گنه‌گنه و داروهاى شستشوكننده به زودى از بين مىرود ؛ اما هرگاه اين علامت در دورهء پيشرفت بيمارى ظاهر شود مطلب بسيار قابل تأمل است زيرا ديگر اين نكته كنايه‌اى است از فساد و خرابى كبد . اسهال خونى ، و با آن هم به صورت همه‌جاگير و در ساحل خزر فساد خون ( اسقربوط ) ، همه با تب لرز توأم مىشود . از ديگر عواقب اين بيمارى كاستى قدرت بينائى ، شبكورى ، استسقا و در مورد جوانان بخصوص ولع براى بلعيدن خاكهاى زيان‌آور كه موجد صداهاى جلب توجه‌كننده در قلب و شريانهاست قابل ذكر است .\r\nدلتنگى براى خانه و كاشانه در ايران معمولا با تب متصل كاذب ظهور مىكند . همزمان با شيوع تب‌لرز در پائيز هيضه و ورم قرنيه هم ظاهر مىشود .\r\nاما هيچ‌وقت در يك زمان با تب ، تيفوس يا ساير بيماريهاى ملتهب توأم\r\n\r\n\r\n","description":"","footnote":"\r\n( 51 ) .  Hydroa \r\n","page_name":" 493 ","page_number":493},
  {"content":"\r\n\r\nنيست ؛ تازه در ابتداى زمستان هنگامى كه جنبهء همه‌گير تب‌لرز تمام مىشود ، تيفوس و ساير بيماريهاى ملتهب به بيداد خود آغاز مىكنند و برعكس .\r\nآنچه مربوط به علل و اسباب بروز تب‌لرز بومى و همه‌گير مىشود همه و همه چه به صورت مستقيم و چه غير مستقيم مربوط است به اوضاع و احوال اقليمى اين سرزمين . بارانهاى مكرر در بهار اشاعهء تبهاى سادهء بهارى را تسهيل و تسريع مىكند ، درحالىكه برعكس نزول يك باران به موقع در پائيز دفعتا به بيمارى همه‌گير پايان مىبخشد و شفاى غير منتظرى را سبب مىشود . ناپرهيزى و سرماخوردگى كه در آب و هواى سرزمينهاى ما باعث ايجاد عوارض مختصر هاضمه و درد مفاصل مىگردد در ايران هنگامى كه بيمارى همه‌جاگير وجود دارد بدون برو برگرد تب ايجاد مىكند ، از طرف ديگر دردهاى معده اغلب خود نشانه‌اى است از تبى كه هنوز ظاهر نگرديده است ؛ هرگاه اين دردها با تجويز داروهاى ملين بر طرف نشود بايد همواره به فكر اين بود كه علت آن تبى است كه هنوز مخفى مانده است . هيجانات شديد ، عصبانيت ، دل مشغولى و از اين گذشته استحمام در آب سرد ، نوشيدن آب آلوده ، سرماخوردگى باعث بروز ناراحتى شديد مىشود . خوردن ميوه به مقدار زياد و خارج از اندازه ، بخصوص هندوانه و شربت آب‌ليمو موجب بروز تب مىگردد . به همين دليل هرگاه استعدادى براى ابتلاى به اين بيمارى در بين باشد - البته در حين بيمارى بايد بشدت از خوردن انواع اسيدهاى گياهى اجتناب ورزيد - آب آشاميدنى خوب از استعداد براى ابتلاى به بيمارى مىكاهد . در مناطقى كه در آنجا آب شيرين و شور بهم آميخته است ، شهرت دارد كه تب‌لرز به سختى شايع مىشود . در تهران كه روزى كانون بيماريهاى مهلك همه‌گير بود از هنگامى كه جوى آب و قنات احداث گرديده است از بيماريها كاسته شده است . بر خلاف آن در شيراز ، اصفهان و تخت‌جمشيد به علت ويرانى قناتها و نهرها امراض بيشتر جاخوش كرده‌اند . استحمام در آب سرد اغلب باعث شروع تب‌لرز از خطرناكترين نوع آن مىشود ، نوشيدن آب سرد هم موقعى كه ريه گرم و حرارت‌زده است دست‌كمى از آن ندارد . سرانجام همهء امورى كه بدن را تضعيف مىكند ، بخصوص رگ زدن باعث تسهيل بيمارى مىشود .\r\nدر مراحل نخستين بيمارى ، تب متصل كاذب را به سختى مىتوان از تيفوس تشخيص داد . تا وقتى كه طبيب در اين‌باره در ترديد است بهتر آن است كه به معالجهء تب بپردازد ، زيرا اين اقدام به‌هرحال مفيد است و هيچ زيانى هم ندارد . نقاط اتكاى عمومى براى تشخيص قطعى برابر هم نهادن اين موارد است :\r\n\r\nتيفوس\r\nاغلب در زمستان شايع مىشود ، بين شهرنشينان و كسانى كه از\r\n\r\nتب متصل كاذب\r\nدر اواخر تابستان و پائيز شايع مىشود ،\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nدشتهاى مرتفع آمده‌اند رواج پيدا مىكند ،\r\nتقريبا هميشه چيزى مانند سرخجهء كاذب بيرون مىزند ،\r\nادرار ته‌نشين ندارد ،\r\nدر روزهاى نخستين بيمار عرق نمىكند ،\r\nبيمارى هيچ تسكين موقت از خود نشان نمىدهد ،\r\nگنه‌گنه هيچ تأثير قابل ملاحظه‌اى ندارد .\r\nدر نواحى باتلاقى و بين كسانى كه از آنجا به جلگه‌هاى مرتفع آمده‌اند رواج پيدا مىكند ،\r\nاز چنين چيزى خبرى نيست ، ادرار ته‌نشينى به رنگ آجر قرمز دارد ،\r\nبيمار به صورت موضعى عرق مىكند ،\r\nبيمارى تسكين موقت چشمگير دارد ،\r\nگنه‌گنه از شدت بيمارى مىكاهد .\r\nتب موذى هيچ علائم تب حصبه‌اى را ندارد و از تب ساده فقط در اثر شدت و خطرناكى خود مشخص مىگردد . براى آنكه با خواب‌آلودگى ، سكته ، مشرف به موت شدن يا و با اشتباه نشود ، نخست بايد به فصل سال توجه شود ، چه اين بيمارى منحصرا در طول ماه مرداد تا اواسط آبان ظاهر مىگردد ؛ دوم اينكه بايد سوابق در نظر گرفته شود : هميشه چند تب خفيف بر اين بيمارى مقدم است ؛ در مرحلهء سوم بايد دانست كه ناگهان تمام علائم ناراحت‌كننده ناپديد مىشود و عرق عمومى يا موضعى بروز مىكند . تشخيص صحيح بيمارى در اينجا اهميت قاطع دارد ، زيرا چون حملهء دوم ممكن است به مرگ بينجامد ، فقط چند ساعتى وقت براى درمان در اختيار طبيب است .\r\nتب‌لرز شباهتهاى بسيارى به تب چركى و تب اورمى دارد و مىتوان منتظر بود كه در طول زمان ارتباطى اساسى بين امراض يا وجود يك اصل نافذ مشترك بين همهء آنها كشف گردد ؛ از اين رهگذر ممكن است روشنى تازه‌اى بر ماهيت اين بيمارى و طرز درمانش افكنده شود .\r\nپس از جراحيها و بخصوص جراحيهاى مجارى ادرار تبهائى كه ناشى از زخم است بروز مىكند و اين تبها اغلب داراى مختصات تب‌لرز است و اين امر در مورد همهء سكنهء سواحل درياى خزر كه من آنها را در تهران عمل مىكردم مصداق داشت . هرگاه آنها را همچون بيماران تب‌لرز معالجه مىكردى هيچ خطرى در بين نبود اما شفاى بيمار دچار تأخير مىشد . همچنين تب نفاسى ( تب زايمان ) نيز به صورت تب‌لرز اغلب به سراغ زائوها مىآمد ؛ در اين مورد ديگر گنه‌گنه قدرت درمانى خود را ثابت مىكرد . اما چون اغلب عرق كردن بيمار و ضعف ناشى از آن همراه با نزلهء قصبة الريه تنها علامت بيمارى تب لرز است كه در پنهان ادامه دارد ، اين خطر هست كه اين بيمارى را با سل ريوى اشتباه كنند . در چنين موردى قرع ( كوبيدن به روى سينه ) و تأثير گنه‌گنه مطمئن‌ترين راه براى تشخيص بشمار مىرود . دوبار كه برحسب رعايت آداب شرقى نتوانستم در مورد زنان به قرع متوسل شوم اين دو بيمارى را\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nباهم اشتباه كردم . در كودكان موارد متعددى از ام الصبيان مشاهده كردم كه در جريان مرض با خميازه و عطسه در ساعت و حتى دقيقه‌اى معين در روز ، ظاهر مىشد ، دستها و پاها بسردى مىگرائيد ؛ خلاصه بگوئيم كليهء علائم تب‌لرز را با خود داشت و من هيچ نتوانستم بگويم و دريابم كه كدام مرض به ديگرى تبديل شده بود . گنه‌گنه در اين‌گونه موارد مفيد فايده‌اى نبود .\r\nتدابير پيش‌گيرى در برابر اين تب عبارت است از رعايت پرهيز درست و اصولا طرز زندگى كه با كيفيات و مقتضيات اقليمى مطابقت داشته باشد .\r\nبايد بدقت مواظبت كنند كه سرما نخورند و بخصوص شبها لباس گرم در بر كنند و خود را خوب بپوشانند حتى هرگاه حرارت بستر ناراحت‌كننده هم بشود . براى خوابيدن حتى المقدور طبقهء اول « 52 » منزل را انتخاب كنند ، زيرا در قسمت همكف تقريبا هميشه به علت تبخير آب حوض هوا آلوده است .\r\nهمچنين بهتر است اروپائيها از رسم رايج در اين مملكت براى استراحت در زيرزمين به خاطر خنك شدن ، اجتناب ورزند . در مسافرتها لباس گرم با خود بردارند و همچنين از بهمراه بردن مقدار كافى چاى غفلت نكنند ، تا در توقفگاهها و بين راه لازم نباشد عطش خود را با آب فرو نشانند و باز توصيه مىشود مقدارى گنه‌گنه ، داروهاى قىآور و ملين و از همه بهتر نمك فرنگى ( سولفات منيزى ) با خود داشته باشند . اگر به هنگام شروع حملهء مرض به مقدار زياد ترياك بخورند ، فقط حالت سرما سرما را قدرى تعديل مىكند ، اما گرم شدن و عرق بدن به شدت بيشترى بروز مىكند و در حملهء بعدى مرض ديگر ترياك كلا بيفايده مىماند . بهتر است چه پياده و چه سواره در زير آفتاب تند قرار نگيرند ، و ناگهان حركت و جنبش سريع را به آرامش و استراحت تبديل نكنند و برعكس ؛ به همين ترتيب از تلاش بسيار و خستگى فوق العاده خوددارى ورزند . به ديدن جويبارى فرح‌بخش اغوا نشوند و در جوار آن چادر نزنند ، بلكه جائى مرتفعتر را در آن ناحيه براى اين كار برگزينند . در فصل پائيز هرچند كه مطبوع‌ترين فصول براى مسافرت است هرگز به مناطقى كه تب‌خيز است نروند . همچنين بهتر است فرد اروپائى چنان كند كه تاريخ ورودش به ايران به اين فصل نيفتد و هرگاه چنين كارى از عهده‌اش ساخته نباشد بهتر است به محض ورود در خانه‌اى يا چادرى در كوهستان سكنى بگيرد . از ناحيه‌اى مالارياخيز بلافاصله وارد جلگه نشود بلكه مدتى در كوههاى مرتفع در نقطه‌اى كه تب‌لرز بدانجا دسترسى ندارد آرام بگيرد .\r\nكسانى كه در دورهء نقاهت بسر مىبرند البته ناگزيرند مدتى دراز باز پايبند پرهيز باشند تا از عودت تب جلوگيرند . ميوه كم بخورند و به اسيدهاى گياهى به هيچ وجه لب نزنند . ديگر مفيد است كه روزانه قدرى شراب خوب بنوشند و فلفل به غذاى خود بزنند . بايد به دقت توجه داشته باشند كه لباسشان گرم و موقع خوابشان معين باشد و بشدت از بروز هيجانات شديد در خود\r\n\r\n\r\n","description":"","footnote":"\r\n( 52 ) . معمولا طبقهء اول خانه در اروپا جائى است كه ما در ايران به آن طبقهء دوم مىگوئيم . - م .\r\n","page_name":" 496 ","page_number":496},
  {"content":"\r\n\r\nجلوگيرى كنند . اما مطمئن‌ترين وسيله آن است كه براى مدتى در نقطه‌اى كه مرتفع است بسر برند .\r\nهرگاه افراد قشون را بخواهند از دشتهاى مرتفع به نواحى تب‌خيز منتقل كنند بايد آنان را با ساخلو كردن در ايستگاههاى بين راه اندك‌اندك به آب و هوا عادت دهند . در مقصد نيز بايد از پيش بيمارستانهائى براى مبتلايان به تب و اسهال خونى در نقطه‌اى مساعد و چه بهتر قدرى دور تر از سربازخانه برپا كنند تا از اين رهگذر از پيش‌آمد مرگ‌ومير بسيار بين مردم جلوگيرى شود . كسانى را به عنوان طبيب معالج به كار بگمارند كه ساليان دراز در آنجا بسر برده و در برابر آب و هوا مقاومت كرده باشند ، ماهيت مرض تب‌لرز را بشناسند و به خوبى ريزه‌كاريها و حيله‌گريهاى اين مرض را بدانند . هر روز بايد افراد را معاينه كنند زيرا سربازان به عوارض خفيف مزمن بىاعتنايند ، يا آن را پنهان مىدارند تا مرض كاملا آنها را غير قابل خدمت كند و تبى موذى يا دائمى به صورتى غير قابل علاج ظاهر شود .\r\nچند سال اقامت قبلى در ممالك گرم تب‌خيز همچون هندوستان ، مصر ، الجزاير درست است كه به‌طور متوسط مانع ابتلاى مجدد به اين بيمارى مىشود ، ولى باز موارد استثنا هم فراوان است . لردكار ، سرمارى هنرى ، دكتر بروگش ، مينوتولى ، دكتر بارتلمى ، بگوير « 53 » و ديگران پيش از اين مدتها در مصر ، هندوستان ، مكزيك و غيره زيسته بودند و باز در ساحل درياى خزر به بيمارى سخت تب‌لرز دچار آمدند . تب ساده با خصايل عمومى بسرعت در برابر درمانى معقول تسليم مىشود ، و خود پس از سه تا هفت حمله بسرعت بهبود مىيابد . اما همين‌كه در جريان خود داراى بىنظميهائى شد ، ديگر كار درمان چندان آسان نيست ، و نهايت دقت و مراقبت را چه از جانب بيمار و چه از طرف طبيب مىطلبد تا اينكه تبديل به بيماريئى طولانى و مداوم نشود .\r\nفى المثل هرگاه مرحلهء تعريق به صورت عادى و طبيعى سپرى نشود تقريبا هميشه تب به اسهال خونى بدل مىگردد و اين خود براى بوميها خطرناك‌تر از اروپائيهاست .\r\nعلائم اينكه مرض هنوز در بدن جا خوش كرده و به محض بروز كوچكترين موجبى باز عود خواهد كرد ، اينهاست : خشكى و رنگ ناسالم پوست ، سوء هاضمهء مداوم ، لرز يا احساس سرما ، خميازه‌هاى مكرر ، حالت كشيدگى و سنگينى در عضلات ، تعريق ادوارى ، ولع براى آب سرد در ساعات صبح ، خواب‌آلودگى ، كج‌خلقى پس از صرف غذا و اما قبل از همه چيز وجود رسوب قرمزى به رنگ آجر در ادرار .\r\nبه هنگام تب هرگاه نبض متناوب باشد و همچنين احساس سرما سرما به طول ده تا دوازده ساعت در مقابل احساس حرارت نسبتا كوتاه ، نشانى از خطر فورى است . در صورت نخستين ، فقط با عوض كردن آب و هوا مىتوان اميد\r\n\r\n\r\n","description":"","footnote":"\r\n( 53 ) .\r\n Lord Karr , Sir Murray Henry , Dr . Brugsch , Minutoli , Dr . Barthelemy , Begeuer \r\n","page_name":" 497 ","page_number":497},
  {"content":"\r\n\r\nبهبود داشت ؛ در حالت اخير كه علامتى از وجود فساد مهم يا ورم طحال و كبد است ديگر بايد منتظر پايان سريع كار بود .\r\nاستسقائى را كه متعاقب تب‌لرز حادث مىشود ، مىتوان در كودكان با تجويز گنه‌گنه و آهن درمان كرد . در اشخاص بزرگسال نيز اين داروها به خوبى جذب مىشود ؛ اما با وجود اين در مواردى كه بيمارى سخت پيشرفته است ناگهان و به‌طور غير منتظر اسهال خونى شديدى بروز مىكند .\r\nبراى قطع كردن تب خيلى اهميت دارد كه طبيب بتواند با اطمينان بگويد حملهء بعدى مرض كى صورت مىگيرد . در مورد تب ساده و حتى نوع مقدم و مؤخر شوندهء آن مىتوان اين لحظه را به سهولت معين كرد ، اما در مورد تب متصل كاذب و تبهائى كه پاورچين مىآيند ، كار در حد اكثر صعوبت است . يكى از قابل اطمينانترين نشانه‌هائى كه پيشاپيش از اين بيمارى خبر مىدهد خميازه‌ها يا عطسه‌هاى مكرر و كشيدگى عضلات است . هنگامى كه موقع بروز حملهء بعدى بيمارى به دقت بدست مىآمد حدود نيم ساعت قبل از آن مقدارى دواى قىآور به بيمار مىدادم ، بطورى كه حالت تهوع او درست مقارن با حملهء بيمارى باشد . در موارد سخت ، درست قبل از بروز حملهء مرض 3 تا 4 گران گنه‌گنه تجويز مىكردم و به عنوان ادامهء معالجه باز همين مقدار را به بيمار مىخوراندم و در چهارده تا بيست و يك روز بعدى باز روزانه در حدود 2 تا 3 گران گنه‌گنه برايش تجويز مىكردم . هر وقت كه تجويز داروى قىآور را به صلاح نمىدانستم چند ساعت قبل از شروع حملهء بيمارى مقدار زيادى نمك فرنگى ( سولفات منيزى ) به مريض مىدادم . مسهلهاى ديگر سواى كاركنهاى شور ( ملحى ) تأثير كمترى دارد و حتى گاه زيان‌آور است . در تب متصل كاذب و همچنين در تب موذى چون ممكن است تأخير در كار منجر به خطر شود بايد بلافاصله به گنه‌گنه متوسل شد و حتى المقدور چندان از آن به بيمار خوراند كه علائم تخدير از گنه‌گنه ظاهر شود . از اين طريق معمولا به مرحله‌اى مىرسيم كه ديگر حملهء بعدى مرض حالت تب ساده را به خود مىگيرد . تازه آن وقت است كه متعاقبا براى تكميل كار درمان بايد به روش تخليه به كمك نمك فرنگى ( سولفات منيزى ) متوسل شد . البته معلوم است كه براى خانمهاى حامله نه داروى قىآور و نه داروى مسهل بايد تجويز كرد ؛ به همين دليل تأثير گنه‌گنه در مورد آنها چندان نيست و تب اغلب به زيان مادر و فرزند به درازا مىكشد .\r\nبراى مقابله با دردهاى عصبى بخصوص طرز درمان مخلوط يعنى تجويز انتيمون قىآور و گنه‌گنه توصيه مىشود .\r\nهرگاه تب با چنان صورت مبدلى ظاهر شود كه طبيب هيچ نتواند ساعت وقوع حملهء بعدى را تعيين كند ديگر هيچ كارى نمىتوان كرد جز اينكه يا مقاديرى گنه‌گنه تجويز كنيم و از اين رهگذر بيمارى را وادار به بروز چهرهء واقعى خود سازيم يا پيش از موقعى كه به حدس و گمان تصور مىكنيم بيمارى حملهء خود را آغاز خواهد كرد داروى قىآور به مريض بدهيم كه تأثير آن به‌هرحال مشكوك است زيرا تحول و دگرگونى در مزاج ايجاد نمىكند ، بلكه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nفقط جنبهء تخليه‌اى دارد .\r\nاين هم ممكن است كه پس از تجويز مقدار زيادى گنه‌گنه ، تب با شدت و حدت بيشترى ظاهر شود ؛ اما در چنين حالتى تقريبا با اطمينان مىتوان گفت كه يا حملهء بعدى به كلى متوقف مىشود يا به حالتى فوق العاده خفيف درمىآيد كه با تجويز مقدارى كم گنه‌گنه به كلى از بين مىرود . هرگاه عرق كه در اثر خوردن گنه‌گنه مدتى بند آمده است دوباره به صورت مرتب ظاهر شود ديگر بايد گفت كه اميد به شفاى عاجل بيمار مىتوان داشت .\r\nهنگامى كه تجويز گنه‌گنه اثرى نداشت يا اين دارو به بيمار نمىساخت من گاه اسيد ارسنيك تجويز مىكردم و نتيجه هم موفقيت‌آميز بود . گاهى نيز\r\n Vinum Corticis \r\n« 54 » بسيار مفيد فايده مىشد بخصوص در مقابله با درد معده‌اى كه از تب‌لرز حاصل مىگرديد .\r\nشراب خود در بيمارانى كه به نوشيدن آن معتاد نيستند سريع‌تر از ساير داروها به مرتفع كردن ضعف ناشى از تب كمك مىكند .\r\nتنقيهء شراب در حملات شديد تب كه همراه با سرماسرما و لرز طولانى است بسيار مفيد است .\r\nبرعكس بايد از تجويز رگ زدن در هريك از انواع اين تب بشدت پرهيز كرد . رگ زدن باعث بروز ضعف و نقاهت كامل مىشود و موجب مىگردد كه يك تب ساده ، تبديل به نوع موذى آن بشود . به همچنين دادن مسهل در حين ضعف ، زيان‌بخش است چه به ايجاد حملات جديد تب و همچنين بروز اسهال خونى خفيف كمك مىكند .\r\nدر درمان آماسهاى طحال و كبد كه خيلى سفت نشده باشد سواى گنه‌گنه و  Decotum Corticis  « 55 » و شراب از تجويز آهن به مدت طولانى نتايج بسيار موفقيت‌آميز ديدم كه همچنين در مقابله با عوارض ديگر بيمارى و عودت تب اثر درمانى فوق العاده دارد . تمرينهاى ورزشى مداوم مانند ژيمناستيك و يورتمه رفتن در جذب مجدد تصلبهاى طحال و غدد بسيار مؤثر است .\r\nبراى آنكه مطلبى هم دربارهء درمان و داروهاى معجزآسا گفته باشيم اين نكته را يادآور مىشويم كه وسايل ايجادكنندهء تهوع و فى المثل بلعيدن حشرات در مورد تبهاى سادهء سبك ممكن است فوايد مختصرى داشته باشد .\r\nاينكه رفتن به زيارت در معالجهء تب‌لرز سودمند است از آنجا توجيه مىشود كه بيمار با رفتن به زيارت تغيير آب و هوا مىدهد كه خود البته بيفايده نيست .\r\nهرگاه تب در بيماران اروپائى ساكن ايران قطع نشود و از بين نرود ، يا پس از قطع چندين ساله باز دوباره حمله را از سر گيرد بايد اين امر را نشانه‌اى صادق از آن دانست كه قوهء مقاومت بدن در برابر تأثيرات مسموم\r\n\r\n\r\n","description":"","footnote":"\r\n( 54 ) . در هيچ‌يك از مراجع ذكرى از اين دارو يافته نشد . ظن مترجم اين است كه مراد از آن عرق بيد باشد . - م .\r\n( 55 ) . شايد منظور از آن جوشاندهء پوست بيد باشد . - م .\r\n","page_name":" 499 ","page_number":499},
  {"content":"\r\n\r\nكنندهء مالاريا بپايان رسيده است . پس ديگر نبايد به دارو چندان دل بست و تنها راه نجات را بايد در پناه بردن به نقطه‌اى كه بيش از شش هزار پا از سطح دريا ارتفاع داشته باشد دانست و از آن هم بهتر ، مراجعت به اروپاست .\r\nحصبه يا تيفوس در ماه‌هاى زمستان اغلب به صورت همه‌گير ظاهر مىشود . برحسب ملايم بودن يا بدخيم بودن اين بيمارى آن را مطبقه « 56 » يا محرقه « 57 » مىنامند . اين بيمارى در ايران هرگز به صورت تيفوس بطنى ظهور نمىكند ، به همين دليل شكم فقط قدرى ورم مىكند و به هنگام فشار آوردن به ناحيهء رودهء كور دردى احساس نمىشود و برعكس همواره يبوست از عوارض بيمارى است . تيفوس فوق العاده واگير است و سرايت مىكند ؛ هنگامى كه در سال 1854 « 58 » در بيمارستانى كه زير نظر خودم اداره مىشد چند بيمار حصبه‌اى را در تالارى كه قبلا بيماران ديگرى ، از قبيل بيماران چشم و مجروحين در آنجا بسترى بودند وارد كردم نه تنها همهء بيماران به حصبه دچار شدند بلكه من خود نيز گرفتار شدم و از شانزده شاگرد من هم دوازده تن حصبه گرفتند ، چهار تن باقىمانده قبلا به اين بيمارى مبتلا شده بودند . اين مرض نژاد سفيد و سياه هر دو را به خود دچار مىكند و بخصوص در سالهاى كهولت گريبان آدمى را مىگيرد ، ولى هرگز نشده كه شخصى دوبار بدان مبتلا شود . از بين سربازانى كه از ناحيهء كوهستانى به شهر مىآيند تيفوس قربانيان زيادى مىگيرد .\r\nبدن هر بيمار حصبه‌اى بيرون مىريزد ، اغلب سرخجهء كاذب و آن هم بيشتر با چنان گستردگى كه آدمى ممكن است آن را سرخك تصور كند ؛ حصبهء عام « 59 » نادر است و فقط در حالات سخت ديده شده است .\r\nجريان نوع خوش‌خيم حصبه كه به مطبقه موسوم است بدين قرار است :\r\nپس از علائم مشهور قبل از مرض يعنى دلزدگى ، خستگى ، بىاشتهائى و خوابى كه بر اثر كابوس آشفته است ، لرز به صورت مكرر ظاهر مىشود ، دلزدگى و بيحوصلگى محسوس مىشود ، به زودى سردرد بروز مىكند و سرگيجه ، خشكى دهان و گلو هم بدان افزوده مىگردد . زبان به سختى بار دارد . حالا ديگر موقع آن است كه پوست بيرون بريزد ؛ بعد هم نوبت هذيان و سنگينى گوش مىرسد . نبض كامل است اما بندرت مىشود ضربان آن از صدوده نوبت در دقيقه بيشتر شود . در روز دهم تمام اين علائم شدت پيدا مىكند و به بحرانى مىانجامد كه پس از آن در روز يازدهم با عرق كردن فراوان كه دو تا سه بار تكرار مىشود از حدت و شدت مرض مىكاهد . از روز پانزدهم به بعد دورهء نقاهت آغاز مىگردد .\r\nمحرقه از آنچه گفته شد سخت خطرناك‌تر است ، با تمام علائم فساد خون ظاهر مىشود و اغلب از بينى و حتى احشا خون جارى مىگردد چنان كه\r\n\r\n\r\n","description":"","footnote":"\r\n( 56 ) .  Febris mucosa \r\n( 57 ) .  Febris Septica \r\n( 58 ) . مطابق با 71 - 1270 ه . ق . - م .\r\n( 59 ) .  Purpura typhosa \r\n","page_name":" 500 ","page_number":500},
  {"content":"\r\n\r\nدندانها ، لبها و زبان با لخته‌هاى خون پوشيده مىشود . نبض بسيار متناوب ، خفيف و لرزان است ، بيمار در بيحسى و بيهوشى كامل بسر مىبرد . همچنين در دهمين روز بيمارى بحران آغاز مىگردد كه اغلب عرق كردن موضعى روى سينه هم به دنبال آن است ، بدون اينكه موجب سبك شدن حال بيمار باشد .\r\nپس از كار كردن مداوم و بىاختيار مزاج ، اغلب قبل از روز چهاردهم و گاه در همان روز يازدهم مرگ فرا مىرسد .\r\nمطبقه از جانب اطباى ايرانى با رگ زدن ، تجويز ملينهاى سبك و تنقيه معالجه مىشود . اما در عوض در محرقه تجويز فصد را مضعف و حتى تسريع مرگ مىشمارند ؛ در اين مورد فقط تنقيه تجويز مىكنند و براى مصرف داخلى سنبل الطيب مىدهند .\r\nاز بين اروپائيان تا آنجا كه من اطلاع دارم در طول اقامتم در ايران سه نفر به تيفوس دچار شدند : دكتر كازولانى « 60 » كه در دوازدهمين روز بيماريش جان سپرد ، يك نفر فرانسوى به نام ماشن « 61 » ، چند روزى پس از ورودش و سرانجام خود من در سومين سال اقامتم در اين كشور ؛ در مورد ما هر دو نفر نقاهت از روز پانزدهم شروع شد ولى يك ماهى طول كشيد تا دوباره قوه و قدرت عادى خود را باز يافتيم .\r\nوباى پائيزى « 62 » يا « هيضه » در پائيز تقريبا فراوان در تهران ديده مىشود ؛ اما هيچ نشنيدم كه در فرد بالغى منجر به مرگ شده باشد . طرز معالجهء اطباى بومى منحصر است به تجويز مقدارى روغن كرچك . وباى همه‌گير در طول اقامت نه ساله‌ام سه بار در تهران بيداد كرد . در اواسط ارديبهشت تا اوايل مرداد فقط مواردى اتفاقى از آن ديده مىشد اما از آن به بعد به تعداد بيماران افزوده مىشد و چون فقط اندكى از مبتلايان درمان مىشدند موارد مرگ به رقم وحشت‌آورى مىرسيد . هركس به نحوى كه از دستش برمىآمد به كوه مىگريخت . شاه چادر خود را در درهء لار واقع در دامنهء دماوند برمىافراشت كه هفت هزار و پانصد پا از سطح دريا ارتفاع داشت . هرچند مواد غذائى را از پايتخت كه فقط هشت ساعت با آنجا فاصله دارد مىآورند و در نتيجه همواره مواصلات با آنجا برقرار است هرگز پاى و با تا به اينجا نرسيد . هرگاه افراد افواج آلوده به بيمارى از دشت به كوه مىآمدند ، البته در روزهاى اول چند تنى جان مىسپردند ، اما پس از چندى بيمارى به كلى از بين مىرفت . در پايتخت اين بيمارى همه‌گير حدود چهار هفته به حال حاد ادامه مىيافت و پس از آن بتدريج از حدت آن كاسته مىشد تا به كلى از ميان مىرفت .\r\nاروپائيان كه بسيار بىملاحظه و بىاحتياطند و در شهر مىمانند ، بخصوص تازه واردان ، اغلب قربانى و با مىشوند ؛ اما كسانى كه قبلا به تب لرز يا اسهال خونى دچارند هرگز از دست آن جان سالم بدر نمىبرند .\r\n\r\n\r\n","description":"","footnote":"\r\n( 60 ) .  Dr . Casolani \r\n( 61 ) .  Machin \r\n( 62 ) .  Cholera sporadique \r\n","page_name":" 501 ","page_number":501},
  {"content":"\r\n\r\nمن فقط يك اروپائى را مىشناختم كه ده سال در اين مملكت بسر برده بود و توانسته بود از مرض و با شفا يابد .\r\nطاعون هيچ‌گاه در مملكت ايران پا نمىگيرد . در سالهاى 1829 و 1830 ( 46 - 1244 ه . ق ) طاعون از عثمانى به ايران وارد شد و در بعضى از مناطق ساحلى درياى خزر چنان بيداد كرد كه آن نقاط آلوده از سكنه خالى شد .\r\nبيماريهاى چشم . در بعضى از ولايات مانند خوزستان ، لار و در شهرهاى متفرق مانند قم ، كاشان ، اصفهان تعداد بيماران چشم به نحو جالب توجهى زياد است . اما در تهران كمتر ديده مىشود . نابينايانى كه بر اثر ابتلا به آبله بينائى خود را از دست داده‌اند در همه جا فراوانند . مهمترين بيماريهاى چشم اينها هستند : كجى و برگشتگى مژگان و زيادى مژگان « 63 » ، كه هر دو اغلب به كورى منتهى مىشود ، و من چندين صد مورد آن را طبق روش مشهور يگر « 64 » با كاميابى عمل كرده‌ام ؛ تراخم يا گوشت زياده و كلفتى پلك كه ايجاد سبل و لكه‌هائى در قرنيه مىكند ؛ التهاب عنبيه كه هم ممكن است از عواقب سيفليس باشد و هم خود به خود در رابطه با التهابهاى روماتيسمى چشم ايجاد مىشود و در پائيز حتى جنبهء همه‌گير پيدا مىكند و تعداد كثيرى چسبندگى و تحدب مثلث قرنيه « 65 » بجا مىگذارد ؛ نزول آب‌مرواريد بخصوص نزد زنان . با نزول آب سياه و آب سبز نسبتا بندرت مواجه شدم ، با آماسهاى خونى و لمفاتيكى  Angioma  در چشم چهار بار و غدهء نرم و بدخيم ابرى شكل  Fungus  يك‌بار برخوردم .\r\nاطباى ايرانى تراخم را با سائيدن تكه‌اى قند بر روى پلك معالجه مىكنند ، در مورد سبل قطعه‌اى مدور از ملتحمه را از دور قرنيه چشم برمىدارند . در مورد درمان التهاب عنبيه و چشم‌دردهاى روماتيسمى بايد به تركيبات جيوه‌اى متوسل شد .\r\nشقاقلوس اصطلاحى است كه ايرانيها آن را براى قانقارياى عضوى « 66 » به كار مىبرند و تقريبا در اطراف و اكناف كشور ، چه در نقاط مرتفع و چه در مناطق پست ساحل درياى خزر ، ديده مىشود و من به نحو چشمگيرى زياد در شهرهاى قزوين و همدان بدان برخورده‌ام : بعد از دردهاى چندين ماههء روماتيسمى كه بخصوص شبها شديد است ، در يكى از قسمتهاى انگشت بىحسى ديده مىشود و بلافاصله پس از آن قانقاريائى ظاهر مىگردد كه آهسته پيش مىرود تا به جائى كه عضو به كلى مىافتد . ظاهرا در اينجا ديگر بيمارى بر طرف شده است . اما پس از مدتى باز شقاقلوس در انگشتى ديگر يا انگشت پا بروز مىكند و ديگر بار آن عضو را مىخورد .\r\nدر بسيارى از موارد كه شقاقلوس به كف پا يا كف دست هم سرايت كرد\r\n\r\n\r\n","description":"","footnote":"\r\n( 63 ) .  Trichiasis , Distichiasis \r\n( 64 ) .  Jaeger \r\n( 65 ) .  Staphyloma  گويا مرادف باباقورى باشد . - م .\r\n( 66 ) .  Gangraena sensilis \r\n","page_name":" 502 ","page_number":502},
  {"content":"\r\n\r\nناگزير از قطع آن عضو گرديدم . به هنگام بريدن شريانهاى بزرگ هيچ خون جارى نمىشد بلكه در آنها ماده‌اى منعقد بود كه آن را تكه‌تكه مىشد بيرون كشيد . زخم ديگر به تأنى رو به بهبود مىگذاشت ، اما به كلى درمان مىشد . با وجود اين در چند مورد پس از ماهها يا سالها شقاقلوس در دست يا پائى ديگر ظاهر گرديد و باز من ناگزير از قطع آن عضو شدم . بدين ترتيب من اضطرارا در طول هفت سال دو ساق و يك دست مريضى را به كلى قطع كردم و چند انگشت را نيز از دست ديگر او بريدم . حالت عموميش ، و همچنين حالت عمومى ساير كسانى كه من براى درمان اين بيمارى عمل كردم ، هيچ مطلب خاص چشمگيرى نداشت كه من را بتواند به نحوى مطمئن ، به مبدأ و منشأ اين مرض هدايت كند : بيش از همه اين حدس از نظر من محتمل است كه اين بيمارى از مصرف برنج فاسد بوجود مىآيد ، چه جريان مرض شباهت - هائى با عوارض بيماريئى كه از خوردن چاودار ايجاد مىشود ( ارگوتيسم ) نشان مىدهد .\r\nزخمها . اين سخت جالب توجه است كه انواع و اقسام زخمها و جراحات بسيار زود و چه خوب در ايران بهبود مىيابد . هيچ نشد كه پس از جراحيهاى متعدد ترميمى كه توسط من انجام شده بود ، پوستى فاسد و شقاقلوسى بشود .\r\nحتى شكافهائى كه در مجارى بول براى خارج كردن سنگهاى جاىگير شده ايجاد مىكردم ، در اسرع وقت شفا مىيافت . بسيار بسيار كم بود مواردى كه خونريزى بعدى يا قانقاريا ايجاد گردد و هيچ موردى از باد سرخ قانقاريائى رؤيت نشد . ديگر اينكه اين بهبود سريع فقط منحصر به مناطق خشك جلگه‌هاى مرتفع نيست ، بلكه در ناحيهء مرطوب و باتلاقى ساحل خزر نيز مصداق دارد ؛ همچنين در حرارت روز 28 درجه رئومور ، و چهار درجه رئومور در زمستان بجاى گاز ( باند ) مخصوص پانسمان « 67 » ، كه به آن دسترس نداشتم همواره پنبه‌هاى خام و خشن به كار مىبردم و به اين نتيجه رسيدم كه اين پنبه كاملا جاى گاز را مىگيرد و برعكس آنكه نزد ما شايع است ، به هيچ وجه باعث تحريك زخم نمىشود ، يا آن را تشديد نمىكند . بيهوشى به كمك اتر يا كلروفورم را اغلب بيماران به خوبى تحمل مىكردند و هرچند به كرات به آن متوسل مىشدم هرگز عواقب سوئى در بر نداشت .\r\n\r\n\r\n","description":"","footnote":"\r\n( 67 ) .  Charpie \r\n","page_name":" 503 ","page_number":503},
  {"content":"\r\n\r\n\r\nخو گرفتن به آب و هوا و محيط تازه 11\r\nمرگ‌ومير اروپائيها در ايران . خو گرفتن اهالى بومى و سياهپوستان به آب و هواى جديد .\r\nدستورهائى كه مسافران بايد از سر احتياط رعايت كنند . طرز برخورد با بيماريها و بيماريهاى همه‌جاگير . پوشاك . پرهيز . طرز رفتار با خدمه . معاشرت با بزرگان . مبارزه با افسردگى و نوميدى .\r\nبا استثناهائى اندك تمام اروپائيانى كه به ايران مىآيند ناگزير بايد به ابتلا به بيماريهاى سخت و صعب تن دهند تا به آب و هوا و شرايط اقليمى آن عادت كنند و تعداد افرادى كه در جريان اين خو گرفتن به آب و هوا دست از جان مىشويند نسبتا بسيار زياد است . در فاصلهء نه سال 60 - 1851 « 1 » در ايران از 39 آلمانى 8 نفر ، از 48 فرانسوى پانزده تن ، از 24 ايتاليائى نه نفر و از 30 انگليسى پنج تن جان سپردند ، يعنى بيست و پنج درصد واردان . و اما هرگاه در نظر داشته باشيم كه اينها اغلب مردمى كاملا سالم و در سالهاى خوش عمر خود بوده‌اند كه به اين مسافرت دور و دراز و صعب تن در داده‌اند بيشتر به نامساعد بودن وضع و شرايط آگاه مىشويم .\r\nاما ميزان مرگ‌ومير بين روسهائى كه براى تجارت يا ماهيگيرى موقتا در كنار رودهاى منتهى به درياى خزر مقيم مىشوند از اين هم نامساعدتر است .\r\nاز سى و هفت مورد مرگ‌ومير كه در بالا به آن اشاره شد اكثر در مرحلهء اول در اثر ابتلا به بيمارى تب متصل كاذب ( تب‌لرز ) و در درجهء دوم به اسهال خونى و و با جان سپرده‌اند ؛ مرگ بعضى هم به علت حصبه ، سل و تب موذى رخ داده است ؛ سه نفر در اثر تصادفات ديده از جهان بسته‌اند .\r\nبيش از هشت دهم اين افراد اواخر تابستان و اوايل پائيز جان سپرده‌اند .\r\nاغلبشان يا در حين سفر مرده‌اند يا كمى پس از ورودشان يا در سالهاى اول و دوم اقامتشان ؛ شش نفر ضمن سفر كوتاهى از تهران به تبريز ، قسمتى به تب‌لرز و اندكى به و با از پاى درآمده‌اند ؛ تعداد بيشترى به هنگام عبور از ميانه ( رجوع شود به قسمت اول كتاب ، فصل سوم ) در شرايط اقليمى آن ديار كه براى خارجيها خطرناك است ديده از دنيا پوشيده‌اند .\r\n\r\n\r\n","description":"","footnote":"\r\n( 1 ) . برابر با 76 - 1267 ه . ق . - م .\r\n","page_name":" 504 ","page_number":504},
  {"content":"\r\n\r\nاز كاركنان سفارتخانه‌ها و قنسولگريها كه روىهم‌رفته بيش از ثلث اروپائيهاى ساكن ايران را تشكيل مىدهند ، به نسبت خيلى كمتر بيمار مىشوند و مىميرند . اينها اغلب به مشكلات و ناراحتيهاى سفر و تغيير مكرر محل اقامت معتادند ؛ ديگر اينكه وسايل كافى در اختيار دارند تا در بين راه جاى خوب براى استراحت و غذاى مناسب براى خود تهيه كنند و به محض رسيدن به مقصد سفر نيز كسانى از اهل ديار خود را مىيابند كه بتوانند با آنها آمد و شد و گفتگو كنند . اما مسافر خارجى عادى كه از زبان و رسوم محلى چيزى نمىداند ناگزير است كه با همهء مشكلات و محروميتهاى سفر دست و پنجه نرم كند و معمولا به هنگام رسيدن و وصول به مقصد جرثومهء بيمارى تب را در خود دارد . وى كه در ابتداى امر كاملا منفرد و تنهاست دچار ملال و دلتنگى مىشود كه با تب دزدانه بسيار نزديك است و مقدمهء همهء امراض بشمار مىرود .\r\nكسانى كه از مشرق زمين به اينجا مىآمدند مثلا از قسطنطنيه ، ازمير و غيره ، از اين گذشته افرادى كه قبلا مدتى مديد در الجزاير بسر برده‌اند به مقدار كمترى مقهور بيماريهاى ناشى از تطابق با آب و هوا و محيط زيست مىشوند ، چه تقريبا همهء آنها در آنجاها دورهء اسهال خونى را گذرانده‌اند و حتى از آن جهت كه در آن سرزمينها قبلا با هواى مالاريائى خو گرفته‌اند كمتر آمادگى ابتلا به تب‌لرز دارند . برخى از افراد كه در دورهء اقامتشان در سرزمين جلگه‌اى از بيماريهاى خاص تطابق با محيط جديد مصون مانده بودند هرگاه به منطقهء باتلاقى و پست ساحل درياى خزر مسافرت مىكردند به نحوى سخت خطرناك دچار بيمارى مىشدند ( لردكار ، ستوان اوبرى ، باقر منشى و غيره . . . ) ؛ ساير كسانى كه از چنگ اين بيماريها يك‌بار در جلگه جان سالم بدر برده بودند به هنگام بازگشت از سفرى تفريحى به مازندران باز دچار تب‌لرزى سخت مىشدند ( سرگرد كريز با خانواده‌اش ، باربارا و همسرش ، كارنو بازرگان و نوكرش و غيره ) .\r\nحتى خود بوميها نيز هرگاه از قسمتى از مملكت به بخشى ديگر با آب و هوائى متفاوت سفر كنند و بخواهند در آنجا متوطن شوند نيز از بيماريهاى ناشى از تطابق با آب و هواى جديد مصون نمىمانند . قبايلى كه به علت نافرمانى و طغيان خود ، از طرف زورمندان ناگزير مىشوند از سرزمينهاى آباء و اجدادى به ناحيه‌اى دورافتاده كوچ كنند ، به تمام و كمال نابود مىشوند ؛ مثلا طايفهء ابو الملوك پس از آنكه به فرمان فتحعلى شاه به مازندران منتقل گرديد بعد از گذشت كمتر از هفتاد سال تقريبا به كلى نابود شد و همچنين از ارامنه‌اى كه از ناحيهء كوهستانى خرقان « 2 » ناگزير به سكونت در حوالى تهران شدند فقط چند خانوار باقى مانده‌اند . از افراد افواجى كه از قسمتهاى شمالى ، از همدان و آذربايجان به ساخلو شيراز منتقل مىشوند به زحمت نيمى به موطن خود بازمىگردند . اكثر تفنگچيهائى كه\r\n\r\n\r\n","description":"","footnote":"\r\n( 2 ) . در متن به صورت  Karagan  آمده است . - م .\r\n","page_name":" 505 ","page_number":505},
  {"content":"\r\n\r\nبراى مرزدارى در انزلى ، واقع در ساحل خزر ، مستقرند و از اهالى طالش هستند به تب از بين مىروند . حتى از فوج لاريجان كه از اهالى كوه‌نشين دماوند واقع در چهارميلى تهران تشكيل شده است ، وقتى به تهران منتقل گرديد در اثر ابتلاى افراد آن به تب و تيفوس فقط كمتر از يك عشر برجاى ماند .\r\nاز تعداد كثير زائران كربلا كه هرساله از گيلان حركت مىكنند يك سوم آنها نيز به ديدار مجدد خانه و زندگى خود توفيق پيدا نمىكنند و به همين دليل هم ، در رشت مىگويند كه چاووش در گوششان سرود مرگ مىخواند .\r\nسياهپوستانى كه به ايران وارد مىشوند به هيچ وجه قدرت تطابق با محيط آن را ندارند . اينها در سىسالگى به سل درمىگذرند و اين مرضى است كه تقريبا هيچ صدمه‌اى به بوميها نمىزند ، زنانشان پس از زايمان درمى گذرند و كودكانى كه در ايران بوجود آورده‌اند همه ضعيف و عليلند و بدون استثنا طعمهء نرمى استخوان و خنازير مىگردند . اين نكته را نيز قبلا يادآور شديم كه بسيارى از انواع حيوانات به منطقهء معينى سخت وابسته‌اند و مثلا گاوميش مازندران در جلگه ، و گوسفند دنبه‌دار ، شتر ، قاطر و الاغ در سواحل خزر دوام نمىآورند و اسبهاى خاص جلگه به آب و هواى باتلاقى عادت نمىكنند و برعكس .\r\nبسيارى از اروپائيها قدرت مقاومت بسيار ذخيره دارند و در سال اول اقامتشان گرماى آفتاب سوزان را خيلى بهتر از بوميها تحمل مىكنند و شكوه و گلايهء آنان را از ضعف و نقاهت ، معمولا بريشخند مىگيرند . اما خيلى زود قوه و قدرت آنان رو بكاستى مىگذارد بخصوص هنگامى كه بدان غره مىشوند و تأثيرات زيانبخش اقليمى را بمبارزه مىطلبند . پس از اقامتى طولانىتر درمىيابند كه هم گرما و هم سرما آنها را خيلى بيشتر و گزنده‌تر از اهالى مملكت زير نفوذ خود مىگيرد . به‌هرحال تب ، اسهال خونى و و با سه خطر اساسى و اصلى است كه غير بوميها را در معرض تهديد قرار مىدهد . براى اجتناب از اين مخاطرات يا كم‌اثرتر كردن آنها بايد چنين شخصى تدابير خاصى را به كار بندد كه من قسمتى از آنها را ضمن شرح اين بيماريها به موقع خود برشمرده‌ام و در اين مقام مىخواهم كه همه را يك - جا به اختصار باهم تلفيق كنم . تصور مىكنم محق باشم كه در اين‌باره سخن بگويم چه نه تنها تجربيات متعدد و مكرر پزشكى در اين مورد را در اختيار دارم بلكه خود نيز تقريبا به همهء بيماريهاى ناشى از تطابق با محيط مانند تب متصل كاذب ، اسهال خونى و سالك دچار شده‌ام و ابتلاى من به اين بيماريها و بخصوص تب از اين جهت بوده است كه يا فاقد اطلاعات لازم ابتدائى دربارهء آنها بوده‌ام يا از به كار بستن تدابير لازم كوتاهى كرده‌ام .\r\nپيش از هر چيز هر بيگانه بايد با علائم و جريان بيمارى و طرز معالجهء ثمربخش آن بيماريها آشنا بشود تا آنكه ناگهان چشم بسته غافلگير نشود . زيرا اقسام تب در مشرق‌زمين با علائمى سواى آنچه در ممالك شمالى رايج است ظهور مىكند و از اين قبيل است مثلا بىاشتهائى يا احساس\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nضعف عمومى كه اغلب چيز ديگرى نيست مگر تب‌لرزى كه در حال آمدن است . من خود در حين مسافرت به ايران در سال 1851 « 3 » به آن دچار شدم بىآنكه بتوانم مرض خود را درست تشخيص دهم و داروهاى لازم را مصرف كنم و اين در حالى بود كه همراه خود را درست و صحيح درمان كردم .\r\nمتأسفانه پس از مدتى مديد به ماهيت ناراحتى خود پى بردم و اين امر به سلامت من زيان بسيار رساند ، مدت طولانى تب زمينه را در مزاج من براى ابتلاى بعدى به اسهال خونى فراهم آورد . در پائيز 1858 « 4 » يك پروفسور دانشمند بلژيكى به محض ورودش به تهران به تب موذى ( تب‌لرز ) دچار شد و بدون اينكه اطلاعى از نوع بيماريش داشته باشد ، با طريق « معالجه به مثل » به درمان خود پرداخت ولى پس از شش روز جان به جان آفرين تسليم كرد .\r\nدر مسافرت بايد داروهاى قىآور ، نمك فرنگى ( سولفات منيزى ) و گنه‌گنه همراه داشت ، به صورتى كه طبق دستور به مقادير معين تقسيم شده باشد تا در بين راه كه نه از داروخانه اثرى است و نه از طبيب ، بتوان در صورت پيش‌آمد بدون فوت وقت به خود و همراه خود كمك كرد .\r\nهرچند كه مطبوع‌ترين فصل براى مسافرت به ايران پائيز است باز بهتر است همانطور كه اهالى خود مملكت مىكنند در صورت لزوم از آن اجتناب شود زيرا از نظر سلامت مزاج ، مسافرت در اين فصل از همه خطرناك‌تر است . بهتر است برنامهء مسافرت چنان تنظيم شود كه در فصل زمستان به ايران وارد شوند . مشكلات و زحمات عبور از ارمنستان البته بيشتر است اما مسافر فرصت و وقت پيدا مىكند كه قبل از فرارسيدن ماه‌هاى پائيز تا اندازه‌اى به شرايط اقليمى عادت كند . براى بازگشت نيز فصل زمستان از همه بهتر است ؛ و ديگر آنكه سوارى با چاپارهاى پستى از همه بيشتر توصيه مىشود ، چه اين طريق سريع‌ترين طرز سفر در ايران است ( رجوع شود به قسمت اول اين كتاب ) . با وجود تلاش و زحمتى كه با اين نوع مسافرت قرين است من هرگز نديدم مسافرى كه با اين روش سفر مىكند بيمار شود .\r\nدر تابستان به تبعيت از اهالى متمكن بهتر است شهر را ترك گويند و در كوهستان يا روستائى در دامنهء آن اقامت گزينند و در اوايل مهرماه بازگردند . به‌هرحال به هيچ وجه در شهرى نمانند كه و با در آن شيوع پيدا كرده است . در اينجا ديگر وظيفهء صيانت نفس بايد بر هر ملاحظهء ديگرى غلبه يابد ، زيرا احتمال ابتلا به اين بيمارى براى كسانى كه به آب و هوا خو نگرفته‌اند بسيار بسيار زياد است بخصوص براى كسانى كه از اسهال ، اسهال خونى يا تب رنج مىبرند . در اين موارد ديگر از جبن نبايد سخنى به ميان آورد ، سعدى هم مىگويد :\r\n ورچه كس بىاجل نخواهد مرد * تو مرو در دهان اژدرها \r\n\r\n\r\n","description":"","footnote":"\r\n( 3 ) . برابر با 8 - 1267 ه . ق . - م .\r\n( 4 ) . برابر با 1275 ه . ق . - م .\r\n","page_name":" 507 ","page_number":507},
  {"content":"\r\n\r\nارتفاع از سطح دريا مثلا به اندازهء درهء لار نزديك تهران مصونيت مطلق در برابر تب‌لرز ، اسهال و و با مىدهد ؛ بيماران مبتلا به اسهال خونى و تب كه به آنجا مىروند بدون خوردن داروئى خودبخود درمان مىشوند .\r\nدر فصلى كه ماندن در شهر بيشترين خطر را در بردارد ، زندگى در اين ارتفاعات بسيار خوب است ؛ اما در اواخر پائيز مىتوان نقطه‌اى را كه قدرى كم‌ارتفاعتر باشد براى اقامت برگزيد و به اندازهء كافى از اين بيماريها ايمن بود .\r\nهمواره بايد بخاطر داشت كه آن مقدار قوهء مقاومت كه مسافر ذخيره دارد به مرور زمان رو به كاستى مىگذارد و تاوان يك كوتاهى مختصر را با ساليان دراز رنجورى بايد داد ، چه اين قصور باعث مىشود كه جرثومهء بيمارى در بدن وارد شود و به صورت نامحسوسى در آن بماند تا اينكه ناگهان يك باره بروز و جلوه كند . پس بايد بدقت مواظب حال و مزاج خود بود . به محض احساس كوچكترين ناراحتى و ناسازى بايد پيش از موقع به بستر رفت و نبايد منتظر ماند تا خستگى آدمى را از پاى درآورد ، بايد كارى كرد كه بدن عرق كند و به محض بروز عرق نبايد با برهنه كردن بدن جريان آن را قطع كرد . ديدن علائم اسهال يا اسهال خونى خفيف ايجاب مىكند كه به پرهيز غذائى معتدل و معقولى پايبند شويم و از بستر برنخيزيم تا اينكه بيمارى مزمن نشود . به خوردن قدرى ترياك و گرد دور « 5 » اكتفا نشود ؛ اين داروها حد اكثر آنكه تا چند روز بيمارى را پنهان مىدارد اما نه قدرت غلبه بر مرض را دارد و نه اصولا خوردن آنها نافع است .\r\nعطف توجه خاص به محل خوابيدن توصيه مىشود . بهتر است در صورت امكان آن را قدرى بالاتر از سطح زمين تعبيه كنند و خوب خود را بپوشانند زيرا در غير اين صورت با تعويض سريع درجهء حرارت پس از نيمه شب آدمى با احساسى از سرما و لرز از خواب برمىخيزد و اين خود نشانه‌اى است از آنكه تب در خواهد رسيد . هيچ‌چيز مسافر را بيش از چند ساعت خواب آسوده نيرو نمىدهد . براى پوشش هيچ‌چيز بهتر از پتوهاى ايرانى نيست و پاشيدن گرد حشرات اصلى و غير تقلبى در بستر مسافر را از شر حشرات حفظ مىكند . از اين گذشته خوب است پشه‌بندى كه وزن كمى هم دارد با خود بردارند و اطراف آن را به خوبى زير بستر قرار دهند زيرا هرگاه كوچكترين سوراخى وجود داشته باشد پشه‌ها به داخل نفوذ مىكنند و با نيش خود خواب از چشم هركس مىربايند . ديگر اينكه مناسب است اديال ايرانى كوچكى هم جزو اسباب سفر منظور شود - و اين چيزى است كه در سرحد مىتوان آن را به قيمت دو تومان خريد - و چون هيچ كجا كف منزلها را سنگ فرش نمىكنند ، به عنوان زيرانداز از آن استفاده كنند . چادرهاى كوچك ايرانى كه به آن « آفتاب‌گردان » مىگويند بسيار مفيد فايده است ؛ البته قيمت آن بين هشت تا ده تومان برآورد مىشود ؛ به اندازهء نصف بار قاطر جا مىگيرد و برپا كردن آن چند نفر نوكر مىخواهد . هركس اجازه دارد در\r\n\r\n\r\n","description":"","footnote":"\r\n( 5 ) .  Dower \r\n","page_name":" 508 ","page_number":508},
  {"content":"\r\n\r\nكاروانسراها اطراق كند منتها اينكه كثافت و حشرات موجود در آنها غير قابل تحمل است . جا پيدا كردن در خانه‌هاى روستائى براى مسافر تك و تنها به‌طور استثنا ميسر مىگردد . پس بايد به‌طور غير قابل اجتنابى همواره مقدارى ظروف آشپزى مسى و حلبى با خود همراه داشت تا بتوان در آن گوشت و پلوئى پخت . ظرف براى آشاميدن آب نيز بايد با خود برداشت ، چه به فرد خارج از مذهب به هيچ وجه آن را به عاريت نمىدهند . البته همراه بردن يك نفر مترجم كار مفيدى است ، ولى نمىتوان آن را غير قابل اجتناب قلمداد كرد چه در اغلب اوقات مىتوان به كمك لغت‌نامه‌اى كلمات مورد احتياج را بدست آورد .\r\nيكى از نكات مهمى كه لازم است مورد توجه قرار گيرد انتخاب لباسى است كه با شرايط اقليمى مطابقت داشته باشد . مسافر اروپائى غالبا خيال مىكند چون زير سى درجهء عرض جغرافيائى است و از منطقه‌اى كه در آن ميوه‌هاى جنوبى و حتى خرما مىرويد چندان فاصله ندارد و به دليل آنكه ضمن روز از حرارت آفتاب خود را در زحمت مىبيند پس فقط لازم است كه لباس تابستانى بر تن كند و به همين دليل لباسهاى زمستانى سنگين خود را در بار قاطرانى قرار مىدهد كه از عقب مىآيند . منتها وقتى كه حرارت در روز آن‌هم در سايه به 26 درجه رئومور مىرسد ، حدود صبح گرما پنج يا حتى دو درجه است ، و اين تغييرات چندان ناگهانى است كه اگر ما براى مقابله با آن مجهز نباشيم بدون ترديد به بيمارى منجر مىشود . پس بهتر است كه طبق رسم مملكت همواره لباسهاى گرم حاضر و آماده در ترك مركوب خود داشته باشيم و هنگامى كه شب فرا مىرسد خود را با آنها محافظت كنيم .\r\nعوارض يك سرماخوردگى ساده - همواره در نظر داشته باشيم - در آن كيفيات اقليمى زكام يا درد مفاصل نيست ، بلكه تب و اسهال خونى است .\r\nبهترين پوشش براى سر كلاههاى چوب‌پنبه‌اى انگليسى است ، همچنين كلاه نمديئى كه چند بار به دور آن موسلين پيچيده باشند توصيه مىشود .\r\nلباسهاى پشمى در هر فصل سال بهترين محافظ بدن محسوب مىگردد ؛ پيراهنهاى پنبه‌اى بر كتانى ترجيح دارد . در اين شك دارم كه بتوان پيراهنهاى فلانلى را كه در مشرق زياد مىپوشند بخصوص توصيه كرد ؛ به‌هرحال هركس كه به پوشيدن آن عادت كرده باشد بايد به هنگام كندن آن حد اكثر احتياط را رعايت كند . عباهاى عربى ريزبافت ، پالتوئى بسيار خوب محسوب مىشود و بايد آن را بر مواد لاستيكى مرجح دانست . عبا ضمن آنكه زير باران خيس نمىشود مانع تهويهء بدن هم نمىگردد . كفشهاى محكم بهترين پوشش براى پا محسوب است ولى صندل هم بايد با خود داشت تا اگر پا آماس كرد ادامهء سفر غير ممكن نباشد . هيچ مسافر عاقلى كفش لاستيكى به پا نمىكند .\r\nاستحمام در آب سرد در همهء اوضاع و احوال خطرناك است و بهتر آنكه از آن كاملا پرهيز شود . در عوض رفتن به خزينهء آب گرم هرگاه با\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nاحتياط توأم باشد به هنگام احساس خستگى زياد نشاطانگيز و نيروبخش است .\r\nرعايت اعتدال در خوردن و نوشيدن البته بشدت توصيه مىشود .\r\nبيشتر برنج و سبزى بخورند تا گوشت و چربى ؛ به محض احساس امتلا با پرهيز سخت به رفع ناراحتى بكوشند تا كار به تب نكشد . آب آشاميدنى شهرها به علت نهرهاى روباز اغلب آلوده است و نيز يخى كه براى خنك كردن در آب مىاندازند هم به علت دارا بودن بقاياى حيوانى و گياهى ناپاك و آلوده است و حتى يخ پاك كوه نيز به كسانى كه به آن عادت ندارند زيان مىرساند . آب آب‌انبارهاى توقفگاههاى بين راه نيز داراى عناصر آلوده است ؛ آب شور نيز درست عطش را فرو نمىنشاند و نوشيدن مكرر آن بدن را مستعد ابتلا به تب مىكند . پس بهتر است كه اصولا آب كمتر مصرف شود و بيشتر به چاى عادت كنند كه هم عطش را خاموش مىكند و هم احتياج به نوشيدن را تقليل مىدهد . شراب خوب ناب اگر به اعتدال نوشيده شود هم بسيار گوارا و هم جلوگيرىكننده و هم داروى تب‌بر بشمار مىرود .\r\nمتأسفانه بسيارى از مسافران خارجى و بخصوص صنعتگران آلمانى در اثر دچار شدن به درد ملال و تنهائى بدون هيچ ملاحظه‌اى به مشروبات الكلى پناه مىبرند ؛ به همين ترتيب مردمى فعال و مفيد ، آن‌طور كه من خود شاهد آن بودم ، مدت كمى پس از ورود به ايران زوال مىپذيرند و از بين مىروند .\r\nبه هنگام گرماى زياد بهتر است كه به پيروى از رسم رايج كشور در سايهء منزل بياسايند و بخصوص بر اسب ننشينند . هرگاه بين راه در اثر عطش ناگزير از نوشيدن آب چشمه‌اى شوند بهتر است كه بلافاصله به راه ادامه دهند و بكوشند كه همچنان عرق‌دار باشند . اين قاعده در مورد سوار و اسب هر دو صدق مىكند . به محض رسيدن به مقصد بلافاصله به استراحت نپردازند ، بلكه با اسب قدم آهسته بروند تا جائى كه عرق آنها بخشكد .\r\nبراى مسافرتى درازتر بهتر است كه قبلا با رفتن به گردشهاى كوتاهتر خود را آماده كنند تا از اين رهگذر بدن به تحمل حركت و فعاليت خو كند بدون اينكه بلافاصله به عرق بيفتد . همچنين مخاطرات رفتن از يك اقليم را به اقليمى كاملا متفاوت اگر بتوانند ، با توقف در منطقهء مرز بين دو اقليم ، كاهش دهند . مسافرانى كه قبلا با موفقيت از عهدهء بيماريهاى اسهال خونى و تب‌لرز برآمده‌اند مىتوانند از اين نظر قدرى بيشتر به خود اميدوار باشند .\r\nدرست است كه برداشتن اسباب سفر بسيار مزاحم آدمى است ولى باز نبايد كمتر از اندازهء لازم هم با خود وسيله برداشت ، چه در بين راه هيچ امكان تكميل وسايل ناقص در بين نيست . چه خوب است كه مسافر اروپائى قدرى هم اطلاعات طبى داشته باشد تا در صورت لزوم بتواند خود به كمك خويش بپردازد و به ديگران هم مساعدت كند ، چه مردم هر اروپائى را از پيش طبيب مىشمارند . به همين ترتيب هم مختصر اطلاعى از آشپزى مىتواند داراى فوايد بسيار باشد .\r\nاز آنجا كه فرد نادان تحصيل نكرده بسيار سختتر به محيط جديد خو\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمىگيرد و نمىتواند در برابر تأثيرات زيانبخش محيط غريب بر مزاج و خلق و خوى خود پايدارى كند و معمولا به زودى در اندوه يار و ديار خود مىنشيند ، پس بهتر است كه با خود از اروپا خدمتگارى به همراه نياورند بلكه با كمك مردم محلى حوايج خود را رفع كنند . اما رفتار با خدمهء ايرانى و كنار آمدن با آنها به خودى خود به تحقيق و مطالعه نياز دارد . به هنگام تيمار از حيوانات سوارى و باركش بايد شخصا بر كار آنها نظارت داشت زيرا اغلب اينها علاقه‌مندند كه به انواع و اقسام حيله‌ها سفر را طولانى كنند . مشروبات الكلى نبايد به آنها داد ؛ اگر يك‌بار آن را بچشند ديگر ولعشان را نمىتوان براى نوشيدن آن اطفا كرد . در صورتى كه مرتكب سرقتى جزئى شوند نبايد به سختى كيفرشان داد بلكه بايد در نظر گرفت كه اين جماعت دربارهء مال من و مال تو نظرياتى پدرسالارى و اشتراكى دارند .\r\nدر معاشرت با اعاظم و مردم ذىنفوذ مملكت زياد به شخص معينى دلبسته نبايد بود زيرا اوضاع و احوال در اين مملكت بسرعت دگرگون مىشود و كسى كه امروز پناه مىدهد ، خود فردا ممكن است نيازمند پناه گردد . دادن هداياى فراوان و قيمتى آتش طمع آنها را تيزتر مىكند ؛ از طرف ديگر دادن هديه‌هاى ناچيز موجب ايجاد ناخرسندى مىشود و به غايت مقصودى كه دهندهء هديه در نظر داشته زيان مىرساند . تحقيق دقيق در شخصيت گيرندهء هديه تنها و تنها در هر مورد منجر به كشف حد وسط درست مىشود .\r\nمحروميت از آسايش معمول و معتاد و كمبود معاشرت با زنان ، در به دو امر فرد اروپائى را هرچند هم كه فهميده و تحصيل‌كرده باشد كج خلق ، خودرأى و زودرنج مىكند . بايد بر اين حالات نامطبوع و بدقلقيها مسلط شد و در معاشرت با دوستان و معاشران نيز از آن حالات برحذر بود . در غير اين صورت به سهولت با آنان وارد مناقشه مىشويم ، و آنچه را در اثر اوضاع و احوال و مقتضيات ايجاد شده است گناه آنان مىپنداريم ، زندگى را بر يكديگر تلخ مىكنيم و رشتهء گفتگو با مردم و معاشرت را كه در يك مملكت غريب آن‌قدر برايمان لازم و ضرور است قطع مىكنيم . براى آنكه بتوانيم نشاط خود را بازيابيم بايد با تحقيق و دقت در طبيعت ، گياهان و دنياى حيوانات و طرز تشكيل چينه‌هاى زمين براى خود انصراف خاطر ايجاد كنيم ؛ چه خوب است كه به مطالعهء زبان ، آداب و كسب و كار مردم سرگرم شويم و تا آنجا كه ممكن است با اهالى مملكت معاشرت كنيم . فقط به اين ترتيب است كه بر دلتنگى حاصل از دورى از وطن مىتوان غلبه كرد و براى خود زندگى قابل تحملى فراهم آورد . اما آن كس كه با آنچه غير آشنا و معتاد است با پيش‌داورى برخورد مىكند ، آن كس كه نمىتواند با تحقيق و تتبع فكر و ذهن خود را مشغول بدارد بهتر است كه اصلا پيش يار و ديار خود بماند و از جا نجنبد يا هرچه زودتر به وطن خود بازگردد تا از اين رهگذر بتواند در آسايش و راحت زندگى كند !\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nتسميهء اعلام جغرافيائى « 1 » 12\r\nوقوف بر معناى اعلام و اصطلاحات جغرافيائى براى هر مسافرى كه به ايران مىرود و اصولا براى هركس كه با جغرافيا و اتنولوژى آسيا سروكار دارد واجد اهميت بسيار است . علاوه بر اين تحقيق در سرزمينهائى كه عنصر ايرانى از آن نشأة گرفته است يا مناطقى كه بعدها در آن استقرار يافته غير قابل اجتناب است . نام مواضع و آباديها از تاريخ آنها گرفته شده به صورتى كه هركس معناى آنها را بداند از پيش مىتواند آگاه شود كه در جستجوى چه چيزى بايد باشد يا چه چيز در انتظار اوست ؛ از اين گذشته وى قادر خواهد شد كه اشتباهها و انحرافهاى آن دسته از سياحان را كه به زبان مملكت آشنائى نداشته تنها به مسموعات خود اكتفا ورزيده‌اند ، تصحيح كند .\r\nاين را مىتوان به عنوان قاعده‌اى پذيرفت كه نامها يا هجاى آخر نامهائى كه در مناطق مختلف تكرار مىشود داراى معناى خاصى است يا با يكديگر ارتباط دارد . مثلا نام نورس « 2 » چه در شمال و چه در جنوب كشور ديده مىشود و در عمل نيز مسلم است كه قسمتى از اين طايفه شمالى در گذشته‌اى نه‌چندان دور به جنوب مهاجرت كرده است . ديگر آنكه به هنگام نفوذ و دخول طوايف ترك - تاتار و عرب بعضى از نامها از زبانهاى آنها به عاريت گرفته شده است ؛ ولى به‌هرحال اين اسامى هرگز كلمات ايرانى را به صورت كامل از ميدان بدر نكرده‌اند ، بلكه با كلمات ايرانى تركيب شده‌اند ؛ مثلا در كلمهء تلخ‌سو ، تلخ فارسى و سو تاتارى است ؛ يا به آخر اسامى ايرانى يك هجاى تركى متصل شده است مانند خدابنده‌لو . در آذربايجان اسامى تركى و در ولايات خوزستان و سواحل خليج فارس نامهاى عربى\r\n\r\n\r\n","description":"","footnote":"\r\n( 1 ) . آنچه در اين فصل به نظر مىرسد حاصل غور و تحقيق مؤلف است در نحوهء تسميهء اعلام جغرافيائى ايران و بديهى است كه از يك طبيب اتريشى كه با زبان‌شناسى سروكار مستقيم نداشته بيش از اين توقع نبايد داشت ، و به همين دليل از برخورد با سهوها و خطاها در اين مختصر در شگفت نبايد شد . به‌هرحال مترجم عين متن را بدون هيچ دخل و تصرف به فارسى برگرداند و گاه نيز از اظهارنظر در حاشيهء صفحات خوددارى نورزيد . اين نكته قابل يادآورى است كه فضل تقدم دكتر پولاك را در اين زمينهء بكر از خاطر دور نبايد داشت . - م .\r\n( 2 ) . در اصل  Nuris  . - م .\r\n","page_name":" 512 ","page_number":512},
  {"content":"\r\n\r\nغلبه دارد ؛ نامهاى ارمنى و كلدانى نادر است و بيشتر بين درياچهء اورميه و درياچهء وان رواج دارد .\r\nاشكالى كه در تعيين همانندى نام آباديهاى كوچكتر هست اين است كه اغلب مالكين تازهء يك روستا به آن نام جديدى مىدهند و لفظ « آباد » را به دنبال نام شخصى خود مىآورند ، و بعد ديگر نام قبلى به مرور زمان به فراموشى سپرده مىشود . از اين گذشته بايد در نظر داشت كه از مواضع قديم در اثر خشك شدن قناتها فقط نامى باقى مىماند و بس .\r\nبراى آنكه به درستى به اشتقاق اسامى پى ببريم بايد اختصارات رايج و معمول را در نظر داشته باشيم : مثلا سيستان به جاى سكستان ( يعنى موقف سكاها ) ، قندهار ( - كندهار ) به جاى اسكندرهار ( اسكندريه ) ، پور به جاى پوهر ؛ ولى مخصوصا تغييراتى را كه در حروف صدادار و بىصدا آن هم نه تنها در روزگار قديم بلكه حتى در عصر جديد رخ داده است نبايد از خاطر دور داشت . از ابدالات خيلى رايجى كه در حروف بىصدا رخ داده اينهاست :\r\nتبديل واو به گاف و ب ؛ مثلا كلمات آلمانى وارم  ( Warm )  ، وايده  ( Weide )  ، ويت‌وه  ( Witwe )  در فارسى تبديل شده است به : گرم ، بيد ، بيوه .\r\nمرو آب تبديل شده است به مرغاب ؛\r\nگاف به جيم : زنگان به زنجان ، بروگرد به بروجرد ؛\r\nر به لام : هيرمند به هلمند ، الان به ايران « 3 » ؛\r\nپ به ف : پارس به فارس ، اسپهان به اصفهان ، دزپول به دزفول ؛\r\nز ( يا ذال ) به دال : گمبذ به گمبد ، آذربايجان به آذربايجان ، زره ( درياچه ) يا زرنگ به درنگيان  ( Drangiana )  ؛\r\nتوضيح و تبيين اينكه حروف صدادار نيز به مرور زمان قدرى دستخوش تغيير و تبديل مىشود كارى سهلتر است چه حتى امروز در مناطق مختلف آ بيشتر به فتحه يا ضمهء عربى متمايل است و « او » به ضمه بيشتر شباهت دارد .\r\nبا دقت در اين دو مورد به معناى نامهاى جغرافيائى مىتوان پى برد :\r\nالف - وقتى كه تسميه برحسب اشياء يا حالات و صفاتى انجام پذيرفته باشد كه ارتباطى با آن موضع و مكان خاص دارد ؛ ب - وجه تسميه در اثر ارتباط اشتقاقى با بعضى از پيشوندها يا پسوندها باشد . ذيلا نمونه‌هائى از هر دو مقوله بدست داده مىشود .\r\n\r\nالف . تسميه برحسب ارتباط با اشياء\r\nبرحسب آبها :\r\nآب : پنجاب ، دوآب ؛\r\nآب گرم اسمى است كه به تمام چشمه‌هاى آب معدنى اطلاق مىشود و با كلمهء اسلاوى تپليس  ( Teplice )  مطابق است ؛ رود : رودبار ، كرج‌رود ؛\r\nچاى ( در تركى به معنى نهر ) : قره‌چاى ؛\r\n\r\n\r\n","description":"","footnote":"\r\n( 3 ) . ظاهرا منظور اران است كه الان هم صورتى ديگر از آن است . - م .\r\n","page_name":" 513 ","page_number":513},
  {"content":"\r\n\r\nچشمه ( به عربى : عين ) : چشمه على ؛\r\nكاريز : كاريزك ؛\r\nحوض : حوض سلطان ؛\r\nجو : ميان جو ؛\r\nچاه ، چا : سه‌چا ؛\r\nچال : چال ميدان ؛\r\nبرف : برفك ؛\r\nيخ : يخرود ؛\r\nدريا ( كه به معنى رود بزرگ هم هست ، به تركى دنگيز ) : درياى خزر ، آمودريا . آبهائى را كه جريان سريع دارند با اضافه كردن « تير » ، « مجنون » و كلمهء تركى دلى مشخص مىكنند .\r\nصفت مخصوص براى آبهاى راكد « ايستاده » يا « مرده » است مانند مرداب انزلى .\r\nبرحسب تأسيسات و ساختمانهاى مربوط به آب :\r\nپل : دزفول « 4 » ، پل دلك ؛\r\nبند ( مشتق از بستن ) : بند امير ، بند قيصر ، بندگير ؛\r\nبندر : بندرعباس ، بندر بوشهر ؛\r\nلنگر ( از لنگيدن ) : لنگرود ؛\r\nبرحسب كوهها و ارتفاعات :\r\nكوه ( به تركى : داغ ) : فيروزكوه ، فولادكوه ، اگر يداغ ( آرارات ) ؛\r\nگردنه : گردنه بالا ؛\r\nكتل : كتل دختر ، كتل پيرزن ؛\r\nتپه : گمش تپه ، دوشان‌تپه .\r\nبرحسب بريدگيهاى كوه :\r\nتنگه ، تنگ : تنگ چهاررود ، تنگ دالان ؛\r\nدره : هزاردره ، ديودره ، خرمدره .\r\nدر نام « دربند » كلمهء دره تلخيص شده است .\r\nبرحسب بناها ، ساختمانها و آباديها :\r\nشهر : شهرنو ، شهر سبز ؛\r\nده ، كندوكوى ( به تركى : روستا ، ده ) :\r\nده‌گردو ، ده‌بيد ، آقكند ، سمركند ( سمرقند ) ، خواكند ( خوقند ) ، گوركوى ( ده‌گبرها ) ؛\r\nبرج : البرج كه البرز هم به آن مىگويند ؛\r\nقلعه : سفيد قلعه ، سوخوم قلعه ؛\r\nدز ( فارسى باستان و به معنى قلعه است ) : دزفول ( - دزپل ) ، رواندز ، دزده ، سال‌دوز « 5 » ؛\r\nحصار : سرخ حصار ؛\r\nسنگر : سنگرآباد ؛\r\nكلات ( قلعهء درجه اول ) : بسيارى از قلاع به اين نام ؛\r\nقصر : قصر قجر ، قصر شيرين ؛\r\nطاق : طاق بستان ؛\r\nمنار : كله منار ؛\r\nگمبد يا گمبذ : كبود گمبذ ؛\r\nتالار : تالار پشت ؛\r\n* * ايوان : ايوان كرك « 6 » ، ايوان طاق ؛\r\nبازار : پيربازار ؛\r\nكاروانسراى و رباط : رباطكريم ؛ تركيب با رباط در اسامى امكنه در تورات آمده است . و حالا در سراسر ممالك اسلامى عموميت دارد ؛\r\nامامزاده : امامزاده اسمعيل ؛\r\nكوشك ، كوشكك : بسيارى از مواضع\r\n\r\n\r\n","description":"","footnote":"\r\n( 4 ) . برابر است با دژپل . - م .\r\n( 5 ) . اگر منظور سلدوز باشد ظاهرا ارتباطى با دز ندارد . - م .\r\n( 6 ) . شايد مراد ايوان كرخ باشد . - م .\r\n","page_name":" 514 ","page_number":514},
  {"content":"\r\n\r\nبدين نام است ؛\r\nكليسا : اوچ كليسا .\r\nبرحسب سطوح :\r\nصحرا ؛\r\nبيابان ؛\r\nكوير و شوره‌زار : كوير قم ؛\r\nدشت : مردشت « 7 » نزديك تخت‌جمشيد ، دشتستان ؛\r\nچمن : چمن اوجان ، چمن سلطانيه ؛\r\nسراب ؛\r\nمزرعه ؛\r\nجلگه ؛\r\nنيزار ؛\r\nلجن ؛\r\nمرز ؛\r\nبوم ؛\r\nساحل ؛\r\nخيابان ؛\r\nبرحسب گياهان :\r\nسرو : سروستان ؛\r\nكنار : بسيارى از مواضع در جنوب ايران ؛\r\nكهور : كهورستان ؛\r\nگردو : ده گردو ؛\r\nبيد : ده‌بيد ؛\r\nباغ : باغ شاه ؛\r\nباغستان : تلخيص شده آن بستان ؛\r\nبيشه : پيشاور ؛\r\nجنگل : جنگل مازندران ؛\r\nنى : نيشابور .\r\nبرحسب گرما و سرما :\r\nگرمسير ( به تركى : قشلاق ) ؛\r\nسرحد « 8 » ، سردسير ( به تركى : ييلاق ) ؛\r\nگرم : گرمرود ، آب گرم ؛\r\nسرد : سردرود ؛\r\nتب : تبريز ، تفليس ، تبريه ( - تفليس  Teplice  ) .\r\nبرحسب رنگ :\r\nسفيد ، آق ( به تركى ) : سفيد كوه ، سفيدرود ، سفيد قلعه ، آق‌قلعه ؛\r\nسياه ، قره ( به تركى ) : سياه دره ، قره دنگيز ؛\r\nسرخ ، قزل ( به تركى ) : سرخ حصار ، قزل اوزن ؛\r\nزرد : رود زرد ؛\r\nكبود : كبود قلعه ؛\r\nفيروز : فيروزآباد ، فيروزكوه .\r\nبرحسب طعم :\r\nشور : شورآب ؛\r\nشوره ؛\r\nشيرين : قصر شيرين ؛\r\nشكر : شكرآباد ؛\r\nتلخ : صفت بسيارى از رودهاست .\r\nبرحسب اعداد :\r\nدو : دوآب ؛\r\nسه : سه‌كوهه در سيستان ؛\r\nچهار : چهارلنگ ، دهنه چهاررود ؛\r\nپنج : پنجاب ؛\r\nهفت : هفت لنگ ؛\r\nهشت : هشت‌رود ؛\r\nچهل ( قيد عمومى كثرت ) : چهل‌منار ، چهل‌ستون ؛\r\nهزار ( و همچنين به معنى بىشمار ) :\r\nهزار جريب ، هزاردره .\r\nبرحسب حيوانات :\r\nشير : شيرگاه در مازندران ؛\r\nپلنگ ، قافلان ( به تركى ) : پلنگ - گاه ( در تركستان ) قافلانكوه ؛\r\nاسب : هزار اسب نزديك خيوه ؛\r\nغور ( - خر وحشى ) : غوريان نزديك\r\n\r\n\r\n","description":"","footnote":"\r\n( 7 ) . به جاى مرودشت ، در اصل به همين صورت آمده است . - م .\r\n( 8 ) . چون سرحد به معنى ييلاق نيز هست مؤلف به چنين فكرى افتاده است . - م .\r\n","page_name":" 515 ","page_number":515},
  {"content":"\r\n\r\nهرات ؛\r\nگرگ : گرگاب .\r\nبرحسب خدايان ، پريان و اجرام فلكى :\r\nخدا : خدابنده‌لو ؛\r\nبغ ( - خدا ، مطابق با كلمه اسلاوى ) : بغداد ؛\r\nمهر : مهرآب ؛\r\nستاره : آستارا ، استراباد ؛\r\nكر ، خور : رودهائى بسيار به اين نام ، خراسان ، خوروش ؛\r\nماه : ماه‌وشان ( يكى از قبايل كرد ) ؛\r\nپرى : پريزاد ، پريكند ؛\r\nبرحسب فلزات :\r\nزر ، التون ( به تركى ) : زرگنده ، زرگئوس - زاگرس ( كه اكنون هم در آنجا طلا را با شستن ماسه از آب مىگيرند ) ، زرگان ، رود زربار ( نزديك همدان ) ، التون سو نزديك سليمانيه در كردستان ، زرافشان نزديك خجند ؛\r\nسيم ، گمش : گمش‌خانه ؛\r\nفولاد : فولادكوه ؛\r\nقير « 9 » : بندقير ، رودقير گور ( جائى كه اسكندر به چشمهء نفت برخورد ) .\r\nبرحسب شاهان و امرا :\r\nشاه : تركيبات بسيارى با اين نام در دست است كه اغلب به صورت « شير » درآمده است ، شاهرود ، قمشه ، كرمانشاه ، نيشابور ، شاهپور ، شيروان ، نرماشير ، شهميران ، اردشير ؛\r\nداراب ( - داريوش ) : دارابگرد ؛\r\nخسرو : خسروه ( ازده‌هاى كلدانى ) .\r\nبرحسب جهات :\r\nبالا : بالارود ؛\r\nزير : زير تخت كنار ؛\r\nپشت : پشتكو ؛\r\nپس : پس‌تير ( يكى از شعبه‌هاى دجله ) « 10 » ، پس‌قلعه ؛\r\nميانه : شهرى به همين نام ، ميانچو « 11 » ؛\r\nسو : چهارسو ؛\r\nكنار : كنارگرد .\r\nبرحسب بزرگى :\r\nبزرگ و كوچك : لار بزرگ ، لار كوچك . معمولا اسامى را با اضافه كردن « ك » به آن تصغير مىكنند :\r\nكاشانك ، اصفهانك ، روشنك ، شهرستانك .\r\n\r\nب . تركيب اسامى با پيشوند و پسوند .\r\nآباد ( مطابق با  Boden  در آلمانى ،  Abode  در انگليسى و  Habitare  در لاتينى ) : اغلب نامهاى ده‌ها ، مانند يوسف‌آباد ، شاه جهان‌آباد ؛\r\nالفاظ  Apatana  در يونانى و  Patan  كه هنوز هم در هندى رايج است از « آباد » مشتق شده است و از اين قبيلند :\r\n\r\n\r\n","description":"","footnote":"\r\n( 9 ) . قير كه در شمار فلزات نيست . - م .\r\n( 10 ) . شعبه‌اى از كارون است كه به اشتباه شعبه‌اى از دجله قلمداد شده است . به اين رود پس دجله نيز گفته‌اند . - م .\r\n( 11 ) . در اصل به صورت  Miantschu  . قبلا در همين فصل از جائى به نام ميان‌جو ياد شده است . - م .\r\n","page_name":" 516 ","page_number":516},
  {"content":"\r\n\r\n Ekbatana , Sabadan , Masabadan \r\nتوقفگاههاى اسكندر در سير به سوى همدان ،  Siringapatam  ؛\r\nستان ( از ايستادن ) : تركستان ، سيستان ، كابلستان يا زابلستان ، هندوستان ، كافرستان ، كوهستان ؛\r\nگرد و همچنين جرد ، مطابق با  Hrad , Gorod  « 12 » ،  Gratz  اسلاوى است :\r\nفساگرد ، ملانوگرد ، بروجرد ، تيگرانوكرتا ، سادراكرتا ( امروزه سارى ) ؛\r\nآن ، هان ، گان ، شان : نام بسيارى از شهرها و سرزمينها به اين هجا ختم مىشود . ظاهرا بايد تلخيصى از « ستان » شمرده شود : ايران ، توران ، تهران ، گيلان ، كاشان ، شوشان ، گلپايگان ، اصفهان ؛\r\nبار ، وار ، اور ، ور ( مشتق از بردن ) « 13 » : رودبار ( يعنى با رود آمده ) ، رود زربار ، سبزآور ، پيشاور ، كنگاور ، اباور ، نياوران ، ماوران ، شوران ؛\r\nبند ، وند ( به معنى ارتباط و اتصال ) :\r\nبسيارى از قبايل خود را با اين هجاى آخر كلمه مىنامند مثل كاكاوند ، نهاوند ، شاهسوند ، حسناوند ؛ « وند » با « لو » و « ار » تركى مطابق است :\r\nعثمانلو ، قره‌گوزلو ، افشار ، قاجار . از جانب ديگر با « بنى » عربى تطبيق مىكند : بنى حسن ؛ اما در فارسى مفهوم ارتفاع ، بلندى و كوهسار را كوهى است در هزاره ) ؛\r\nوان ، بان ( به معنى محافظ ) : باغبان ، مرزبان ، شيروان ، نخجوان ، ايروان ، اردبان كه به صورت اردوان هم هست ، شاه دربان ؛\r\nپور ، پوتر : نيشاپور ، شاپور و بسيارى از شهرهاى هندى ؛\r\nريز : تبريز ، تفليس ، مهريز ( رودى نزديك يزد ) ؛\r\nمان : نريمان ، نرمان‌شير ، تركمان ، ديلمان ، كرمان ؛ مان معمولا از ماننده مشتق مىشود مثلا تركمان ( يعنى مانند تركان ، به يادآورندهء تركان ) ، مع هذا به نظر نمىآيد كه اين اشتقاق درست باشد ؛\r\nسار ( - پر ) : خونسار ( پر از خون ) ، گرمسار ؛\r\nوش : خوروش ، درياوش ، ماهاوشان ؛\r\nارد ( - ارته به معنى بزرگ ، نيرومند ، اعظم ) : اردشير ، اردستان ، اردلان ، اردبيل ، اردبان ، اروند ( - الوند ) ، آرارات ؛\r\nسر ( - رأس ، منشأ : سرپل ، سرآب ، سرچشمه ، سرنشين ، سرابند .\r\nاز نامهاى قديم ولايات اين اسامى هنوز باز شناختنى است :\r\nهيركاينه ، حاليه گرگان ( سرزمين گرگها ) ، كه در واقع امروز نيز گرگهاى بسيارى در آنجا لانه دارند ، بارودخانهء\r\n\r\n\r\n","description":"","footnote":"\r\n( 12 ) . در اصل به همين صورت . اما امكان دارد  G  سهوا در چاپ به  H  تبديل شده باشد . پس  Grad  هم شايد درست باشد . - م .\r\n( 13 ) . معقول‌تر به نظر مىآيد كه از « آوردن » مشتق شده است . - م .\r\n","page_name":" 517 ","page_number":517},
  {"content":"\r\n\r\nگرگاب . از نامهاى عشاير و نيز واجد است : دماوند ، الوند ، سهند ، سرابند ( كه طوايف قديم اينها هنوز باقى مانده است : تپورها در طبرستان حدود بارفروش كه نام خود را از « تبر » گرفته‌اند ، چه مردمى هيزم‌شكنند ؛ گيلها و مردها ( با ميم مكسور ) در كلمهء گيله‌مرد كه گيلانيها خود را چنين مىنامند ؛ مارديها در جنوب كه در پازارگاد سكنى دارند و اين امر را مىتوان چنين توضيح داد كه اين قبيله مكرر تقسيم و منشعب شده است ؛ سكاها در سكستان ( سيستان ) ؛ روىهم‌رفته هرگاه با دقت بسيار تحقيق شود محتملا آثار اغلب طوايف و قبايلى كه در روزگار باستان شناخته بوده‌اند بدست مىآيد .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nفهرست اعلام نام كسان ، جايها و برخى از بيماريها و داروها\r\n\r\nآ\r\nآبادان 370\r\nآباده 95 ، 369 ، 379 ، 457\r\nآب‌جو 430 ، 449\r\nآبدارباشى 98\r\nآب شنگ 459\r\nآبله 465\r\nآتروفين 444\r\nآتشكده ( تذكره ) 190\r\nآجودان‌باشى ( عزيز خان كرد ) 24 ، 40 ، 209\r\nآذربايجان 15 ، 25 ، 39 ، 89 ، 215 ، 240 ، 271 ، 296 ، 298 ، 302 ، 353 ، 354 ، 358 ، 382 ، 425 ، 468 ، 472 ، 482 ، 487 ، 513\r\nآرارات 269 ، 383 ، 514\r\nآرتيشو 360\r\nآستارا 310 ، 516\r\nآسيا ، آسيائى 44 ، 191 ، 195 ، 283 ، 284 ، 288 ، 295 ، 389 ، 393 ، 431\r\nآسياى مركزى 278\r\nآغا محمد خان قاجار 16 ، 61 ، 177 ، 180 ، 193 ، 260 ، 341\r\nآقا خان نورى ، ميرزا 18 ، 30 ، 45 ، 193 ، 326 ، 375 ، 399\r\nآقاسى ، حاج ميرزا 46 ، 204 ، 208 ، 269 ، 270 ، 273 ، 324\r\nآق‌قلعه 515\r\nآقكند 514\r\nآلتون‌سو 516\r\nآلمان ، آلمانى 24 ، 34 ، 35 ، 84 ، 86 ، 92 ، 96 ، 127 ، 175 ، 183 ، 190 ، 194 ، 300 ، 307 ، 362 ، 379 ، 395 ، 401 ، 423 ، 438 ، 446 ، 504 ، 510 ، 513 ، 516\r\nآمل 302 ، 309\r\nآمودريا 514\r\nآنتيشكوف 271 ، 272 ، 394\r\nآورس 371\r\nآويشن 360\r\nآهاس و روس ( - خشايارشا ) 30\r\n\r\nالف\r\nاباور 517\r\nابن سينا 250 ، 397 ، 398\r\nابراهيم خان ( وزير فتحعلى شاه ) 46\r\nابو الملوك ( شاهزاده ) 33\r\nابو الملوك ( طايفه ) 505\r\nاترك 32\r\nاتريش ، اتريشى 62 ، 74 ، 190 ، 203 ، 208 ، 218 ، 219 ، 220 ، 271 ، 372 ، 374 ، 382 ، 468 ، 512\r\nادرار خونى 485\r\nاذارقى 444\r\nاران 513\r\nاردبان 517\r\nاردبيل 194 ، 420 ، 517\r\nاردستان 240 ، 366 ، 455 ، 517\r\nاردشير 410 ، 516\r\nاردلان 517\r\nارزروم 272 ، 309 ، 310 ، 394 ، 395\r\nارس ، رود 292 ، 309 ، 310\r\nارسطو 200 ، 204 ، 422\r\nارسنيك 411\r\nارك 62 ، 63 ، 71\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nارمنستان ، ارمنى 13 ، 15 ، 16 ، 17 ، 23 ، 25 ، 26 ، 31 ، 39 ، 182 ، 200 ، 207 ، 243 ، 284 ، 310 ، 362 ، 367 ، 368 ، 369 ، 384 ، 395 ، 442 ، 447 ، 469 ، 473 ، 483 ، 505 ، 513\r\nاروپا ، اروپائى 11 ، 12 ، 13 ، 16 ، 21 ، 37 و 38 و . . . مكرر است .\r\nارونتس 467\r\nاروند 517\r\nازبك 418 ، 449\r\nازمير 395 ، 404 ، 505\r\nاسپاس 330 ، 439 ، 455\r\nاسپانيا 190\r\nاستر 13 ، 29 ، 397\r\nاستراباد 32 ، 33 ، 61 ، 65 ، 296 ، 308 ، 313 ، 353 ، 394 ، 395 ، 422 ، 516\r\nاسترا خان 309 ، 310\r\nاستسقاىسر 427\r\nاستيونس 282 ، 283\r\nاسحق قزوينى 191\r\nاسطوخودوس 424\r\nاسفنديار 420\r\nاسقربوط 493\r\nاسك 359 ، 387 ، 421\r\nاسكات ، والتر 192\r\nاسكاتلند 492\r\nاسكره 421\r\nاسكندر مقدونى 191 ، 193 ، 517\r\nاسكندريه 310 ، 380 ، 395 ، 513\r\nاسلاو 84 ، 184 ، 190 ، 421 ، 513\r\nاسمرديس 227\r\nاسمعيليه 432\r\nاسوبودا 201\r\nاسهال خونى 478\r\nاسيد ارسنيك 499\r\nاشتودارت 28\r\nاشق 358 ، 442 ، 453 ، 454 ، 455\r\nاشكانيان 320\r\nاصطخر 320 ، 329\r\nاصفهان 14 ، 23 ، 25 ، 26 ، 36 ، 38 ، 45 ، 46 ، 49 ، 50 ، 54 ، 57 ، 61 ، 67 ، 74 ، 78 ، 88 ، 91 ، 103 ، 106 ، 133 ، 155 ، 178 ، 180 ، 226 ، 245 ، 250 ، 253 ، 272 ، 296 ، 302 ، 307 ، 309 ، 310 ، 311 ، 314 ، 324 ، 346 ، 347 ، 348 ، 350 ، 353 ، 355 ، 358 ، 361 ، 362 ، 363 ، 370 - 365 ، 372 ، 379 - 375 ، 382 ، 383 ، 385 ، 389 - 387 ، 391 ، 392 ، 394 ، 395 ، 411 ، 414 ، 415 ، 420 ، 433 ، 438 ، 439 ، 441 ، 442 ، 445 ، 447 ، 451 ، 454 ، 455 - 461 ، 469 - 467 ، 471 ، 473 ، 476 ، 482 ، 483 ، 490 - 487 ، 494 ، 502 ، 513 ، 517\r\nاصفهانك 516\r\nاعتماد الدوله 295\r\nافريقا 11 ، 191\r\nافشار ( عشيره ) 36 ، 142 ، 193 ، 329 ، 517\r\nافغان ، افغانستان 16 - 13 ، 28 ، 33 ، 44 ، 84 ، 105 - 103 ، 117 ، 183 ، 191 ، 205 ، 222 ، 262 ، 279 ، 280 ، 281 ، 381 ، 393 ، 394 ، 414 ، 422 ، 431 ، 432 ، 445 ، 454\r\nافلاطون 200 ، 204 ، 422\r\nاقبال الدوله 57\r\nاقليدس 200 ، 204\r\nاكباتان 15 ، 320\r\nاگريداغ 514\r\nالان 513\r\nالبرز 46 ، 61 ، 78 ، 79 ، 81 ، 92 ، 129 ، 134 ، 303 ، 371 ، 384 ، 387 ، 414 ، 460 ، 462 ، 514\r\nالجزاير 497 ، 505\r\nالموت 432\r\nالوند 15 ، 134 ، 198 ، 300 ، 373 ، 517\r\nاليزابتوپول ( - گنجه ) 468\r\nام الصبيان 161 ، 163 ، 427\r\nامامزاده اسمعيل 455 ، 458 ، 514\r\nامامزاده داود 460\r\nامامزاده هاشم 300\r\nامامه 79\r\nامريكا ، امريكائى 143 ، 160 ، 191\r\nامير اصلان خان 353\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nامير الدوله 295\r\nامير تومان 40\r\nامير كبير ، ميرزا تقى خان 66 ، 78 ، 179 ، 205 ، 207 ، 208 ، 216 ، 226 ، 228 ، 240 ، 269 ، 272 ، 273 ، 293 ، 403\r\nامير نظام گروسى 297\r\nامين‌آباد 369 ، 455\r\nانجدان 453 ، 457 ، 458\r\nانزروت 453\r\nانزلى 300 ، 310 ، 394 ، 506 ، 514\r\nانفيه 442\r\nانقره 379\r\nانقوزه 457\r\nانقوزهء هراتى 358 ، 415 ، 425 ، 434 ، 435 ، 442 ، 453 ، 457 ، 488\r\nانگلستان 21 ، 27 ، 42 ، 57 ، 71 ، 78 ، 88 ، 104 ، 113 ، 122 ، 126 ، 128 ، 157 ، 160 ، 162 ، 176 ، 177 ، 190 ، 195 ، 199 ، 203 - 206 ، 208 ، 217 ، 219 ، 220 ، 222 ، 269 ، 286 - 279 ، 288 ، 289 ، 297 ، 326 ، 377 ، 379 ، 385 ، 388 ، 389 ، 395 ، 401 ، 403 ، 405 ، 457 ، 461 ، 468 ، 504 ، 509\r\nانگورستان 54 ، 78\r\nاوبرى ( ستوان ) 55\r\nاوجان 330 ، 331 ، 455\r\nاوچ كليسا 515\r\nاورميه 16 ، 200 ، 220 ، 243 ، 269 ، 420 ، 442 ، 447 ، 513\r\nاوستا 107\r\nاوسترليتس 217\r\nاولئاريوس 192 ، 412 ، 446\r\nايپكاگوانها 423\r\nايتاليا ، ايتاليائى 35 ، 127 ، 184 ، 190 ، 202 ، 366 ، 504\r\nايچميازين 25 ، 357\r\nايروان 517\r\nايشيك آقاسىباشى 259 ، 297\r\nايف 387\r\nايلخانى ( باغ ) 77\r\nايوان‌طاق 514\r\nايوان كرخ 514\r\nايوان كرك 514\r\n\r\nب\r\nبابا خان 327\r\nباب الدين 242 - 240\r\nبابل 29\r\nبابل 309 ، 394\r\nبابل كنار 419\r\nبابونهء گاوى 434\r\nبابى ، بابيه 221 ، 227 ، 240 ، 241 ، 242 ، 272 ، 291 ، 293 ، 326 ، 432 ، 442\r\nبادام كوهى 445\r\nبادام وحشى 455\r\nباد سرخ 464\r\nباربارا 505\r\nبارت ، هاينريش 57 ، 123 ، 448\r\nبارجه 456\r\nبارزد 442 ، 453 ، 454 ، 456\r\nبارفروش 15 ، 26 ، 309 ، 369 ، 376 ، 394 ، 395 ، 433\r\nبازار امير 66\r\nباسليق 426\r\nباطوم 310\r\nباغ سلام 72\r\nباغ شاه 515\r\nباقر خان دشتى 283 ، 285\r\nباكو 309 ، 310 ، 468\r\nبالارود 516\r\nبالاسادات 420\r\nبخارا 32 ، 37 ، 104 ، 111 ، 200 ، 230 ، 291 ، 313 ، 332 ، 442 ، 454\r\nبختيارى 314 ، 330 ، 337 ، 461\r\nبذر البنج 430 ، 433 ، 434 ، 443 ، 444\r\nبرارمازو 460\r\nبرازجان 269 ، 284 ، 285 ، 286 ، 288\r\nبربر 16\r\nبرش 434 ، 435 ، 443\r\nبرص 464 ، 475\r\nبرفك 514\r\nبرگس 160\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nبرنج كابلى 425\r\nبروجرد 106 ، 296 ، 513 ، 517\r\nبروگش ، دكتر 497\r\nبرونيار 203 ، 220\r\nبسطام 368 ، 482\r\nبشير خان ( خواجه ) 166 ، 178 ، 179\r\nبطلميوس 190 ، 204\r\nبغداد 113 ، 200 ، 283 ، 308 ، 309 ، 324 ، 325 ، 334 ، 359 ، 387 ، 394 ، 395 ، 439 ، 442 ، 447 ، 467 ، 482 ، 516\r\nبقراط 204 ، 426\r\nبگوير 497\r\nبلادون 443 ، 444\r\nبلخ 333 ، 334\r\nبلقك 459\r\nبلوچ ، بلوچستان 13 ، 14 ، 16 ، 33 ، 43 ، 105 ، 172 ، 183 ، 191 ، 228 ، 262 ، 278 ، 403\r\nبمبئى 192 ، 283 ، 310 ، 394 ، 395\r\nبن ( قهوه ) 446\r\nبن 458\r\nبنارس 106\r\nبند امير 514\r\nبندپى 419\r\nبندرعباس 43 ، 269 ، 275 ، 276 ، 309 ، 394 ، 409 ، 480 ، 481 ، 491 ، 514\r\nبندقير 516\r\nبندقيصر 514\r\nبند گير 514\r\nبنفشه 414\r\nبنگ 430 ، 431 ، 432 ، 433 ، 443\r\nبواسير 480 ، 486\r\nبوره 423 ، 442\r\nبوشهر 25 ، 127 ، 172 ، 283 ، 284 ، 289 ، 308 ، 309 ، 310 ، 334 ، 359 ، 370 ، 379 ، 394 ، 395 ، 405 ، 409 ، 414 ، 446 ، 514\r\nبوفن 195\r\nبولوردى ( عشيره ) 329\r\nبومهن 421\r\nبوهسه ، دكتر 443\r\nبهق 475\r\nبىبى ، حاجيه 272\r\nبيخ تفت 430 ، 443 ، 444\r\nبيخ لفاح 443\r\nبيد انجير 415\r\nبيدخشت 453 ، 460\r\nبيزانس 239\r\nبيش 410 ، 430 ، 433 ، 444\r\nبيوزه 453 ، 458\r\n\r\nپ\r\nپادزهر 450 ، 451\r\nپارت 127 ، 191\r\nپازارگاد 358\r\nپارس ، پارسى 15 ، 16 ، 252 ، 255 ، 328 ، 513\r\nپاشا خان 280 ، 293\r\nپاريس 57 ، 189 ، 203 ، 214 ، 218 ، 220\r\nپراگ 249\r\nپرتغال 43 ، 72 ، 190\r\nپرك هندى 425\r\nپروتستان 221\r\nپروس 190 ، 297 ، 308\r\nپرونكس 477\r\nپريزاد 516\r\nپريكند 516\r\nپس‌تير 516\r\nپس‌چينى 417\r\nپس‌قلعه 348\r\nپشتكو 516\r\nپطرزبورگ ، سن 194 ، 242 ، 297 ، 320 ، 439\r\nپطر كبير 189 ، 192 ، 197 ، 278 ، 299\r\nپكن 404\r\nپل‌دلك 514\r\nپلنگ‌گاه 515\r\nپليپ 490\r\nپنجاب 513 ، 515\r\nپنجه‌على 442\r\nپوتى 310\r\nپوريم 27\r\nپهلوى ( زبان ) 184\r\nپيت 219\r\nپيربازار ، ترعه 300 ، 310 ، 514\r\nپيشاور 359 ، 366 ، 15 ، 517\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nپيشون ، بارون 316\r\nپيوك 481\r\n\r\nت\r\nتاتار 13 ، 15 ، 17 ، 23 ، 103 ، 117 ، 137 ، 306 ، 329 ، 335 ، 397 ، 442 ، 445 ، 467 ، 512\r\nتاتوره 425 ، 430 ، 442\r\nتاتوله 444\r\nتاجريزى 414\r\nتاجيك 15 ، 329\r\nتالار پشت 514\r\nتاليران 219\r\nتامسون ، تيلر 88 ، 468\r\nتاورنيه 192\r\nتاول 466\r\nتب‌خال 467\r\nتبريز 24 ، 25 ، 38 ، 61 ، 67 ، 161 ، 163 ، 211 ، 226 ، 230 ، 240 ، 250 ، 270 ، 273 ، 296 ، 301 ، 302 ، 307 ، 309 ، 310 ، 324 ، 325 ، 329 ، 346 ، 366 ، 372 ، 376 ، 379 ، 382 ، 384 ، 392 ، 394 ، 395 ، 405 ، 420 ، 447 ، 472 ، 474 ، 482 ، 483 ، 487 ، 515 ، 517\r\nتبريه ( تفليس ) 515\r\nتب‌لرز 442 ، 490\r\nتپزدار 260\r\nتپور ( طايفه ) 15 ، 518\r\nتجريش 76 ، 162\r\nتخت‌جمشيد 47 ، 122 ، 311 ، 320 ، 329 ، 348 ، 369 ، 454 ، 494 ، 515\r\nتخت سليمان ( تالار ) 260\r\nتخت طاووس 392\r\nتراخم 405\r\nترشك 360\r\nترشيز 274\r\nترك ، تركى ، تركيه 13 ، 15 ، 22 ، 23 ، 24 ، 28 ، 34 ، 35 ، 39 ، 41 ، 44 ، 85 ، 89 ، 101 ، 119 ، 120 ، 124 ، 140 ، 153 ، 182 ، 220 ، 229 ، 247 ، 292 ، 298 ، 306 ، 309 ، 329 ، 333 ، 372 ، 373 ، 394 ، 409 ، 442 ، 458 ، 467 ، 469 ، 512\r\nتركستان 15 ، 28 ، 32 ، 183 ، 191 ، 274 ، 329 ، 338 ، 375 ، 386 ، 393 ، 394 ، 397 ، 418 ، 422 ، 454 ، 517\r\nتركمن 12 ، 13 ، 14 ، 16 ، 33 ، 44 ، 64 ، 71 ، 112 ، 172 ، 230 ، 264 ، 274 ، 275 ، 291 ، 306 ، 312 ، 313 ، 338 ، 339 ، 340 ، 343 ، 352 ، 353 ، 356 ، 364 ، 384 ، 394 ، 405 ، 409 ، 410 ، 458 ، 517\r\nتركمن‌چاى 108 ، 259 ، 395\r\nتركمن‌صحرا 33\r\nترنجبين 453 ، 454 ، 460\r\nترياق فارسى 435\r\nترياق فاروق 424 ، 434\r\nترياك 411 ، 430 ، 433 ، 434 ، 435 ، 437 ، 438 ، 443\r\nترياك فارق 434\r\nتريست 310\r\nتفت 430 ، 444\r\nتفرش 197\r\nتفليس 15 ، 290 ، 308 ، 309 ، 310 ، 366 ، 395 ، 421 ، 487 ، 515 ، 517\r\nتقى ، ميرزا ( - لسان الملك ) 192\r\nتكه 32 ، 71\r\nتگوبورسكى 300\r\nتلخ‌سو 512\r\nتمر هندى 414\r\nتنباكو 430 ، 438 ، 439\r\nتنبول 449\r\nتنزورختائى 410\r\nتنكابن 420\r\nتنگ چهاررود 514\r\nتنگ‌دالان 514\r\nتنگهء سيد اسمعيل 128\r\nتوئيلرى 289\r\nتوپ مرواريد 74\r\nتوران ، تورانى 312 ، 517\r\nتونس 70\r\nتويسرگان 296\r\nتهران مكرر است\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nته ( نوعى درخت ) 371\r\nته‌ور 310\r\nتيفوس 500\r\nتيگرانوكرتا 517\r\nتيمبوتكو 432\r\nتيلر ، كلنل 281 ، 290\r\nتيمور لنگ 15 ، 35 ، 50 ، 236 ، 329\r\n\r\nج\r\nجاجرود 130 ، 347\r\nجالينوس 204 ، 396 ، 422 ، 423\r\nجاوشير 462\r\nجاوه 25 ، 395 ، 446\r\nجبرئيل خان 39\r\nجذام 464 ، 474\r\nجرب رطب 467\r\nجعفر خان ، ميرزا 204 ، 291\r\nجعفر قلى بجنوردى 32 ، 33 ، 313\r\nجفت 459\r\nجلب 415\r\nجلب طرطر 416\r\nجن‌سنگ 410 ، 444\r\nجوز القى ، 411 ، 425 ، 430 ، 444\r\nجوزماثل 442\r\nجوشاندهء پوست بيد 499\r\nجوهر بيد 442\r\nجيران خاتون ( - فروغ السلطنه ) 30 ، 162\r\n\r\nچ\r\nچارنوتا 203 ، 206 ، 216\r\nچال ميدان 63 ، 514\r\nچاودار 359\r\nچاه كوتاه 286\r\nچاى 430 ، 445\r\nچاى چينى 442\r\nچرس 432 - 430\r\nچشم ( بيماريهاى آن ) 502\r\nچشمه‌على 514\r\nچمپا ( برنج ) 359\r\nچمن‌اوجان 420 ، 515\r\nچمن سلطانيه 515\r\nچنگيز خان 15 ، 35 ، 329\r\nچوب‌چينى 416 ، 417 ، 477\r\nچودر 359\r\nچهارباغ 78\r\nچهاردانگه 419\r\nچهارسو ( بازار كاشان ) 49 ، 516\r\nچهارلنگ 314 ، 515\r\nچهل‌ستون 78 ، 515\r\nچهل‌منار 515\r\nچين 389 ، 393 ، 395 ، 404 ، 414 ، 416 ، 432 ، 433\r\n\r\nح\r\nحام 27\r\nحاجب الدوله 84\r\nحاجى قوام 29 ، 272\r\nحاجى ميرزا آقاسى - آقاسى ، حاجى ميرزا\r\nحافظ 38 ، 78 ، 188 ، 189 ، 201 ، 249\r\nحبس الطمث 428\r\nحب شاهى 415\r\nحبشه ، حبشى 16 ، 172 ، 179 ، 191 ، 487\r\nحب نشاط 434\r\nحجامت 428\r\nحسام السلطنه - سلطان مراد ميرزا حسناوند 517\r\nحسن صباح 432\r\nحسنعلى خان گروسى 297\r\nحسين ، ميرزا ( دكتر ) 214\r\nحسين خان ( سفير ) 42 ، 297 ، 309\r\nحسين خان نظام الدوله 271\r\nحشيش 434 - 430 ، 442\r\nحصبه 500\r\nحق‌نظر ( طبيب كليمى ) 28 ، 30 ، 31 ، 397\r\nحكيم‌باشى 297\r\nحلب 467\r\nحلتيث 457\r\nحلتيث الطيب 457\r\nحنظل 414\r\nحوض سلطان 179 ، 305 ، 514\r\nحيفا 395\r\n\r\nخ\r\nخارنك 460\r\nخارشتر 454 ، 460\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nخالدات جزاير 191\r\nخانبابا خان سردار ، باغ 77\r\nخانلر ميرزا 30 ، 288 ، 314 ، 317\r\nخجند 516\r\nخدابنده‌لو 516\r\nخراسان 15 ، 16 ، 32 ، 274 ، 275 ، 296 ، 369 ، 381 ، 385 ، 386 ، 391 ، 408 ، 454 ، 457 ، 460 ، 516\r\nخرزان 422\r\nخرسان 314\r\nخرم‌آباد 420\r\nخرمدره 514\r\nخروسك 487\r\nخزر 11 ، 15 ، 32 ، 33 ، 61 ، 64 ، 74 ، 81 ، 87 ، 113 ، 123 ، 216 ، 240 ، 295 ، 299 - 297 ، 301 ، 303 ، 309 ، 310 ، 332 ، 333 ، 339 ، 348 ، 359 ، 360 ، 361 ، 366 ، 368 ، 369 ، 371 ، 385 ، 388 ، 398 ، 392 ، 394 ، 395 ، 427 ، 434 ، 435 ، 436 ، 464 ، 468 ، 481 ، 482 ، 483 ، 486 ، 487 ، 489 ، 491 ، 493 ، 497 ، 502 ، 503 ، 506 ، 514\r\nخسرو خان ، خواجه 166 ، 180 ، 181\r\nخسروه 516\r\nخشايارشا 30 ، 116\r\nخشخاش 435 - 433\r\nخشكاب 285 ، 288\r\nخشك‌زر 455\r\nخشكك 346\r\nخطيب‌باشى 261\r\nخلار 447\r\nخلخال 215 ، 421 ، 474\r\nخلعت‌پوشان ( مراسم ) 254\r\nخليج فارس 15 ، 41 ، 87 ، 133 ، 295 ، 310 ، 360 ، 366 ، 395 ، 425 ، 446\r\nخمسه 39 ، 61 ، 215 ، 296 ، 348 ، 353 ، 358 ، 478\r\nخنازير 464 ، 472 ، 489\r\nخناق 464 ، 477 ، 487\r\nخواجه‌باشى 297\r\nخواجه نصير طوسى 252\r\nخوانسار 459\r\nخوار 351\r\nخوروش 516 ، 517\r\nخوزستان 11 ، 30 ، 70 ، 133 ، 180 ، 214 ، 246 ، 288 ، 296 ، 317 ، 337 ، 356 ، 369 ، 502 ، 512\r\nخوقند 514\r\nخولنجان 424\r\nخونسار 517\r\nخوى 127 ، 309\r\nخيوه 32 ، 230 ، 269 ، 275 ، 291 ، 298 ، 313 ، 332 ، 409 ، 418 ، 422 ، 515\r\n\r\nد\r\nداء الحيه 475\r\nداء الفيل 475\r\nدارابگرد 516\r\nداراشكنه 450\r\nدالكى 284 ، 285 ، 286\r\nدالگوروكى ، شاهزاده 62\r\nدالماسى 371\r\nدامغان 309 ، 365 ، 369 ، 370\r\nداوود خان ارمنى 39 ، 206 ، 208\r\nداوودى ( فرقه ) 170\r\nداووديه ( باغ ) 77\r\nداووديه ( قصر ) 317\r\nدبير سياقى ، دكتر محمد 422\r\nدربند 514\r\nدرمان آب 420\r\nدرمنه 425\r\nدرنگيان 513\r\nدروازه دولاب 62\r\nدروازه دولت 62\r\nدروازده شميران 62\r\nدروازه قزوين 62\r\nدروازه نو 62\r\nدرويش خان ( شكسته‌نويس ) 185\r\nدريابيگى 295 ، 395\r\nدرياوش 517\r\nدرياى نور 72\r\nدزده 514\r\nدزفول 214 ، 246 ، 433 ، 513 ، 514\r\nدشتستان 515\r\nدلاواله 76 ، 434\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nدماوند 18 ، 26 ، 61 ، 79 ، 81 ، 216 ، 253 ، 309 ، 330 ، 386 ، 420 ، 421 ، 456 ، 482 ، 483 ، 501 ، 506 ، 517\r\nدمشقى 115\r\nدمل 466\r\nدوآب 513 ، 515\r\nدودانگه 419\r\nدورس 443\r\nدوست محمد خان 280\r\nدوشان‌تپه 129 ، 514\r\nدولت‌آباد ( باغ ) 78\r\nدومرايشر 206\r\nده‌بيد 514 ، 515\r\nده گردو 455 ، 456 ، 457 ، 514 ، 515\r\nدهلى 73 ، 373\r\nدهنه چهار رود 515\r\nديار بكر 467\r\nديتل 206\r\nديلمان 517\r\nديوآسيا 387 ، 421\r\nديوان‌خانه 72 ، 73\r\nديودره 514\r\nديوسكوريدس 422\r\nديوك 359\r\n\r\nذ\r\nذات الريه 487\r\n\r\nر\r\nراتيانهء هندى 414 ، 415\r\nرافائل 201\r\nرالى ( برادران ) 379\r\nراولينسون 204\r\nرئيس خلوت 98\r\nرباط كريم 514\r\nرب ريواس 414\r\nرحمت‌آباد 421\r\nرحم‌دل خان 280\r\nرشت 34 ، 226 ، 296 ، 300 ، 308 ، 309 ، 310 ، 315 ، 376 ، 392 ، 394 ، 395 ، 405 ، 421 ، 482 ، 490\r\nرضا ميرزا ( كرد ) 280\r\nرضا قلى خان ، ميرزا 88 ، 192 ، 209 ، 278\r\nرفيع ، حاج ملا 226\r\nرميرو 203\r\nرواندز 514\r\nروبريكى 335\r\nرودبار 368 ، 513 ، 516 ، 517\r\nرود زربار 517\r\nرود قيرگور 516\r\nروس روسى ، روسيه 15 ، 16 ، 25 ، 26 ، 34 ، 65 ، 77 ، 78 ، 111 ، 162 ، 172 ، 173 ، 190 ، 194 ، 200 ، 204 ، 206 ، 259 ، 271 ، 279 ، 293 ، 299 - 297 ، 302 ، 310 - 308 ، 313 ، 320 ، 326 ، 327 ، 329 ، 339 ، 359 ، 363 ، 368 ، 370 ، 373 ، 377 ، 384 ، 388 - 386 ، 390 ، 391 ، 393 - 395 ، 412 ، 418 ، 422 ، 446 ، 468\r\nروشنك 516\r\nروغن بادام كوهى 445\r\nروغن كرچك 414\r\nروفوس 422\r\nروماتيسم 489\r\nروم شرقى ( - عثمانى ) 191 ، 239\r\nرومن 480\r\nروناس 368\r\nرى 14 ، 60 ، 61 ، 78 ، 129 ، 324 ، 349 - 346 ، 373 ، 388 ، 433 ، 490\r\nريچاردسون 257\r\nريحان 310\r\nريشار 193 ، 468\r\nريگلر ( پروفسور ) 467 ، 468\r\nريواس 462\r\nريوند 414 ، 415 ، 434\r\nريوند چينى 414 ، 435\r\n\r\nز\r\nزاب ( رود ) 92\r\nزابلستان 517\r\nزاتى 203 ، 206 ، 216\r\nزاگرس 516\r\nزاينده‌رود 347 ، 459\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nزرافشان 516\r\nزربار ، رود 517\r\nزردشت ، زردشتى 31 ، 328 ، 394\r\nزرقان 454 ، 455\r\nزرگان 516\r\nزرگئوس 516\r\nزرگرباشى 297\r\nزرگرى 129 ، 330\r\nزرگنده 78 ، 516\r\nزرنگ 513\r\nزره 513\r\nزعفران 369\r\nزكى خان ، ميرزا 217\r\nزنا 467\r\nزنجان 240 ، 241 ، 309 ، 384 ، 474 ، 513\r\nزند 36 ، 61\r\nزنداوستا 107\r\nزندشت 420\r\nزنگى 172 ، 403\r\nزهرمهره 424\r\nزيرتخت كنار 516\r\n\r\nژ\r\nژرمنى 183\r\nژورنال دوسميرن 195\r\n\r\nس\r\nسادراكرتا 517\r\nسارتيژ ، كنت 298\r\nسارى 296 ، 433 ، 517\r\nساسانى 24 ، 35 ، 191 ، 240 ، 282 ، 320\r\nساكس 492\r\nسالار 71\r\nسال‌دوز 514\r\nسالك 464 ، 467\r\nسامى 17\r\nساوجبلاغ 458\r\nساوه 253 ، 366\r\nسبزآور 517\r\nسبزوار 309\r\nسبل 405\r\nسپردار 260\r\nسپستان 414\r\nسپهسالار 40 ، 295\r\nستهء ضروريه 412\r\nسراب 420 ، 517\r\nسرابند 517\r\nسرپل 517\r\nسرتخت بربريها 16\r\nسرچشمه 517\r\nسرخجهء كاذب 464 ، 500\r\nسرخ‌حصار 514 ، 515\r\nسرخس 269 ، 291 ، 313 ، 409\r\nسرخك 465\r\nسردرود 515\r\nسرطان 464 ، 490\r\nسر كاله 419\r\nسر كشيكچىباشى 296\r\nسرنشين 517\r\nسروستان 515\r\nسعدى 38 ، 78 ، 82 ، 136 ، 187 ، 189 ، 248 ، 249 ، 392\r\nسعيد ، شيخ 278\r\nسعيد ، ملا 278\r\nسعيد پاشا 92\r\nسعيد خان ، ميرزا 197 ، 219 ، 448\r\nسفيدرود 302 ، 368 ، 420 ، 421\r\nسفيد قلعه 514 ، 515\r\nسفيد كوه 515\r\nسقز 432 ، 442 ، 453 ، 455 ، 458\r\nسكا 513 ، 518\r\nسك‌بينج 453 ، 457 ، 458\r\nسكته 488\r\nسكستان 513 ، 518\r\nسكولوفسكى 468\r\nسگ‌كن 443\r\nسل 464\r\nسل پوستى 467\r\nسلس البول 485\r\nسلطان‌آباد ( قصر ) 78\r\nسلطان احمد خان 281\r\nسلطان حسين ميرزا 161\r\nسلطان مراد ميرزا 28 ، 281 ، 317\r\nسلطان مسعود ميرزا 161\r\nسلطانيه 14 ، 34 ، 61 ، 217 ، 329 ، 339 ، 346 ، 363\r\nسلعه 490\r\nسل قصبة الريه 487\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nسلماس 200 ، 220\r\nسلوكى 191\r\nسليمان خان 250\r\nسليمانيه 516\r\nسم الفار 450\r\nسمرقند 514\r\nسمنان 369 ، 370 ، 379 ، 420\r\nسناء مكى 414\r\nسنبل الطيب 424\r\nسن‌پطرزبورگ - پطرزبورگ\r\nسنگرآباد 514\r\nسنگسر 420\r\nسنگلج 63\r\nسنگ مثانه 482\r\nسنگور 444\r\nسنندج ( - سنه ) 24 ، 296 ، 420\r\nسوئد 276\r\nسوئز 310\r\nسو 460\r\nسواد كوه 419\r\nسوخوم قلعه 514\r\nسودان 432\r\nسودين 467\r\nسورت 419\r\nسورنجان 424\r\nسوريه 384\r\nسوزاك ، سوزنك 476\r\nسولفات دومنيزى 414 ، 415\r\nسويسى 34 ، 366 ، 379 ، 394\r\nسه‌چا 514\r\nسه‌كوهه 376 ، 482 ، 515\r\nسهند 517\r\nسيامرگال 420\r\nسياه‌دره 515\r\nسياه‌سرفه 487\r\nسياه كوه 454 ، 457\r\nسيبريه 384\r\nسيد اسمعيل ، تنگه 128\r\nسيستان 183 ، 262 ، 307 ، 376 ، 422 ، 482 ، 513 ، 515 ، 517 ، 518\r\nسيف الدوله ، شاهزاده 71 ، 146 ، 272\r\nسيفليس 441 ، 476 ، 486\r\nسينه‌پهلو 487\r\n\r\nش\r\nشاپور 517\r\nشاتره 414\r\nشاردن 25 ، 192 ، 315 ، 355 ، 382 ، 413\r\nشارل دوازدهم 192 ، 278\r\nشاطرباشى 131 ، 242 ، 297\r\nشام 230 ، 431\r\nشاهپور 516\r\nشاه جهان‌آباد 516\r\nشاهدانه 430\r\nشاه دربان 517\r\nشاهرود 368 ، 482 ، 516\r\nشاهزاده عبد العظيم 63 ، 226 ، 230 ، 250 ، 271 ، 324 ، 347 ، 433\r\nشاهسوند 517\r\nشاه عباس 54 ، 72 ، 301 ، 302 ، 434\r\nشجاع الملك 286 - 284\r\nشراب 430 ، 447 ، 499\r\nشروف 443\r\nشقاقلوس 464 ، 502\r\nشقوئى ( شقائى ؟ ) 318\r\nشكرآباد 515\r\nشكوه السلطنه 162\r\nشليمر 396 ، 415\r\nشليوس 212\r\nشمس الشعرا 189 ، 261\r\nشميران 63 ، 75 ، 371\r\nشنگرف 477\r\nشورآب 515\r\nشوران 517\r\nشورمست 419\r\nشوشان 433 ، 517\r\nشوشتر 214 ، 246 ، 296 ، 369 ، 433\r\nشوكران 443\r\nشهرستانك 79 ، 129 ، 462 ، 516\r\nشهر سبز 514\r\nشهرنو 514\r\nشهريار 347\r\nشهميران 516\r\nشيخى ، شيخيه 221 ، 239\r\nشيراز 14 ، 15 ، 23 ، 25 ، 29 ، 31 ، 34 ، 38 ، 43 ، 46 ، 61 ، 78 ، 106 ، 122 ، 128 ، 143 ، 176 ، 183 ، 240 ، 250 ، 263 ، 272 ،\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n276 ، 283 ، 285 ، 289 ، 296 ، 302 ، 311 - 308 ، 315 ، 317 ، 318 ، 332 - 329 ، 341 ، 344 ، 353 ، 359 ، 360 ، 363 ، 365 ، 368 ، 369 ، 370 ، 376 ، 379 ، 384 ، 385 ، 389 - 387 ، 392 ، 394 ، 395 ، 405 ، 427 ، 436 ، 439 ، 443 ، 447 ، 454 ، 455 ، 458 ، 459 ، 461 ، 468 ، 481 ، 482 ، 483 ، 494 ، 505\r\nشيرخشت 414 ، 453 ، 460\r\nشيرگاه 515\r\nشيروان 516 ، 517\r\nشيف 286\r\nشيل 13 ، 204 ، 208 ، 330\r\n\r\nص\r\nصبر 414\r\nصفوى ، صفويه 36 ، 43 ، 47 ، 173 ، 192 ، 404\r\nصندوقدار 297\r\n\r\nض\r\nضياء السلطنه 216\r\n\r\nط\r\nطاطاووس خان 25\r\nطاق‌بستان 514\r\nطالش 184 ، 240 ، 310 ، 366 ، 422 ، 458 ، 482 ، 492 ، 506\r\nطباخ 98\r\nطبرستان 15 ، 518\r\nطرابوزان 207 ، 308 ، 309 ، 310 ، 379 ، 382 ، 394 ، 395 ، 402\r\nطلائى 419\r\n\r\nع\r\nعالىقاپى 72\r\nعبادان ( - آبادان ) 370\r\nعباس‌آباد 46\r\nعباس ميرزا نايب السلطنه 35 ، 161 ، 193 ، 204 ، 270 ، 278 ، 326 ، 353 ، 403 ، 407 ، 408 ، 415 ، 445\r\nعباسقلى خان 419\r\nعباسقلى خان اورميه‌اى 275\r\nعباس منشى ، ميرزا 438\r\nعبد الرحمن ، شيخ 278\r\nعبد العظيم ، شاهزاده - شاهزاده عبد العظيم\r\nعبد العلى ، ميرزا ( طبيب ) 211\r\nعبد الكريم 326\r\nعبد الكريم هراتى ، حاج 177\r\nعبد الكريم ، حاج 282\r\nعبد الله خان 43\r\nعبد الوهاب ، ميرزا 138 ، 154\r\nعبرى 27 ، 200 ، 398\r\nعثمانلو 517\r\nعثمانى 23 ، 28 ، 104 ، 191 ، 204 ، 297 ، 298 ، 302 ، 308 ، 314 ، 325 ، 333 ، 334 ، 350 ، 361 ، 393 ، 395 ، 404 ، 410 ، 438 ، 502\r\nعراق 25 ، 331 ، 431\r\nعراق عجم 348 ، 454 ، 480\r\nعرب ، عربى 15 ، 16 ، 27 ، 39 ، 43 ، 140 ، 182 ، 183 ، 229 ، 264 ، 278 - 276 ، 289 ، 342 - 338 ، 344 ، 396 ، 397 ، 422 ، 435 ، 512\r\nعربستان ( كشور ) 11 ، 172 ، 368 ، 404 ، 446 ، 451\r\nعربستان ( - خوزستان ) 30 ، 70 ، 214 ، 246 ، 288 ، 296 ، 317 ، 337 ، 356 ، 369 ، 433 ، 459\r\nعرق 430 ، 449\r\nعرق النساء 489\r\nعرق بيد 499\r\nعزيز خان آجودانباشى 24 ، 163 ، 209\r\nعسكره 421\r\nعشبه 417\r\nعصارهء ريوند 414\r\nعلى اكبر ( نوازندهء تار ) 201\r\nعلى اللهى 221 ، 239 ، 240\r\nعليجان 178\r\nعلى خان ، حاجى 228 ، 242\r\nعلىقلى ميرزا ، شاهزاده 350 ، 363\r\nعمادى ، عبد الرحمن 422\r\nعمارلو 421\r\nعناب 414\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nعنبربو ( برنج ) 82 ، 359\r\nعيسى خان 353\r\nعين الدوله 36 ، 98 ، 151\r\nعين الملك 296\r\n\r\nغ\r\nغرور جوانى 467\r\nغوريان 280 ، 515\r\n\r\nف\r\nفارس 15 ، 23 ، 271 ، 451 ، 454 ، 512 ، 513\r\nفازيس 310\r\nفتح‌آباد 455\r\nفتح الله ميرزا 161 ، 162\r\nفتحعلى شاه 29 ، 35 ، 67 ، 71 ، 147 ، 161 ، 165 ، 189 ، 190 ، 204 ، 292 ، 331 ، 434\r\nفخر الدوله شاهزاده خانم 145\r\nفراش‌باشى 98 ، 242\r\nفرانسوى ، فرانسه 11 ، 34 ، 35 ، 86 ، 104 ، 109 ، 184 ، 190 ، 203 - 206 ، 209 ، 219 ، 220 ، 283 ، 289 ، 292 ، 297 ، 308 ، 316 ، 322 ، 379 ، 382 ، 390 ، 394 ، 395 ، 401 ، 406 ، 410 ، 415 ، 427 ، 480 ، 481 ، 485 ، 487 ، 501 ، 504\r\nفراهان 54 ، 159\r\nفرخ خان 22 ، 45 ، 220 ، 288 ، 395\r\nفردوسى 188 ، 189 ، 191 ، 201\r\nفرس قديم ( زبان ) 31\r\nفروغ السلطنه ( - جيران ) 162 ، 163\r\nفريدريك كبير 292\r\nفريزر 330\r\nفريه ( سرتيپ ) 205\r\nفساگرد 517\r\nفضان‌آقا 42\r\nفلاويوس ، يوزفوس 26\r\nفلفل‌برى 455\r\nفلمنك ( - هلند ) 190\r\nفلوس 414\r\nفلونيا 434\r\nفولادكوه 514 ، 516\r\nفون پورگشتال ، هامر 185\r\nفيروزآباد 515\r\nفيروزكوه 318 ، 514 ، 515\r\nفيلاقوس 191\r\nفيلگوش 360\r\nفيليپ 191\r\nفين ( باغ ) 77 ، 78 ، 207\r\n\r\nق\r\nقاآنى 431\r\nقائم‌مقام 259 ، 269\r\nقاپچىباشى 297\r\nقاجاريه مكرر است\r\nقاسم خان ( - ملك قاسم ميرزا وليعهد ) 97 ، 138 ، 162 ، 163 ، 269 ، 270 ، 281 ، 282 ، 290 ، 292\r\nقاسنى 456\r\nقافلانكوه 25 ، 301 ، 515\r\nقاهره 202 ، 230 ، 395 ، 468\r\nقبرس 468\r\nقرة العين 242\r\nقره‌باغ 339\r\nقره‌چاى 513\r\nقره‌داغ 216 ، 384 ، 474\r\nقره‌دنگيز 515\r\nقره‌قاط 358\r\nقره‌گوزلو 193 ، 329 ، 517\r\nقزل‌اوزن 515\r\nقزوين 14 ، 61 ، 73 ، 127 ، 180 ، 272 ، 296 ، 309 ، 348 ، 349 ، 365 ، 376 ، 384 ، 386 ، 387 ، 409 ، 420 ، 421 ، 422 ، 447 ، 450 ، 474 ، 482 ، 483 ، 502\r\nقسطنطنيه 68 ، 195 ، 207 ، 230 ، 297 ، 309 ، 310 ، 379 ، 380 ، 382 ، 386 ، 388 ، 394 ، 395 ، 415 ، 439 ، 456 ، 505\r\nقشقائى 122 ، 142 ، 283 ، 329 ، 331 ، 337\r\nقصرشيرين 514 ، 515\r\nقصر قاجار 77 ، 281 ، 514\r\nقطران 442\r\nقطرب 442\r\nقفقازى 15 ، 16 ، 17 ، 33 ، 115 ، 173 ، 176 ، 177 ، 191 ، 200 ، 230 ، 299 ، 325 ، 333 ، 359 ،\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n366 ، 368 ، 379 ، 380 ، 384 ، 393 ، 394 ، 410 ، 439 ، 442 ، 446 ، 469 ، 484\r\nقلهك 78\r\nقم 61 ، 67 ، 73 ، 230 ، 231 ، 250 ، 253 ، 296 ، 305 ، 309 ، 311 ، 324 ، 332 ، 366 ، 370 ، 376 ، 379 ، 384 ، 388 ، 425 ، 433 ، 451 ، 482 ، 483 ، 502\r\nقمشه 309 ، 454 ، 468 ، 482 ، 516\r\nقمصر 370 ، 386\r\nقميز 418 ، 430 ، 449\r\nقنارى ، جزاير 191\r\nقندهار 222 ، 269 ، 278 ، 280 ، 482 ، 513\r\nقوام ، حاجى 29 ، 272\r\nقورت اودى 425\r\nقوشچىباشى 297\r\nقهوه 430 ، 446\r\nقهوه‌چىباشى 98 ، 296\r\nقيرگور ، رود 516\r\nقيفال 426\r\n\r\nك\r\nكابل 16 ، 111 ، 280 ، 425\r\nكابلستان 234\r\nكات‌كبود 404\r\nكاتوليك 25\r\nكار ، لرد 497 ، 505\r\nكاراچاى ، سرهنگ 216 ، 219\r\nكاراگان 505\r\nكارل پنجم 417\r\nكارلادان 74\r\nكارلسباد 419 ، 421\r\nكارنو 505\r\nكارون 516\r\nكاريزك 514\r\nكاريوم 468\r\nكازران 26 ، 459\r\nكاسنى 414\r\nكاسينى ( زبح ) 199\r\nكاشان 26 ، 39 ، 61 ، 66 ، 74 ، 77 ، 78 ، 107 ، 113 ، 121 ، 122 ، 187 ، 207 ، 222 ، 234 ، 296 ، 309 ، 311 ، 319 ، 326 ، 347 ، 356 ، 363 ، 366 ، 368 ، 369 ، 370 ، 376 ، 379 ، 382 ، 384 ، 385 ، 386 ، 388 ، 392 ، 404 ، 433 ، 439 ، 441 ، 460 ، 461 ، 468 ، 471 ، 482 ، 487 ، 488 ، 502 ، 516 ، 517\r\nكاظم خان ( وزير ) 151\r\nكافرستان 517\r\nكافور 442\r\nكافيشه 368\r\nكاكاوند 16 ، 517\r\nكالومل 415 ، 438\r\nكامران خان 281\r\nكانادا 492\r\nكبابهء چينى 432 ، 459\r\nكبود 515\r\nكبود گمبذ 514\r\nكتل پيرزن 514\r\nكتل دختر 514\r\nكتيرا 453 ، 460 ، 461\r\nكجير 422\r\nكچوله 444\r\nكراچى 195\r\nكربلا 67 ، 113 ، 200 ، 226 ، 230 ، 242 ، 249 ، 250 ، 309 ، 325 350 ، 401 ، 425 ، 485 ، 506\r\nكرج 347\r\nكرج رود 513\r\nكرد ، كردستان 13 ، 15 ، 24 ، 26 ، 39 ، 105 ، 113 ، 163 ، 173 ، 180 ، 182 ، 202 ، 209 ، 211 ، 213 ، 240 ، 280 ، 283 ، 296 ، 314 ، 318 ، 333 ، 339 ، 348 ، 354 ، 380 ، 381 ، 386 ، 397 ، 442 ، 450 ، 458 ، 516\r\nكرسيس 71 ، 74 ، 203 ، 206 ، 217\r\nكرمان 15 ، 31 ، 43 ، 66 ، 111 ، 113 ، 183 ، 239 ، 296 ، 307 ، 309 ، 360 ، 366 ، 367 ، 376 ، 378 ، 379 ، 383 ، 386 ، 392 ، 447 ، 466 ، 517\r\nكرمانشاه 202 ، 239 ، 240 ، 296 ، 309 ، 358 ، 375 ، 376 ، 380 ، 516\r\nكرود 460\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nكروم 366\r\nكريز ، سرگرد 505\r\nكريمخان زند 36\r\nكريمه 439\r\nكشمير 11 ، 106 ، 107 ، 111 ، 379 ، 381 ، 431\r\nكلات نادرى 409\r\nكلانتر 249 ، 295\r\nكلدانى 16 ، 39 ، 182 ، 200 ، 243 ، 513\r\nكلور 421\r\nكلوكه ، ارنست 34 ، 205 ، 399 ، 407 ، 408 ، 482\r\nكله‌منار 514\r\nكما 462\r\nكن 78 ، 129 ، 460\r\nكنارگرد 516\r\nكنب 430\r\nكندهار 513\r\nكنگاور 517\r\nكوچى ، دكتر 371 ، 455\r\nكورش 11 ، 106\r\nكورف ، بارون 193\r\nكورميك ، دكتر 408 ، 415\r\nكوشكك 514\r\nكوكنار 433 ، 434\r\nكولى 13 ، 16 ، 33 ، 34 ، 330\r\nكونلى 28\r\nكهررود 347\r\nكهندل خان 222 ، 280\r\nكهورستان 515\r\nكهير 466\r\nكياسر 420\r\nكيليس 467\r\n\r\nگ\r\nگالاتس 310\r\nگبر 13 ، 15 ، 20 ، 32 ، 243 ، 252 ، 328 ، 368\r\nگجرات 414\r\nگرجى 180\r\nگرگان 32 ، 482 ، 517\r\nگرمرود 515\r\nگرمسار 517\r\nگرين ، فاگر 43 ، 276 ، 405 ، 480 ، 481\r\nگز 346 ، 460\r\nگزانگبين 453 ، 454 ، 459\r\nگز خوانسار 459\r\nگزنفون 106 ، 342 ، 408\r\nگلپايگان 459 ، 517\r\nگلگاو 460\r\nگمبد 513\r\nگمش‌تپه 514\r\nگمش‌خانه 516\r\nگنجه 468\r\nگنه‌گنه 442 ، 499\r\nگوركوى 514\r\nگوكلان 32\r\nگوماتا 227\r\nگوموان ، بارون 203 ، 206 ، 217 ، 468\r\nگيل 518\r\nگيلان 15 ، 61 ، 230 ، 296 ، 300 ، 309 ، 353 ، 359 ، 361 ، 366 ، 382 ، 421 ، 451 ، 481 ، 482 ، 492 ، 506 ، 517\r\n\r\nل\r\nلابا ، دكتر 408 ، 481\r\nلار 11 ، 79 ، 81 ، 129 ، 330 ، 339 ، 387 ، 421 ، 425 ، 439 ، 456 ، 457 ، 459 ، 481 ، 491 ، 501 ، 502 ، 508\r\nلارستان 451\r\nلارى 485\r\nلاريجان 61 ، 302 ، 330 ، 483 ، 506\r\nلازاريست 200 ، 243\r\nلاله‌زار ( باغ ) 77\r\nلر 15 ، 330 ، 459 ، 461\r\nلرستان 235 ، 458\r\nلسان الملك ، ميرزا تقى 192 ، 297\r\nلشكرنويس 37 ، 40\r\nلك 15 ، 329\r\nلله‌باشى 192\r\nلندن 160\r\nلنكران 310 ، 369 ، 422\r\nلنگرود 514\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nلوئى فيليپ 201 ، 298\r\nلوطىباشى 263\r\nلهستان ، لهستانى 16 ، 190 ، 468\r\nليتكوه 419\r\nليون 383\r\n\r\nم\r\nمائين 455\r\nماتراتسو 203 ، 217\r\nماد ، مادى 15 ، 16 ، 349 ، 482\r\nمادر شاه ( كاروانسرا ) 306\r\nماران 310\r\nمارچوبه 360\r\nماردى 518\r\nمارنگو 217\r\nمازندران ، مازندرانى 15 ، 56 ، 61 ، 82 ، 86 ، 87 ، 184 ، 240 ، 241 242 ، 296 ، 302 ، 309 ، 330 ، 333 ، 341 ، 354 ، 357 ، 359 ، 366 ، 369 ، 370 ، 383 ، 385 ، 386 ، 413 ، 420 ، 427 ، 433 ، 472 ، 482 ، 490 ، 492 ، 505 ، 506\r\nمازو 459\r\nماشن 501\r\nماكو ، ماكوئى 46 ، 159 ، 195 ، 269 ، 270 ، 271 ، 272\r\nمالاريا 500\r\nمالكم ، سرجان 198 ، 330 ، 436\r\nماوران ، 517\r\nماوراى قفقاز 15 ، 359 ، 369 ، 468\r\nماهان 433\r\nماه‌وشان 516 ، 517\r\nما - يائو ( - حشيش ) 433\r\nمتديست امريكائى ( مبلغين ) 200 ، 243\r\nمترجم‌باشى 297\r\nمترنيخ ، شاهزاده خانم 42\r\nمجارستان 107 ، 371\r\nمحامد الدوله 314\r\nمحرقه 500\r\nمحمد رضا خان بيات 436\r\nمحمد شاه 18 ، 21 ، 28 ، 46 ، 88 ، 97 ، 161 ، 178 ، 180 ، 185 ، 204 ، 205 ، 226 ، 269 ، 270 ، 278 ، 320 ، 324 ، 373 ، 374 ، 397 ، 407 ، 408 ، 412 ، 419 ، 420\r\nمحلب 371\r\nمحمره 269 ، 289\r\nمحمود ، حاجى ميرزا 398\r\nمحمود خان قره‌گوزلو 320 ، 393\r\nمحمود غزنوى ، سلطان 446\r\nمخملك 464 ، 466\r\nمراغه 39 ، 61 ، 67\r\nمراكش 432\r\nمرد 518\r\nمردخاى 29\r\nمردشت 515\r\nمرزنگوش 360\r\nمرعش 467\r\nمرغاب 454 ، 457\r\nمرفين 436\r\nمرو 269 ، 274 ، 313 ، 409\r\nمرودشت 329 ، 515\r\nمستوفى 37\r\nمستوفى الممالك 38 ، 257 ، 262 ، 295\r\nمسجد جامع 67\r\nمسجد جمعه 49\r\nمسجد سلطانيه 49\r\nمسكو 395\r\nمسيحى ، مسيحيت 20 ، 31 ، 39 ، 176 ، 178 ، 180 ، 220 ، 222 ، 247 ، 250\r\nمسقط 43 ، 172 ، 276 ، 278 ، 309\r\nمشهد 14 ، 26 ، 32 ، 111 ، 215 ، 230 ، 231 ، 250 ، 272 ، 275 ، 281 ، 296 ، 308 ، 309 ، 312 ، 324 ، 329 ، 376 ، 379 ، 382 ، 385 ، 394 ، 395 ، 425 ، 482\r\nمشهدسر 394\r\nمشير الدوله 295\r\nمصر 34 ، 35 ، 70 ، 191 ، 200 ، 229 230 ، 343 ، 348 ، 366 ، 393 ، 404 ، 468 ، 483 ، 485 ، 497\r\nمصطكى 425 ، 434 ، 435 ، 442 ، 458\r\nمطبقه 427 ، 500\r\nمظفر الدين ميرزا 138 ، 161 ، 162 ، 163\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمعتمد الدوله 180\r\nمعجون فلونيا 434\r\nمعجون مسرود 424 ، 434 ، 435\r\nمعمارباشى 161\r\nمعير الممالك 295 ، 376 ، 450\r\nمغول 12 ، 16 ، 32 ، 37 ، 71 ، 100 ، 329 ، 404 ، 405 ، 469 ، 484 ،\r\nمقدونى 129 ، 330\r\nمقرب الخاقان 225 ، 256 ، 406\r\nمقصودبك 454 ، 457 ، 461\r\nمكزيك 497\r\nمكه 230 ، 231 ، 325 ، 425 ، 478\r\nملاده 419\r\nملا صادق ، حاج 437\r\nملانوگرد 517\r\nملاير 296\r\nملك التجار 393\r\nملك الشعراء 297\r\nملك‌زاده ، شاهزاده خانم 150\r\nملكشاه سلجوقى 252\r\nملك قاسم ميرزا - قاسم خان منجم‌باشى 297\r\nمنجيل 302 ، 309 ، 368 ، 420 ، 421\r\nمنچستر 379\r\nمورى ، سرچارلز 479\r\nموريه ، جيمز 17 ، 18 ، 330\r\nموصل 467\r\nمولوى 188\r\nموميائى 424 ، 430 ، 435 ، 451\r\nمهرآب 516\r\nمهردار 297\r\nمهرگياه 430 ، 443\r\nمهريز 517\r\nميان‌جو 514\r\nميانچو 516\r\nميانه 69 ، 70 ، 309 ، 340 ، 380 ، 504 ، 516\r\nميدان شاه 71\r\nميراخور 297\r\nميرخواند 191\r\nميرزا آقا خان نورى - آقا خان نورى ، ميرزا\r\nميرزا بزرگ قزوينى 482\r\nميرشكار 132\r\nميرعلم خان 222 ، 280 ، 281\r\nمير عماد ( خوشنويس ) 185\r\nميرغضب 297\r\nميلان 366\r\nميناب 425\r\nمينوتولى 497\r\n\r\nن\r\nنائين 369\r\nناپلئون 192 ، 197 ، 201 ، 278 ، 288 ، 292 ، 298\r\nناخنك 405\r\nنادر شاه 36 ، 73 ، 225 ، 278 ، 350 ، 373\r\nنارنجستان 72\r\nناظر خاص 296\r\nنايب السلطنه 161\r\nنبى خان ( باغ ) 77\r\nنجف 325\r\nنجف‌آباد 447\r\nنخجوان 517\r\nنرماشير 516\r\nنرمان‌شير 517\r\nنرمى استخوان 489\r\nنريمان 517\r\nنزله 486\r\nنزلهء ريوى 417\r\nنزلهء قصبة الريه 441\r\nنسطورى 16\r\nنسقچىباشى 297\r\nنصير ، زيج خواجه 199\r\nنطنز 57 ، 95 ، 184 ، 253 ، 460\r\nنظام الدوله 271\r\nنظام العلما 257 ، 297\r\nنظام الملك 274\r\nنظاميه 77 ، 81\r\nنقاش‌باشى 297\r\nنقش رستم 311\r\nنگارستان ( باغ ) 77 ، 81\r\nنمسه 62 ، 190 ، 208 ، 446\r\nنمك فرنگى ( - سولفات دومنيزى ) 415\r\nنميرو 206 ، 218\r\nننيزك 285\r\nنوبهء ربع 442\r\nنور 159 ، 195\r\nنورس 512\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nنهاوند 16 ، 517\r\nنهر العاصى 467\r\nنياوران 49 ، 78 ، 290 ، 303 ، 517\r\nنيبور 355 ، 357\r\nنيژنى نوگورود 309 ، 310 ، 387 ، 394\r\nنيشابور 515 ، 516\r\nنيشاپور 517\r\nنيكلاى اول 193 ، 197 ، 200 ، 201 ، 292\r\nنيل ، رود 92 ، 369\r\n\r\nو\r\nوان ، درياچه 513\r\nوارتون 420\r\nواريس 488\r\nو با 161\r\nوباى اطفال 480\r\nورامين 347 ، 351 ، 357 ، 490\r\nورم دماغى ( - ام الصبيان ) 161 ، 163 ، 164\r\nوريدصافن 426\r\nوريدناجى 426\r\nوشا 454\r\nوقايع‌نگار 297\r\nولتر 192\r\nولگا 310 ، 385 ، 394\r\nولنديس ( - هلند ) 190\r\nوولف ، يوسف 27\r\nووليچ 42\r\nويكتوريا ( ملكه ) 201\r\nوين 206 ، 372 ، 453 ، 456 ، 462\r\n\r\nه\r\nهاشم خان 282\r\nهامان 30\r\nهدايت ، رضا قلى خان 209\r\nهرات 27 ، 28 ، 33 ، 41 ، 84 ، 162 ، 199 ، 208 ، 222 ، 269 ، 270 ، 282 - 278 ، 317 ، 375 ، 376 ، 409 ، 431 ، 432 ، 460 ، 482 ، 516\r\nهراز 81\r\nهزار اسب 515\r\nهزار جريب 78 ، 515\r\nهزار دره 514 ، 515\r\nهزاره 381 ، 517\r\nهشت‌رود 515\r\nهفت‌دست ( نوعى ترياك ) 433\r\nهفت‌لنگ 515\r\nهلمند 513\r\nهلند 190 ، 278 ، 382 ، 487\r\nهلهل 444\r\nهليله 404 ، 414\r\nهمدان 13 ، 14 ، 15 ، 26 ، 29 ، 30 ، 39 ، 61 ، 73 ، 158 ، 250 ، 278 ، 296 ، 309 ، 320 ، 329 ، 346 ، 348 ، 349 ، 354 ، 358 ، 363 ، 373 ، 375 ، 376 ، 380 ، 383 ، 392 ، 397 ، 420 ، 447 ، 458 ، 482 ، 483 ، 502 ، 505 ، 517\r\nهنچه ، دكتر 10 ، 33 ، 421 ، 451 ، 481 ، 486\r\nهند ، هندو 11 ، 15 ، 16 ، 25 ، 26 ، 31 ، 33 ، 38 ، 57 ، 59 ، 80 ، 122 ، 183 ، 191 ، 195 ، 198 ، 200 ، 230 ، 231 ، 279 ، 284 ، 289 ، 298 ، 308 ، 309 ، 325 ، 340 ، 359 ، 360 ، 364 ، 366 ، 367 ، 369 ، 370 ، 376 - 374 ، 379 ، 380 ، 382 ، 385 ، 386 - 389 ، 393 ، 397 - 395 ، 404 ، 410 ، 414 ، 422 ، 431 ، 437 ، 438 ، 446 ، 447 ، 452 ، 457 ، 483 ، 497 ، 516 ، 517\r\nهند شرقى 42 ، 283\r\nهنرى ، سرمارى 497\r\nهونيگ برگر 402\r\nهيركانيه 517\r\nهيرمند 513\r\nهيضه 480\r\n\r\nى\r\nيا على گمبذ 422\r\nيبروج الصنم 443\r\nيحيى خان 179\r\nيخرود 514\r\nيزد 15 ، 31 ، 54 ، 66 ، 67 ، 91 ، 107 ، 180 ، 245 ، 253 ، 296 ، 307 ، 309 ، 319 ، 348 ، 355 ،\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n366 ، 368 ، 369 ، 370 ، 374 ، 376 ، 378 ، 379 ، 382 ، 392 ، 394 ، 420 ، 433 ، 438 ، 439 ، 517\r\nيزدخواست 344 ، 358 ، 454 ، 455\r\nيساول‌باشى 130 ، 296\r\nيله گنبذ 422\r\nيموت 32\r\nيوسف ( شاهزاده ) 269 ، 281 ، 282 ، 293\r\nيوسف‌آباد 516\r\nيونان ، يونانى 34 ، 172 ، 182 ، 191 ، 204 ، 379 ، 394 ، 451\r\nيهود ، يهودى 13 ، 16 ، 17 ، 20 ، 26 ، 27 ، 28 ، 30 ، 31 ، 58 ، 87 ، 107 ، 140 ، 142 ، 144 ، 148 ، 175 ، 180 ، 182 ، 233 ، 243 ، 249 ، 362 ، 447 ، 469 ، 483\r\n\r\n\r\n","description":"","footnote":"","page_name":" 536 ","page_number":536}
  ]