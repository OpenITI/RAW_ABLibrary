[
  {"content":"\r\n\r\nاصول فقه شيعه\r\nدرسهاى خارج اصول\r\nمرجع عاليقدر تشيع حضرت آية الله العظمى فاضل لنكرانى دام ظله\r\nجلد ششم\r\nتقرير ، تحقيق وتنظيم\r\nحجج اسلام\r\nمحمود ملكى اصفهانى وسعيد ملكى اصفهانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nملكى اصفهانى ، محمود ، 1339 - محرر .\r\nاصول فقه شيعه : درسهاى خارج اصول مرجع عاليقدر تشيع حضرت آية الله العظمى فاضل لنكرانى دام ظله / تقرير ، تحقيق وتنظيم محمود ملكى اصفهانى وسعيد ملكى اصفهانى . -\r\nقم : مركز فقهى ائمه اطهار عليهم السلام ، 1381 -\r\nج : نمونه .\r\n( ج 6 ) ISBN : 964 - 7709 - 08 - 0\r\n( دوره ) ISBN : 964 - 7709 - 02 - 1\r\nفهرست نويسى براساس اطلاعات فيپا .\r\nاين كتاب تقرير بيانات درسهاى خارج اصول آية الله العظمى فاضل لنكرانى است .\r\nكتابنامه .\r\n1 . اصول فيه شيعه . الف . فاضل موحدى لنكرانى ، محمد ، 1310 -\r\nب . ملكى اصفهانى ، سعيد ، 1344 - . محرر همكار . ج . مركز فقهى ائمه اطهار عليهم السلام . د . عنوان . ه‍ . عنوان : [ تقرير 
  ] درسهاى خارج اصول مرجع عاليقدر تشيع حضرت آية الله العظمى فاضل لنكراني .\r\n6 الف 7 م / 8 / 159 BP\r\n312 / 297\r\nاصول فقه شيعه ( جلد ششم )\r\n( درسهاى خارج اصول حضرت آية الله العظمى فاضل لنكرانى دام ظله )\r\nتأليف : محمود ملك اصفهانى وسعيد ملكى اصفهانى\r\nناشر : مركز فقهى ائمه اطهار عليهم السلام\r\nحروفچينى وصفحه آرايى : سيد صلاح موسوى\r\nنوبت چاپ : اول - تابستان 1381\r\nچاپ : قدس ، قم\r\nشمارگان : 1500 جلد\r\nقيمت : دورهء 6 جلدى 16000 تومان\r\nحق چاپ محفوظ است\r\nشابك : 0 - 08 - 7709 - 964\r\nISBN : 964 - 7709 - 08 - 0\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاللهم كن لوليك الحجة بن الحسن صلواتك عليه وعلى آبائه في هذه الساعة و في كل ساعة وليا وحافظا وقائدا وناصرا و دليلا وعينا حتى تسكنه ارضك طوعا وتمتعه فيها طويلا\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nمقصد سوم :\r\nمفهوم ومنطوق\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدّمات بحث\r\n\r\nمقدّمهء اوّل : مراد از مفهوم چيست ؟\r\nمفهوم در لغت به معناى مدلول و چيزى است كه از لفظ فهميده مىشود ، امّا آنچه در اينجا مورد بحث قرار مىگيرد ، مفهوم به معنى لغوى آن نيست بلكه مفهوم در مقابل منطوق است و مورد آن در جايى است كه قضيه‌اى در كار باشد . مرحوم آخوند مفهوم را در صدر و ذيل كلامشان به‌گونه‌اى معنا مىكنند ولى در وسط كلامشان گويا به گونهء ديگرى بيان مىكنند كه در برخورد ابتدايى با كلام ايشان ممكن است كسى آن را مشتمل بر تناقض بداند . « 1 » مثال روشن باب مفاهيم ، عبارت از قضيّهء شرطيه است . قضيّهء شرطيهء « إن جاءك زيد فأكرمه » داراى يك منطوق و يك مفهوم است و هريك از مفهوم و منطوق آن ، قضيّه مىباشند با اين تفاوت كه قضيّه ، در ناحيهء منطوق ، هم در ناحيهء شرطش جنبهء ايجابى دارد و هم در ناحيهء جزائش ، امّا قضيه ، در ناحيهء مفهوم ، هم در ناحيهء شرطش سالبه است وهم در ناحيهء جزائش . « إن جاءك زيد فأكرمه » ، منطوق و « إن لم يجئك زيد فلا يجب إكرامه » مفهوم است . « 2 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 300 و 301\r\n( 2 ) - البته اين در صورتى است كه ما براى قضيّهء شرطيه قائل به مفهوم شويم .\r\n","page_name":" 17 ","page_number":17},
  {"content":"\r\n\r\nقبل از اينكه نوبت به مفهوم برسد لازم است بحث كنيم كه آيا منطوقيت ، وصف براى مجموع قضيّه است يا وصف براى حكم - يعنى وجوب اكرام زيد هنگام مجىء او - است كه در قضيّه ذكر شده است ؟ روشن است كه منطوقيت ، در ارتباط با مجموع قضيّه است ، زيرا « وجوب اكرام زيد هنگام مجىء او » كلام تامّى نيست و همان‌طور كه گفتيم : « هريك از منطوق و مفهوم ، قضيّه مىباشند » . وقتى در ناحيهء منطوق اين‌گونه شد ، مفهوم هم به‌همين‌صورت است ، يعنى مفهوميت نيز وصف براى قضيّه است . كسانى كه قضيّهء شرطيه را داراى مفهوم مىدانند ، قضيهء « إن لم يجئك زيد فلا يجب إكرامه » را مفهوم قضيّهء « إن جاءك زيد فأكرمه » مىدانند و ما اگر دايرهء مفهوم را توسعه دهيم به‌گونه‌اى كه مفهوم موافق - مثل مفهوم در ( و لا تقل لهما أُفّ ) ، كه مثلًا « لا تضربهما » است - را نيز شامل شود ، در ايجاب و سلب هم فرقى بين مفهوم و منطوق وجود ندارد . بلكه فقط موضوع آنها فرق مىكند . موضوع در منطوق ، عبارت از « أُفّ » و در مفهوم عبارت از « ضرب و شتم و جرح و . . . » است . بنابراين موصوف در باب مفهوم ، عبارت از قضيّه است . مفهوم قضيهء شرطيه ، يك قضيّهء شرطيّهء ديگر است . همچنين اگر در قضيّهء وصفيه قائل به مفهوم شويم ، مفهوم قضيّهء « أكرم الرجل العالم » عبارت از « لا يجب إكرام الرجل غير العالم » است يعنى مفهوم قضيّهء وصفيه ، عبارت از يك قضيّهء وصفيه ديگر است . مرحوم آخوند نيز در وسط كلام خودشان مىفرمايند : « مفهوم قضيّهء شرطيهء « إن جاءك زيدٌ فأكرمه » ، قضيّهء شرطيه‌اى است كه شرط و جزاء آن سالبه مىباشند ولى در صدر و ذيل كلامشان تعبيراتى دارند كه ظاهراً با اين تعبير منافات دارد . مرحوم آخوند در صدر كلام خود مىفرمايد : مفهوم عبارت از حكمى اخبارى « 1 » يا انشائى\r\n\r\n\r\n","description":"","footnote":"\r\n( 1 ) - مفهوم ، اختصاصى به قضاياى انشائى ندارد بلكه در قضاياى اخبارى هم مطرح است . وقتى شما به رفيق خود مىگوييد : « اگر به منزل من بيايى من هم به منزل تو خواهم آمد » ، چنانچه اين جمله مفهوم داشته باشد ، مفهوم آن‌هم يك قضيهء اخبارى است و آن اين است كه « اگر به منزل من نيايى من هم به منزل شما نمىآيم » .\r\n","page_name":" 18 ","page_number":18},
  {"content":"\r\n\r\nاست كه اين حكم بر اساس خصوصيتى كه در منطوق وجود دارد ، بدست آمده است . به نظر مىرسد اين كلام ايشان درست نباشد ، زيرا مفهوم ، حكم نيست . حكم ، مفرد است ، مثل « وجوب صلاة الجمعة » . بخلاف « الصلاة واجبة » كه جمله است و حكم نيست . « الصلاة واجبة » قضيّهء مشتمل بر حكم است نه اينكه خودش حكم باشد . سپس ايشان در ذيل كلام خود مىفرمايد : « فصحّ أن يقال : إنّ المفهوم إنّما هو حكم غير مذكور لا أنّه حكم لغير مذكور » « 1 » . اين تعبير ايشان درست نيست ، زيرا همان گونه كه گفتيم : « مفهوم ، حكم نيست » بنابراين نوبت به اين نمىرسد كه بحث كنيم آيا مفهوم ، حكم غير مذكور است يا حكم براى غير مذكور . همان‌طور كه منطوق ، حكم نيست بلكه قضيّهء مشتمل بر حكم است ، مفهوم هم به‌همين‌صورت است و به عبارت ديگر : موصوف براى مفهوميت و منطوقيت ، عبارت از قضيّه است و مفهوم مورد بحث در اصول - كه در مقابل منطوق است - هيچ ارتباطى با مفردات و با نفس حكم ندارد . بحث در اين است كه آيا مثلًا قضيّهء « إن جاءك زيد فأكرمه » قضيّهء ديگرى هم به دنبال خود دارد يا نه ؟ منكرين مفهوم ، وجود قضيّهء ديگر را نفى كرده و قائلين به مفهوم ، وجود آن را اثبات مىكنند .\r\n\r\nمقدّمهء دوّم : آيا مفهوميت از صفات مدلول است يا از صفات دلالت ؟\r\n\r\n[ كلام مرحوم آخوند 
  ]\r\nمرحوم آخوند مىفرمايد : أشبه اين است كه ما عنوان مفهوميت را وصف براى مدلول بدانيم و اگر كسى آن را وصف براى دلالت دانست ، اين در حقيقت ، وصف به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 301\r\n","page_name":" 19 ","page_number":19},
  {"content":"\r\n\r\nحال متعلّق موصوف است و جنبهء تسامح و تجوّز دارد نه اينكه مربوط به خود موصوف باشد . « 1 » البته اين بحث ثمرهء عملى ندارد ولى از نظر علمى قابل بررسى است . بررسى كلام مرحوم آخوند : براى بررسى كلام ايشان مطلبى را مطرح مىكنيم كه تفصيل آن در بحث « قضايايى كه مفهوم دارند يا ندارند » مطرح خواهد شد . آن مطلب اين است كه : قائلين به وجود مفهوم براى بعضى از قضايا - مثل جملهء شرطيه - در طريق استفادهء مفهوم ، اختلاف كرده‌اند : « 2 » قدماء مىگويند : دليل بر اينكه جملهء « إن جاءك زيد فأكرمه » داراى مفهوم است اين است كه مولاى آمر كه در مقام انشاء حكم و جعل وظيفه براى مكلّف بوده و از طرفى هم عاقل ، متوجّه و مختار بوده ، مىتوانسته به‌طور مستقيم اكرام زيد را واجب كند و آن را معلّق بر مجىء او ننمايد . ولى وقتى مىبينيم حكم خود را معلّق بر مجىء زيد كرده ، عقل استفاده مىكند كه بين مجىء زيد و وجوب اكرام ، ارتباطى وجود دارد و مجىء زيد ، دخالتى در ثبوت اين حكم دارد ، به‌گونه‌اى كه اگر مجىء زيد نباشد ، حكم وجوب اكرام هم تحقّق ندارد . اگر مجىء زيد دخالتى در حكم نداشت ، چرا مولا آن را ذكر كرده است ؟ در حالى كه فرض اين است كه مولا عاقل ، متوجه و مختار بوده است . متأخرين « 3 » از راه ديگر وارد شده‌اند و آن از راه عليّت منحصره است . بعضى از آنان مىگويند : « ادات شرط براى دلالت بر عليّت منحصره وضع شده‌اند » يعنى به جاى « إن جاءك زيد فأكرمه » مىتوان گفت : « العلّة المنحصرة لوجوب إكرام زيد مجيئه » .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 301\r\n( 2 ) - البته ما فعلًا كارى به صحّت و سقم نظريات آنان نداريم .\r\n( 3 ) - مثل مرحوم آخوند و جمعى ديگر .\r\n","page_name":" 20 ","page_number":20},
  {"content":"\r\n\r\nبرخى ديگر نيز علّيت منحصره را از راه اطلاق ادات شرط يا اطلاق جملهء شرط استفاده مىكنند نه از راه وضع . تحقيق اين بحث را به زودى ارائه خواهيم كرد . حال ما بايد كلام مرحوم آخوند را بر اساس هريك از مبناى قدماء و متأخرين بررسى كنيم : بنا بر مبناى قدماء ، موصوفِ مفهوم ، نه عبارت از مدلول است و نه عبارت از دلالت . بلكه مفهوم ، يك حكم عقلى است . عقل وقتى قضيّهء « إن جاءك زيد فأكرمه » را ملاحظه مىكند و مىبيند كه جاعل اين حكم ، مولايى عاقل ، مريد ، متوجه و ملتفت است ، حكم مىكند كه مجىء زيد ، در وجوب اكرام دخالت دارد به‌گونه‌اى كه اگر مجىء نباشد ، وجوب اكرام هم نيست . بنابراين جملهء فوق داراى مفهوم است و اين نه ربطى به دلالت دارد و نه ربطى به مدلول . بلكه خصوصيات موجود در آمر ، عقل را به سوى اين معنا هدايت كرده است . لذا روى مبناى متقدّمين وجهى براى مطرح كردن اين مسئله وجود ندارد . امّا بنا بر مبناى متأخرين - مخصوصاً مبناى مرحوم آخوند - اگر ما از طريق وضع وارد شويم و بگوييم : « واضع ، ادات شرط را براى دلالت بر علّيت منحصره وضع كرده است » ناچاريم ملتزم شويم كه مفهوم عبارت از يك مدلول التزامى براى قضيّهء منطوقيه است . زيرا مدلول التزامى ، منحصر به باب مفردات نيست بلكه در باب جمل و قضايا هم جريان دارد . براى روشن شدن اينكه قضايا هم گاهى مدلول التزامى دارند ، قبل از اينكه جملهء شرطيه را مورد بحث قرار دهيم ، فرض مىكنيم مولا در كلام خودش ادات شرط را به كار نبرده باشد بلكه گفته باشد : « العلّة المنحصرة لوجوب إكرام زيد عبارة عن مجيئه » .\r\nدر اين صورت لازمهء علّيت منحصره اين است كه با نبودن آن علّت ، معلول هم تحقّق پيدا نكند و اين همان مدلول التزامى براى جملهء مذكور است . اگر ادات شرط هم - به حسب وضع واضع - براى عليّت منحصره وضع شده باشند\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىتوانيم بگوييم : « قضيّهء شرطيه داراى مدلول التزامى است » . در اين صورت جاى اين سؤال است كه آيا عنوان مفهوميت ، صفت براى مدلول است يا براى دلالت يا اينكه صفت براى دالّ است ؟ در پاسخ اين سؤال بايد بگوييم : اين مطلب در دلالت مطابقه و تضمن و التزام به صورت يكنواخت است ولى در دلالت مطابقه قدرى روشن‌تر است . « 1 » در دلالت مطابقه ، دالّ ، متصف به عنوان مطابِق و مدلول ، متصف به عنوان مطابَق ، و دلالت ، متصف به عنوان مطابقه مىشود . ما همان‌طور كه حقيقتاً مىتوانيم بگوييم : « انسان به دلالت مطابقه ، بر حيوان ناطق دلالت مىكند » ، مىتوانيم بگوييم : « دلالت انسان بر حيوان ناطق دلالت مطابقى است » و يا بگوييم : « حيوان ناطق ، معناى مطابقى براى انسان است . در دلالت التزاميه - كه محلّ بحث است - هم همين‌طور است . وقتى مىگوييد :\r\n« أربعه به دلالت التزاميه دلالت بر زوجيّت مىكند » ، التزاميه را هم مىتوانيم صفت براى دلالت دانسته و بگوييم : « دلالت اربعه بر زوجيّت ، دلالت التزاميه است » و هم مىتوانيم صفت براى زوجيّت دانسته و بگوييم : « زوجيّت ، مدلول التزامى اربعه است » و هم مىتوانيم صفت براى خود اربعه - به عنوان دالّ - دانسته و بگوييم : « اربعه به دلالت التزامى دلالت بر زوجيّت مىكند » . به نظر متأخرين ، در مدلول التزامى قضايا هم مىتوانيم همين حرف را بگوييم يعنى مىتوان گفت : « جملهء إن لم يجئك زيد فلا يجب إكرامه ، مدلول التزامى إن جاءك زيد فأكرمه است » و نيز مىتوان گفت : « جملهء إن جاءك زيد فأكرمه ، به دلالت التزامى دلالت بر مفهوم مىكند » و نيز مىتوان گفت : « دلالت جملهء إن جاءك زيد فأكرمه بر إن لم يجئك زيد فلا يجب إكرامه ، دلالت التزاميه است » . در نتيجه اگر ما مفهوم را بنا بر مبناى قدماء پياده كنيم ، نه ارتباطى به دلالت\r\n\r\n\r\n","description":"","footnote":"\r\n( 1 ) - چون عنوان « مفاعله » در آن مطرح است .\r\n","page_name":" 22 ","page_number":22},
  {"content":"\r\n\r\nخواهد داشت و نه ربطى به مدلول و نه به دالّ ، بلكه مفهوم حكمى عقلى است كه منشأ آن خصوصياتى است كه در مولاى حاكم وجود دارد . امّا بنا بر مبناى متأخّرين - مخصوصاً در صورتى كه بر وضع تكيه كنيم - مفهوم به عنوان يك مدلول التزامى مطرح خواهد بود و همان‌طور كه در مدلولات التزامى مفردات ، عنوان التزاميت هم مىتواند صفت مدلول باشد و هم مىتواند صفت دلالت باشد و هم صفت دالّ باشد و همهء اين‌ها به نحو حقيقت است ، در باب مفهوم هم مسئله به‌همين‌صورت است .\r\n\r\nمقدّمهء سوّم : آيا نزاع در باب مفهوم ، صغروى است يا كبروى ؟\r\nدر اكثر مباحث اصول ، نزاع ، كبروى است . مثلًا وقتى بحث مىشود كه آيا خبر واحد حجّت است يا نه ؟ عنوان خبر واحد - با قطع نظر از حجّيت - عنوانى واقعى است ولى آنچه در اصول مورد بحث قرار مىگيرد عبارت از حكم خبر واحد است و مىخواهيم ببينيم آيا شارع مقدّس حجّيت را براى خبر واحد جعل كرده است يا نه ؟\r\nبنابراين محلّ نزاع در باب خبر واحد ، كبروى است و بحثى است كه بعد از احراز صغرى مطرح مىشود . حال مىخواهيم ببينيم آيا نزاع در باب مفاهيم به چه صورتى است ؟\r\nوقتى ما مىگوييم : مفهوم جملهء « إن جاءك زيد فأكرمه » عبارت از « إن لم يجئك زيد فلا يجب إكرامه » است آيا نزاع در اصل وجود مفهوم است - تا نزاع صغروى باشد - يا اينكه اصل وجود مفهوم مسلّم است و در حجّيت آن بحث است و نزاع ، كبروى است ؟\r\nنزاع صغروى به اين معناست كه ببينيم آيا در مورد قضيّهء « إن جاءك زيد فأكرمه » دو قضيّه مطرح است كه يكى اصالت داشته و به عنوان قضيّهء منطوقيه مطرح است و ديگرى تبعيت داشته و به عنوان قضيّهء مفهوميه مطرح است ، يا اينكه در اينجا بيش\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاز يك قضيه وجود ندارد و آن همان چيزى است كه مولا به آن نطق كرده است ؟ و نزاع كبروى به اين معناست كه ما وجود دو قضيّه را پذيرفته باشيم ولى بحث كنيم كه آيا قضيّه دوّم هم - مانند قضيّه اوّل - حجّيت دارد يا نه ؟ پاسخ به اين سؤال نيز - مانند مسألهء قبل - بر مبناى قدماء و متأخرين فرق مىكند . طبق مبناى متأخرين ، ترديدى نيست كه نزاع در باب مفهوم ، نزاع صغروى است . نزاع در اين است كه آيا مفهوم وجود دارد يا نه ؟ و به تعبيرى كه در مقدّمهء قبل گفتيم : نزاع در اين است كه آيا براى قضيّهء منطوقيه ، مدلولى التزامى وجود دارد يا نه ؟ توضيح اينكه : متأخرين - مانند مرحوم آخوند و ديگران - كه قائل به مفهوم شده‌اند از اين راه وارد شده‌اند كه ادات شرط براى دلالت بر علّيت منحصره وضع شده‌اند و اگر هم وضع نشده باشند ، از راه اطلاق ، بر علّيت منحصره دلالت مىكنند .\r\nولى منكرين مفهوم گفته‌اند : نه وضعى در كار است و نه اطلاقى كه دلالت بر علّيت منحصره كند . در نتيجه بنا بر مبناى متأخرين قائل به مفهوم ، بحث در اين مىشود كه آيا ادات شرط ، بر علّيت منحصره دلالت مىكنند ؟ اگر دلالت كنند ، داراى مدلول التزامى خواهند بود و آن مدلول اين است كه اگر اين علّيت منحصره نباشد ، معلول هم تحقّق نخواهد داشت و اگر دلالت نكنند چنين مدلولى وجود نخواهد داشت . پس طبق مبناى متأخرين - چه قائلين به مفهوم و چه منكرين آن - بحث در اصل وجود و عدم وجود مدلول التزامى براى جمله است ، نه اينكه بحث در حجّت و عدم حجّيت آن باشد ، زيرا روشن است كه اگر جمله‌اى مدلول التزامى داشت ، حتماً حجّت خواهد بود و نمىتوان حجّيت آن را نفى كرد . بنا بر مبناى قدماء نيز مسئله به‌همين‌صورت است و نزاع ، صغروى است . همان‌طور كه گفتيم : قدماء به مسألهء وضع و اطلاق تمسك نكردند بلكه مىگفتند :\r\nاگر مولاى عاقل مختار ملتفت در مقام انشاء حكم بوده و بگويد : « إن جاءك زيد فأكرمه » همين‌كه حكم وجوب اكرام را معلّق بر مجىء زيد كرده است معلوم مىشود كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمجىء زيد در وجوب اكرام مدخليت داشته است و الّا وجهى نداشت كه مولا عبارت « إن جاءك زيدٌ » را بگويد ، بلكه از اوّل مىگفت : « أكرم زيداً » . در نتيجه مجىء زيد در ارتباط با وجوب اكرام اوست . « 1 » در اينجا ممكن است سؤال شود : آيا منكرين از متقدّمين ، اين مسئله را انكار مىكنند ؟\r\nآيا آنان مىگويند : قيد « إن جاءك زيد » در كلام مولا بيهوده است ؟ روشن است كه كسى نمىتواند ملتزم به يك چنين چيزى بشود . پس آيا محلّ نزاع بين قدماء در چيست ؟ در پاسخ مىگوييم : ما اين مطلب را قبول داريم ، به‌همين‌جهت مىگوييم : قدماء - چه قائلين به مفهوم ، چه منكرين مفهوم - قبول دارند كه مجىء زيد ، دخالت در وجوب اكرام او دارد ولى محلّ نزاع آنان در اين است كه اين مدخليتى كه مجىء زيد در وجوب اكرام دارد و كسى نمىتواند آن را انكار كند آيا تا چه حدّى است ؟ قائلين به مفهوم مىگويند : حدّ مدخليّت ، به نحو مدخليت عليت منحصره است يعنى با تحقّق مجىء زيد ، وجوب اكرام ثابت است و با نبودن مجىء زيد ، چنين حكمى هم وجود ندارد . ولى منكرين مفهوم مىگويند : حدّ مدخليّت ، به نحو مدخليّت علّيت غير منحصره است « 2 » بنابراين اگرچه با بودن مجىء زيد ، وجوب اكرام ثابت است ولى با نبودن مجىء زيد ، نمىتوان وجوب اكرام را نفى كرد زيرا ممكن است وجوب اكرام از طريق علّت ديگرى - غير از مجىء زيد - ثابت باشد . در نتيجه بنا بر مبناى قدماء هم - مانند مبناى متأخرين - بحث مفهوم يك بحث صغروى است نه كبروى .\r\n\r\n\r\n","description":"","footnote":"\r\n( 1 ) - ما فعلًا كارى به درست يا نادرست بودن كلام آنان نداريم .\r\n( 2 ) - علّيت غير منحصره در جايى است كه معلول ، بيش از يك علّت داشته باشد ، مثل حرارت كه هم از ناحيهء شمس تحقّق پيدا مىكند و هم از ناحيهء نار . در اينجا بين علّت و معلول ، ارتباط وجود دارد . ولى ارتباط به نحو عليت غير منحصره است .\r\n","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nبحث اوّل : مفهوم شرط\r\nبحث در اين است كه آيا قضيّهء شرطيه داراى مفهوم است ؟ « 1 » يعنى آيا در جملهء شرطيه ، به دنبال قضيهء منطوقيه ، قضيّهء مفهوميه‌اى هم وجود دارد يا نه ؟ همان گونه كه قبلًا اشاره كرديم نزاع در باب مفهوم ، نزاعى صغروى است نه كبروى . يعنى بحث در اين است كه - مثلًا - آيا جملهء شرطيه مفهوم دارد يا نه ؟ بديهى است كه اگر داراى مفهوم باشد ، حجّيت مفهوم هم مانند حجّيت منطوق خواهد بود . نه اينكه پس از ثبوت مفهوم بخواهيم در مورد حجّيت آن بحث كنيم . حال بحث در اين است كه آيا قضيّهء « إن جاءك زيد فأكرمه » مستلزم قضيّهء « إن لم يجئك زيد فلا يجب إكرامه » هست يا نه ؟ و به عبارت ديگر : آيا قضيّهء شرطيهء « إن\r\n\r\n\r\n","description":"","footnote":"\r\n( 1 ) - خواه جزاء آن جملهء انشائيه باشد - مثل اينكه مولا بگويد : « إن جاءك زيد فأكرمه - و يا اينكه جملهء خبريه باشد ، مثل اينكه كسى به دوست خود بگويد : « إن جئتنى أكرمتك » . هر دوى اين‌ها در باب مفهوم مورد بحث قرار مىگيرند ، هرچند ثمرهء مفهوم در قضاياى مورد ابتلاى ما - در مباحث فقهى - معمولًا در جايى ظاهر مىشود كه جزاء آن عبارت از حكم شرعى - اعم از تكليفى يا وضعى - باشد . حكم وضعى مانند : « إذا كان الماء قدر كرّ لا ينجّسه شيء » . چون عدم تنجّس ، حكمى وضعى است .\r\n","page_name":" 27 ","page_number":27},
  {"content":"\r\n\r\nجاءك زيدٌ فأكرمه » يك قضيّه است يا دو قضيّه ؟ قائلين به ثبوت مفهوم مىگويند : اين قضيّه - در مقام تحليل - به دو قضيّه منحل مىشود ولى يكى اصالت داشته و ديگرى تبعيت دارد . امّا منكرين ثبوت مفهوم مىگويند : اين قضيّه ، يك قضيّه است و هيچ‌گونه استلزامى در آن وجود ندارد .\r\n\r\nنظر قائلين به ثبوت مفهوم\r\nقائلين به ثبوت مفهوم در قضيّهء شرطيّه ، از دو طريق وارد شده‌اند : طريق اوّل ، راهى است كه قدماء مطرح كرده‌اند و اگر اين راه ثابت شود ، در مورد ساير قضاياى مورد بحث - مثل قضيّهء وصفيّه - هم مفيد خواهد بود . طريق دوّم ، راهى است كه متأخرين مطرح كرده‌اند . آنان در ارتباط با هريك از قضايا ، راه جداگانه‌اى را ذكر كرده‌اند .\r\n\r\nطريق اوّل ( طريق قدماء ) :\r\nآن دسته از قدماء كه قائل به مفهومند ، مىگويند : وقتى متكلم عاقل مختار ، به عبد مىگويد : « إن جاءك زيد فأكرمه » ، اين كلام مانند ساير افعال ارادى صادر از عاقل مختار است . عقلاء مىگويند : افعال ارادى صادر از عاقل مختار را نمىتوان حمل بر اشتباه كرد . « 1 » قدماء مىگويند : جملهء « إن جاءك زيدٌ فأكرمه » اگرچه به عنوان تكلّم است ولى تكلّم يكى از افعال ارادى صادر از عاقل مختار است و لازمهء اراده اين است كه اين\r\n\r\n\r\n","description":"","footnote":"\r\n( 1 ) - يكى از مبادى اراده ، عبارت از « تصور » است . تصور ، به معناى التفات نفس است و اين عبارت اخرى از توجّه و التفات است . يكى ديگر از مبادى اراده ، عبارت از « تصديق به فايده » است و تصديق به فايده ، به معناى « هدف‌دار بودن عمل » است .\r\n","page_name":" 28 ","page_number":28},
  {"content":"\r\n\r\nجمله از روى توجه و التفات صادر شده و هدف و غرضى را دنبال كند . ولى آيا غرض از اين جمله چيست ؟ ابتداءً اغراض متعدّدى مىتوان تصور كرد : 1 - مولا بخواهد خودش را امتحان كند ، كه آيا قدرت بر تكلّم دارد يا نه ؟ 2 - مولا بخواهد خودش را امتحان كند ، كه آيا تكلّم او زبان عربى خوب است يا نه ؟ 3 - مولا بخواهد با عبد خودش مزاح كند . اين اغراض اگرچه مىتواند جنبهء عقلايى داشته باشد ولى عقلاء اعتنايى به آن ندارند ، زيرا عقلاء مىگويند : هدف از وضع الفاظ ، سهولت تفهيم و تفهّم است و الّا اصل تفهيم و تفهّم از راه‌هاى ديگر - مانند اشاره و . . . - نيز امكان‌پذير است . با توجه به اين هدفِ واضع و اينكه مولا در مقام بيان مراد خود ، لفظ را به كار برده است ، اين احتمالات كنار مىرود . ظاهر اين است كه وقتى مولا مىگويد : « إن جاءك زيد فأكرمه » ، هم توجه و التفات دارد و هم تكلمش هدف‌دار است يعنى مىخواهد مقصود باطنى خودش را به عبد بفهماند و آن عبارت از « الزام به اكرام زيد هنگام مجىء او » مىباشد . قدماء مىگويند : مولايى كه داراى اين خصوصيات است و از اوّل مىتوانسته قيد « مجىء » را نياورد ، چرا قيد « مجىء » را در كلام خود آورده است ؟ آيا - با توجه به خصوصيات مولا - مىتوان تصور كرد كه اين قيد ، لغو بوده و مدخليتى در حكم نداشته باشد ؟ عقل و عقلاء مىگويند : اين شرط ، حتماً با حكم ارتباط دارد و نمىشود بين اين‌ها هيچ‌گونه ارتباطى وجود نداشته باشد . لذا از آوردن قيد ، اصل ارتباط بين مجىء زيد و وجوب اكرام را استفاده مىكنيم . مطلب ديگرى كه در اينجا وجود دارد اين است كه مولا در مقام تعليق ، تنها قيدى را كه متعرّض شده ، عبارت از قيد « مجىء زيد » بوده است ، در حالى كه مىتوانست قيود ديگر را نيز مطرح كند و مجموع آنها را در ارتباط با جزاء قرار دهد . « 1 »\r\n\r\n\r\n","description":"","footnote":"\r\n( 1 ) - مثل اينكه بگويد : « إن جاءك زيدٌ و سلَّم عليك فأكرمه » .\r\n","page_name":" 29 ","page_number":29},
  {"content":"\r\n\r\nامّا مولاى عاقل مختار و متوجه و ملتفت ، تنها چيزى را كه مطرح كرده عبارت از « مجىء زيد » است و از اين مسئله معلوم مىشود كه تنها قيد « مجىء زيد » در ارتباط با حكم مىباشد و قيود ديگر ، مدخليتى در حكم ندارند و اين مستلزم مفهوم است . يعنى اگر مجىء زيد تحقّق پيدا نكند ، وجوب اكرام هم وجود نخواهد داشت . همان گونه كه در ابتداى بحث اشاره كرديم ، اين راه در ارتباط با ساير جمل مورد بحث نيز جريان دارد مثلًا اگر مولا بگويد : « أكرم زيداً الجائي » ، از آوردن قيد « الجائي » و نياوردن قيود ديگر ، معلوم مىشود كه وصف مجىء ، تنها خصوصيتى است كه در وجوب اكرام زيد نقش دارد . در نتيجه اگر مجىء ، منتفى شود ، وجوب اكرام هم منتفى خواهد بود . بررسى طريق قدماء : به نظر مىرسد اين راه نمىتواند مفهوم مورد بحث را ثابت كند زيرا : اولًا : « 1 » در باب مفهوم مخالف - كه عمده محلّ بحث ماست - وقتى مىگوييم : « مفهوم ، عبارت از الانتفاء عند الانتفاء است ، يعنى قضيّهء مفهوميه ، قضيّه‌اى است كه در ايجاب و سلب با قضيّهء منطوقيه مخالفت دارد . مفهوم « إن جاءك زيد فأكرمه » اين است كه « إن لم يجئك زيد فلا يجب إكرامه » يعنى در صورت انتفاء مجىء زيد ، وجوب اكرام او هم منتفى خواهد شد » آيا كدام وجوب اكرام منتفى مىشود ؟ آيا شخص همان « وجوب اكرام » ى است كه در منطوق مورد جعل مولا قرار گرفته است ؟ اين را كسى نمىتواند انكار كند كه اگر مولا حكمى را جعل كرد و در اين حكم ، موضوعى با خصوصياتى دخالت داشت ، چنانچه ذره‌اى از قيود آن موضوع منتفى شود ، حكم مجعول مولا هم منتفى خواهد شد . آنچه را مولا جعل كرده ، وجوب اكرام هنگام مجىء\r\n\r\n\r\n","description":"","footnote":"\r\n( 1 ) - اين مطلب را مرحوم آخوند در تنبيهات بحث مفاهيم مطرح كرده است . رجوع شود به : كفاية الاصول ، ج 1 ، ص 309\r\n","page_name":" 30 ","page_number":30},
  {"content":"\r\n\r\nزيد است . همان‌طور كه اگر زيد را برداشته و به جاى آن « عَمرو » را بگذاريم ، موضوع حكم ، تحقّق نداشته و آن حكم نيز منتفى خواهد شد . اگر قيد آن را هم برداريم ، حكم مجعول مولا منتفى خواهد شد . در باب مفهوم ، مسألهء انتفاء شخص حكم منطوق مطرح نيست بلكه انتفاء سنخ و مثل حكمى كه در قضيّهء منطوقيه جعل شده مطرح است . در باب مفهوم موافق هم همين‌طور است . در آيهء شريفهء ( فلا تقل لهما أُفٍّ ) « 1 » كه گفته مىشود : « مفهوم آن ، عدم جواز ضرب و شتم و جرح نسبت به پدر و مادر است » آيا اين « عدم جواز » همان « عدم جواز » ى است كه در « لا تقل » وجود دارد ؟ خير ، موضوع « لا تقل » عبارت از « قول أُفّ » است كه در كتاب خدا آمده و از اين محدوده هم تجاوز نمىكند بلكه اين آيه اگر مفهوم موافقى داشته باشد معنايش اين است كه حكم ديگرى مماثل با اين نهى و از سنخ اين نهى وجود دارد كه از راه اولويت استفاده مىشود . بنابراين همان‌طور كه در مفهوم موافق ، نزاع در ارتباط با شخص حكم مذكور در منطوق نيست « 2 » ، در باب مفهوم مخالف هم همين مسئله مطرح است . با اين تفاوت كه در مفهوم موافق ، مماثل حكم منطوقى را ثابت مىكنيم ولى در مفهوم مخالف ، مماثل حكم منطوقى را نفى مىكنيم . به عبارت ديگر : فرق بين اين دو ، فقط از ناحيهء سلب و ايجاب است و الّا آنچه سلب يا اثبات مىشود ، در هر دو عبارت از « حكم مماثل » است . بنابراين مراد از « الانتفاء عند الانتفاء » در مورد مفهوم مخالف ، عبارت از انتفاء سنخ حكم موجود در منطوق هنگام انتفاء شخص حكمى است كه در منطوق جعل شده است .\r\n\r\n\r\n","description":"","footnote":"\r\n( 1 ) - الإسراء : 23\r\n( 2 ) - يعنى بحث در توسعهء حكم منطوقى « فلا تقل لهما أُفٍّ » - به‌گونه‌اى كه شامل « لا تضربهما » و « لا تشتمهما » و . . . هم بشود - و عدم توسعهء آن نيست . بلكه دايرهء منطوق ، همين محدوده است و در ارتباط با مفهوم موافق ، حكم ديگرى را كه عين همين نهى است - نه شخص آن - مطرح مىكنيم .\r\n","page_name":" 31 ","page_number":31},
  {"content":"\r\n\r\nدر اينجا تذكر اين نكته را لازم مىدانيم كه در جهت مورد بحث ما ، فرقى نمىكند كه دلالت جزاء در جملهء شرطيه از طريق هيئت باشد يا از طريق مادّه . مثلًا اگر جزاء در قضيّهء شرطيه دلالت بر وجوب كند ، فرقى نيست كه اين وجوب از طريق هيئت افعل - كه داراى معنايى حرفى است - باشد يا از طريق « يجب » و « واجب » و امثال آن باشد .\r\nدر جايى كه مولا بگويد : « إن جاءك زيدٌ فإكرامه واجبٌ عليك » ، وقتى وارد مرحلهء مفهوم مىشويم ، بحث نمىكنيم كه آيا هنگام انتفاء مجىء زيد ، شخص اين « فإكرامه واجب عليك » - كه مولا جعل كرده - منتفى مىشود يا نه ؟ انتفاء شخص حكم ، هنگام انتفاء موضوع يا قيد آن ، مسأله‌اى است كه هم قائلين مفهوم آن را قبول دارند و هم منكرين آن . همهء جهاتى كه مولا برايش مدخليت قائل است ، در شخص حكم مجعول نقش دارد . بلكه در باب مفهوم ، سخن از انتفاء سنخ حكم است . مىخواهيم ببينيم آيا در صورت انتفاء مجىء زيد ، قضيّهء مفهوميه‌اى كه جزاى آن نفى وجوبى مماثل با وجوب مذكور در قضيّهء منطوقيه باشد ، مطرح است يا نه ؟ توضيح بيشتر اين مسئله را در تنبيهات بحث مفاهيم مطرح خواهيم كرد . ثانياً : كلام قدماء مورد قبول ماست ولى بحث در اين است كه آيا دخالت مجىء زيد و عدم دخالت شىء ديگر ، در كدام حكم است ؟ روشن است كه اين‌ها در شخص حكم مجعول مولا دخالت دارند . در اين صورت با توجه به اينكه مفهوم عبارت از انتفاء سنخ حكم است نه انتفاء شخص حكم ، نتيجه اين مىشود كه دليل قدماء چيزى را ثابت مىكند كه خارج از نزاع در باب مفهوم است . آنچه در باب مفهوم مورد بحث است انتفاء سنخ وجوبى است كه مولا جعل كرده است در حالى كه دليل قدماء اثبات مىكند كه مجىء زيد در ارتباط با شخص وجوب اكرام مذكور در كلام مولا نقش دارد و اثبات نمىكند كه در ارتباط با كلّى وجوب اكرام نقش داشته باشد . شاهدش اين است كه اگر امروز مولا گفت : « إن جاءك زيد فأكرمه » و فردا دستور ديگرى صادر كرده و گفت : « إن سلّم عليك زيد فأكرمه » هيچ‌گونه تناقضى بين اين دو حكم ملاحظه نمىشود . در وجوب مجعول اوّل ، مجىء زيد دخالت داشت و غير مجىء ، هيچ‌گونه مدخليتى نداشت\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو در وجوب مجعول دوّم ، سلام زيد دخالت داشته و غير سلام ، هيچ‌گونه مدخليتى نداشت . از اينجا مىفهميم كه حكم مجعول ، داراى خصوصيتى است و تمام موضوع و شئون موضوع در شخص اين حكم دخالت دارند و اگر ذرّه‌اى از شئون موضوع كم شود ، شخص اين حكم منتفى خواهد شد . لذا در رواياتِ احكام وضعيّه ، ملاحظه مىشود كه روايات مختلفى وجود دارد ولى هيچ‌گونه تعارضى بين آنها وجود ندارد . مثلًا در باب كرّ مىفرمايد : « إذا كان الماء قدر كرّ لا ينجّسه شيء » « 1 » و در باب جارى مىفرمايد : « الماء الجاري لا ينجّسه شيء » « 2 » و در باب مطر مىفرمايد : « ماء المطر لا ينجّسه شيء » « 3 » ، بين اين‌ها هيچ‌گونه تناقضى مشاهده نمىشود . در حالى كه اگر معناى « إذا كان الماء قدر كرّ لا ينجّسه شيء » اين باشد كه در ارتباط با كلّى عدم منجّسيّت ، فقط كريّت نقش دارد ، پس ماء جارى و ماء مطر و . . . نبايد نقشى در عدم منجّسيّت داشته باشند . در نتيجه اگر مولا يك روز بگويد : « إن جاءك زيد فأكرمه » و روز ديگر بگويد : « إن سلّم عليك زيد فأكرمه » ، اين‌ها دو دستور شخصى مولاست و بين آنها هيچ تعارضى وجود ندارد . ولى اين‌ها ربطى به باب مفهوم ندارد . مفهوم ، انتفاء سنخ حكم است نه انتفاء شخص حكم و راهى كه قدماء مطرح كرده‌اند ما را به سوى انتفاء سنخ حكم هدايت نمىكند . راه قدماء مىگويد : مجىء زيد ، در شخص حكم مجعول از ناحيهء مولا دخالت دارد و غير مجىء در شخص اين دستور نقشى ندارد . ما مىگوييم : اين حرف مورد قبول است ولى نمىتواند در ارتباط با مفهوم مورد استفاده قرار گيرد ، زيرا انتفاء در باب مفهوم ، به سنخ حكم اضافه مىشود نه به شخص\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 9 من أبواب الماء المطلق )\r\n( 2 ) - مستدرك الوسائل ، ج 1 ، ص 190 ،\r\n( 3 ) - رجوع شود به : وسائل الشيعة ، ج 1 ( باب 6 من أبواب الماء المطلق )\r\n","page_name":" 33 ","page_number":33},
  {"content":"\r\n\r\nحكم و راه قدماء نمىتواند چنين چيزى را اثبات كند . لذا دليل قدماء به‌طور كلّى از بين مىرود .\r\n\r\nطريق دوّم ( طريق متأخّرين ) :\r\nآن دسته از متأخرين كه قائل به مفهومند ، براى اثبات مفهوم قضيهء شرطيه مىگويند « 1 » : ارتباطى كه در قضيّهء شرطيه بين شرط و جزاء وجود دارد ، به نحو علّيت منحصره است . يعنى وقتى مولا مىگويد : « إن جاءك زيد فأكرمه » گويا مىخواهد بگويد : « علّت منحصره براى وجوب اكرام زيد ، عبارت از مجىء اوست » . خاصيت علّت منحصره اين است كه با نبودن آن علّت ، امكان تحقّق براى معلول وجود نخواهد داشت و « الانتفاء عند الانتفاء » تحقّق پيدا كرده و قضيّهء شرطيه داراى مفهوم خواهد بود . ولى آيا اين علّيت منحصره از چه طريقى استفاده مىشود ؟ براى دلالت بر اين علّيت منحصره ، راه‌هايى مطرح شده است :\r\n\r\n[ راه‌هايى براى اثبات عليت منحصره شرط براى جزاء 
  ]\r\n\r\nراه اوّل ( تبادر ) :\r\nاين خاصيت و دلالت ، در ارتباط با وضع ادوات شرط است ، زيرا آنچه متبادر از ادوات شرط است همان علّيت منحصره است و از اينجا كشف مىشود كه واضع هم ادوات شرط را براى افادهء علّيت منحصره وضع كرده است . پس فرقى وجود ندارد بين اينكه مولا بگويد : « إن جاءك زيد فأكرمه » يا بگويد : « العلّة المنحصرة لوجوب إكرام زيد هو مجيئه » . تنها فرق بين اين دو ، از اين جهت است كه علّيت منحصره در جملهء اوّل با حرف و در جملهء دوّم با اسم افاده شده است .\r\n\r\n\r\n","description":"","footnote":"\r\n( 1 ) - در ابتداى بحث مفهوم شرط اشاره كرديم كه متأخرين براى اثبات مفهوم ، هريك از قضايا را به‌طور جداگانه مورد بحث قرار داده‌اند در حالى كه راه قدماء جنبهء عمومى داشت .\r\n","page_name":" 34 ","page_number":34},
  {"content":"\r\n\r\nبررسى راه اوّل : براى بررسى اين راه بايد دو مطلب را به هم ضميمه كنيم : مطلب اوّل : با قطع نظر از ما نحن فيه ، بايد ببينيم آيا علّيت منحصره در چه جايى مىتواند تحقّق داشته باشد ؟ براى تحقّق علّيت منحصره شش خصوصيت معتبر است كه اگر حتى يكى از آنها وجود نداشته باشد ، علّيت منحصره نمىتواند تحقّق داشته باشد : 1 - ارتباط و سنخيّت بين علّت و معلول - كه در ما نحن فيه به « شرط و جزاء » تعبير مىكنيم - . اگر بين شرط و جزاء هيچ ارتباط و سنخيتى وجود نداشته باشد ، معنا ندارد كه علّيت - آن‌هم علّيت منحصره - تحقّق پيدا كند . 2 - ارتباط بين شرط و جزاء ، به نحو لزوم باشد . مقصود از لزوم ، ارتباطى است كه قابل انفكاك نباشد . زيرا ممكن است دو چيز داراى ارتباط باشند ولى ارتباط آنها به نحو مقارنت باشد به‌گونه‌اى كه در بعضى از مقاطع زمانى بين آنها انفكاك پيدا شود . 3 - علاوه بر ارتباط لزومى ، بايد مسألهء ترتّب و طوليّت هم در كار باشد . در باب علّت و معلول ، حتى اگر علّيت منحصره هم وجود نداشته باشد ، مسألهء ترتّب و طوليت مطرح است ، البته مراد ترتّب زمانى نيست بلكه مراد ترتّب رتبى است يعنى رتبهء علّت ، مقدّم بر رتبهء معلول است . گاهى ممكن است بين دو شىء ارتباط لزومى وجود داشته باشد ولى مسألهء علّيت و ترتّب وجود نداشته باشد ، مثلًا بين زوجيّت و اربعه ارتباط لزومى وجود دارد ولى علّيت و ترتّب در كار نيست . 4 - ترتّب و طوليّت ، از ناحيهء علّت باشد . يعنى همان‌طور كه علّت ، مقدّم بر معلول است ، شرط هم مقدّم بر جزاء باشد و اگر در جايى جزاء تقدّم بر شرط داشت ، كفايت نمىكند . به عبارت ديگر : همان‌طور كه معلول ، مترتب بر علّت است ، جزاء هم مترتب بر شرط باشد و اگر جايى شرط مترتب بر جزاء باشد كفايت نمىكند . 5 - علّت ، زمانى اتصاف به انحصار پيدا مىكند كه قبل از انحصار ، اتصاف به تماميت و استقلال داشته باشد . يعنى ابتدا بايد علّت ، علّت تامّه باشد و پس از آن نوبت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبه انحصار و عدم انحصار مىرسد . توضيح : اجزاء علّت تامّه - كه هركدام به عنوان علّت ناقصه مطرحند - قبل از آنكه عنوان علّت تامه پيدا كنند ، همهء خصوصيات چهارگانه‌اى كه مطرح كرديم ، دارا مىباشند . امّا در عين حال اگر علتى بخواهد به عنوان علّت منحصره باشد ، بايد اوّل به عنوان علّت تامّه مطرح باشد تا پس از آن بتواند مسألهء انحصار و عدم انحصار مطرح شود . به بيان ديگر : علّتى كه به عنوان مقسم براى منحصره و غير منحصره قرار داده مىشود ، عبارت از علّت تامّه است نه اينكه اعم از تامّه و ناقصه باشد . 6 - علّت منحصره در جايى مطرح است كه علاوه بر تماميت ، واحد هم باشد .\r\nبنابراين اگر چيزى داراى دو علّت تامّه باشد ، نمىتوان در مورد آنها علّيت منحصره را مطرح كرد . همان گونه كه در مورد حرارت ملاحظه مىكنيم ، هم شمس علّيت تامه براى آن دارد و هم نار . مطلب دوّم : درست است كه قضيّهء شرطيه گاهى در مواردى استعمال مىشود كه شرطش به عنوان علّت منحصره براى جزاء است . ولى در عين حال مواردى را مشاهده مىكنيم كه قضيّهء شرطيه استعمال شده ولى شرط آن ، علّيت تامه دارد بدون اينكه عنوان انحصار در كار باشد . مثلًا اگر گفته شود : « إذا طلعت الشمس فالحرارة موجودة » و « إذا تحقّقت النار فالحرارة موجودة » ، بدون شك چنين استعمالى استعمال حقيقى خواهد بود و هيچ‌گونه تجوّز و تسامحى در آن وجود نخواهد داشت . اين‌گونه نيست كه دايرهء استعمال حقيقى ، محدود به جايى باشد كه علّت منحصره در كار است . حتى اگر علّيت تامه هم وجود نداشته باشد بلكه مسئله به نحو علّيت ناقصه مطرح باشد باز هم استعمال ادات شرط ، استعمال حقيقى است . مثل اينكه گفته شود : « اگر آتش تحقّق پيدا كند ، احراق حاصل مىشود » ، اين استعمال هم حقيقى است . با وجود اينكه آتش ، علّت تامه براى احراق نيست بلكه مسألهء محاذات و عدم رطوبت هم در تشكيل علّت تامه دخالت دارند . و حتى اگر علّيت ناقصه هم وجود نداشته باشد ، ترتبى هم تحقّق نداشته باشد -\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمثل « إذا تحقّقت الأربعة تحقّقت الزوجيّة » - باز هم استعمال ادات شرط ، استعمال حقيقى است . در حالى كه هيچ‌گونه علّيت و ترتّبى در كار نيست . بلكه تنها يك ملازمه‌اى بين زوجيّت و اربعه تحقّق دارد . مرحوم آخوند در همين‌جا توقف كرده‌اند ، يعنى ايشان مىفرمايند : « در قضاياى شرطيه ، ملازمه بين شرط و جزاء حتماً بايد وجود داشته باشد » . ولى ما از اين مرحله هم پائين‌تر مىرويم و جايى را فرض مىكنيم كه هيچ ملازمه‌اى بين شرط و جزاء وجود ندارد ولى در عين حال قضيّهء شرطيه - بدون هيچ تجوّز و تسامحى - استعمال مىشود . مثل اينكه گفته شود : « اگر فلان مسئول مملكتى به مسافرت برود ، محافظين او را همراهى مىكنند » . در حالى كه بين مسافرت و وجود محافظ ، فقط يك ارتباط برقرار است بدون اينكه اين ارتباط به حد لزوم برسد . بنابراين ما از راه تبادر نمىتوانيم علّيت منحصره را ثابت كنيم .\r\n\r\nراه دوّم ( انصراف ) :\r\nاين راه مىگويد : ما قبول داريم كه ادات شرط براى افادهء علّيت منحصره وضع نشده و تنها براى افادهء مطلق ارتباط بين شرط و جزاء وضع شده‌اند ولى از راه انصراف مىتوانيم علّيت منحصره را استفاده كنيم ، زيرا قضيّهء شرطيه وقتى به‌طور مطلق باشد و قرينه‌اى براى تعيين نوع ارتباط موجود در آن وجود نداشته باشد ، به كامل‌ترين مراتب ارتباط ، انصراف پيدا مىكند و آن ارتباطى است كه در علّيت منحصره وجود دارد . بررسى راه دوّم : معناى انصراف لفظ به يك معنا ، اين است كه ذهن انسان به مجرّد شنيدن آن لفظ ، منتقل به آن معنا شود . روشن است كه منشأ انصراف ، چيزى جز كثرت استعمال نخواهد بود . كثرت استعمال ، سبب مىشود كه بين لفظ و معنا انس پيدا شده و هنگام اطلاق لفظ ، همان معنا به ذهن انسان بيايد . امّا امور ديگر ، مانند كمال يا نقص و امثال\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاين‌ها نقشى در مسئله ندارد . همان‌طور كه كمال عالم نسبت به جاهل سبب نمىشود كه كلمهء « انسان » انصراف به عالم پيدا كند . همچنين قوّت نور قوى سبب انصراف « نور » به نور قوى نمىشود . ضعف و قوّت ، كمال و نقص و امثال اين‌ها هيچ ربطى به انصراف ندارد . انصراف ، فقط در ارتباط با كثرت استعمال است و كسى نمىتواند ادّعا كند كه در قضاياى شرطيه ، كثرت استعمال در ارتباط با علّيت منحصره است . اتفاقاً استعمال قضاياى شرطيه در مورد علّيت منحصره بسيار نادر است و اكثر موارد آن در ارتباط با مطلق علّت يا علّت ناقصه يا ارتباطِ به نحو لزوم و امثال اين‌هاست . پس انصراف هم نمىتواند علّيت منحصره را درست كند . مرحوم آخوند در اينجا مىفرمايد : « ارتباطى كه در علّيت منحصره بين علّت و معلول وجود دارد ، بيش از ارتباطى است كه در غير علّيت منحصره وجود دارد » . « 1 » ما در پاسخ به مرحوم آخوند مىگوييم : اين حرف قابل قبول نيست . اگر معلولى داراى يك علّت منحصره باشد و معلول ديگر دو علّت تامّه داشته باشد ، اين‌گونه نيست كه ارتباط بين معلول دوّم با علّت‌هايش ، ضعيف‌تر از ارتباط بين معلول اوّل با علّت منحصره‌اش باشد . هيچ فرقى بين علّت منحصره و علّت غير منحصره - از نظر نفس ارتباط - وجود ندارد . بنابراين راه انصراف هم از نظر صغرى و هم از نظر كبرى مخدوش است .\r\n\r\nراه سوّم ( اطلاق ادات شرط و جريان مقدّمات حكمت در مورد آن ) :\r\nاين راه مىگويد : ما قبول مىكنيم كه ادات شرط براى علّيت منحصره وضع نشده‌اند و انصرافى هم در كار نيست بلكه براى افادهء مطلق ارتباط وضع شده‌اند ولى وقتى مولا اين‌ها را استعمال كرده و در مقام بيان هم هست ، معناى « در مقام بيان بودن » اين است كه مىخواهد نوع ارتباط را هم بيان كند ، ولى ملاحظه مىكنيم در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 303\r\n","page_name":" 38 ","page_number":38},
  {"content":"\r\n\r\nكلام او نه نوع ارتباط بيان شده و نه قرينه‌اى ذكر كرده و نه قدر متيقنى در مقام تخاطب وجود دارد . در اينجا مقدّمات حكمت اقتضاء مىكند كه ما كلام متكلّم را بر كامل‌ترين مرتبه ارتباط حمل كنيم و آن عبارت از علّيت منحصره است . زيرا بيان علّيت منحصره - به لحاظ اكمل بودنش نسبت به مراتب ارتباط - نيازى به مئونهء زايده ندارد . به خلاف ارتباطهاى پايين‌تر . قائل سپس ما نحن فيه را به مسألهء اوامر تشبيه كرده مىگويد : اگر دليلى بر وجوب وضو قائم شود و ما ندانيم كه آيا وجوب وضو نفسى است يا غيرى و مقدّمى است ؟ مرحوم آخوند مىفرمود : در دوران بين نفسيّت و غيريّت ، لازمهء اطلاق و مقدّمات حكمت اين است كه بر وجوب نفسى حمل كنيم ، زيرا در واجب نفسى ، مئونهء زايدى لازم نيست و جملهء « الوضوء واجب » كفايت مىكند ولى در واجب غيرى ، مئونهء زايدى لازم است يعنى بايد بگويد : « الوضوء واجب إذا وجبت الصلاة » . قائل مىگويد : عين همين حرف را در ما نحن فيه پياده كرده مىگوييم : درست است كه ادات شرط براى مطلق ارتباط وضع شده‌اند - همان‌طور كه كلمهء « واجب » براى مطلق وجوب وضع شده است - ولى در جايى كه مقدّمات حكمت جريان پيدا كند ، كه مهم‌ترين آنها اين است كه مولا در مقام بيان باشد ، ولى با وجود اين ، هيچ خصوصيتى را مطرح نكرده است ، لازمهء مقدّمات حكمت اين است كه كلام مولا را بر جايى حمل كنيم كه مئونه زايده لازم ندارد و در اينجا علّت منحصره نيازى به مئونهء زايده ندارد . پاسخ مرحوم آخوند از راه سوّم : مرحوم آخوند كه در بحث واجب نفسى و واجب غيرى آن مطلب را پذيرفته‌اند در مقام جواب از اين قائل درصدد فرق گذاشتن بين ما نحن فيه و مسألهء واجب نفسى و واجب غيرى بر آمده مىفرمايد : اين‌گونه نيست كه مسألهء علّيت منحصره نياز به مئونهء زايده نداشته باشد . حتى اگر عنوان علّيت هم زايد بر ارتباط مطرح شود مكلّف مىتواند از مولا سؤال كند كه شما\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nعلّيت منحصره را اراده كرديد يا علّيت غير منحصره را ؟ همان‌طور كه عليّت غير منحصره نياز به مئونهء زايده دارد ، عليّت منحصره هم نياز به مئونهء زايده دارد . اين مسئله مانند انسان عالم و انسان جاهل است . اين‌طور نيست كه اگر كلمهء « انسان » گفته شود ، در افادهء قيد علم نيازى به مئونهء زايده نداشته باشد . بلكه مخاطب مىتواند سؤال كند كه آيا مقصود شما از انسان ، انسان عالم است يا انسان جاهل ، با وجود اين كه بين انسان عالم و انسان جاهل فرق وجود دارد ولى در جهت نياز يا عدم نياز به مئونهء زايده فرقى بين آن دو وجود ندارد . « 1 » پاسخ ما از راه سوّم : ما اصل مقيس عليه را قبول نكرديم و در بحث واجب نفسى و واجب غيرى گفتيم : اين فرمايش مرحوم آخوند ، امر غير معقولى است ، زيرا نفسيّت و غيريّت ، دو قسم واجب و به عنوان قسيم يكديگر مىباشند ، در اين صورت چگونه ممكن است مقسم به عنوان يكى از دو قسم باشد . مقسم در صورتى عنوان قسم پيدا مىكند كه همراه با خصوصيت زايدى باشد . ما نمىتوانيم بگوييم : « الإنسان إمّا إنسان و إمّا جاهل » . پس وقتى گفته مىشود : « الواجب إمّا نفسي و إمّا غيري » معنايش اين است كه نفسيت عبارت از واجب به ضميمهء خصوصيت ديگر است و غيريت هم عبارت از واجب به ضميمهء خصوصيت ديگر است و نمىشود نفسيت ، عين همان مقسم - يعنى « الواجب » - باشد . در اين صورت وقتى مولا مىگويد : « الوضوء واجب » شما خصوصيت نفسيّت را از كجا استفاده مىكنيد ؟ در اينجا هم خطاب به كسى كه مىخواهد از راه مقدّمات حكمت علّيت منحصره را استفاده كند مىگوييم : شما كه قبول كرديد ادات شرط براى مطلق ارتباط وضع شده‌اند و انصرافى هم در كار نيست ، چگونه مىتوانيد مطلق ارتباط را روى يك قسم از آن - كه عبارت از علّيت منحصره است - پياده كنيد ؟ در حالى كه علّيت منحصره\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 304 و 305\r\n","page_name":" 40 ","page_number":40},
  {"content":"\r\n\r\nنمىتواند عبارت از مطلق ارتباط باشد بلكه علّيت منحصره عبارت از ارتباط به ضميمهء خصوصيت زايده است و فرض اين است كه در كلام متكلّم هيچ اشاره‌اى به آن خصوصيت زايده نشده است . بنابراين راه سوّم هم نمىتواند راه درستى باشد .\r\n\r\nراه چهارم ( اطلاق شرط و جريان مقدّمات حكمت در مورد آن ) :\r\nسه راه قبلى در ارتباط با ادات شرط بود ولى اين راه ، كارى به ادات شرط ندارد بلكه محور بحث را عبارت از خود شرط در قضيّهء شرطيه قرار داده است . مستدل مىگويد : ما از راه اطلاق و مقدّمات حكمت استفاده مىكنيم كه شرطيت « مجىء زيد » و مدخليت آن در وجوب اكرام ، به نحو علّيت منحصره است . مستدلّ براى اثبات مدّعاى خود ، ابتدا مقدّمه زير را مطرح مىكند : ما از خارج مىدانيم كه اگر چيزى داراى دو علّت تامّه باشد ، هركدام از اين دو علّت كه قبل از ديگرى تحقّق پيدا كند ، معلول هم تحقّق پيدا كرده و علّت دوّم نمىتواند نقشى در ارتباط با معلول داشته باشد و اگر هر دو با هم تحقّق پيدا كنند ، معلول ، به مجموع دو علّت ارتباط پيدا مىكند و گويا هر دو علّت به همديگر ضميمه شده و در حصول معلول تأثير گذاشته‌اند . امّا در علّت منحصره هيچ‌يك از اين حرف‌ها نمىتواند مطرح شود . آنجا ديگر تقدّم و تأخر و تقارن متصوّر نيست . فرض اين است كه معلول داراى علّت واحدهء منحصره است . در نتيجه اگر چيزى به عنوان علّت منحصره باشد ، كمال ارتباط را با معلول خواهد داشت به‌گونه‌اى كه وقتى علّت منحصره ، وجود پيدا كرد ، معلول هم وجود پيدا كند و وقتى علّت منحصره وجود پيدا نكرد ، معلول هم تحقّق پيدا نمىكند . مستدلّ پس از بيان مقدّمهء فوق مىگويد : وقتى مولا گفت : « إن جاءك زيد فأكرمه » و مقدّمات حكمت هم تحقّق پيدا كرد - كه مهم‌ترين آنها اين بود كه مولا در مقام بيان است - ما استفاده مىكنيم كه بين مجىء زيد و وجوب اكرام ، در همهء حالات ،\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nارتباط وجود دارد - خواه علّت ديگرى قبل از مجىء يا مقارن با آن وجود داشته باشد يا نه - و استفادهء يك چنين ارتباطى از را اطلاق ، تنها با وجود علّيت منحصره امكان دارد .\r\nزيرا اگر مجىء زيد به عنوان علّت منحصره براى وجوب اكرام باشد ، اين ارتباط و علاقهء دائمى بين مجىء زيد و وجوب اكرام تحقّق خواهد داشت . ولى اگر چيز ديگرى - غير از مجىء زيد - بتواند در وجوب اكرام نقش داشته باشد ، يعنى وجوب اكرام داراى دو علّت تامّه باشد ، بايد خصوصياتى كه در مورد دو علّت بود در اينجا هم پياده كنيم . يكى از خصوصيات اين است كه بگوييم : مجىء زيد در صورتى در وجوب اكرام نقش دارد كه مسبوق به علّت ديگر يا مقارن با علّت ديگر نباشد . زيرا اگر مسبوق به علّت ديگر بود ، نمىتواند نقشى در وجوب اكرام داشته باشد و اگر مقارن با علّت ديگر بود ، مجموع دو علّت به عنوان مؤثر در وجوب اكرام خواهند بود . در نتيجه اين راه هم - مانند راه سوّم - از طريق اطلاق و مقدمات حكمت است . با اين تفاوت كه مجراى اطلاق و مقدمات حكمت در راه سوّم ، خود ادات شرط بود ولى در اين راه عبارت از شرط در جملهء شرطيه است . پاسخ مرحوم آخوند از راه چهارم : ايشان گويا نتوانسته است جوابى كبروى و اساسى مطرح كند ، به‌همين‌جهت درصدد منع صغرى بر آمده و مىفرمايد : أوّلًا : ممكن است ما ادعا كنيم كه چنين اطلاق و مقدمات حكمتى وجود ندارد . ثانياً : برفرض كه در موارد نادرى هم يك چنين اطلاقى وجود داشته باشد ، نمىتواند مفيد باشد ، زيرا قائل به مفهوم در قضيّهء شرطيه نمىخواهد بگويد : قضيّهء شرطيه در بعضى از موارد مفهوم دارد ، بلكه او مىخواهد مفهوم را در همهء موارد ثابت كند . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 305\r\n","page_name":" 42 ","page_number":42},
  {"content":"\r\n\r\nپاسخ ما از راه چهارم : به نظر ما همان جوابى كه در ارتباط با راه قدماء مطرح كرديم ، در اينجا نيز جريان دارد . بلكه اين راه به همان راه قدماء برگشت مىكند . قدماء مىگفتند : « اگر مولاى عاقلِ مختارِ متوجه ، قيدى را در كلامش بياورد و جزء موضوع قرار دهد معنايش اين است كه اين قيد ، مدخليت در حكم دارد يعنى اگر قيد كنار رود ، حكم هم كنار مىرود » . راه چهارم هم شبيه همين حرف را مىگويد . حاصل جوابى كه ما در آنجا مطرح كرديم اين بود كه مفهوم عبارت از اين نيست كه شخص حكم مذكور در كلام مولا ، با نبودن مجىء منتفى شود . اين مسأله‌اى نيست كه كسى بتواند آن را انكار كند ، زيرا هر جزئى و قيدى كه از موضوع كم شود ، شخص حكم منتفى مىشود . بلكه در باب مفهوم ، مسئله اين است كه اگر مجىء زيد منتفى شد ، وجوب اكرام - به‌طور كلّى - از بين مىرود . در ما نحن فيه نيز مىگوييم : برفرض كه شما از راه اطلاق و مقدّمات حكمت مسألهء علّيت منحصره را براى مجىء زيد ثابت كنيد . امّا علّيت منحصره ، معلولش عبارت از شخص حكمى است كه مولا جعل كرده است . با انتفاء علّت منحصره ، شخص حكم مجعول مولا منتفى مىشود . ولى در باب مفهوم ، انتفاء شخص حكم مطرح نيست بلكه انتفاء نوع و سنخ حكم - يعنى كلّى وجوب اكرام - مطرح است . پس اين دليل نمىتواند با مدّعا تطبيق كند . مدّعاى شما اين است كه هنگام انتفاء مجىء ، وجوب اكرام هم به‌طور كلّى منتفى خواهد شد . خواه عنوان ديگرى - مثل سلام ، ضيافت ، احسان و . . . - وجود داشته باشد يا عنوان ديگرى در كار نباشد . امّا دليلى كه شما اقامه كرديد ، مىگويد : مقتضاى اطلاق « إن جاءك زيد فأكرمه » در ارتباط با مجىء زيد ، اين است كه مجىء زيد علّت منحصره براى جزاء است . يعنى معلول آن عبارت از جزاء است و جزاء هم عبارت از شخص حكمى است كه مولا در جملهء « إن جاءك زيد فأكرمه » جعل كرده است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدر نتيجه ما علّيت منحصره را در ارتباط با شرط مىپذيريم و فرض مىكنيم كه اين علّيت منحصره در همه يا اكثر موارد وجود دارد ولى در عين حال نمىتواند مفهومى را كه مورد بحث ماست اثبات كند .\r\n\r\nراه پنجم ( اطلاق شرط و جريان مقدّمات حكمت در مورد آن به بيان ديگر ) :\r\nدر باب هيئت افعل ، اگر اصل وجوب را استفاده كرديم ولى نتوانستيم بدست آوريم كه آيا وجوب به نحو وجوب تعيينى است يا به نحو وجوب تخييرى ، مرحوم آخوند مىفرمود : ما از راه اطلاق و مقدّمات حكمت مىتوانيم وجوب تعيينى را استفاده كنيم ، زيرا بيان واجب تعيينى نياز به مئونهء زايده ندارد . همين‌كه بگويند : « الصلاة واجبة » ، در بيان وجوب تعيينى كفايت مىكند . امّا در واجبات تخييرى اين گونه نيست . در مورد كفارهء افطار عمدى در ماه رمضان نمىتوان گفت : « صيام ستين يوماً واجب » بلكه بايد از كلمهء « أو » و امثال آن استفاده كرده و مسألهء تخيير را مطرح كنيم . مستدلّ مىگويد : نظير همين مطلب را در مورد قضيّهء شرطيه پياده مىكنيم و مىگوييم : وقتى مولاى آمر گفته : « إن جاءك زيد فأكرمه » و مجىء زيد را علّت براى وجوب اكرام قرار داده ، در اينجا مردّد مىشويم كه آيا مجىء زيد به عنوان علّت منحصره براى وجوب اكرام است يا اينكه علّت منحصره نيست و امور ديگرى - مانند سلام و بخشش و . . . - هم در وجوب اكرام نقش دارند ؟ در اين صورت مىگوييم : اگر مجىء زيد ، علّت منحصره باشد ، لازم نيست كه مولا غير از « إن جاءك زيدٌ فأكرمه » مطلب ديگرى بگويد . امّا اگر مجىء زيد علّت منحصره نباشد و امور ديگرى هم بتوانند در وجوب اكرام نقش داشته باشند ، بايد مولا آن امور را نيز مطرح كند و مثلًا بگويد :\r\n« إن جاءك زيد أو سلّم عليك فأكرمه » و چون بيان ديگرى غير از « إن جاءك زيد فأكرمه » از ناحيهء مولا به ما نرسيده ، مقتضاى اطلاق شرط اين است كه مجىء زيد به عنوان علّت منحصره باشد . پاسخ راه پنجم : در بحث واجب تعيينى و واجب تخييرى ، ما در اين مطلب مناقشه كرديم بلكه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nادّعاى عدم معقوليت كرده و گفتيم : واجب تعيينى ، قسمى از اقسام مطلق وجوب است و همان‌طور كه واجب تخييرى عبارت از « مقسم با خصوصيتى زايده » است ، واجب تعيينى هم عبارت از « مقسم با خصوصيتى زايده » است و نمىشود يكى از اقسام ، عين همان مقسم باشد . تذكر اين نكته لازم است كه مسألهء عينيت غير از مسألهء اتحاد است و بحث ما در عينيت است نه در اتحاد و الّا مقسم ، هميشه متحد با اقسام خود مىباشد . مقسم ، هم با واجب تعيينى اتّحاد دارد و هم با واجب تخييرى ، و اين گونه نيست كه اتّحاد آن با واجب تعيينى بيش از اتحادش با واجب تخييرى باشد ولى مقسم ، نمىتواند عين اقسام خود باشد . بنابراين مقتضاى اطلاق هيئت افعل ، حمل بر مطلق وجوب است ، پس خصوصيت زايده - كه در وجوب تعيينى مطرح است - را از كجا استفاده مىكنيد ؟ نه كلام دلالت برآن كرده و نه قرينه‌اى برآن قائم شده است . از نظر خصوصيت زايده ، فرقى بين واجب تعيينى و واجب تخييرى وجود ندارد . لذا ما اصل مقيس عليه را نمىپذيريم . امّا مرحوم آخوند كه مسئله را در مقيس عليه پذيرفته ، اينجا سعى كرده است كه بين ما نحن فيه و مسألهء دوران بين واجب تعيينى و واجب تخييرى فرق قائل شود . ايشان مىفرمايد : وجوب تعيينى و وجوب تخييرى دو نوع از واجب بودند ، يعنى هركدام داراى فصل مميّزى بودند و بين آنها مغايرت وجود دارد . امّا در ما نحن فيه ، علّيت منحصره و علّيت غير منحصره به عنوان دو نوع از علّيت نيستند و بين آنها اختلاف ماهوى وجود ندارد ، زيرا انحصار و عدم انحصار ، در ارتباط با شىء ديگرى غير از مجىء زيد - مثل سلام او - است . اگر سلام زيد هم در وجوب اكرام تأثير داشته باشد ، مجىء زيد ، علّت منحصره نخواهد بود ، امّا اگر تأثير نداشته باشد ، مجىء زيد ، علّت منحصره خواهد بود . پس خواه مجىء زيد علّت منحصره باشد يا علّت منحصره نباشد ، ارتباط مجىء زيد با وجوب اكرام فرقى نمىكند . اين سلام زيد است كه مىتواند در وجوب اكرام نقش داشته باشد يا نقش نداشته باشد . ولى اگر سلام زيد نقشى در وجوب\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاكرام داشت ، علّيت مجىء زيد صورت ديگرى - غير از صورتى كه در مورد عدم نقش سلام زيد در وجوب اكرام وجود داشت - پيدا نمىكند . به عبارت ديگر : انحصار و عدم انحصار را بايد در ارتباط با تأثير سلام زيد و عدم تأثير آن ملاحظه كرد ، نه در ارتباط با مجىء زيد ، زيرا مجىء زيد در وجوب اكرام تأثير دارد خواه سلام زيد هم تأثير داشته باشد يا نه . انحصار و عدم انحصار ، علّيت را عوض نمىكند . لذا ما نمىتوانيم علّت را به دو نوع منحصره و غير منحصره تقسيم كنيم و تعبير « العلّة إمّا منحصرة و إمّا غير منحصرة » غير از تعبير « الواجب إمّا تعييني و إمّا تخييري » مىباشد . در واجب تعيينى و واجب تخييرى دو نوع در كار است ، در حالى كه در انحصار و عدم انحصار دو نوع مطرح نيست . انحصار و عدم انحصار مربوط به مؤثريت و عدم مؤثريت امر ديگر - يعنى سلام زيد - است . حتّى اگر كسى بگويد : « 1 » علّيت منحصره و علّيت غير منحصره به عنوان دو نوع نيستند ولى به نحو كلّى مشكّك داراى مراتب مختلف هستند و علّيت منحصره ، اكمل از علّيت غير منحصره است . مرحوم آخوند در پاسخ مىگويد : مسألهء اكمليّت در كار نيست ، زيرا اين‌گونه نيست كه اگر مجىء زيد ، علّت منحصره براى وجوب اكرام شد ، ارتباطش با وجوب اكرام قوىتر و كامل‌تر از جايى باشد كه مجىء زيد علّت منحصره نيست و به تعبير ديگر :\r\nوحدت علّت ، به معناى قوت آن نيست كه اگر معلولى داراى يك علّت باشد ، ارتباطش با علّت بيش از جايى باشد كه معلول داراى دو علّت است . « 2 » ملاحظه مىشود كه مرحوم آخوند براى اثبات فرق بين ما نحن فيه و مسألهء واجب تخييرى و واجب تعيينى ، خود را به زحمت انداخته است ولى ما چون اصل مقيس عليه را نپذيرفتيم ، نيازى به فرق گذاشتن بين اين دو نمىبينيم و برفرض كه ما نحن فيه با آنجا فرق نداشته باشد ، قبول نداريم كه لازمهء اطلاق شرط ، علّيت منحصرهء\r\n\r\n\r\n","description":"","footnote":"\r\n( 1 ) - اين مطلب با توجه به كلام مرحوم آخوند در راه دوّم - يعنى مسألهء انصراف - است .\r\n( 2 ) - كفاية الاصول ، ج 1 ، ص 304 - 307\r\n","page_name":" 46 ","page_number":46},
  {"content":"\r\n\r\nشرط براى جزاء باشد ، همان‌طور كه در آنجا قبول نداشتيم كه اطلاق ، حمل بر واجب تعيينى بشود . علاوه بر اين ما در ضمن بحث از راه چهارم گفتيم : « برفرض كه علّيت منحصره هم ثابت شود ، نمىتواند هدف اصلى در باب مفهوم را افاده كند » .\r\n\r\nراه ششم ( اطلاق جزاء و جريان مقدّمات حكمت در مورد آن ) :\r\nاين راه مبتنى بر دو مقدّمه است : مقدّمهء اوّل : مجعولات شرعيّه ، تنها عبارتند از احكام تكليفيه . و بعضى از احكام وضعيّه كه شبيه احكام تكليفيه هستند - مثل طهارت و نجاست - را نيز مىتوانيم مجعول شرعى بدانيم . امّا احكام وضعيّه‌اى - مثل سببيّت و شرطيت و . . . - از دايرهء مجعول شرعى بيرون هستند . يعنى شارع نمىتواند سببيّت شرعيّه يا شرطيت شرعيّه و . . . . را جعل كند . بنابراين كسى تصور نكند كه شارع يا مولاى جاعل در قضيّهء شرطيهء « إن جاءك زيدٌ فأكرمه » ، شرط را به عنوان سبب براى جزاء جعل كرده است . خير ، سببيّت و شرطيت و ساير احكام وضعيّه از دايرهء جعل شرعى خارجند . « 1 » مقدّمهء دوّم : مجراى تمسك به اطلاق و مقدّمات حكمت ، عبارت از مجعولات شرعى است . امّا اگر چيزى از دايرهء جعل شرعى خارج بود ، عنوان اطلاق از طريق مقدّمات حكمت نمىتواند در مورد آن جريان پيدا كند . و در قضيهء شرطيه آنچه به عنوان مجعول شرعى است عبارت از جزاء - يعنى وجوب اكرام زيد ، كه حكم تكليفى است - مىباشد و اطلاق مىتواند در مورد آن جريان پيدا كند ، به اين‌گونه كه بگوييم :\r\nشارع براى اين حكم خودش - يعنى وجوب اكرام - تنها يك قيد را مورد نظر قرار داده و آن مجىء زيد است . در اين صورت اگر مولا در مقام بيان بوده و مقدّمات حكمت جريان داشته باشد ، نتيجه اين مىشود كه هنگام تحقّق مجىء زيد ، وجوب اكرام تحقّق پيدا خواهد كرد . خواه علّت ديگرى - غير از مجىء - در كار باشد يا نه . به عبارت ديگر :\r\nمعناى اطلاق جزاء اين است كه وجوب اكرام ، معلولِ يك علّت منحصره است كه\r\n\r\n\r\n","description":"","footnote":"\r\n( 1 ) - البته ما اين معنا را قبول نداريم و تحقيق آن را در بحث استصحاب مطرح خواهيم كرد .\r\n","page_name":" 47 ","page_number":47},
  {"content":"\r\n\r\nعبارت از مجىء زيد مىباشد . ولى در اينجا علّيت منحصره از ناحيهء اطلاق جزاء استفاده مىشود نه از ناحيهء اطلاق شرط يا اطلاق ادات شرط ، زيرا شرط يا ادات شرط به عنوان مجعول شرعى نيستند كه بتوانيم اطلاق را در مورد آنها پياده كنيم . در كلام مرحوم آخوند اشاره‌اى به اين راه نشده است . پاسخ راه ششم : به نظر ما اين راه هم درست نيست ، زيرا : اوّلًا : دو مبنايى كه در اينجا مطرح شدند ، مورد قبول نمىباشند . ما در باب احكام وضعيّه ( در بحث استصحاب ) خواهيم گفت كه احكام وضعيّه قابل جعل‌اند ، به‌همين‌جهت مانعى ندارد كه ما ملتزم شويم شارع در قضيّهء شرطيه جعل سببيّت مىكند بين شرط و جزاء ، به اين معنا كه شرط به عنوان سبب براى جزاء باشد و نيز مجراى اطلاق لازم نيست خودش مجعول شرعى باشد بلكه اگر در ارتباط با مجعول شرعى هم باشد كفايت مىكند . در « أعتق رقبة » سه چيز مطرح است . حكم ( يعنى وجوب ) متعلَّق حكم ( يعنى عتق ) و مضاف اليه اين متعلِّق ( يعنى رقبة ) . ارتباط رقبه با حكم ، ارتباط با واسطه است . آنچه بدون واسطه با حكم ارتباط دارد ، عتق رقبه است نه نفس رقبه ، در حالى كه نه خود رقبه مجعول شرعى است و نه عتق رقبه . مجعول شرعى عبارت از وجوب عتق رقبه است . تكليف را شارع جعل كرده ولى متعلّق تكليف عبارت از فعل مكلّف - كه يك واقعيت تكوينيه است - مىباشد .\r\nهمان‌طور كه خود رقبه هم يك واقعيت تكوينيه است . در اين صورت ما از مستدلّ سؤال مىكنيم : آيا مجراى اطلاق در « أعتق رقبة » چيست ؟ روشن است كه مجراى اطلاق نمىتواند چيزى جز « رقبه » باشد . پس آنچه مستدل گفته كه « مجراى اطلاق بايد مستقيماً مجعول شرعى باشد » درست نيست .\r\nبله ، اگر « رقبه » موضوع براى حكم واقع نمىشد جا براى اطلاق مقدّمات حكمت وجود نداشت ولى اين بدان معنا نيست كه اگر « رقبه » با حكم سروكار پيدا كرد ، باز هم إطلاق\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر آن جريان پيدا نمىكند . « رقبه » وقتى با يك واسطه با حكم ارتباط پيدا كند ، اگرچه ارتباطش ضعيف است ولى همين مقدار براى پياده شدن اطلاق در آن كافى است . پس اين چه حرفى است كه ما بگوييم : « مجراى اطلاق عبارت از مجعول شرعى است و ذرّه‌اى از آن تجاوز نمىكند . لذا همان‌طور كه در « رقبة » از « أعتق رقبة » اطلاق را پياده مىكنيم چه مانعى دارد كه در « جاء » از « إن جاءك زيد . . . » نيز اطلاق را پياده كنيم ؟\r\nبالاخره اين « جاء » مرتبط با حكم است . ثانياً : برفرض كه دو مبناى مستدل را بپذيريم ، باز هم مدّعى هستيم كه اين استدلال باطل است ، زيرا همان‌طور كه در بحث مطلق و مقيّد خواهيم گفت ، معناى اطلاق با معناى عموم فرق دارد . « 1 » عموم و اطلاق ، دو مطلب متغاير هستند به اين كيفيت كه در باب عموم ، حكم و دليل ، ناظر به افراد و خصوصيات است . « أكرم كلّ عالم » به جميع افرادى كه اتصاف به اين عنوان دارند اشاره مىكند . خود لفظ « كلّ » ، براى دلالت بر عموم وضع شده است ، اگرچه دلالت آن اجمالى باشد . در مفاد « أكرم كلّ عالم » اين عموميت وجود دارد ، يعنى خواه اين عالم ، عرب باشد يا عجم باشد ، سفيد باشد يا سياه باشد و . . . اكرام او واجب است . ولى در باب مطلق اين‌گونه نيست . معناى اطلاق در « أعتق رقبة » اين است كه اگر مولا در مقام بيان باشد و ساير مقدّمات حكمت تحقّق داشته باشد ، ما مىفهميم كه تمام الموضوع براى اين حكم ، عبارت از طبيعت « رقبه » است و روشن است كه طبيعت رقبه ، هم بر رقبهء مؤمنه صدق مىكند و هم بر رقبهء كافره . امّا نه به اين معنا كه كلمهء « رقبه » به عنوان مرآت براى « رقبهء مؤمنه » و « رقبهء كافره » باشد بلكه « رقبه » براى ماهيت ، وضع شده است و لفظى كه براى ماهيت وضع شده نمىتواند مرآت براى بعضى افراد باشد ، اگرچه با آنها اتحاد دارد ولى در آينهء ماهيات هيچ خصوصيتى نمىتواند مطرح باشد . لكن اين معنا از مقدّمات حكمت استفاده مىشود كه اگر مولا بگويد : « أكرم إنساناً » تمام الموضوع را عبارت از ماهيت\r\n\r\n\r\n","description":"","footnote":"\r\n( 1 ) - نه اينكه طريق آنها فرق داشته باشد و عموم از راه دلالت لفظى وضعى و اطلاق از راه مقدّمات حكمت استفاده شود .\r\n","page_name":" 49 ","page_number":49},
  {"content":"\r\n\r\nانسان قرار داده و اين ماهيت همان‌طور كه بر عالم صدق مىكند ، بر جاهل هم صادق است ولى اين بدان معنا نيست كه « سواء كان عالماً أم جاهلًا » را در دايرهء موضوع حكم بياوريم و بگوييم : معناى اطلاق انسان اين است كه « سواء كان عالماً أم جاهلًا » . اين معناى عموم است و عموم از نظر مفاد مغاير با اطلاق است . در اطلاق ، شمول و سريان معنا ندارد ، زيرا لفظ ، فقط از موضوع له خودش حكايت مىكند و موضوع له « انسان » عبارت از « حيوان ناطق » است و عالم بودن و جاهل بودن هيچ ربطى به ماهيت انسان ندارد . بله ، در خارج بين انسان با عالم و انسان با جاهل اتحاد وجود دارد ولى اتحاد خارجى غير از مدخليت و شمول و عموم است . در « أكرم إنساناً » هيچ شمولى در كار نيست . فقط با توجه به مقدمات حكمت مىفهميم كه محدودهء متعلّق حكم عبارت از همين حيوان ناطق است . پس از روشن شدن معناى اطلاق ، به سراغ مستدلّ مىآييم . مستدلّ مىگفت :\r\n« اطلاق ، بايد در خود مجعول شرعى جريان پيدا كند و در متعلّق و موضوع آن نمىتواند جريان پيدا كند » . ما در پاسخ مىگوييم : برفرض كه دو مقدّمهء شما را بپذيريم ولى در عين حال نمىتوانيم استدلال شما را بپذيريم ، زيرا شما كه در « إن جاءك زيد فأكرمه » اطلاق را در ارتباط با مجعول شرعى - يعنى وجوب اكرام زيد - مىدانيد ، معناى اطلاق اين است كه تمام آنچه شارع جعل كرده عبارت از « وجوب اكرامِ در ظرف مجىء » است . ما از كجاى اين مىتوانيم استفاده كنيم كه مجىء ، علّيت منحصره دارد ؟ با توجه به معنايى كه ما براى اطلاق مطرح كرديم ، هيچ راهى براى استفادهء علّيت منحصره وجود نخواهد داشت . بله ، اگر اطلاق را به‌گونه‌اى معنا كنيم كه نتيجه‌اش با عموم يك چيز باشد ولى راه‌هاى رسيدن به عموم و اطلاق فرق داشته باشد ، با قبول آن دو مبنا مىتوانيم علّيت منحصره را استفاده كنيم . نتيجهء بحث : از آنچه گفته شد معلوم گرديد كه طريق متأخرين براى اثبات مفهوم جملهء شرطيه ناتمام است و ما راهى براى اثبات علّيت منحصره نداريم .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nكلام مرحوم عراقى در ارتباط با مفهوم جملهء شرطيه :\r\nايشان در ابتداى كلامشان مىفرمايند : اختلاف مثبتين و نافين مفهوم در جملهء شرطيه ، روى علّيت منحصره و عدم علّيت منحصره نيست بلكه اختلاف در اين است كه آيا حكم مجعول در قضيّهء شرطيه - مثل وجوب - به صورت كلّى است يا جنبهء شخصى دارد ؟ اگر در قضيّهء شرطيهء « إن جاءك زيد فأكرمه » مولا كلّى وجوب را جعل كرده باشد ، معنايش اين است كه اگر مجىء زيد منتفى شد ، كلّى وجوب هم منتفى خواهد شد ، امّا اگر مولا حكم شخصى جعل كرده باشد ، ترديدى نيست كه اگر مجىء زيد منتفى شد ، شخص وجوب اكرام مذكور در قضيّهء شرطيه ، منتفى خواهد شد ولى لازمهء انتفاء شخص حكم اين نيست كه سنخ حكم هم منتفى شود . بنابراين كسانى كه مفهوم را انكار مىكنند مىگويند : « مجعول در قضيّهء شرطيه ، حكمى شخصى و جزئى است » و كسانى كه مفهوم را اثبات مىكنند مىگويند : « مجعول در قضيّهء شرطيه ، حكمى كلّى است » و لازمهء اين حرف اين است كه هنگام عدم تحقّق مجىء ، اين حكم كلّى منتفى شود و فرض اين است كه حكم ديگرى هم وجود ندارد . مرحوم عراقى سپس در آخر كلام خود مىفرمايد : برفرض كه مجعول در قضيّهء شرطيه حكم كلّى باشد ، نمىتوان مفهوم را اثبات كرد ، مگر اينكه پاى علّت منحصره را به ميان آورده بگوييم : اگر ارتباط مجىء زيد با اين حكم كلّى مجعول به نحو علّيت منحصره باشد ، لازمه‌اش اين است كه هنگام انتفاء علّت ، حكم به‌طور كلّى منتفى شود ولى اگر ارتباط مجىء زيد با اين حكم كلّى مجعول به نحو علّيت منحصره نبود ، نمىتوانيم مسألهء مفهوم را پياده كنيم . « 1 » ملاحظه مىشود كه ايشان در ابتداى كلامشان نزاع در اثبات و نفى مفهوم را روى كلّى و شخصى بودن حكم پياده مىكنند ولى در آخر كلامشان به همان نظريهء معروف بين متأخرين برمىگردند .\r\n\r\n\r\n","description":"","footnote":"\r\n( 1 ) - نهاية الأفكار ، ج 1 ، ص 478 - 480\r\n","page_name":" 51 ","page_number":51},
  {"content":"\r\n\r\nنتيجهء بحث در ارتباط با مفهوم شرط : از آنچه گفته شد معلوم گرديد كه نه راه قدماء براى اثبات مفهوم مورد قبول است و نه راه متأخرين و همين مقدار كه مثبتين مفهوم نتوانستند آن را اثبات كنند ، براى نفى مفهوم كفايت مىكند و ما نيازى به ذكر ادلّهء نافين و بررسى آنها نداريم .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nتنبيهات بحث مفهوم شرط\r\nمرحوم آخوند در اينجا تنبيهاتى را مطرح كرده‌اند :\r\n\r\nتنبيه اوّل : آيا مراد از انتفاء حكم در مفهوم ، انتفاء شخص حكم است يا انتفاء نوع حكم ؟\r\nما كه مفهوم را عبارت از « الانتفاء عند الانتفاء » مىدانيم و در معناى آن مىگوييم :\r\n« اگر شرط منتفى شد ، جزاء هم منتفى مىشود » ، آيا مراد از انتفاء جزاء ، انتفاء شخص حكم مذكور در جزاء است يا انتفاء سنخ حكم ؟ مثلًا در قضيّهء شرطيهء « إن جاءك زيد فأكرمه » ، اگر قائل شويم كه با انتفاء شرط ، شخص حكم مورد نظر در جزاء منتفى مىشود ، نتيجه‌اش اين مىشود كه با انتفاء مجىء زيد ، شخص وجوب اكرام مذكور در جزاء منتفى مىشود ولى منافاتى ندارد كه در صورت عدم تحقّق مجىء زيد ، وجوب اكرام ديگرى - با جعل ديگر - تحقّق داشته باشد . مثل اينكه مولا بگويد : « إن سلّم\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nعليك زيد فأكرمه » . ولى اگر قائل شويم كه با انتفاء شرط ، سنخ حكم مذكور در جزاء منتفى مىشود ، نتيجه‌اش اين مىشود كه با انتفاء مجىء زيد ، وجوب اكرام هم به‌طور كلّى منتفى مىشود و هيچ وجوبى براى اكرام تحقّق نخواهد داشت . ثمرهء اين بحث در جايى ظاهر مىشود كه حكمى داراى نوع و سنخ نباشد « 1 » ، در اين صورت اگر ما مفهوم را عبارت از انتفاء نوع بدانيم ، صحبت از ثبوت يا عدم ثبوت مفهوم لغو خواهد بود . مرحوم آخوند مىخواهد بفرمايد : ما قرينهء روشنى داريم بر اينكه نزاع در باب مفهوم در ارتباط با انتفاء سنخ است نه انتفاء شخص . آن قرينه اين است كه اگر مقصود در باب مفهوم ، انتفاء شخص حكم باشد ، ديگر جايى براى انكار وجود ندارد . انتفاء شخص حكم در صورت انتفاء شرط ، يك مطلب بديهى عقلى است و كسى نمىتواند آن را انكار كند ، چون اگر مولا حكمى را جعل كرد و اين حكم را مقيّد به يك قيد كرد ، چنانچه تغييرى در موضوع يا خصوصيات موضوع داده شود ، كسى نمىتواند توهّم بقاء آن حكم را داشته باشد . هيچ عاقلى نمىتواند تصور كند كه حكم وجوب اكرام در جملهء « إن جاءك زيد فأكرمه » شامل عَمرو هم مىشود . در مورد تغيير قيد موضوع هم همين‌طور است . همان‌طور كه نمىتوان زيد را برداشته و عَمرو را به جاى او گذاشت ، نمىتوان مجىء را برداشته و سلام را به جاى آن گذاشت . اين بداهت عقلى اقتضاء مىكند كه ما نزاع را از انتفاء شخص حكم بيرون آورده و روى انتفاء سنخ حكم مطرح كنيم . در اين صورت قائل به ثبوت مفهوم مىگويد : « مفاد قضيّهء « إن جاءك زيد فأكرمه » اين است كه اگر مجىء زيد منتفى شد ، وجوب اكرام به طور كلّى منتفى مىشود » ولى منكر ثبوت مفهوم چنين چيزى را انكار مىكند . حال كه چنين است بايد مورد نزاع را در جايى قرار دهيم كه در ارتباط با انتفاء سنخ هم قابليّت داشته باشد . جملهء « إن جاءك زيد فأكرمه » از مواردى است كه مىتواند اين نزاع در آن پياده شود . شاهدش اين است كه مولا مىتواند امروز بگويد : « إن جاءك زيد\r\n\r\n\r\n","description":"","footnote":"\r\n( 1 ) - مثال آن را به زودى مطرح خواهيم كرد .\r\n","page_name":" 54 ","page_number":54},
  {"content":"\r\n\r\nفأكرمه » و فردا بگويد : « إن سلّم عليك زيد فأكرمه » . همان‌طور كه مىتواند روز بعد زيد را برداشته و به جاى آن عَمرو را بگذارد . در همهء اين موارد مسألهء وجوب مطرح است . و متعلّق وجوب هم عبارت از اكرام است . وجوب اكرام داراى تعدد است . هم در ارتباط با شخص واحد ، نسبت به شرايط مختلف او و هم در ارتباط با موضوعات مختلف ، مثل زيد ، عَمرو ، بكر ، خالد و . . . در همهء اين‌ها عنوان اكرام مىتواند متعلِّقِ وجوب واقع شود .\r\nولى بعضى از موارد وجود دارند كه سنخ و نوع در آنها مطرح نيست ، مثل باب وقف ، باب وصيت و باب نذر و عهد و يمين در جايى كه شبيه قضاياى شرطيهء مورد بحث ما باشند . مثلًا اگر كسى بگويد : « وقفت مالي على أولادي إن كانوا فقراء » ، « 1 » وقف چيزى نيست كه بتواند تكثر پيدا كند . اگر مالى براى جهتى وقف شد ، آن مال نمىتواند براى جهت ديگر وقف شود . وصيت هم همين‌طور است . انسان نمىتواند مالش را براى دو نفر وصيت كند به گونه‌اى كه هركدام بتوانند تمام مال را مالك شوند . در باب نذر و عهد و يمين هم همين‌طور است . اگر كسى نذر كند « چنانچه مريض من شفا يافت ، اين خانه مِلك زيد باشد » ديگر نمىتواند به دنبال آن ، نذر صحيح ديگرى واقع بسازد و خانه را ملك عَمرو نمايد . در نتيجه مسألهء وقف و وصيت و نذر و عهد و قسم از محلّ نزاع باب مفاهيم خارجند و نزاع در باب مفاهيم منحصر به جايى است كه قابليت سنخ وجود داشته باشد .\r\n\r\nاشكال :\r\nاكنون كه ما مفهوم را به « انتفاء سنخ حكم » معنا كرديم ، اشكال مهمّى در مقابل ما پيدا مىشود كه نمىتوانيم آن را ناديده بگيريم .\r\n\r\n\r\n","description":"","footnote":"\r\n( 1 ) - و يا به صورت قضيهء وصفيّه بگويد : « وقفت مالي على أولادي الفقراء » چون اگرچه بحث ما فعلًا در مورد قضيهء شرطيه است ولى اين حرف اختصاص به مفهوم شرط ندارد و در مورد ساير مفاهيم نيز مطرح است .\r\n","page_name":" 55 ","page_number":55},
  {"content":"\r\n\r\nمستشكل مىگويد : شما دچار مغالطه شده‌ايد ، زيرا از طرفى مىگوييد : « حكمِ مجعول در قضيّهء شرطيّه ، عبارت از شخص حكم است و شرط در قضيّهء شرطيه به عنوان علّت منحصره براى همين جزاء مذكور در قضيه است » و از طرف ديگر مىگوييد : « معناى مفهوم ، انتفاء سنخ حكم مذكور در جزاء ، هنگام انتفاء شرط است نه انتفاء شخص آن » به نظر ما بين اين دو مطلب يك تهافتى وجود دارد . اين علّت و معلولى كه شما براى ما درست مىكنيد ، مانند ساير علّت و معلولهاست . اگر نار تحقّق پيدا كند ، اين نارْ علّت براى تحقّق حرارت است . در فلسفه مىگويند : « در ذات معلول ، تقيّدى مطرح است » ، يعنى وقتى گفته مىشود : « نارْ علّت براى تحقّق حرارت است » ، اين نارى كه در خارج تحقّق پيدا كرده ، علّت براى همان حرارتى است كه از اين نار نشأت گرفته است نه اين كه علّت براى مطلق حرارت باشد . مستشكل مىگويد : ما در اينجا بيش از يك قضيهء شرطيه نداريم و شما كه قائل به مفهوم هستيد ، به شرط ، لقب علّت منحصره داديد . ولى آيا معلول اين علّت چيست ؟\r\nروشن است كه معلولش نمىتواند از محدودهء اين قضيّه خارج باشد . معلولش همان چيزى است كه در اين قضيه مطرح شده و آن عبارت از يك حكم جزئى و شخصى است كه مولا جعل كرده است . پس مجىء زيد ، علّيت دارد براى شخص حكمى كه در اين قضيّه مطرح است . ولى شما از طرف ديگر مىگوييد : « معناى مفهوم اين است كه اگر اين علّتِ منحصره نباشد ، نه تنها شخص حكم وجود ندارد بلكه كلّى وجوب اكرام تحقق ندارد » . آيا اين كلّى وجوب اكرام از كجا پيدا شد ؟ از يك طرف شما روى خود قضيهء شرطيه تكيه مىكنيد و از طرفى كلّى حكم را منتفى مىدانيد . چطور بين اين دو جمع مىشود ؟ اين اشكال به سه صورت پاسخ داده شده است :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\n1 - پاسخ مرحوم آخوند :\r\nايشان بر اساس مبنايى كه در باب حروف و ملحقات حروف - يعنى هيئات - اختيار كرده‌اند « 1 » ، در پاسخ اشكال فوق مىفرمايند : طبق مبناى ما جزاء در قضيّهء شرطيه ، خواه به صورت هيئت افعل باشد - مثل « إن جاءك زيدٌ فأكرمه » - و خواه به غير صورت افعل - مثل « إن جاءك زيدٌ يجب إكرامه » « 2 » فرقى نمىكند ، زيرا به نظر ما بين معانى حرفيه و معانى اسميه در تمام مراحل سه‌گانهء وضع و موضوع له و مستعمل فيه فرقى وجود ندارد . پس در « إن جاءك زيد فأكرمه » اگرچه پاى هيئت در ميان است و هيئت داراى معناى حرفى است ولى به نظر ما معناى حرفى ، عام است و وجوبى كه هيئت افعل برآن دلالت مىكند وجوب عام و كلّى است . مثل همان چيزى است كه كلمهء « مِنْ » دلالت مىكند . كلمهء « مِنْ » هم داراى موضوع له عام است و هم داراى مستعمل فيه عام ، همان‌طور كه موضوع له و مستعمل فيه كلمهء « الابتداء » عام مىباشند . ذكر اين نكته لازم است كه ما وقتى معانى اسميه را - در مقابل معانى حرفيه - مورد بحث قرار مىدهيم ، اين اسم داراى معنايى عام است و شامل اسم و فعل مىشود . البته هيئات افعال ، ملحق به حروف هستند . لذا مرحوم آخوند - بر اساس مبناى خودشان - مىفرمايند : اگر مولا بگويد : « إن جاءك زيد يجب إكرامه » ، اين\r\n\r\n\r\n","description":"","footnote":"\r\n( 1 ) - مرحوم آخوند در باب حروف و ملحقات آن ، بر خلاف مشهور نظر داده و معتقدند : حروف داراى وضع عام و موضوع له عام مىباشند و مستعمل فيه آنها نيز عام است . و حروف و اسماء هم سنخ آنها در مراحل سه‌گانهء وضع ، موضوع له و مستعمل فيه فرقى باهم ندارند و فرق آنها فقط از ناحيهء موارد استعمال است . جايى كه ابتدا به صورت غير مستقل استعمال شود ، لفظ « من » و جايى كه به صورت مستقل استعمال شود لفظ « الابتداء » به كار برده مىشود .\r\n( 2 ) - فرق بين اين دو روشن است ، زيرا در مثال اوّل وجوب را از هيئت « أكرم » و در مثال دوّم از مادّهء « يجب » استفاده مىكنيم . درست است كه « يجب » هم داراى هيئت است ولى هيئت مضارع دلالت بر وجوب نمىكند و ما وجوب را از مادّه استفاده مىكنيم . مادّه عبارت از « وجوب » و داراى معنايى اسمى است .\r\n","page_name":" 57 ","page_number":57},
  {"content":"\r\n\r\n« يجب » كلّى وجوب را مطرح مىكند ، زيرا مادّهء آن عبارت از « وجوب » است و وجوب هم معناى اسمى است و براى وجوب شخصى و جزئى وضع نشده است . « وجوب » مانند « انسان » است . همان‌طور كه « انسان » داراى معنايى كلّى است ، « وجوب » هم داراى معناى كلّى است . وجوب مستفاد از هيئت افعل هم همين‌طور است زيرا موضوع له و مستعمل فيه در مورد هيئت افعل عبارت از مطلق وجوب است . خلاصهء جواب مرحوم آخوند اين است كه حكم مجعول در قضيّه شرطيه كلّى وجوب است نه وجوب شخصى و لازمهء علّيت منحصرهء مجىء براى كلّى وجوب ، اين است كه هنگام انتفاء شرط ، كلّى وجوبْ منتفى شود . « 1 » بررسى پاسخ مرحوم آخوند : اين پاسخ بر اساس مبناى خود مرحوم آخوند درست است ولى بنا بر مبناى مشهور - كه ما هم آن را اختيار كرديم - نمىتواند پاسخ درستى باشد . مشهور معتقدند حروف و ملحقات آنها هرچند داراى وضع عام مىباشند ولى موضوع له و مستعمل فيه آنها خاص مىباشد .\r\n\r\n2 - پاسخ مرحوم شيخ انصارى :\r\nايشان مىفرمايد : ما بايد « إن جاءك زيد يجب إكرامه » را از محدودهء اشكال خارج كنيم ، زيرا در اين مثال وجوب از مادّهء « يجب » استفاده مىشود و مادّه داراى معناى اسمى است و اسم داراى وضع عام ، موضوع له عام و مستعمل فيه عام است . پس اشكال در خصوص « إن جاءك زيد فأكرمه » است كه وجوب آن از هيئت افعل استفاده مىشود و هيئت داراى معناى حرفى است و معناى حرفى - به نظر مشهور - خاصّ و جزئى است . شيخ انصارى رحمه الله مىفرمايد : درست است كه « أكرم » دلالت بر وجوب جزئى مىكند\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 309 - 311 .\r\n","page_name":" 58 ","page_number":58},
  {"content":"\r\n\r\nولى در قضيّهء شرطيهء « إن جاءك زيد فأكرمه » نظر به شخص اين حكم نيست . اگر معلول در اين قضيّه ، وجوب جزئى بود ، چه داعى داشتيم كه اين همه زحمت بكشيم تا علّيت منحصره را درست كنيم ؟ اگر معلول شخص حكم باشد ، با انتفاء علّتْ يا حتى از بين رفتن يكى از قيود آن ، معلول هم منتفى خواهد شد . خواه علّيت منحصره در كار باشد يا نباشد . اگر « زيد » را برداشته به جاى آن « عَمرو » را بگذاريم يا « مجىء » را برداشته به جاى آن « سلام » را قرار دهيم يا « اكرام » را برداشته به جاى آن چيز ديگرى بگذاريم ، همهء اين‌ها خارج از دايرهء مجعول مولاست . يعنى در همهء اين موارد ، شخص حكم مذكور در كلام مولا منتفى خواهد شد . خواه علّيت منحصره در كار باشد يا نباشد .\r\nپس اين همه تلاش براى درست كردن علّيت منحصره ، شاهد بر اين است كه در اين قضيّهء شرطيه نظر به شخص حكم مجعول نيست . « 1 » بررسى پاسخ مرحوم شيخ انصارى : اگرچه مبناى مذكور در كلام ايشان درست است ، يعنى هيئت افعل ملحق به حروف است و تحقيق در معانى حرفيه همان چيزى است كه مشهور قائلند و موضوع له و مستعمل فيه را خاص مىدانند ولى اين بيان مرحوم شيخ انصارى نمىتواند به عنوان جواب از اشكال فوق باشد . زيرا ممكن است مستشكل خطاب به ايشان بگويد : آيا شما علّيت منحصره را براى حكمى كه مولا جعل كرده اثبات كرديد يا براى حكمى كه مولا جعل نكرده است ؟ اگر آنچه مولا جعل كرده عبارت از يك حكم شخصى و جزئى است ، علّيت منحصرهء شما نمىتواند از دايرهء اين حكم شخصى خارج شود . و اگر آنچه مولا جعل كرده عبارت از حكمى كلّى باشد ، هرچند نتيجه‌اش انتفاء سنخ است ولى مبناى شما اين است كه حكم كلّى جعل نشده است بلكه موضوع له و مستعمل فيه در هيئت عبارت از خاص است .\r\n\r\n\r\n","description":"","footnote":"\r\n( 1 ) - مطارح الأنظار ، ص 173\r\n","page_name":" 59 ","page_number":59},
  {"content":"\r\n\r\n\r\n3 - پاسخ حضرت امام خمينى رحمه الله\r\nحاصل كلام امام خمينى رحمه الله - با توضيح و رفع اشكالات آن از طرف ما - اين است كه ايشان مىفرمايد : درست است كه قائلين به مفهوم - به حسب ظاهر قضيّهء شرطيه - يك علّيت و معلوليتى مطرح مىكنند و علّت را هم علّت منحصره مىدانند و ترديدى نيست كه علّيت منحصره به عنوان وصف براى شرط در قضيّهء شرطيه است ، ولى بحث در معلولِ اين علّت منحصره است . ظاهر قضيّهء شرطيه اين است كه معلول اين علت ، مجموعهء جزاء مترتب بر شرط باشد كه در قضيّهء « إن جاءك زيد فأكرمه » عبارت از « وجوب اكرام زيد » مىباشد . ولى وقتى از عرف سؤال كنيم كه در قضيّهء « إن جاءك زيد فأكرمه » كه بين شرط و جزاء شدت ارتباط و اتصال مطرح است آيا طرفين اين ارتباط چيست ؟ عرف در جواب مىگويد : « طرفين اين ارتباط عبارت از آمدن زيد و اكرام او - نه لزوم اكرام او - مىباشند » . مثال عرفى : فرض كنيد قرار بوده مهمانى به منزل كسى برود و صاحب خانه مىخواهد از منزل خارج شود به عبد خود مىگويد : « اگر مهمان آمد از او پذيرايى كن » ، در اينجا آيا بين آمدن مهمان و لزوم پذيرايى او شدت اتصال و ارتباط است ، تا اين كه پس از آمده مهمان ، لزوم پذيرايى تحقق پيدا كند ، خواه عبد آن را موافقت يا مخالفت كند ؟ به عبارت ديگر : آيا با آمدن مهمان ، علّت و معلول تحقق پيدا كرده است ، خواه اين كه امر به اكرام موافقت شود يا نه ؟ واقعيت مسئله اين نيست و آنچه عرف از اين قضيه مىفهمد اين است كه بين آمدن مهمان و پذيرايى او شدت ارتباط و مناسبت وجود دارد و همين مناسبت سبب شده كه مولا امر به پذيرايى مهمان كند . پس در قضيّهء « إن جاءك زيد فأكرمه » اگرچه در ظاهر ، جزاء - يعنى لزوم اكرام - معلول واقع شده و معلّق بر شرط شده ولى در باطن معلول ما عبارت از اكرام زيد است و آنچه عرف درك مىكند اين است كه بين مجىء زيد و اكرام او شدت تناسب و ارتباط وجود دارد . و اكرام هم معنايى اسمى و كلّى است\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه داراى وضع عام و موضوع له و مستعمل فيه عام است . بنابراين قائل به مفهوم مىگويد : « كمال تناسب بين مجىء زيد و اكرام او وجود دارد » و معناى كمال تناسب اين است كه هيچ‌چيز ديگرى نمىتواند جانشين مجىء زيد - در ارتباط و سنخيت با اكرام - واقع شود . و اگر ما يك چنين معناى عرفى را براى قضاياى شرطيه مطرح كرديم ، لازمه‌اش انتفاء سنخ هنگام انتفاء شرط است ، زيرا چيز ديگرى غير از مجىء زيد با اكرام مناسبت ندارد . « 1 » بررسى كلام امام خمينى رحمه الله : به نظر مىرسد كلام حضرت امام رحمه الله كلام متينى است ولى در عين حال دو اشكال برآن وارد شده كه لازم است آنها را بررسى كنيم : اشكال اوّل : اگر مجىء زيد به عنوان علّت منحصره براى اكرام باشد ، لازم مىآيد كه به مجرد تحقّق مجىء زيد ، اكرام هم - به صورت قهرى - تحقق پيدا كند ، زيرا لازمهء عليت و معلوليت يك چنين چيزى است ، حتى در جايى كه علّت منحصره در كار نباشد ، چه رسد به ما نحن فيه كه قائل به مفهوم روى علّيت منحصره تكيه مىكند . پاسخ اشكال اوّل : ما در مسألهء مفهوم نظرمان روى انتفاء سنخ هنگام انتفاء شرط است . يعنى ما به جانب اثباتى قضيه كارى نداريم بلكه به جانب نفى آن كار داريم . ما مىخواهيم بگوييم : « غير از مجىء زيد ، چيزى سنخيّت با اكرام ندارد » . نه اين كه بگوييم :\r\n« مجىء زيد ، علّيت منحصره دارد ، مثل نار كه وقتى وجود پيدا كرد ، حرارت حتماً تحقق پيدا مىكند » . بله ، اگر معلول را وجوب اكرام بدانيم ، به مجرّد مجىء زيد ، وجوب اكرام\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 187 - 189 و معتمد الاصول ، ج 1 ، ص 241 و 242 و تهذيب الاصول ، ج 1 ، ص 431 و 432\r\n","page_name":" 61 ","page_number":61},
  {"content":"\r\n\r\nهم تحقّق پيدا مىكند خواه موافقت شود يا مخالفت . ولى وقتى معلول را عبارت از خود اكرام بدانيم ، در جانب نفى آن بحث داريم ، نه در جانب اثباتش . اشكال دوّم : فرمايش امام خمينى رحمه الله به همان كلام شيخ انصارى رحمه الله در باب واجب مشروط ، برگشت مىكند . در باب واجب مشروط ، نزاعى بين شيخ انصارى رحمه الله و مشهور مطرح بود . مرحوم شيخ تمام قيود را به مادّه و متعلَّق برمىگرداند . لازمهء حرف شيخ انصارى رحمه الله اين بود كه مثلًا قبل از مغرب ، وجوب براى نماز مغرب ثابت باشد البته براى نماز مغرب بعد از تحقق مغرب . به عبارت ديگر : قبل از وقت مغرب ، وجوب براى نماز مغرب تحقق دارد و قيد مغرب و زوال حمرهء مشرقيه ، در متعلَّق وجوب نقش دارد . به‌همين‌جهت مرحوم شيخ انصارى واجب مشروط را انكار مىكرد و معتقد بود همهء قيود به مادّه برمىگردد ، چه در مقام ثبوت و چه در مقام اثبات . البته ايشان اعتراف كردند كه ظاهر قضيهء شرطيه از نظر قواعد عربيت ، غير از اين معناست . « 1 » مستشكل مىگويد : لازمهء كلام امام خمينى رحمه الله اين است كه مجىء زيد دخالتى در وجوب اكرام ندارد بلكه به عنوان قيد براى خود اكرام است . يعنى گويا مولا گفته است :\r\n« الواجب هو الإكرام المقيّد بمجيء زيد » . آيا امام خمينى رحمه الله مىخواهند چنين چيزى بفرمايند كه در حقيقت عدول از فرمايشى باشد كه در بحث واجب مشروط در مقابل مرحوم شيخ انصارى اختيار كردند ؟ پاسخ اشكال دوّم : ظاهر اين است كه امام خمينى رحمه الله نمىخواهند چنين چيزى را بفرمايند . بلكه در عين اين كه سنخيت و كمال ارتباط بين مجىء زيد و اكرام تحقق دارد ، تا وقتى مجىء زيد در خارج تحقق پيدا نكند ، وجوب اكرامْ فعليّت پيدا نمىكند . تكليف عبد عبارت از « وجوب اكرام بعد از مجىء زيد » است .\r\n\r\n\r\n","description":"","footnote":"\r\n( 1 ) - مطارح الأنظار ، ص 49\r\n","page_name":" 62 ","page_number":62},
  {"content":"\r\n\r\n\r\nتنبيه دوّم : تعدّد شرط و وحدت جزاء\r\nبحث در اين است كه اگر ما در موردى به دو قضيّهء شرطيه برخورد كرديم كه از نظر شرط متفاوت بودند ولى جزاء در آن دو يك چيز بود ، آيا بنا بر قول به مفهوم چگونه مىتوانيم بين آن دو جمع كنيم ؟ مثال : اگر شخصى قصد مسافرت به هشت فرسخ داشته باشد ، نماز او قصر مىشود . روشن است كه چنين مسافرى لازم نيست سفر هشت فرسخى را در خارج ايجاد كند تا نمازش قصر شود بلكه همين اندازه كه به حدّ ترخّص برسد نماز او قصر مىشود ولى آيا حدّ ترخّص چقدر است ؟ در ارتباط با حدّ ترخّص دو قضيّهء شرطيه در روايات مطرح است : 1 - إذا خفى الأذانُ فقصِّر « 1 » . يعنى ملاك در حدّ ترخّص ، خفاء اذان است . 2 - إذا خفى الجُدرانُ فقصِّر « 2 » . يعنى ملاك در حدّ ترخّص ، خفاء ديوارهاى شهر است . ملاحظه مىشود كه در اينجا دو قضيّهء شرطيه داريم كه شرط در آنها متغاير است و جزاء در هر دو يك چيز است و از خارج هم مىدانيم كه در جزاء ، تعدّد مطرح نيست يعنى وظيفهء ما خواندن يك نماز - آن‌هم به صورت قصر - است . در اينجا اگر قائل شويم كه قضيّهء شرطيه داراى مفهوم نيست ، مشكلى پيش نمىآيد و تعارضى بين اين دو دليل به نظر نمىرسد . زيرا دليل اوّل مىگويد : « به دنبال خفاء اذان ، وجوب قصر ثابت است » و نمىگويد : « خفاء اذان ، علّيت منحصره براى وجوب قصر دارد » . دليل دوّم مىگويد : « به دنبال خفاء جدران ، وجوب قصر ثابت است »\r\n\r\n\r\n","description":"","footnote":"\r\n( 1 ) - روايتى به اين الفاظ در كتب روايى نيافتيم ولى اين معنا از روايات به دست مىآيد . رجوع شود به : وسائل الشيعة ، ج 5 ( باب 6 من أبواب صلاة المسافر ) .\r\n( 2 ) - همان .\r\n","page_name":" 63 ","page_number":63},
  {"content":"\r\n\r\nو نمىگويد : « خفاء جدران ، علّيت منحصره براى وجوب قصر دارد » . اين دو قضيّه علاوه بر اين كه باهم هيچ منافاتى ندارند ، نفى ثالث و رابع هم نمىكنند . ممكن است شرط سوم و چهارمى هم بيايد كه به دنبال آنها مسألهء وجوب قصر تحقق پيدا كند . امّا اگر در قضاياى شرطيه قائل به ثبوت مفهوم باشيم ، با توجه به اين كه ثبوت مفهوم ، مساوق با علّيت منحصره است براى ما مشكل پيش مىآيد ، زيرا در اين صورت معناى « إذا خفي الأذان فقصّر » اين مىشود . كه علّت منحصره براى وجوب قصر ، عبارت از خفاء اذان است . و معناى « إذا خفي الجدران فقصّر » اين مىشود كه علّت منحصره براى وجوب قصر ، عبارت از خفاء جدران است . و اين دو با هم قابل جمع نيستند . يك شىء نمىتواند دو علّت منحصره داشته باشد . « 1 » مرحوم آخوند در اينجا چهار احتمال مطرح كرده است : احتمال اوّل : « 2 » ممكن است قائل به مفهوم بگويد : « درست است كه ما در قضاياى شرطيه قائل به مفهوم هستيم ولى در قضاياى شرطيه‌اى كه شرطش متعدّد و جزاء آن واحد است قائل به مفهوم نيستيم » . روشن است كه نتيجهء اين احتمال همان قول به عدم مفهوم است و مشكلى وجود ندارد . احتمال دوّم : ممكن است قائل به مفهوم بگويد : ما در قضاياى شرطيه‌اى كه شرطش متعدّد است نيز قائل به مفهوم هستيم . ولى اطلاق مفهوم هريك از اين دو جمله را با منطوق جملهء ديگر تقييد مىزنيم . مفهوم جملهء « إذا خفي الأذان فقصِّر » اين است كه « اگر خفاء اذان حاصل نشد ، وجوب قصر هم در كار نيست » . اين مفهوم داراى\r\n\r\n\r\n","description":"","footnote":"\r\n( 1 ) - يك شىء مىتواند دو علّت تامهء مستقلّه داشته باشد ، مثل حرارت كه هم معلول نار است و هم معلول شمس ، و هركدام از اين‌ها علّيت مستقلّه براى حرارت دارند و در جايى كه با هم اجتماع كنند ، استقلال خود را از دست مىدهند . ولى علّت منحصره غير از علّت مستقلّه است . معناى انحصار ، عدم تعدّد است . و معنا ندارد چيزى دو علّت منحصره داشته باشد .\r\n( 2 ) - اين احتمال را مرحوم آخوند به عنوان دوّمين احتمال مطرح كرده ولى با توجه به اين كه نتيجهء اين احتمال ، با نتيجهء قول به عدم مفهوم - كه عدم تعارض بين دو دليل است - مساوى مىباشد ما آن را به عنوان احتمال اوّل مطرح كرديم .\r\n","page_name":" 64 ","page_number":64},
  {"content":"\r\n\r\nاطلاق است ، يعنى خواه خفاء جدران باشد يا نباشد . و مفهوم جملهء « إذا خفي الجدران فقصّر » اين است كه وقتى خفاء جدران حاصل نشد ، وجوب قصر هم تحقق ندارد » . اين مفهوم هم داراى اطلاق است . يعنى خواه خفاء اذان باشد يا نباشد . نتيجهء تقييد اين مىشود كه هنگام خفاء اذان - به تنهايى - وجوب قصر تحقق دارد و هنگام خفاء جدران - به تنهايى - نيز وجوب قصر تحقق دارد . و در جايى كه نه خفاء اذان باشد و نه خفاء جدران ، وجوب قصر تحقق ندارد . پس در حقيقت ، وجود مفهومْ نفى ثالث مىكند ، زيرا بعد از آنكه اطلاق مفهوم هريك از اين دو قضيّه را با منطوق ديگرى تقييد كرديم ، نتيجه اين مىشود كه وقتى ، خفاء جدران و خفاء اذان نبود ، چيز ديگرى نقش ندارد و امر سوّمى نمىتواند جانشين خفاء اذان و خفاء جدران شود . احتمال سوّم : ممكن است قائل به مفهوم بگويد : « قضيّهء شرطيه داراى مفهوم است ولى در جايى كه دو قضيّه به اين صورت داشتيم ، آن دو را در هم ادغام كرده و نتيجه مىگيريم كه وجوب قصر داراى دو شرط است : خفاء اذان و خفاء جدران . پس با تكيه بر علّيت منحصره مىگوييم : آنچه در وجوب قصر نقش دارد و علّت منحصرهء آن است ، مجموع اين دو امر است و هريك از آنها به تنهايى كفايت نمىكند . احتمال چهارم : ممكن است قائل به مفهوم بگويد : در جايى كه پاى تعدّد شرط مطرح است ، آنچه علّيت منحصره دارد عبارت از يك عنوان جامع بين اين دو شرط است ، مثل عنوان « دور شدن في الجملة از شهر » كه اين عنوان هم با خفاء اذان تحقّق پيدا مىكند و هم با خفاء جدران . در اين صورت امر سوّمى - غير از خفاء جدران و خفاء اذان - نمىتواند نقشى در وجوب قصر داشته باشد . « 1 » بررسى احتمالات چهارگانه : « 2 » در اينجا چند بحث مطرح است :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 312 و 313\r\n( 2 ) - توجه : اين بحث بر مبناى قول به ثبوت مفهوم - و با قطع نظر از اشكالات راه‌هاى اثبات مفهوم - جريان دارد و اگر ما مفهوم را نپذيريم - همان‌طور كه نپذيرفتيم - جايى براى اين بحث‌ها نيست .\r\n","page_name":" 65 ","page_number":65},
  {"content":"\r\n\r\nبحث اوّل : در مثل « إذا خفي الأذان فقصّر » و « إذا خفي الجدران فقصِّر » كه - بنا بر قول به ثبوت مفهوم - علّيت منحصره ثابت مىشود ، آيا طرفين تعارض كدامند ؟ آيا تعارض ، به طور مستقيم در ارتباط با مفهوم است يا اين كه تعارضْ ابتداءً در ارتباط با منطوق است و بالعرضْ سرايت به مفهوم مىكند و يا اين كه تعارض بين مفهوم هركدام و منطوق ديگرى است ؟ اين مسئله هم از نظر علمى دقيق است و هم ثمرهء عملى برآن مترتب است . و با روشن شدن اين مسئله ، معلوم خواهد شد كه كدام يك از احتمالات چهارگانه را بايد بپذيريم . با توجه به اين كه مبناى متأخرين اين است كه مفهوم را از راه علّيت منحصره استفاده كنند و اثبات علّيت منحصره هم از سه راه « تبادر ، انصراف و اطلاق - با تفاسير چهارگانه‌اش - » بود و اين راه‌ها با مسألهء مورد بحث ما ارتباط دارد ، بايد آنها را مورد ملاحظه قرار دهيم تا ببينيم آيا طرفين تعارض در ما نحن فيه چيست ؟ 1 - وضع و تبادر : اگر قائل به مفهوم از راه وضع و تبادر پيش آيد و بگويد : « ما از راه تبادر بدست مىآوريم كه واضع ، ادوات شرط را براى افادهء علّيت منحصره وضع كرده است و به عبارت ديگر : ادوات شرط ، جانشين كلمهء « العلّة المنحصرة » هستند با اين تفاوت كه « العلّة المنحصرة » داراى معناى اسمى و ادوات شرط داراى معناى حرفى هستند » با توجه به آنچه در مورد معناى حرفى گفته شد ، « 1 » تعارض بين « إذا خفى الأذان فقصِّر »\r\n\r\n\r\n","description":"","footnote":"\r\n( 1 ) - البته بايد توجه داشت كه اگر در اينجا كلام مرحوم آخوند را در نظر بگيريم - كه فرمود : بين معناى اسمى و معناى حرفى هيچ فرقى از نظر وضع و موضوع له و مستعمل فيه وجود ندارد و تفاوت آنها فقط از ناحيهء موارد استعمال است - ادوات شرط هم بر معناى كلّى دلالت مىكنند ولى اگر كلام مشهور را در نظر بگيريم - كه مىفرمودند : معناى اسمى و معناى حرفى داراى وضع عام هستند ولى موضوع له آنها فرق مىكند و موضوع له در معناى حرفى خاصّ است - ادوات شرط بر معنايى جزئى ، كه فرد همان كلّى است دلالت مىكنند . ولى بالاخره از دايرهء اين مفهوم كلّى خارج نيستند . در نتيجه اگر ما مسألهء مفهوم را در ارتباط با علّيت منحصرهء مستفاد از وضع و تبادر بدانيم ، ادوات شرط به معناى « العلّة المنحصرة » خواهند بود ، حال يا كلّى « العلّة المنحصرة » و يا « العلّة المنحصرة مع خصوصية ذهنية أو خارجية » .\r\n","page_name":" 66 ","page_number":66},
  {"content":"\r\n\r\nو « إذا خفي الجدرانُ فقصِّر » مربوط به عالم منطوق خواهد بود ، زيرا اگر ما ادات شرط را برداشته و به جاى آن كلمهء « العلّة المنحصرة » را بگذاريم ، يك دليل مىگويد : « العلّة المنحصرة لوجوب القصر هو خفاء الأذان » و دليل ديگر مىگويد : « العلّة المنحصرة لوجوب القصر هو خفاء الجدران » و بين اين‌ها تعارض وجود دارد . يك شىء مىتواند دو علّت تامّه داشته باشد ولى نمىتواند دو علّت منحصره داشته باشد . علّت منحصره به معناى « تنها علّت تامّه » است چگونه مىشود هم خفاء اذان تنها علّت تامّه براى وجوب قصر باشد و هم خفاء جدران تنها علّت تامّه براى وجوب قصر باشد ؟ پس در اين صورت خيلى روشن است كه تعارض بين دو منطوق است . 2 - انصراف : اگر گفته شود : « عليت منحصره از راه وضع نيست بلكه از راه انصراف است » در اين صورت قضيهء « إذا خفي الأذان فقصِّر » انصراف پيدا مىكند به علّيت منحصره و قضيّه « إذا خفي الجدران فقصِّر » هم انصراف به علّيت منحصره پيدا مىكند و جمع بين اين دو ممكن نيست . پس در اين صورت هم تعارض بين دو منطوق است . 3 - اطلاق : اگر علّيت منحصره از راه اطلاق « 1 » استفاده شود ، آيا طرفين تعارض كدامند ؟ براى پاسخ به اين سؤال بايد ببينيم آيا موصوفِ اين اطلاق چيست ؟ اگر موصوفِ اطلاق عبارت از ادات شرط باشد ، علّيت منحصره هم در ارتباط با ادات شرط بوده و تعارض بين دو منطوق خواهد بود .\r\n\r\n\r\n","description":"","footnote":"\r\n( 1 ) - خواه اطلاق مربوط به ادات شرط باشد يا مربوط به شرط - با دو تقريب آن - و يا مربوط به جزاء باشد .\r\n","page_name":" 67 ","page_number":67},
  {"content":"\r\n\r\nهمچنين اگر موصوف اطلاق ، عبارت از شرط باشد ، عليت منحصره هم در ارتباط با شرط بوده و تعارض بين دو منطوق خواهد بود . و نيز اگر موصوف اطلاق ، عبارت از جزاء باشد ، علّيت منحصره هم در ارتباط با جزاء بوده و تعارض بين دو منطوق خواهد بود . بنابراين ما از هر راهى كه بخواهيم علّيت منحصره را ثابت كنيم ، طرفين تعارض عبارت از دو منطوق مىباشند . بحث دوّم : اكنون كه مشخّص شد كه ما از هر راهى بخواهيم علّيت منحصره را ثابت كنيم ، طرفين تعارضْ عبارت از دو منطوق مىباشند ، آيا براى حلّ مشكل تعارض چه بايد كرد ؟ براى پاسخ به اين سؤال بايد هريك از راه‌هاى استفادهء علّيت منحصره را جداگانه مورد بررسى قرار دهيم . 1 - وضع و تبادر اگر علّيت منحصره از راه وضع و تبادر استفاده شود ، اصالة الحقيقة در هريك از دو جملهء شرطيه اقتضاء مىكند كه ادات شرط ، در معناى حقيقى خودشان - يعنى علّيت منحصره - استعمال شده باشند . و اين دو اصالة الحقيقة ، قابل جمع نيستند و بين آن دو تعارض وجود دارد ، بدون اين كه هيچ ترجيحى در كار باشد . و قاعدهء اوّليه در تعارض امارتين « 1 » عبارت از تساقط است و معناى تساقط اين است كه ادات شرط در هيچ‌كدام از اين دو قضيّهء شرطيه ، بر علّيت منحصره دلالت نمىكند ، در نتيجه اين دو قضيّهء شرطيه داراى مفهوم نمىباشند ، زيرا مفهومْ از علّيت منحصره استفاده مىشد .\r\nپس قائل به مفهوم ، اگر بخواهد از راه وضع و تبادر وارد شود ، ناچار مىشود مفهوم را\r\n\r\n\r\n","description":"","footnote":"\r\n( 1 ) - تذكر : هرچند از « أصالة الحقيقة » به عنوان « اصل » تعبير مىشود ولى در باطن ، « اماره » است نه اين كه از اصول عمليه - در مقابل امارات - باشد . اصالة الحقيقة ، همانند اصالة الظهور است . اصالة الظهور ، از امارات عقلائيه است كه شارع مقدّس آن را امضاء كرده است . پس « اصل » در اين جا به معناى « قاعده » است .\r\n","page_name":" 68 ","page_number":68},
  {"content":"\r\n\r\nنفى كرده و قائل به عدم مفهوم شود ، چون راهى براى اثبات علّيت منحصره ندارد . 2 - انصراف : اگر علّيت منحصره از راه انصراف استفاده شود ، نتيجه اين مىشود كه يك انصراف در « إذا خفي الأذان فقصّر » و يك انصراف هم در « إذا خفي الجدران فقصِّر » وجود دارد « 1 » و اين دو انصراف با يكديگر تعارض كرده و ترجيحى هم در كار نيست و لازمهء تعارض آنها ، تساقط هر دو انصراف است . وقتى هر دو انصراف كنار رفتند ، نتيجه اين مىشود كه هيچ‌يك از دو جملهء شرطيهء مذكور داراى مفهوم نيستند ، چون راه استفادهء مفهوم عبارت از علّيت منحصره بود و با فرض سقوط انصراف ، راهى براى اثبات علّيت منحصره وجود نخواهد داشت . لذا نتيجهء اين راه ، با راه وضع و تبادر يك چيز است . 3 - اطلاق : اگر علّيت منحصره از راه اطلاق استفاده شود ، آيا در تعارض بين دو اصالة الاطلاق چه بايد كرد ؟ « 2 » همان‌طور كه در اوايل بحث قضيّهء شرطيه گفتيم ، براى تحقّق علّيت منحصره بايد چند خصوصيت وجود داشته باشد : 1 - ارتباط بين شرط و جزاء . 2 - لزومى بودن ارتباط . 3 - ارتباط لزومى به نحو ترتّب و طوليت باشد . 4 - ترتّب آن به صورتى باشد كه جزاء مترتب بر شرط باشد . 5 - ترتّب ، به نحو علّيت تامّه باشد . 6 - شرط ، علاوه بر اين كه علّت تامّه براى ترتّب جزاء است ، علّت تامّهء منحصره براى ترتب جزاء باشد . در اينجا اين سؤال مطرح است كه آيا از اين مراحل شش‌گانه ، فقط مرحلهء ششم در ارتباط با اطلاق است و مراحل قبلى ، در ارتباط با وضع ادات شرط بوده و ربطى به\r\n\r\n\r\n","description":"","footnote":"\r\n( 1 ) - ما فعلًا كارى به اصل انصراف نداريم و بنا بر مبناى صحّت آن بحث مىكنيم .\r\n( 2 ) - تذكر : راه‌هاى چهارگانهء اطلاق ، در اين جهت از بحث فرقى ندارند .\r\n","page_name":" 69 ","page_number":69},
  {"content":"\r\n\r\nاطلاق ندارند ؟ « 1 » يا اين كه مرحلهء پنجم هم در ارتباط با اطلاق است ؟ الف ) اگر قائل به ثبوت مفهوم از راه اطلاق ، بگويد : « آن مقدارى را كه اطلاق به ما كمك مىكند ، همين مرحلهء ششم است و مراحل پنج‌گانهء ديگر از راه وضع و راه‌هاى ديگر استفاده مىشود و ارتباطى به اطلاق ندارد » . در اين صورت ما دو اصالة الاطلاق خواهيم داشت : يكى در « إذا خفي الأذان فقصِّر » و ديگرى در « إذا خفي الجدرانُ فقصِّر » و هريك از اين دو اصالة الاطلاق ، مفيد علّيت منحصره مىباشند . اين دو اصالة الاطلاق با يكديگر تعارض كرده و - طبق قاعده - تساقط مىكنند « 2 » و نتيجه اين مىشود كه هيچ‌يك از دو قضيّهء فوق داراى مفهوم نخواهند بود . ب ) اگر قائل به ثبوت مفهوم از راه اطلاق ، بگويد : « اطلاق ، در ارتباط با مرحلهء پنجم و ششم است » . در اين صورت در هريك از اين دو قضيّه ، دو اصالة الاطلاق پياده مىشود : يكى براى اثبات مرحلهء پنجم و ديگرى براى اثبات مرحلهء ششم . يك اصالة الاطلاق ، تماميت علّت را و ديگرى انحصار علّت را ثابت مىكند . در اينجا نمىتوان تعارض را از دو اصالة الاطلاق مرحلهء پنجم بيرون دانسته و مربوط به دو اصالة الاطلاق مرحلهء ششم بدانيم بلكه هر چهار اصالة الاطلاق باهم متعارضند و امكان جمع بين آنها وجود ندارد . « تعارض امارتين » - كه در باب تعارض مطرح است - به عنوان اقلّ فرض است و الّا اگر سه اماره يا بيشتر هم تعارض كنند ، قاعدهء اوّليه اقتضاى تساقط آنها را دارد .\r\nپس هر چهار اصالة الاطلاق بايد كنار بروند . در نتيجه هيچ‌يك از دو قضيّهء فوق داراى مفهوم نخواهند بود .\r\n\r\n\r\n","description":"","footnote":"\r\n( 1 ) - يادآورى : ما بنا بر فرض ثبوت مفهوم از طريق اطلاق ، اين بحث‌ها را مطرح مىكنيم و كارى به مناقشات آن نداريم .\r\n( 2 ) - اين دو اصالة الاطلاق به عنوان دو امارهء عقلى هستند ، زيرا اصالة الاطلاق از راه مقدّمات حكمت ثابت مىشود و مقدّمات حكمت ، مسأله‌اى عقلى است .\r\n","page_name":" 70 ","page_number":70},
  {"content":"\r\n\r\nممكن است سؤال شود : مرحلهء پنجم ، قبل از مرحلهء ششم است پس چرا در مقام تعارض ، هر چهار اصالة الاطلاق سقوط مىكنند ؟ در پاسخ مىگوييم : هرچند مرحلهء پنجم قبل از مرحله ششم است ولى اين قبليّت ، نقشى در تعارض ندارد ، زيرا آن اصالة الاطلاق كه تماميت علت را در « إذا خفي الأذان فقصِّر » دلالت مىكند ، تعارضى با آن اصالة الاطلاق كه تماميت علت را در مورد « إذا خفي الجدران فقصِّر » دلالت مىكند ، ندارد . چون ممكن است خفاء اذان ، علّت تامه براى وجوب قصر باشد و خفاء جدران هم علّت تامّه براى وجوب قصر باشد . امّا همين اصالة الاطلاق كه در مرحلهء پنجم جريان پيدا مىكند با اصالة الاطلاق مرحلهء ششم قابل اجتماع نيستند ، نمىشود . از طرفى خفاء جدران ، علّت منحصره براى وجوب قصر باشد و از طرفى خفاء اذان ، علّت تامّه - هرچند غير منحصره - براى وجوب قصر باشد . و نيز اصالة الاطلاقى كه در مرحلهء پنجم عليت تامهء خفاء جدران را براى وجوب قصر ثابت مىكند با آن اصالة الاطلاقى كه در مرحلهء ششم علّيت منحصرهء خفاء اذان را براى وجوب قصر ثابت مىكند ، قابل اجتماع نيستند . پس ما علم اجمالى پيدا مىكنيم كه بعضى از اين اصالةالاطلاق‌ها كذب است و لازمهء تعارض و عدم وجود مرجح ، تساقط آنهاست . در اينجا سه نظريه وجود دارد : 1 - به مشهور نسبت داده شده كه قائل به عدم تداخل هستند . « 1 » 2 - جماعتى - از جمله مرحوم آقا حسين خوانسارى شارح دروس شهيد اوّل - قائل به تداخل هستند . « 2 » 3 - ابن ادريس قائل به تفصيل شده و معتقد است اگر اسباب متعدّد ، از نوع واحد باشند ، قاعدهء اوّليه اقتضاى تداخل مىكند و اگر از چند نوع باشند ، قاعدهء اوّليه اقتضاى عدم تداخل مىكند . ابن ادريس مىگويد : اگر دو قضيّهء شرطيّه به صورت « إذا بلت فتوضأ » و « إذا نمت\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 315\r\n( 2 ) - مشارق الشموس ، مبحث موجبات الغسل ، ص 61 و كفاية الاصول ، ج 1 ، ص 315\r\n","page_name":" 71 ","page_number":71},
  {"content":"\r\n\r\nفتوضأ » داشته باشيم ، چنانچه يكى از بول يا نوم به صورت مكرّر واقع شوند ، قاعده اقتضاى تداخل كرده و يك وضو لازم است ، امّا اگر هم بول تحقّق پيدا كند و هم نوم ، قاعده اقتضاى عدم تداخل مىكند و دو وضو لازم است . « 1 » البته بايد توجه داشت كه اين بحث را فعلًا با قطع نظر از دليل خاصّ مطرح مىكنيم . براى تحقيق بحث لازم است مقدّماتى را ذكر كنيم : مقدّمهء اوّل : دو قضيّهء شرطيّهء « إذا بلتَ فتوضّأ » و « إذا نمتَ فتوضأ » مانند دو قضيّهء شرطيهء « إذا خفي الأذان فقصِّر » و « إذا خفي الجدران فقصّر » است كه در تنبيه دوّم مورد بحث قرار گرفت . با اين تفاوت كه در تنبيه دوّم در ارتباط با شرط و علّيت منحصره بحث كرديم امّا در اين تنبيه در مورد تداخل و عدم تداخل در ارتباط با جزاء بحث مىكنيم . مرحوم آخوند در آن تنبيه چهار احتمال مطرح كردند : دو احتمال آن در ارتباط با اين بود كه هريك از خفاء اذان و خفاء جدران ، سببيّت مستقلّه داشته باشند . احتمال سوّم اين بود كه قدر جامع بين خفاء اذان و خفاء جدران ، سببيّت داشته باشد . كه نتيجهء عملى اين احتمال ، فرقى با دو احتمال اوّل نداشت . احتمال چهارم - كه با سه احتمال قبلى فرق داشت - اين بود كه مجموع خفاء اذان و خفاء جدران ، نقش در وجوب قصر داشته باشند . حال در ما نحن فيه مىگوييم : مسألهء تداخل و عدم تداخل ، بنا بر احتمال چهارم معنايى ندارد . زيرا اگر ما بگوييم : « بول به تنهايى نقش در وجوب وضو ندارد . نوم به تنهايى هم نقش ندارد . بلكه آنچه نقش دارد مجموع مركب از بول و نوم است » ديگر جايى براى بحث تداخل و عدم تداخل باقى نمىماند . زيرا اگر ده بار هم بول به تنهايى واقع شود ، شرط وجوب وضو - يعنى بول و نوم - حاصل نشده است . بنابراين مسألهء تداخل و عدم تداخل مبتنى بر اين است كه ما در مسألهء گذشته ،\r\n\r\n\r\n","description":"","footnote":"\r\n( 1 ) - السرائر ، باب احكام السهو و الشك في الصلاة ، ص 55 و كفاية الاصول ، ج 1 ، ص 315\r\n","page_name":" 72 ","page_number":72},
  {"content":"\r\n\r\nاحتمال چهارم را كنار گذاشته و روى سه احتمال ديگر بحث كنيم . مقدّمهء دوّم : بحث تداخل و عدم تداخل در جايى است كه متعلِّقِ حكم مذكور در جزاء ، قابليت تعدّد و تكثر داشته باشد ، مثل وضو و غسل . امّا در بعضى از موارد ، متعلِّق حكم مذكور در جزاء ، قابليت تعدّد ندارد . مثلًا اگر دليل قائم شود كه « اگر كسى يكى از معصومين عليهم السلام را سبّ كند ، قتلش واجب است » و دليل ديگر بگويد : « اگر كسى مرتدّ فطرى شد ، قتلش واجب است » و كسى هر دو عمل را مرتكب شود ، جاى بحث تداخل و عدم تداخل نيست . زيرا قتل انسان واحد ، قابل تكثير و تعدّد نيست . لذا اين قبيل از قضاياى شرطيه از محلّ بحث خارج است . مقدّمهء سوّم : در باب تداخل ، دو عنوان مطرح است : تداخل اسباب و تداخل مسبّبات و آنچه مورد بحث ما قرار مىگيرد عبارت از تداخل اسباب است و عنوان دوّم از بحث ما خارج است . تداخل اسباب به اين معناست كه افراد متعدّدى از يك نوع سبب يا از دو نوع سبب - يا بيشتر - تحقق پيدا كرده باشد . در اينجا مىخواهيم ببينيم آيا هريك از اين اسباب ، مسبَّب خاصى دارد ؟ قائل به عدم تداخل مىگويد : « بله ، هركدام مسبَّب خاصى دارند » ولى قائل به تداخل مىگويد : « مجموع اين اسباب متعدّده ، در يك مسبَّب اثر مىكنند و تعدّد و تكثرى در ناحيهء مسبَّب وجود ندارد » . تداخل مسبَّبات در جايى مطرح است كه جزاء در دو قضيهء شرطيه ، واحد بوده ولى داراى دو خصوصيت باشد : يكى اين كه قابل تكرر و تعدّد نيست و ديگر اين كه حكم آن‌هم قابل تأكيد نيست ، يعنى اين‌طور نيست كه يكى از دو حكم بخواهد اصل حكم را بيان كند و ديگرى آن را تأكيد كند ، مثلًا در مثال قتل - كه ذكر كرديم - ممكن است كسى مسألهء تأكيد را مطرح كند . يعنى اگر كسى يكى از معصومين عليهم السلام را سبّ كرد ، قتل او واجب مىشود و اگر ارتداد هم پيدا كرد ، وجوب قتل او مؤكّد مىشود و يا در بعضى از نجاسات - مثل بول كه حكم شديدترى دارد - ممكن است مسألهء تأكيد را\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمطرح كرد . امّا در مورد نجاساتى مثل منى و خون - كه از نظر حكمى با هم فرقى ندارند - اگر يك دليل بگويد : « إن أصاب ثوبك دمٌ يجب غَسله » و دليل ديگر بگويد :\r\n« إن أصاب ثوبك مني يجب غَسله » ، در اينجا مىدانيم كه اگر خون يا منى يا هر دو به لباس انسان اصابت كند ، يك حكم در كار است و آن وجوب غَسل مىباشد . اين گونه نيست كه اگر خون و منى اصابت كرد ، وجوب غَسل مؤكّدى در كار باشد . اين معنا را مرحوم آخوند در آخرين سطر مسألهء تداخل اشاره كرده است . « 1 » ولى همان‌طور كه گفتيم ، تداخل مسبّبات از محلّ بحث ما خارج است . مقدّمهء چهارم : آيا بحث تداخل و عدم تداخل مربوط به مقام اثبات - و ظهور قضيّهء شرطيه - است يا مربوط به مقام ثبوت بوده و بحثى عقلى است و هيچ ارتباطى به عالم الفاظ ندارد ؟ ظاهر اين است كه بحث مربوط به مقام اثبات است . ما از ابتداى بحث قضيّهء شرطيه - كه مسألهء مفهوم را مطرح كرديم - بحثمان يك بحث لفظى بود . مىخواستيم ببينيم آيا ادات شرط دلالت بر علّيت منحصره دارند يا نه ؟ در بحث تداخل و عدم تداخل هم مىخواهيم ببينيم اگر شارع فرمودند : « إذا بلت فتوضأ » و « إذا نمت فتوضأ » آيا از اين دو قضيّه مىتوان استفاده كرد كه اگر بول يا نوم ، به طور مكرّر واقع شد يا با هم تحقّق پيدا كردند ، وضو هم بايد تعدّد پيدا كند ؟ « 2 »\r\n\r\n\r\n","description":"","footnote":"\r\n( 1 ) - ممكن است كسى بگويد : « تداخل مسبّبات در جايى است كه ما دو حكم داشته باشيم كه به دو عنوان تعلّق گرفته است ولى اين دو عنوان ، در عالم امتثال قابل اجتماع مىباشند ، يعنى مىتوان با يك عمل هر دو را موافقت و امتثال كرد . مثل اين كه يك دليل بگويد : « أكرم عالماً » و دليل ديگر بگويد : « أضِف هاشمياً » و عبد بيايد يك « عالم هاشمى » پيدا كرده و ضيافت كند . در اين صورت هر دو امر را امتثال كرده است » . ولى ظاهراً مراد از تداخل مسبّبات ، نمىتواند چنين معنايى باشد بلكه مراد همان چيزى است كه مرحوم آخوند به آن اشاره فرمودند و ما آن را در متن مطرح كرديم .\r\n( 2 ) - يادآورى : مثال مذكور با قطع نظر از دليل خاص است ، مىخواهيم ببينيم آيا ظاهر اين دو قضيّهء شرطيه چه اقتضايى دارد ؟ و الّا ما در مورد وضو و غسل دليل خاص بر تداخل داريم .\r\n","page_name":" 74 ","page_number":74},
  {"content":"\r\n\r\nدر موارد ديگرى كه بحث ما در ارتباط با مقام اثبات است ، اين قاعدهء كلّى مطرح است كه از نظر مقام ثبوت ، بايد هر دو طرف قضيّه ، امكان داشته باشند . پس در ما نحن فيه بايد در عالم ثبوت - و با قطع نظر از دلالت لفظ - هم تداخل ، امكان داشته باشد و هم عدم تداخل ، تا پس از آن بياييم در مقام اثبات ، بحث از تداخل و عدم تداخل را مطرح كنيم و الّا اگر يكى از اين‌ها در مقام ثبوت داراى استحاله باشد ، معنا ندارد كه در مقام اثبات پيرامون آن بحث كنيم ، بلكه راهى جز اختيار طرف ديگر آن وجود نخواهد داشت . مرحوم آيت اللّه بروجردى برهانى بر استحالهء عدم تداخل اقامه كرده است كه اگر اين برهان تمام باشد ، ديگر جايى براى بحث تداخل و عدم تداخل - به حسب مقام اثبات - نخواهد بود و چاره‌اى جز پذيرفتن مسألهء تداخل وجود نخواهد داشت . اين برهان اگرچه در ارتباط با اصل مطلب است ولى ما ناچاريم آن را در اين مقدّمه بحث كرده و جلوى استحاله را بگيريم تا از نظر مقام ثبوت ، اشكالى وجود نداشته باشد ، سپس وارد اصل بحث شويم كه آيا ظاهر قضيّهء شرطيه چه اقتضايى دارد ؟ ايشان مىفرمايد : معمولًا وقتى امرى به طبيعتى تعلّق مىگيرد ، چنانچه يك فرد از افراد آن طبيعت تحقّق پيدا كند ، براى حصول هدف مولا كافى خواهد بود . حال اگر در جايى غرض مولا به دو فرد از افراد طبيعت تعلّق گرفته بود ، آيا مولا چگونه مىتواند اين غرضش را بيان كند ؟ گاهى حكم مولا به صورت قضيّهء تعليقيه نيست و شرط و سببى ندارد ، مثل اين كه از اوّل به عبد بگويد : « دو بار وضو بگير » ، يا مولاى عرفى خيلى تشنه باشد و از اوّل به عبد خود بگويد : « دو ليوان آب براى من بياور » . ولى گاهى پاى تعليق در كار است و قضيّهء شرطيه مطرح است . مولا ملاحظه مىكند كه اين حكم بايد به دنبال شرط و سببى تحقّق پيدا كند . در اينجا مولا ممكن است بگويد : « إذا بلت و نمت فتوضأ\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمرّتين » ، يعنى اوّل هر دو را يك جا جمع كرده و به صورت يك قضيّهء شرطيه قرار دهد . امّا اگر نظر مولا اين باشد كه اگر بول به تنهايى واقع شد ، پشت سر آن وضو واجب شود و اگر نوم به تنهايى هم واقع شد ، پشت سر آن وضو واجب شود . در اينجا دو صورت وجود دارد : 1 - شرط در يكى از اين دو قضيّهء شرطيه ، از نظر تحقّق خارجى ، مقدّم بر شرط در قضيّهء ديگر باشد . مثل اين كه فرض كنيم بول هميشه قبل از نوم و نوم هم هميشه بعد از بول تحقّق پيدا مىكند . و مولا هم بخواهد پشت سر هر شرطى وضويى تحقق پيدا كند ، در اينجا راهش اين است كه در ارتباط با بول بگويد : « إذا بلت فتوضأ » و در ارتباط با نوم جزاء را مقيّد كرده ، بگويد : « إذا نمت فتوضأ وضوءأ آخر » . 2 - از نظر تحقق خارجى ، هيچ‌يك از اين دو شرط بر ديگرى تقدّم نداشته باشند .\r\nهمان‌طور كه در مورد بول و نوم ملاحظه مىشود كه گاهى بولْ تقدّم بر نوم دارد - مثل اين كه انسان متطهّر ، بول كرده سپس به خواب برود - و گاهى نومْ تقدّم بر بول دارد - مثل اين كه انسان متطهّر ، به خواب رفته و پس از آن بول كند - و هيچ اغلبيتى در كار نيست . در اينجا مولا چه بكند ؟ اگر قيد « وضوءأ آخر » را در هر دو بياورد ، كه معنا ندارد و اگر بخواهد به يكى از آنها اضافه كند ، آيا به كدام يك اضافه كند ؟ فرض اين است كه تقدّم و تأخّرى در كار نيست و ترجيحى وجود ندارد . پس چاره‌اى ندارد جز اين كه هر دو را بدون قيد بياورد . معناى عدم تقيد اين است كه متعلّق حكم ، نفس طبيعت وضو است و هيچ قيدى « 1 » دخالت ندارد و نفس طبيعت ، نمىتواند متعلّق دو حكم واقع شود . چنين چيزى استحالهء عقليه دارد كه طبيعت واحده بتواند متعلّق دو حكم واقع شود . مرحوم بروجردى اين استدلال را براى اثبات مسألهء تداخل مطرح كرده است ولى\r\n\r\n\r\n","description":"","footnote":"\r\n( 1 ) - نه قيد « مرّتين » و نه « مرّة اخرى » و نه ساير چيزهايى كه بر اين معانى دلالت مىكند .\r\n","page_name":" 76 ","page_number":76},
  {"content":"\r\n\r\nاين كلام به مقام ثبوت سرايت مىكند . يعنى اين مسأله‌اى است كه ما بايد قبلًا حلّ كنيم . اگر نتيجه گرفتيم كه عدم تداخل ، داراى استحاله است ، استحالهء آن مربوط به مقام اثبات نخواهد بود بلكه مربوط به مقام ثبوت خواهد بود . و از كلام ايشان استفاده مىشود كه ايشان عدم تداخل را به حسب مقام ثبوت محال مىدانند ، زيرا معناى كلامشان اين است كه دو حكم - با حفظ تعدّد - نمىتواند به طبيعت واحده تعلّق بگيرد .\r\nو اگر چنين چيزى تمام باشد ، عدم تداخل ، استحاله پيدا كرده و در مقام ثبوت راهى جز تداخل باقى نخواهد ماند ، و نوبت به مقام اثبات نخواهد رسيد . « 1 » ما در پاسخ مرحوم بروجردى مىگوييم : راه تعدّد ، منحصر به آنچه شما مطرح كرديد نيست . يك قيد مىتوان به طبيعت زد بدون اين كه لازم بيايد طبيعت واحده متعلّق دو حكم واقع شود . چه مانعى دارد كه مولا بگويد : « إذا بلت فتوضأ من أجْلِ البول » و « إذا نمت فتوضأ من أجْلِ النوم » ؟ « 2 » در اين صورت هركدام مقدّم باشد فرقى نمىكند . البته ما بايد بحث كنيم كه آيا اگر مولا كلمهء « من أجْلِ » را نگويد ، اين كلمه در تقدير وجود دارد يا نه ؟ قائل به عدم تداخل مىگويد : « بله ، ظاهر قضيّهء شرطيه چنين اقتضايى دارد » ولى قائل به تداخل مىگويد :\r\n« خير ، ما چنين ظهورى را قبول نداريم . بلكه ظاهر اين است كه حكم به نفس طبيعت تعلّق گرفته است » . پس در اينجا كه ما متعرض بيان مرحوم بروجردى شديم ، صرفاً براى اين بود كه در مقام ثبوت با مشكلى مواجه نگرديم . ولى در مقام اثبات ، به تفصيل بحث خواهيم كرد كه آيا حق با قائلين به تداخل است يا با مشهور - كه قائل به عدم تداخلند - يا حق با ابن ادريس است كه قائل به تفصيل شده است ؟\r\n\r\n\r\n","description":"","footnote":"\r\n( 1 ) - لمحات الاصول ، ص 292 و 293 و نهاية الاصول ، ج 1 ، ص 308 و 309\r\n( 2 ) - اين مسئله در تكوينيات هم مطرح است . وقتى گفته مىشود : « النار سبب للحرارة » ، اگرچه مسبّب را مطلق حرارت قرار مىدهيد ولى در باطن آن تضييقى وجود دارد و آن اين است كه « النار سبب للحرارة الجائية من قِبَل النار » .\r\n","page_name":" 77 ","page_number":77},
  {"content":"\r\n\r\n\r\nاقوال در مورد تداخل و عدم تداخل\r\nپس از بيان مقدّمات ، به بررسى اقوال در اين زمينه مىپردازيم : همان‌طور كه اشاره كرديم در اينجا سه نظريه وجود دارد :\r\n\r\nنظريه أوّل : قول به عدم تداخل\r\nمشهور قائل به عدم تداخل هستند و در اين مورد ادلّه‌اى اقامه كرده‌اند : مهم‌ترين دليلى كه به نفع مشهور مطرح شده و زيربناى ادلّهء ديگر آنان است ، دليلى است كه علّامهء حلّى رحمه الله در كتاب « مختلف الشيعة » « 1 » براى قول به عدم تداخل ذكر كرده است . ايشان مىفرمايد : در مواردى كه ما دو شرط داريم - مثل بول و نوم - كه اين دو داراى اين خصوصيت هستند كه گاهى مقارن يكديگر تحقّق پيدا مىكنند و گاهى يكى مقدّم بر ديگرى است ، بدون اين كه هيچ‌كدام از آنها در تقدّم يا تأخّر داراى خصوصيتى باشند ، در ارتباط با دو قضيّهء « إذا بلت فتوضّأ » و « إذا نمت فتوضّأ » فقط چهار احتمال جريان دارد . لذا ما اگر سه احتمال از اين چهار احتمال را باطل كرديم ، احتمال چهارم تعيّن پيدا مىكند . احتمال اوّل : در جايى كه بول و نوم تحقق پيدا كنند - خواه مقارن هم باشند يا با تقدّم و تأخّر - هر دو از سببيّت ساقط مىشوند و هيچ‌كدام از آن دو ، اثرى در وجوب وضو نخواهند داشت ، مثل متعارضين كه تساقط مىكنند . روشن است كه كسى نمىتواند چنين احتمالى را مطرح كند . علاوه بر اين كه با ظاهر قضيتين سازگار نيست و هيچ‌كس همچنين فتوايى نداده است . احتمال دوّم : در جايى كه بول و نوم تحقق پيدا كنند ، مسبَّب - يعنى وجوب وضو - مستند به يكى از آن دو است و اين احتمال داراى دو صورت است :\r\n\r\n\r\n","description":"","footnote":"\r\n( 1 ) - مرحوم علامه در اين كتاب مسائل اختلافى بين علماى شيعه را ذكر كرده است .\r\n","page_name":" 78 ","page_number":78},
  {"content":"\r\n\r\n1 - استناد به واحد معيّن داشته باشد . 2 - استناد به واحد غير معيّن داشته باشد . مرحوم علّامهء حلى مىفرمايد : هيچ‌كدام از اين دو احتمال قابل قبول نيست ، زيرا اگر واحد معيّن را بخواهيم بول قرار دهيم ، ترجيح بدون مرجّح لازم مىآيد . چه ترجيحى براى بول وجود دارد كه سببيّت را مستند به آن بدانيم و چه كمبودى در نوم وجود دارد كه آن را از دايرهء سببيّت خارج كنيم ؟ و اگر بخواهيم سببيّت را مستند به واحد غير معين كنيم ، با ظاهر هر دو قضيّهء شرطيّه مخالفت كرده‌ايم ، زيرا هركدام از اين دو قضيّهء شرطيه براى شرط خودشان سببيّت مستقلّه قائلند . يكى بول را سبب مستقل براى وجوب وضو مىداند و ديگرى نوم را ، و با توجه به ظاهر قضيّه ، مطلب سوّمى به نام « واحد غير معيّن » نمىبينيم كه برايش جعل سببيّت شده باشد . احتمال سوّم : مجموع بول و نوم سببيت براى وجوب وضو داشته باشد . به گونه‌اى كه وجوب وضو ، فقط در صورت تحقّق هر دو باشد . « 1 » همان‌طور كه در مقدّمات بحث گفتيم ، اين احتمالْ از محلّ بحث تداخل و عدم تداخل خارج است ، زيرا بنابراين احتمال ، هريك از بول و نوم به عنوان جزء سبب بوده و بايد هر دو تحقّق پيدا كنند تا سبب كامل شود و مسبّب برآن مترتّب گردد . احتمال چهارم : هر سببى داراى مسبّب خاصى باشد . بول ، سببيّت براى وجوب وضو و نوم هم سببيت براى وجوب وضو داشته و هركدام جداى از يكديگر بوده و ارتباطى به هم نداشته باشند . و اين معناى عدم تداخل است . مرحوم علّامه حلّى مىفرمايد : با توجه به اين كه احتمال پنجمى وجود ندارد ، وقتى سه احتمال اوّل را باطل كرديم ، احتمال چهارم تعيّن پيدا خواهد كرد . « 2 »\r\n\r\n\r\n","description":"","footnote":"\r\n( 1 ) - اين احتمال را ما - به تبعيت از مرحوم آخوند - در بحث پيرامون « إذا خفي الأذان فقصِّر » و « إذا خفي الجدران فقصِّر » مطرح كرديم .\r\n( 2 ) - مختلف الشيعة ، ج 2 ، ص 423 و 424\r\n","page_name":" 79 ","page_number":79},
  {"content":"\r\n\r\nشيخ انصارى رحمه الله استدلال علّامه را به صورت جالبى مطرح كرده مىفرمايد : استدلال علّامه مبتنى بر سه مقدّمه است كه بايد هر سه مقدّمه را بپذيريم تا نوبت به عدم تداخل - كه قول مشهور است - برسد و اگر كسى حتى در يكى از اين مقدّمات مناقشه كند ، مسألهء عدم تداخل كنار مىرود . مقدّمهء اوّل : در اينجا كه نوم به دنبال بول تحقق پيدا مىكند ، بايد ثابت شود كه وجود اين نوم ، كالعدم نيست و الّا اگر وجود نومْ كالعدم باشد ، جايى براى مطرح كردن عدم تداخل وجود نخواهد داشت . مقدّمهء دوّم : حال كه نوم داراى اثر است ، آيا اثرش چيست ؟ بايد بگوييم : « نوم داراى اثرى غير از اثر بول است ، يعنى نوم حكم تأكيدى نمىآورد ، بلكه يك حكم تأسيسى مستقل مىآورد ، همان‌طور كه بول يك حكم تأسيسى مستقل مىآورد » . سؤال : فرق بين مقدّمهء اوّل و مقدّمهء دوّم چيست ؟ پاسخ : آنچه در مقدّمهء اوّل مطرح است ، اين است كه « وجود نوم ، كالعدم نيست » و اين مطلب با تأثير داشتن نوم در حكم تأكيدى نيز سازگار است و ما براى قول به عدم تداخل بايد راه تأكيد را مسدود كنيم ، پس به مقدّمهء دوّم نياز داريم . مقدّمهء سوّم : مغايرت در اثر ، به معناى تعدّد تكليف نباشد ، كه امتثالش در خارج به عمل واحد تحقّق پيدا كند ، بلكه به معناى تعدّد متعلّق تكليف باشد . توضيح : ممكن است كسى بگويد : در اينجا دو تكليف - يعنى دو وجوب وضو - وجود دارد : يكى مستند به بول و ديگرى مستند به نوم است . وجودِ « دو وجوب وضو » به معناى عدم تداخل نيست بلكه « وجوب دو وضو » به معناى عدم تداخل است . مثال : اگر مولا دو تكليف داشته باشد ، يكى « أكرم عالماً » و ديگرى « أكرم هاشميّاً » ، در اينجا مكلّف مىتواند از نظر امتثال بين اين دو جمع كند و يك عالم هاشمى را اكرام كند . در ما نحن فيه نيز اگر دو وجوب وضو مطرح باشد ، مكلّف مىتواند با وضوى واحدى هر دو را امتثال كند . بلكه بايد متعلّق تكليف ، تعدّد داشته باشد تا عدم تداخل مطرح شود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبنابراين قائل به عدم تداخل ، بايد هر سه مقدّمهء فوق را ثابت كند « 1 » . بحث در مورد مقدّمهء اوّل : مرحوم شيخ انصارى در ارتباط با مقدّمهء اوّل بحث مفصّلى ارائه كرده‌اند ، به گونه‌اى كه بعضى از شاگردان ايشان - مانند مرحوم آخوند - گوشه‌اى از اين مقدّمه را گرفته و آن را به عنوان دليل مستقلى براى قول به عدم تداخل مطرح كرده‌اند . مرحوم آخوند در ارتباط با مقدّمهء اوّل بيانى مطرح كرده‌اند « 2 » و مرحوم محقق همدانى بيانى جالب‌تر و مبسوطتر مطرح كرده‌اند كه به ذكر كلام ايشان مىپردازيم : كلام محقق همدانى رحمه الله : ايشان مىفرمايد : در مواردى كه تعليق و شرطيت وجود ندارد ، ترديدى نداريم كه اگر مولا چيزى را واجب كند ولى قبل از آنكه مكلّفْ آن را در خارج ايجاد كند ، عين همان دستور ، دوباره از جانب مولا صادر شود ، عقل و عقلاء ، دستور دوّم را به عنوان تأكيد براى دستور اوّل به حساب مىآورند . مثلًا اگر مولايى به عبد خود بگويد : « براى من آب بياور » و قبل از آنكه عبد براى او آب بياورد ، مجدداً بگويد : « براى من آب بياور » ، در اينجا با توجه به اين كه « آوردن آب » - كه متعلق وجوب قرار گرفته است - در هر دو تكليف داراى اطلاق است ، وجهى ندارد كه ما جملهء دوّم را مقيّد به « براى مرتبهء دوّم ، بعد از مرتبهء اوّل » بنماييم . بنابراين هر دو اطلاق به قوّت خود باقى مىباشند . در اينجا با توجه به اين كه « يك ماهيت ، همان‌طور كه نمىتواند داراى دو حكم متضاد باشد ، نمىتواند داراى دو حكم متماثل باشد » ، عقل و عقلاء مىگويند :\r\n« دستور دوّم به عنوان تأكيد براى دستور اوّل است و جز تأكيد ، دستور ديگرى نياورده است » در نتيجه همين‌كه عبد يك بار براى مولا آب بياورد كفايت مىكند . مرحوم محقق همدانى سپس مىفرمايد : امّا اگر اين دو دستور مولا به صورت\r\n\r\n\r\n","description":"","footnote":"\r\n( 1 ) - مطارح الأنظار ، ص 177\r\n( 2 ) - كفاية الاصول ، ج 1 ، ص 317 و 318\r\n","page_name":" 81 ","page_number":81},
  {"content":"\r\n\r\nقضيّهء شرطيّه مطرح شود ، مثل « إذا بلت فتوضّأ و إذا نمت فتوضّأ » ، مسئله به گونهء ديگرى خواهد بود ، زيرا در مورد قبلى ، در دو دستور مولا چيزى وجود نداشت كه با اطلاق آن دو دستور معارضه كند ولى در اين دو قضيهء شرطيه درست است كه جزاء عبارت از وجوب وضوست و اگر ما هريك از دو قضيهء شرطيه را جداى از يكديگر مورد ملاحظه قرار دهيم ، وجوب وضو در هر دو دستور داراى اطلاق است و قيدى ندارد « 1 » ، ولى چون پاى قضيّهء شرطيّه در ميان است ، در خود دستور مولا - نه در خارج آن - دو چيز در مقابل دو اطلاق ايستاده‌اند و آن اين است كه هركدام از اين دو قضيّهء شرطيه ظهور در سببيّت مستقلّه دارند . « إذا بلت فتوضّأ » مىگويد : « بول ، سبب مستقلّ براى وجوب وضوست » و « إذا نمت فتوضّأ » هم مىگويد : « نوم ، سبب مستقلّ براى وجوب وضوست » . آن‌وقت نمىشود ما از يك طرف دو اطلاق داشته باشيم كه لازمهء دو اطلاق اين است كه دو حكم وجود نداشته باشد ، چون ماهيت واحد نمىتواند - بدون هيچ قيدى - متعلّق براى دو حكم متماثل واقع شود و از طرفى هريك از بول و نوم سبب مستقل براى وجوب وضو باشند . به عبارت ديگر : در اينجا بين اطلاق متعلّق جزاء و ظهور قضيّهء شرطيه در سببيّت مستقلّه ، تعارض وجود دارد و نمىتوان آن دو را باهم جمع كرد . مرحوم محقق همدانى مىفرمايد : « در اينجا ما ظهور قضيّهء شرطيه در سببيّت مستقلهء هركدام از بول و نوم براى وجوب وضو را بر ظهور جزاء در اطلاق متعلَّق مقدّم مىداريم » . ايشان دو علّت براى اين مطلب بيان مىكند : علّت اوّل « 2 » : ظهور جزاء ، ظهور اطلاقى است و اطلاق ، از طريق مقدّمات حكمت ثابت مىشود و يكى از مقدّمات حكمت اين است كه قرينه‌اى بر تقييد وجود نداشته باشد ، و ظهور قضيّهء شرطيه در سببيّت مستقلّه ، قرينه بر تقييد جزاست و نمىگذارد\r\n\r\n\r\n","description":"","footnote":"\r\n( 1 ) - مثلًا نگفته است : « إذا بلت فتوضّأ و إذا نمت فتوضّأ وضوءأ آخر » و يا « إذا بلت فتوضّأ من قبل البول و إذا نمت فتوضّأ من قبل النوم » .\r\n( 2 ) - اين علّت را مرحوم آخوند نيز مطرح كرده است . رجوع شود به : كفاية الاصول ، ج 1 ، ص 318\r\n","page_name":" 82 ","page_number":82},
  {"content":"\r\n\r\nاطلاقى در جزاء منعقد شود ، لذا ظهور قضيّهء شرطيه ، بر اطلاق تقدّم پيدا مىكند . علّت دوّم : وقتى مولا مىگويد : « إذا بلت فتوضّأ » ، در نفس اين قضيّهء شرطيه - به تنهايى - هيچ مشكلى وجود ندارد . يعنى هم مىشود جزاء آن اطلاق داشته باشد و هم بول سبب مستقلّ براى وجوب وضوى مطلق باشد . امّا وقتى سراغ قضيّهء شرطيّه دوّم مىآييم ، همين‌كه مولا عبارت « إذا نمت » را گفت ، قبل از اين كه نوبت به جزاء برسد ، ظهورى براى « إذا نمت » پيدا مىشود و آن عبارت از سببيّت مستقلهء نوم است ، هرچند مسبّب آن براى ما معلوم نباشد . وقتى به سراغ جزاء مىآييم ، اولين چيزى كه به آن منتقل مىشويم ، حكم وجوبى - يعنى « يجب » « 1 » - است . پس تا اينجا براى ما معلوم مىشود كه نوم ، سبب مستقل براى يك تكليف وجوبى است . قبلًا هم مىدانستيم كه بولْ سبب مستقلّ براى وجوب وضوست . امّا اينجا قبل از اين كه فاعل « يجب » مطرح شود ، سببيّت مستقلهء نوم براى يك تكليف وجوبى براى ما محرز مىشود . حال وقتى اين وجوب به وضو ارتباط پيدا كرد ، ديگر ما نمىتوانيم اطلاقى براى آن درست كنيم ، زيرا سببيت مستقلّه - كه قبل از آمدن وضو جاى پاى خود را محكم كرده بود - مانع از اين امر است . و اگر بخواهيم براى وضو اطلاقى درست كنيم ، بايد راهى را كه تا اينجا طى كرده‌ايم ، ناديده بگيريم ، در حالى كه ما سببيت مستقلهء نوم براى يك حكم وجوبى را ثابت كرديم و اين ديگر كار خودش را مىكند و نمىگذارد وضو در « يجب الوضوء » - در قضيه شرطيه دوّم - بر اطلاقش باقى بماند . بلكه آن را مقيّد به « مرّة اخرى » و امثال آن مىكند . پس ايشان به دو طريق ، علّت ظهور قضيّهء شرطيه و تقدّم آن بر اطلاق جزاء را ثابت مىكند و بساط اطلاقها جمع مىشود و نتيجه اين مىشود كه « بول » يك وضو و نوم هم وضوى ديگرى لازم دارد » « 2 » .\r\n\r\n\r\n","description":"","footnote":"\r\n( 1 ) - اگر « توضّأ » هم بگويد ، اوّلين چيزى كه در ذهن انسان مىآيد ، همين سببيت مستقلّهء نوم براى يك تكليف وجوبى است .\r\n( 2 ) - مصباح الفقيه ، كتاب الطهارة ، ص 126\r\n","page_name":" 83 ","page_number":83},
  {"content":"\r\n\r\nاشكال بر كلام محقق همدانى رحمه الله و مرحوم آخوند : ما از اين دو بزرگوار سؤال مىكنيم : اين ظهورى كه شما براى قضيّهء شرطيه در سببيّت مستقلّه قائل هستيد ، از كجا پيدا شده است ؟ همان احتمالاتى كه در ارتباط با مفهوم مطرح مىكرديم ، در اينجا نيز جريان دارد ، البته در باب مفهوم ، كسى كه مىخواست مفهوم را براى قضيّهء شرطيه ثابت كند ، بايد علاوه بر سببيّت مستقلّه ، انحصار آن را هم ثابت كند و ما در آنجا بحث مىكرديم كه آيا اين عليّت تامهء منحصره ، از راه وضع ثابت مىشود يا از راه انصراف يا از راه اطلاق ؟ عين همان بيان را در اينجا نيز مطرح مىكنيم ، با اين تفاوت كه در اينجا كارى به انحصار آن نداريم . اگر اين دو بزرگوار ، منشأ ظهور قضيّهء شرطيه در سببيّت مستقلّه را عبارت از وضع و تبادر بدانند ، به آنان مىگوييم : همان‌طور كه در ارتباط با مفهوم و عليّت منحصره ، مدّعى نتوانست وضع و تبادر را ثابت كند ، در اينجا هم دليلى نداريم كه واضع ، ادات شرط را براى اين وضع كرده كه شرط ، سببيّت مستقل براى جزاء داشته باشد . در بسيارى از موارد استعمالات عرفى ، ما ملاحظه مىكنيم كه ادات شرط در غير سبب مستقل به كار مىروند . گاهى فقط در مورد « عدم المانع » به كار مىروند ، مثلًا وقتى گفته شود : « اگر اين چوب رطوبت نداشت ، حتماً مىسوخت و حرارت توليد مىكرد » ، آيا به لحاظ اين كه رطوبت نداشتن ، به عنوان « عدم المانع » مطرح است - نه به عنوان سببيّت مستقلهء تامّه - اين استعمال ، استعمال مجازى است ؟ روشن است كه كسى نمىتواند چنين حرفى بزند . و يا در جايى كه يك سببيّت ناقصى وجود دارد ، مثلًا كسى كه در زمستان گرفتار سرما شده است ، بگويد : « اگر چوب و هيزمى وجود داشت ، گرفتار اين سرما نمىشدم » ، اين استعمال ، استعمال مجازى نيست ، با وجود اين كه وجود هيزم به عنوان يك سبب ناقص مطرح است و براى تأثير آن بايد شرايط آن فراهم شده و موانع آن بر طرف شود . بنابراين استعمالات عرفى - بدون اين كه تجوّز و مسامحه‌اى در آنها وجود داشته\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nباشد - ادّعاى وضع را نفى مىكند . هرچند ما نيازى به نفى آن نداريم ، بلكه مدّعى بايد آن را اثبات كند و همين‌كه نتواند آن را اثبات كند ، براى ما كافى است . همين‌طور است اگر اين دو بزرگوار بخواهند سببيّت مستقلّه را از راه انصراف به اثبات برسانند . آنچه ممكن است تا حدودى انسان بپذيرد ، ظهور اطلاقى است ، به اين معنا كه گفته شود : « ادات شرط ، به حسب وضع ، بر مطلق ارتباط بين شرط و جزاء دلالت مىكنند ولى اطلاقش آن را منطبق بر سببيّت كاملهء مستقلّه مىكند » . در اين صورت ما مىگوييم : ظهور جزاء - در ارتباط با متعلقش ، يعنى وضو - هم ظهور اطلاقى است . به چه دليل آن ظهور اطلاقى تقدّم بر اين ظهور اطلاقى داشته باشد ؟ با انضمام مطلب ديگرى بر آنچه گفتيم ، اشكال بر اين دو بزرگوار قدرى روشن‌تر مىشود و آن مطلب اين است كه : ما در اينجا دو قضيّهء شرطيه داريم و هركدام از اين دو را اگر به تنهايى مورد ملاحظه قرار دهيم ، هيچ منافاتى بين دو ظهور اطلاقى آن وجود ندارد . اگر قضيّهء « إذا بلت فتوضّأ » را به تنهايى در نظر بگيريم ، منافاتى بين ظهور اطلاق شرط در سببيّت مستقلّه و ظهور جزاء در اطلاق متعلّق آن ، مشاهده نمىكنيم و مىتوانيم به هر دو اطلاق اخذ كنيم . چه مانعى دارد كه بول ، سببيت مستقل براى وجوب مطلق وضو - يعنى طبيعت وضو ، بدون قيد مرّة اخرى و امثال آن - داشته باشد ؟ امّا وقتى اين دو قضيه را كنار هم مىگذاريم ، با مشكل مواجه مىشويم ، از يك طرف دو اطلاق در ارتباط با متعلّق جزاء وجود دارد كه مىگويد : « الوضوء واجب » و نمىگويد : « الوضوء من قبل النوم واجب » يا « الوضوء مرّة اخرى واجب » . اين دو اطلاق حكم مىكند متعلّق وجوب ، عبارت از نفس طبيعت وضوست . و از طرفى دو اطلاق در ارتباط با شرط وجود دارد كه از آن به « ظهور قضيهء شرطيه در سببيّت مستقلّه » تعبير مىكنند و ما هم گفتيم : « وضع و انصرافى در كار نيست . آنچه وجود دارد ، اطلاق است »\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nپس در اينجا چهار اطلاق مطرح مىشوند كه با يكديگر قابل جمع نيستند . نمىشود از طرفى هم بولْ سببيّت مستقلّه داشته باشد و هم نوم و از طرف ديگر نفس طبيعت وضو - بدون هيچ قيد و تعدّدى - واجب باشد . جمع بين اين دو ممكن نيست . حال شما به چه علّت دو اطلاق مربوط به جملهء شرطيه را بر دو اطلاق متعلّق جزاء مقدّم مىداريد ؟ اگر شما بگوييد : دليل ما بر تقدّم ، اين است كه در قضيهء شرطيه ، ابتدا ادات شرط ، و پس از آن خود شرط ذكر مىشود و جزاء در مرتبهء سوّم قرار مىگيرد . در پاسخ مىگوييم : اوّلًا : آنچه شما مىگوييد ، عموميت ندارد ، بلكه در بعضى از موارد جزاء قبل از شرط و ادات شرط قرار مىگيرد . مثل « أكرم زيداً إن جاءك » . ثانياً : تقدّم و تأخّرهاى ذكرى ، دليل بر تقدّم و تأخّر در مقام معارضه نيست . اين مثل اين است كه كسى بگويد : « در تعارض بين روايت امام باقر عليه السلام و روايت امام صادق عليه السلام ، روايت امام باقر عليه السلام مقدّم است چون زمان صدور آن مقدّم است » . اتفاقاً بعضى در باب متعارضين عكس اين مطلب را مطرح كرده و گفته‌اند : روايتى كه از امام بعدى صادر مىشود - در بعضى از موارد - مقدّم بر روايتى است كه از امام قبلى صادر شده است . امّا كسى نگفته است كه روايت امام قبلى مقدّم بر روايت امام بعدى است ، چون زمان صدورش مقدّم است . پس ما دو ظهور اطلاقى داريم . به چه دليل شما يكى را بر ديگرى مقدّم مىداريد ؟ بله ، اگر ظهور شرط ، ظهور وصفى بود ، بر ظهور اطلاقى تقدّم داشت ، زيرا ظهور وصفى نياز به مقدّمات حكمت ندارد ولى ظهور اطلاقى نياز به مقدّمات حكمت دارد و ظهور وضعى به عنوان بيان است و نمىگذارد مقدّمات حكمت تحقّق پيدا كند . مرحوم آخوند در حاشيهء كفايه مىفرمايد : « عرفْ ظهور شرط را مقدّم بر ظهور جزاء مىداند » « 1 » . روشن است كه اگر اين معنا ثابت شود كه عرف ظهور شرط را مقدّم بر ظهور جزاء\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 318\r\n","page_name":" 86 ","page_number":86},
  {"content":"\r\n\r\nمىداند ، لازم نيست دليل آن براى ما معلوم باشد و اشكال از كلام مرحوم آخوند و محقق همدانى بر طرف مىشود ، زيرا مسألهء تداخل و عدم تداخل ، يك مسألهء عقلى نيست - كه بخواهيم بر محورهاى عقلى تكيه كنيم - بلكه يك مسألهء لفظى است و مسائل لفظى در ارتباط با عرف است . امّا اگر چنين معنايى ثابت نشد ، اشكال بر اين دو بزرگوار به قوّت خودش باقى است . كلام محقق نائينى رحمه الله « 1 » ايشان نيز در صدد برآمده تا مقدّمهء اوّل مرحوم شيخ انصارى را به عنوان دليل مستقلّى بر عدم تداخل مطرح كند . كلام مرحوم نائينى در اينجا براساس مبنايى است كه ايشان در مسألهء متعلّق اوامر و نواهى اختيار كردند . به نظر ما متعلّق احكام عبارت از طبايع و ماهيات است بدون اين كه مسألهء وجود يا چيز ديگرى در آن دخالت داشته باشد ولى مرحوم نائينى معتقد است كه متعلّق اوامر و نواهى نه خود ماهيت - به عنوان ماهيت - است و نه وجودِ ماهيت است تا خصوصيات فرديّه در آن دخالت داشته باشد ، بلكه متعلّق احكام ، عبارت از « صِرف الوجود ماهيت » - به معناى اولين وجود ماهيت - است . خواه اولين وجود ماهيت ، در ضمن يك فرد باشد يا در ضمن افراد متعدّد « 2 » . مرحوم نائينى براساس اين مبنايى كه در مسألهء متعلّق اوامر و نواهى اختيار كرده است ، در ما نحن فيه - مسألهء تداخل و عدم تداخل - مىفرمايد : وقتى كه شارع قضيّهء\r\n\r\n\r\n","description":"","footnote":"\r\n( 1 ) - مرحوم محقق نائينى يكى از شاگردان باواسطهء مرحوم شيخ انصارى است .\r\n( 2 ) - ماهيت‌ها با هم فرق دارند . بعضى از ماهيت‌ها هستند كه در آنِ واحد و در عرض هم نمىتواند در ضمن دو فرد تحقّق پيدا كند ، مثل صلاة . ولى بعضى از ماهيت‌ها مىتوانند در آنِ واحد در ضمن افراد متعدّد تحقّق پيدا كنند . مثل اين كه مولا به عبد خودش دستور دهد كه براى من ظرف آبى بياور . در اينجا عبد مىتواند در همان مرحلهء اوّل ده ظرف آب براى مولا بياورد .\r\n","page_name":" 87 ","page_number":87},
  {"content":"\r\n\r\nشرطيهء « إذا بلت فتوضّأ » را ذكر مىكند ، اگر ما باشيم و نفس اين قضيّهء شرطيه ، در اينجا دو مدلول براى اين قضيهء شرطيه وجود دارد : يكى مربوط به دلالت لفظى و ديگرى مربوط به دلالت عقلى است . آنچه مربوط به لفظ است ، همان مسألهء « صِرف الوجود » است كه ما در مسألهء متعلّق احكام اختيار كرديم ، لذا معناى « إذا بلت فتوضّأ » اين مىشود كه متعلّق طلب مولا عبارت از « صِرف الوجود طبيعت وضو » است . ولى وقتى به سراغ عقل بياييم و از عقل سؤال كنيم اگر مولا بيش از يك مطلوب نداشته باشد و آن مطلوب واحد هم عبارت از صِرف الوجود باشد ، آيا اين صِرف الوجود قابل تكرّر است يا نه ؟ البته تكرّر به معناى بار دوّم است نه اين كه چند فرد را يك مرتبه انجام دهد . به عبارت ديگر : آيا با وجود آوردن يك يا چند ظرف آب نزد مولا ، مىشود براى بار دوّم نيز چنين كارى انجام داد ؟ عقل پاسخ مىدهد : صرف الوجود قابل تكرّر نيست . در اينجا هم وقتى وضو تحقق پيدا كرد ، مسئله تمام شده است و مطلوبى براى مولا باقى نمانده كه بخواهد تكرار شود . اين در صورتى است كه ما يك قضيّهء شرطيه داشته باشيم . امّا وقتى مولا قضيّهء شرطيهء « إذا نمت فتوضأ » را نيز به دنبال قضيّهء شرطيهء اوّل ذكر كرد ، با توجه به اين كه « قضيّهء شرطيه ، ظهور در سببيّت مستقلهء شرط براى ترتب جزاء دارد » مىفهميم كه هريك از بول و نوم به عنوان سبب مستقل براى وجوب وضوء مىباشند . و اگر ما بخواهيم استقلال اين دو سببيت را حفظ كنيم ، بايد ملتزم شويم كه مولا دو مطلوب دارد . و در اين صورت ، موضوع حكم عقل از بين مىرود .\r\nموضوع حكم عقل عبارت از وحدت مطلوب مولا بود و هنگامى كه مطلوب مولا تعدّد پيدا كرد عقل هم حكم به تكرّر مىكند . عقل مىگويد : يك مطلوب ، صِرف الوجود است . مطلوب ديگر هم صِرف الوجود است و اين لازمه‌اش اين است كه صِرف الوجود ، تكرّر پيدا كند و وضويى به دنبال شرط دوّم تحقّق پيدا كند ، همان‌طور كه به دنبال\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nشرط اوّل تحقّق پيدا كرد . مرحوم نائينى سپس مىفرمايد : فرق بين اين راه و راهى كه مرحوم آخوند و مرحوم محقق همدانى مطرح كردند در اين است كه ما از راه ورود به ميدان آمديم و آنان از طريق حكومت وارد شدند . ما گفتيم : وقتى مولا يك مطلوب دارد ، عقل مىگويد : « صِرف الوجود ، تكرّر پيدا نمىكند » . و ما در اينجا دليل اقامه كرديم كه مولا دو مطلوب دارد . و در اين صورت ، موضوع براى آن حكم عقل باقى نمىماند . به عبارت ديگر : طبق بيان ما ، ظهور قضيّهء شرطيه در سببيّت مستقلّه و در تعدد مطلوب ، موضوع حكم عقل را از بين مىبرد . امّا مرحوم آخوند و مرحوم محقق همدانى مىفرمودند : ما دو ظهور اطلاقى داريم :\r\nظهور اطلاقى جزاء و ظهور اطلاقى شرط . و چون ظهور اطلاقى جزاء ، معلّق بر عدم البيان است و ظهور اطلاقى شرط ، صلاحيت بيانيت دارد ، ظهور اطلاقى شرط ، حاكم بر ظهور اطلاقى جزاء خواهد بود « 1 » . اشكال بر كلام مرحوم نائينى : كلام مرحوم نائينى داراى دو اشكال است : اشكال اوّل : ايشان فرمود : « مرحوم آخوند و مرحوم محقق همدانى از راه حكومت وارد شده‌اند » . در حالى كه ظاهر كلام آنان هم مسألهء ورود است . زيرا اگر در جايى ما نگذاريم كه مقدّمات حكمت تحقق پيدا كند ، يكى از مقدمات حكمت عبارت از عدم قرينه بر تقييد است و وقتى قرينه بر تقييد وجود داشته باشد ، جنبهء ورود پيدا خواهد كرد ، نه اين كه جنبهء حكومت داشته باشد . حكومت اين است شارع تضييق يا توسعهء تعبّدى در ناحيهء موضوع ايجاد كند ، مثل « لا شكّ لكثير الشكّ » « 2 » كه موضوع ادلّهء وجوب ترتيب اثر بر\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 492 - 494 و أجود التقريرات ، ج 1 ، ص 428 - 432\r\n( 2 ) - روشن است كه كثير الشك يكى از افراد شاكّ است . و حتى شكّ او بالاتر از شك معمولى است ، به‌همين‌جهت به او كثير الشك گفته مىشود .\r\n","page_name":" 89 ","page_number":89},
  {"content":"\r\n\r\nشك را تضييق مىكند . به‌هرحال اين اشكال خيلى مهم نيست . اشكال دوّم : مرحوم نائينى فرمود : « ظهور قضيّهء شرطيّه در سببيّت مستقلّه ، موضوع حكم عقل را از بين مىبرد . عقل مىگويد : « وقتى مطلوبْ واحد باشد ، صِرف الوجود تكرّر پيدا نمىكند » و ظهور قضيّهء شرطيه در سببيّت مستقلّه مىگويد : « در جايى كه دو قضيّهء شرطيه داريم ، صِرف الوجود تكرّر پيدا مىكند » . ما به مرحوم نائينى مىگوييم : اين حرف شما قابل قبول است ولى شما يك طرف قصّه را در نظر گرفته‌ايد و طرف ديگر آن را ملاحظه نكرده‌ايد . ما در مقابل اين حرف شما مسألهء ديگرى داريم كه از آن وحدت مطلوب استفاده مىشود و آن ظهور اطلاقى جزاء است ، زيرا ظهور اطلاقى جزاء مىگويد : « متعلّق وجوب ، عبارت از « صِرف الوجود از طبيعت وضو » است » . و ترديدى نيست كه « صِرف الوجود از يك طبيعت » - بدون هيچ قرينه‌اى بر تعدّد - نمىتواند متعلّق دو حكم تأسيسى استقلالى واقع شود ، حتى اگر قضيّهء شرطيه هم در كار نباشد . مثلًا اگر مولا بگويد : « توضّأ » ، نمىتواند بعد از آن - به عنوان حكم تأسيسى و بدون اين كه مرّةً اخرى و امثال آن را مطرح كند - مجدداً بگويد : « توضّأ » . نفس « صِرف الوجود توضّؤ » - بدون قرينه بر تعدّد - نمىتواند متعلّق دو حكم مستقلّ تأسيسى قرار گيرد . بله ، حكم دوّم مىتواند جنبهء تأكيدى داشته باشد .\r\nدر اين صورت ما دو ظهور داريم : ظهور قضيهء شرطيه در سببيّت مستقلّه مىگويد : « در اينجا دو حكم متعدد وجود دارد » و ظهور اطلاق متعلّق جزاء مىگويد : « متعلّق ، چيزى جز صرف الوجود نيست و صرف الوجود نمىتواند متعلّق دو حكم تأسيسى قرار گيرد » .\r\nشما به چه دليلى ظهور اوّلى را بر ظهور دوّمى مقدّم مىداريد ؟ بله ، اگر محرز شود كه در اينجا دو حكم مستقلّ وجود دارد ، عقل تكرّر را قبول مىكند . اگر به عقل گفته شود : « مطلوبْ واحد است » عقل هم مىگويد : « صِرف الوجود ، تكرّر پيدا نمىكند » و اگر گفته شود : « مطلوبْ متعدّد است » . عقل مىگويد : « صرف الوجود ، تكرّر پيدا مىكند » . امّا تعدد مطلوب در ما نحن فيه ، متوقف بر مقدّم داشتن ظهور شرط بر ظهور اطلاق جزاست و شما دليلى براى آن مطرح نكرديد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمگر اين كه شما حرف مرحوم آخوند در حاشيهء كفايه را مطرح كرده بگوييد : « عرف ظهور شرط را بر ظهور اطلاق جزاء مقدّم مىدارد و علّت آن‌هم براى ما معلوم نيست و لازم نيست علّت آن را بدانيم ، زيرا مسئله يك مسألهء عقلى نيست بلكه مسأله‌اى لفظى است و مربوط به مفاد دو قضيّهء شرطيه است » . نتيجهء بحث در ارتباط با مقدّمهء اوّل : از آنچه گفته شد معلوم گرديد كه مقدّمهء اوّل از مقدمات سه‌گانهء مرحوم شيخ انصارى داراى مناقشه است . بحث در مورد مقدمهء دوّم : برفرض كه ما از اشكال مقدّمهء اوّل صرف نظر كرده و بپذيريم كه « نوم بعد از بول ، داراى اثر است و وجودش كالعدم نيست » در مقدّمهء دوّم بايد ثابت كنيم كه « اثرى را كه نوم - به عنوان سبب دوّم « 1 » - مىآورد ، غير از اثرى است كه مترتب بر بول مىشود » و معناى مغاير در اينجا عبارت از اين است كه سبب دوّم ، حكم تأكيدى نيست ، بلكه مانند سبب اوّل ، حكمى تأسيسى به وجود مىآورد « 2 » . قبل از پرداختن به كلام مرحوم شيخ بايد دانست كه اثبات اين مقدّمه ، مشكل است ، زيرا در آن جايى كه مولا طبيعت واحدى را دو مرتبه متعلّق حكم قرار دهد ، بدون اين كه قضيّهء شرطيه در كار باشد ، مثل اين كه به عبدش بگويد : « جئني بالماء » و قبل از آنكه عبد اين دستور را موافقت كند ، مجدداً بگويد : « جئني بالماء » . در اينجا ما ناچاريم دستور دوّم را حمل بر تأكيد كنيم ، زيرا طبيعت واحده - به صورت مطلق و بدون قيد « ثانية » يا « مرّة اخرى » - نمىتواند متعلّق دو حكم تأسيسى قرار گيرد . بله ، اگر بعد از دستور اوّل ، عبد آن را موافقت كرده بود ، ترديدى در مستقل بودن تكليف دوّم وجود نداشت .\r\n\r\n\r\n","description":"","footnote":"\r\n( 1 ) - تعبير به « دوّم » ، از نظر وقوع در خارج است ، نه از نظر وقوع در عبارت مولا . يعنى آنچه در خارج به عنوان « دوّم » وقوع پيدا مىكند .\r\n( 2 ) - فرق بين مقدّمهء اوّل و مقدّمهء دوّم در ابتداى بحث از مقدّمات سه‌گانه مطرح گرديد .\r\n","page_name":" 91 ","page_number":91},
  {"content":"\r\n\r\nامّا در « إذا بلت فتوضّأ » و « إذا نمت فتوضّأ » كه مسألهء تعليق مطرح است ، ما در مقابل دو مسئله قرار گرفته‌ايم . از يك طرف اطلاق متعلّق جزاء به ما مىگويد : « طبيعت واحدهء مطلقه نمىتواند متعلّق دو حكم تأسيسى قرار گيرد » . از طرف ديگر ظهور قضيهء شرطيه به ما مىگويد : « هر سببى ، داراى استقلال و مؤثر در يك حكم تأسيسى مستقل است . مخصوصاً با توجه به اين كه از نظر وقوع خارجى اين گونه نيست كه هميشه بول مقدّم بر نوم باشد بلكه گاهى بول مقدّم بر نوم است و گاهى نوم مقدّم بر بول است » . و ما مىبينيم بين اين دو - مقتضاى اطلاق متعلّق جزاء و مقتضاى ظهور قضيّهء شرطيّه - نمىشود جمع كرد . پس بايد راهى براى حلّ اين اشكال پيدا كرد : راه اوّل : اين است كه در اطلاق متعلّق جزاء تصرف كرده و بگوييم : هر سببى كه در مرتبهء دوّم واقع شد ، در متعلّق جزايش قيد « مرّة اخرى » وجود دارد . و يا اين كه در هر دو قيد وجود دارد . يعنى « إذا بلت فتوضّأ من قبل البول » و « إذا نمت فتوضّأ من قبل النوم » . راه دوّم : اين است كه بگوييم : سبب دوّم ، حكم تأسيسى نمىآورد ، بلكه اثرش ، اثر تأكيدى است . بنابراين در قضاياى شرطيه براى فرار از اشكال دو راه وجود دارد كه نتيجهء يكى از آنها عدم تداخل است و دليلى بر ترجيح اين راه وجود ندارد . البته ما نمىخواهيم بگوييم : « تأكيد ، ترجيح دارد » ، بلكه مىگوييم : « شما كه قائل به عدم تداخل هستيد بايد دليلى بر ترجيح راه خود بياوريد تا بتوانيد جلو تأكيد را بگيريد » . و اثبات اين معنا مشكل است . كلام مرحوم شيخ انصارى : ايشان براى اثبات اين معنا مىفرمايد : اوّلًا : در قضيّهء شرطيه « إذا بلت فتوضّأ » كه ما مسألهء سبب و مسبّب را مطرح مىكنيم ، سببْ عبارت از شرط - يعنى بول - است ولى در مورد مسبّب دو احتمال وجود دارد :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n1 - وجوب وضو : ظاهر قضيّهء شرطيه اقتضاء مىكند كه جزاء معلّق بر شرط باشد و جزاء عبارت از « تَوَضَّأْ » است و آن به معناى وجوب وضو مىباشد . 2 - وضو : كه همان متعلّق تكليف است . بنا بر احتمال اوّل ، معناى « إذا بلت فتوضّأ » اين است كه پس از تحقّق بول ، يك اشتغال ذمّه براى مكلّف به وضو تحقّق پيدا مىكند . و ظاهر « إذا نمت فتوضّأ » هم اين است كه پشت سر نوم ، يك اشتغال ذمهء جديدى به وضو پيدا مىشود ، زيرا اگر بخواهيم اين حرف را نزنيم ، بايد يا در سببيّت نوم ترديد داشته باشيم و يا مسئله را در جايى فرض كنيم كه متعلّق جزاء ، قابل تعدّد و تكثر نباشد . و چنين چيزى قابل قبول نيست ، زيرا : اوّلًا : ما در مقدّمهء اوّل ، از اين معنا فارغ شديم كه وجود سبب دوّم ، كالعدم نيست و اثرى برآن مترتب است . و ترديد در سببيّت نوم ، به معناى انكار مقدّمهء اوّل است . ثانياً : در ابتداى بحث تداخل گفتيم : جايى كه جزاء ، قابل تعدّد و تكثر نباشد ، از محل بحث ما خارج است . مثلًا اگر مولا بگويد : « إن ارتدّ زيدٌ فاقتله » و در جاى ديگر بگويد : « إن قتل زيدٌ مؤمناً متعمداً فاقتله » ، اينجا ديگر جاى بحث تداخل و عدم تداخل نيست ، چون « قتل زيد » نمىتواند تعدّد پيدا كند . شيخ انصارى رحمه الله مىفرمايد : « در ما نحن فيه ، ترديدى در سببيّت سبب دوّم نداريم و وضو هم قابل تكثر و تعدّد است . به‌همين‌جهت ما جانب تأسيس را ترجيح داده مىگوييم : به دنبال بول ، يك اشتغال ذمّه به وضو و به دنبال نوم هم يك اشتغال ذمّه به وضو پيدا مىشود » . بله ، در غير قضاياى شرطيه ، ما مسألهء تأكيد را مطرح مىكنيم .\r\nمثلًا اگر مولا دو بار بگويد : « توضّأ » ، بدون اين كه موافقتى بين آن دو تحقّق پيدا كرده باشد ، « توضّأ » دوّم ، تأكيد براى « توضّأ » اوّل است . ممكن است كسى بگويد : چه فرقى بين قضاياى شرطيه و غير آن وجود دارد كه در يكى مسألهء تأسيس را مطرح مىكنيد و در ديگرى مسألهء تأكيد را ؟\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nشيخ انصارى رحمه الله در پاسخ اين اشكال مىفرمايد « 1 » : در جايى كه قضيّهء شرطيه در كار نيست ، وقتى مولا براى بار اوّل « توضّأ » را مطرح مىكند ، ما ترديدى در تأسيسى بودن اين حكم نداريم و علّت اين كه « توضّأ » دوّم را حمل بر تأكيد مىكنيم ، وقوع آن در مرحلهء دوّم و در زمانى بعد از « توضّأ » اوّل است ، زيرا طبيعت واحده نمىتواند متعلّق دو حكم تأسيسى قرار گيرد . امّا در ما نحن فيه كدام يك از دو قضيّهء شرطيه را مىخواهيد در مرتبهء دوّم دانسته و آن را تأكيدى بدانيد ؟ اگر بخواهيد « إذا نمت فتوضّأ » را تأكيدى بدانيد ، ممكن است نوم - از نظر وقوع خارجى - قبل از بول واقع شده باشد . و اگر بخواهيد « إذا بلت فتوضّأ » را تأكيدى بدانيد ، ممكن است بول - از نظر وقوع خارجى - قبل از نوم واقع شده باشد . تفصيل كلام شيخ انصارى رحمه الله : مرحوم شيخ انصارى مىفرمايد : ما نمىخواهيم بگوييم : « هرجايى كه متعلّق ، قابل تعدّد و تكثر است ، پاى تأسيس در كار است » بلكه براى مطرح كردن تأسيس بايد - علاوه بر قابليت تعدّد - مسألهء تعدّد اشتغال ذمّه نيز مطرح باشد . امّا در جايى كه متعلَّق قابل تكثر است ولى تعدّد اشتغال ذمّه ثابت نشده است ، ما راهى براى اثبات تأسيس\r\n\r\n\r\n","description":"","footnote":"\r\n( 1 ) - شيخ انصارى رحمه الله در اينجا به مطلب ديگرى نيز اشاره مىكند و آن مطلب اين است كه : تأكيد ، منحصر به جايى نيست كه متعلّق ، واحد باشد بلكه در بعضى موارد با وجود اين كه مغايرت تحقق دارد ، مسألهء تأكيد نيز مطرح است . مثلًا افطار عمدى و بدون عذر در ماه رمضان حرام است ولى اين حرمت براى كسى كه با چيز حرام افطار كند - نسبت به كسى كه با چيز مباح افطار كند - مؤكّد است » . اين مطلب اگرچه به اصل بحث ما ارتباطى ندارد ولى داراى اشكال است و اين مورد را نمىتوان داخل در مسألهء تأكيد دانست . افطار عمدى در ماه رمضان با شىء حرام ، تأكيد حرمت نيست بلكه در چنين جايى دو عنوان ، متعلّق حكم واقع شده است ، هرچند عملى كه در خارج واقع مىشود ، واحد است . يك عنوان ، شرب مسكر است ، كه حرام بوده و آثارى برآن مترتب است . عنوان ديگر ، افطار عمدى در ماه رمضان - هرچند به شىء مباح - است ، كه اين هم حرام بوده و آثارى برآن مترتب است . و اگر مكلّف ، اين دو عنوان را در ضمن يك عمل جمع كرده ، معنايش تأكيد حكم نيست بلكه در اينجا دو حكم وجود دارد كه هيچ ارتباطى به هم ندارند .\r\n","page_name":" 94 ","page_number":94},
  {"content":"\r\n\r\nنداريم . بنابراين در « تَوَضَّأْ » هاى مجرّد از شرط ، ما مىتوانيم روى « تَوَضَّأ » دوّم دست گذاشته و آن را تأكيدى بدانيم ولى در « إذا نمت فتوضّأ » و « إذا بلت فتوضّأ » هيچ‌كدام را نمىتوانيم تأكيدى بدانيم . براى اين كه : اوّلًا : گاهى مولا اين دو جمله را در شرايطى مطرح مىكند كه نه بول تحقّق پيدا كرده و نه نوم . چون در قضاياى شرطيه لازم نيست هنگام صدور دستور ، شرط تحقق داشته باشد . ثانياً : بين اين دو شرط ، تقدّم و تأخّرى مطرح نيست . گاهى بولْ تقدّم بر نوم دارد و گاهى نومْ مقدّم بر بول است . لذا ما روى هيچ‌كدام از اين دو نمىتوانيم انگشت گذاشته و آن را به عنوان تأكيد مطرح كنيم . از نظر تاريخ صدور هم نمىتوان قضيه‌اى كه از ناحيه مولا صدورش متأخر است را تأكيد دانست ، زيرا ممكن است سبب آن ، قبل از سبب قضيهء شرطيهء اوّل تحقق پيدا كند . امّا در « توضّأ » هاى مجرّد از تعليق ، از همان ابتدا مىگوييم : آن « تَوَضَّأ » ى كه در مرتبهء دوّم از مولا صادر شده ، تأكيد است . در نتيجه بنا بر احتمال اوّل ، مرحوم شيخ انصارى مىخواهد بفرمايد كه در قضاياى شرطيه مسألهء تعدّد اشتغال اقتضاء مىكند كه دو حكم تأسيسى در كار باشد . امّا بنا بر احتمال دوّم - كه مسبّب ، عبارت از « وضو » باشد - معناى « إذا بلت فتوضّأ » و « إذا نمت فتوضّأ » اين است كه هريك از بول و نوم سببيّت براى خود وضو دارند . در اينجا ممكن است كسى بگويد : در « النار سبب للحرارة » ما ملاحظه مىكنيم كه به دنبال نار ، حرارت تحقّق پيدا مىكند ، چگونه مىتواند بول يا نوم سبب براى وضو باشد ، در حالى كه در بسيارى از موارد به دنبال بول يا نوم ، وضو تحقق پيدا نمىكند ؟ شيخ انصارى رحمه الله گويا در پاسخ اين اشكال مىفرمايد : سببيّتى كه ما مطرح مىكنيم ، سببيت عقليّه يا عاديّه نيست بلكه مراد ما سببيّت جعليّه است . معناى سببيّت جعليّه اين است كه بين بول و وضو ارتباطى وجود دارد كه ما آن را نمىدانيم ولى شارع - كه سببيّت را جعل كرده - اين ارتباط را درك كرده است . ايشان در توضيح سببيّت جعليّه مىفرمايد : سببيّت جعليّه به اين معناست كه\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nوضوى بعد از بول ، مطلوب شارع است . وضوى بعد از نوم ، مطلوب شارع است . و لازمهء اين حرف اين است كه ما در اين فرض - كه مسبّب عبارت از وضوست - قائل به تداخل شويم ، زيرا مطلوب شارع عبارت از وضوى بعد از نوم و وضوى بعد از بول است . در اين صورت اگر از مكلّفى بول و نوم سر زد و بين آنها وضو فاصله نشد ، چنانچه مكلّف بعد از اين‌ها يك وضو بگيرد ، در اينجا وضوى بعد از نوم و وضوى بعد از بول صدق مىكند .\r\nبنابراين ، مطلوب شارع تحقّق پيدا كرده است . در نتيجه براساس احتمال اوّل - كه مسبّب ، وجوبِ وضو باشد - چون تعدّد اشتغال مطرح نيست بلكه « مطلوبيت وضوى بعد از نوم و وضوى بعد از بول » مطرح است و اگر يك وضو بعد از نوم و بول تحقق پيدا كند ، مطلوب شارع تحقق پيدا كرده است ، لذا در اين فرض ، مسألهء تداخل را مطرح مىكنيم . « 1 » بررسى كلام شيخ انصارى رحمه الله : آنچه شيخ انصارى رحمه الله در ارتباط با احتمال اوّل مطرح كردند داراى چند اشكال است : اشكال اوّل : شما ( شيخ انصارى رحمه الله ) خودتان فرموديد : « تأسيسى بودن ، دو شرط لازم دارد : يكى اين كه متعلّق جزاء ، قابليت تعدّد و تكثر داشته باشد و ديگر اين كه تكليف و اشتغال ، متعدّد باشد » . ما به ايشان مىگوييم : اين حرف شما قابل قبول است ولى شما از كجا ثابت كرده‌ايد كه در ما نحن فيه ، تعدّد اشتغال مطرح است ؟ خواهيد گفت : « از ظهور اطلاقى شرط در قضيهء شرطيه استفاده مىشود » . در پاسخ مىگوييم : « ظهور اطلاقى متعلّق جزاء ، معارض با ظهور اطلاقى شرط است » . به عبارت ديگر : اگر شما مسألهء تأسيس را پياده كنيد ، آيا اطلاق متعلّق جزاء را باقى مىگذاريد يا در آن قيد « مرّة اخرى » و امثال آن را اضافه مىكنيد ؟ روشن است كه با حفظ اطلاق متعلّق جزاء نمىتوان تأسيس را مطرح كرد ، چون طبيعت واحده\r\n\r\n\r\n","description":"","footnote":"\r\n( 1 ) - مطارح الأنظار ، ص 177\r\n","page_name":" 96 ","page_number":96},
  {"content":"\r\n\r\nنمىتواند - بدون هيچ قيد و شرطى - متعلّق دو حكم تأسيسى واقع شود . بنابراين شما مىخواهيد با ظهور قضيهء شرطيه در تعدّد اشتغال - كه از آن به « ظهور در سببيّت مستقلّه » تعبير مىكردند - به مقابله با اطلاق متعلّق جزاء برخيزيد . سؤال اين است كه به چه دليلى ظهور در تعدّد اشتغال را مقدّم بر ظهور اطلاق متعلّق جزاء قرار مىدهيد ؟\r\nممكن است كسى عكس آن را بگويد و ظهور اطلاق متعلّق جزاء را دليل بر عدم تعدّد اشتغال بداند . بالاخره اين‌ها در مقابل هم ايستاده‌اند « 1 » . مگر اين كه شما همانند مرحوم آخوند بفرماييد : عرف يك چنين تقدّمى را قائل است و علّت آن‌هم براى ما معلوم نيست ، چون بحث ما يك بحث لفظى عرفى است نه بحث عقلى كه بخواهيم به دنبال ريشهء آن باشيم . اين اشكال ، مهم‌ترين اشكال بر مرحوم شيخ انصارى است . اشكال دوّم : برفرض كه ما تعدّد اشتغال را بپذيريم ، ولى آيا تعدّد اشتغال به معناى تأسيسى بودن است يا با تأكيد هم سازگار است ؟ آيا جايى كه مولا در غير قضيهء شرطيه ، دو بار پشت سر هم « توضّأ » را مطرح مىكند و - به اعتراف شما - مسألهء تأكيد مطرح است ، با جايى كه يك بار آن را مطرح مىكند فرقى وجود ندارد ؟ نمىتوانيم بگوييم : « هيچ فرقى وجود ندارد » ، زيرا لازمهء اين حرف ، لغو بودن « توضّأ » دوّم است كه از مولا صادر شده است . بنابراين بايد وجود فرق را بپذيريم . ولى اين فرق در ارتباط با عبد است نه در ارتباط با مولا . يعنى در اينجا هم نوعى تعدّد اشتغال مطرح است ، زيرا تعدّد اشتغال بر دو نوع است : 1 - جايى كه بايد دو فرد از مكلّف به در خارج تحقق پيدا كند . 2 - جايى كه تحقق يك فرد هم كافى است . مثلًا اگر مولا بگويد : « أكرم عالماً » و « أضِفْ هاشمياً » ، كه تأكيد مطرح نيست و ترديدى در تعدّد اشتغال وجود ندارد ، عبد\r\n\r\n\r\n","description":"","footnote":"\r\n( 1 ) - يادآورى : اين كه ما اين‌ها را در مقابل هم مىدانيم ، در صورتى است كه بخواهيم دو قضيّهء شرطيه را با هم ملاحظه كنيم و الّا هر قضيهء شرطيه‌اى را كه به تنهايى ملاحظه كنيم ، تعارضى بين اشتغال مستفاد از شرط با اطلاق متعلّق جزاء وجود ندارد .\r\n","page_name":" 97 ","page_number":97},
  {"content":"\r\n\r\nمىتواند در مقام عمل ، يك سيد عالم را ضيافت كند . بنابراين كفايت يك عمل در مقام امتثال به معناى وحدت تكليف نيست . در مسألهء تأكيد نيز آنچه موجب شده انسان خيال كند تعدّد اشتغال وجود ندارد ، اين است كه انسان مىبيند يك وضو كفايت مىكند در حالى كه اين امر ، دليل بر عدم تعدّد اشتغال نيست . بحث در مورد مقدّمهء سوّم « 1 » : برفرض پذيرفتن مقدّمهء اوّل و دوّم و صرف نظر از اشكالات آنها ، نوبت به مقدّمهء سوّم مىرسد . مقدّمهء سوّم اين است كه اين دو حكم تأسيسى ، قابل انطباق بر يك فرد نيست . ممكن است گفته شود : چگونه در « أكرم عالماً » و « أضف هاشمياً » - با وجود اين كه دو ماهيت مطرح بود - آن را قابل انطباق بر واحد مىدانستيد ولى « توضّأ » را - با وجود اين كه در آن ، ماهيت واحدى مطرح است - قابل انطباق بر واحد نمىدانيد ؟ شيخ انصارى رحمه الله در پاسخ مىگويد : در آنجا دو عنوان مطرح است و دو عنوان مىتوانند در يك جا جمع شوند همان‌طور كه در باب اجتماع امر و نهى ، دو عنوان - كه\r\n\r\n\r\n","description":"","footnote":"\r\n( 1 ) - يادآورى : بحث در ارتباط با تداخل و عدم تداخل بود . مشهور قائل به عدم تداخل بودند . مهم‌ترين دليلى كه به نفع مشهور اقامه شده بود ، دليلى بود كه علّامهء حلّى رحمه الله در كتاب « مختلف الشيعة » مطرح كرده است . شيخ انصارى رحمه الله در تبيين استدلال علّامهء حلّى رحمه الله فرمود : استدلال علّامه رحمه الله مبتنى بر سه مقدّمه است كه اگر كسى حتى در يكى از اين مقدّمات مناقشه كند ، نمىتواند قول به عدم تداخل را بپذيرد : 1 - وجود سبب دوّم - يعنى سببى كه در خارج ، در مرحلهء دوّم واقع مىشود - كالعدم نيست و داراى اثر است . 2 - اثر سبب دوّم ، عبارت از حكم تأسيسى مستقل است . 3 - مغايرت در اثر ، به معناى تعدّد تكليف نباشد ، كه امتثالش در خارج به عمل واحد تحقّق پيدا كند .\r\n","page_name":" 98 ","page_number":98},
  {"content":"\r\n\r\nيكى واجب و ديگرى حرام بود - در صلاة در دار غصبى جمع شده بودند . امّا در اينجا دو فرد از يك ماهيت مطرح است و دو فرد از يك ماهيّت نمىتوانند يك فرد بشوند .\r\nزيد و عَمرو دو فرد از ماهيت انسان مىباشند و امكان ندارد روزى در قيافه و قالب يك فرد بيرون بيايند . لذا شيخ انصارى رحمه الله مىفرمايد : ما نه تنها نتيجهء بحثمان به اينجا رسيد كه قائل به عدم تداخل شديم ، بلكه اصلًا ما معتقديم تداخل ، عقلًا محال است ، - و لازم است پشت سر بول و نوم دو فرد از وضو تحقق پيدا كند - زيرا لازمهء تداخل اين است كه دو فرد ، يك فرد بشود . و روشن است كه اگر ظواهر شرعيه بر خلاف يك قاعدهء مسلّم عقلى شد ، ما بايد قاعده را اخذ كرده و در ظاهر قضيّهء شرطيه تصرف كنيم . در اينجا گويا كسى بر مرحوم شيخ انصارى اشكال كرده مىگويد : ما در فقه مواردى را داريم كه تداخل در آنها مسلّم است ، مثلًا اگر كسى چند غسل بر ذمّه داشته باشد ، همهء فقهاء مىگويند : « اگر به نيت همهء آن عناوين ، يك غسل انجام دهد كافى است » . مرحوم شيخ انصارى در پاسخ مىگويد : در اين قبيل موارد ما ملتزم به اختلاف ماهيت اغسال مىشويم . درست است كه اغسال ، از جهت صورت مانند يكديگرند ولى ماهيت آنها فرق مىكند . شاهدش اين است كه در بعضى روايات « 1 » ، همين مسئله را به « إذا اجتمع عليك حقوق » تعبير كرده‌اند و تعبير به « حقوق » به اين معناست كه هركدام از اين‌ها حق مستقلّى هستند « 2 » . و ماهيات مختلف مىتوانند در يك وجود جمع شوند « 3 » ، همان‌طور كه در مورد صلاة و غصب و نيز اكرام عالم و ميهمان كردن هاشمى مشاهده مىشود .\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ( باب 43 من أبواب الجنابة ، ح 1 )\r\n( 2 ) - همان‌طور كه نماز ظهر و عصر - از نظر عمل - مانند هم مىباشند و اختلاف آنها فقط از ناحيهء نيت آن دو است .\r\n( 3 ) - مگر اين كه بين آنها تباين كلّى وجود داشته باشد .\r\n","page_name":" 99 ","page_number":99},
  {"content":"\r\n\r\nمرحوم شيخ انصارى مىفرمايد : چيزى كه ما برآن تكيه داريم و روى آن حساس هستيم اين است كه دو فرد از يك ماهيت نمىتوانند در يك فرد جمع شوند . بله ، اين كه ماهيت‌هاى مختلف در كجا مىتوانند جمع شوند و كجا نمىتوانند جمع شوند ؟ بايد توسط شارع بيان شود . مثلًا در مورد اغسال ، شارع ما را هدايت كرده به اين كه اين عناوين - با وجود اين كه ماهيات مختلفى هستند - ولى قابل جمع مىباشند . به خلاف نماز ظهر و عصر كه قابل جمع نيستند و بايد در ضمن دو وجود تحقّق پيدا كنند . امّا در ارتباط با ماهيت واحد ، شارع هم نمىتواند امكان اجتماع را مطرح كند ، زيرا اجتماع دو فرد از يك ماهيت در يك فرد ، عقلًا محال است و شارع - به عنوان شارع بودن - نمىتواند استحالهء آن را بر طرف كند . اشكال بر كلام شيخ انصارى رحمه الله : ما به ايشان مىگوييم : اين كه « دو فرد از يك ماهيت نمىتوانند در يك فرد جمع شوند » قابل قبول است ولى سؤال اين است كه آيا شما در اينجا اين دو قضيهء شرطيه را چگونه معنا مىكنيد ؟ ظاهر تشبيهى كه شما در اينجا مطرح كرده و ما نحن فيه را به دو فرد از يك ماهيت تشبيه مىكنيد ، اين است كه شما در « إذا بلت فتوضّأ » و « إذا نمت فتوضأ » متعلّق وجوب را عبارت از فرد دانسته‌ايد . يعنى « فتوضّأ » در جملهء اوّل ، به معناى « يجب فرد من الوضوء » و در جملهء دوّم نيز به معناى « يجب فرد آخر من الوضوء » است . سپس مىگوييد : « دو فرد از يك ماهيت نمىتوانند در يك وجود جمع شوند » . در اين صورت به مرحوم شيخ انصارى مىگوييم : اوّلًا : اين مطلب با مبناى شما مخالف است ، زيرا شما در بحث « آيا اوامر و نواهى به طبايع تعلّق دارد يا به افراد ؟ » عقيده داشتيد كه اوامر و نواهى به طبايع تعلّق دارند .\r\nپس چرا در اينجا افراد را مطرح مىكنيد ؟\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nثانياً : تعلّق احكام به افراد ، اصلًا ممتنع است ، زيرا ما در همان بحث « 1 » گفتيم : فرديّت فرد ، داراى سه ويژگى است : ماهيت ، وجود ماهيت و خصوصيات فرديّه . ما كه « زيد » را « فردى از ماهيت انسان » مىدانيم ، اين « فرد » را بايد اين گونه معنا كنيم :\r\n« حيوانِ ناطقِ موجود در خارج متخصّص به خصوصيات زيديّت » . در متعلّق احكام ، حتّى وجود ماهيت هم نمىتواند دخالت داشته باشد ، چه رسد به خصوصيات فرديهء ماهيت . ما در پاسخ مرحوم آخوند كه - قدرى نزديك‌تر از شما ( مرحوم شيخ انصارى ) صحبت مىكرد و - متعلّق احكام را وجود ماهيت مىدانست گفتيم : « لازمهء اين حرف اين است كه اوّل بايد ماهيتْ وجود پيدا كند ، سپس واجب يا حرام شود ، زيرا موضوع حكم ، مقدّم بر حكم است . و چنين چيزى ممتنع است . چون اگر نماز در خارجْ وجود پيدا كرد ، اتصاف آن به وجوب ، تحصيل حاصل است و اگر شرب خمر در خارجْ وجود پيدا كرد ، نهى از آن وجود ، به اين معناست كه ما كارى كنيم كه اين شرب خمر موجود ، به حسب واقع ، تحقّق پيدا نكرده باشد ، در حالى كه تغيير واقعيت از آنچه برآن واقع شده ، محال است . حال لازمهء بيان شما ( مرحوم شيخ انصارى ) اين است كه وجود ماهيت به ضميمهء خصوصيات فرديّهء ماهيت ، متعلّق حكم واقع شده باشد . و چنين چيزى محال است . توجيه كلام شيخ انصارى رحمه الله : ممكن است ايشان بفرمايد : « مراد از « فرد » اين نيست كه « إذا بلت فتوضّأ » به معناى « يجب عليك فرد من أفراد الوضوء » باشد ، بلكه مراد اين است كه تقديم « ظهور قضيهء شرطيه در دو حكم استقلالى و تأسيسى » - با حفظ اين مبنا كه احكام به طبايع تعلّق مىگيرد - سبب مىشود كه اين « فتوضّأ » ها - با وجود اين كه ماهيتند - قيد داشته باشند و مقيّد شدن ماهيت ، آن را از عنوان ماهيت و كلّى بودن خارج نمىكند . پس معناى دو جملهء شرطيه اين مىشود : « إذا بلت فتوضّأ وضوءأ من قبل البول » و « إذا نمت فتوضّأ وضوءأ من قبل النوم » . و « وضوءأ من قبل\r\n\r\n\r\n","description":"","footnote":"\r\n( 1 ) - يعنى بحث « آيا اوامر و نواهى به طبايع تعلّق دارد يا به افراد ؟ »\r\n","page_name":" 101 ","page_number":101},
  {"content":"\r\n\r\nالبول » و « وضوءأ من قبل النوم » دو ماهيت مختلف مىباشند ، مثل « رقبهء كافره » و « رقبهء غير كافره » كه در عين تقييد ماهيت ، ماهيت را از كلى بودن خارج نمىكند . ما در پاسخ اين توجيه مىگوييم : مغايرت بر دو قسم است : 1 - مغايرت به نحو تباين . كه امكان اجتماع در آنها وجود ندارد . 2 - مغايرت به غير نحو تباين . كه امكان اجتماع در آنها وجود دارد ، مثل صلاة و غصب . حال از مرحوم شيخ انصارى سؤال مىكنيم : از كجا معلوم كه مغايرت بين اين دو ، از قسم اوّل باشد ؟ بلكه ممكن است از قسم دوّم باشد . شما خودتان اغسال متعدّد را ماهيت‌هاى مختلفى دانستيد كه قابل اجتماع در يك غسل هستند . اينجا هم « وضوءأ من قبل النوم » و « وضوءأ من قبل البول » دو ماهيت متغايرند و ممكن است در يك وضو اجتماع پيدا كنند . به گونه‌اى كه مكلّف براى هر دو نيّت كرده و يك وضو بگيرد . ممكن است مرحوم شيخ انصارى بفرمايد : همين‌كه شما اصل مغايرت را پذيرفتيد و تعدّد اشتغال را هم قبول كرديد ، ناچاريد مسألهء عدم تداخل را بپذيريد ، زيرا اشتغال يقينى ، برائت يقينى لازم دارد و با گرفتن يك وضو بعد از بول و نوم ، شك مىكنيد كه آيا اين اشتغال يقينى بر طرف شده يا نه ؟ در باب اغسال ، دليل آمده و به ما گفته است : « با وجود اين كه اشتغالات متعدّد وجود دارد ولى اگر يك غسل به نيت همهء آنها انجام دهى كفايت مىكند » . امّا در ساير موارد تعدّد اشتغال كه دليل براى تداخل وجود ندارد ، تا وقتى تكاليف متعدّد را انجام ندهيم ، برائت يقينى براى ما حاصل نمىشود . ما در پاسخ شيخ انصارى رحمه الله مىگوييم : اوّلًا : اين حرف با آنچه شما در نتيجهء مقدّمهء سوّم مطرح كرديد ، تطبيق ندارد . شما در آنجا فرموديد : « نه تنها مسألهء عدم تداخل مطرح است بلكه ما پا را فراتر گذاشته و قائل به استحالهء تداخل هستيم ، زيرا دو فرد نمىتوانند يك فرد شوند » .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nدر حالى كه نتيجهء توجيهى كه ما ذكر كرديم ، استحالهء تداخل نيست بلكه همين مقدار را ثابت مىكند كه اگر دو وضو گريبان مكلّف را گرفته و مكلّف نداند كه آيا يك وضو براى امتثال دو تكليف كفايت مىكند يا نه ؟ قاعدهء اشتغال ، حكم به لزوم اتيان هر دو تكليف مىكند . بله ، ممكن است در اينجا گفته شود : محلّ نزاع در تداخل و عدم تداخل است .\r\nو ما در ابتداى بحث تداخل و عدم تداخل گفتيم : قائلين به استحالهء تداخل ، از محلّ بحث خارجند ، زيرا محلّ بحث در جايى است كه - از نظر ثبوت - تداخل و عدم تداخل امكان داشته باشند و ما در مفاد قضيهء شرطيه از نظر مقام اثبات بحث مىكنيم . مىخواهيم ببينيم آيا از دو قضيهء شرطيه به اين كيفيت ، از نظر مفاد و مدلولش - در مقام اثبات - تداخل استفاده مىشود يا عدم تداخل ؟ پس كسى كه تداخل را مستحيل مىداند - چون دو فرد نمىتوانند در يك فرد جمع شوند - از محلّ بحث خارج است . در نتيجه كلام مرحوم شيخ انصارى مسئله را از محلّ نزاع بيرون برده است . ثانياً : توجيهى كه ما مطرح كرديم ، همانند يك اجماع مركّب بود كه گوشه‌اى از آن را از يك طريق و گوشهء ديگر را از طريق ديگر استفاده كرديم . ما از مرحوم شيخ انصارى سؤال مىكرديم : « چرا شما ظهور قضيّهء شرطيه در سببيّت مستقلّه را بر ظهور جزاء در اطلاق متعلقش مقدّم مىداريد ؟ » گويا مرحوم شيخ انصارى جوابى براى اين سؤال نداشتند . از جواب مرحوم آخوند استفاده كرديم كه « عرف ، بر چنين تقدّمى حكم مىكند و دليل آن‌هم براى ما روشن نيست » و كاربرد نظر عرف تا اين مقدار است كه تعدّد اشتغال را براى ما ثابت مىكند و تعدّد اشتغال ، كاشف از وجود مغايرت بين دو تكليف است امّا اين كه چه نوع مغايرتى وجود دارد ؟ اين ديگر ربطى به عرف ندارد .\r\nعرف « أكرم هاشمياً » و « أضف عالماً » را دو تكليف مستقل و متغاير مىداند در حالى كه قابل اجتماعند . سپس قاعدهء اشتغال را به آن ضميمه كرده و استفاده كرديم كه بايد دو فرد تحقّق\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپيدا كند . پيداست كه اين گونه توجيه براى كلام شيخ انصارى رحمه الله ، خلاف ظاهر كلام ايشان ، بلكه خلاف ظاهر كلام همهء قائلين به عدم تداخل است . ظاهر كلام قائلين به عدم تداخل اين است كه دست نياز به طرف دو چيز دراز نكرده‌اند ، كه يك قسمت را از راه عرف و يك قسمت را از راه اصالة الاشتغال استفاده كنند . ولى در عين حال براى اثبات عدم تداخل راهى جز انضمام اصالة الاشتغال به عرف نيست . و ما از اين مجموعه به « اصالة عدم تداخل » تعبير مىكنيم ، نه اين كه ظهور لفظى اقتضاى عدم تداخل بكند . و ظاهراً راهى غير از اين وجود ندارد و ما بايد عدم تداخل را بپذيريم ولى با حذف مسألهء استحالهء تداخل كه در آخر كلام شيخ انصارى رحمه الله به آن تصريح شده بود .\r\n\r\nفرض مسئله در جايى كه يك قضيّهء شرطيه داشته باشيم\r\nتا به حال بحث در ارتباط با جايى بود كه ما دو قضيهء شرطيه داشته باشيم ، اكنون بحث در جايى است كه يك قضيهء شرطيه - مثل « إذا بلت فتوضّأ » - داشته باشيم . آيا اگر مكلّف دو بار بول كند ، به حسب قاعدهء اوليه بايد دو بار وضو بگيرد ؟ آيا معناى « إذا بلت فتوضّأ » اين است كه « هر فردى از افراد بول « 1 » ، يك وضو لازم دارد » ؟ چه‌بسا گفته مىشود : مسألهء تداخل و عدم تداخل در افراد يك ماهيت - مثل « إذا بلت فتوضّأ » - مبتنى بر اين است كه ببينيم آيا چه چيزى در اين قضيه به عنوان شرط واقع شده است ؟ زيرا در اينجا دو احتمال وجود دارد :\r\n\r\n\r\n","description":"","footnote":"\r\n( 1 ) - در نظر گرفتن فرد در اينجا مانعى ندارد ، زيرا « فرد » را در متعلَّق حكم نمىتوان اخذ كرد ، امّا به عنوان شرطيت مىتواند مطرح باشد . همان‌طور كه مجىء زيد ، يك امر خارجى است و در قضيهء شرطيهء « إن جاءك زيدٌ فأكرمه » به عنوان شرط واقع شده است .\r\n","page_name":" 104 ","page_number":104},
  {"content":"\r\n\r\n1 - « إذا بلت فتوضأ » به معناى « إذا تحقّق كلّ فرد من أفراد البول يجب عليك الوضوء » باشد . در اينجا شرط ، افرادِ طبيعت است و هركدام از اين‌ها در شرطيت و سببيّت استقلال دارند . در اين صورت بايد قائل به عدم تداخل شويم ، چون وقتى دو بار بول تحقق پيدا كند ، عرف آن را دو فرد از افراد بول مىداند و چون هر فردى شرطيت و سببيّت مستقلّى براى جزاء دارد بايد قائل به عدم تداخل شويم . 2 - « إذا بلت فتوضّأ » به اين معنا باشد كه « ماهيت بول ، سببيّت براى وجوب وضو دارد » . و در آن جايى كه چند فرد از يك طبيعت تحقّق پيدا كند ، عرفْ به لحاظ افرادْ قائل به تعدد است امّا به لحاظ طبيعتْ قائل به تعدّد نيست . لذا در صورت تعدّد بول ، اگر ما سبب و شرط را عبارت از نفس طبيعت قرار دهيم ، عرفْ براى طبيعت تكثرى نمىبيند « 1 » . و بر اين اساس ، حكم به تداخل مىشود . بررسى نظريهء فوق : ما در اينجا يكى از دو مطلب ذيل را مىگوييم : يا مىگوييم : « اگر شرط ، عبارت از طبيعت باشد ، از محلّ نزاع تداخل و عدم تداخل خارج خواهد بود ، چون محلّ نزاع در جايى است كه فرد دوّم مانند نوع دوم باشد . يعنى فرد دوّم بول ، مانند نوم - در مقابل بول - باشد . و نوم در مقابل بول ، بدون اثر نيست . بله ، در جايى كه نوم ، بعد از بول واقع شود ، در تأثير آن بحث بود ، ولى اگر نوم قبل از بول واقع شود ، بدون ترديد داراى اثر است و كسى در آن مخالفت نمىكند .\r\n\r\n\r\n","description":"","footnote":"\r\n( 1 ) - بر خلاف عقل كه در اين موارد ، قائل به تكثر طبيعت است . توضيح : در باب نواهى مطلبى مطرح بود كه « الطبيعة توجد بوجود فرد ما و لا تنعدم إلّا بانعدام جميع الأفراد » ، ما - به تبعيّت از امام خمينى رحمه الله - اين مطلب را مردود دانسته و گفتيم : « طبيعت همان‌طور كه به وجود « فردٍ ما » موجود مىشود به انعدام « فردٍ ما » هم منعدم مىشود ولى چون طبيعت تكثر دارد ، در آنِ واحد ، مانعى ندارد كه طبيعت انسان هم اتصاف به وجود داشته باشد و هم اتصاف به عدم . همان‌طور كه در آنِ واحد هم اتصاف به بياض دارد و هم اتصاف به سواد » . اما اين از ديدگاه عقل است . و عرف در چنين مواردى طبيعت را متعدّد نمىداند .\r\n","page_name":" 105 ","page_number":105},
  {"content":"\r\n\r\nامّا اگر در « إذا بلت فتوضّأ » شرط را عبارت از طبيعت دانستيم ، وجود افراد زايد بر فرد اوّل ، اثرى ندارند . وقتى مولا مىگويد : « جئني بالماء » ، اگر عبد يك ظرف آب را براى مولا حاضر كند يا ده ظرف - چه در طول هم باشند يا در عرض هم - فرقى نمىكند . به عبارت ديگر : احضار زايد بر يك فرد ، نقشى در مسئله ندارد . در حالى كه در مسألهء تداخل و عدم تداخل ، ما بايد افراد ماهيت واحده را همانند دو ماهيت فرض كنيم . دو بول را مانند بول و نوم فرض كنيم كه هركدام سببيّت مستقل داشتند « 1 » . در حالى كه در بول دوّم نمىتوان چنين فرضى را تصور كرد . محلّ بحث جايى است كه « إذا بلت فتوضّأ » به معناى « هر فردى از افراد بول ، مؤثر در وجوب وضوست » باشد . آن‌وقت بحث كنيم كه آيا تداخل مطرح است يا نه ؟ و يا مىگوييم : مانعى ندارد كه شما مسئله را مبتنى بر طبيعت و فرد قرار دهيد ولى ما معتقديم « همان‌طور كه نظر عرف در مورد دو ماهيت ، عبارت از عدم تداخل بود ، در ما نحن فيه نيز نظر عرف اين است كه شرط ، افرادِ ماهيت است و هر فردى شرطيت براى ترتب جزاء دارد و لازمهء اين كه هر فردى شرطيت داشته باشد - به قول خود شما - عبارت از عدم تداخل است » . پس ما قائل به عدم تداخل مىشويم ، خواه مسئله را مبتنى بر طبيعت و فرد بدانيد « 2 » و چه مبتنى ندانيد ، ما با اتكاء به عرف ، در اينجا نيز قول به عدم تداخل را - كه در ماهيتين مختلفتين اختيار كرديم - مطرح مىكنيم .\r\n\r\n\r\n","description":"","footnote":"\r\n( 1 ) - هرچند در سببيّت نوم واقع بعد از بول بحث بود .\r\n( 2 ) - تذكر : مسألهء طبيعت و فرد در اينجا غير از مسألهء « تعلّق احكام به طبايع يا افراد » است كه تعلّق احكام به افراد را غير معقول مىدانستيم . بلكه در اينجا مربوط به شرط - يعنى آنچه در قضيه شرطيه ، به عنوان شرط براى جزاء واقع مىشود - است و از نظر مقام ثبوت هم ممكن است ماهيت را به عنوان شرط براى ترتب جزاء قرار دهند و هم ممكن است فرد را به عنوان شرط قرار دهند . و اتفاقاً ظاهر عرفى همين معناى دوّم است .\r\n","page_name":" 106 ","page_number":106},
  {"content":"\r\n\r\n\r\nنظريهء دوّم و سوّم : قول به تداخل و قول به تفصيل\r\nهمان گونه كه قبلًا اشاره كرديم ، جماعتى - از جمله مرحوم آقا حسين خوانسارى شارح دروس شهيد اوّل رحمه الله - قائل به تداخل و ابن ادريس رحمه الله قائل به تفصيل شده و معتقد است اگر اسباب متعدّد ، از نوع واحد باشند ، قاعدهء اوّليه اقتضاى تداخل مىكند و اگر از چند نوع باشند ، قاعدهء اوّليه اقتضاى عدم تداخل مىكند . از آنچه در بررسى نظريهء مشهور گفته شد ، معلوم گرديد كه قول دوّم و سوّم وجهى ندارد و حقّ با مشهور است .\r\n\r\nتذييل مفهوم شرط « 1 »\r\nآيا در جايى كه جزاء به صورت عام استغراقى باشد ، مفهوم آن به صورت موجبهء جزئيه است يا به صورت سالبهء كليّه ؟ مقدّمه : در ابتداى بحث مفهوم گفتيم : « مفهوم ، عبارت از قضيّه‌اى است كه اختلاف آن با منطوق ، در سلب و ايجاب است » . مثلًا در قضيّه‌اى كه جنبهء ايجابى در منطوق وجود دارد - و به تعبير ديگر « 2 » : منطوق ، دلالت بر ثبوت جزاء هنگام ثبوت شرط مىكند - معناى مفهوم اين است كه : هنگام انتفاء شرط ، جزاء هم منتفى است . نفس اين مطلب ، داراى لوازمى است : 1 - خصوصياتى كه در منطوق اخذ شده ، در مفهوم هم بايد اخذ شود . مثلًا اگر مولا بگويد : « إن جاءك زيدٌ فأكرمه يوم الجمعة » ، بايد قيد « يوم الجمعة » را در ناحيهء جزاء در مفهوم نيز اخذ كرده و بگوييم : « إن لم يجئك زيدٌ فلا يجب إكرامه يوم الجمعة » . زيرا منطوق ، « وجوب اكرام در روز جمعه » است و انتفاء آن ، حكم به « عدم\r\n\r\n\r\n","description":"","footnote":"\r\n( 1 ) - اين بحث را مرحوم آخوند مطرح نكرده است .\r\n( 2 ) - كه تعبير مرحوم آخوند و جمعى ديگر است .\r\n","page_name":" 107 ","page_number":107},
  {"content":"\r\n\r\nوجوب اكرام در روز جمعه » است . 2 - اگر شرط در قضيّهء شرطيّه ، مركّب از دو جزء باشد ، مثل اين كه مولا بگويد :\r\n« إن جاءك زيد و سلّم عليك يجب إكرامه » ، در اينجا با توجه به اين كه مفهوم ، عبارت از « انتفاء جزاء هنگام انتفاء شرط است » ما ملاحظه مىكنيم انتفاء شرط داراى دو مصداق است : انتفاء هر دو جزء مركب و انتفاء يكى از اجزاء آن ، زيرا « مركّب ، همان‌طور كه به انتفاء همهء اجزائش منتفى مىشود ، به انتفاء يكى از اجزائش هم منتفى مىشود .\r\nدر نتيجه مفهوم قضيّهء « إن جاءك زيد و سلّم عليك يجب إكرامه » عبارت از قضيّهء « إن لم يجئك زيدٌ أو لم يسلّم عليك فلا يجب إكرامه » است . در منطوق چون جانب اثبات در كار بود - و جانب اثبات ، جانب انضمام است - با « و » تعبير مىكرديم ولى در مفهوم چون جانب نفى در كار است ، با « أو » تعبير مىكنيم . همان‌طور كه اگر در قضيهء منطوقيه با « أو » تعبير مىكرد ، در قضيّهء مفهوميه بايد با « و » تعبير كنيم . مثلًا اگر مولا بگويد : « إن جاءك زيد أو كتب لك كتاباً فأكرمه » ، در اينجا مولا احد الأمرين را به صورت مانعة الخلوّ به عنوان شرط براى وجوب اكرام قرار داده است . مفهوم اين قضيّه اين است : « إن لم يجئك زيد و لم يكتب لك كتاباً فلا يجب إكرامه » . در نتيجه لازمهء انتفاء اين است كه اگر قضيهء منطوقيه با « و » و به صورت مجموعى مطرح باشد ، قضيهء مفهوميه با « او » تعبير مىشود و اگر قضيهء منطوقيه با « أو » تعبير شد - كه معناى آن كفايت احد الشرطين براى ترتب جزاست - قضيهء مفهوميه با « و » تعبير مىشود . يعنى انتفاء شرط در صورتى مىشود كه هيچ‌يك از دو شرط تحقق پيدا نكند . همان‌طور كه مخالفت واجب تخييرى به اين است كه هيچ‌يك از اطراف آن تحقق پيدا نكند . 3 - اگر جزاء در يك قضيهء شرطيه ، به صورت عام مجموعى بود ، مفهوم آن عبارت از انتفاء حكم مربوط به مجموع ، هنگام انتفاء شرط است . توضيح : عام مجموعى ، مانند مركّب است . مثل اين كه مولا بگويد : « أكرم العلماء » و اكرام مجموع علماء به عنوان يك مطلوب براى مولا باشد ، به گونه‌اى كه اگر ما ، ده\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nعالم داشته باشيم ، تنها در صورتى با دستور مولا موافقت كرده‌ايم كه همهء آن ده نفر را اكرام كنيم و اگر حتى نه نفر را اكرام كرده و يك نفر را اكرام نكنيم ، با دستور مولا موافقت نكرده‌ايم . همان‌طور كه اگر نماز را مركّب از ده جزء بدانيم ، چنانچه نه جزء آن را اتيان كرده و يك جزء ديگر را انجام ندهيم ، نمازى نخوانده‌ايم « 1 » . حال اگر مولا بگويد : « إذا تحقّق الشرط الفلاني يجب عليك إكرام العلماء » و ما از راه قرينه يا از راه ديگر متوجه شويم كه عموم « العلماء » ، عموم مجموعى است ، در اين صورت اكرام مجموع علماء ، به صورت يك تكليف است و مكلّف به آن به عنوان يك مركّب مطرح است . مفهوم اين قضيه اين است كه « اگر اين شرط تحقّق پيدا نكند ، اكرام مجموع علماء واجب نيست » و اين معنا ، با وجوب اكرام بعضى از آنان منافاتى ندارد ، زيرا عدم وجوب اكرام مجموع ، هم مىسازد با اين كه هيچ‌كدام از آنان وجوب اكرام نداشته باشند و هم با اين كه بعضى از آنان وجوب اكرام داشته باشند . پس از بيان مقدّمهء فوق ، به سراغ اصل بحث مىرويم : بحث در اين است كه اگر جزاء در قضيهء شرطيه به صورت عام استغراقى باشد ، آيا مفهوم آن به چه صورت است ؟ توضيح : در عام استغراقى ، هريك از افراد عام داراى حكم مستقلى است و موافقت و مخالفت مستقلى دارد . مثلًا اگر مولا بگويد : « أكرم كلّ عالم » و ما ، ده عالم داشته باشيم ، چنانچه يك نفر از آنان را اكرام كرده و نه نفر ديگر را اكرام نكنيم ، نسبت به آن يك نفر موافقت حاصل شده و نسبت به نه نفر باقيمانده مخالفت صورت گرفته است . اكنون بحث در اين است كه اگر مثلًا مولا بگويد : « إذا تحقّق الشرط الفلاني يجب عليك إكرام كلّ عالمٍ » - به نحو عموم استغراقى - آيا مفهوم در اين قضيّه به چه صورت\r\n\r\n\r\n","description":"","footnote":"\r\n( 1 ) - عام مجموعى در مقابل عام استغراقى است . در عام استغراقى هريك از افراد عام ، داراى حكمى مستقل و موافقت و مخالفت مستقل هستند .\r\n","page_name":" 109 ","page_number":109},
  {"content":"\r\n\r\nاست ؟ آيا مفهوم آن به صورت عام استغراقى منفى خواهد بود - به اين معنا كه اكرام هيچ فردى از افراد عالم واجب نباشد - يا اين كه مفهوم آن « عدم ثبوت وجوب اكرام كلّ عالم » است ؟ و ثابت نبودن وجوب اكرام كلّ عالم ، مىسازد با اين كه بعضى از آنان وجوب اكرام داشته و بعضى وجوب اكرام نداشته باشند . اين مسئله در فقه داراى مصاديق زيادى است . يكى از موارد آن اين است كه آيا آب قليل ، به مجرّد ملاقات با نجاست ، متنجس مىشود ؟ در اينجا روايتى به صورت قضيهء شرطيه وارد شده كه از مصاديق بحث ما مىباشد . آن روايت اين است : « إذا كان الماء قدر كرّ لم ينجّسه شيء » . يعنى وقتى آب به اندازهء كر باشد ، هيچ‌چيز نمىتواند آن را نجس كند « 1 » . حال با توجه به اين كه كلمهء « شىء » نكره در سياق نفى است و نكره در سياق نفى ، مفيد عموم است ، منطوق اين روايت اين است كه « اگر آب به حدّ كر رسيد ، هيچ‌يك از اعيان نجسه و اشيائى كه صلاحيت منجِّسيت دارند ، نمىتوانند در آن تأثير كرده و آن را نجس كنند » . اكنون به سراغ مفهوم روايت مىرويم . در اينجا بين مرحوم شيخ انصارى و مرحوم شيخ محمد تقى ، صاحب كتاب هداية المسترشدين اختلاف واقع شده است : شيخ انصارى رحمه الله مىفرمايد : مفهوم روايت فوق ، عبارت از جملهء « إذا لم يكن الماء قدر كرٍّ ينجّسه كلّ شيء » است . و مراد از « كلّ شيء » عبارت از آن اشيائى است كه صلاحيت منجِّسيت دارند ، كه همان اعيان نجسه مىباشند « 2 » . ولى مرحوم شيخ محمد تقى صاحب هداية المسترشدين مىگويد : مفهوم روايت فوق ، عبارت از جملهء « الماء إذا لم يبلغ قدر كرٍّ ينجّسه شيء » است و « شيء » در\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 9 من أبواب الماء المطلق ) تذكر : كلمهء « شيء » در روايت ، شامل اشياء طاهر نمىشود ، بلكه مراد اشيائى است كه در آنها صلاحيت منجِّس بودن وجود داشته باشد .\r\n( 2 ) - مطارح الأنظار ، ص 174\r\n","page_name":" 110 ","page_number":110},
  {"content":"\r\n\r\nمفهوم ، از سياق نفى خارج شده و به سياق اثبات در آمده است و نكره در سياق اثبات ، مفيد عموم نيست . « 1 » شيخ انصارى رحمه الله براى تبيين مدّعاى خود مىفرمايد : كلمهء « شيء » كه در منطوق اخذ شده ، به عنوان شيئيت نيست ، بلكه اين عنوانى اجمالى است كه جانشين عناوين نجسه مىباشد . يعنى شارع مىخواسته بفرمايد : « إذا كان الماء قدر كرّ لا ينجّسه الدم و لا المني و لا البول و لا الغائط و . . . » ولى ملاحظه كرده كه ذكر همهء اين عناوين به طول مىانجامد و انگيزه‌اى براى ذكر خصوص آنها وجود ندارد ، لذا به جاى آنها كلمهء « شيء » را قرار داده است ، بدون اين كه عنوان شيئيت ، خصوصيت و موضوعيتى داشته باشد . شيخ انصارى رحمه الله مىفرمايد : حال اگر امام عليه السلام مىفرمودند : « إذا كان الماء قدر كرٍّ لا ينجّسه الدّم و لا البول و . . . » ، مىگفتيم : مفهوم آن عبارت از اين است كه « إذا لم يكن الماء قدر كرٍّ ينجّسه الدم و البول و . . . » . پس اين « شيء » جنبهء مرآتيت دارد و اگر - به طور تفصيل - همهء عناوين نجسه مطرح مىشد ، در ناحيهء مفهوم هم عموميت وجود داشت . و به عبارت ديگر : در ناحيه مفهوم هم همان عمومى استغراقى - كه در منطوق مطرح است - وجود دارد . ولى صاحب هداية المسترشدين رحمه الله مىگويد : منطوق ، داراى عموم است و مفهوم ، نقيض اين عموم خواهد بود و اگر عمومْ سالبه باشد نقيض آن ، هم با سالبهء كليّه مىسازد و هم با موجبهء جزئيه سازگار است . تحقيق در مسئله : ممكن است گفته شود : امر ، دائر بين اين دو نيست ، بلكه در اينجا مطلب سوّمى نيز در كار است كه اين مطلب چه‌بسا با آنچه در ارتباط با اصل معناى مفهوم مطرح شد نيز منطبق باشد . در باب مفهوم قضيهء شرطيه ، به « الانتفاء عند الانتفاء » تعبير مىشد . حال اگر\r\n\r\n\r\n","description":"","footnote":"\r\n( 1 ) - هداية المسترشدين ، ص 291\r\n","page_name":" 111 ","page_number":111},
  {"content":"\r\n\r\nقضيهء شرطيهء ما به صورت موجبه باشد ، معناى « الانتفاء عند الانتفاء » روشن است . امّا آيا معناى « الانتفاء عند الانتفاء » در ارتباط با قضيهء « إن جاءك زيدٌ فلا تكرمه » چيست ؟\r\nمعناى « الانتفاء عند الانتفاء » در اينجا اين است كه « اگر مجىء زيد تحقّق پيدا نكرد ، حرمت اكرام او منتفى خواهد شد » . پس آنچه در باب مفهوم مطرح است « انتفاى جزاء هنگام انتفاء شرط » است و بيش از اين چيزى نمىتواند مطرح باشد . ما منطق نمىخوانيم كه بخواهيم نقيض پيدا كنيم . ما در اينجا پيرامون مفهوم بحث مىكنيم و مفهوم عبارت از « الانتفاء عند الانتفاء » است ، به اين معنا كه با نبودن شرط ، جزاء هم منتفى مىشود . اما اين كه چه چيزى به جاى آن وجود دارد ؟ اين ديگر در دايرهء مفهوم اخذ نشده است . بلكه بايد ديد منطوق چه دلالتى دارد ؟ و ما چاره‌اى جز پذيرفتن اين مطلب نداريم . در اين صورت مفهوم قضيهء « إذا كان الماء قدر كرّ لم ينجّسه شيء » اين مىشود كه اگر آب به قدر كرّ نرسيد « لا ينجّسه شيء » منتفى مىشود ، اما آيا چه چيزى جاى آن را پر مىكند ؟ مفهوم ، برآن دلالت ندارد و از راه دليل ديگر بايد معيّن شود . پس فرمايش هيچ‌يك از اين دو بزرگوار ، از راه مفهوم استفاده نمىشود و براى تعيين هريك از اين دو بايد از دليل خارجى استفاده كرد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nبحث دوّم : مفهوم وصف\r\nقبل از ورود به بحث ، ذكر دو مقدّمه لازم است : مقدّمهء اوّل : همان گونه كه در ادبيات مطرح است ، وصف بر دو قسم است : 1 - وصفى كه بر موصوف تكيه كرده است ، مانند : أكرم رجلًا عالماً . 2 - وصفى كه بر موصوف تكيه نكرده است ، مانند : أكرم عالماً . آيا هر دو قسم وصف در نزاع داخل است ؟ چه‌بسا گفته مىشود : « نزاع در باب مفهوم وصف ، اختصاص به قسم اوّل دارد و قسم دوّم از محلّ بحث خارج است ، زيرا ما مفهوم را از اين طريق استفاده مىكنيم كه مولاى عاقل حكيم متوجه و مختار ، اگر در كلام خودش قيدى را اضافه كرد ، اين قيد نمىتواند لغو باشد و حتماً براى افادهء غرضى مطرح شده است ، پس بايد داراى مفهوم باشد . و مورد اين حرف در جايى است كه در كلام ما ، موصوف و صفتى وجود داشته باشد و ما روى صفت تكيه كرده بگوييم : براى اين كه كلام متكلم از لغويت خارج شود ، بايد براى اين قيد ، مدخليت قائل شويم به گونه‌اى كه با نبودن آن قيد ، حكمْ منتفى شود . امّا اگر متكلم ذكرى از موصوف به ميان نياورده و فقط « أكرم عالماً » را مطرح كند ، چگونه مىتوان مفهوم را ثابت كرد ؟ در اينجا قيد اضافى وجود ندارد تا براى خروج از\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nلغويت آن ملتزم به مفهوم شويم . « أكرم عالماً » مانند اين است كه مولا از همان ابتدا بگويد : « أكرم رجلًا » و همان‌طور كه براى « أكرم رجلًا » نمىتوان مفهوم وصف را مطرح كرد براى « أكرم عالماً » نيز نمىتوان چنين مفهومى را مطرح كرد » . « 1 » اشكال : اين حرف قابل قبول نيست ، زيرا قيد اضافه‌اى كه قائل به مفهوم برآن تكيه مىكند ، لازم نيست جنبهء لفظى داشته باشد بلكه اگر متكلّم عنوانى را مطرح كند كه آن عنوان - در مقام تحليل - به يك ذات و صفت برگشت كند ، كافى است . و اينجا از همين قبيل است . در اينجا متكلّم عنوان « عالم » را كه مربوط به وصف است - و وصف در مرتبهء متأخّر از ذات است - در متعلّق حكم اخذ كرده است . اگر خصوصيتى براى « عالميت » نبود و « عالم » به عنوان يك انسان مطرح بود نه به عنوان انسان متصف به وصف علم ، متكلّم بايد « أكرم إنساناً » مىگفت نه اين كه از عنوان ذات به عنوانى كه دلالت بر صفت مىكند و در مرتبهء متأخّر از ذات است عدول كند . لذا به نظر مىرسد كه در « أكرم عالماً » هم متكلّم روى يك وصفى كه زايد بر عنوان ذات است تكيه كرده و اگر كسى در « أكرم رجلًا عالماً » قائل به ثبوت مفهوم باشد ، در « أكرم عالماً » هم بايد قائل به ثبوت مفهوم باشد . به‌همين‌جهت در روايت نبوى « ليّ الواجد بالدّين يحلّ عرضه و عقوبته » « 2 » يعنى اگر دائن ، دين خود را از مديون طلب كند و مديون - با وجود تمكّن از پرداخت دين - در پرداخت آن تأخير كند ، هتك حيثيت و مؤاخذه چنين مديونى جايز است . ملاحظه مىشود كه در اين روايت ، عنوان « الواجد » ذكر شده نه « المديون الواجد » . بنابراين كسى كه قائل به ثبوت مفهوم است ، بايد از اين عبارت استفاده كند كه « اگر مديون ، متمكن از اداء دين نيست ، چنانچه دين را تأخير اندازد ، مؤاخذه و هتك حيثيت او جايز نيست » . همان‌طور كه بسيارى از علماء ، در اين روايت قائل به مفهوم شده‌اند . مقدّمهء دوّم : بين وصف و موصوف ، نسبت‌هاى مختلفى ممكن است تحقق داشته باشد . قدر متيقن و مثال روشن از قضيهء وصفيه‌اى كه در باب مفهومْ محلّ نزاع\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 501 و أجود التقريرات ، ج 1 ، ص 433\r\n( 2 ) - وسائل الشيعة ، ج 13 ( باب 8 من أبواب الدين و القرض ، ح 4 )\r\n","page_name":" 114 ","page_number":114},
  {"content":"\r\n\r\nقرار گرفته ، جايى است كه نسبت عموم و خصوص مطلق در كار باشد ، آن‌هم به اين كيفيت كه وصف ، اخصّ مطلق از موصوف باشد ، مثل « أكرم إنساناً عالماً » . قائلين به ثبوت مفهوم ، مىگويند : مفهوم اين قضيه اين است كه « انسان غير عالم ، اكرامش واجب نيست » . بر خلاف منكرين ثبوت مفهوم كه چيزى جز منطوق از اين قضيه استفاده نمىكنند . همچنين اگر بين وصف و موصوف ، نسبت عموم و خصوص من وجه برقرار باشد . در باب مفهوم ، محلّ نزاع واقع شده است . توضيح اين كه عموم و خصوص من وجه ، داراى دو مادهء افتراق و يك مادهء اجتماع است مثلًا در روايت وارد شده است : « في الغنم السائمة زكات » « 1 » يعنى گوسفندى كه در بيابان مىچرد و از علفهاى مباح بيابان استفاده مىكند ، زكات دارد . در اينجا بين عنوان « غنم » و « سائمه » نسبت عموم و خصوص من وجه برقرار است .\r\nمادّهء اجتماع آن - يعنى غنم سائمه - همان چيزى است كه منطوق برآن دلالت كرده و ربطى به عالم مفهوم ندارد . امّا مادهء افتراق از ناحيهء موصوف - يعنى غنم غير سائمه - بدون ترديد داخل در محلّ نزاع است ، كه آيا زكات دارد يا نه ؟ امّا مادهء افتراق از ناحيهء وصف - يعنى حيوانى كه غنم نباشد ولى سائمه باشد - آيا داخل در محلّ نزاع است ؟ ظاهر اين است كه اين مورد داخل در محلّ نزاع نيست ، زيرا در مفهوم بايد همهء خصوصيات موجود در منطوق - خصوصاً عنوان موضوع - محفوظ بماند . كسى كه مىخواهد براى « إن جاءك زيد فأكرمه » مفهوم ثابت كند نمىتواند زيد را برداشته و به جاى آن « عَمرو » بگذارد . بايد هم عنوان زيد و هم عنوان مجىء - ولى به صورت سلبى - در مفهوم وجود داشته باشد . بنابراين در قضيهء وصفيهء « في الغنم السائمة زكات »\r\n\r\n\r\n","description":"","footnote":"\r\n( 1 ) - عوالي اللئالي ، ج 1 ، ص 399 ، در مصدر به جاى « زكات » ، « الزكاة » آمده است .\r\n","page_name":" 115 ","page_number":115},
  {"content":"\r\n\r\nبايد عنوان « غنم بودن » در ناحيهء مفهوم محفوظ بماند ولى وصف آن از بين برود .\r\nآنجا « جاءك » تبديل به « لم يجئك » شد و اينجا « السائمة » به « غير السائمة » تبديل شود . بر خلاف بعضى از شافعيه كه گفته‌اند « 1 » : ما از « في الغنم السائمة زكات » استفاده مىكنيم كه « ابل معلوفه ، زكات ندارد » . با اين كه در اينجا نه وصف وجود دارد و نه عنوان موصوف محفوظ مانده است . ولى ظاهراً ما نمىتوانيم اسم اين را مفهوم بگذاريم ، بله ممكن است اين مطلب از راه ديگرى استفاده شود ولى نمىتوان آن را به حساب مفهوم گذاشت . امّا اگر بين وصف و موصوف نسبت تباين وجود داشته باشد ، ما در همان منطوق هم با مشكل مواجه مىشويم و ديگر نوبت به مفهوم نمىرسد . مثل اين كه بگويد :\r\n« أكرم إنساناً غير مستوي القامة » . روشن است كه انسانيت با غير مستوى القامه بودن تباين دارد و جمع بين اين دو در عالم منطوق هم صحيح نيست و نوبت به عالم مفهوم نمىرسد . امّا اگر بين وصف و موصوف ، نسبت تساوى وجود داشته باشد ، ظاهر اين است كه چنين چيزى از دايرهء نزاع در باب مفهوم خارج است ، زيرا ما در باب مفهوم مىخواهيم ببينيم آيا حكم موجود در منطوق - كه براى موصوف واجد صفت است - از موصوف فاقد اين صفت ، منتفى است يا نه ؟ و اگر بين صفت و موصوف ، نسبت تساوى وجود داشته باشد ، چگونه مىتوانيم جايى را فرض كنيم كه موصوفْ تحقق داشته باشد ولى صفت تحقق نداشته باشد ؟ مگر اين كه آن را از دايرهء مفهوم وصف خارج كرده و در دايرهء مفهوم لقب بيندازيم و كسى قائل به ثبوت مفهوم براى لقب نيست . امّا اگر بين وصف و موصوف ، نسبت عموم و خصوص مطلق وجود داشت ، ولى موصوفْ اخصّ مطلق از وصف بود ، يعنى وصفْ در جميع موارد تحقق داشت ، خواه موصوف وجود داشته باشد يا موصوفْ وجود نداشته باشد . آيا چنين موردى مىتواند\r\n\r\n\r\n","description":"","footnote":"\r\n( 1 ) - المنخول للغزالي ، ص 222\r\n","page_name":" 116 ","page_number":116},
  {"content":"\r\n\r\nداخل در نزاع مفهوم وصف باشد ؟ طبق قاعده ، نمىتوانيم چنين موردى را داخل در مفهوم وصف بدانيم ، زيرا مفهوم وصف مىگويد : « در جايى كه موصوف وجود دارد ولى وصفْ منتفى است ، حكم هم منتفى مىشود » . و فقدان وصف اعم ، ملازم با فقدان موصوف است . ما جايى را نداريم كه موصوف وجود داشته باشد ولى وصفْ منتفى باشد . بلكه مواردى هست كه وصف وجود دارد ولى موصوف وجود ندارد . در نتيجه نزاع در باب مفهوم ، منحصر به دو مورد است : 1 - جايى كه وصفْ اخصّ مطلق از موصوف باشد . 2 - جايى كه نسبت بين وصف و موصوف ، عموم و خصوص من وجه باشد و مادهء افتراق را از ناحيهء موصوف ملاحظه كنيم .\r\n\r\nاقوال در مفهوم وصف\r\nمباحثى كه در ارتباط با مفهوم شرط مطرح شده ، در اينجا نيز مطرح است كه ما به طور خلاصه به آن اشاره مىكنيم : براى اثبات مفهوم شرط ، دو طريق ارائه شده بود : طريق قدماء و طريق متأخرين .\r\nمتأخرين كه از راه علّيت منحصره قائل به مفهوم بودند براى اثبات علّيت منحصره ، از چند راه وارد شدند : بعضى از طريق وضع ، بعضى از طريق انصراف و عده‌اى از طريق اطلاق درصدد اثبات علّيت منحصره بودند . در ارتباط با اطلاق نيز چهار تقريب وجود داشت : يك تقريب در ارتباط با مفاد ادات شرط و دو تقريب در ارتباط با شرط در قضيهء شرطيه و يك تقريب هم در ارتباط با جزاء بود . همهء اين راه‌ها ، اثباتاً و نفياً در اينجا هم وجود دارد .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nتنها فرقى كه بين مفهوم وصف و مفهوم شرط وجود دارد اين است كه در باب مفهوم شرط ، مسألهء وضع و انصراف در ارتباط با ادات شرط مطرح مىشد ولى قائل به مفهوم وصف ، اگر بخواهد از راه وضع و انصراف به ميدان بيايد بايد ادعا كند كه جملهء وصفيّه - غير از موصوف و صفت - براى دلالت بر علّيت منحصره وضع شده يا انصراف به علّيت منحصره دارد . و الّا اگر بخواهد از راه وصف يا موصوف وارد شود ، نمىتواند چنين چيزى را مطرح كند ، زيرا هيچ‌كدام از آن دو بر علّيت منحصره دلالت نمىكنند « 1 » . آيا كسى مىتواند ادعا كند كه جملهء وصفيه براى افادهء عليت منحصره وضع شده يا انصراف به عليّت منحصره دارد ؟ روشن است كه كسى نمىتواند چنين ادعايى داشته باشد ، زيرا در اوّل باب مفهوم - قبل از اين كه به جملهء شرطيه برسيم - مىگفتيم : دايرهء مفهوم اختصاص به جملات انشائيّه ندارد بلكه در جملات خبريّه هم جريان دارد . مثلًا گاهى انسان به رفيق خود مىگويد : « اگر منزل ما بيايى تو را اكرام خواهم كرد » اينجا جزاء جنبهء اخبارى دارد . برفرض كه علّيت منحصره را هم برساند به اين معنا كه علّت منحصرهء اكرام ، عبارت از مجىء باشد ، كه اگر مجىء تحقق پيدا كند ، به دنبال آن اكرام هم تحقق پيدا خواهد كرد . بنابراين اگر ما بخواهيم در قضيهء وصفيه قائل به مفهوم شويم ، نبايد آن را منحصر به جملات انشائيه بدانيم ، بلكه بايد در مورد جملات خبريه - چه به صورت ماضى باشد و چه به صورت مضارع - نيز مطرح كنيم . و اگر كسى بخواهد از طريق وضع يا انصراف وارد شده و بگويد : « جملهء وصفيّه ، براى دلالت بر علّيت منحصره وضع شده است » و يا بگويد : جملهء وصفيّه ، انصراف به علّيت منحصره دارد » ، جملهء « جاءني رجل\r\n\r\n\r\n","description":"","footnote":"\r\n( 1 ) - مثلًا در جملهء « أكرم رجلًا عالماً » كلمهء « عالماً » ، مشتق و « رجلًا » جامد است و هركدام بر مفاد خودشان دلالت مىكنند و تنوين آنها هم دلالت بر نكره بودن مىكند و هيچ‌كدام بر عليت منحصره دلالت نمىكنند .\r\n","page_name":" 118 ","page_number":118},
  {"content":"\r\n\r\nعالم » را چگونه معنا خواهد كرد ؟ چگونه مىتواند علّيت منحصره را در اينجا استفاده كند ؟ روشن است كه كسى نمىتواند چنين چيزى را مطرح كند . و كسى هم نمىتواند بين جملهء وصفيهء خبريّه و جملهء وصفيهء انشائيه فرق گذاشته و بگويد : « رجل عالم » اگر در قضيهء خبريه واقع شد ، بر علّيت منحصره دلالت نمىكند ولى اگر - حتى در كلام مولاى عرفى - موضوع براى حكمى قرار گرفت ، دلالت بر علّيت منحصره مىكند . از اينجا معلوم مىشود كه مسألهء مفهوم در قضيهء وصفيه ، خيلى سست‌تر از مفهوم در قضيهء شرطيه است . در آنجا ممكن بود كسى ادعا كند كه ادات شرط براى دلالت بر عليّت منحصره وضع شده‌اند ، خواه در قضيهء خبريه باشند يا در قضيهء انشائيه .\r\nامّا در قضيهء وصفيّه راهى براى پياده كردن چنين معنايى وجود ندارد . و ما كه در باب قضيهء شرطيه ، همهء ادلّهء قائلين به مفهوم را مورد مناقشه قرار داديم ، در باب وصف ، به طريق اولى مفهوم را نفى مىكنيم ، زيرا اگر كسى بخواهد در باب وصف قائل به مفهوم شود ، مشكل ديگرى - علاوه بر مشكلات مفهوم شرط - براى او پيدا خواهد شد .\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبحث سوّم : مفهوم غايت\r\nيكى از قضايايى كه در ارتباط با آن بحث شده و ثمرات فقهى فراوانى دارد ، قضيه‌اى است كه - با كلمهء حتّى يا إلى ، كه دلالت بر غايت مىكنند - مغيّاى به غايت باشد . در اينجا دو مسئله وجود دارد : 1 - آيا غايت ، داخل در مغيّاست يا خارج از آن است ؟ 2 - آيا قضيهء مشتمل بر غايت ، داراى مفهوم است ؟\r\n\r\nمسألهء اوّل : آيا غايت ، داخل در مغيّاست يا خارج از آن است ؟\r\nقبل از ورود به بحث لازم است به چند نكته توجه شود : 1 - اين مسئله ، ربطى به مفهوم غايت ندارد بلكه اثر آن در توسعه و تضييق دايرهء مفهوم ظاهر مىشود ، زيرا اگر غايت داخل در مغيّا باشد ، مفهومْ تضييق پيدا كرده و در ارتباط با ما بعد از غايت خواهد بود ولى اگر غايتْ خارج از مغيّا باشد ، خود غايت هم در\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدايرهء مفهوم قرار مىگيرد و مفهومْ توسعه پيدا مىكند . بنابراين مطرح كردن بحث در اينجا به جهت مناسبت است . 2 - غايت مورد بحث در اينجا ، عبارت از مدخول « إلى » و « حتّى » است ، مثل ( كلوا و اشربوا حتّى يتبيّن لكم الخيط الأبيض من الخيط الأسود من الفجر ثمّ أتمّوا الصيام إلى اللّيل ) « 1 » امّا غايت مورد بحث در فلسفه - كه به معناى « نهايت اجسام » است - مورد بحث اصولى نيست ، به‌همين‌جهت ، مبتنى كردن اين مسئله بر مسألهء فلسفى « آيا جزء لا يتجزّى ، ممتنع است يا نه ؟ » ربطى به ما نحن فيه ندارد . بحث ما در اين است كه اگر براى يك حكم يا موضوع يك حكم ، غايتى را به وسيلهء « الى » يا « حتّى » مطرح كردند و آن غايت داراى اجزاء - زمانيّه يا مكانيّه يا غير آن « 2 » - بود ، آيا اين غايت ، داخل در مغيّا هست يا نه ؟ 3 - اين نزاع ، عموميّت دارد و هم شامل « غايت حكم » مىشود و هم شامل « غايت موضوع » . مرحوم آخوند اگرچه در متن كفايه نزاع را منحصر به « غايت موضوع » دانسته و « غايت حكم » را خارج از محلّ نزاع دانسته است ولى در حاشيهء « منه » از اين حرف خود عدول كرده و مىفرمايد : « غايت حكم ، اگر يك امر مستمر ذات اجزاء باشد ، داخل در محلّ بحث است ، مثلًا در آيهء شريفهء ( ثمّ أتمّوا الصّيام إلى اللّيل ) بحث مىشود كه آيا الليل ، به جميع اجزائش ، خارج از عنوان مغيّا - يعنى وجوب اتمام صيام - است يا اين كه از آيهء شريفه يك چنين چيزى استفاده نمىشود ؟ » « 3 » .\r\n\r\n\r\n","description":"","footnote":"\r\n( 1 ) - البقرة : 187\r\n( 2 ) - مثلًا در آيهء شريفهء ( أتمّوا الصيام إلى اللّيل ) كلمهء « الليل » مجموعهء مركبى است كه داراى اجزاء زمانيّه مىباشد . و در « سِرْ من البصرة إلى الكوفة » كلمهء « الكوفة » مجموعهء مركبى است كه داراى اجزاء مكانيّه - مثل خيابانها ، كوچه‌ها ، منازل و . . . - مىباشد . و در « كُلْ السمكة حتّى رأسِها » كلمهء « رأس » - در صورتى كه مجرور خوانده شود - به عنوان غايت مطرح است و اجزاء آن به صورت زمانى يا مكانى نيست .\r\n( 3 ) - كفاية الاصول ، ج 1 ، ص 326\r\n","page_name":" 122 ","page_number":122},
  {"content":"\r\n\r\nپس از روشن شدن نكات فوق ، به سراغ اصل بحث مىرويم تا ببينيم : آيا غايت داخل در مغيّاست يا خارج از آن مىباشد ؟ اين مسئله ، يك مسألهء عرفى است و براى پاسخ به آن بايد به استعمالات عرفى مراجعه كنيم . اگر متكلّم بگويد : « سرت من البصرة إلى الكوفة » آيا اين جمله در چه صورتى صادق است ؟ آيا حتماً بايد سير را از وسط بصره شروع كرده و به وسط كوفه ختم كند ؟ يا اگر از دروازهء بصره شروع و به دروازهء كوفه ختم كرد هم صادق است ؟ ظاهر تعبيرات عرفى اين است كه مورد اخير نيز صادق است و غايتْ خارج از مغيّاست و فرقى بين غايت حكم و غايت موضوع هم وجود ندارد .\r\n\r\nمسألهء دوّم : آيا قضيّهء مشتمل بر غايت ، داراى مفهوم است ؟\r\nبحث در اين است كه آيا قضيهء مشتمل بر غايت ، دلالت بر انتفاء حكم ، هنگام حصول غايت مىكند يا نه ؟\r\n\r\nنظريهء مرحوم آخوند\r\nمرحوم آخوند در كفايه نظريه‌اى را مطرح كرده كه شاگردان بلاواسطه و با واسطهء ايشان نيز همين نظريه را پذيرفته‌اند و آن اين است كه در قضيهء مشتمل بر غايت ، قائل به تفصيل شده‌اند . ايشان فرموده‌اند : اگر غايت ، غايتِ حكم باشد ، مفهومْ ثابت است . يعنى دلالت مىكند كه وقتى غايتْ تحقّق پيدا كرد ، حكمْ منتفى مىشود . ولى اگر غايت ، غايتِ موضوع باشد ، دليلى براى مفهوم نداريم .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدر روايت معروف « كلّ شيء طاهر حتى تعلم أنّه قذر » « 1 » كه در ارتباط با قاعدهء طهارت مطرح است ، هر دو احتمال جريان دارد : احتمال اوّل : كلمهء « تعلم » به عنوان غايت براى حكم - يعنى « طاهر » - باشد ، يعنى طهارت ، مغيّا به علم به قذر بودن است . احتمال دوّم : كلمهء « تعلم » به‌عنوان غايت براى موضوع - يعنى « كلّ شيء » - باشد .\r\nيعنى « كلّ شيء غير معلوم القذارة طاهر » . براساس تفصيل مرحوم آخوند و شاگردان ايشان ، بنا بر احتمال اوّل ، غايت داراى مفهوم است و بنا بر احتمال دوّم ، مفهوم ندارد « 2 » .\r\n\r\nكلام مرحوم حائرى :\r\nايشان در توجيه كلام مرحوم آخوند مىفرمايد : مرحوم آخوند معتقد است مفاد هيئت افعل - كه دلالت بر طلب مىكند - يك معناى كلى است . همان‌طور كه « مِن » و « ابتداء » در كلّى بودن معنا فرقى ندارند ، يعنى وضع ، موضوع له و مستعمل فيه آنها كلّى است و تنها از جهت موارد استعمالشان باهم فرق دارند . هيئت هم - كه داراى معناى حرفى است - مفادش عبارت از كلّى طلب است . مرحوم حائرى مىفرمايد : ما هم همين نظريه را اختيار كرديم و بر اين اساس مىگوييم : اگر كلّى طلب ، مغيّا به يك غايت شود - مثل اين كه گفته شود : « أكرم زيداً إلى الغروب » ، كه در اينجا غايت ، غايت براى حكم است ، يعنى « إلى الغروب » قيد براى « أكرم » مىباشد - در اينجا چاره‌اى جز التزام به مفهوم نيست ، زيرا وقتى گفته مىشود :\r\n« طبيعى و كلّى طلب ، تا مرز اين غايت تحقّق دارد » ، اگر بخواهد بعد از آن‌هم تحقّق داشته باشد ، پس چه فايده‌اى - جز گمراه كردن مخاطب - براى اين غايت وجود دارد ؟\r\n\r\n\r\n","description":"","footnote":"\r\n( 1 ) - مستدرك الوسائل ، ج 2 ، ص 583\r\n( 2 ) - كفاية الاصول ، ج 1 ، ص 324 و 325\r\n","page_name":" 124 ","page_number":124},
  {"content":"\r\n\r\nپس نفس اين كه خود حكم ، مغيّاى به غايت است ، معنايش اين است كه حكم تا مرز غايت ثابت است و معناى ثبوت حكم تا مرز غايت ، اين است كه حكم ، بعد از غايتْ ثابت نيست . يعنى همان كلّى طلب كه قبل از غايت تحقق داشت ، بعد از غايتْ تحقّق ندارد . بله ، اگر ما در ارتباط با معناى هيئت ، نظريهء مشهور را پذيرفتيم و گفتيم :\r\n« موضوع له و مستعمل فيه در مورد هيئت ، جزئى و خاصّ است » ، آنچه مغيّاى به اين غايت است ، همان طلب جزئى مذكور در كلام خواهد بود و معنايش اين مىشود كه با تحقّق غايت ، اين طلب جزئى ، ديگر وجود ندارد . امّا امكان بقاى سنخ و كلّى طلب وجود دارد . امّا اگر غايت مربوط به موضوع باشد ، برگشت به قيد در موضوع كرده و مانند وصف خواهد بود و مفهوم نخواهد داشت . مرحوم حائرى سپس از نظريهء خود عدول كرده و در حاشيهء « درر الفوائد » « 1 » مىفرمايد : همان‌طور كه اگر غايتْ ، به عنوان قيد براى موضوع بود ، مفهوم را نفى مىكرديم ، ممكن است در جايى كه قيد براى حكم باشد نيز مفهوم را نفى كنيم . بيان مطلب : اگر مولا دو دستور ذيل را صادر كند كه در هر دو ، غايت به عنوان قيد براى حكم باشد : در دستور اوّل بگويد : « يجب من الصبح إلى الزوال الجلوس » . و در دستور دوّم - كه بعد از دستور اوّل صادر مىشود - بگويد : « إن جاءك زيدٌ يجب من الزوال إلى الغروب الجلوس » . ملاحظه مىشود كه مولا در دستور دوّم خود ، علّت حكم را بيان كرده ولى در دستور اوّل ، علّت حكم را بيان نكرده است ، اگرچه در خارج مىدانيم كه مولاى عاقل حكيم مختار ، بدون علّت امرى صادر نمىكند ولى لازم\r\n\r\n\r\n","description":"","footnote":"\r\n( 1 ) - مرحوم حائرى ظاهراً كتاب « درر الفوائد » را زمانى كه در عراق بوده‌اند تأليف كرده‌اند و پس از اين كه به ايران مراجعه كرده و مباحث اصولى را به طور مكرّر بحث كرده‌اند ، نظرات جديدى براى ايشان پيدا شده كه در طبع‌هاى بعدى ، به عنوان حاشيه بر « درر الفوائد » همراه با آن به طبع رسيده است .\r\n","page_name":" 125 ","page_number":125},
  {"content":"\r\n\r\nنيست علّت حكم خود را در كلامش مطرح كند . مرحوم حائرى مىفرمايد : ما وقتى به وجدان خود مراجعه مىكنيم ، بين اين دو دستور ، معارضه‌اى نمىبينيم و لازمهء عدم تعارض اين است كه جملهء اوّل داراى مفهوم نباشد و الّا اگر داراى مفهوم بود ، تعارض پيدا مىشد . اگر مفهوم جملهء اوّل اين بود كه « لا يجب بعد الزوال الجلوس » ، با دستور دوّم كه « يجب بعد الزوال الجلوس » را مطرح مىكند ، تعارض پيدا مىكرد . هرچند يكى از طرفين تعارض ، مفهوم و طرف ديگر ، منطوق است ولى ما هيچ‌گونه معارضه‌اى بين اين دو دستور - حتى بين مفهوم دستور اوّل و منطوق دستور دوّم - مشاهده نمىكنيم . و نبودن تعارض ، كاشف از اين است كه دستور اوّل ، واجد مفهوم نيست . در نتيجه چاره‌اى نداريم جز اين كه مفهوم غايت را به طور كلّى انكار كنيم . خواه غايت براى موضوع باشد يا براى حكم . « 1 » بررسى كلام مرحوم حائرى : در اينجا چند احتمال وجود دارد كه بر اساس هركدام از آنها ، هم معارضه منتفى خواهد شد و هم منافاتى با ثبوت مفهوم براى جملهء مشتمل بر غايت ندارد : احتمال اوّل : در اينجا كه مولا دو دستور در ارتباط با يك مطلب - مثل جلوس - صادر كرده ، هرچند يكى را به صورت مطلق آورده و ديگرى را همراه با علّت مطرح كرده است ، ولى عرف اين دو دستور را كنار هم قرار داده و مىگويد : « مولا يك وظيفهء طولانى براى عبد قرار داده و آن اين است كه از صبح تا غروب جلوس داشته باشد » ، در اين صورت ، غايت در ارتباط با بعد از غروب ملاحظه مىشود . عرف از انضمام اين دو دستور مىفهمد كه بعد از غروب ، جلوسْ وجوب ندارد . آيا اين از راهى غير از مفهوم غايت استفاده مىشود ؟ ولى علّت اين كه عرفْ عدم وجوب بعد از زوال را استفاده نمىكند ، وجود حكم دوّم است كه آن‌هم در ارتباط با همين جلوس است ، هرچند معلّق بر مجىء زيد است . البته دو حكم بودنش كاشف از اين است كه دو علّت داشته است .\r\n\r\n\r\n","description":"","footnote":"\r\n( 1 ) - درر الفوائد ، ص 204 و 205\r\n","page_name":" 126 ","page_number":126},
  {"content":"\r\n\r\nوجوب جلوس از صبح تا ظهر ، يك علت داشته و از ظهر تا غروبْ علّت ديگرى داشته است ولى در حقيقتْ يك حكم و داراى يك غايت است و ما بايد مفهوم را در ارتباط با بعد از غروب ملاحظه كنيم . و ظاهر اين است كه در ارتباط با بعد از غروب ، عرف استفادهء عدم وجوب جلوس مىكند و اگر قضيّهء غائيّه به طور كلّى فاقد مفهوم بود ، عرفْ عدم وجوب جلوس بعد از غروب را استفاده نمىكرد . اين بهترين جوابى است كه مىشود در اينجا مطرح كرد . احتمال دوّم : غايت در دستور اوّل كه مىگويد : « اجلس من الصبح إلى الزوال » ، داراى مفهوم است و مفهوم آن عبارت از « لا يجب الجلوس بعد الزوال » است . آيا اين « لا يجب الجلوس بعد الزوال » معارض با دستور دوّم - يعنى « إن جاءك زيدٌ يجب من الزوال الى الغروب الجلوس » - مىباشد ؟ مىگوييم : خير ، زيرا بين مطلق و مقيّد تعارضى وجود ندارد . « لا يجب الجلوس بعد الزوال » كه مفهوم دستور اوّل است ، اطلاق دارد ، يعنى « سواء جاءك زيد أم لم يجئك » و منطوق دستور دوّم مىگويد : « إن جاءك زيد يجب من الزوال الى الغروب الجلوس » و بين مطلق و مقيّد منافاتى وجود ندارد . مطلق و مقيّد و عام و خاصّ از تعريف تعارض خارجند . اصلًا ما فرض مىكنيم مولا دستور اوّل را به صورت منطوقى بيان كرد و گفت : « لا يجب الجلوس بعد الزوال » و سپس گفت : « إن جاءك زيدٌ يجب الجلوس بعد الزوال » ، دستور دوّم ، اطلاق دستور اوّل را مقيّد مىكند و تقييد اطلاق ، به معناى تعارض نيست . احتمال سوّم : عرف از دو دستور « اجلس من الصبح الى الزوال » و « إن جاءك زيد يجب من الزوال الى الغروب الجلوس » استفاده مىكند كه غايتْ مربوط به موضوع است نه مربوط به‌حكم . و در جايى كه غايت مربوط به موضوع باشد ، خود مرحوم حائرى هم - به تبعيت از مرحوم آخوند - قائل به عدم مفهوم شدند . بنابراين تعارض وجود ندارد . بله ، اگر در جايى عرفْ غايت را در ارتباط با حكم بداند ، ممكن است بين مفهوم دستور اوّل و منطوق دستور دوّم تنافى پيدا شود . در نتيجه راهى كه مرحوم حائرى بيان كردند ، نمىتواند سدّ راه مفهوم غايت باشد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nتحقيق در ارتباط با مفهوم غايت\r\nما با وجود اين كه مفهوم شرط و مفهوم وصف را مورد مناقشه قرار داديم و با وجود اين كه در باب مفاد هيئت ، همان نظريهء مشهور در باب وضع حروف - يعنى جزئى بودن مفاد هيئت - را قائل هستيم و انتقاء جزئى ، دليل بر انتفاء كلّى نيست ، و كسانى كه قائل بودند غايت حكم ، داراى مفهوم است بر اساس كلّى بودن مفاد هيئت اين حرف را مىزدند ، ولى در عين حال در اينجا مىخواهيم بگوييم : « غايتِ حكم ، داراى مفهوم است » . دليل ما بر اين مطلب ، استعمالات عرفيّه است . در دستوراتى كه پدر نسبت به فرزندش و يا موالى عرفيه براى عبيدشان صادر مىكنند ، اگر غايتْ به عنوان غايتِ حكم باشد ، عرف مىگويد : « اين حكم هنگام حصول غايت ، منتفى است » و نزد عرف فرقى بين جزئى بودن حكم و كلّى بودن آن وجود ندارد . فرقى نمىكند كه وجوبْ از هيئت افعل - كه داراى معناى حرفى و جزئى است - استفاده شود يا از « يجب » كه وجوبش از مادّه استفاده شده و كلّى است . وقتى عرف چنين چيزى را بگويد ، ديگر نيازى به وضع و انصراف و اطلاق و امثال اين‌ها نداريم . در نتيجه ما در مقابل مرحوم حائرى قرار گرفتيم ، ايشان حتّى بنا بر كلّى بودن مفاد هيئت افعل - كه در حاشيهء درر الفوائد فرمودند - ثبوت مفهوم براى جملهء مغيّا به غايت را انكار كردند ولى ما حتى بنا بر قول به جزئى بودن مفاد هيئت هم قائل به ثبوت مفهوم شديم .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nبحث چهارم : مفهوم استثناء\r\nدر باب مفهوم استثناء ، اصل مفهوم بودن مورد ترديد است و انسان احتمال مىدهد كه اين مربوط به منطوق قضيهء استثنائيه باشد . به عبارت ديگر : در ادبيات مىخوانيم كه استثناى از نفى ، اثبات و استثناى از اثبات ، نفى است . « جاءنى القوم الّا زيداً » مجىء را براى زيد نفى مىكند و « ما جاءني من القوم الّا زيدٌ » مجىء را براى زيد اثبات مىكند . در اين مطلب ، ترديدى وجود ندارد .\r\nبحث در اين است كه آيا اين مطلب دلالت بر انحصار مىكند ؟ يعنى آيا « جاءنى القوم الّا زيداً » همان‌طور كه عدم مجىء زيد را اثبات مىكند ، مىخواهد بگويد : « عدم مجىء ، انحصار به زيد دارد ؟ و آيا « ما جاءنى من القوم الّا زيدٌ » همان‌طور كه مجىء را براى زيد ثابت مىكند ، مىخواهد بگويد : « مجىء منحصر به زيد است » ؟ ابو حنيفه معتقد است استثناء دلالت بر انحصار نمىكند . ايشان به روايت نبوى « لا صلاة إلّا بطهور » « 1 » استشهاد كرده مىگويد : اگر استثناء دلالت بر انحصار كند ، معنايش اين است كه با تحقّق طهور ، صلاة هم تحقق پيدا مىكند ، در حالى كه در\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 1 من أبواب الوضوء ، ح 1 و 6 )\r\n","page_name":" 129 ","page_number":129},
  {"content":"\r\n\r\nبسيارى از اوقات ، با تحقّق طهور ، صلاة وجود ندارد . و آن در جايى است كه شرايط ديگر وجود ندارد . « 1 » در پاسخ ابو حنيفه گفته مىشود : در « لا صلاة إلّا بطهور » نبايد مستثنى منه را شامل نماز فاقد اجزاء و شرايط ديگر بدانيم . عرف از اين تعبيرات اين گونه استفاده مىكند كه اين مجموعهء مركّب ، اگر همهء اجزاء و شرايطش تحقّق داشته باشد ولى از ناحيهء طهور ، كمبود داشته باشد ، نمازْ تحقّق پيدا نمىكند . از طرف ديگر ، اگر ساير اجزاء و شرايط تحقّق داشت و طهور هم تحقق پيدا كرد ، حتماً نماز تحقّق پيدا مىكند . البته در اين صورت اگر صلاة را اسم براى صحيح بدانيم ، مسمّى تحقق دارد و اگر اسم براى اعم بدانيم ، مأمور به تحقّق دارد . چون هم صحيحى و هم اعمّى قبول دارند كه مأمور به عبارت از صلاة صحيحه است ، اگرچه در مورد مسمّى بين آنان اختلاف وجود دارد .\r\nبنابراين معناى روايت اين مىشود كه « صلاة صحيح - در مقام تسميه يا در مقام مأمور به بودن - نمىتواند با همهء اجزاء و شرايط تحقق پيدا كند ، مگر اين كه طهور همراه آن باشد » . اصولًا اين گونه تعبيرات در مواردى به كار مىرود كه با قطع نظر از مستثنى ، مشكل ديگرى در مستثنى منه وجود نداشته باشد . در نتيجه استدلال ابو حنيفه درست نيست . بعضى ديگر عقيده دارند كه جملهء مشتمل بر استثناء دلالت بر حصر مىكند و الّا جملهء « لا إله الّا اللَّه » نمىتوانست بر توحيد دلالت كند . در حالى كه « لا إله الّا اللَّه » به عنوان كلمهء توحيد است و در صدر اسلام هركس شهادت مىداد و در شهادتش كلمهء « لا إله الّا اللَّه » را مطرح مىكرد ، حضرت پيامبر صلى الله عليه و آله شهادت او را مىپذيرفت « 2 » . مرحوم آخوند مىفرمايد : اين را نمىتوان دليل بر حصر دانست ، زيرا ممكن است ادعا شود كه در اينجا قرائن و شواهدى همراه اين مسئله بوده كه هركس اين گونه\r\n\r\n\r\n","description":"","footnote":"\r\n( 1 ) - شرح العضدي على مختصر الاصول ، ص 265 . رجوع شود به كفاية الاصول ، ج 1 ، ص 326\r\n( 2 ) - الفصول الغرويّة في الاصول الفقهيّة ، ص 195 ، مطارح الأنظار ، ص 187\r\n","page_name":" 130 ","page_number":130},
  {"content":"\r\n\r\nشهادت مىداده ، مقصودش توحيد بوده است . و نمىتوان اين را به عنوان معيارى كلّى در ارتباط با همهء جمل استثنائيه قرار داد . « 1 » مرحوم آخوند در ارتباط با كلمهء « لا إله الّا اللَّه » اشكالى را مطرح كرده و آن را پاسخ مىدهند كه در ذيل به بررسى آن مىپردازيم : « 2 » اشكال : « لا » در « لا إله الّا اللَّه » نياز به خبر دارد و خبر آن ، يا « موجود » است و يا « ممكن » و امر سومى هم وجود ندارد . درهرصورت داراى اشكال است و هيچ‌گونه دلالتى بر توحيد ندارد . بيان مطلب : اگر خبر را « ممكن » بگيريد ، در اين صورت ، در ارتباط با « اللَّه » فقط امكان را ثابت كرده‌ايد نه وجود را . و امكان « اللَّه » نمىتواند توحيد را ثابت كند . آنچه توحيد را ثابت مىكند ، وجود « اللَّه » است . و اگر خبر را « موجود » بگيريد ، در اين صورت ، در ارتباط با « اللَّه » وجود را ثابت كرده‌ايد ، امّا در ناحيهء مستثنى منه گفته‌ايد : « شريك البارى وجود ندارد » در حالى كه وجود نداشتن شريك البارى براى اثبات توحيد كفايت نمىكند بلكه بايد امتناع شريك البارى ثابت شود . مرحوم آخوند در پاسخ اين اشكال مىفرمايد : كلمهء « إله » به معناى واجب الوجود - در مقابل ممكن الوجود - است . « 3 » و معنايش اين است كه جز خداوند متعال ، واجب الوجود ديگرى تحقق ندارد . يعنى در ارتباط با خداوند ، وجوبِ وجود و در ارتباط با غير خداوند ، امتناع وجود مطرح است . زيرا فقط\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 327\r\n( 2 ) - كلام مرحوم آخوند در اينجا ربطى به بحث مفهوم ندارد ، بلكه مطلبى است كه ايشان در اينجا به مناسبت مطرح كرده است . هرچند مقرّر درس حضرت امام خمينى رحمه الله در « تهذيب الاصول » اين مسئله را با مفهوم خلط كرده است .\r\n( 3 ) - در فلسفه مىگويند : « نسبت ممكن الوجود ، به وجود و عدم مساوى است ولى وقتى از امكان بيرون آمديم ، در يك طرف با واجب الوجود برخورد مىكنيم و در طرف ديگر با استحالهء وجود » .\r\n","page_name":" 131 ","page_number":131},
  {"content":"\r\n\r\nامكان داراى اين خصوصيت است كه هم اضافه به وجود دارد و هم اضافه به عدم ، امّا وقتى از امكان بيرون آمديم ، يا وجوبِ وجود مطرح است و يا استحالهء وجود . « 1 » ما در پاسخ مرحوم آخوند مىگوييم : اين كلام شما نه با لغت موافق است ، نه با تاريخ و نه با قرآن . زيرا توحيد بر چهار قسم است : توحيد در ذات ، توحيد در صفات ، توحيد در افعال و توحيد در عبادت . آيا اعراب جاهلى در كدام يك از اقسام توحيد داراى اشكال بودند كه پيامبر صلى الله عليه و آله به آنان فرمود : « قولوا لا إله الّا اللَّه تفلحوا » ؟ روشن است كه آنها در مرحلهء توحيد در ذات دچار اشكال نبودند ، زيرا قرآن كريم مىفرمايد : ( و لئن سألتهم من خلق السموات و الأرض ليقولنّ اللَّه ) « 2 » يعنى اگر از اين اعراب جاهلى سؤال كنى : چه كسى آسمانها و زمين را آفريده است ؟ در جواب مىگويند :\r\n« خالق آسمانها و زمين ، خداوند است » . و ما هيچ نشنيده‌ايم كه آنها بتها را به عنوان خالق و آفرينندهء جهان بدانند . اين آيهء شريفه هم بر توحيد در ذات دلالت دارد و هم بر توحيد در فعل . و كسى كه اين دو مرحله از توحيد را قائل باشد ، توحيد در صفات را هم قائل خواهد بود . بنابراين مشكل آنها فقط مسألهء توحيد در عبادت بوده است . آنها بت مىپرستيدند و وقتى از آنها سؤال مىشد : چرا بت مىپرستيد ؟ مىگفتند : ( ما نعبد هم الّا ليقرّبونا الى اللَّه زلفى ) « 3 » يعنى علت اين كه ما اين بتها را عبادت مىكنيم اين است كه اين‌ها ما را به خدا نزديك مىكنند . بنابراين وقتى رسول خدا صلى الله عليه و آله در چنين جوّى مىفرمايد : « فلاح و رستگارى شما در مسألهء توحيد است » ، مراد همان توحيد در عبادت است .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 327 و 328\r\n( 2 ) - لقمان : 25\r\n( 3 ) - الزمر : 3\r\n","page_name":" 132 ","page_number":132},
  {"content":"\r\n\r\nمؤيد اين مطلب اين است كه در آياتى كه رسول خدا صلى الله عليه و آله ادعاى رسالت مىكردند ، اگرچه افرادى با آن حضرت مخالفت مىكردند ولى ظاهراً در هيچ آيه‌اى نداشته باشيم كه كسى به رسول خدا صلى الله عليه و آله بگويد : « اوّل خدا را براى ما ثابت كن ، بعد رسالت خودت را ثابت كن » . بلكه همهء انكارها و تهمت‌ها در ارتباط با رسالت بود . اين امر حاكى از اين است كه اعتقاد به ذات ربوبيت ، مورد قبول آنها بوده ولى در ارتباط با رسالت پيامبر صلى الله عليه و آله ترديد مىكردند و در عمل هم بت‌پرستى مىكردند . اين معنا مورد تأييد لغت هم مىباشد ، زيرا « إله » به معناى معبود و مستحقّ عبوديت است ، پس وقتى آنان از بت‌پرستى خود ابراز انزجار مىكردند و با كلمهء « لا إله الّا اللَّه » اعتراف مىكردند كه « هيچ معبود مستحق براى عبوديت ، غير از خداوند متعال وجود ندارد » مسئله بر محور همان « موجود » دور مىزند ، يعنى « لا معبود موجود الّا اللَّه » ، معبوديت ، در دايرهء خداوند تبارك و تعالى منحصر است و هيچ موجود ديگرى صلاحيت معبوديت ندارد . بنابراين مرحوم آخوند خيال كرده توحيد در « لا إله الّا اللَّه » ، مربوط به مقام ذات است ، در حالى كه هم لغت و هم آيات و هم جريان حاكم بر عرب جاهليت اقتضاء مىكند كه « لا إله الّا اللَّه » در ارتباط با توحيد در عبادت باشد .\r\n\r\nتحقيق در ارتباط با مفهوم استثناء\r\nهمان گونه كه در باب مفهوم شرط گفتيم ، هرجا كلمهء « مفهوم » مطرح مىشود ، بايد صحبت از حصر و انحصار در كار باشد . در مورد جملهء استثنائيه ، آنچه مسلّم است اين است كه استثناء از نفى ، اثبات است و استثناء از اثبات ، نفى است . ولى آيا حصر هم در كار است ، كه وقتى متكلم مىگويد :\r\n« جاءني القوم إلّا زيداً » دو مطلب را بخواهد افاده كند : نيامدن زيد و انحصار نيامدن به زيد ؟ و برفرض كه حصر را برساند ، آيا حصر ، عنوان مفهومى دارد يا خود منطوق برآن\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدلالت مىكند ؟ به نظر مىرسد كه در باب استثناء اگر ما قائل به حصر شويم ، حصر در ارتباط با منطوق است و ربطى به مفهوم ندارد ، زيرا منطوقْ همه چيز را بيان كرده و نوبت به مفهوم نمىرسد . « جاءني القوم إلّا زيداً » ، هم مىگويد : « قوم آمدند » و هم مىگويد :\r\n« زيد نيامد » و هم مىگويد : « نيامدن منحصر به زيد بود » ديگر چيزى براى مفهوم باقى نمىماند . در ساير موارد ، قضيّهء مفهوميهء ما در ايجاب و سلب با قضيهء منطوقيه مخالف بود . لذا ناچار بوديم آن را در دايرهء مفهوم داخل كنيم ولى در اينجا هرچه مىخواهيم ، قضيّهء منطوقيه برآن دلالت مىكند و چيزى نداريم كه در دايرهء مفهوم بيندازيم . بله در مورد ساير الفاظى كه دلالت بر حصر مىكنند - مثل كلمهء انّما « 1 » - ممكن است كسى قائل به مفهوم شود ، زيرا به دنبال كلمهء انّما ، فقط يك حكم مطرح مىشود و عدم آن حكم از دلالت انّما بر حصر استفاده مىشود . و ممكن است كسى بگويد :\r\n« دلالت انّما بر حصر ، مانند دلالت « ان » و « اذا » است كه قائل به مفهوم شرط مىگفت :\r\n« اين‌ها براى دلالت بر علّيت منحصره وضع شده‌اند » . خلاصه اين كه حصر در باب استثناء با حصر در باب ساير ادوات دالّ بر حصر ، فرق دارد . هرچند اين مسئله ، ثمرهء مهمى ندارد .\r\n\r\n\r\n","description":"","footnote":"\r\n( 1 ) - و « بل » اضرابيه و تعريف مسند و . . .\r\n","page_name":" 134 ","page_number":134},
  {"content":"\r\n\r\n\r\nمقصد چهارم : عام و خاص\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\n\r\nتعريف عامّ\r\n\r\nكلام مرحوم آخوند :\r\nمرحوم آخوند مىفرمايد : تعاريف مختلفى براى عام مطرح شده است كه از نظر جامعيّت يا عدم مانعيّت مورد اشكال و انتقاد قرار گرفته است . سپس همان مبنايى را كه در بيشتر موارد مطرح كرده‌اند در اينجا نيز مطرح مىكنند . و آن مبنا اين است كه اين تعاريف ، نوعاً تعريف لفظى و شرح اسم است كه در جواب سؤال به « ماى شارحه » « 1 » قرار مىگيرد . در مقابل تعاريف منطقى كه در جواب سؤال به « ماى حقيقيّه » - يعنى سؤال از ماهيّت و جنس و فصل يا عرض خاص - واقع مىشود .\r\nمرحوم آخوند مىفرمايد : اين تعريفات از قبيل « الإنسان حيوان ناطق » و يا « الإنسان حيوان ضاحك » نيست بلكه صرفاً جنبهء توضيح اين لغت و شرح اين اسم و افادهء معناى فى الجملهء اين كلمه را دارد . ايشان سپس مىفرمايد : شاهد اين مطلب اين است كه وقتى نقض بر اين تعاريف وارد مىكنند ، مىگويند : « اين تعريف ، جامع افراد نيست » معناى عدم جامعيّت اين است كه فلان شىء به عنوان فرد و مصداق براى اين ماهيّت است ولى تعريف شامل آن نمىشود . و يا مىگويند : « اين تعريف ، مانع اغيار نيست » معناى عدم مانعيّت اين است\r\n\r\n\r\n","description":"","footnote":"\r\n( 1 ) - براى كسى كه هيچ معنا و مفهومى از عام نمىداند .\r\n","page_name":" 137 ","page_number":137},
  {"content":"\r\n\r\nكه فلان شىء به عنوان فرد و مصداق براى اين ماهيّت نيست ولى تعريف شامل آن مىشود . داخل بودن بعضى از افراد و خارج بودن بعضى از اشياء ، دليل بر اين است كه معرَّف ما داراى يك معناى ارتكازى روشنى است و اين تعريف‌ها را با مقياس آن مىسنجيم و مىگوييم : « اين تعريف ، فلان فرد را نمىگيرد » . پس معلوم مىشود كه فرديّت آن فرد ، نزد ما محرز است و محرز بودن فرديّت در صورتى است كه تعريف نزد ما روشن باشد .\r\nدر اين صورت چگونه مىتواند « معرِّف ، اجلى از معرَّف باشد » ، كه در منطق مطرح مىكنند ؟ بنابراين تعاريف فوق تعريف حقيقى نيستند بلكه به عنوان شرح الاسم مىباشند .\r\nو در مواردى كه ما عنوان « عام » را مطرح مىكنيم ، روى خود اين عنوان تكيه نشده است . مثلًا وقتى گفته مىشود : « عام صلاحيّت دارد كه تخصيص برآن عارض شود » ، خود عنوان « عام » در اينجا نقشى ندارد . آنچه دخالت دارد ، مصاديق عام است يعنى مىگوييم : « أكرم كلّ عالم » مىتواند تخصيص بخورد . حال اگر « أكرم كلّ عالم » عنوان ديگرى غير از عنوان « عام » هم داشت ، اين مسئله در مورد آن مطرح بود . عنوان عام ، يك عنوان مشير است كه اشاره به « أكرم كلّ عالم » و ساير مصاديق دارد . حتّى در احاديث كه عنوان عام و خاص و ناسخ و منسوخ و امثال اين‌ها مطرح مىشود ، اگرچه اين عناوين در كلام معصوم عليه السلام مطرح شده است ، ولى در عين حال ، اين عناوين موضوعيّتى ندارند و اشاره به همان مصاديق مىباشند . « 1 »\r\n\r\nاشكالات مرحوم مشكينى بر مرحوم آخوند\r\n\r\nاشكال اوّل :\r\nمرحوم آخوند فرمودند : « تعاريفى كه اصوليّين براى عام مطرح كرده‌اند ، تعريف حقيقى نيست بلكه تعريف لفظى و شرح الاسم است » . مرحوم مشكينى در حاشيه بر كفايه اين مطلب مرحوم آخوند را مورد اعتراض قرار داده مىفرمايد : ما در اينجا يك ظهورى داريم كه نمىتوانيم از آن رفع يد كنيم و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 331 و 332\r\n","page_name":" 138 ","page_number":138},
  {"content":"\r\n\r\nآن ظهور عبارت از اين است كه تعريف ، ظهور در تعريف حقيقى دارد و تعريف لفظى نياز به قرينهء زايد دارد . و فرمايش مرحوم آخوند نمىتواند اين ظهور از بين ببرد بلكه اين ظهور ، كلام مرحوم آخوند را از بين مىبرد . « 1 » دفاع از مرحوم آخوند : ما هم قبول داريم كه تعريف ، ظهور در تعريف حقيقى دارد ولى قرينهء مهمّى كه مرحوم آخوند در اينجا ذكر كردند ، در مقابل اين ظهور قيام كرده و ظهور را از ظهور خودش منصرف مىكند . مرحوم آخوند مىفرمايد : وقتى شما مىگوييد : « اين تعريف ، جامع افراد نيست ، چون فلان فرد را شامل نمىشود » ، بايد ادّعا كنيد كه ما يقين به فرديت آن فرد داريم ، يعنى يقين داريم كه عالم داراى معنايى است و اين فرد به عنوان فرد براى آن معناست ولى تعريف شامل آن نمىشود . در اين صورت ، آيا كسى مىتواند در مقابل يقين شما ايستاده و بگويد : « تعريف ، ظهور در تعريف حقيقى دارد و كلام مرحوم آخوند نمىتواند با آن ظهور مقابله كند » ؟ ظهور تعريف در تعريف حقيقى ، در جايى باقى است كه دليل بر خلاف آن نباشد و ما در اينجا دليل قطعى بر خلافش داريم . يقين داريم كه اين معنا نمىتواند معرّف ماهيّت عام باشد ، چون فلان شىء ، فرد براى آن است و اين تعريف شامل آن نمىشود . و يا وقتى گفته مىشود : « اين تعريف ، مانع اغيار نيست ، چون فلان شىء به عنوان فرد و مصداق براى اين نيست ، در حالى كه تعريف شامل آن مىشود » بايد معناى عام براى ما روشن باشد تا بتوانيم ادّعا كنيم كه آن معنا شامل اين شىء نمىشود ولى تعريف آن را در بر گرفته است پس تعريف مانع اغيار نيست . در اين صورت آيا كسى مىتواند در مقابل يقين ما ايستاده و بگويد :\r\n« تعريف ، ظهور در تعريف حقيقى دارد و كلام مرحوم آخوند نمىتواند با آن ظهور مقابله كند » ؟ ظهور تا وقتى حجّت است كه قرينه‌اى بر خلاف آن نداشته باشيم و مرحوم آخوند ادّعا مىكند كه ما قرينهء قوىترى بر خلاف اين مطلب داريم . به نظر ما ، ظاهرْ همين مطلبى است كه مرحوم آخوند مطرح كرده‌اند .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 331\r\n","page_name":" 139 ","page_number":139},
  {"content":"\r\n\r\n\r\nاشكال دوّم :\r\nمرحوم آخوند فرمودند : « در مواردى كه ما عنوان « عام » يا عنوان « خاص » را مطرح مىكنيم ، روى خود اين عنوان تكيه نشده است ، بلكه عنوان « عام » يا عنوان « خاص » يك عنوان مشير است و به مصاديق آن اشاره دارد » . به عبارت ديگر : عناوينى كه موضوع براى حكم شرعى واقع مىشوند ، اگر از عناوين مستنبطه باشند - مثل عنوان صلاة در ( أقيموا الصلاة ) - بايد در مورد آن بحث كنيم كه آيا حقيقت صلاة چيست ؟\r\nاجزاء ، شرايط و موانع آن كدامند ؟ امّا اگر عنوانى در هيچ دليلى موضوع براى حكم شرعى واقع نشده است - مثل عنوان « عام » و عنوان « خاص » نه عنوان « كلّ عالم » - در اين صورت وجهى ندارد كه ما روى آن بحث كنيم كه مقصود از اين عنوان چيست ؟ بنابراين ، بحث در مورد عنوان « عام » ، ثمره‌اى ندارد . بلكه عنوان « عام » اشاره به مصاديق آن دارد . حتّى در رواياتى كه عنوان عام و خاص ، محكم و متشابه ، ناسخ و منسوخ را مطرح مىكند ، به اين معنا نيست كه روى عنوان « عام » يك اثر شرعى بار شده باشد . مرحوم مشكينى اين كلام مرحوم آخوند را نيز مورد اشكال قرار داده مىگويد : اوّلًا : لازم نيست ما هر چيزى را كه مورد بحث قرار دهيم ، داراى ثمرهء شرعى باشد . اين اشكال مرحوم مشكينى خيلى مهم نيست . ثانياً : عام و خاصّ ، موضوع براى اثر مىباشند ، اگر در جايى عام و مطلق با هم تعارض داشته باشند ، يعنى عام ، يك اقتضايى داشته باشد و اطلاقْ بر خلاف آن دلالت كند و اين دو با هم معارض باشند ، گفته‌اند : « در اينجا عام مقدّم بر اطلاق است » . و اين اثرى است كه بر عام مترتّب است و ممكن است در فقه كاربرد داشته باشد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 331\r\n","page_name":" 140 ","page_number":140},
  {"content":"\r\n\r\nدفاع از مرحوم آخوند : كلام مرحوم مشكينى داراى دو جواب است : جواب اوّل : مقصود مرحوم آخوند اين است كه عنوان « عام » ، موضوع براى يك اثر شرعى واقع نشده است . عنوان عام ، مثل صلاة و حج و صيام نيست كه موضوع براى اثر شرعى قرار گرفته‌اند . و حتى مثل محرّمات نيست كه موضوع براى نهى قرار گرفته‌اند . به عبارت اصطلاحى : عنوان « عام » ، داراى اثر فقهى مستقيم نيست و اين اثرى كه شما در اينجا مطرح مىكنيد - يعنى « عام ، مقدّم بر مطلق است » - يك اثر اصولى است . اين جواب چندان مهم نيست و ما خيلى روى آن تكيه نمىكنيم . جواب دوّم : اگر موردى باشد كه هم عام شامل آن مىشود و هم مطلق ، به چه دليل « عام ، مقدّم بر مطلق است » ؟ مرحوم مشكينى مىگويد : علّتش اين است كه دلالت عام نسبت به اين فرد ، اقوى از دلالت مطلق نسبت به اين فرد است . بله ، اگر عام در كار نبود ، مطلقْ حكم اين مورد را مشخص مىكرد ولى اكنون كه پاى عام در ميان است ، عامْ - به جهت اقوى بودنش - مقدّم است . و هنگامى كه مسئله علّت مطرح شد ، عنوان عام و مطلق ، از موضوعيّت خارج مىشود . همان‌طور كه وقتى گفته مىشود : « لا تأكل الرّمان لأنّه حامض » و يا گفته مىشود : « لا تشرب الخمر لأنّه مسكر » ، ديگر « اكل رمّان » و « شرب خمر » موضوعيّت ندارد بلكه آنچه موضوع براى حكم است ، عبارت از « مسكر » و « حامض » است . به‌همين‌جهت گفته مىشود : « علّت ، معمّم و مخصّص حكم است » . و اين به جهت اين است كه موضوع حكم عبارت از علت است . گويا گفته شده است : « لا تأكل الحامض » و « رمّان » به عنوان يكى از مصاديق « حامض » مطرح است . آن‌هم نه همهء رمّانها بلكه چون بعضى از رمّانها از مصاديق حامض است ، تعبير به « لا تأكل الرّمان » شده است و الّا در جاهايى كه موضوع حكم روشن است ، آنچه به عنوان موضوع حكم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاست ، همان علّت مىباشد . پس به مرحوم مشكينى مىگوييم : وقتى گفته مىشود : « عام ، مقدّم بر مطلق است ، چون دلالتش قوىتر است » اين تعليل سبب مىشود كه عنوان عام و مطلق از موضوعيت كنار رفته و آنچه مدخليت در تقدّم دارد ، « اقوى بودن دلالت » باشد . خواه اين اقوى بودن در لباس عام و مطلق باشد ، يا در قالب عناوين ديگر . پس در حقيقت گفته مىشود : « در دو دلالت متعارض ، آنچه قوىتر از ديگرى است ، مقدّم است » . در اين صورت ، عام و مطلق هم به عنوان يكى از مصاديق اين امر مطرح است بدون اين كه عنوان عموم و عنوان اطلاق ، موضوعيتى داشته باشد . از آنچه گفته شد معلوم گرديد كه اشكالات مرحوم مشكينى بر مرحوم آخوند وارد نيست .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nخصوصيات عامّ\r\nلفظى كه براى يك طبيعت و ماهيتى وضع شده است ، در مقام دلالت بر مفادش امكان ندارد كه بر بيش از محدودهء ماهيت دلالت كند . وقتى گفته مىشود : « الإنسان وضع للحيوان الناطق » ، معنايش اين است كه امكان ندارد انسان در مقام دلالت بر بيش از حيوان ناطق دلالت كند . حتى امورى كه به عنوان عرض خاص مطرح است ، از مدلول لفظ انسان خارج است . لذا ماهيات هرچند در خارج با خصوصيات افرادشان اتحاد دارند و اين اتحاد به گونه‌اى است كه نمىتوان در خارج بين ماهيت و آن خصوصيات جدائى انداخت ولى در عين حال از نظر مقام دلالت لفظى و وضعى به هيچ عنوان نمىتوان ماهيت را حاكى از افراد دانست . اگر « انسان » بخواهد بر زيد دلالت كند ، به چه دلالتى برآن دلالت مىكند ؟ آيا به دلالت مطابقه است يا تضمّن يا التزام ؟\r\n« انسان » هيچ دلالتى بر زيد ندارد ، چون مفاد و مدلول آن ، چيزى جز حيوان ناطق نيست و حيوان ناطق غير از زيد است ، چون در زيد سه جهت وجود دارد : ماهيت ، وجود ماهيت و خصوصيات فرديّه‌اى كه فرديت زيد را در مقابل ساير افراد تشكيل مىدهد و او را از عَمرو و بكر جدا مىكند ، مثل خصوصيت زمان ، مكان ، قيافه و . . . اين مجموعهء مركّب ، عبارت از زيد است به گونه‌اى كه اگر بخواهيم زيد را معنا كنيم بايد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبگوييم : « حيوان ناطق متخصّص به خصوصيات زيديت » . بنا بر اين انسان هيچ دلالتى بر زيد ندارد . « 1 » انسان از محدودهء خودش تجاوز نمىكند . نه تنها خصوصيات فرديّه ، خارج از دايرهء مدلول لفظ انسان است ، بلكه اصل وجود هم خارج از دايرهء لفظ انسان است . به‌همين‌جهت گفته مىشود : « ماهيت انسان ، گاهى موجود و گاهى معدوم است » . فلاسفه مىگويند : « الماهية من حيث هي هي ليست إلّا هي لا موجودة و لا معدومة ، لا مطلوبة و لا غير مطلوبة » ، يعنى وجود و عدم به عنوان حمل اوّلى ، در ارتباط با ماهيت هيچ نقشى ندارد . ما وقتى ماهيت انسان را معنا مىكنيم ، نه « موجود » را در معناى آن ذكر مىكنيم و نه « معدوم » را . آنچه در ماهيت انسان نقش دارد ، فقط جنس و فصل آن است . با توجّه به آنچه گفته شد ، زمينهء نياز به الفاظ عموم و بحث پيرامون آنها مطرح مىشود . بيان مطلب : وقتى شارع مىخواهد حكمى جعل كند ، گاهى نظرش روى طبيعت و ماهيت است ، مثل اين كه مىگويد : ( أحلّ اللّه البيع ) ، در صورتى كه « ال » دلالت بر عموم نكند بلكه فقط بر همان ماهيت و جنس دلالت داشته باشد . ولى گاهى نظر به افراد دارد و مىخواهد پاى افراد را در دايرهء حكم بياورد ، مىخواهد كثرتى را كه در وجودات اين ماهيت مطرح است ، در موضوع حكم دخيل بداند ، مثلًا در « أكرم كلّ عالم » ، كلمهء « عالم » دلالت بر طبيعت و ماهيت مىكند ولى كلمهء « كلّ » ناظر به افرادى است كه در خارج ، براى اين ماهيت وجود دارد . واضع همان‌طور كه الفاظى را براى ماهيات وضع كرده است ، الفاظى را نيز براى دلالت بر كثرت و افراد اين ماهيات وضع كرده است . لذا در باب دلالت بر عموم ، چيزى به جز وضع واضع دخالت ندارد ، يعنى همان واضع كه « انسان » را براى معنايى وضع كرده است ، بايد كلمهء « كلّ » را نيز براى دلالت بر كثرت\r\n\r\n\r\n","description":"","footnote":"\r\n( 1 ) - البته زيد به دلالت تضمّنى بر انسان دلالت مىكند ، ولى بحث در دلالت انسان است نه دلالت زيد .\r\n","page_name":" 144 ","page_number":144},
  {"content":"\r\n\r\nوضع كند . « 1 » اكنون با توجه به اين كه افراد داراى خصوصيات فرديّه‌اند ، اين سؤال مطرح مىشود كه آيا عام - كه بر افراد دلالت مىكند - بر خصوصيات فرديّهء آنها هم دلالت مىكند ؟ به عبارت روشن‌تر : اگر مثلًا ده عالم داشته باشيم و مولا در حكم خودش يكايك آنان را نام ببرد ، در اين صورت چون همهء اين افراد ، مصاديق طبيعت هستند ، با هر اسمى علاوه بر اين كه يك وجود از طبيعت را بيان مىكند ، خصوصيات فرديّه آن را هم مطرح مىكند ، زيرا « زيد » فقط « انسان موجود » نيست بلكه « انسان موجود متخصّص به خصوصيات زيديت » است . خصوصياتى كه در زيد وجود دارد و در ساير افراد انسان وجود ندارد ، هرچند همهء افراد انسان در ماهيت انسانيت و حتى در وجود آن ماهيت مشتركند ولى در عين حال بين اين‌ها تباين وجود دارد و هيچ‌گاه نمىتوان قضيهء حمليه‌اى به صورت « زيدٌ عَمروٌ » تشكيل داد ، زيرا بين « زيد » و « عَمرو » هيچ‌گونه اتحاد و هوهويتى امكان ندارد ، در حالى كه اساس قضيّه حمليه ، اتحاد و هوهويت است . بنابراين وقتى مولا مىگويد : « أكرم زيداً » ، كلمهء « زيد » از مدلول خودش حكايت مىكند و مدلول آن عبارت از ماهيت موجود با خصوصيات زيديت است . و هنگامى كه به دنبال آن « عمراً » را مطرح مىكند ، آن‌هم از ماهيت موجود با خصوصيات عَمريت حكايت مىكند ، لذا اگر يكايك افراد را نام ببرد ، حكايت از خصوصيات ، به نحو تفصيل تحقّق پيدا كرده است . امّا اگر به جاى نام بردن يكايك افراد ، بگويد : « أكرم كلّ عالمٍ » آيا عام - كه بر افراد دلالت مىكند - بر خصوصيات فرديّهء آنها هم دلالت مىكند ؟ در پاسخ اين سؤال مىگوييم : درست است كه « أكرم كلّ عالمٍ » بر افراد دلالت مىكند ولى اين دلالتش به نحو اجمال است نه به نحو تفصيل . به عبارت ديگر : در اينجا نوعى حالت برزخى بين طبيعت و افراد به وجود مىآيد . اگر بگويد : « أكرم العالم »\r\n\r\n\r\n","description":"","footnote":"\r\n( 1 ) - البته كلمهء « كلّ » كلمه‌اى عربى است ولى در هر لغتى مرادف و مشابه دارد . مثلًا در فارسى كلمهء « تمام » ، « همه » ، « هر » و امثال آن به جاى كلمهء « كلّ » به كار برده مىشوند .\r\n","page_name":" 145 ","page_number":145},
  {"content":"\r\n\r\nحكم را روى طبيعت برده و هيچ نظارتى به افراد ندارد و اگر يكايك علماء را نام برده و بگويد : « أكرم زيداً و عمراً و بكراً . . . » ، در اينجا علاوه بر طبيعت ، وجود طبيعت و خصوصيات فرديّه را هم متعرّض شده است . امّا وقتى مىگويد : « أكرم كلَّ عالمٍ » ، يك حالت برزخى بين اين دو است . يعنى از يك طرف مسألهء طبيعت نيست بلكه پاى افراد و مصاديق مطرح است و از طرف ديگر افراد هم به نحو تفصيل بيان نشده‌اند . خلاصهء بحث اين شد كه : اوّلًا : الفاظ دالّ بر ماهيات ، هيچ‌گاه از محدودهء آن ماهيت تجاوز نمىكنند . ثانياً : مسألهء دلالت بر عموم ، مربوط به وضع واضع است ، به خلاف اطلاق كه مربوط به مقدّمات حكمت است . لذا اصالة العموم يك اصل لفظى و اصالة الاطلاق ، اصل غير لفظى است . ممكن است كسى تصور كند مطرح كردن بحث « مطلق و مقيّد » در ضمن مباحث الفاظ ، دليل بر اين است كه در باب مطلق هم - مانند عام - مسألهء وضع و لفظ در كار است . ولى واقعيت مسئله ، اين نيست ، به جهت قرينهء مهمّى كه محقّقين از اصوليين براى ما مطرح كرده‌اند و آن قرينه اين است كه ما وقتى وارد بحث « عام و خاص » مىشويم ، فقط بايد ثابت كنيم كه واضعْ لفظ « كلّ » و امثال آن را براى دلالت بر عموم وضع كرده است . و چيز ديگرى نياز نداريم . امّا وقتى وارد بحث « مطلق و مقيّد » مىشويم ، براى تمسك به اطلاق بايد به سراغ مقدّمات حكمت « 1 » برويم . همان‌طور\r\n\r\n\r\n","description":"","footnote":"\r\n( 1 ) - مقدمات حكمت عبارتند از : الف : مولا در مقام بيان باشد . ب : در كلام مولا قرينه‌اى بر تقييد ذكر نشده باشد . ج : قدر متيقّن در مقام تخاطب وجود نداشته باشد . البته ما فعلًا نمىخواهيم در ارتباط با مقدّمات حكمت و حدود و ثغور و تعداد آنها بحث كنيم . بلكه اينجا نظر ما به اصل مسألهء مقدّمات حكمت است .\r\n","page_name":" 146 ","page_number":146},
  {"content":"\r\n\r\nكه از كلمهء « حكمت » استفاده مىشود ، معناى مقدّمات حكمت اين است كه اگر مولاى حكيم بگويد : « أعتق الرقبة » و در مقام بيان بوده و قرينه‌اى بر تقييد رقبه به ايمان - مثلًا - اقامه نكرد و قدر متيقّنى هم در مقام تخاطب وجود نداشت ، مىفهميم كه مقصود او « مطلق رقبه » است . ما اين معنا را از راه مقدّمات حكمت استفاده مىكنيم و مقدّمات حكمت يك مسألهء عقلى است . عقل با چنين شرايطى حكم به اطلاق مىكند . و چيزى كه از راه عقل براى ما ثابت شود ، چگونه مىتوانيم آن را به واضع مربوط كنيم ؟ از نظر دلالت لفظى هيچ فرقى بين ( أقيموا الصلاة ) ى كه در مقام بيان باشد با ( أقيموا الصلاة ) ى كه در مقام بيان نباشد وجود ندارد . در باب معاملات ، اگر فقيهى معتقد شد كه ( أحلّ اللّه البيع ) در مقام بيان است و فقيه ديگرى آن را قبول نكرد ، از نظر وضع و دلالت لفظى تغييرى در ( أحلّ اللّه البيع ) به وجود نمىآيد . بنابراين ريشهء اثبات اطلاق - در مواردى كه مقدّمات حكمت وجود دارد - و عدم اثبات آن - در مواردى كه مقدّمات حكمت وجود ندارد - را در غير دلالت لفظى وضعى بايد جستجو كرد . اطلاق ، مرهون مقدّمات حكمت است و مقدّمات حكمت هم مسأله‌اى عقلى است . ولى راه اثبات عموم ، منحصر به دلالت لفظى است .\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nراه‌هاى اثبات عموم\r\nدر بسيارى از كلمات مطرح شده در بحث عام و خاص ملاحظه مىشود كه گفته‌اند : عموم از سه طريق مىتواند ثابت شود : لفظ ، عقل و اطلاق . راه اوّل ( لفظ ) : در جايى است كه الفاظ دالّ بر عموم - مثل كلمهء « كلّ » - مطرح باشند . راه دوّم ( عقل ) : مثل نكره در سياق نفى ، مانند : « لا رجل في الدار » ، كه در اينجا نه « لا » ى نافيه دلالت بر عموم مىكند و نه « رجل » ، بلكه وقوع رجل در سياق نفى ، عقلًا دلالت بر عموم مىكند ، زيرا عقل مىگويد : « براى وجود طبيعت ، يك وجود كافى است ولى براى انتفاء آن بايد جميع مصاديق و افراد آن منتفى شوند » . و چون در اينجا نكره در سياق نفى واقع شده و دلالت بر انتفاء جميع افراد مىكند ، به ضميمهء حكم عقل ، ما عموم را استفاده مىكنيم . راه سوّم ( اطلاق ) : جايى كه پاى اطلاق در كار باشد ، پاى عموم هم در ميان خواهد بود . ( أحلَّ اللّه البيع ) به معناى « أحلّ اللّه كلّ بيع » است . با اين تفاوت كه دلالت ( أحلّ اللّه البيع ) بر عموم ، از راه اطلاق و مقدّمات حكمت و دلالت « أحلّ اللّه كلّ بيع » بر عموم ، از طريق الفاظ عموم است .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبررسى كلام فوق : به نظر ما اين كلام داراى چند اشكال است : اشكال اوّل : مسألهء عموم را نبايد با اطلاق مخلوط كرد و مطلق نمىتواند به عنوان راهى براى عموم باشد . در باب مطلق ، حكم روى ماهيت و طبيعت رفته است و مطلق ، هيچ‌گونه تعرّضى - حتى اجمالى - نسبت به افراد ندارد ولى عام ، ناظر به افراد است هرچند نظارتش اجمالى باشد . بله ، بنا بر يكى از مبانى مطرح شده در باب اطلاق ، مىتوان اطلاق را يكى از راههاى اثبات عموم دانست و آن مبنا اين است كه مطلق را به معناى مرسل - يعنى شامل همهء مصاديق - بدانيم . ولى اين مبنا مورد قبول نيست ، چون مستلزم اين است كه فرقى بين عام و مطلق وجود نداشته باشد ، در حالى كه مطرح كردن اين دو - در كتب اصولى - به عنوان دو مقصد ، دليل بر وجود فرق بين آنهاست و ما نبايد مطلق را به گونه‌اى معنا كنيم كه بر عام منطبق شود . اشكال دوّم : قاعدهء « الطبيعة توجد بوجود فردٍ ما و لا تنعدم إلّا بانعدام جميع الأفراد » - كه به عنوان قاعده‌اى عقلى مطرح شده - مورد قبول ما نيست بلكه به نظر ما اين حرف بر خلاف عقل است ، زيرا اگر طبيعت به وجود زيد وجود پيدا مىكند ، بايد با عدم زيد ، هم معدوم شود . ما در مباحث اوليهء نواهى به طور مفصّل پيرامون اين مطلب بحث كرديم و گفتيم :\r\nمانعى ندارد كه يك طبيعت در آنِ واحد ، هم موجود وهم معدوم باشد . الآن شش ميليارد انسان در روى كرهء زمين وجود دارد . آيا امكان نداشت كه به جاى اين تعداد ، ده ميليارد نفر وجود داشته باشد ؟ ما دليلى بر خلاف اين معنا نداريم ، پس مىتوانيم بگوييم :\r\n« الآن شش ميليارد نفر وجود دارد و ده ميليارد نفر وجود ندارد » . پس ماهيت انسان هم وجود دارد و هم وجود ندارد . مسألهء امتناع اجتماع متضادّان و متناقضان ، مربوط به وجود واحد در خارج است و الّا اگر معروض متناقضان و متضادان را ماهيت قرار دهيم اجتماع آنها مانعى ندارد . ماهيت جسم هم معروض سواد است و هم معروض بياض ،\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nزيرا ما هم جسم اسود داريم و هم جسم ابيض . بنابراين تضاد بين بياض و سواد ، مربوط به وجود خارجى است . پس چرا اين مطلب در مورد وجود و عدم جريان پيدا نمىكند ؟ چرا گفته مىشود :\r\n« الماهية لا تنعدم إلّا بانعدام جميع الأفراد » ؟ بلكه حق اين است كه « الماهية تنعدم بانعدام ما هو وجود لتلك الماهية » . زيد ، وجودِ ماهيت انسان است و با وجود آن ، ماهيت انسان ، موجود مىشود و با انعدام آن‌هم ماهيت انسان منعدم مىشود . ولى در عين حال اگر اين ماهيت را در ارتباط با عَمرو در نظر بگيريم ، ماهيت انسان وجود دارد .\r\nهمان‌طور كه اگر زيد ، داراى قد بلند و عَمرو داراى قد كوتاه باشد و از ما سؤال كنند : آيا ماهيت انسان ، بلندقد است يا كوتاه قد ؟ بايد بگوييم : هم بلندقد و هم كوتاه قد . به لحاظ زيد ، بلندقد است و به لحاظ عَمرو كوتاه قد است . در حالى كه بلندى و كوتاهى دو امر متضادند و امكان اجتماع ندارند . امّا عدم امكان اجتماع آنها ، در مورد وجود واحد در خارج است و در ارتباط با ماهيت ، مانعى از اجتماع آنها نيست . همان‌طور كه در ارتباط با حمل اوّلى همهء اين‌ها منتفى است ، يعنى نه بلندى قد به عنوان جزء ماهيت انسان است و نه كوتاهى آن . پس در حقيقت ما دو قضيه داريم كه هر دو درست است : 1 - قضيّهء « ماهية الإنسان لا موجودة و لا معدومة » ، به معناى اين كه نه وجود جزء ماهيت انسان است و نه عدم . بلكه آنچه جزء ماهيت انسان است عبارت از جنس و فصل مىباشد . 2 - قضيّهء « ماهية الإنسان موجودة و معدومة » . امّا بايد توجه داشت كه قضيهء اوّل ، مربوط به عالم ذات و ذاتيات و به لحاظ حمل اوّلى ذاتى است ولى قضيهء دوّم به لحاظ خارج است . از آنچه گفته شد نتيجه مىگيريم كه قضيهء « الماهية لا تنعدم إلّا بانعدام جميع الأفراد » كه به عنوان قاعده‌اى عقلى مطرح است و مبناى عموميت نكرهء در سياق نفى قرار گرفته ، مورد قبول نيست . اشكال سوّم : ما قبول داريم كه مقدمات حكمت از طريق عقل مسألهء اطلاق را\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nثابت مىكند ولى مقدّمات حكمت نمىتواند براى ما عموم درست كند . مقدّمات حكمت ، اطلاق را درست مىكند و بين عموم و اطلاق ، يك مغايرت ذاتى وجود دارد و آن مغايرت اين است كه در عموم ، تعرّض به افراد مطرح است ولى اطلاق از محدودهء ماهيات خارج نمىشود و در آن هيچ‌گونه تعرضى نسبت به افراد مطرح نيست . حتى اگر ما اطلاق را در مورد يك فرد خارجى مطرح كنيم ، مثل اين كه مولا بگويد : « أكرم زيداً » و ما ندانيم كه آيا قيد مجىء ، دخالتى در حكم دارد يا نه ؟ و يك اطلاق احوالى درست كنيم و بگوييم : چون مولا در مقام بيان بوده و قرينه‌اى هم بر تقييد به مجىء اقامه نكرده و قدر متيقّن در مقام تخاطب هم وجود ندارد ، لذا ما از « أكرم زيداً » استفاده مىكنيم كه اكرام زيد واجب است خواه مجىء او تحقّق پيدا كند يا تحقّق پيدا نكند . در اينجا با وجود اين كه مورد اطلاق عبارت از « فرد » است و ما از روى ناچارى اطلاق آن را به « سواء تحقّق أم لم يتحقّق » معنا مىكنيم ولى معناى واقعى اطلاق ، چيز ديگرى است . اطلاق به اين معناست كه مولا گفته : « آنچه دارى در طبق اخلاص قرار بده و بياور » يعنى « تمام متعلّق ، عبارت از همين اكرام زيد است » . ملاحظه مىشود كه در اينجا هم هيچ‌گونه نظارتى نسبت به حالات مطرح نيست ولى وقتى تمام متعلّق عبارت از اكرام زيد شد و مسألهء ديگرى در اين متعلّق نقش نداشت ، ما استفاده مىكنيم كه اگر مجىء زيد هم تحقّق پيدا نكند ، اين حكم به قوّت خودش باقى است . امّا اين بدان معنا نيست كه اطلاق ناظر به اين معنا باشد . اصولًا كلمهء « سواء » را كه ما در تفسير اطلاق مطرح مىكنيم ، از باب ضيق تعبير و از روى ناچارى است و إلّا كلمهء سواء هم در آنجا وجود ندارد ، و اگر كلمهء « سواء » در معناى اطلاق وجود داشته باشد ، لازم مىآيد كه اطلاق هم ناظر به افراد و مصاديق باشد ، در حالى كه فرق ما هوى بين اطلاق و عموم همين است كه عموم ناظر به افراد است ولى اطلاقْ ناظر به افراد نيست . ناظر بودن - به افراد ، به نحو اجمال - در ماهيت عموم و ناظر نبودن ، در ماهيت اطلاق اخذ شده است و بين اين‌ها تباين ذاتى وجود دارد . بنا بر اين چگونه مىتوان گفت : « يكى از راه‌هاى رسيدن به عموم ، عبارت از\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاطلاق است » ؟ اشكال چهارم : برفرض كه از اشكالات گذشته هم صرف نظر كنيم ، مىگوييم :\r\n« بين راه دوّم و سوّم فرقى وجود ندارد ، زيرا مقدّمات حكمت هم در ارتباط با عقل است ، يعنى عقل بعد از اين كه ملاحظه مىكند مولا حكيم ، عاقل ، مختار ، متوجه و در مقام بيان است و قرينه‌اى بر تقييد هم اقامه نكرده و قدر متيقّن در مقام تخاطب « 1 » هم وجود ندارد ، اطلاق را نتيجه مىگيرد » . نتيجهء بحث : از آنچه گفته شد معلوم گرديد اثبات عموم ، فقط داراى يك راه است و آن عبارت از دلالت لفظى وضعى است .\r\n\r\n\r\n","description":"","footnote":"\r\n( 1 ) - اگر مقدّميّت آن را بپذيريم .\r\n","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\nاقسام عام و مطلق\r\nدر اينجا تقسيمى براى عام مطرح شده است و مشابه آن در مورد مطلق هم ذكر شده كه بايد مورد بررسى قرار گيرد . در باب عام گفته شده است : عام بر سه قسم است : استغراقى ، مجموعى و بدلى . و در باب مطلق گفته شده است : مطلق بر دو قسم است : شمولى و بدلى . در مورد عام ، اصل تقسيم مورد قبول است ولى اختلافى بين مرحوم آخوند و ديگران واقع شده كه آيا اين تقسيم در مورد عام ، مربوط به رتبهء موضوع و با قطع نظر از تعلّق حكم است يا به لحاظ تعلّق حكم است ؟ ولى در باب مطلق در مورد اصل تقسيم هم بايد بحث كنيم كه آيا اين تقسيم درست است يا نه ؟\r\n\r\n1 - بحث پيرامون تقسيمى كه براى عام مطرح شده است\r\nدر مورد تقسيمى كه براى عام مطرح شده است ، از دو جهت بايد بحث شود : 1 - مقصود از عام استغراقى و عام مجموعى و عام بدلى چيست ؟\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n2 - آيا انقسام عام به اين اقسام ، با توجه به تعلّق حكم به عام است يا اين كه اين انقسام مربوط به مرحلهء موضوع بوده و ربطى به تعلّق حكم ندارد ؟\r\n\r\nجهت اوّل : مقصود از عام استغراقى و عام مجموعى و عام بدلى چيست ؟\r\nعام استغراقى : اگر افرادى كه عام متعرّض به آنهاست ، داراى استقلال بوده و هركدام داراى حكم مستقلى باشند ، و بين آنها رعايت وحدت نشده باشد ، اين عام را عام استغراقى مىگويند . در عام استغراقى هريك از افراد عام داراى موافقت و مخالفت مستقلى است ، بنابراين چنين عامّى داراى موافقت‌ها و مخالفت‌هاى متعدّدى خواهد بود . مثل اين كه مولا بگويد : « أكرم كلّ عالم » و براى اكرام هر عالمى ، حساب مستقلّى باز كرده و غرض مستقلّى دارد . در نتيجه اگر مجموع علماء ده نفر بودند و مكلّف فقط پنج نفر آنان را اكرام كرد ، نسبت به اين پنج نفر موافقت تكليف مولا حاصل شده و استحقاق ثواب مطرح است ولى نسبت به علمايى كه اكرام نشده‌اند ، با تكليف مولا مخالفت كرده و استحقاق عقاب برآن مترتب است . عام مجموعى : در جايى است كه مولا يك غرض داشته و آن غرض در صورتى حاصل مىشود كه مجموع افراد عام - من حيث المجموع - داراى يك حكم باشند ، مثلًا اگر مولا بگويد : « أكرم مجموع العلماء » و ما فرض مىكنيم كه كلمهء « مجموع » ظهور در ارتباط و انضمام دارد و مفيد عام مجموعى است ، در اينجا اگر علماء ده نفر باشند ، مجموع آنان يك حكم وجوب اكرام دارند و نسبت به اكرام همهء آنان يك اطاعت و يك عصيان مطرح است . اگر جميع اين ده نفر اكرام شوند ، غرض مولا حاصل شده و عبدْ استحقاق ثواب پيدا مىكند ولى اگر اين مجموعه\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاكرام نشوند - خواه هيچ‌كدام اكرام نشوند يا بعضى اكرام شده و بعضى اكرام نشوند - غرض مولا در خارج تحقّق پيدا نكرده و عبد ، استحقاق عقوبت پيدا خواهد كرد . عام مجموعى شبيه مركّبات اعتباريّه است . مثلًا صلاة يك مركّب اعتبارى است و از اجزاء و شرايط مختلف و مقولات متباين تشكيل شده است . اگر اين مجموعه با همهء اجزاء و شرايطش حاصل شود ، آثارى كه بر صلاة مترتّب است ، برآن مترتّب خواهد شد ، امّا اگر اين مجموعه تحقّق پيدا نكند - هرچند به خاطر عدم تحقّق يك جزء آن باشد - غرض مولا حاصل نشده و آثارى كه بر صلاة مترتّب است ، بر چنين عملى مترتّب نخواهد بود . خلاصه اين كه در عام استغراقى ، هر فرد داراى حكم مستقلى است ولى در عام مجموعى هر فرد به عنوان جزئيت مطرح است و مجموع اجزاء ، حكم واحد دارند . عام بدلى : در صورتى است كه عام ، در عين اين كه داراى معناى عموم است و شمولش نسبت به همهء افراد به طور مساوى است و هيچ‌يك از افراد بر ديگرى ترجيح ندارند ، ولى عام به گونه‌اى باشد كه اگر يكى از افراد آن در خارج تحقق پيدا كند ، در حصول غرض مولا كافى باشد . ولى آيا آن فرد كدام است ؟ عام از اين جهت عموميت داشته و همهء افراد را به طور مساوى شامل مىشود و ترجيحى هم در كار نيست ، مثلًا اگر مولا بگويد : « أكرم أيَّ عالمٍ شئت » ، اين عبارت از يك جهت عموميت دارد و آن اين است كه « أكرم أيَّ عالمٍ » همهء مصاديق عالم را شامل مىشود و هيچ فردى بر ديگرى ترجيح ندارد ولى در عين حال ، غرض مولا به اكرام يكى از آنان حاصل مىشود . و فرقى بين افراد هم وجود ندارد . كلمهء « أىّ » و امثال آن معمولًا دلالت بر عموم بدلى دارند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nجهت دوّم : آيا اين انقسام ، با توجه به تعلّق حكم به اين عموم است ، يا مربوط به مرحلهء موضوع است ؟\r\nمرحوم آخوند استظهار كرده است كه انقسام عام به اين اقسام با توجه به تعلّق حكم است . يعنى بايد ابتدا وجوب اكرام تحقق داشته باشد ، سپس ما ببينيم آيا نحوهء تعلّق حكم به افراد علماء چگونه است ؟ و زمانى كه حكمى در كار نيست ما نمىتوانيم عام را به عنوان استغراقى يا مجموعى يا بدلى مطرح كنيم . مرحوم آخوند سپس در حاشيهء « منه » كه بر كفايه دارند ، مىفرمايند : اگر كسى بر ما اشكال كرده بگويد : اين حرف شما درست نيست ، زيرا هريك از اقسام سه‌گانهء عام ، لفظ خاصّى دارند و دلالت عام هم دلالت لفظى وضعى است . مثلًا كلمهء « كلّ » دلالت بر عام استغراقى و كلمهء « مجموع » دلالت بر عام مجموعى و كلمهء « أىّ » دلالت بر عام بدلى دارد . در اين صورت چرا شما تقسيم را در ارتباط با حكم مطرح مىكنيد ؟ ما ( مرحوم آخوند ) در پاسخ مىگوييم : « وضع الفاظ خاصّ براى اقسام عموم ، منافاتى با اين مطلب ندارد كه اين اقسام به لحاظ تعلّق حكم باشند » . « 1 » بررسى كلام مرحوم آخوند : مرحوم آخوند نتوانسته است به خوبى از عهدهء پاسخ اشكال فوق برآيد ، چون ايشان علّتى براى عدم منافات ذكر نكرده است . بنابراين اشكال به قوّت خود باقى است .\r\n\r\nتحقيق در مسئله\r\nواقعيت مسئله اين است كه ما بايد راه دوّم را اختيار كرده بگوييم : تقسيم فوق ، مربوط به مرحلهء موضوع بوده و ربطى به تعلّق حكم ندارد ، زيرا ما قبل از اين كه به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 332\r\n","page_name":" 158 ","page_number":158},
  {"content":"\r\n\r\nاقسام عموم برسيم ، از مرحوم آخوند سؤال مىكنيم : آيا عموم ، در دلالت بر مفاد خودش نياز به تعلّق حكم دارد ، به گونه‌اى كه اگر حكمى وجود نداشته باشد ، عموم هم معنا و مفهومى نداشته باشد ؟ به عبارت ديگر : آيا در عالم تصوّر مفردات ، بين عام و مطلق فرقى وجود دارد ؟ ترديدى نيست كه مطلق - مثل انسان - دلالت بر طبيعت و ماهيت مىكند و اين دلالتش توقف بر وجود حكم ندارد . ظاهر اين است كه در باب عموم هم مسئله به‌همين‌صورت است ، يعنى استفادهء عموم ، توقف بر وجود حكم ندارد . بلكه مسئله عام از مسألهء مطلق روشن‌تر است ، چون دلالت عام ، دلالت وضعى و لفظى است و توقف بر مقدّمات حكمت ندارد . اگر كسى از ما سؤال كند : معناى « كلّ عالم » چيست ؟ ما از او نمىپرسيم كه آيا « كلّ عالم » متعلّق چه حكمى قرار گرفته است ؟ بلكه ما هيچ ترديدى در اصل افادهء عموم نداريم . همان‌طور كه در اصل معناى عام ، هيچ توقفى بر تعلّق حكم وجود ندارد ، در ارتباط با اقسام عام هم همين‌طور است . « كلّ عالمٍ » همان‌طور كه ظهور در اصل عموم دارد ، در استغراقى بودن آن نيز ظهور دارد . البته هر لفظى كه ظهور در يك معنايى دارد ، ممكن است با وجود قرينه‌اى بر خلاف ، خلافِ معناى ظاهر استفاده شود ، همان‌طور كه ما اسد را با وجود قرينه در رجل شجاع استعمال مىكنيم ، در حالى كه اسد وقتى بدون قرينه باشد ، ظاهر در حيوان مفترس است . بنابراين ، ظهور « كلّ عالم » در عام استغراقى و ظهور « مجموع العلماء » در عام مجموعى و ظهور « أيّ عالم » در عام بدلى ، در رتبهء موضوع و قبل از تعلّق حكم است .\r\nو نحوهء تعلّق حكم هم بستگى به ارادهء مولا دارد . اگر مولا بخواهد حكم خود را به نحو عام استغراقى بار كند ، از « كلّ عالم » استفاده مىكند و اگر بخواهد به نحو عام مجموعى بار كند ، از « از مجموع العلماء » استفاده مىكند و اگر بخواهد به نحو عام بدلى متوجه كند ، از « أيّ عالم » استفاده مىكند . يكى از مؤيّد اتى كه براى اين مطلب وجود دارد اين است كه ظاهر مرحوم آخوند از كلمهء « حكم » عبارت از احكام انشائيه است ، يعنى احكامى كه به وسيلهء هيئت « افعل » و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nهيئت « لا تفعل » انشاء مىشوند ، خواه در شريعت باشد يا در موالى عرفيه و قوانين . در حالى كه ما ملاحظه مىكنيم گاهى اين تعبيرات در مقام اخبار به كار مىرود ، مثلًا در آيه شريفهء ( قال إنّي اريد أن أُنكِحَكَ إحدى ابنتيّ هاتينِ على أن تأجرني ثماني حجج فإن أتممتَ عشراً فمن عندك ) « 1 » قرآن كريم از قول حضرت شعيب عليه السلام نقل مىكند كه ايشان به حضرت موسى عليه السلام فرمودند : « من مىخواهم يكى از اين دو دختر خودم را به تو تزويج كنم ، در مقابل اين كه هشت سال به عنوان اجير من باشى و اگر دو سال هم به آن اضافه كنى و آن را به ده سال برسانى ، از پيش خود توست . يعنى تفضّلى است كه انجام دادى ولى آنچه ضرورت دارد ، عبارت از هشت سال است » . موسى عليه السلام اظهار داشت : ( أيَّما الأجلين قضيتُ فلا عدوان علىّ ) ، يعنى : هركدام از اين دو مدّت را كه به پايان برسانم ، ظلمى نسبت به من تحقّق پيدا نكرده است . در اينجا ملاحظه مىشود كه كلمهء « أيّ » - در « أيّما » - كه دلالت بر عموم بدلى مىكند ، در جملهء خبريّه به كار برده شده است و اين كاشف از اين است كه دلالت « أيّ » بر بدليت ، هيچ توقفى بر تعلّق حكم - آن‌هم به معنايى كه از ظاهر كلام مرحوم آخوند استفاده مىشود - ندارد . در نتيجه هم اصل عموم و هم اقسام آن ، در رتبهء موضوع و مقدّم بر حكم مىباشند . و هريك از اقسام عموم ، داراى الفاظ خاصّى هستند . البته منافاتى ندارد كه بعضى از الفاظ در مورد ديگرى - به صورت مجاز - استعمال شوند و نيز منافاتى ندارد كه بعضى از الفاظ به صورت مشترك وضع شده باشند ، زيرا ما كه دلالت وضعيّه را ادعا مىكنيم ، نمىخواهيم اشتراك يا مجاز را نفى كنيم ، مشترك لفظى و مشترك معنوى هم حقيقت مىباشند . حقيقت و مجاز هم صحت استعمال دارد .\r\n\r\n\r\n","description":"","footnote":"\r\n( 1 ) - القصص : 27\r\n","page_name":" 160 ","page_number":160},
  {"content":"\r\n\r\n\r\n2 - بحث پيرامون تقسيمى كه براى مطلق مطرح شده است\r\nاز تعبيرات بعضى - چون مرحوم آخوند « 1 » - استفاده مىشود كه اطلاق بر دو نوع است : شمولى و بدلى . اطلاق شمولى اطلاقى است كه همهء مصاديق را شامل مىشود ، مثلًا در آيهء شريفهء ( أحلّ اللّه البيع ) وقتى از طريق مقدّمات حكمت ، اطلاق ثابت شود ، معناى آيه اين مىشود كه خداوند همهء مصاديق و افراد بيع را نافذ قرار داده است . مثالى كه براى اطلاق بدلى مطرح مىشود ، « أعتق رقبةً » است ، كه در اينجا « رقبه » اطلاق دارد ولى اطلاق آن به صورت بدلى است ، يعنى آنچه بر عبد لازم است اين است كه يك رقبه آزاد كند ، خواه آن رقبه ، مؤمن باشد يا كافر ، سياه باشد يا سفيد ، . . . بحثى كه ما در اينجا داريم اين است كه آيا اين تقسيم صحيح است يا نه ؟ ممكن است كسى در اينجا بگويد : اين مطلب روشن است كه بين اطلاق در ( أحلّ اللّه البيع ) و اطلاق در « أعتق رقبة » فرق وجود دارد ، اطلاق در ( أحلّ اللّه البيع ) اقتضاء مىكند كه همهء مصاديق و افراد بيع محكوم به حلّيت وضعى و نفوذ باشند ولى در « أعتق رقبة » اگر يك رقبه آزاد شود ، در موافقت امر مولا كفايت مىكند . ولى ما مىخواهيم بگوييم : شموليت و بدليت ، هيچ ربطى به اطلاق ندارد و اطلاق بر دو قسم نمىباشد . براى روشن شدن اين مطلب ، لازم است به مقدّمهء ذيل توجه شود : اطلاق ، يك مدلول لفظى براى كلام نيست . بلكه اطلاق در ارتباط با مقدّمات حكمت است . مقدّمات حكمت ، جريانى است كه سير آن به وسيلهء عقل تحقّق پيدا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 395\r\n","page_name":" 161 ","page_number":161},
  {"content":"\r\n\r\nمىكند ، به‌همين‌جهت ، اين مقدّمات را ، مقدّمات حكمت ناميده‌اند ، يعنى اين مسائل در ارتباط با مولاى حكيم جريان پيدا مىكند ، در حالى كه در باب دلالات لفظيّه ، ما هيچ جا عنوان حكمت و مولاى حكيم را مطرح نمىكنيم . ما وقتى در مورد مفاد هيئت « افعل » يا مفاد هيئت « لا تفعل » بحث مىكنيم ، موضوع بحثمان مقيّد به اين نيست كه يك هيئت « افعل » يا هيئت « لا تفعل » از مولاى حكيم صادر شده باشد . مباحث مربوط به دلالت‌هاى لفظى در ارتباط با عالم وضع و جهان وضع است و حكيم بودن يا غير حكيم بودن مولا فرقى در اين جريان ايجاد نمىكند . درحالىكه در باب اطلاق ، ما از راه مقدمات حكمت مىخواهيم به اطلاق برسيم . همين امر شاهد بر اين است كه اين مسئله ربطى به دلالت لفظى ندارد ، بلكه اگر مقدمات حكمت وجود داشته باشد ، عقلْ حكم به ثبوت اطلاق مىكند و معناى اطلاق به اين برمى گردد كه آنچه را مولا متعلّق حكم خود قرار داده ، تماميت دارد ، يعنى تمام آنچه در متعلّق حكم دخالت دارد ، همان چيزى است كه در كلام مولا مطرح شده است و چيزى اضافى و خارج از آنچه در كلام مولا ذكر شده در متعلّق حكم دخالت ندارد . و اين معناى اطلاق ، بين ( أحلّ اللّه البيع ) و « أعتق رقبة » فرقى نمىكند . همان مقدّمات حكمت و مسيرى كه در ( أحلّ اللّه البيع ) پيموده مىشود ، در « أعتق رقبة » نيز پيموده مىشود . دو قسم در جايى مطرح مىشود كه هر قسم داراى ويژگيهاى مخصوص به خود باشد . در حالى كه آنچه در ارتباط با ماهيت اطلاق و جريان مقدّمات حكمت و نتيجه‌گيرى اطلاق است ، در ( أحلّ اللّه البيع ) و « أعتق رقبة » به طور مساوى و يكنواخت مطرح مىشود ، بدون اين كه فرقى بين اين‌ها وجود داشته باشد . ممكن است كسى بگويد : پس چرا در « أعتق رقبة » ، به وجود يك مصداق و اتيان يك فرد اكتفا مىشود ؟ در پاسخ مىگوييم : اكتفاء به يك فرد ، در مقام موافقت امر مولا ، ارتباطى به مسألهء اطلاق ندارد ، بلكه مربوط به مسألهء ديگرى است و آن مسئله اين است كه مولا از شما طبيعت عتق رقبه را خواسته و طبيعتْ به وجود يك فرد تحقّق پيدا مىكند . زيد ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nتمامِ انسان است . اگر طبيعتى داراى ده فرد باشد ، معنايش اين نيست كه هر فردى به عنوان جزء آن طبيعت است بلكه هر فردى به عنوان جزئى از كلّى آن طبيعت است و بين جزء طبيعت انسان و جزئى از كلّى انسان كاملًا فرق وجود دارد . بنابراين در « أعتق رقبة » ، مولا طبيعت رقبه را از مكلّف خواسته و وقتى مكلّف يك فرد از اين طبيعت را - با هر خصوصيّتى كه دارد - آزاد كند ، دستور مولا را اطاعت كرده است ، زيرا عقل مىگويد : « الطبيعة توجد بوجود فردٍ ما » . « 1 » بنابراين در « أعتق رقبة » دو حكم عقلى وجود دارد : 1 - مقدّمات حكمت ، كه نتيجه مىدهد رقبه ، تمام الموضوع است و غير از عنوان رقبة ، قيد ديگرى - مثل ايمان - در موضوع دخالت ندارد . 2 - اگر طبيعتى مأمور به واقع شود و بخواهيم آن امر را اطاعت كنيم ، بايد يك مصداق از مصاديق طبيعت را ايجاد كنيم . به عبارت ديگر : ايجاد يك مصداق از مصاديق طبيعت ، در تحقّق طبيعت كفايت مىكند . امّا مسألهء بدليّت ، ربطى به اطلاق ندارد ، بلكه در ارتباط با قاعدهء عقلى « الطبيعة توجد بوجود فردٍ ما » مىباشد . ذكر اين نكته لازم است كه قاعدهء عقلى « الطبيعة توجد بوجود فردٍ ما » در ارتباط با تكاليفى مطرح مىشود كه دليلى بر تعدّد در آنها نداشته باشيم . مثل ( أقم الصلاة لدلوك الشمس . . . ) ، كه يك نماز ظهر كفايت مىكند و تكثّر و تعدّد لازم نيست . اشكال : اگر مولا در مقام تعبير بگويد : « جئني برجلٍ أيّ رجلٍ شئت » ، بدون ترديد ، اين تعبير صحيح است و معناى آن اين است كه هر رجلى - خواه عالم باشد يا جاهل ، صغير باشد يا كبير ، . . . - كفايت مىكند . در اين صورت :\r\n\r\n\r\n","description":"","footnote":"\r\n( 1 ) - البته اين قاعده داراى قسمت ديگرى نيز مىباشد كه مورد قبول ما واقع نشد و آن اين است كه « و لا تنعدم إلّا بانعدام جميع الأفراد » . ما در بحث‌هاى گذشته گفتيم : طبيعت ، همان‌طور كه با وجود يك فردْ موجود مىشود با انعدام يك فرد هم منعدم مىشود و مانعى ندارد كه طبيعت در آن واحد ، هم موجود باشد و هم معدوم . به اعتبار فردى كه وجود دارد ، موجود و به اعتبار فردى كه وجود ندارد ، معدوم باشد .\r\n","page_name":" 163 ","page_number":163},
  {"content":"\r\n\r\nاوّلًا : كلمهء « أيّ رجلٍ » جنبهء تأكيد براى « رجل » قبلى دارد ، زيرا اگر « أي رجلٍ » هم در كار نبود ، از « جئني برجلٍ » استفاده مىكرديم كه هر رجلى را به محضر مولا بياورد ، كفايت مىكند . ثانياً : كلمهء « أيّ » يكى از الفاظ دالّ بر عموم بدلى است . نتيجه مىشود كه « رجل » در « جئني برجلٍ » بايد اطلاق بدلى داشته باشد ، زيرا در غير اين صورت عموم بدلى « أى رجلٍ » نمىتواند آن را تأكيد كند . پس اگر ما بگوييم :\r\n« بدليت ، ربطى به اطلاق ندارد » بايد يكى از اين دو مطلب فوق را انكار كنيم . يا جنبهء تأكيد بودن را منكر شويم و يا دلالت « أيّ رجل » بر عموم بدلى را انكار كنيم . و چون هيچ‌كدام از اين دو را نمىتوانيم انكار كنيم ، پس بايد وجود اطلاق بدلى را بپذيريم . اين اشكال بسيار مهم است . پاسخ : در اينجا بين مسألهء تأكيد و اين كه « اگر اىّ رجل را هم نمىگفت ، ما نيازى به آن نداشتيم » مغالطه‌اى پيش آمده است ، زيرا اين‌ها دو عنوانند . مسألهء تأكيد ، به اين برمىگردد كه همان مطلبى را كه كلام قبل از تأكيد افاده مىكرد ، براى مرتبهء دوّم به زبان ديگرى مطرح شود ، در حالى كه مفاد « جئني برجلٍ » عبارت از اطلاق بود .\r\nمعناى اطلاق اين است كه تمام الموضوع براى امر مولا ، عبارت از احضار رجل است بدون اين كه قيدى در آن دخالت داشته باشد . حال اگر اين معنا بخواهد تأكيد شود ، بايد همين معنا دوباره ذكر شود ، مثل اين كه مولا پس از گفتن « جئني برجلٍ » بگويد : « تمام الموضوع براى امر من ، عبارت از احضار رجل است و هيچ قيدى در آن دخالت ندارد » .\r\nدر حالى كه كلمهء « أىّ رجلٍ » دلالت بر اين معنا نمىكند . « أىّ رجلٍ » بيان‌كنندهء قاعدهء عقليّهء « الطبيعة توجد بوجود فردٍ ما » است و اين قاعده در مفاد « جئني برجل » وجود ندارد . بله ، اگر « أىّ رجل » را ذكر نمىكرد ، همان قاعدهء عقليّه ما را به آن معنا راهنمايى مىكرد . البته آن قاعدهء عقليّه نيازى به بيان ندارد ولى گاهى ممكن است مولا احساس كند كه مكلّف توجّهى به آن قاعده ندارد ، به‌همين‌جهت تذكّر آن را لازم مىبيند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاشكال در مورد اطلاق شمولى : در مورد اطلاق شمولى اين سؤال مطرح است كه آيا منشأ اين شمول چيست ؟ به عبارت ديگر در مورد اطلاق شمولى كه مسألهء شمول مطرح شده و گفته مىشود : ( أحلّ اللّه البيع ) با « أحل اللّه كلّ بيع » يك معنا دارد و در « أحلّ اللّه كلّ بيع » شمول و عموم استغراقى مطرح است و در ( أحلّ اللّه البيع ) هم شمول نسبت به افراد - هرچند به صورت اجمالى - مطرح است ، آيا منشأ اين شمول چيست ؟ در « أكرم كلّ عالمٍ » آنچه ما را به سوى افراد - هرچند به صورت اجمالى - هدايت مىكند ، اين است كه كلمهء « كلّ » براى دلالت بر جميع افراد و كلمهء « عالم » هم براى دلالت بر طبيعت وضع شده است ولى در ( أحلّ اللّه البيع ) كه « بيع » دلالت بر طبيعت بيع مىكند و « ال » آن‌هم « ال » جنس است ، آيا اين شمول از كجا استفاده مىشود ؟ روشن است كه ما لفظى در اينجا نداريم كه بتوانيم شمول را از آن استفاده كنيم ، لذا ما معتقديم همان‌طورىكه بدليّت ، هيچ ربطى به اطلاق ندارد ، شموليت هم هيچ ارتباطى به اطلاق ندارد و گويا بين اطلاق و شمول ، نوعى تضادّ تحقّق دارد ، چون اطلاقْ در صدد دلالت بر افراد است . ممكن است كسى بگويد : طبيعت ، اگر بخواهد تحقّق پيدا كند ، بايد در ضمن افراد و خصوصيات فرديّه تحقّق پيدا كند و در حقيقت ، طبيعتْ متّحد با افرادش مىباشد ، همان‌طور كه در منطق خوانده‌ايم « الحقّ أنّ وجود الطبيعي عين وجود أفراده » . در پاسخ مىگوييم : اين حرف‌ها مورد قبول است ، امّا از نظر وضع و دلالت ، كلمهء « بيع » براى طبيعت و ماهيت وضع شده است و اگر بخواهيم ذرّه‌اى از خصوصيّات فرديّه را برآن اضافه كنيم ، خارج از معناى « بيع » خواهد بود . حتّى قبل از خصوصيات فرديّه ، اگر بخواهيم پاى وجود را به ميان بياوريم ، خارج از مدلول لفظ « بيع » است .\r\nهمان‌طور كه كلمهء « انسان » براى « ماهيت حيوان ناطق » وضع شده است ، نه براى « حيوان ناطق موجود » . به همين دليل مىگوييم : « ماهيت انسان ، گاهى موجود و گاهى معدوم است و مسألهء وجود و عدم در ارتباط با ماهيات ممكنه ، نسبتى مساوى دارد و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nهيچ‌كدام رجحان ندارد » . بنابراين انسان و ساير اسماء اجناس براى ماهيت وضع شده‌اند و اگر ماهيت انسان بخواهد وجود پيدا كند ، در ضمن افراد وجود پيدا مىكند و اتحادش با افراد به گونه‌اى است كه ما نمىتوانيم ماهيت را از خصوصيات فرديّه جدا كنيم بلكه مجموعهء آنها به عنوان مصداق براى انسان است و حمل انسان بر « زيد » حمل شايع صناعى است كه ملاكش اتحاد در وجود خارجى است . ولى مسئله اين است كه اتحاد در وجود خارجى ، يك مطلب و مفاد لفظ بودن ، مطلب ديگر است . كلمهء « انسان » هيچ‌گاه دلالت بر « زيد » نمىكند و استعمال « انسان » در « زيد » استعمال غير حقيقى است ، بله ، اگر « زيد » را بخواهيم در « انسان » استعمال كنيم بايد بگوييم : « زيد ، به دلالت تضمّنى ، دلالت بر انسان مىكند » ولى در عكس آن هيچ دلالتى وجود ندارد . پس در ( أحلّ اللّه البيع ) كه ما ملاحظه مىكنيم « بيع » براى نفس طبيعت وضع شده و « ال » آن‌هم « ال » جنس است ، وجهى براى مطرح كردن شمول وجود ندارد .\r\nشمول در ارتباط با مصاديق و افراد است و در اينجا چيزى كه برآن دلالت كند نداريم . در نتيجه شموليت و بدليت هيچ ربطى به اطلاق ندارد . در اينجا ممكن است كسى بگويد : اگر مولا بگويد : « الصلاة واجبة » شما در مقام امتثال مىگوييد : « يك فرد كفايت مىكند » . ولى اگر بگويد : « الصلاة معراج المؤمن » ، پاى فرد مطرح نيست و حكم روى طبيعت رفته است و در يكايك وجودات طبيعت ، عنوان معراجيّت مطرح مىشود ، اين فرق از كجا آمده است ؟ در حالى كه موضوع در هر دو ، همان « الصلاة » است و شما هم مىگوييد : « معناى اطلاق در موارد فرق نمىكند و ما چيزى به عنوان اطلاق شمولى و اطلاق بدلى نداريم » . و يا در « أعتق الرقبة » و ( أحلّ اللّه البيع ) ، ما مىبينيم كه در هر دو ، حكم وجود دارد - هرچند در يكى تكليفى و در ديگرى وضعى است - ولى در مورد ( أحلّ اللّه البيع ) به اطلاقش تمسك مىشود و هر بيعى كه در صحّت و فسادش ترديد داشته باشيم - مثل معاطات - محكوم به صحّت مىگردد ، ولى در « أعتق الرقبة » ، مىگوييد :\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n« عتق يك فرد از رقبه كفايت مىكند » . آيا منشأ اين فرق چيست ؟ در پاسخ اين سؤال مىگوييم : در مواردى كه حكم تكليفى وجود دارد ، چون غرض مولا در حكم تكليفى عبارت از وجود طبيعت و ماهيت است ، و قاعدهء عقليّه مىگويد : « الطبيعة توجد بوجود فردٍ ما » استفاده مىكنيم كه يك فرد از طبيعت كافى است . در غير مقام حكم هم گاهى قرينه اقتضاى وجود واحد را دارد ، مثل اين كه در مقام اخبار گفته شود : « جاءني الرّجل » و « ال » در « الرّجل » براى جنس باشد - نه براى عهد - در اينجا روشن است كه كسى كه در خارج به سراغ من آمده نمىتواند همهء افراد طبيعت رجل باشد بلكه مراد در اينجا همان ماهيت و طبيعت است كه با يك فرد هم صدق مىكند . امّا در مواردى كه پاى حكم تكليفى در كار نيست و قرينه‌اى كه مسئله را روى وجود واحد پياده كند در كار نيست ، آنجا هم موضوعْ نفس ماهيت است . موضوع در « الصلاة معراج المؤمن » نفس ماهيت صلاة است و ماهيت صلاة در ضمن هر صلاتى تحقّق پيدا مىكند ، مثل « الإنسان حيوان ناطق » كه كسى نمىتواند احتمال دهد كه « يك فرد از افراد انسان ، حيوان ناطق است » ، بلكه هرجا طبيعت « انسان » تحقّق پيدا كند ، « حيوان ناطق » به صورت حمل اوّلى ذاتى برآن حمل مىشود ، خواه در ضمن زيد باشد ، يا در ضمن عَمرو يا در ضمن بكر . بنابراين در هر دو مورد ، حكم روى طبيعت و ماهيت رفته و اختلاف به لحاظ حكمى است كه به اين‌ها تعلّق گرفته است . حكم وجوبى ، موافقت مىخواهد و موافقتش به اين است كه طبيعت تحقّق پيدا كند و تحقّق طبيعت ، به وجود فردٍ ما از آن مىباشد . ولى ( أحلّ اللّه البيع ) ديگر موافقت نمىخواهد . « أحلَّ » حكمى وضعى و به معناى اين است كه خداوند اين ماهيت را - در مقابل ربا - محكوم به صحّت و نفوذ قرار داده است . امّا آنچه نافذ است همان طبيعت بيع است و معاطات ، بيع با صيغهء فارسى ، بيع نسيه و امثال اين‌ها ، مصاديقى از طبيعت بيع مىباشند . پس اين اختلاف مربوط به\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمطلق نيست تا كسى بيايد مطلق را بر دو قسم تقسيم كند . بلكه اختلاف در رابطه با چيزى است كه ارتباط با مطلق پيدا مىكند . آيا آن چيز حكم تكليفى است يا حكم وضعى يا خبر - مثل جاءني الرجل - و يا اين كه يك عرض است ؟ در « الإنسان ضاحك » كه ضاحك عرض خاص براى انسان است ، معنايش اين است كه اين عرض خاص براى اين طبيعت ثابت است و ما در مقام تفسير مىگوييم : « در ضمن هر فردى كه تحقّق پيدا كند » ولى اين تفسير ، مفاد « الإنسان ضاحك » نيست . نتيجهء بحث : از آنچه گفته شد معلوم گرديد كه در عين اين كه تقسيم اطلاق به بدلى و شمولى ، تقسيم ناتمامى است ولى ما نمىتوانيم وجود فرق بين « الصلاة واجبة » و « الصلاة معراج المؤمن » را انكار كنيم و اين فرق در ارتباط با چيزى است كه به مطلق تعلّق گرفته است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nآيا هر عمومى نيازمند به اطلاق است ؟\r\n\r\nمقدّمهء بحث :\r\nترديدى نيست كه واضع كلمهء « كلّ » را براى دلالت بر استيعاب افراد وضع كرده است و چون مضاف اليه افراد ، عبارت از طبيعت است ، پس كلمهء « كلّ » براى دلالت بر استيعاب افراد طبيعت وضع شده است . امّا آيا كدام طبيعت در اينجا مراد است ؟\r\nطبيعت مطلق يا طبيعت مقيّد ؟ و در صورت شكّ چه بايد كرد ؟ توضيح اينكه مولا همانطور كه مىتواند بگويد : « أكرم كلّ عالمٍ » ، مىتواند بگويد :\r\n« أكرم كلّ عالمٍ عادلٍ » ، زيرا در اين صورت نه در تقييد عالم به عادل ، مسامحه و تجوّزى مطرح است و نه چنين تعبيرى مستلزم تحقّق مجازيّت در كلمهء « كلّ » است . مولا از ابتدا نظرش بر اكرام جميع مصاديق طبيعت عالم عادل - به نحو عام استغراقى - بوده است . كلمهء « كلّ » براى دلالت بر استيعاب افراد مدخول خودش وضع شده است ولى آيا مدخول آن چيست ؟ اين ديگر ربطى به « كلّ » ندارد . اگر مدخول آن ، مطلق عالم باشد ، « كلّ » هم دلالت بر استيعاب تمام افراد عالم مىكند ، خواه عادل باشند يا فاسق .\r\nو اگر مدخول « كلّ » عبارت از « عالم عادل » باشد ، « كلّ » هم دلالت بر استيعاب تمام افراد « عالم عادل » مىكند . پس در كلمهء « كلّ » جاى اين توهّم نيست كه كسى بگويد :\r\n« اگر مدخول « كلّ » ، طبيعت مقيّده بود ، تصرفى در موضوع له « كلّ » به عمل آمده است » .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nاشكال :\r\nپس از بيان مقدّمهء فوق ، جاى اين سؤال است كه اگر مولا بگويد : « أكرم كلّ عالمٍ » و براى ما معلوم نباشد كه آيا مولا ، مطلق عالم را اراده كرده يا عالم عادل را ؟ آيا چه چيزى در اينجا ترديد ما را بر طرف مىكند ؟ مستشكل مىگويد : در اينجا ناچاريم از راه مقدّمات حكمت وارد شده و اطلاق عالم را ثابت كنيم ، تا بتوانيم « أكرم كلّ عالمٍ » را بر استيعاب افراد طبيعت عالم - بدون هيچ قيد و شرطى - حمل نماييم . بنابراين كلمهء « كلّ » كه در رأس الفاظ عموم است ، در دلالتش بر استيعاب ، تابع مدخولش مىباشد . اگر مدخول آن وسعت داشت ، دايرهء عام هم وسيع خواهد شد و اگر مدخول آن ، داراى تضييق بود ، دايرهء عام هم مضيّق خواهد بود . و اگر ندانيم كه آيا مولا چه چيزى از مدخول اراده كرده است ؟ راهى جز مطرح كردن مقدّمات حكمت نداريم . و با وجود مقدّمات حكمت ، معلوم مىشود كه مولا « مطلق عالم » را اراده كرده و در اين صورت ، كلمهء « كلّ » ، تابع مدخول خود شده و بر استيعاب افراد مطلق عالم دلالت مىكند . در ساير چيزهايى كه بر عموم دلالت مىكنند نيز همين‌طور است . مثلًا اگر فرض كنيم كه نكرهء در سياق نفى دلالت بر عموم مىكند ، « لا رجل في الدّار » به اين معنا خواهد بود كه « هيچ فردى از افراد طبيعت رجل در دار وجود ندارد » . در اينجا هم بايد ببينيم چه چيزى در سياق نفى واقع شده است ؟ زيرا كسى كه مىگويد : « لا رجل في الدار » مىتواند بگويد : « لا رجل عالماً في الدار » ، پس اگر بگويد : « لا رجل في الدار » و ما بخواهيم نفى وجود فردى از افراد رجل را استفاده كنيم ، ابتدا بايد اطلاقى براى « رجل » درست كنيم تا وقتى در سياق نفى قرار مىگيرد ، اقتضاى عموم بنمايد . پس سعه و ضيق نكره در سياق نفى هم تابع چيزى است كه نفى بر سر آن آمده است . اگر نفى بر سر طبيعت رجل - به نحو اطلاق - آمده باشد ، به اين معنا مىشود كه « هيچ فردى از افراد طبيعت وجود ندارد » ، امّا اگر قيدى همراه آن باشد - مثل اين است كه بگويد :\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n« لا رجل عالماً في الدار » - در محدودهء خودش افادهء عموم مىكند . ولى در صورت شك ، بايد ابتدا از طريق مقدّمات حكمت ، اطلاق را ثابت كرده ، سپس حكم به عموميت نماييم و اگر مقدّمات حكمت ، كامل نباشد ، نمىتوانيم عموم را اثبات كنيم . قائل سپس مىگويد : اين امر خيلى بعيد به نظر مىرسد كه با وجود استقلالى كه بحث عام دارد ، براى اثبات عموم نيازمند به اثبات اطلاق باشيم . بررسى اشكال فوق : از اين اشكال ، دو جواب داده شده است :\r\n\r\n1 - جواب مرحوم حائرى :\r\nايشان اشكال فوق را به دو صورت جواب داده‌اند : الف : جواب حلّى : در الفاظ عموم ، هيچ‌گونه نيازى به جريان مقدّمات حكمت نداريم ، زيرا وقتى مولا چيزى را در عنوان موضوع حكم خود قرار داد ، معلوم مىشود كه مولا روى اين عنوان تكيه كرده است و به‌همين‌جهت آن را موضوع براى حكم خودش قرار داده است . مثلًا اگر مولا بگويد : « أكرم زيداً » ، معلوم مىشود كه روى اكرام زيد تكيه دارد و براى آن ، موضوعيت قائل است . « 1 » در اينجا نيز وقتى مولا مىگويد : « أكرم كلّ رجلٍ » ، همان‌طور كه معلوم مىشود مولا روى عنوان رجوليت تكيه كرده و هيچ به ذهن نمىآيد كه « أكرم كلّ رجلٍ » شامل مرئه هم بشود ، از اين كه مولا « رجل » را موضوع قرار داده - نه « رجل » مقيّد به علم » را - استفاده مىكنيم كه عنوان « عالميت » هيچ نقشى ندارد . و اين به‌معناى جريان مقدّمات حكمت در « رجل » نيست بلكه نفس كلمهء « رجل » ، همان‌طور كه « مرئه » را نفى مىكند ، مدخليت علم را نيز نفى مىكند . ب : جواب نقضى : اگر عموم ، متوقّف بر اطلاق باشد ، در جايى كه مولا ، مسئله را به لسان اطلاق بيان كند - مثل اين كه بگويد : « أكرم رجلًا » - نه به لسان عموم ، با\r\n\r\n\r\n","description":"","footnote":"\r\n( 1 ) - حال كارى نداريم كه آيا اين جمله مفهوم دارد - به عنوان مفهوم لقب - يا نه ؟\r\n","page_name":" 171 ","page_number":171},
  {"content":"\r\n\r\nمشكل مواجه مىشويم ، زيرا در اينجا سؤال مىشود كه آيا آن « رجل » ى كه شما مىخواهيد اطلاق را در آن پياده كنيد ، مطلق رجل است يا رجل مقيّد به علم و يا رجل مهمل ؟ و احتمال چهارمى هم وجود ندارد . اگر بگوييد : « موضوع اطلاق ، رجلِ مقيّد به علم است » . مىگوييم : « فرض اين است كه شما با اجراى اطلاق مىخواهيد تقييد به علم را از بين ببريد ، در اين صورت نمىتوانيد موضوع اطلاق را رجلِ مقيّد به علم قرار دهيد . آن طبيعت است كه با اطلاق مىتوان تقييدش را نفى كرد ، امّا اگر طبيعتْ مقيّد باشد ، وجهى ندارد كه قيد آن را به كمك اطلاق سلب كنيم » . و اگر بگويد : « موضوع اطلاق ، رجلِ مهمل - يعنى « رجل » ى كه مولا در مقام بيانش نيست - مىباشد » . مىگوييم : « اگر مولا در مقام بيان نيست ، چگونه مىتوانيد با استفاده از مقدّمات حكمت ، اطلاق را ثابت كنيد ؟ در حالى كه مهم‌ترين مقدّمه از مقدّمات حكمت ، اين است كه مولا در مقام بيان باشد نه در مقام اهمال و اجمال » . پس شما راهى نداريد جز اين كه موضوع اطلاق را « مطلق رجل » بدانيد ، در اين صورت نتيجه اين مىشود كه در « أكرم رجلًا » بايد ابتدا - از راه مقدّمات حكمت - « مطلق رجل » را پيدا كنيد ، سپس اطلاق را در مورد آن پياده كنيد . و در اين صورت ، همان اشكالى كه مستشكل در ارتباط با عموم مطرح كرد ، به خودش برمى گردد .\r\nمستشكل مىگفت : « براى اثبات عموم ، به اطلاق و مقدّمات حكمت نياز داريم » ، ما هم به او مىگوييم : « لازمهء اين حرف اين است كه در محدودهء مطلق هم بايد ابتدا طبيعت مطلقه را به دست آوريم ، سپس اطلاق و مقدّمات حكمت را در مورد آن پياده كنيم » .\r\nآيا مستشكل مىتواند ملتزم به اين معنا شود كه براى استفادهء اطلاق در « أكرم رجلًا » ، به دو اطلاق و مقدّمات حكمت نياز است ؟ روشن است كه مستشكل نمىتواند ملتزم به چنين چيزى شود بلكه همان جوابى كه ما نسبت به اشكال در مورد عام مطرح كرديم ، در اينجا مطرح كرده مىگويد :\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n« ظاهر اين است كه وقتى متكلم « رجل » را به عنوان موضوع قرار داد ، تكيه‌اش روى همين عنوان است ، پس مقدّمات حكمت در مورد آن پياده شده و اطلاقْ استفاده مىشود » . نتيجهء كلام مرحوم حائرى اين شد كه دلالت « أكرم كلّ رجلٍ » بر عموم ، هيچ توقّفى بر مقدّمات حكمت ندارد . « 1 » اين بيان مرحوم حائرى با توضيحى است كه ما نسبت به كلام ايشان مطرح كرديم . اشكال بر كلام مرحوم حائرى : ما قبول داريم كه وقتى مولا عنوانى را موضوع حكم خود قرار مىدهد ، ملازم با اين است كه روى آن عنوان تكيه كرده باشد ، به‌همين‌جهت در « أكرم كلَّ رجلٍ » خروج مرئه را استفاده مىكرديم ، امّا نسبت به مسألهء عالم - كه به عنوان قيد براى رجل مطرح است - دو مطلب وجود دارد : 1 - كلمهء « كلّ » از ابتدا اعلام مىكند كه « من تابع سعه و ضيق مدخول هستم ، اگر مدخول ، عبارت از « رجل » باشد ، دلالت بر استيعاب افراد طبيعت « رجل » دارم و اگر مدخول ، عبارت از « رجل عالم » باشد ، دلالت بر استيعاب افراد طبيعت « رجل عالم » مىكنم » . به عبارت ديگر : كلمهء « كلّ » مىگويد : « من براى استيعاب افراد مدخول وضع شده‌ام ، و تعيين مدخول از عهدهء من خارج است ، بايد آن را از راه ديگر بدست آوريد » . 2 - در اينجا موضوع براى ما معلوم نيست ، زيرا ما نمىدانيم كه آيا « كلّ رجلٍ » به عنوان موضوع براى حكم است يا « كلّ رجلٍ عالمٍ » ؟ و ما تنها از راه مقدّمات حكمت مىتوانيم بفهميم كه قيد عالميت در موضوع دخالت ندارد . به بيان ديگر : عنوان عالميت ، قابل مقايسه با عنوان « مرئه » نيست ، زيرا ما از نفس كلمهء « رجل » كه مولا در موضوع حكمش اخذ كرده ، خروج « مرئه » را استفاده\r\n\r\n\r\n","description":"","footnote":"\r\n( 1 ) - دُرر الفوائد ، ج 1 ، ص 211 و 212\r\n","page_name":" 173 ","page_number":173},
  {"content":"\r\n\r\nمىكنيم ، امّا اين كه « عالميت نقشى در موضوع ندارد » تنها از راه مقدّمات حكمت مىتواند ثابت شود . خلاصهء اشكالى كه ما بر مرحوم حائرى وارد كرديم اين است كه مىگوييم : ما كبراى مسألهء شما را قبول داريم كه « اگر مولا چيزى را به عنوان موضوع براى حكم قرار داد ، براى آن چيز اصالت قائل است » ، امّا در « أكرم كلَّ رجلٍ » ، صغراى قضيه برايمان روشن نيست . يعنى نمىدانيم كه آيا مولا چه چيزى را به عنوان موضوع براى حكم خود قرار داده است ؟ آيا « كلّ رجلٍ » به عنوان موضوع است يا « كلّ رجلٍ عالمٍ » ؟\r\nهر دو احتمال وجود دارد و براى اثبات احتمال اول ، راهى جز مقدّمات حكمت و اطلاق وجود ندارد و اگر مقدّمات حكمت جريان نداشته باشد ، نمىتوانيم عدم مدخليت قيد علم را احراز كنيم . در نتيجه كلام مرحوم حائرى نمىتواند اشكال « احتياج عموم به اطلاق » را بر طرف كند . و اشكال هم خيلى مهم است كه نمىتوان به سادگى از كنار آن گذشت .\r\n\r\n2 - جواب امام خمينى رحمه الله :\r\nامام خمينى رحمه الله در پاسخ اشكال « احتياج عموم به اطلاق » مىفرمايد : مجراى عموم با اطلاق فرق دارد و اين دو در يك جا جمع نمىشوند . توضيح : در مسألهء اطلاق كه متكلم مىگويد : « أعتق الرقبة » و مخاطب ، مردّد مىشود كه آيا مولا « مطلق رقبه » را اراده كرده يا « رقبه مؤمنه » را ؟ در اينجا آنچه قبل از اطلاق و تقييد مطرح است و موضوع براى اطلاق و تقييد را درست مىكند ، احراز اين معناست كه حكم به طبيعت و ماهيت تعلّق گرفته است و طبيعت ، هيچ نظارتى به افراد و مصاديق ندارد . « 1 » و در اينجا ما اصلًا حق نداريم پاى خود را از دايرهء طبيعت\r\n\r\n\r\n","description":"","footnote":"\r\n( 1 ) - متّحد بودن طبيعت با فرد - در وجود خارجى - غير از مسألهء دلالت است . « انسان » - به هيچ‌يك از اقسام دلالات سه‌گانه - دلالت بر « زيد » ندارد ولى در وجود خارجى با آن متّحد است و قضيّهء « زيد إنسان » ، به حمل شايع صناعى صحيح است .\r\n","page_name":" 174 ","page_number":174},
  {"content":"\r\n\r\nبيرون گذاريم ، چون چيزى كه اشعار به افراد داشته باشد ، نداريم . ما در بحث « تعلّق اوامر و نواهى به طبايع » اين معنا را ثابت كرديم كه عالَم تعلّق امر ، غير از عالَم امتثال و موافقت است . عالَم تعلّق امر ، همان عالَم طبيعت و ماهيت است ، امّا عالَم موافقت و امتثال ، عبارت از عالَم وجود است ، تا وقتى كه « صلاة » وجود خارجى پيدا نكند ، موافقتى با ( أقيموا الصلاة ) حاصل نشده است . در نتيجه در « أعتق الرقبة » ، مجراى اطلاق عبارت از نفس طبيعت است و قبل از اطلاق و تقييد ، اصل اين معنا كه « طبيعت ، متعلّق حكم است » براى ما محرز است . ولى امر دائر بين اين است كه آيا « طبيعت مطلقه » متعلّق حكم است يا « طبيعت مقيّد به قيد ايمان » ؟ در اين صورت اگر مقدّمات حكمت و شرايط جريان اطلاق وجود داشته باشد ، ما استفاده مىكنيم كه آن طبيعت متعلّق حكم ، همان « طبيعت مطلقه » است ، امّا اگر مقدّمات حكمت ، ناقص باشد ، ما مردّد مىشويم ، البته در اين كه « طبيعت ، متعلّق حكم است » ترديدى نداريم ، بلكه در اطلاق و تقييد ، ترديد داريم و نمىدانيم آيا « مطلق رقبه » به عنوان مأمور به است يا « رقبهء مقيّد به قيد ايمان » ؟ امّا در مسألهء عام ، نقطهء مقابل اين معناست . وقتى مولا كلمهء « كلّ » را استعمال مىكند ، مىفهميم كه پاى طبيعت مطرح نيست بلكه پاى افراد در ميان است . « 1 » و همين‌جا مجراى عموم از مجراى اطلاق جدا مىشود . در عموم ، نظر به افراد است نه به طبيعت ، ولى در اطلاق ، نظر به طبيعت است نه افراد . در اطلاق ، حتى به نحو اجمال هم نظارتى به افراد وجود ندارد . در اينجا گويا از امام خمينى رحمه الله سؤال مىشود : بالاخره در « أكرم كلّ رجل » كه ما\r\n\r\n\r\n","description":"","footnote":"\r\n( 1 ) - يادآورى : در بحث‌هاى گذشته گفتيم : « أكرم كلّ عالم » مانند « أكرم زيداً العالم و بكراً العالم و . . . » است ، با اين تفاوت كه در « أكرم زيداً العالم و . . . » خصوصيّات افراد ، به نحو تفصيل بيان شده است ولى در « أكرم كلّ عالم » نظارت اجمالى نسبت به افراد وجود دارد . مثل اين كه كلمهء « كلّ » را برداشته و به جاى آن كلمهء « أفراد » را قرار دهيم ، كه « افراد » اگرچه شامل همه مىشود ولى بر خصوصيّات آنان دلالت نمىكند .\r\n","page_name":" 175 ","page_number":175},
  {"content":"\r\n\r\nشك داريم آيا مولا « مطلق رجل » را اراده كرده يا « رجل عالم » را ؟ شما مشكل را چگونه حلّ مىكنيد ؟ امام خمينى رحمه الله در پاسخ مىفرمايد : « در اينجا « اصالة عدم الخطإ » جريان پيدا مىكند » . توضيح كلام امام خمينى رحمه الله : اگر فرض كنيم تعداد افراد علماء ده نفر باشد و مولا بگويد : « أكرم زيداً و بكراً و خالداً و . . . » و اسامى نه نفر آنان را ذكر كرده و اسم نفر دهم را ذكر نكند ، براى ما شك پيش مىآيد كه آيا مولا ارادهء اكرام نفر دهم را دارد يا نه ؟ روشن است كه در اينجا كسى نمىتواند جلوى شكّ ما را بگيرد و در اينجا مسألهء مقدّمات حكمت و اصالة الاطلاق هم مطرح نيست . در اين گونه موارد ، عقلاء اصلى دارند به نام « اصالة عدم الخطأ » و مفادش اين است كه مولا در مقام بيان مراد خودش خطا و اشتباهى نكرده است . اين اصل يك اصل عقلايى است و ربطى به اصول عمليه هم ندارند . بنابراين وقتى در وجود اكرام فرد دهم ترديد مىكنيم ، يا بايد بگوييم : « مولا فرد دهم را اراده نكرده است » و يا بگوييم : « فرد دهم را اراده كرده ولى اشتباهاً اسم او را مطرح نكرده است » . در اينجا « اصالة عدم الخطأ » مىگويد : « مولا در مقام بيان مراد خودش اشتباه نكرده است » و نتيجه اين مىشود كه مراد مولا اكرام همان نه نفر بوده است . امام خمينى رحمه الله مىفرمايد : در « أكرم كلّ رجلٍ » نيز اگر شك كنيم آيا مراد مولا اكرام « كلّ رجل » است يا اكرام « كلّ رجل عالم » ؟ چيزى كه شك ما را بر طرف مىكند ، « اصالة عدم الخطأ » است ، زيرا با توجه به اين كه مسئله ، مسألهء طبيعت نيست بلكه مسألهء افراد و مصاديق است ، اگر مقصود مولا ، اكرام « كلّ رجل عالم » بود ، بايد به آن تصريح مىكرد و چون تصريح نكرده است ، معلوم مىشود كه چنين چيزى مراد او نبوده و يا اگر هم مراد او بوده ، اشتباهاً آن را ترك كرده است ، ولى « اصالة عدم الخطأ » مىگويد : « از ناحيهء مولا خطا و اشتباهى صورت نگرفته است » بنابراين اكرام « كلّ رجل\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعالم » مراد او نبوده است . « 1 » در مورد روايات نيز وقتى شك مىكنيم كه آيا راوى اشتباهاً چيزى از روايت را كم كرده يا چيزى به آن اضافه كرده ، « اصالة عدم النقيصة » و « اصالة عدم الزيادة » جريان پيدا مىكند و اين دو اصل ، از شئون « اصالة عدم الخطأ » است . شايد نظر مرحوم آخوند نيز يك چنين معنايى باشد ، ايشان مىفرمايد : « بعيد نيست كه لفظ « كلّ » در « أكرم كلّ رجل » خودش ظهور در اطلاق داشته باشد ، بدون اين كه نيازى به مقدّمات حكمت باشد » . هرچند ايشان علّت اين مسئله را بيان نكرده‌اند و ذكرى از « اصالة عدم الخطأ » به ميان نياورده‌اند ولى ممكن است مراد ايشان همين مطلب باشد . « 2 »\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 232 - 234 ، معتمد الاصول ، ج 1 ، ص 265 و 266 و تهذيب الاصول ، ج 1 ، ص 262 ، 263\r\n( 2 ) - كفاية الاصول ، ج 1 ، ص 334\r\n","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nالفاظ عموم\r\n\r\n1 - نكرهء در سياق نفى\r\nيكى از الفاظى كه به عنوان الفاظ دالّ بر عموم مطرح شده ، « نكرهء در سياق نفى » است . البته نكره خصوصيتى ندارد بلكه اسم جنس « 1 » واقع در سياق نفى نيز همين حكم را دارد . « لا رجلَ في الدار » هم مانند « ليس رجلٌ في الدار » است . و بنا بر مبناى كسانى - چون مرحوم آخوند - كه نهى را به معناى « طلب ترك طبيعت » مىدانند ، « 2 » دايرهء اين معنا به نكره و اسم جنس واقع در سياق نهى نيز توسعه پيدا مىكند ، زيرا در اين صورت ، « لا تشرب الخمر » به معناى « أطلب منك ترك شرب الخمر » است و ترك شرب خمر ، در صورتى تحقّق پيدا مىكند كه همهء مصاديق شرب خمر ترك شود . به عبارت ديگر : دليلى را كه مرحوم آخوند در اينجا براى دلالت « نكرهء در سياق\r\n\r\n\r\n","description":"","footnote":"\r\n( 1 ) - فرق بين نكره و اسم جنس در اين است كه : اسم جنس ، دلالت بر نفس طبيعت - بدون هيچ قيدى - مىكند ولى نكره دلالت بر طبيعت مقيّد به قيد وحدت - البته وحدت غير مشخّص و لا بعينه - مىكند . « رجلٌ » - كه تنوين آن دلالت بر نكره بودن مىكند - به معناى طبيعت رجل ، مقيّد به قيد وحدت است . و به عبارت ديگر : « رجلٌ » به معناى يك مرد غير معيّن است .\r\n( 2 ) - در مقابل كسانى كه نهى را به معناى « زجر از ايجاد طبيعت » مىدانند .\r\n","page_name":" 179 ","page_number":179},
  {"content":"\r\n\r\nنفى » بر عموم مطرح مىكند ، همان چيزى است كه در باب نواهى مطرح كرده و آن عبارت از قاعدهء عقليّهء « الطبيعة لا تنعدم إلّا بانعدام جميع أفرادها » است . پس بر اساس اين مبنا ، نكره و اسم جنس چه در سياق نفى واقع شوند و چه در سياق نهى ، در اين بحث داخلند ولى ما در اينجا فقط « نكرهء در سياق نفى » را مطرح مىكنيم . در مورد نكرهء در سياق نفى - مثل « ليس رجلٌ في الدار » - بين قائلين به دلالت بر عموم و كسانى كه دلالت بر عموم را نفى مىكنند ، يك جهت مشترك وجود دارد و آن اين است كه در اينجا پاى دلالت لفظى در ميان نيست ، به خلاف لفظ « كلّ » و امثال آنكه استناد به وضع و واضع و دلالت لفظى داشت . در « ليس رجلٌ في الدار » چه چيزى مىتواند دلالت لفظى بر عموم داشته باشد ؟ « ليس » از ادات نفى است . « رجلٌ » هم دلالت بر طبيعت مىكند و تنوين آن‌هم مفيد وحدت غير معيّن و لا بعينه است . و معناى « فى » و « الدار » هم مشخّص است .\r\nكسى هم نيامده در اينجا ادّعاى وضع مجموعى بنمايد و اصولًا دليلى هم براى آن وجود ندارد . در جملات تركيبيّه ، خصوصياتى كه در تركيب مطرح است ، داراى وضع مىباشد . مبتدا و خبر جملهء اسميه و خصوصيتى كه جملهء اسميه دلالت دارد ، جملهء فعليه و خصوصيتى كه جملهء فعليه دلالت دارد ، در مورد همهء خصوصيات ، دلالت وضعى مطرح است ، ولى در هيچ كتاب لغتى مطرح نشده است كه « نكره - كه عبارت از طبيعت مقيّد به وحدت است - اگر بعد از نفى واقع شود ، ملحق به الفاظ عموم است » . به‌همين‌جهت كسانى كه نكرهء در سياق نفى را مفيد عموم مىدانند ، حساب آن را از حساب لفظ « كلّ » و امثال آن جدا كرده‌اند .\r\n\r\nكلام مرحوم آخوند :\r\nمرحوم آخوند در مورد « نكرهء در سياق نفى » مىفرمايد : « و دلالتها عليه لا ينبغي أن ينكر عقلًا » . يعنى كسى نمىتواند اين معنا را انكار كند كه « نكرهء در سياق نفى ،\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nعقلًا مفيد عموم است » . « 1 » بررسى كلام مرحوم آخوند : مسألهء عقليّه‌اى كه مرحوم آخوند در اينجا مطرح مىكند ، قضيّهء « الطبيعة لا تنعدم إلّا بانعدام جميع أفرادها » « 2 » است . و ما در بحث‌هاى گذشته اين معنا را به كلّى انكار كرديم و گفتيم : اين‌طور نيست كه نسبت طبيعت به وجود با نسبت آن به عدم ، مختلف باشد . بلكه اضافهء طبيعت به وجود و عدم ، در جميع ممكنات ، اضافهء واحدى است . اگر به وجود واحد ، وجود پيدا مىكند ، به عدم آن موجود هم معدوم مىشود . البته مانعى ندارد كه طبيعت ، در آنِ واحد ، هم اتصاف به وجود داشته باشد و هم اتصاف به عدم ، همان‌طور كه مانعى ندارد كه همهء امور متضاد ، در مورد طبيعت در آنِ واحد مطرح باشد . جسم مشخص خارجى نمىتواند در آنِ واحد ، هم معروض سواد و هم معروض بياض باشد ولى طبيعت جسم ، در آنِ واحد ، هم معروض بياض و هم معروض سواد است ، زيرا كثيرى از اجسام ، اسودند و - مقارن با اسوديت - كثيرى ديگر از اجسام به ضدّ آن اتصاف دارند و هر دو هم وجود دارند و مصداق طبيعت اجسام مىباشند . بنابراين فرمايش مرحوم آخوند قابل قبول نيست و عقلْ دلالت بر اين معنا ندارد كه « نكرهء در سياق نفى » دلالت بر عموم مىكند . بله ، عرف نكرهء در سياق نفى را مفيد عموم مىداند . قضيّهء « الطبيعة لا تنعدم إلّا بانعدام جميع أفرادها » چيزى نيست كه عقل برآن دلالت كند ولى عرف آن\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 334\r\n( 2 ) - قسمت اوّل اين قضيّه عبارت از جملهء « الطبيعة توجد بوجود فردٍ ما » است ، يعنى بين وجود طبيعت و عدم آن ، از نظر عقلْ فرق گذاشته شده است . به اين بيان كه براى حصول طبيعت ، يك فرد از آن طبيعت كفايت مىكند ولى در ناحيهء عدم آن بايد همهء افراد طبيعت منعدم شوند . به‌همين‌جهت ، امر متعلّق به حصول طبيعت ، با ايجاد يك فرد از طبيعتْ امتثال شده است ، مگر در جايى كه دليل قائم شود بر اين كه اكتفاء به يك فرد كافى نيست . ولى نهى متعلّق به طبيعت ، در صورتى مراعات شده است كه همهء افراد طبيعت ، ترك شده باشند .\r\n","page_name":" 181 ","page_number":181},
  {"content":"\r\n\r\nرا مىپذيرد . « 1 » لذا اختلاف ما با مرحوم آخوند در اصل دلالت نكره در سياق نفى بر عموم ، نيست بلكه اختلاف در اين است كه آيا عقل چنين معنايى را افاده مىكند يا عرف ؟ ما معتقديم در مورد نكرهء در سياق نفى ، دلالت عرفيه‌اى بر عموم وجود دارد ، شاهد اين مطلب ، فهم عقلاء و عرف از تعبيراتى مثل « لا رجل في الدار » است . البته بايد توجه داشت كه دلالت عرفى نكرهء در سياق نفى بر عموم ، به اين معنا نيست كه عرف يك چنين معنايى را به طور مستقيم از نكرهء در سياق نفى استفاده مىكند ، به گونه‌اى كه به وضع و تبادر برگشت كند ، بلكه مىخواهيم بگوييم : قاعدهء « الطبيعة لا تنعدم إلّا بانعدام جميع الأفراد » قاعده‌اى عرفى است . اكنون اين سؤال مطرح است كه آيا دلالت « نكرهء در سياق نفى » بر عموم ، نيازى به اطلاق و مقدّمات حكمت دارد ؟ در پاسخ اين سؤال مىگوييم : قاعدهء « الطبيعة لا تنعدم إلّا بانعدام جميع الأفراد » خواه ، قاعده‌اى عقلى باشد يا عرفى ، موضوع و صغراى خود را مشخّص نمىكند بلكه بايد ما موضوع را در اختيار آن قرار دهيم . اگر ما « طبيعت مطلقه » - مثل « طبيعت رجل » - را در اختيار قاعده بگذاريم ، قاعده به ما مىگويد : « اين طبيعت مطلقه ، در صورتى انعدام پيدا مىكند كه همهء افراد آن منعدم شده باشند » ، امّا اگر « طبيعت مقيّده » - مثل « طبيعت رجل عالم » - را در اختيار آن بگذاريم ، « لا تنعدم » هم در ارتباط با همين « طبيعت مقيّده » خواهد بود ، يعنى « طبيعت رجل عالم » در صورتى منعدم مىشود كه همهء افراد همين طبيعت - يعنى « طبيعت رجل عالم » - منتفى شده باشند . هيچ كبرايى متعرّض صغراى خود نيست . « كلّ متغيّر حادث » مىگويد : « هر متغيّرى حادث است » ولى به هيچ عنوان\r\n\r\n\r\n","description":"","footnote":"\r\n( 1 ) - امّا قسمت اوّل آن - يعنى « الطبيعة توجد بوجود فرد ما » - هم مورد قبول عقل و هم مورد قبول عرف است .\r\n","page_name":" 182 ","page_number":182},
  {"content":"\r\n\r\nتعرّضى به عالَم ندارد ، كه « آيا عالَم ، جزء مصاديق متغيّر است يا نه ؟ » بلكه اگر فرض كنيم متغيّر اصلًا مصداق نداشته باشد ، درهرصورت ، كبراى « كلّ متغيّر حادث » در جاى خودش درست است . همان‌طور كه « شريك الباري ممتنع » و « اجتماع الضدّين مستحيلٌ » درست است ، با اين كه امكان ندارد مصداقى براى شريك البارى و اجتماع ضدّين وجود داشته باشد . اينجاست كه ما - همانند مرحوم آخوند - عقيده داريم كه دلالت نكرهء در سياق نفى بر عموم ، به مقدّمات حكمت نيازمند است . يعنى اگر متكلّم بگويد : « لا رجل في الدار » و ما ترديد كنيم كه آيا « رجل مطلق » را اراده كرده يا « رجل مقيّد به علم » را ؟ در اينجا براى اثبات اطلاق هيچ راهى جز مقدّمات حكمت نداريم . و اساس مقدّمات حكمت اين است كه مولاى عاقل ، مختار ، متوجه و ملتفت ، در مقام بيان تمام خصوصيات بوده ولى در عين حال اشاره‌اى - چه به صورت متصل يا به صورت منفصل - به قيد عالم ننموده است . ما قبل از اين كه بخواهيم قاعدهء « الطبيعة لا تنعدم إلّا بانعدام جميع الأفراد » را در مورد « لا رجل في الدار » پياده كنيم ، بايد اطلاق و تقييد آن را ثابت كنيم . به عبارت ديگر : در نكرهء در سياق نفى ، بايد ابتدا متعلّق نفى را مشخّص كنيم تا محدودهء منفى و اطلاق و تقييد آن براى ما روشن شود ، در اين صورت قاعدهء مذكور مىگويد : اگر نفى به « طبيعت مطلقهء رجل » تعلّق گرفته باشد ، انتفاء « طبيعت مطلقهء رجل » به انتفاء جميع افراد رجل خواهد بود و اگر نفى به « طبيعت رجل مقيّده به علم » تعلّق گرفته بود ، انتفاء « طبيعت رجل مقيّده به علم » به انتفاء جميع افراد « رجل عالم » خواهد بود . پس چون اينجا پاى نفى و نهى در كار است ، بايد قبل از اين كه به سراغ كبرى برويم ، صغرى را مشخص كنيم و صغرى هم از راه مقدّمات حكمت ثابت مىشود و اگر در جايى مقدّمات حكمت ثابت نشود ، ما چه چيزى را در اختيار قاعده قرار دهيم ؟ آيا قاعده را در ارتباط با طبيعت مطلقه پياده كنيم يا در ارتباط با طبيعت مقيّده ؟ دليلى بر هيچ‌كدام نداريم .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nممكن است سؤال شود : چه فرقى بين عموم مستفاد از نكرهء در سياق نفى با عموم مستفاد از لفظ « كلّ » وجود دارد كه شما در يكى مقدّمات حكمت را لازم مىدانيد و در ديگرى لازم نمىدانيد ؟ در پاسخ مىگوييم : فرق اين است كه در نكرهء در سياق نفى ، هيچ صحبتى از افراد مطرح نيست . در « لا رجل في الدار » كلمهء « لا » بر نفى و « رجل » بر طبيعت دلالت مىكند و معناى « في الدار » هم روشن است . در نواهى هم همين‌طور است . در « لا تشرب خمراً » دو چيز داريم : يكى هيئت « لا تفعل » ، كه بر نهى دلالت مىكند و ديگرى « طبيعت خمر يا شرب خمر » . و به حسب دلالت لفظى ، هيچ‌گونه اشعارى نسبت به افراد و مصاديق وجود ندارد . به‌همين‌جهت ما بايد افراد را از طريق قاعدهء « الطبيعة لا تنعدم إلّا بانعدام جميع الأفراد » - كه خارج از محدودهء دلالت لفظى است - استفاده كنيم . يعنى صغرى و كبرايى به صورت زير ترتيب دهيم : صغرى : « لا رجل في الدار » كه دلالت بر نفى وجود طبيعت رجل در خانه مىكند . كبرى : انتفاء طبيعت ، به انتفاء جميع افراد آن طبيعت است . نتيجه : « لا رجل في الدار » دلالت بر انتفاء جميع افراد رجل در خانه مىكند . ولى اين مطلبى جداى از دلالت لفظى است . در محدودهء لفظ ، فرقى بين « لا رجل في الدار » با « أعتق رقبة » وجود ندارد . همان‌طور كه در « أعتق رقبة » پاى مقدّمات حكمت به ميان مىآيد ، در « لا رجل في الدار » هم بايد اطلاق را از راه مقدّمات حكمت استفاده كرد . در حالى كه در « أكرم كلّ عالمٍ » از ابتدا نظر روى افراد و مصاديق بود ، زيرا كلمهء « كلّ » به حسب وضع لغوى بر چنين معنايى دلالت مىكرد . و هنگامى كه پاى افراد به ميان آمد ، ديگر طبيعتْ مطرح نيست تا مجراى اطلاق و مقدّمات حكمت باشد . و براى دفع اين احتمال كه « شايد مولا مىخواسته « أكرم كلّ رجلٍ عالمٍ » بگويد و اشتباهاً « أكرم كلّ عالمٍ » گفته است » از « اصالة عدم الخطأ » - كه از اصول معتبر عقلائى است - استفاده مىكرديم .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nدر نتيجه نكرهء در سياق نفى ، به نظر ما دلالت عرفى بر عموم دارد ولى فرقش با « أكرم كلّ عالمٍ » اين است كه نكرهء در سياق نفى در صورتى مفيد عموم است كه قبلًا مقدّمات حكمت در آن جريان پيدا كرده باشد ولى در « أكرم كلّ عالمٍ » چون از ابتدا نظر به افراد دارد ، نيازى به مقدّمات حكمت وجود ندارند . اين فرق را ما از كلام حضرت امام خمينى رحمه الله استفاده كرديم .\r\n\r\n2 - محلّا به « ال »\r\nيكى از الفاظى كه دلالت آن بر عموم ، مورد اختلاف است ، « محلّا به ال » است .\r\n« محلّا به ال » گاهى مفرد و گاهى جمع است . در مورد « محلّا به ال » سه نظريه وجود دارد : 1 - مشهور بين اصوليين اين است كه مفرد محلّى به « ال » دلالت بر عموم ندارد ولى جمع محلّى به « ال » مفيد عموم است . « 1 » 2 - مرحوم آخوند معتقد است هيچ‌كدام مفيد عموم نيستند . « 2 » 3 - از كلمات بعضى استفاده مىشود كه هر دو مفيد عموم هستند . « 3 »\r\n\r\nتحقيق بحث در ارتباط با محلّى به « ال »\r\nبراى روشن شدن مطلب ، بايد هريك از مفرد و جمع را به طور جداگانه مورد بحث قرار مىدهيم :\r\n\r\n\r\n","description":"","footnote":"\r\n( 1 ) - حاشيه مرحوم مشكينى بر كفاية الاصول . رجوع شود به : كفاية الاصول با حاشيهء مرحوم مشكينى ، ج 1 ، ص 334\r\n( 2 ) - كفاية الاصول ، ج 1 ، ص 334 و 335\r\n( 3 ) - قال في المعالم ( ص 104 ) : « الجمع المعرّف بالأداة يفيد العموم حيث لا عهد و لا نعرف في ذلك مخالفاً . . . و أمّا المفرد المعرّف ، فذهب جمع من الناس إلى أنّه يفيد العموم و عزاه المحقّق إلى الشيخ . . . » .\r\n","page_name":" 185 ","page_number":185},
  {"content":"\r\n\r\n\r\n1 - مفرد محلّى به « ال » :\r\nدر باب مفرد - مثل ( أحلّ اللّه البيع ) - اگر كسى بخواهد مدّعى دلالت بر عموم باشد ، آيا دلالت آن چه نوع دلالتى است ؟ در اينجا دو احتمال وجود دارد : احتمال اوّل : اين است كه مدّعى عموم بخواهد از راه وضع ، چنين چيزى را ادعا كند . بررسى احتمال اوّل : در « أكرم كلّ عالمٍ » لفظ « كلّ » براى عموم استغراقى وضع شده است و در « أكرم أيّ رجل شئت » لفظ « أيّ » براى عموم بدلى و در « أكرم مجموع العلماء » لفظ « مجموع » - بنابراين كه ظهور در عموم مجموعى داشته باشد - براى عموم مجموعى وضع شده است ، امّا در ( أحلّ اللّه البيع ) چه چيزى براى دلالت بر عموم وضع شده است ؟ كلمهء « بيع » قبل از اين كه مدخول « ال » قرار گيرد ، همانند كلمهء « انسان » است و همان‌طور كه « انسان » براى نفس طبيعت و ماهيت وضع شده « بيع » هم براى نفس طبيعت و ماهيّت وضع شده است و هرچند « بيع » داراى وجود اعتبارى و « انسان » داراى وجود حقيقى است ، ولى از جهت اين كه موضوع له در هر دو عبارت از طبيعت و ماهيت است ، فرقى بين آن دو وجود ندارد . معانى « ال » هم مشخّص است و در هيچ‌يك از كتاب‌هاى ادبيات و لغت ، معنايى به عنوان « عموم » براى « ال » مطرح نشده است . ممكن است كسى بگويد : اين مجموع ، براى دلالت بر عموم وضع شده است .\r\nالبته مراد از مجموع ، خصوص « البيع » نيست ، بلكه مراد طبيعتى است كه معرّف به ال شده باشد . و چنين چيزى شامل « البيع » هم مىشود . در پاسخ مىگوييم : اين احتمال را بر حسب مقام ثبوت نمىتوان نفى كرد ، ولى از نظر مقام اثبات ، دليل بر خلاف آن داريم . و دليل ما بر خلاف اين مسئله ، عبارت از تبادر است ، زيرا معنايى كه از « كلّ انسان » استفاده مىشود ، از « الإنسان » استفاده نمىشود . و اگر دلالت لفظى در كار باشد و « ال » به معناى « كلّ » باشد ، بايد فرقى بين\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n( أحلَّ اللّه البيع ) و « أحلّ اللّه كلّ بيع » نباشد ، در حالى كه متبادر عرفى و آنچه به ذهن انسان مىآيد اين است كه بين اين دو عبارت فرق وجود دارد . در ( أحلّ اللّه البيع ) حكم روى طبيعت و در « أحلّ اللّه كلّ بيع » ، حكم روى افراد رفته است . و اگر « ال » بخواهد بر معناى « كلّ » دلالت كند ، بايد جايى كه « ال » وجود دارد ، خارج از دايرهء اطلاق بوده و داخل در دايرهء عموم باشد ، در حالى كه ما ملاحظه مىكنيم بسيارى از موارد كه فقهاء و اصوليين به اطلاق تمسك كرده‌اند ، جايى است كه طبيعتْ مدخول « ال » قرار گرفته است . اگر « أكرم العالم » بخواهد همانند « أكرم كلّ عالمٍ » به دلالت وضعى لفظى بر عموم دلالت كند ، بايد همان‌طور كه « أكرم كلّ عالمٍ » براى افادهء عموم ، نيازى به مقدّمات حكمت ندارد ، « أكرم العالم » هم براى افادهء عموم ، نيازى به مقدّمات حكمت نداشته باشد ، در حالى كه شايد هشتاد درصد از مواردى كه فقهاء و اصوليين به عنوان مطلق مطرح مىكنند همين مفرد معرّف به « ال » است . از اينجا معلوم شود كه « ال » هيچ‌گونه دلالت وضعى لفظى بر عموم ندارد . احتمال دوّم : اين است كه مراد از عموم ، همان اطلاق شمولى باشند . توضيح : مرحوم آخوند مطلق را بر دو قسم مىداند : شمولى و بدلى . ما اين مطلب را انكار كرديم و گفتيم : شموليت ، مساوق با افراد و مصاديق است .\r\nدر حالى كه در باب مطلق ، آنچه كه بعد از جريان مقدّمات حكمت ثابت مىشود اين است كه نفس طبيعت ، متعلّق حكم است . ولى لازمهء تعلّق حكم به طبيعت اين است كه هرجا مصداقى براى طبيعت پيدا شد ، حكم برآن منطبق شود ، امّا متعلّق حكم به حلّيت در ( أحلَّ اللّه البيع ) عبارت از « كلّ بيع » نيست . « كلّ بيع » ناظر به افراد و مصاديق است و در باب مطلق ، نتيجهء مقدّمات حكمت اين است كه « البيع » - يعنى طبيعت و ماهيّت بيع - تمام الموضوع براى حكم است و هيچ توجّه و تعرّضى نسبت به افراد ندارد و نمىتواند هم تعرّضى نسبت به افراد داشته باشد ، زيرا اگر بخواهد دلالتى داشته باشد بايد يا به صورت مطابقه باشد يا تضمّن و يا التزام ، در حالى كه زيد ، نه تمام موضوع له لفظ انسان و نه جزء موضوع له آن و نه لازم موضوع له آن است . بلكه زيد ،\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nفقط مصداق انسان است . يعنى اين طبيعت ، با زيد اتحاد وجودى دارند و زيد ، مصداق براى اين طبيعت است . مصداقيّت و فرديّت ، يك معنا و مدلوليّت و دلالت ، معناى ديگرى است . زيد ، با وجود اين كه فردى براى انسان است - به طورى كه قضيّهء حمليّهء « زيدٌ إنسان » صحيح است - ولى در عين حال ، مدلول انسان نيست و لفظ انسان هيچ دلالتى بر زيد ندارد . در نتيجه معناى اطلاق در ( أحلّ اللّه البيع ) شمول نيست . كلمهء شمول ، مرادف با عموم است . عموم ، دلالت بر افراد مىكند ولى اطلاق هيچ دلالتى بر افراد ندارد . بله ، اگر كسى تقسيم اطلاق به شموليت و بدليت را - كه ما آن را انكار كرديم - بپذيرد ، ممكن است حرف كسانى را كه مفرد معرّف را دالّ بر عموم مىدانند توجيه كرده و بگويد : « اينان مقصودشان از عموم ، همان اطلاق شمولى است » . البته اين توجيه است و الّا افرادى مثل مرحوم آخوند با وجود اين كه تقسيم اطلاق به شمولى و بدلى را پذيرفته‌اند ، در ما نحن فيه مىگويند : « نه مفرد معرّف به « ال » دلالت بر عموم مىكند و نه جمع معرّف به « ال » » . از اينجا معلوم مىشود كه مقصود اينان از عموم ، غير از اطلاق شمولى است . در نتيجه مفرد معرّف به « ال » جنس نه دلالت وضعى بر عموم دارد و نه از راه اطلاق شمولى مىتواند مفيد عموم باشد . و اساس مسئله همان فهم عرفى و تبادر نزد عرف است كه بين ( أحلّ اللّه البيع ) و « أحل اللّه كلّ بيع » فرق مىگذارد ، در حالى كه اگر مفرد معرّف به « ال » دلالت بر عموم مىكرد ، نبايد هيچ فرقى بين اين دو تعبير وجود داشته باشد .\r\n\r\n2 - جمع محلّى به « ال » :\r\nمرحوم آخوند معتقد است جمع محلّى به « ال » - همانند مفرد محلّى به « ال » - مفيد عموم نيست و دليل مشترك ايشان همان چيزى است كه ما در مورد مفرد محلّى به « ال » مطرح كرديم ولى در جمع ، تقريب بيشترى دارد و مىفرمايد : در جمع محلّى به « ال » - مانند\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n« العلماء » - اگر كسى بخواهد مدّعى عموم شود ، آيا چه چيزى دلالت بر عموم مىكند ؟ روشن است كه « ال » نمىتواند مفيد عموم باشد ، زيرا در هيچ‌يك از كتاب‌هاى ادبيات و لغت ، معنايى به عنوان « عموم » براى « ال » مطرح نشده است . مدخول « ال » هم جمع است و حد اقل جمع ، از نظر نحو عبارت از سه و از نظر منطق عبارت از دو است . بنابراين كلمهء « علماء » - با قطع نظر از « ال » - قابل تطبيق بر سه عالم يا دو عالم است . كجاى آن دلالت بر همهء علماء مىكند ؟ مرحوم آخوند سپس مىفرمايد : « امّا اين كه جمع محلّى به « ال » براى دلالت بر عموم وضع شده باشد ، « 1 » قابل قبول نيست و چنين وضعى در اينجا وجود ندارد » . « 2 » ما در پاسخ مرحوم آخوند مىگوييم : ظاهر اين است كه احتمال سوم را نمىتوان انكار كرد ، زيرا اگر بخواهيم آن را انكار كنيم ، بايد بگوييم : « فرقى بين ( أحلّ اللّه البيع ) و « أحلّ اللّه البيوع » نيست » ، در حالى كه ما با مراجعه به ذهن عرفى خودمان و اذهان ديگران در مىيابيم كه در « أحلّ اللّه البيوع » معنايى زايد بر ( أحلّ اللّه البيع ) وجود دارد و آن معناى زايد ، همان دلالت بر عموم است . لذا هيچ بعيد نيست كه با توجه به تبادر و تفاهم عرفى ، قائل به تفصيل شده و جمع محلّى به « ال » را مفيد عموم دانسته و مفرد محلّى به « ال » را مفيد عموم ندانيم .\r\n\r\nآيا جمع محلّى به « ال » بر كدام يك از اقسام عموم دلالت دارد ؟\r\nاگر ما قائل شديم كه جمع محلّى به « ال » مفيد عموم است ، اين بحث پيش مىآيد كه آيا بر كدام يك از اقسام عموم - استغراقى ، مجموعى و بدلى - دلالت دارد ؟\r\n\r\n\r\n","description":"","footnote":"\r\n( 1 ) - يعنى واضع ، كلّى جمع محلّى به « ال » را براى عموم وضع كرده باشد . در اين صورت ، « البيوع » يك مصداق آن و « العلماء » مصداق ديگر آن مىباشد .\r\n( 2 ) - كفاية الاصول ، ج 1 ، ص 334 و 335\r\n","page_name":" 189 ","page_number":189},
  {"content":"\r\n\r\nچه‌بسا گفته مىشود : در اينجا دو خصوصيت وجود دارد كه ما را وادار مىكند « أكرم العلماء » را بر عموم مجموعى حمل كنيم : خصوصيت اوّل : اين است كه در اينجا مدخول « ال » عبارت از طبيعت نيست ، « 1 » اينجا « ال » بر جمع داخل شده و اثر آن اين است كه اگر جمع ، بدون « ال » بود ، ما به همان اقلّ جمع - يعنى سه - اكتفا مىكنيم ، امّا وقتى « ال » آمده ، ديگر نبايد پاى اقلّ جمع را به ميان آوريم بلكه جمع محلّى به « ال » بر عموم دلالت دارد . به عبارت ديگر :\r\nنقش « ال » اين است كه مرتبهء اقلّ جمع و مراتب متوسّط در جمع را كنار زده و بالاترين مرتبهء آن را افاده مىكند . خصوصيت دوّم : خصوصيت اصل جمع است و آن اين است كه بين افراد جمع ، ارتباط و انسجام وجود دارد . « 2 » در نتيجه « أكرم العلماء » مغاير با « أكرم كلّ عالمٍ » است . « أكرم كلّ عالم » بر عموم استغراقى و « أكرم العلماء » بر عموم مجموعى دلالت دارد . ما در پاسخ اين حرف مىگوييم : مبناى اين حرف اين است كه « هرجا پاى جمع مطرح باشد ، حالت ارتباط و انسجام وجود دارد » . و اين مبنا باطل است ، زيرا : اوّلًا : اگر مولا به جاى جمع محلّى به « ال » ، جمع مضافى - مثل « أكرم علماء البلد » - را مطرح كرد ، هرچند اقلّ جمع عبارت از سه است و علماء البلد با اقلّ جمع تطبيق مىكند ، ولى آيا اينجا هم حالت ارتباط و انسجامى وجود دارد ، به گونه‌اى كه اگر مكلّف ، فقط دو نفر را اكرام كرد - و اقلّ جمع تحقّق پيدا نكرد - هيچ‌گونه موافقتى از او تحقّق پيدا نكرده باشد ؟ روشن است كه در اينجا نسبت به آن دو نفر موافقت\r\n\r\n\r\n","description":"","footnote":"\r\n( 1 ) - بر خلاف كلمهء « كلّ » كه مدخول آن عبارت از طبيعت بوده و « كلّ » هم دلالت بر استيعاب افراد طبيعت مىكرد .\r\n( 2 ) - اين خصوصيت در مورد مفرد معرّف به « ال » مطرح نمىشود ، حتى اگر مفرد معرف به « ال » را مفيد عموم بدانيم ، زيرا در اين صورت « ال » بر طبيعت داخل شده و بين افراد طبيعت ، ارتباط و انسجامى وجود ندارد .\r\n","page_name":" 190 ","page_number":190},
  {"content":"\r\n\r\nحاصل شده است ولى مكلّف بايد شخص سوّمى را هم اكرام مىكرد . مثل جايى كه مولا بگويد : « أكرم زيداً و عَمراً و بكراً » و مكلّف فقط زيد و عَمرو را اكرام كند و نسبت به اكرام بكر ، از خود موافقتى نشان ندهد . در اينجا نمىتوان گفت : « هيچ موافقتى از ناحيهء عبد صورت نگرفته است » . لذا در جمع همان خصوصيت اوّل معتبر است . جمع ، بر كثرت دلالت مىكند و حد اقلّ آن عبارت از سه است و خصوصيت ارتباط و اتصال اعتبار ندارد . اگر مولا به عبدش بگويد : « علماى شهر را دعوت كن » و علماى شهر پنجاه نفر باشند ولى عبد چهل نفر آنان را دعوت كند ، عرف مىگويد : نسبت به چهل نفر ، موافقت و نسبت به ده نفر مخالفت شده است نه اين كه در اينجا - همانند جايى كه هيچ‌كس را دعوت نكرده - به طور كلّى مخالفت شده باشد . در نتيجه اگر ما جمع محلّى به « ال » را مفيد عموم بدانيم ، دليلى نداريم كه آن را بر عموم حمل كنيم . ثانياً : اگر « العلماء » به تنهايى دلالت بر عام مجموعى داشته باشد ، لازمه‌اش اين است كه اگر مولا بگويد : « أكرم مجموع العلماء » ، اين كلام مولا ، داراى تأكيد بوده و تكرارى در كلام مولا ملاحظه شود . در حالى كه ظاهر اين است كه در اينجا تأكيد و تكرارى وجود ندارد . ظاهر اين است كه دلالت « العلماء » بر عموم ، شبيه دلالت « كلّ عالم » است ، مگر اين كه كلمهء « مجموع » و امثال آن مطرح شود و قرينه بر ارادهء عموم مجموعى باشد . نتيجهء بحث در مورد جمع محلّى به « ال » : از آنچه گفته شد معلوم گرديد كه : اوّلًا : جمع محلّى به « ال » مفيد عموم است . ثانياً : عموم آن ، عموم استغراقى است نه مجموعى .\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nشك در عروض تخصيص زايد ، بر عام\r\nترديدى نيست كه در صورت شكّ در اصل تخصيص عام ، به اصالة العموم - كه از اصول لفظيهء عقلائيه است - مراجعه مىشود . بحث در اين است كه اگر عامّى با يك مخصِّص - متصل يا منفصل - تخصيص خورده باشد و ما در مورد دليل مخصِّص هيچ شبهه‌اى - مفهوميه يا مصداقيه - نداشته باشيم « 1 » ولى شك كنيم كه آيا مخصِّص ديگرى هم - در رديف مخصِّص اوّل - وجود دارد يا نه ؟ آيا حجّيت يك چنين عامّى ، نسبت به ماعداى آن تخصيص قطعى ، محفوظ است ؟ يا اين كه آن تخصيص قطعى ، به عام ضربه وارد كرده و عام نسبت به تخصيص زايد ، حجيتى ندارد ؟ و يا در اينجا تفصيل وجود دارد ؟ در اينجا سه نظريه وجود دارد : 1 - جواز تمسك به اصالة العموم مطلقا . 2 - عدم جواز تمسك مطلقا .\r\n\r\n\r\n","description":"","footnote":"\r\n( 1 ) - مثلًا « أكرم العلماء » به وسيلهء « لا تكرم الفسّاق » تخصيص خورده باشد و هم معناى فسق براى ما روشن باشد و هم مصاديق آن .\r\n","page_name":" 193 ","page_number":193},
  {"content":"\r\n\r\n3 - تفصيل بين مخصِّص متّصل و منفصل و جواز تمسك در اوّل و عدم جواز تمسك در دوّم . منشأ اختلاف اين است كه آيا تخصيص عام ، مستلزم مجازيت در دليل عام است يا نه ؟ قائلين به استلزام معتقدند : تخصيص عام ، كاشف از اين است كه عام در معناى حقيقى خودش استعمال نشده و چنين چيزى مستلزم مجازيت در عام است . و لازمهء مجازيت ، عدم جواز تمسك به عام است ، زيرا دايرهء مجاز توسعه دارد و ما در اينجا نمىدانيم كدام معناى مجازى اراده شده است تا به آن تمسك كنيم . قائلين به عدم استلزام مىگويند : « أكرم العلماء » خواه تخصيص بخورد يا تخصيص نخورد ، در همان معناى حقيقى خودش - يعنى عموم - استعمال شده و آنچه خارج شده ، مربوط به ارادهء جدّى مولاست و در ارادهء استعمالى مولا هيچ‌گونه تفاوتى نيست . امّا قائلين به تفصيل مىگويند : اگر مولا بگويد : « أكرم العلماء إلّا الفسّاق منهم » هيچ‌گونه تجوّزى در كار نيست و تمسك به اين عموم مانعى ندارد ولى تخصيص عام با مخصِّص منفصل ، موجب مجازيت در عام است و در صورت شك در تخصيص زايد ، نمىتوان به عموم « أكرم العلماء » عمل كرد .\r\n\r\nتحقيق در مسئله\r\nاگرچه در بحث « حقيقت و مجاز » به طور مفصّل پيرامون مجاز بحث كرديم ، ولى در اينجا لازم است - از باب مقدّمه - بحثى دربارهء ماهيت مجاز داشته باشيم .\r\n\r\nماهيت مجاز چيست ؟\r\nمشهور عقيده دارند كه مجاز ، استعمال لفظ در غير ما وضع له است ، در مقابل\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nحقيقت ، كه استعمال لفظ در ما وضع له است . « 1 » روى اين مبنا ، اختلاف بين حقيقت و مجاز ، در مستعمل فيه است . استعمال لفظ اسد ، در حيوان مفترس ، استعمال حقيقى و در رجل شجاع - به قرينهء مشابهت كه واضع اجازه داده است - استعمال مجازى خواهد بود . سكّاكى نظريه‌اى را در مقابل مشهور ابداع كرده و در مورد خصوص استعاره - كه يكى از دو قسم مجاز است - « 2 » مىگويد : استعاره ، استعمال لفظ در غير ما وضع له نيست . شما وقتى اسد را در رجل شجاع استعمال مىكنيد ، اين گونه نيست كه لفظ اسد ، مستقيماً در رجل شجاع استعمال شده باشد ، بلكه در اينجا در يك امر عقلى و مربوط به معنا تصرف شده است و آن تصرف اين است كه شما براى معناى اسد دو نوع فرد قائل شده‌ايد : يك فرد حقيقى و واقعى كه همان حيوان مفترس است كه در جنگل‌ها سكونت دارد ، و يك فرد ادعايى ، كه عبارت از رجل شجاع است . روى اين مبنا ، در استعمال مجازى شما از معناى حقيقى غافل نيستيد بلكه براى معناى حقيقى ، توسعه‌اى ادعايى قائل شده‌ايد و ادعا كرده‌ايد رجل شجاع هم داخل در موضوع له لفظ اسد است ، البته دخول ادعايى نه حقيقى . « 3 » مرحوم شيخ محمد رضا نجفى اصفهانى در كتاب « وقاية الأذهان » در اين زمينه تحقيق بسيار جالب و شيوايى ارائه كرده‌اند كه اين تحقيق مورد قبول حضرت امام خمينى رحمه الله قرار گرفته است .\r\n\r\n\r\n","description":"","footnote":"\r\n( 1 ) - مفتاح العلوم ، ص 155 ، المطوّل ، ص 353 ، قوانين الاصول ، ج 1 ، ص 13 ، الفصول الغرويّة في الأُصول الفقهيّة ، ص 14 ، شروح التلخيص ، ج 4 ، ص 22 - 26\r\n( 2 ) - مجاز بر دو قسم است : استعاره : مجازى است كه علاقهء آن علاقهء مشابهت باشد . مرسل : مجازى است كه در آن از ساير علايق مجازى وجود داشته باشد .\r\n( 3 ) - مفتاح العلوم ، ص 156\r\n","page_name":" 195 ","page_number":195},
  {"content":"\r\n\r\nايشان مىفرمايد : در هيچ‌كدام از مجازات - چه استعاره يا مجاز مرسل - استعمال لفظ در غير ما وضع له نيست ، زيرا اگر مجازْ استعمال لفظ در غير ما وضع له باشد ، « رأيت أسداً يرمي » به معناى « رأيت رجلًا شجاعاً » بوده و اضافه‌اى برآن نخواهد داشت ، در اين صورت سؤال مىشود كه چه انگيزه‌اى براى اين كار وجود دارد ؟ چرا متكلّم از اوّل ، « رأيت رجلًا شجاعاً » را نگفت ؟ چرا ابتدا با گفتن « اسد » ذهن ما را به سوى جنگل‌ها كشاند و سپس با گفتن « يرمي » اين انحراف را برگرداند ؟ از اينجا مىفهميم كه در « رأيت أسداً يرمي » معنايى اضافه بر « رأيت رجلًا شجاعاً » وجود دارد . توضيح اين كه استعمالات مجازى ، ناشى از دواعى و انگيزه‌هايى است كه استعمال‌كننده را وادار به چنين استعمالى مىكند . و آن دواعى معمولًا يك خصوصيات و لطائف معنوى است كه اگر مسئله بخواهد به صورت حقيقت مطرح شود ، آن لطائف تحقّق پيدا نمىكند . كسى كه از « رجل شجاع » به « اسد » تعبير مىكند ، مىخواهد نكتهء زايدى بيش از « رأيت رجلًا شجاعاً » را در اختيار مستمع قرار دهد . حتى در بعضى از موارد اگر انسان بخواهد اين نكتهء زايد را ناديده بگيرد ، بايد ملتزم به غلط بودن استعمال بشود . مثلًا در شعر : قامت تظلِّلُني و من عجبٍ شمس تُظَلِّلني من الشّمسِ شاعر در مقام تعريف از محبوبهء خودش مىگويد : محبوبهء من ايستاده و مىخواهد مرا زير سايهء خود قرار داده و از نور خورشيد حفظ كند و اين براى انسان تعجب‌آور است كه خورشيدى بخواهد انسان را زير سايه قرار داده و از حرارت خورشيد ديگر محافظت كند . ما اگر بخواهيم اين شعر را بر اساس حرف مشهور معنا كنيم ، كذب خواهد بود ، زيرا بنا بر حرف مشهور ، شمسِ اوّل ، در محبوبهء شاعر - كه مثلًا نام او « هند » است - استعمال شده است و هيچ جاى تعجّب نيست كه انسانى بين خورشيد و انسان ديگر حايل شده و ايجاد سايه كند . در اين صورت تعبير « من عجب » كذب خواهد بود . امّا اگر شمس در همان معناى حقيقى خودش استعمال شده باشد جايى براى تعجّب وجود دارد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو يا جملهء معروف « أسدٌ عليّ و في الحروب نعامةٌ » اگر بخواهد طبق حرف مشهور معنا شود ، معناى جالبى پيدا نخواهد كرد ، زيرا معناى غير موضوع له اسد و نعامة ، همان زيد است ، يعنى « زيد وقتى در مقابل من قرار مىگيرد ، شجاع است ولى وقتى پاى جنگ به ميان مىآيد ضعيف است » . اين معنا ، معناى جالبى نخواهد بود .\r\nبلكه قائل مىخواهد بگويد : « زيد وقتى در مقابل من قرار مىگيرد ، اسد است ولى وقتى پاى جنگ به ميان مىآيد نعامه است » . متكلّم مىخواهد با اين بيان ، ذهن ما را متوجه معناى حقيقى اسد و نعامه بنمايد . لذا ما ناچاريم همان مطلبى را كه سكّاكى در مورد استعاره مطرح كرده ، در مورد همهء مجازات بپذيريم . صاحب كتاب « وقاية الأذهان » مىفرمايد : بعيد است كه سكّاكى با آن عظمت و علوّ شأنى كه در علم بلاغت داشته است ، بخواهد محدودهء كلام خودش را خصوص استعاره قرار دهد . بلكه ظاهراً ايشان استعاره را از باب مثال مطرح كرده است و ما هرچه فكر مىكنيم ، در اين جهت ، فرقى بين استعاره و ساير مجازات نمىبينيم ، مثلًا در آيهء شريفهء ( و اسأل القرية الّتى كنّا فيها و العير الّتى أقبلنا ) « 1 » كه علاقه‌اش علاقهء مشابهت نيست همين مطلب جريان پيدا مىكند . توضيح : هنگامى كه برادران يوسف عليه السلام از پدر خود در خواست كردند كه برادر ديگرشان را به همراه آنان بفرستند ، حضرت يعقوب عليه السلام از آنان پيمان گرفت كه او را سالم نزد پدر برگردانند . وقتى با نقشهء يوسف عليه السلام برادرش نزد او ماند و آنان دست خالى نزد يعقوب عليه السلام آمدند ، يعقوب عليه السلام از آنان سراغ برادر ديگر را گرفت . آنان در جواب گفتند :\r\n« برادر ما سرقت كرده و او را به جرم سرقت بازداشت كرده‌اند » سپس ديدند پدر اين حرف را نمىپذيرد و بايد شاهدى براى مدّعاى خودشان اقامه كنند ، لذا گفتند : ( و اسأل\r\n\r\n\r\n","description":"","footnote":"\r\n( 1 ) - يوسف : 82\r\n","page_name":" 197 ","page_number":197},
  {"content":"\r\n\r\nالقرية الّتى كنّا فيها ) . « 1 » مشهور مىگويد : سؤال از « اهل قريه » است در آيهء شريفه ، يا مجاز حذف صورت گرفته و يا قرينهء حالّ و محلّ وجود دارد ، زيرا « اهل قريه » به عنوان « حالّ » در قريه هستند . در حالى كه مقصود آيهء شريفه ، اين نيست . بلكه آنان مىخواستند مطلب بالاترى را نزد پدر خود مطرح كنند . آنان مىخواستند بگويند : مسألهء سرقت برادر ما آن‌قدر روشن است كه حتى در و ديوار قريه هم برآن شهادت مىدهند . همه شاهد بودند كه پيمانهء ملك كه مفقود شده بود در ظرف مخصوص اين برادر پيدا شد . آيا سكّاكى كه اين نكتهء جالب را در مورد استعاره مطرح مىكند ، وقتى به اينجا مىرسد ، از مشهور تبعيت مىكند و مىگويد : در اينجا « القرية » در « أهل القرية » استعمال شده و مجاز حذف يا مجاز مرسل به علاقهء حالّ و محلّ صورت گرفته است ؟ اگر چنين باشد از سكّاكى سؤال مىكنيم : پس استعاره چه خصوصيتى دارد كه در مورد آن با مشهور مخالفت مىكنيد ؟ لذا سكّاكى اگرچه در ظاهر استعاره را مطرح كرده ولى در باطن ، همين تعميم را قبول دارد . « 2 » فرق نظريهء فوق با نظريهء سكّاكى : بر نظريهء سكّاكى اشكالاتى وارد است كه بر كلام صاحب كتاب « وقاية الأذهان » وارد نيست . از جمله اين اشكالات عبارتند از : اشكال اوّل : سكّاكى مىگويد : « اسد ، اسم جنس است و براى ماهيت اسد ، دو فرد وجود دارد : فرد حقيقى و فرد ادّعايى » . از سكّاكى سؤال مىكنيم : در اعلام شخصيّه چه مىكنيد ؟ « حاتم » عَلَم براى فرد معين - يعنى حاتم طائى - است و براى كلّى وضع نشده است تا بتوانيم آن را داراى دو\r\n\r\n\r\n","description":"","footnote":"\r\n( 1 ) - يوسف : 82\r\n( 2 ) - وقاية الأذهان ، ص 103 - 135\r\n","page_name":" 198 ","page_number":198},
  {"content":"\r\n\r\nفرد - حقيقى و ادّعايى - بدانيم پس بر چه اساسى گفته مىشود : « فلان شخص ، حاتم است » ؟ اينجاست كه خود سكّاكى هم دچار اشكال مىشود . تفتازانى در اين زمينه تأويلى مطرح كرده است و آن تأويل اين است كه ما حاتم را از محدودهء علم شخصى بيرون آورده و آن را به معناى « جواد » بدانيم ، در اين صورت - همانند اسد - معنايى كلّى پيدا مىكند ، سپس براى آن افراد حقيقيّه و افراد ادعائيّه را مطرح مىكنيم . « 1 » ولى اين توجيه تفتازانى داراى اشكال است . چه كسى اجازه داده كه حاتم را - كه براى شخص معيّن خارجى وضع شده - از معناى حقيقى و جزئى خودش بيرون برده و معنايى كلّى براى آن در نظر بگيريم ؟ حاتم به معناى « جواد » نيست . وقتى پدر حاتم او را چنين نامى نهاد ، اصلًا نمىدانست كه فرزندش روزى اتصاف به جود و سخاوت پيدا خواهد كرد . پس ، بر چه اساسى بياييم آن را به معناى « جواد » بدانيم . بنابراين سكّاكى در باب اعلام شخصيّه با مشكل مواجه خواهد شد . اشكال دوّم : در مورد اسماء اجناس نيز كلام سكّاكى داراى اشكال است . سكّاكى براى ماهيت اسد دو فرد - حقيقى و ادعايى - مطرح مىكند ، در حالى كه مصاديق آن ماهيتى كه لفظ اسد براى آن وضع شده ، همان افراد حقيقيّه مىباشند و افراد ادعائيه ، جزء ماهيت موضوع له لفظ اسد نيستند . بنابراين اگر سكّاكى بخواهد براى ماهيت اسد ، فردى ادعايى درست كند ، بايد موضوع له لفظ اسد را تغيير دهد و چنين چيزى استعمال لفظ در غير ما وضع له است و به حرف مشهور برگشت مىكند . امّا بنا بر مبناى ما ( صاحب كتاب « وقاية الأذهان » ) اين اشكالات وارد نيست ، زيرا بر اساس مبناى ما ، در معناى حاتم هيچ‌گونه تصرّفى صورت نگرفته است و حاتم - از جهت ارادهء استعمالى - در همان رجل مشخّص خارجى استعمال مىشود ولى بعد از تمام شدن استعمال ، ادّعا مىكنيم كه « اين حاتم ، زيد است » و « زيد ، حاتم است » . در\r\n\r\n\r\n","description":"","footnote":"\r\n( 1 ) - مختصر المعانى ، ج 2 ، ص 73\r\n","page_name":" 199 ","page_number":199},
  {"content":"\r\n\r\nاينجا ادّعايى خارج از دايرهء استعمال - نه در رتبهء مقدّم برآن - مطرح است . در « زيد حاتم » هم زيد و هم حاتم ، در معناى خودشان استعمال شده‌اند . ولى فرق « زيد حاتم » و « زيد ابن عمروٍ » اين است كه در « زيد ابن عمروٍ » حمل حقيقى و بر اساس يك هوهويت واقعى است و در « زيد حاتم » حمل بر اساس يك ادّعا و بر پايهء امرى كه لطافت و ظرافت به آن بستگى دارد ، پايه‌گذارى گرديده است . و اگر حاتم را به معناى « جواد » بدانيم ، ظرافت « زيد حاتم » را نمىتواند افاده كند . در مورد « زيد أسد » نيز هيچ‌گونه تصرّفى در معناى اسد صورت نگرفته است ، بلكه هم زيد و هم اسد در معناى خودشان استعمال شده‌اند ولى در رتبهء متأخر از آن ، ادّعا مىشود كه « اين رجل شجاع ، همان حيوان مفترس است » و به عبارت ديگر : ادّعا مىكنيم كه « زيد متّصف به شجاعت ، مصداق حيوان مفترس است » امّا نه اين كه مصداقيت در ارتباط با معناى موضوع له اسد باشد بلكه موضوع له و مستعمل فيه اسد ، همان معناى حقيقى خودش مىباشد ولى ادّعا كرده‌ايم كه رجل شجاع هم داخل در همين معناى موضوع له و مستعمل فيه است . بنابراين هيچ ضربه‌اى به موضوع له و مستعمل فيه وارد نمىشود . و در اين رابطه فرقى بين مجاز در كلمه - مثل « رأيت أسداً يرمي » - و مجاز در اسناد - مثل « زيد أسد » - وجود ندارد . ما در استعمالات مجازى ، تحويل و تحوّل را در ارتباط با معانى مىدانيم ، در حالى كه مشهور - كه محقق خراسانى رحمه الله هم از جملهء آنان است - عقيده دارند كه استعمالات مجازى ، جابجا كردن لفظ است . مشهور معتقدند ما به جاى اين كه « رأيت رجلًا شجاعاً » بگوييم ، لفظ اسد را استعمال كرده‌ايم و اسد هم در غير معناى موضوع له خودش استعمال شده است ولى واضع به ما اجازه داده است كه اگر در موردى علايق مجازى وجود داشت ، مثلًا انسانى در شجاعت شبيه اسد شد ، لفظى را كه براى اسد وضع شده ، به صورت مجاز در مورد آن انسان استعمال كنيم . بنابراين طبق نظريهء مشهور ، استعمالات مجازى سر و كارش با الفاظ است .\r\nلفظى - به جهت مشابهت در معنا - جاى لفظ ديگرى را پر كرده است ، امّا از نظر\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاستعمال و مستعمل فيه مىتوانستيم بگوييم : « رأيت رجلًا شجاعاً » ولى به جاى « رجلًا شجاعاً » لفظ « اسد » را آورده‌ايم و اين مستلزم خلوّ از لطافت و در بعضى موارد مستلزم كذب است . « 1 » اكنون كه از مقدّمهء فوق فارغ شديم ، به اصل بحث برمىگرديم : بحث در اين بود كه :\r\n\r\nآيا تخصيص عام ، مستلزم مجازيت در عام است ؟\r\n\r\nنظريهء صاحب كتاب « وقاية الأذهان »\r\nبنا بر مبناى صاحب كتاب « وقاية الأذهان » در باب مجاز ، ما ملاحظه مىكنيم كه اگر مولا بگويد : « أكرم كلَّ عالمٍ » و سپس با دليل منفصلى - كه قائلين به مجازيت ، بيشتر روى آن تكيه مىكنند - بگويد : « لا تكرم الفساق من العلماء » ، اگر بخواهيم مسألهء مجازيت را مطرح كنيم ، بايد بگوييم : مولا وقتى « أكرم كلَّ عالمٍ » را مطرح مىكند ، اگرچه مستعمل فيه او « كلّ عالم » است ولى « كلّ عالمٍ » را بر « عالم غير فاسق » تطبيق كرده است . يعنى همان‌طور كه ادعا مىكرد « رجل شجاع » ، « حيوان مفترس » است . در اينجا - چون جنبهء نفى دارد - گويا ادعا مىكند كه « عالم فاسق ، عالم نيست » . ولى مطرح كردن مجازيت به اين صورت درست نيست ، زيرا وجداناً ما وقتى حكم عامى را صادر مىكنيم و سپس با دليل منفصلى آن را محدود مىكنيم ، اين محدوديت فقط استثناى از حكم است نه اين كه در ارتباط با موضوع آن دخل و تصرفى كرده باشيم ، مخصوصاً در اينجا كه مولا گفته است : « لا تكرم الفساق من العلماء » و « العلماء » را به دنبال « مِنْ » تبعيضيّه ذكر مىكند ، معنايش اين مىشود كه علما بر دو قسمند : عدول و فسّاق . و هيچ‌گونه ادعايى نشده كه « فاسق ، عالم نيست » بلكه عالم فاسق از وجوب اكرام - كه جنبهء حكمى دارد - استثناء شده است . مثلًا آيهء شريفهء\r\n\r\n\r\n","description":"","footnote":"\r\n( 1 ) - وقاية الأذهان ، ص 103 - 135\r\n","page_name":" 201 ","page_number":201},
  {"content":"\r\n\r\n( و حرَّم الربا ) « 1 » كه به معناى حرمت وضعى و بطلان رباست ، « 2 » وقتى در كنار ( أوفوا بالعقود ) قرار مىگيرد ، معنايش اين مىشود كه « عقد ربا ، مورد امضاى شارع قرار نگرفته و وجوب وفا ندارد » نه اين كه بخواهد - هرچند به صورت ادّعايى - ربا را از دايرهء عقود خارج كند . به عبارت ديگر : ( حرّم الربا ) به عنوان تبصره‌اى است كه در مقابل قانون كلّى قرار گرفته و ربا را از دايرهء وجوب وفا خارج مىكند نه اين كه ادعا كند « ربا ، عقد نيست » . مسئله به صورت تخصيص است نه حكومت . و اساس فرق بين تخصيص و حكومت اين است كه در باب حكومت ، دليل حاكم ، ناظر به دليل محكوم است و در موضوع دليل محكوم ، توسعه يا تضييق ايجاد مىكند ، « لا شكّ لكثير الشكّ » مىگويد : « كثير الشكّ ، شاكّ نيست » . امّا در باب تخصيص اين گونه نيست و دليل مخصِّص مىآيد فردى را از حكم خارج مىكند بدون اين كه ادعايى در مورد خروجش از عنوان عام در كار باشد . در نتيجه بر اساس مبناى صاحب كتاب « وقاية الأذهان » ، تخصيصْ مستلزم مجازيت نيست . چه در مخصّص منفصل و چه در مخصّص متّصل .\r\n\r\nنظريّهء مرحوم آخوند\r\nبنا بر مبناى مشهور و مرحوم آخوند - كه در اوايل كفايه ، نظريهء مشهور در باب مجاز را پذيرفته است - آيا تخصيص عام ، مستلزم مجازيت است ؟ در اينجا بايد هريك از مخصِّص متّصل و منفصل را به طور جداگانه مورد بحث قرار دهيم : 1 - مخصّص متّصل : مرحوم آخوند مىفرمايد : مخصِّص متّصل ، اصلًا مخصِّص نيست تا اين كه بخواهيم مسألهء مجازيت و عدم مجازيت را در مورد آن مطرح كنيم . در\r\n\r\n\r\n","description":"","footnote":"\r\n( 1 ) - البقرة : 275\r\n( 2 ) - در مورد ربا ، حرمت تكليفى هم وجود دارد ولى به قرينهء ( أحلّ اللّه البيع ) كه ناظر به حليّت وضعى است ( حرّم الربا ) هم ناظر به حرمت وضعى خواهد بود .\r\n","page_name":" 202 ","page_number":202},
  {"content":"\r\n\r\n« أكرم العلماء إلّا الفسّاق منهم » مگر ما قبلًا حكم عامّى داشته‌ايم كه حالا بخواهيم با تبصره‌اى وسعت دايرهء حكم را از بين ببريم ؟ اگر مولا كلمهء « إلّا » و امثال آن را مطرح نمىكرد و مسئله را به صورت صفت بيان كرده و مىگفت : « أكرم العلماء الموصوفين بعدم الفسق » و يا مىگفت : « أكرم العلماء العدول » آيا كسى مىتوانست مسألهء تخصيص را مطرح كند ؟ در هيچ‌كدام از اين‌ها عنوان تخصيص مطرح نيست . بنابراين ما نبايد مخصِّص متصل را مخصِّص بناميم ، بلكه اين وصل به كلام است و جاى صفت را مىگيرد و شبيه « عالم عادل » و امثال آن مىباشد . حال برفرض كه آن را مخصِّص بناميم و در باب مجاز هم نظريهء مشهور - يعنى استعمال لفظ در غير ما وضع له - را بپذيريم ، سؤال اين است كه آيا در « أكرم العلماء إلّا الفسّاق منهم » مجازيت در چه چيزى تحقّق پيدا كرده است ؟ روشن است كه « الفساق » و « إلّا » در غير ما وضع له استعمال نشده‌اند و « العلماء » هم اگر بخواهد در غير ما وضع له استعمال شده باشد ، منجرّ به بطلان استثناء خواهد شد ، زيرا غير ما وضع له آن عبارت از « علماى عدول » است و اگر از ابتدا مىگفت : « أكرم العلماء العدول إلّا الفسّاق منهم » ، ما استثناء را منقطع مىدانستيم ، زيرا « الفسّاق » داخل در « العلماء العدول » نيستند . بنابراين اگر بخواهد استثنائى دنبال « أكرم العلماء » در معناى خودش استعمال شده باشد و آن استثناء هم منقطع نباشد ، بايد « العلماء » در معناى خودش استعمال شده باشد و إلّا استثناى آن منقطع خواهد بود و كسى نمىتواند ملتزم به چنين معنايى شود . در نتيجه بر اساس مبناى مشهور در مورد مجاز ، در رابطه با مخصّص متّصل ، هيچ ترديدى نيست كه تخصيص ، مستلزم مجازيت نيست . 2 - مخصّص منفصل : آيا بر اساس مبناى مشهور در مورد مجاز ، تخصيص عام به مخصّص منفصل مستلزم مجازيّت است ؟ مدّعى مجازيت مىگويد : فرض اين است كه غرض مولا از اوّل به اكرام علماى غير فاسق تعلّق گرفته است - نه اين كه براى او تبدّل رأى حاصل شده يا بعداً چيزى براى او كشف شده باشد - ولى در مقام افادهء اين غرض ابتدا « أكرم العلماء » را گفته ،\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nسپس با دليل منفصلى مىگويد : « لا تكرم الفسّاق من العلماء » . مدّعى مجازيّت مىگويد : مستعمل فيه « العلماء » در « أكرم العلماء » اگر بخواهد « جميع علماء » باشد ، معنايش اين مىشود كه « اوّل اكرام جميع علماء واجب بوده و با « لا تكرم الفساق » جلوى وجوب اكرام جميع گرفته شده است » و اين معناى نسخ است .\r\nدر حالى كه شما « لا تكرم الفسّاق من العلماء » را به عنوان مخصِّص مطرح مىكنيد نه ناسخ . « 1 » و معناى تخصيص اين است كه غرض مولا از همان زمانى كه « أكرم العلماء » را مطرح كرده ، ايجاب اكرام علماى غير فاسق بوده است . و بر اساس مبناى مشهور ، چنين چيزى مستلزم مجازيت خواهد بود ، زيرا « العلماء » براى افادهء عموم وضع شده و شما آن را در « علماى غير فاسق » استعمال كرده‌ايد . پس در حقيقت ، امر شما داير بين اين است كه يا ملتزم به نسخ شويد و يا ملتزم به مجاز و چون نسخ بر خلاف فرض است پس ناچاريد ملتزم به مجاز شويد . مرحوم آخوند با وجود اين كه از مشهور تبعيت كرده و استعمال مجازى را استعمال لفظ در غير ما وضع له مىداند ، در اينجا مدّعى اين معناست كه تخصيص عام با مخصّص منفصل مستلزم مجازيت نيست . « 2 » البته ايشان كلام خود را به صورت احتمال مطرح كرده‌اند ولى به نظر ما واقعيت همين چيزى است كه ايشان مطرح كرده و ما كلام ايشان را با قدرى توضيح بيان مىكنيم : ايشان مىفرمايد : ما در « أكرم العلماء » مىخواهيم بين دو مطلب جمع كنيم . از يك طرف مىگوييم : « مراد جدّى مولا ، اكرام علماى غير فاسق است » . و از طرف ديگر\r\n\r\n\r\n","description":"","footnote":"\r\n( 1 ) - فرق بين نسخ و تخصيص اين است كه حكم منسوخ ، تا مدتى تحقق داشته و خيال مىشده كه حكم اوّلى استمرار دارد ولى نسخ جلوى آن را مىگيرد و با دليل ناسخ ما مىفهميم كه حكم از همان اوّل داراى مدّت معيّن بوده ولى مدّت آن - به خاطر بعضى جهات - در دليل منسوخ ذكر نشده است . امّا در مورد تخصيص ، اكرام عالم فاسق از همان اوّل متعلّق غرض مولا نبوده است .\r\n( 2 ) - كفاية الاصول ، ج 1 ، ص 336 و 337\r\n","page_name":" 204 ","page_number":204},
  {"content":"\r\n\r\nمىگوييم : « كلمهء « العلماء » در « كلّ علماء » استعمال شده است » . سپس مىفرمايد : اراده بر دو نوع است : استعمالى و جدّى . 1 - ارادهء استعمالى : چيزى است كه متكلّم مىخواهد آن را به وسيلهء لفظ تفهيم كند . و به عبارت ديگر : ارادهء استعمالى چيزى است كه متكلّم مىخواهد لفظ خودش را در آن معنا استعمال كند . و بر اين اساس ، معنايى كه متكلّم لفظ را در آن استعمال كرده ، مراد استعمالى مىگويند . 2 - ارادهء جدّى : در بعضى از موارد ، هرچند مراد استعمالى مولا توسعه دارد ولى غرض و هدف جدّى او به دايرهء محدودترى تعلّق مىگيرد . مثلًا هدف جدّى او عبارت از « اكرام علماى غير فاسق » است ولى در مقام استعمال ، « أكرم العلماء » مىگويد و « العلماء » را هم در « كلّ علماء » استعمال مىكند . در اينجا اين سؤال مطرح مىشود كه مولا چه هدفى از اين دو اراده دارد . مولا ابتدا « أكرم العلماء » را گفته و همين امر باعث شده كه مخاطب تصور كند كه مراد جدى مولا - مانند مراد استعمالىاش - عموميت دارد ، پس از مدّتى « لا تكرم الفسّاق من العلماء » را مطرح كرده تا مخاطب بفهمد كه مراد جدّى مولا غير از مراد استعمالى اوست . چرا مولا چنين كارى را كرده است ؟ چرا از همان اوّل نگفته است : « أكرم العلماء غير الفاسقين » ؟ براى پاسخ به اين سؤال ، ابتدا بايد مقدّمه‌اى را ذكر كنيم و آن مقدّمه اين است كه : شارع مقدّس اسلام ، همان‌طور كه در تفهيم و تفهّم ، سيرهء عقلائيه را مراعات كرده - يعنى مقاصد او ، از ظواهر كلماتش استفاده مىشود و لغت خاصّى براى خودش اختراع نكرده است « 1 » - در اصل قانون‌گذارى نيز طريقهء عقلاء را رعايت كرده و طريق خاصّى براى خودش اخذ نكرده است . يعنى همان‌طور كه عقلاء ابتدا قانونى را به نحو عموم وضع مىكنند و سپس تبصره‌هايى در ارتباط با آن مطرح مىكنند ، شارع مقدّس\r\n\r\n\r\n","description":"","footnote":"\r\n( 1 ) - مگر در مورد بعضى از عناوين ، بنا بر قول به حقيقت شرعيه .\r\n","page_name":" 205 ","page_number":205},
  {"content":"\r\n\r\nنيز همين روش را مراعات كرده است . « 1 » ممكن است سؤال شود : عقلاء كه اين گونه قانون جعل مىكنند ، در موقع جعل قانون ، اطلاعى از مشكلات و عواقب بعدى آن ندارند ولى شارع مقدّس كه همهء اين امور را مىداند ، چرا به جاى اين كه « أكرم العلماء » و « لا تكرم الفساق من العلماء » را در دو مرحله بگويد ، از همان اوّل نمىگويد : « أكرم العلماء الموصوفين بعدم الفسق » ؟ در پاسخ مىگوييم : اين كيفيت كه ابتدا قانون را به صورت كلّى مطرح مىكنند و سپس - اگر مخصِّص دارد - به صورت تدريجى مخصّص آن را در اختيار بگذارند ، داراى اين فايده است كه اين قانون به صورت يك دليل عام مطرح خواهد بود و هرگاه كسى شك كند كه آيا مشمول اين قانون هست يا نه ؟ به اين قانون مراجعه مىكند . و به عبارت اصطلاحى : در مورد شك در عروض تخصيص ، يا شك در تخصيص زايد بر تخصيص قطعى ، به اين قانون عام مراجعه مىكند . وقتى مولا « أكرم العلماء » را مطرح كرد ، تا وقتى كه « لا تكرم الفساق من العلماء » را مطرح نكرده است ، اگر ما شك در وجوب اكرام عالم فاسق داشته باشيم ، به همان دليل عام مراجعه مىكنيم . « أكرم العلماء » به عنوان دليل عام و مرجعى است كه قابليت تخصيص دارد . هر مقدارى را كه قطع بر خروج آن از « أكرم العلماء » پيدا كرديم ، بحثى ندارد ، امّا در صورت شك در مخصِّص‌هاى ديگر به « أكرم العلماء » مراجعه مىكنيم . بنابراين روش شارع مقدّس در مورد جعل قانون ، مانند روش ساير عقلاست و اگر بخواهيم مسئله را به گونهء ديگرى فرض كنيم مشكل بالاترى مطرح خواهد شد و آن اين است كه بين « أكرم العلماء » و « لا تكرم الفساق من العلماء » تناقض وجود دارد ، زيرا در منطق گفته‌اند : « نقيض موجبهء\r\n\r\n\r\n","description":"","footnote":"\r\n( 1 ) - البته بين قوانين بشرى و قوانين شرعى يك فرق وجود دارد و آن اين است كه در قوانين بشرى تبصره‌ها و مخصِّص‌هايى كه بعداً به قانون ملحق مىشود ، در هنگام جعل قانون براى قانون‌گذار معلوم نبوده است و پس از اين كه قانون به مرحلهء اجرا در آمد و مفاسد و مشكلاتى به بار آورد ، مواردى را به عنوان تبصره از آن قانون خارج مىكنند . ولى در مورد قوانين شرعى اين گونه نيست ، بلكه از همان اوّل ، همهء زواياى امر و موارد استثناء براى شارع مقدّس معلوم بوده است . البته روشن است كه اين فرق ، در جهتى كه ما در مورد آن بحث مىكنيم ، تأثيرى ندارد .\r\n","page_name":" 206 ","page_number":206},
  {"content":"\r\n\r\nكلّيهء ، سالبهء جزئيه است » و روشن است كه « أكرم العلماء » موجبهء كلّيه و « لا تكرم الفسّاق من العلماء » سالبهء جزئيه است و اين دو نقيض يكديگر مىباشند . حتّى در مقام اخبار هم بين اين دو تناقض وجود دارد . اگر متكلّم در يك جا بگويد : « ما جاءني من القوم أحدٌ » « 1 » و در جاى ديگر بگويد : « جاءني من القوم زيدٌ » عرف و عقلا بين اين دو تناقض مىبينند . امّا در جوّ قانون‌گذارى عقلايى ، تناقض وجود ندارد . كسى تبصره را مناقض با قانون نمىداند و استثناء يك مورد ، هرچند به فاصلهء يك سال ، از نظر عقلا مناقض با جعل قانون كلّى نيست . به‌همين‌جهت ما در شرع نيز تناقضى نمىبينيم .\r\nبين ( أوفوا بالعقود ) و ( حرّم الرّبا ) تناقضى وجود ندارد ، با وجود اين كه يكى موجبهء كليه و ديگرى سالبهء جزئيه است . مسألهء قانون‌گذارى اين گونه اقتضاء مىكند كه اوّل آيهء ( أوفوا بالعقود ) مطرح شود ، سپس در شرايط مناسب ( حرّم الرّبا ) مطرح شود . و چه‌بسا عمومى در لسان رسول خدا صلى الله عليه و آله بيان مىشود ولى مصلحت اقتضا مىكند كه مخصِّص آن در لسان امام صادق عليه السلام باشد . همان مصلحتى كه در صدر اسلام مسألهء تدريجى بودن بيان احكام را اقتضا مىكرد . « 2 » در نتيجه ارادهء استعمالى و ارادهء جدّى كه كه مرحوم آخوند مطرح كردند - با اين كيفيتى كه ما توضيح داديم - امر قابل قبولى است . ارادهء استعمالى به معناى ارادهء جعل قانون است . يعنى وقتى قانون ( أوفوا بالعقود ) جعل شده است ، كلمهء « العقود » در معناى خودش - كه جمع محلّى به « ال » و مفيد عموم است - استعمال شده است در حالى كه مراد جدّى و باطنى شارع مقدّس اين نبوده كه ربا هم به عنوان يك عقد ، واجب الوفاء و صحيح و نافذ باشد . به بيان ديگر : همان‌طور كه مرحوم آخوند در كفايه اشاره كرده‌اند ، بعضى از اوامر جنبهء امتحانى\r\n\r\n\r\n","description":"","footnote":"\r\n( 1 ) - به صورت نكرهء در سياق نفى ، در صورتى كه مفيد عموم باشد .\r\n( 2 ) - مثلًا حرمت شرب خمر ، چند سال پس از بعثت رسول خدا صلى الله عليه و آله نازل شده است ، در حالى كه اين حكم از نظر اسلام و مسلمانان حكم بسيار مهمى است و در روايات وارد شده است كه شرب خمر در هيچ دين و آيينى حلال نبوده است .\r\n","page_name":" 207 ","page_number":207},
  {"content":"\r\n\r\nدارند ، مثلًا پدر امرى صادر مىكند و مىخواهد ببيند آيا فرزندش تحت تأثير اين امر قرار گرفته و تحرّكى از خودش نشان مىدهد يا هيچ تحرّكى در او پيدا نمىشود ؟ در اينجا سؤال مىشود كه آيا اين هيئت افعل كه در اينجا به كار رفته ، در معناى حقيقى خودش استعمال شده يا در معناى غير حقيقىاش به كار رفته است ؟ اگر گفته شود : در معناى غير حقيقى استعمال شده است . مىگوييم : اوّلًا : معناى غير حقيقى قرينه لازم دارد و در اينجا قرينه‌اى به چشم نمىخورد . ثانياً : اگر قرينه‌اى در كار باشد ، هدف اختبار و امتحان حاصل نمىشود . اگر فرزند بفهمد كه پدرش در اين زمينه بعث و تحريكى ندارد ، عكس‌العملى از خود نشان نمىدهد . آنچه زمينهء امتحان را فراهم مىكند اين است كه هيئت افعل در معناى حقيقى خودش - يعنى « بعث و تحريك اعتبارى » - استعمال شده باشد . پس ما ناچاريم بگوييم : هيئت افعل در اينجا در معناى حقيقى خودش استعمال شده ولى غرض آمر از اين بعث ، حصول انبعاث در مأمور نبوده است بلكه هدف اين بوده كه عكس العمل مأمور در مقابل اين امر را ملاحظه كند . مثلًا اگر امر امتحانى مزبور ، عبارت از « ادخل السوق و اشتر اللّحم » باشد ، هدف آمر اين نبوده كه او واقعاً داخل بازار شده و گوشت خريدارى نمايد بلكه هدفش اين بوده كه عكس‌العمل مأمور را مشاهده كند . در نتيجه ما مواردى داريم كه بعث تحقّق دارد ولى غرض آمر ، انبعاث مأمور نيست بلكه غرضْ چيز ديگر است . حال كه ما توانستيم تفكيك بين بعث و انبعاث را تصور كنيم ، همين معنا را در عام و خاص پياده كرده مىگوييم : « أكرم العلماء » ، از نظر كلام و مستعمل فيه و مفاد هيئت افعل ، بعث به اكرام جميع علماست ولى غرض مولا از « بعث به جميع » اين نيست كه « انبعاث به جميع » هم حاصل شود . بلكه در مورد انبعاث ، قائل به تبعيض است و اراده كرده است كه انبعاث در مورد علماى غير فاسق حاصل شود ، و نسبت به علماى فاسق ،\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nچنين اراده‌اى ندارد . امّا عدم ارادهء تحقق انبعاث ، ربطى به مقام بعث - كه مربوط به استعمال است - ندارد . همان‌طور كه در اوامر امتحانى ، بعث تحقق دارد ولى غرض انبعاث در كار نيست . به نظر مىرسد اگر ما كلام مرحوم آخوند را به اين صورت توجيه كنيم ، كلام جالبى خواهد بود و هيچ اشكالى در تفكيك بين ارادهء استعمالى و ارادهء جدّى متوجّه ايشان نخواهد شد .\r\n\r\nاشكال محقّق نائينى رحمه الله به مرحوم آخوند :\r\nمحقّق نائينى رحمه الله مىفرمايد : بين ارادهء استعمالى و ارادهء جدّى نمىشود تفكيكى وجود داشته باشد ، به‌همين‌جهت كلام مرحوم آخوند قابل قبول نيست . مولايى كه « أكرم العلماء » را مطرح كرده است ، از دو حال خارج نيست : يا همهء علماء را اراده كرده و يا همه را اراده نكرده است و شقّ سوّمى هم وجود ندارد . اگر گفته شود : « همهء علما را اراده كرده است » ، مىگوييم : « در اين صورت كمبودى وجود ندارد . پس اين كه مىگويند : « ارادهء جدّى دايره‌اش ضيق است و به اين عموم تعلّق نگرفته است » چه معنايى مىتواند داشته باشد ؟ » . و اگر گفته شود : « همهء علما را اراده نكرده است » . مىگوييم : اين مطلب ، برگشت به اين مىكند كه مولا لفظى را كه ظاهر در معناى عامّ است استعمال كرده و آن معناى ظاهر را اراده نكرده باشد و فرض اين است كه در حال استعمال عموم هم قرينه‌اى براى عدم ارادهء ظاهر اقامه نكرده است . و ما چنين كسى را هاذل مىناميم . همان‌طور كه اگر كسى « رأيت أسداً » را بگويد و معناى حقيقى اسد را اراده كند ، در اينجا دو چيز نداريم . و ارادهء استعمالى و ارادهء جدّى - كه مرحوم آخوند مطرح مىكرد - يكى است . امّا اگر معناى حقيقى اسد را اراده نكند ولى قرينه‌اى براى معناى غير حقيقى نياورد ، او را هاذل مىناميم . « 1 »\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 517 ، أجود التقريرات ، ج 1 ، ص 446 و 447\r\n","page_name":" 209 ","page_number":209},
  {"content":"\r\n\r\nدفاع از مرحوم آخوند : محقق نائينى رحمه الله تصور كرده‌اند كه مرحوم آخوند با مطرح كردن تفكيك بين ارادهء استعمالى و ارادهء جدّى مىخواهد بگويد : « در مورد هر لفظى مىتوان دو اراده داشت :\r\nيك ارادهء استعمالى و يك ارادهء جدّى مغاير با ارادهء استعمالى » . در حالى كه مرحوم آخوند نمىخواهد چنين چيزى را بگويد . بلكه ايشان مسألهء تفكيك بين ارادهء استعمالى و ارادهء جدّى را فقط در محدودهء قانون‌گذارى مطرح مىكند . زيرا مقام جعل قانون اين خصوصيت را دارد كه اوّل حكم را به صورت عموم بيان مىكنند و سپس - به مرور زمان - استثناءات آن را مطرح مىكنند . و اين امر اقتضاء مىكند كه ما دو جور اراده را قائل شويم و تفكيك بين آنها هم مشكلى ايجاد نمىكند . امّا در مورد « رأيت أسداً » و حتّى عام و خاصّى كه در مقام اخبار باشند « 1 » نمىتوان مسألهء تفكيك بين ارادهء استعمالى و ارادهء جدّى را مطرح كرد .\r\n\r\nنظريهء مرحوم نائينى\r\nمرحوم نائينى پس از اشكال بر كلام مرحوم آخوند ، مىفرمايد : به نظر ما تخصيص عام مستلزم مجازيت در عام نيست ، چه در مخصِّص متّصل و چه در مخصِّص منفصل . ايشان مىفرمايد : اگر مولا بگويد : « أكرم كلَّ عالم » « 2 » سپس به دليل منفصلى بگويد : « لا تكرم الفسّاق من العلماء » ، آيا مدّعى مجازيت در چه چيزى ادعاى مجازيت مىكند ؟ در « أكرم » كه جاى شبههء مجازيت نيست . هيئت افعل در مفاد خودش - يعنى « طلب » يا « بعث اعتبارى » « 3 » - استعمال شده است . كلمهء « كلّ » هم به دلالت وضعى\r\n\r\n\r\n","description":"","footnote":"\r\n( 1 ) - مثل اين كه در يك جا بگويد : « ما جاءني من القوم أحدٌ » و در جاى ديگر بگويد : « جاءني من القوم زيدٌ » . عرف و عقلا اين دو جمله را مناقض با يكديگر مىدانند و متكلّم نمىتواند بگويد : « ارادهء استعمالى من به همهء قوم و ارادهء جدّىام به قوم غير زيد تعلّق گرفته است » .\r\n( 2 ) - كلمهء « كلّ » ظاهرترين اداتى است كه بر عموم دلالت مىكند و دلالت آن‌هم وضعى مىباشد .\r\n( 3 ) - بنا بر اختلافى كه در اين زمينه وجود داشت .\r\n","page_name":" 210 ","page_number":210},
  {"content":"\r\n\r\nلفظى بر استيعاب افراد مدخول خودش دلالت مىكند . ولى از نظر توسعه و ضيق ، تابع مدخول خود مىباشد . در اينجا مدخول آن كلمهء « عالم » - بدون هيچ قيدى - است و « كل » دلالت بر استيعاب همهء افراد طبيعت مطلقهء عالم مىكند ، بدون اين كه هيچ قيدى در آن دخالت داشته باشد . امّا اگر به جاى « أكرم كلّ عالم » بگويد : « أكرم كلّ عالم عادل » در اينجا مدخول « كلّ » ، عالم مقيّد به عدالت است . حال آيا مستعمل فيه « عالم » در « أكرم كلّ عالم عادل » چيست ؟ سه احتمال وجود دارد : 1 - مطلق عالم ، 2 - عالم مقيّد به عدالت ، 3 - طبيعت مهملهء عالم . « 1 » احتمال اوّل را نمىتوان پذيرفت ، زيرا اگر « عالم » در طبيعت مطلقه استعمال شده باشد ، قابل تقييد نخواهد بود و ذكر « عادل » بعد از آن منجرّ به تناقض خواهد شد ، زيرا « عالم » به معناى مطلق عالم - هرچند عادل نباشد - است و « عادل » به معناى تقييد به عدالت است و چنين تهافتى را نمىتوان در « أكرم كلّ عالم عادل » تصور كرد . احتمال دوّم نيز قابل قبول نيست ، زيرا اگر قرار باشد « عالم » - هرچند به صورت مجاز - در « عالم عادل » استعمال شده باشد ، معنايش اين است كه كلمهء « عادل » مفيد معناى زايدى نيست بلكه به عنوان قرينه‌اى بر اين است كه « عالم » در خصوص « عالم عادل » - كه غير موضوع له لفظ عالم است - استعمال شده است . و اين حرف به هيچ عنوان قابل قبول نيست . پس احتمال سوّم تعين پيدا مىكند كه بگوييم : « عالم » در « أكرم كلّ عالمٍ عادلٍ » در طبيعت مهمله - يعنى طبيعت لا به شرط كه با هر شرطى قابل جمع است - استعمال شده و كلمهء « عادل » كه به دنبال آن ذكر شده است ، ما را به سوى اين معنا هدايت مىكند كه طبيعت مهمله ، مقيّد به عدالت است و كلمهء « كلّ » هم دلالت بر استيعاب افراد اين طبيعت مقيّده مىكند . مرحوم نائينى سپس مىفرمايد : وقتى شما در « أكرم كلّ عالم » اين معنا را\r\n\r\n\r\n","description":"","footnote":"\r\n( 1 ) - مطلق به معناى شمول نسبت به همهء مصاديق و مهمل به معناى نفس طبيعت لا به شرط است كه با هر شرطى مىتواند جمع شود .\r\n","page_name":" 211 ","page_number":211},
  {"content":"\r\n\r\nپذيرفتيد ، در ما نحن فيه نيز همين حرف را مىزنيم و مىگوييم : اگر امروز مولا بگويد :\r\n« أكرم كلّ عالم » و فردا بگويد : « لا تكرم الفسّاق من العلماء » اين هم عيناً مثل « أكرم كلّ عالم عادل » است . همان‌طور كه در « أكرم كلّ عالم عادل » هيچ‌گونه مجازيّتى نه در لفظ « كلّ » وجود دارد و نه در لفظ « عالم » و نه در توصيف عالم به عدالت ، در مخصّص منفصل هم همين‌طور است . اينجا هم همان « أكرم كلّ عالم عادل » است ، فقط تقييد آن با كلام اوّل فاصله پيدا كرده است و فاصله و عدم فاصلهء تقييد با كلام اوّل ، فرقى ايجاد نمىكند . بنا بر اين در عامى كه به مخصّص منفصل تخصيص خورده ، اصلًا جاى توهّم مجازيّت نيست تا ما بخواهيم با مسألهء ارادهء استعمالى و ارادهء جدّى - كه مرحوم آخوند مطرح كردند - آن را بر طرف كنيم ، علاوه بر اين كه راه مرحوم آخوند داراى مناقشه هم بود . « 1 » بررسى كلام مرحوم نائينى : به نظر ما اين كلام مرحوم نائينى داراى مناقشه است ، و بين « أكرم كلّ عالمٍ عادلٍ » با مخصّص منفصل ، فرق وجود دارد ، زيرا ما در ادبيات خوانده‌ايم كه متكلّم تا وقتى كه اشتغال به كلام دارد مىتواند هر چيزى را كه بخواهد به كلام خود ملحق كند و تا وقتى از كلام فارغ نشده است نمىتوان ظهورى براى كلام او درست كرد ، امّا وقتى از كلام فراغت يافت ، كلام او داراى ظهور خواهد شد . اگر متكلّم بگويد : « رأيتُ أسداً » و چيز ديگرى اضافه نكند ، اصالة الظهور حكم مىكند كه در اينجا معناى حقيقى اسد « 2 » - يعنى حيوان مفترس - اراده شده است و اگر بعد از « رأيت أسداً » كلمهء « يرمى » را آورد ، همين اصالة الظهور حكم مىكند كه در اينجا معناى مجازى اسد - يعنى رجل شجاع - اراده شده است . از نظر اصالة الظهور ، فرقى بين « رأيت أسداً » و « رأيت\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 518 و 519 ، أجود التقريرات ، ج 1 ، ص 449 و 450\r\n( 2 ) - چون در اينجا بر اساس مبناى مشهور بحث مىكنيم .\r\n","page_name":" 212 ","page_number":212},
  {"content":"\r\n\r\nأسداً يرمي » وجود ندارد . اصالة الظهور ، اعم از اصالة الحقيقه است . در نتيجه اگر متكلّمى الآن بگويد : « رأيت أسداً » ، ما منتظر نمىمانيم كه آيا فردا « يرمي » را ذكر مىكند يا نه ؟ بلكه با توجه به فراغت او از تكلّم ، كلام او را - به مقتضاى اصالة الظهور - بر معناى حقيقى حمل مىكنيم و منتظر آينده نمىمانيم . اكنون كه مرحوم نائينى اين مطلب را قبول دارد ، به ايشان مىگوييم : ما قبول داريم كه « أكرم كلّ عالمٍ عادلٍ » معنايش همان چيزى است كه شما گفتيد . كلمهء عالم در طبيعت مهمله استعمال نشده و با تقييد به عدالت هيچ‌گونه منافاتى ندارد و هيچ‌گونه مجازى هم در كار نيست . امّا در اينجا كه تخصيص به منفصل وجود دارد ، وقتى امروز بگويد : « أكرم كلّ عالمٍ » و كلام تمام شود و چيز ديگرى به دنبال آن ذكر نكند ، آيا كلمهء « عالم » در چه معنايى استعمال شده است ؟ آيا در معناى آن ترديد مىكنيد ؟ بدون شك به ظهور آن تمسّك مىكنيد ، چون انكار ظهور آن خلاف برنامهء عقلاء در مقام تفهيم و تفهّم است . « أكرم كلّ عالمٍ » مانند همان « رأيت اسداً » - بدون قيد « يرمي » - مىباشد كه ظهور در مراد متكلّم دارد . و چون شما ( مرحوم نائينى ) منكر ارادهء استعمالى هستيد ، پس حتماً آنچه مراد است ، همان ارادهء جدّى متكلّم است و اصالة الظهور هم در ارتباط با كشف مراد جدّى متكلّم است . و « أكرم كلّ عالمٍ » ظهور در « كلّ علماء » - اعم از عادل و فاسق - دارد . در اين صورت « لا تكرم الفساق من العلماء » كه روز بعد صادر مىشود ، به عنوان يك دليل مباين با « أكرم كلّ عالمٍ » مطرح خواهد بود ، براى اين كه « أكرم كلّ عالمٍ » مىگويد : « فرقى بين عادل و فاسق نيست و مراد جدّى متكلّم همين است » ولى « لا تكرم الفساق من العلماء » مىگويد : « بين عادل و فاسق ، فرق وجود دارد » پس بين دليل عام و دليل مخصّص ، منافات وجود دارد و دليلى بر تقدّم خاص بر عام وجود ندارد . در حالى كه شما ( مرحوم نائينى ) قائل به منافات نيستيد و مصداق روشن جمع دلالى و عدم تعارض بين دليلين را مسألهء عام و خاص و مطلق و مقيّد مىدانيد . لذا شما ناچاريد بگوييد : متكلّم از « عالم » در « أكرم كلّ عالمٍ » ، « عالم عادل » را اراده كرده است - و به نظر شما - غير از مراد جدّى هم مراد ديگرى وجود ندارد . در اين\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nصورت ما شايد ادعاى غلط بودن چنين استعمالى را بنماييم ، زيرا هيچ‌يك از علايق مجازى در اينجا وجود ندارد تا بتوان آن را حمل بر مجاز كرد . و اگر بخواهيم خيلى با شما كنار بياييم ، مسألهء مجازيت را مطرح مىكنيم . « 1 » در حالى كه شما داريد از مجازيت فرار مىكنيد و اين راهى را كه در پيش گرفته‌ايد براى اين است كه اثبات كنيد تخصيص عام مستلزم مجازيت نيست . ممكن است كسى در اينجا احتمال ديگر ى را مطرح كند و بگويد : « عالم » در « أكرم كلّ عالمٍ » در « طبيعت مهمله » استعمال شده و مسألهء عدالت و عدم عدالت مطرح نيست . در پاسخ مىگوييم : ترديدى نيست كه اگر ما در اصل تخصيص عام شك كنيم ، به اصالة العموم مراجعه مىكنيم . بحث در اين است كه اگر عامّى قبلًا به وسيلهء مخصِّص منفصلى تخصيص خورده باشد ، آيا اين عامّ ، نسبت به ماعداى مورد آن مخصِّص منفصل ، حجيت دارد يا نه ؟ در نتيجه مولايى كه امروز مىگويد : « أكرم كلّ عالمٍ » جاى اين احتمال نيست كه بگوييم : « عالم ، در طبيعت مهمله استعمال شده است » . اگر در\r\n\r\n\r\n","description":"","footnote":"\r\n( 1 ) - يادآورى : مسألهء استعمال ، غير از اتحاد در وجود خارجى است . ما يك وقت « انسان » را بر « زيد » خارجى منطبق مىكنيم و مثلًا - به صورت قضيه حمليه - مىگوييم : « زيدٌ انسان » . معناى اين قضيه اين است كه « زيد ، در وجود خارجى ، با ماهيت انسان اتحاد دارد » و به عبارت ديگر : « زيد ، فردى از افراد انسان و مصداقى از مصاديق انسان است » . امّا اگر لفظ « انسان » را در « زيد » استعمال كرديم ، چنين استعمالى غلط است ، زيرا « زيد » ، نه تمام موضوع له لفظ « انسان » است و نه جزء موضوع له آن ، بلكه « انسان » ، جزء موضوع له لفظ « زيد » است . ارتباط زيد و انسان ، ارتباط جزئى و كلّى است نه ارتباط جزء و كلّ و آنچه به عنوان علاقهء مجازى مطرح است ، علاقهء جزء و كلّ است نه علاقهء جزئى و كلّى . استعمال كلمهء « عالم » در « عالم عادل » نيز همانند استعمال « انسان » در « زيد » است ، زيرا عدالت هيچ نقشى در معناى عالم ( كسى كه چيزى نزد او منكشف است ) ندارد . و اگر ما بخواهيم خيلى مماشات كنيم ، مىگوييم : « چنين استعمالى مجاز است » . به خلاف « أكرم كلّ عالمٍ عادلٍ » كه اگر « عالم » آن را در معناى خودش و « عادل » را هم در معناى خودش استعمال كنيم ، در اين صورت هيچ‌گونه تجوّزى پيش نمىآيد .\r\n","page_name":" 214 ","page_number":214},
  {"content":"\r\n\r\nطبيعت مهمله استعمال شده باشد ، حتى در جايى كه شك در اصل تخصيص داريم هم نمىتوانيم به « أكرم كلّ عالمٍ » تمسك كنيم ، زيرا « أكرم كلّ عالمٍ » چيزى به دست ما نمىدهد . « أكرم كلّ عالمٍ » مىگويد : « مقصود از « عالم » عبارت از « طبيعت مهمله » است و با صد تخصيص هم سازگار است » . در اين صورت وقتى شك كنيم كه آيا مخصِّص دارد يا نه ؟ به چه چيز آن تمسك كنيم تا عموم را استفاده كرده و اصالة العموم را مطرح كنيم ؟ رجوع به اصل بحث : بحث در اين بود كه اگر عامّى بوسيلهء مخصِّص منفصلى تخصيص بخورد ، و ما در مورد مخصِّص دوّم شكّ كنيم ، آيا مىتوانيم به عموم عام تمسك كنيم ؟ گفتيم : اين بحث مبتنى بر اين است كه « آيا تخصيص عام ، مستلزم مجازيت است يا نه ؟ » . بنا بر مبناى ما كه - به تبعيت از صاحب كتاب وقاية الأذهان - مجاز را به گونهء ديگرى معنا كرديم اصلًا جاى اين توهّم نبود كه تخصيص عام ، مستلزم مجازيت باشد . امّا مرحوم آخوند ، با وجود اين كه در باب مجاز ، مسلك مشهور را اتخاذ كرده بود - و مجاز را استعمال لفظ در غير ما وضع له مىدانست - تخصيص عام را مستلزم مجازيت نمىدانست و معتقد بود در اينجا دو اراده وجود دارد و تفكيك بين ارادتين مانعى ندارد . و ما گفتيم : اگر ما هم مجاز را استعمال لفظ در غير ما وضع له مىدانستيم ، در ما نحن فيه همان راهى را مىپيموديم كه مرحوم آخوند اختيار كردند . امّا راهى كه مرحوم نائينى مطرح كردند ، مورد قبول ما واقع نشد . در نتيجه اگر تخصيص عام مستلزم مجازيت در عام نباشد - به هريك از راههاى سه‌گانه كه مطرح شد - « 1 » همان‌طور كه در اصل عروض تخصيص بر عام ، به اصالة العموم تمسك مىكرديم ، در مورد شك در تخصيص زايد هم به اصالة العموم تمسّك\r\n\r\n\r\n","description":"","footnote":"\r\n( 1 ) - برفرض كه راه سوّم - يعنى راه مرحوم نائينى - را بپذيريم .\r\n","page_name":" 215 ","page_number":215},
  {"content":"\r\n\r\nمىكنيم ، زيرا در اين صورت ، تخصيصْ هيچ‌گونه تغييرى در عام ايجاد نكرده و عام قبل از تخصيص و عام بعد از تخصيص يكنواخت مىباشند . امّا اگر تخصيص عام مستلزم مجازيت در عام باشد ، ديگر در ما نحن فيه نمىتوان به اصالة العموم تمسك كرد ، زيرا با توجه به تعدّد معانى مجازى ، وقتى معناى حقيقى كنار رفت ، براى ما مشخص نيست كه كدام معناى مجازى اراده شده است ؟ وقتى معناى حقيقى « أكرم كلّ عالمٍ » با عروض « لا تكرم الفسّاق من العلماء » از بين رفت ، ديگر نمىتوانيم به « أكرم كلّ عالمٍ » تمسك كنيم ، زيرا براى ما معلوم نيست كه آيا « عالم عادل » ى كه اراده شده است چه قيدى به همراه دارد ؟ آيا سنّ او چقدر است ؟ در كجا تحصيل كرده است ؟ اين‌ها قيودى است كه در اينجا امكان دارد . لذا معلوم نيست كه « أكرم كلّ عالمٍ » در كدام يك از اين مجازات استعمال شده است . به‌همين‌جهت عامّ نسبت به ماعداى مورد مخصِّص ، از حجيت ساقط مىشود و در صورت شك در عروض تخصيص زايد ، صلاحيت مرجعيت ندارد . ممكن است كسى بگويد : درست است كه همهء اين‌ها مجازند ولى بعضى از مجازها بر بعضى ديگر ترجيح دارند و ماعداى مورد مخصِّص اوّل - كه از آن به « تمام الباقى » تعبير مىكنند - اقرب مجازات است . در پاسخ مىگوييم : دليلى بر اين گونه حرف‌ها وجود ندارد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nاجمال مخصِّص\r\nاجمال مخصِّص بر دو قسم است : اجمال مفهومى و اجمال مصداقى . اجمال مفهومى ( شبههء مفهوميه ) : در جايى است كه مخصِّص ، از نظر مفهوم داراى اجمال و ترديد باشد . اجمال مصداقى ( شبههء مصداقيه ) : در جايى است كه مخصِّص ، از نظر مفهوم داراى اجمال نيست و معناى آن براى ما مشخّص است ولى نسبت به يكى از افراد خارجى ترديد داريم كه آيا عنوان مخصِّص را دارا هست يا نه ؟ بنابراين بحث ما در دو مقام است :\r\n\r\nمقام اوّل : شبههء مفهوميّه\r\nمجمل بودن مفهوم مخصِّص به دو صورت است : 1 - دوران امر بين اقلّ و اكثر : در جايى است كه مخصِّص داراى يك قدر متيقّن است و زايد از آن قدر متيقن مورد شك و ترديد است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n2 - دوران امر بين متباينين : در جايى است كه قدر متيقّنى وجود ندارد ، بلكه دو طرف احتمال مطرح است و قرينه‌اى بر هيچ‌يك از طرفين وجود ندارد . و هريك از دو صورت ، يا مخصِّص متّصل است و يا منفصل . بنابراين مسئله داراى چهار صورت مىشود و بحث در اين است كه آيا در اينجا نسبت به مورد شكّ چه بايد كرد ؟ و ما هريك از چهار صورت را به طور جداگانه مورد بحث قرار مىدهيم :\r\n\r\nصورت اوّل : دوران بين اقلّ و اكثر با اتصال مخصِّص\r\nمثل اين كه مولا بگويد : « أكرم العلماء إلّا الفسّاق منهم » و معناى فسق براى ما مردّد باشد و ندانيم كه آيا فسق اختصاص به مرتكب گناه كبيره دارد يا شامل مرتكب گناه صغيره هم مىشود ؟ در اينجا مرتكب كبيره به عنوان قدر متيقّن داخل در دايره فسق است و نسبت به مرتكب صغيره ترديد وجود دارد . پس عنوان مخصِّص - يعنى فاسق - مردّد بين اقلّ و اكثر است . در اين صورت ، نسبت به مجموع كلام ، دو مورد قطعى وجود دارد كه جاى هيچ ترديدى در آن نيست : 1 - وجوب اكرام عالمى كه نه گناه كبيره انجام داده و نه گناه صغيره . 2 - عدم وجوب اكرام عالمى كه مرتكب گناه كبيره شده است . امّا اگر عالمى فقط مرتكب گناه صغيره شده باشد ، آيا اكرام او واجب است يا نه ؟ با توجه به ترديدى كه ما در معناى فسق داريم ، وجوب و عدم وجوب اكرام چنين عالمى مورد ترديد واقع مىشود . آيا در اينجا چه بايد كرد ؟ ممكن است كسى بگويد : چرا در اينجا به اصالة العموم تمسك نمىكنيد ؟\r\nاصالة العموم يكى از اصول عقلائيه است كه در مورد شك مىتواند مرجع واقع\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nشود . همان‌طور كه اگر در اصل تخصيص عام ترديد داشتيم ، به اصالة العموم مراجعه مىكرديم ، در اينجا هم كه نمىدانيم « آيا عالمى كه مرتكب صغيره شده ، از عموم « أكرم العلماء » خارج است يا نه ؟ » به اصالة العموم تمسك مىكنيم . در پاسخ مىگوييم : در اينجا نمىتوان به اصالة العموم تمسك كرد . بيان مطلب : تا وقتى كه متكلّم از كلام خودش فارغ نشده و مشغول تكلّم است ظهورى براى كلام او منعقد نشده و نمىتوان به كلام او استناد كرد . اگر متكلّم بگويد :\r\n« رأيت أسداً » و ما ندانيم كه آيا به دنبال آن كلمهء « يرمي » را مىآورد يا نه ؟ تا وقتى تماميت كلام او روشن نشده نمىتوانيم بگوييم : « اسد ، ظهور در حيوان مفترس دارد » بلكه بايد تا تمام شدن كلام او صبر كنيم ببينيم آيا قرينهء متصله‌اى به همراه « اسد » ذكر مىكند يا نه ؟ اگر از كلام خود فارغ شد و قرينهء متصله‌اى نياورد ، مىگوييم : « اصالة الظهور اقتضاء مىكند كه « اسد » را بر معناى حقيقى آن حمل كنيم » . امّا اگر به دنبال آن كلمهء « يرمي » را ذكر كرد ، همان اصالة الظهور اقتضاء مىكند كه « اسد » را بر معناى مجازى آن حمل كنيم ، زيرا دايرهء اصالة الظهور ، وسيع‌تر از اصالة الحقيقه است . و اصالة الحقيقه ، به عنوان شعبه‌اى از اصالة الظهور است . اصالة العموم نيز به عنوان شعبه‌اى از اصالة الظهور است . به عبارت ديگر : اصالة الحقيقة ، همان اصالة الظهور است ولى چون موردش عبارت از « حقيقت » است ، از آن به « اصالة الحقيقه » تعبير كرده‌اند . اصالة العموم نيز همان اصالة الظهور است ولى چون در مورد « عموم » پياده مىشود ، از آن به اصالة العموم تعبير كرده‌اند . بنابراين اگر ما اصلى به نام اصالة العموم و اصالة الحقيقه نداشته باشيم ، همان اصالة الظهور مشكلات ما را حلّ مىكند . حال در ما نحن فيه وقتى مولا مىگويد : « أكرم العلماء إلّا الفسّاق منهم » ، در ادبيات به ما مىگويند : « استثناء به منزلهء توصيف و وصف است » . به جاى « أكرم العلماء\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nإلّا الفسّاق منهم » مىتوانيم بگوييم : « أكرم العلماء الموصوفين بعدم الفسق » و چون فسق و عدالت ، « ضدّان لا ثالث لهما » هستند ، به جاى « أكرم العلماء الموصوفين بعدم الفسق » مىتوانيم بگوييم : « أكرم العلماء العدول » . اگر مولا از اوّل مىگفت : « أكرم العلماء العدول » و ما در مفهوم « عالم » ترديد داشتيم كه آيا كسى كه فقط قدرى ادبيات خوانده ، عالم است يا نه ؟ بدون شك در اينجا نمىتوانستيم به « أكرم العلماء العدول » تمسك كنيم ، زيرا براى پياده كردن كبرى بايد اوّل صغراى آن را احراز كرد . بايد اوّل احراز كنيم چنين شخصى « عالم » است ، سپس او را در دايرهء « أكرم العلماء العدول » قرار دهيم . در مورد وصف « العدول » هم همين‌طور است . ترديد در معناى فسق ، موجب ترديد در معناى عدالت خواهد شد . « 1 » ما كه نمىدانيم مرتكب صغيره فاسق است يا نه ؟ لازمه‌اش اين است كه در عدالت او هم شك داشته باشيم . و هنگامى كه عنوان عدالت براى ما نامعين است ، چگونه در مورد مرتكب صغيره‌اى كه مردّد بين عادل و فاسق است مىتوانيم به « أكرم العلماء العدول » تمسك كنيم ؟ تا وقتى احراز نكنيم كه از نظر مولا عنوان « عادل » بر اين شخص منطبق است ، نمىتوانيم به « أكرم العلماء العدول » تمسك كنيم . يعنى لفظ « العدول » ظهور در عمومى كه شامل فرد مشكوك شود ، ندارد . و با توجه به اين كه فسق و عدالت ، « ضدّان لا ثالث لهما » هستند ، « أكرم العلماء الموصوفين بعدم الفسق » فرقى با « أكرم العلماء العدول » نخواهد داشت . و چون « أكرم العلماء إلّا الفسّاق منهم » به معناى « أكرم العلماء الموصوفين بعدم الفسق » است ، پس در مورد « أكرم العلماء إلّا الفسّاق منهم » نيز تا وقتى عدم فسق را احراز نكنيم نمىتوانيم به « أكرم العلماء » تمسك كنيم . و اگر بخواهيم مسئله را قدرى عميق‌تر مورد بررسى قرار دهيم مىگوييم : اصلًا مخصِّص متّصل را نبايد مخصِّص ناميد . عناوين « عام » و « خاص » در مورد\r\n\r\n\r\n","description":"","footnote":"\r\n( 1 ) - چون فسق و عدالت ، « ضدّان لا ثالث لهما » هستند .\r\n","page_name":" 220 ","page_number":220},
  {"content":"\r\n\r\nمخصِّص متّصل يك تعبير غير حقيقى است . اگر لفظى ظهور در عموم داشته باشد ، مثل اين كه مولا امروز بگويد : « أكرم العلماء » و چيزى به دنبال آن نياورد . چنانچه فردا بگويد : « لا تكرم الفسّاق من العلماء » اين جمله ، عنوان مخصِّص براى كلام قبلى پيدا مىكند . امّا در كلام واحد - هرچند به صورت مستثنى و مستثنى منه باشد - مولا يك مطلب را افاده كرده و آن اين است كه « علماء - غير فسّاق آنان - اكرامشان واجب است » . و كلام هم بيش از يك ظهور ندارد . در اين صورت وقتى ما بدانيم كه زيد ، عالم است ولى با توجه به اين كه مرتكب گناه صغيره شده و ما در معناى فسق ترديد داريم ، نمىدانيم آيا اكرام او واجب است يا نه ؟ در اينجا براى اثبات وجوب اكرام او به چه چيزى تمسك كنيم . در اينجا عمومى نداريم كه بخواهيم به اصالة العموم تمسك كنيم و علاوه بر اين ، اصالة العموم يك اصل مستقل نيست بلكه شعبه‌اى از اصالة الظهور است و در جملهء مشتمل بر استثناء ، دو ظهور وجود ندارد كه يكى مربوط به مستثنى منه و ديگرى مربوط به مستثنى باشد . جملهء مشتمل بر استثناء ، مانند جملهء « رأيت أسداً يرمي » داراى يك ظهور است . بنابراين در دوران امر بين اقل و اكثر در مخصّص متصل ، چيزى به نام « اصالة العموم » نداريم تا بتوانيم مورد مشكوك را مشمول آن عموم بدانيم . پس مرجع ما در چنين جايى اصالة البراءة خواهد بود .\r\n\r\nصورت دوّم : دوران بين اقلّ و اكثر با انفصال مخصّص\r\nمثل اين كه مولا امروز بگويد : « أكرم العلماء » و روز بعد بگويد : « لا تكرم الفسّاق من العلماء » و مفهوم فاسق مردّد بين اقلّ و اكثر باشد . آيا در زايد بر قدر متيقن مىتوانيم به اصالة العموم تمسك كنيم ؟ به عبارت ديگر : آيا مىتوانيم وجوب اكرام عالمى كه مرتكب صغيره شده را از راه اصالة العموم استفاده كنيم ؟\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاكثر محققين از اصوليين معتقدند در اينجا مىتوان اصالة العموم را جارى كرد ، زيرا وقتى مولا بگويد : « أكرم العلماء » و به دنبال آن قرينهء متّصلى بر خلاف ظاهر نياورد و كلام او تمام شود ، براى اين كلام ، ظهورى منعقد مىشود . و اگر بخواهد انعقاد ظهور ، فرع بر اين باشد كه هيچ قرينه‌اى - متصل يا منفصل - بر خلاف ظاهر وجود نداشته باشد ، لازم مىآيد كه اگر متكلم بگويد : « رأيت أسداً » و كلام خود را خاتمه دهد ، نتوانيم به ظاهر اين كلام تمسك كنيم ، چون احتمال مىدهيم كه چند روز ديگر قرينه‌اى اقامه كند كه مراد از « اسد » معناى ظاهرش نبوده است . ممكن است كسى بگويد : در اينجا ابتدا يك اصالة العدم نسبت به قرينهء محتمل بعدى پياده كرده و به كمك آن ظهورى براى « اسد » در معناى حقيقى خودش ثابت مىكنيم . روشن است كه كسى نمىتواند ملتزم به چنين چيزى بشود ، بلكه همين‌كه متكلّم از كلام خود فارغ شد و قرينه‌اى بر خلاف ظاهر كلام اقامه نكرد ، كلامْ در معناى حقيقى خودش ظهور پيدا مىكند و اين كشف مىكند كه انعقاد ظهور براى كلام ، متوقف بر عدم قرينهء متصله است نه اين كه متوقف بر عدم مطلق قرينه - متصل يا منفصل - باشد . در ما نحن فيه نيز همين‌طور است . وقتى مولا مىگويد : « أكرم العلماء » و كلام خود را تمام مىكند و قرينهء متصلى بر خلاف ظاهر اقامه نمىكند ، اين كلام ظهور در عموم پيدا مىكند و ظهور آن هيچ‌گونه توقفى بر آينده ندارد ، به گونه‌اى كه اگر در آينده مخصّصى نيامد ، كاشف از ظهور « أكرم العلماء » در عموم باشد و اگر مخصّصى آمد كشف كند كه « أكرم العلماء » از اوّل ظهور در عموم نداشته است . ممكن است سؤال شود : اگر « أكرم العلماء » از همين‌الان ظهور در عموم دارد ، پس چنانچه ما بعداً با يك مخصِّص برخورد كنيم ، آيا اين مخصِّص را كاشف از عدم انعقاد ظهور براى عام بدانيم ؟ در پاسخ مىگوييم : نه ، چنين مخصِّصى كاشف از عدم ظهور « أكرم العلماء » در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعموم نيست . بلكه ظهور « أكرم العلماء » در عموم محفوظ است ولى با توجه به اين كه ظهور دليل خاصّ - در ارتباط با مورد خودش ، يعنى « عالم فاسق » - اقوى از ظهور دليل عام است ، بر ظهور دليل عام ترجيح داشته و برآن تقدّم پيدا مىكند . اين رجحان يك ظهور بر ظهور ديگر است نه كشف دليل مخصِّص از عدم وجود ظهور براى عام در عموم . لذا در اين مورد كه بين عام و خاصّ - به حسب ظاهر - درگيرى وجود دارد ، مقتضاى عموم « أكرم العلماء » اين است كه « عالم فاسق » هم بايد اكرام شود ولى « لا تكرم الفسّاق من العلماء » مىگويد : « عالم فاسق ، نبايد اكرام شود » بين اين دو دليل در ابتدا درگيرى وجود دارد ولى ظهور دليل خاص بر دليل عام تقدّم پيدا مىكند . سؤال : اگر ظهور دليل عام در عموم ، حتى با آمدن مخصِّص هم محفوظ است و مخصِّص فقط به عنوان يك دليل قوى ، مورد دعوا را به خودش اختصاص مىدهد ، لازم است قدرى در ارتباط با اين دليل قوى بحث كنيم كه آيا اين دليل مخصِّص تا چه مقدار مىتواند از محدودهء عام خارج كند ؟ به عبارت ديگر : اگر عامّى وجود نداشت و ما باشيم و « لا تكرم الفسّاق من العلماء » محدودهء اين دليل تا چه مقدار است ؟ ترديدى نيست كه « لا تكرم الفسّاق من العلماء » مرتكب كبيره - كه قدر متيقن از عنوان فاسق است - را شامل مىشود ولى نسبت به مرتكب صغيره - با توجه به ترديدى كه در مفهوم فسق وجود دارد - نمىتوانيم به « لا تكرم الفسّاق من العلماء » تمسك كنيم ، زيرا تا وقتى عنوان « فاسق » احراز نشود ، نمىتوان حكم را شامل آن دانست . اكنون مىگوييم : وقتى « أكرم العلماء » در كار نبود و « لا تكرم الفسّاق من العلماء » نتوانست مورد مشكوك را شامل شود ، در ما نحن فيه كه مولا ابتدا « أكرم العلماء » را گفته و چند روز بعد از آن « لا تكرم الفسّاق من العلماء » را گفته است ، در صورت ترديد در مفهوم فسق - نسبت به مرتكب صغيره - حتماً بايد به « أكرم العلماء » مراجعه كنيم ، زيرا فرض اين است كه وقتى مولا « أكرم العلماء را گفت ، براى ما اصالة العموم و اصالة الظهور در عموم وجود دارد و دليل قوى و حاكمى هم در مقابل آن وجود ندارد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو اين غير از صورت اوّل است كه اصلًا ظهورى براى كلام منعقد نشده بود . اينجا ظهور منعقد شده ولى دليل ظاهر اقوى نتوانسته است اين مورد مشكوك را شامل شود ، لذا اصالة العموم حاكم است . اكثر محقّقين از اصوليين مسئله را به اين صورت مطرح كرده‌اند و واقعيت هم همين است .\r\n\r\nكلام مرحوم محقق حائرى\r\nمحقق حائرى رحمه الله در كتاب « درر الفوائد » در رابطه با اصالة العموم در اينجا تفصيل داده مىفرمايد : درست است كه رجوع به اصالة العموم در ما نحن فيه مطابق با قاعده است ولى يك صورت را بايد از اينجا خارج كرد و آن در جايى است كه بدانيم عادت اين مولاى متكلّم بر اين است كه مخصِّصات عموماتش را به صورت منفصل بيان مىكند . اين گونه مخصِّص منفصل ، در حكم مخصِّص متّصل و مانع از تمسك به اصالة العموم است . سپس مىفرمايد : اتّفاقاً در شرع مقدّس اسلام ، مسئله به‌همين‌صورت است زيرا ما ملاحظه مىكنيم كه نوع مخصِّصات ، به لسان مبارك ائمه عليهم السلام در طول زمان‌هاى بعيده بيان مىشود . مثلًا عام ، در لسان رسول خدا صلى الله عليه و آله و مخصِّص آن در روايت امام صادق عليه السلام است . در نتيجه ما نه در آيات قرآن و نه در روايات نمىتوانيم اصالة العموم داشته باشيم . « 1 » بررسى كلام مرحوم حائرى : ما بايد ببينيم آيا مخصِّصات منفصلهء چنين متكلّمى ، در همهء جهات به منزلهء مخصِّص متّصل است يا در بعضى از جهات ؟ شقّ سوّمى هم وجود ندارد .\r\n\r\n\r\n","description":"","footnote":"\r\n( 1 ) - درر الفوائد ، ص 215\r\n","page_name":" 224 ","page_number":224},
  {"content":"\r\n\r\nاگر ايشان بفرمايند : « مخصِّصات منفصلهء چنين متكلّمى ، در جميع جهات به منزلهء مخصِّص متّصل است » . مىگوييم : لازمهء چنين بيانى اين است كه اگر عامى در كلام رسول خدا صلى الله عليه و آله يا در قرآن ملاحظه شود ، ظهور در عموم نداشته باشد ، چون بناى شرع بر اين است كه مخصِّص را به صورت منفصل بيان كند و مخصِّص منفصل - به نظر ايشان - در جميع جهات ، مانند مخصِّص متّصل است و يكى از جهاتى كه در مورد مخصِّص متّصل مطرح است اين است كه مخصِّص متّصل ، مانع از انعقاد ظهور براى عام است . پس بايد در مخصِّص منفصل همچنين جهتى مراعات شود . و اين مسأله‌اى است كه بطلانش واضح است . ما نمىتوانيم با عمومات كتاب و سنّت به منزلهء يك دليل مجمل برخورد كنيم . لذا احتمال دارد كه مراد ايشان از تنزيل ، تنزيل در بعضى از جهات باشد . در اين صورت ما هم قبول داريم ولى چنين تنزيلى در حيث بحث ما نقشى ندارد . عدول مرحوم حائرى از نظريهء فوق : ايشان در حاشيهء « درر الفوائد » « 1 » در ارتباط با مسألهء فوق مىفرمايد : اين حرف ما خلاف انصاف است ، زيرا ائمه عليهم السلام به منزلهء متكلّم واحدى هستند و تخصيصى كه مثلًا در كلام امام عسكرى عليه السلام ذكر مىشود به‌منزلهء تخصيصى است كه در كلام امام صادق عليه السلام مطرح مىشود . ولى طبق بيان ما ( مرحوم حائرى ) اگر مثلًا زراره يك عامّى را از امام صادق عليه السلام شنيد و تا آخر عمر امام صادق عليه السلام مخصِّصى براى آن ذكر نشد ، نبايد بتواند به اين عموم تمسك كند ، زيرا احتمال مىدهد كه مخصِّص منفصل آن ، در كلام امام بعدى ذكر شود . و چون عادت اصحاب ائمه عليهم السلام بر تمسك به كلام ائمه عليهم السلام\r\n\r\n\r\n","description":"","footnote":"\r\n( 1 ) - مرحوم محقق حائرى كتاب « درر الفوائد » را در كربلاء تأليف كرده‌اند ، ولى پس از ورود به قم ، بعضى از مسائل آن را مورد تجديد نظر قرار دادند كه در طبع بعدى آن كتاب ، به عنوان حاشيه همراه با كتاب « درر الفوائد » به طبع رسيده است .\r\n","page_name":" 225 ","page_number":225},
  {"content":"\r\n\r\nاستقرار يافته ، معلوم مىشود كلام ائمه عليهم السلام براى آنان ظهور داشته و كلام هر امامى همراه با كلام امام بعدى ، به منزلهء صدر و ذيل كلام واحد صادر در يك مجلس نيست . « 1 » سؤال : آيا در مسألهء اصالة العموم ، بين كسى كه عادتاً مخصِّص‌هاى كلام خود را به صورت منفصل بيان مىكند ، با كسى كه چنين عادتى ندارد فرق وجود دارد ؟ پاسخ : در ارتباط با اصالة العموم و اصالة الظهور ، فرقى بين اين دو وجود ندارد ، امّا در جهت ديگر ، بين اين دو تفاوت وجود دارد و آن اين است كه كسى كه عادتاً مخصِّص‌هاى كلام خود را به صورت منفصل بيان مىكند ، به مجرّد اين كه انسان يك عامّى را از او شنيد ، نمىتواند به اصالة العموم و اصالة الظهور مراجعه كند . البته نه به خاطر اين كه اصالة العموم و اصالة الظهور وجود ندارند ، بلكه عادتْ اين خصوصيت را به وجود مىآورد كه براى تمسك به اصالة العموم بايد به دنبال فحص از مخصِّص رفت . الآن كسانى كه در مقام استنباط احكام هستند ، به مجرّد مشاهدهء عام - در آيه يا روايت - به آن تمسك نمىكنند ، بلكه به فحص از مخصِّص مىپردازند . اگر مخصِّص پيدا شد ، آن را بر عام مقدّم مىدارند ، زيرا دليل مخصّص ، اقوى از دليل عام است . و اگر مخصِّصى پيدا نشد ، معنايش اين است كه در مقابل آن اصالة العموم - كه از اوّل هم وجود داشت - « 2 » دليل اقوى و راجحى وجود ندارد تا برآن مقدّم شود . امّا موالى عرفيه كه معمولًا مخصِّص‌هاى كلام خود را به صورت متّصل بيان مىكنند ، چنانچه عمومى از آنان صادر شود ، عبد مىتواند به اصالة العموم تمسك كند و نيازى به فحص از مخصِّص نيست . در نتيجه بين اين دو از ناحيهء فحص از مخصِّص و عدم فحص ، فرق وجود دارد ، امّا از ناحيهء انعقاد ظهور فرقى بين آن دو نيست .\r\n\r\n\r\n","description":"","footnote":"\r\n( 1 ) - درر الفوائد ، ص 215 و 216\r\n( 2 ) - چون وجود مخصِّص ، كاشف از عدم ظهور در عموم نيست ، بلكه فقط به جهت اقوى بودنش نسبت به دليل عام ، برآن مقدّم مىشود .\r\n","page_name":" 226 ","page_number":226},
  {"content":"\r\n\r\n\r\nصورت سوّم : دوران بين متباينين با اتّصال مخصِّص\r\nمثل اين كه مولا بگويد : « أكرم العلماء إلّا زيداً » و در بين علماء دو نفر به نام « زيد » وجود داشتند . يكى « زيد بن عَمرو » و ديگرى « زيد بن بكر » و ما ندانيم كدام يك از اين دو استثناء شده‌اند . البته با اين فرض كه مستثنى يك نفر بوده و قرينه‌اى بر تعيين آن وجود نداشته باشد . نه اين كه معناى عامِ « من يسمّى بزيدٍ » - كه شامل هر دو است - اراده شده باشد . نتيجهء اين ترديد ما اين مىشود كه ما وقتى با هريك از اين دو زيد برخورد مىكنيم نمىدانيم آيا اكرام او واجب است يا نه ؟ با توجه به اين كه مخصّص متصل ، مانع از انعقاد ظهور براى عامّ است مىگوييم :\r\nدر اينجا اصالة العموم و اصالة الظهور نسبت به ماعداى اين دو نفر به قوّت خود باقى است ، « 1 » امّا نسبت به اين دو نفر اصالة العموم و اصالة الظهورى وجود ندارد ، زيرا اگر كلام بخواهد ظهور در وجوب اكرام هر دو زيد داشته باشد ، خلاف فرض است ، چون ما مىدانيم كه يك « زيد » از « أكرم العلماء » استثناء شده است . و اگر بخواهد ظهور در وجوب اكرام يكى از آن دو « زيد » داشته باشد ، راهى براى تعيين آن نداريم ، چون هيچ‌كدام ترجيحى بر ديگرى ندارند . در نتيجه « أكرم العلماء » نسبت به اين دو فرد اجمال پيدا مىكند و از دايرهء ظهور خارج مىشود . اجمال آن‌هم اجمال حقيقى است نه اجمال حكمى . اجمال حقيقى به اين معناست كه وقتى كسى با « أكرم العلماء إلّا زيداً » برخورد مىكند ، نه مىتواند بگويد :\r\n« اين كلام ، ظهور در وجوب اكرام زيد بن عَمرو دارد » و نه مىتواند بگويد : « ظهور در وجوب اكرام زيد بن بكر دارد » و نه مىتواند بگويد : « ظهور در وجوب اكرام هر دو « زيد » دارد » .\r\n\r\n\r\n","description":"","footnote":"\r\n( 1 ) - يعنى اگر شك كنيم كه آيا « بكر عالم » هم استثناء شده است يا نه ؟ به اصالة العموم مراجعه مىكنيم .\r\n","page_name":" 227 ","page_number":227},
  {"content":"\r\n\r\nلذا ما شك مىكنيم كه آيا « زيد بن عَمرو » اكرامش واجب است يا نه ؟ به اصالة البراءة مراجعه مىكنيم . و نيز شك مىكنيم كه آيا « زيد بن بكر » اكرامش واجب است يا نه ؟ به اصالة البراءة مراجعه مىكنيم .\r\n\r\nصورت چهارم : دوران بين متباينين با انفصال مخصّص\r\nمثل اين كه مولا امروز بگويد : « أكرم العلماء » و فردا بگويد : « لا تكرم زيداً العالم » و زيد عالم ، مردّد بين « زيد بن عَمرو » و زيد بن بكر » باشد . در اينجا با توجه به اين كه مخصّص منفصل - حتى نسبت به مورد تخصيص خودش - مانع از انعقاد ظهور براى عام نيست ، هيچ ترديدى نيست كه اين « أكرم العلماء » عمومش محفوظ است و اجمال حقيقى تحقق ندارد . اكنون به سراغ دليل منفصل مىآييم . مولايى كه « أكرم العلماء » را مطرح كرده ، روز بعد كه مىخواهد « عدم اكرام زيد عالم » را در قالب مخصّص منفصل مطرح كند ، به دو صورت ممكن است اين كار را انجام دهد : « 1 » 1 - تنها وجوب اكرام زيد عالم را نفى كند ، مثل اين كه بگويد : « لا يجب إكرام زيد العالم » . 2 - علاوه بر اين كه وجوب آن را نفى مىكند ، حرمت آن را نيز مطرح كند ، مثل اين كه بگويد : « يحرم إكرام زيد العالم » ، يا بگويد : « لا تكرم زيداً العالم » . در اينجا اين جهت بين هر دو فرض مشترك است كه اصالة العموم نمىتواند\r\n\r\n\r\n","description":"","footnote":"\r\n( 1 ) - بر خلاف مخصّص متّصل ، كه دو صورت در آن تصوير نمىشود . مخصّص متّصل معمولًا به صورت استثناء است و استثناء ، حكم موجود در مستثنى منه را نفى مىكند . اگر حكم مستثنى منه ، وجوبى بود ، استثناء ، آن وجوب را برمىدارد ولى به جاى وجوب ، حكمى تحريمى ثابت نمىكند . و اگر حكم مستثنى منه ، تحريمى بود ؛ استثناء ، آن تحريم را برمىدارد ولى به جاى تحريم ، حكمى وجوبى ثابت نمىكند .\r\n","page_name":" 228 ","page_number":228},
  {"content":"\r\n\r\nنقشى داشته باشد . زيرا در مقابل اصالة العموم ، يك حجّت اقوايى وجود دارد كه اجمال آن حجت اقوا ، بر اصالة العموم تأثير مىگذارد . به اين معنا كه ما در مورد هيچ‌يك از اين دو « زيد » كه داريم - يعنى « زيد بن عَمرو » و « زيد بن بكر » - نمىتوانيم به اصالة العموم تمسّك كنيم ، زيرا تمسك به اصالة العموم در مورد هر دو زيد ، خلاف مقتضاى تخصيص است و در مورد يكى - غير از ديگرى - ترجيح بدون مرجّح است . لذا اجمال حقيقى مخصّص ، بر اصالة العموم تأثير مىگذارد . البته نه اين كه اصالة العموم در كار نباشد ، بلكه در مخصّصات منفصله ، حتى اگر مخصّص ، مجمل هم نباشد ، كاشف از اين نيست كه « أكرم العلماء » ظهور در عموم نداشته است . بلكه با وجود مخصّص ، ظهور « أكرم العلماء » و حجيّت آن سر جاى خود محفوظ است ، ولى حجّت اقوايى كه در مقابل آن وجود دارد ، مانع از اخذ به حجّت غير اقوا مىشود . اكنون به تفصيل اين دو صورت مىپردازيم : 1 - اگر دليل مخصّص منفصل ، حكم « اكرام زيد عالم » را به صورت تحريم بيان كند و ما دو زيد عالم داشته باشيم ، ما وقتى به هريك از اين دو برخورد مىكنيم ، با دو احتمال مواجه مىشويم : احتمال وجوب اكرام و احتمال حرمت اكرام . به‌همين‌جهت ، اين مسئله از مصاديق « دوران بين محذورين » مىشود و در « دوران بين محذورين » بايد به اصالة التخيير مراجعه كرد . 2 - اگر دليل مخصِّص منفصل ، فقط وجوب را از « اكرام زيد عالم » نفى كند و مثلًا بگويد : « لا يجب إكرام زيد العالم » و ما دو « زيد عالم » داشته باشيم چه بايد بكنيم ؟ بايد توجه داشت كه نفى وجوب « اكرام زيد عالم » منافاتى با اكرام او ندارد . اينجا مىگوييم : با توجه به اين كه « اصالة العموم » يك اصل لفظى و شعبه‌اى از اصالة الظهور است ، وقتى ما نتوانستيم به اصل لفظى رجوع كنيم ، نوبت به اصل عملى مىرسد ، يعنى در ارتباط با لفظ نمىتوانيم كارى انجام دهيم و اين « أكرم العلماء » و « لا يجب إكرام زيد العالم » را كه به يكديگر ضميمه مىكنيم ، از نظر لفظى نمىتوانيم نتيجه‌اى بگيريم . لذا چاره‌اى جز مراجعه به اصل عملى وجود ندارد . ولى آيا كدام يك از\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاصول عمليه در اينجا جريان پيدا مىكند ؟ براى هريك از اصالة الاشتغال و اصالة البراءة وجهى وجود دارد . 1 - اصالة الاشتغال : مبناى جريان اصالة الاشتغال اين است كه گفته شود : ديروز كه مولا « أكرم العلماء » را گفت ، گويا ذمّهء ما - با يك تكليف عام - به وجوب اكرام همهء علماء اشتغال پيدا كرد . و امروز كه « لا تكرم زيداً العالم » را گفت ، از طرفى كلامش اجمال دارد و راهى براى تشخيصْ وجود ندارد و از طرفى اكرام زيد عالم را حرام نكرده بلكه فقط وجوب آن را نفى كرده و نفى وجوب ، منافاتى با انجام اكرام ندارد ، پس ما اگر « زيد بن عَمرو » را اكرام نكنيم ، شك مىكنيم كه آيا آن اشتغال ذمّه يقينى - كه اقتضاى برائت يقينى مىكند - حاصل شده يا نه ؟ نسبت به « زيد بن بكر » نيز همين‌طور است . در نتيجه ما بر اساس اصالة الاشتغال ، هر دو را عملًا اكرام مىكنيم . البته نمىخواهيم بگوييم : « اكرام هر دو واجب است » ، زيرا چنين چيزى با دليل مخصّص نمىسازد و مستلزم لغو بودن دليل مخصّص است . بلكه در عمل هر دو را اكرام مىكنيم . مثل اين كه كسى علم اجمالى پيدا كند كه يا نماز جمعه واجب است يا ظهر و دليلى هم بر احد الطرفين قائم نشد ، در اينجا قاعدهء اشتغال اقتضاء مىكند كه هر دو را انجام دهد ، امّا معناى انجام هر دو اين نيست كه در روز جمعه ، هنگام زوال ، دو نماز واجب است . عقل حكم مىكند كه هر دو را اتيان كنيم ، در حالى كه واجب واقعى يكى از اين دوتاست . 2 - اصالة البراءة : مبناى اصل برائت اين است كه بگوييم : اوّلًا : ما از « لا يجب اكرام زيد العالم » دستمان كوتاه است ، زيرا داراى اجمال است و معلوم نيست كه كدام زيد اراده شده است .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nثانياً : از اصالة العموم هم دست ما كوتاه است ، زيرا اگرچه ما اصالة العموم داريم ولى اجمالًا مىدانيم كه حجّتى اقوا در مقابل اين اصالة العموم قرار گرفته است . يعنى در حقيقت مىدانيم كه اصالة العموم ضربه خورده است . ولى نمىدانيم كه آيا اين حجّت اقوا نسبت به « زيد بن عَمرو » است يا نسبت به « زيد بن بكر » . بر اين اساس ، ما به هريك از اين دو زيد كه برخورد مىكنيم ، شكّمان در ارتباط با وجوب اكرام و عدم وجوب اكرام او به عنوان شك در تكليف است و شك در تكليف ، مجراى اصالة البراءة است .\r\n\r\nتحقيق در مسئله\r\nدر دورهء قبل كه اين بحث را مطرح كرديم ، جريان اصالة البراءة را پذيرفتيم ولى اكنون به نظر مىرسد كه در اينجا بايد قائل به تفصيل شده بگوييم : اگر عامى كه قبلًا ذكر شده به نحو عام مجموعى باشد ، اصالة الاشتغال جريان پيدا مىكند و اگر به نحو عام استغراقى باشد ، اصالة البراءة جريان پيدا مىكند . « 1 » توضيح : لازمهء عموم مجموعى اين است كه يك تكليف به ما توجه پيدا كرده و بيش از يك موافقت ندارد . وقتى امروز مىگويد : « لا يجب اكرام زيد العالم » و ما ترديد پيدا مىكنيم كه آيا مقصود مولا « زيد بن عَمرو » است يا « زيد بن بكر » ؟ بايد هر دو را اكرام كنيم ، زيرا تكليفى كه به صورت عام مجموعى متوجه ما شد ، در صورتى يقين به امتثال آن پيدا مىكنيم كه هر دو زيد را اكرام كنيم . و اكرام هر دو زيد ، منافاتى با دليل مخصّص ندارد ، زيرا دليل مخصّص مىگويد : « لا يجب إكرام زيد العالم » نه اين كه اكرام زيد عالم را حرام كند . پس در اينجا اصالة اشتغال جريان پيدا مىكند .\r\n\r\n\r\n","description":"","footnote":"\r\n( 1 ) - يادآورى : در عام استغراقى ، هريك از مصاديق عام ، حكم مستقلى داشته و اطاعت مستقل و معصيت مستقل نسبت به آن مطرح است . امّا در عام مجموعى ، مجموع داراى يك حكم مىباشند به گونه‌اى كه اگر يكى از آنان كنار گذاشته شود ، مأمور به تحقق پيدا نكرده است . البته قابليت تخصيص ، در همهء اقسام عموم مطرح است و اين گونه نيست كه عام مجموعى قابليت تخصيص نداشته باشد .\r\n","page_name":" 231 ","page_number":231},
  {"content":"\r\n\r\nامّا در عام استغراقى ، هركدام از افراد طبيعت ، حكم مستقلى دارد و يك اطاعت و مخالفت مستقل در مورد آن مطرح است و اينجا ديگر جاى اصالة الاشتغال نيست .\r\nوقتى همهء علماء - غير از اين دو زيد - را اكرام كرديم با تكليف مربوط به آنان موافقت كرده‌ايم . ولى در برخورد با هريك از اين دو زيد ، نسبت به وجوب اكرام و عدم وجوب اكرام ترديد داريم . در اينجا اصالة البراءة حكم به عدم وجوب اكرام مىكند . اشكال : جريان اصالة البراءة ، چگونه با علم اجمالى سازگار است ؟ جواب : ما قبول داريم كه : « در ارتباط با اصالة الاشتغال ، فرقى نمىكند كه تكليف - چه وجوبى باشد يا تحريمى - به وسيلهء علم ثابت شود يا به وسيلهء امارهء معتبرهء شرعيه . همان‌طور كه اگر ما علم اجمالى پيدا كنيم كه يكى از اين دو مايع خمر است ، از هر دو اجتناب مىكنيم ، اگر - مثلًا - بيّنهء شرعى قائم شد كه يكى از اين دو اناء خمر است ولى تعيينى در كار نبود ، اينجا هم آثار علم اجمالى - مثل حرمت هر دو و وجوب اجتناب از هر دو - تحقق پيدا مىكند » . امّا در عين اين كه مطلب فوق را قبول داريم ، در ما نحن فيه قائل به جريان اصالة البراءة هستيم ، زيرا اگرچه ما با آمدن « أكرم العلماء » يك اصالة العموم پيدا كرده‌ايم و اين اصالة العموم ، با آمدن مخصّص منفصل هم به قوّت خودش باقى است ولى بحث اين است كه با آمدن « لا يجب اكرام زيد العالم » - كه « زيد » در آن مردّد است - ما علم اجمالى پيدا مىكنيم كه اصالة العموم در ارتباط با يكى از اين دو زيد حجيت ندارد . و چون آن يكى براى ما معلوم نيست ، پس اصالة العموم در هيچ‌كدام حجيت ندارد ، نظير قاعدهء تساقط كه به عنوان قاعدهء اوّليه در باب تعارض مطرح است .\r\nهمان‌طور كه در باب تعارض ، اگر علم اجمالى به كذب يكى از دو دليل پيدا كنيم ، قاعده اقتضاى تساقط هر دو را دارد ، « 1 » در ما نحن فيه هم كه علم اجمالى به عدم\r\n\r\n\r\n","description":"","footnote":"\r\n( 1 ) - تعارض بر دو قسم است : الف : تعارض بالذّات ، در جايى است كه مفاد دليلى ، مفاد دليل ديگر را نفى كند . مثلًا يكى بگويد : « نماز جمعه واجب است » ، ديگرى بگويد : « نماز جمعه واجب نيست » . ب : تعارض بالعرض ، جايى است دو دليل قابل اجتماعند ولى - در خارج - علم اجمالى به كذب يكى از آن دو داريم . قاعدهء تساقط كه در باب تعارض مطرح است ، هم در مورد تعارض بالذات و هم در مورد تعارض بالعرض جريان دارد . بله ، در خصوص خبرين متعارضين ، اخبار علاجيه آمده و مسائلى را بر خلاف اين قاعدهء اوّليه مطرح كرده است . ولى بايد توجه داشت كه اخبار علاجيّه فقط در مورد تعارض اخبار است و شامل تعارض ادلّهء ديگر - مثل تعارض بيّنتين - نمىشود .\r\n","page_name":" 232 ","page_number":232},
  {"content":"\r\n\r\nحجيت اصالة العموم نسبت به يكى از دو زيد داريم ، اصالة العموم نسبت به هيچ‌كدام جريان پيدا نكرده و مورد براى اصالة البراءة تحقّق پيدا مىكند . تذكر اين نكته لازم است كه اگر مستند ما اصالة العموم نبود ، بلكه علم اجمالى پيدا مىكرديم كه يكى از اين دو زيد ، وجوب اكرام دارند ، به مقتضاى علم اجمالى بايد هر دو را اكرام كنيم . ولى در ما نحن فيه ، ما علم اجمالى به وجوب نداريم بلكه با اصالة العموم مواجه هستيم . اگر اصالة العموم پياده شود ، مانع از جريان اصالة البراءة مىشود ، چون اصالة العموم ، يك اصل لفظى است و بر اصالة البراءة - كه اصل عملى است - تقدّم دارد . امّا با توجه به اين كه ما علم اجمالى داريم كه اصالة العموم در ارتباط با يكى از اين دو ، از حجيت ساقط است ، ما نحن فيه همانند علم اجمالى به كذب احد الدليلين مىشود و يك تعارض بالعرض در اينجا تحقّق پيدا مىكند و قاعده در مورد تعارض - چه بالذات ، چه بالعرض - اقتضاى تساقط مىكند ، لذا در هر دو مورد اصل برائت جارى مىشود ، و - به حسب حكم ظاهرى - وجوب اكرام از هر دو برداشته مىشود . سؤال : با توجه به تفصيلى كه در اينجا مطرح شد ، آيا عام بدلى ملحق به عام مجموعى است يا ملحق به عام استغراقى ؟ جواب : ظاهراً عام بدلى ملحق به عام مجموعى است ، زيرا « أكرم أيّ رجلٍ شئت » يك تكليف است - نه تكاليف متعدّده - و هنگامى كه اين تكليف گريبان ما\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nرا گرفت و ما خواستيم آن را امتثال كنيم ، اگر بخواهيم « زيد بن عَمرو » را اكرام كنيم ، احتمال مىدهيم مراد از دليل مخصِّص ، « زيد بن عَمرو » باشد اگر بخواهيم « زيد بن بكر » را اكرام كنيم ، احتمال مىدهيم مراد از دليل مخصّص ، « زيد بن بكر » باشد . بله ، اگر هر دو را اكرام كنيم ، يقين پيدا مىكنيم عالمى كه مورد ارادهء تخصيصيه قرار نگرفته ، اكرام شده است و چون تخصيص ، وجوب اكرام زيد را برداشته و آن را حرام نكرده ، فردى هم كه اكرامش واجب نبوده ، در عمل مورد اكرام واقع شده است و اين مشكلى ايجاد نمىكند . در نتيجه عام بدلى - به حسب ظاهر - ملحق به عام مجموعى و مجراى اصالة الاشتغال است .\r\n\r\nمقام دوّم : شبههء مصداقيّه\r\nشبههء مصداقيه در جايى است كه مخصّص ، از نظر مفهوم داراى اجمال نيست و معناى آن براى ما مشخص است ولى نسبت به يكى از افراد خارجى ترديد داريم كه آيا عنوان مخصّص را دارا هست يا نه ؟ مثل اين كه معناى فسق براى ما روشن باشد ولى ندانيم آيا زيد ، مرتكب گناه كبيره شده - تا فاسق باشد - يا مرتكب گناه كبيره نشده ، تا فاسق نباشد ؟ بحث در اين است كه آيا در شبههء مصداقيهء مخصّص ، چه بايد كرد ؟ مقدّمه : قبل از اين كه در مورد شبههء مصداقيهء مخصّص سخن بگوييم ، لازم است بدانيم كه - به طور كلّى حتّى در غير مورد عام و خاص - در مورد شبههء مصداقيهء يك دليل نمىتوان به خود آن دليل تمسك كرد . مثلًا اگر مولا بگويد : « أكرم كلّ عالمٍ » و ما شك\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nكنيم كه آيا زيد عالم است يا نه ؟ نمىتوانيم به اين دليل تمسك كرده و اكرام او را واجب بدانيم . بلكه تمسك به هر دليلى فرع اين است كه ما در خارج موضوع آن را احراز كرده باشيم ، چه در ادلّه‌اى كه حكم وجوبى را بيان مىكند و چه در ادلّه‌اى كه حكم تحريمى را بيان مىكند . اگر نسبت به خمر بودن مايعى ترديد داشتيم نمىتوانيم به « لا تشرب الخمر » تمسك كنيم . امّا از نظر اصل عملى ، اختلاف است . بعضى قائل به جريان برائت عقليّه‌اند و بعضى معتقدند اصالة الاشتغال حكم مىكند كه از چنين مايعى بايد اجتناب كرد . ولى هر دو طرف قبول دارند كه در اينجا ( شبههء موضوعيهء تحريميه ) به « لا تشرب الخمر » نمىتوان تمسك كرد و به عبارت ديگر : در شبههء موضوعيهء تحريميه ، اصل لفظى به عنوان مرجع مطرح نيست . پس از بيان مقدّمهء فوق ، به سراغ اصل بحث مىرويم : آيا در شبههء مصداقيهء مخصّص چه بايد كرد ؟ با توجه به اين كه مخصّص ، گاهى متصل و گاهى منفصل است ، اين مسئله داراى دو صورت است :\r\n\r\nصورت اوّل : شبههء مصداقيه در مورد مخصّص متّصل\r\nمثل اين كه مولا بگويد : « أكرم العلماء إلّا الفسّاق منهم » و معناى فسق هم براى ما معلوم باشد ولى ترديد داشته باشيم كه آيا - مثلًا - زيد ، عملى كه موجب فسق باشد مرتكب شده يا نه ؟ در اينجا نمىتوان به عام تمسك كرد . بيان مطلب : در بحث شبههء مفهوميه گفتيم : « در جايى كه مخصّص ، متصل باشد ، مجموع\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nجمله داراى ظهور واحدى است و اين گونه نيست كه هريك از مستثنى و مستثنى منه داراى ظهور جداگانه‌اى باشند و استثناء - از نظر ادبيات - جانشين وصف است . « أكرم العلماء إلّا الفسّاق منهم » مانند « أكرم العلماء الموصوفين بكونهم غير فاسقين » است و همان‌طور كه جملهء دوّم داراى يك ظهور است ، جملهء اوّل نيز داراى يك ظهور است و آن ظهور ، « وجوب اكرام علماى غير فاسق » است . جملهء مشتمل بر صفت ، بيش از يك ظهور ندارد . اين گونه نيست كه آمدن صفت ، ظهور ديگرى - با حفظ ظهور اوّل - براى كلام به وجود بياورد . به‌همين‌جهت مىگفتيم : « سعه و ضيق ادات عموم - مانند « كلّ » - تابع مدخول آنها مىباشد . اگر مدخول « كلّ » عبارت از « عالم » باشد ، بر تمامى افراد طبيعت « عالم » دلالت مىكند و اگر مدخول آن عبارت از « عالم عادل » باشد ، بر تمامى افراد طبيعت « عالم عادل » دلالت مىكند . از همان ابتدا دايرهء « كلّ » محدود به افراد طبيعت « عالم عادل » است . وقتى « أكرم العلماء إلّا الفسّاق منهم » حكم وصف را دارد ، پس داراى دو ظهور - يكى براى مستثنى منه و ديگرى براى مستثنى - نخواهد بود . در نتيجه معناى « أكرم العلماء إلّا الفسّاق منهم » اين است كه مولا داراى يك حكم - يعنى « ايجاب » - است و متعلّق آن حكم هم عبارت از « عالم غير فاسق » است » . حال از مقدّمه‌اى كه در ابتداى بحث مطرح كرديم استفاده كرده مىگوييم : همان‌طور كه اگر ما در « عالم بودن زيد » شك كنيم ، نمىتوانيم به جملهء « أكرم كلّ عالمٍ » تمسك كنيم و اگر عالم بودن او براى ما معلوم است ولى در « عادل بودن » او ترديد داريم ، نمىتوانيم به « أكرم كلّ عالمٍ عادلٍ » تمسك كنيم . با توجه به اين كه استثناء به معناى وصف است ، در مورد « أكرم العلماء إلّا الفسّاق منهم » نيز همين مطلب را پياده كرده مىگوييم : اگر مىدانيم كه زيد ، عالم است ولى - به نحو شبههء مصداقيّه - ترديد داريم كه آيا مرتكب گناه كبيره شده يا نه ؟ حق نداريم در مورد او به عام تمسك كنيم ، زيرا در اين حكم مولا بيش از يك ظهور وجود ندارد و آن « وجوب اكرام عالم غير فاسق » است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nصورت دوّم : شبههء مصداقيّه در مورد مخصّص منفصل\r\nمثل اين كه مولا امروز بگويد : « أكرم العلماء » و روز بعد بگويد : « لا يجب إكرام الفسّاق من العلماء » و معناى فسق هم براى ما معلوم باشد ولى ترديد داشته باشيم كه آيا - مثلًا - زيد ، عملى كه موجب فسق باشد مرتكب شده يا نه ؟ در اين صورت آيا مىتوانيم در مورد « زيد » به عموم « أكرم العلماء » عمل كنيم ؟ البته بايد توجه داشت كه در اينجا اگر در « عالم بودن زيد » شك كنيم ، نمىتوانيم به « أكرم العلماء » تمسك كنيم . همين‌طور اگر در « فسق زيد عالم » شك كنيم نمىتوانيم به « لا يجب إكرام الفسّاق » عمل كنيم ، چون اين دو ، موردِ شبههء مصداقيهء خود دليل عام است . بحث ما در اين است كه آيا در مورد « زيد عالم مشكوك الفسق » مىتوان به عموم « أكرم العلماء » تمسك كرد و وجوب اكرام او را استفاده كرد يا نه ؟ به عبارت ديگر : آيا تمسك به عامّ ، در شبههء مصداقيهء مخصّص جايز است يا نه ؟ اين مسئله مورد اختلاف واقع شده است .\r\n\r\nبحث اوّل : مخصّص منفصل لفظى\r\nدر اينجا دو نظريه وجود دارد :\r\n\r\nنظريه اوّل ( جواز تمسك به عام ) :\r\nبهترين دليل براى جواز تمسك به عام در ما نحن فيه ، دليلى است كه مرحوم آخوند در كفايه از جانب قائلين به جواز مطرح كرده است . مستدلّ مىگويد : ما در اينجا با دو دليل مواجه هستيم كه هركدام داراى ظهور مستقلّى مىباشند : 1 - « أكرم العلماء » با توجه به اين كه مخصّص متّصلى همراه آن نيست ، ظهور در عموم دارد و اصالة العموم در آن جريان پيدا مىكند ، اصالة العموم حكم مىكند كه اكرام\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهر عالمى لازم است ، به گونه‌اى كه اگر دليل مخصّص در كار نبود ، ما هيچ‌گونه حالت ترديد و شبهه‌اى در ارتباط با اكرام زيد عالم نداشتيم . 2 - « لا يجب إكرام الفسّاق من العلماء » كه به صورت مخصّص منفصل است و در مورد مفاد خودش حجّيت دارد و مىگويد : اكرام عالم فاسق واجب نيست . بين اين دو ظهور در ارتباط با « عالم فاسق » ابتدائاً تعارض وجود دارد . زيرا مقتضاى اصالة العموم اين است كه همهء افراد علماء - حتّى عالم فاسق - اكرامشان واجب است . ولى « لا يجب اكرام الفسّاق من العلماء » وجوب اكرام عالم فاسق را نفى مىكند . امّا وقتى نوبت به مرحلهء حجّيت مىرسد ، با توجه به اين كه دليل خاص ، اظهر از دليل عام است ، ما در مورد اجتماعشان - يعنى عالم فاسق - دليل خاصّ را بر دليل عام مقدّم مىداريم . نتيجه اين مىشود كه اكرام عالم فاسق ، وجوبى ندارد . مستدلّ مىگويد : تا اينجا بحثى نيست كه دليل قوى در جايى كه بتواند پياده شود ، بر اصالة العموم تقدّم دارد ، امّا در موردى كه دليل خاصّ نتواند پياده شود ، حجّيت نداشته و معارضى در مقابل اصالة العموم وجود نخواهد داشت و تمسك به اصالة العموم جايز خواهد بود . و ما نحن فيه از اين قبيل است . همان‌طور كه اگر در عالم بودن كسى شك داشته باشيم ، نمىتوانيم به « أكرم العلماء » و اصالة العموم مراجعه كنيم . اگر در فسق يك عالم هم شك داشته باشيم ، نمىتوانيم به « لا يجب اكرام الفسّاق من العلماء » تمسك كنيم ، يعنى دليل مخصّص ، نمىتواند در مورد « عالم مشكوك الفسق » پياده شود . به عبارت ديگر : در اينجا حجت اقوائى در مقابل اصالة العموم وجود ندارد ، به‌همين‌جهت مانعى از تمسك به اصالة العموم نيست . و نه تنها مانعى وجود ندارد بلكه چاره‌اى غير از اين وجود ندارد ، چون اصالة العموم در اينجا به عنوان يك حجّت ثابت و بدون رقيب است . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 342\r\n","page_name":" 238 ","page_number":238},
  {"content":"\r\n\r\nبررسى نظريهء اوّل : مرحوم آخوند پس از نقل دليل قائلين به جواز ، آن را مورد اشكال قرار داده و معتقد است تمسك به عام در ما نحن فيه جايز نيست . ما نيز اين كلام مرحوم آخوند را قبول داريم لذا در اينجا كلام ايشان را با تقريبى بهتر بيان مىكنيم : مقدّمه : آيا حجّيت و عدم حجّيت يك دليل به چه معناست ؟ اگرچه مرحوم آخوند در كفايه حجيت را به معناى منجّزيت و معذّريت معنا مىكند « 1 » ولى حجّيت معناى روشن‌ترى نيز دارد كه آن معنا با لغت و مسائل عقلايى هم موافق است . دليلِ حجت ، دليلى است كه مولا مىتواند در مقابل عبد به آن دليل احتجاج كند . اگر عبد تارك الصلاة باشد ، خداوند به ( أقيموا الصلاة ) در مقابل او احتجاج مىكند . نزاع در اين كه « خبر واحد حجّت است يا نه ؟ » به اين برگشت مىكند كه اگر مولا به واسطهء يك خبر واحد ثقه - يا عادل - حكمى را به عبد برساند و عبد با آن مخالفت كند ، آيا مولا مىتواند به اين خبر واحد در مقابل عبد احتجاج كند ؟ و نيز آيا عبد مىتواند در مقابل مولا به آن دليل احتجاج كند ؟ براى رسيدن به حجّيت ، و اين كه مولا بتواند به دليلى احتجاج كند ، سه مرحله در طول يكديگر بايد تحقق داشته باشد : 1 - دليل حجت ، ظهور داشته باشد ، يعنى مجمل نباشد ، مثلًا اگر مولا بگويد :\r\n« جئني بعينٍ » و قرينه‌اى اقامه نكند كه مراد از عين چيست ؟ كلام او مجمل شده و نمىتواند به آن احتجاج كند . 2 - اصالة الظهور تحقق داشته باشد . اصالة الظهور ، غير از نفس ظهور است كه در\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 8\r\n","page_name":" 239 ","page_number":239},
  {"content":"\r\n\r\nمرحلهء اوّل مطرح شد . مراد از اصالة الظهور اين است كه اين لفظى كه داراى ظاهر است ، متكلّم نيز لفظ را در همين ظاهر استعمال كرده است . اصالة الظهور ، در ارتباط با مراد استعمالى متكلّم است . مثلًا وقتى متكلّم بگويد : « رأيت اسداً » و به دنبال آن قرينه‌اى بر خلاف ظاهر معناى لغوى اسد اقامه نكرد ، كلمهء اسد ، ظهور در معناى حيوان مفترس - كه معناى حقيقى آن است - پيدا مىكند و اصالة الظهور مىگويد :\r\nمتكلّم ، لفظ اسد را در معناى ظاهر خودش - كه همان معناى حقيقى است - « 1 » استعمال كرده است . 3 - اكنون كه ظهور لفظ و مراد استعمالى را ثابت كرديم ، بايد ببينيم آيا مراد جدّى متكلّم چيست ؟ در اينجا اصل ديگرى ، به نام اصالة التطابق ، مطرح است كه مىگويد : بين ارادهء جدّى و ارادهء استعمالى متكلم ، تطابق وجود دارد ، مگر اين كه قرينه‌اى بر عدم تطابق وجود داشته باشد . اين اصل عقلايى ، اختصاصى به عموم ندارد و در موارد ديگر هم جريان پيدا مىكند . در هر كلامى اگر اين مراحل سه‌گانه وجود داشته باشد مولا و عبد مىتوانند در مقابل يكديگر به آن كلام احتجاج كنند . پس از روشن شدن مقدّمهء فوق به بررسى دليل قائلين به جواز مىپردازيم : در محلّ بحث ما يك عام وجود دارد و يك مخصّص منفصل كه مفهوم آن مشخص است ولى از نظر انطباق مورد شك و ترديد است . عام ، دليل مستقلى است و اگر تنها باشد و مخصّصى نداشته باشد ، همهء اين\r\n\r\n\r\n","description":"","footnote":"\r\n( 1 ) - يادآورى : اصالة الظهور ، معنايى اعم از اصالة الحقيقه است . جايى كه « رأيت أسداً » بدون قرينهء بر مجاز باشد ، اصالة الحقيقه - به عنوان شعبه‌اى از اصالة الظهور - جريان پيدا مىكند . و در جايى كه متكلّم بگويد : « رأيت اسداً يرمي » كلام او ظهور در معناى مجازى پيدا كرده و اصالة الظهور در مورد آن پياده مىشود . اصالة العموم - در الفاظ دالّ بر عموم - هم به عنوان شعبه‌اى از اصالة الظهور است .\r\n","page_name":" 240 ","page_number":240},
  {"content":"\r\n\r\nمراحل سه‌گانه در آن پياده مىشود . امّا در اينجا كه مخصّص دارد آيا چه وضعى پيدا خواهد كرد ؟ مرحلهء اوّل در مورد آن مسلّم است و عام ، ظهور در معناى خودش دارد . مرحلهء دوّم هم مسلم است . اصالة العموم اقتضاء مىكند كه عام در همان معناى خودش استعمال شده باشد . اما نسبت به مرحلهء سوّم با مشكل مواجه مىشويم ، زيرا در مقابل عام ، يك دليل مخصّص وجود دارد و ما وقتى به سراغ آن دليل مخصِّص مىآييم مىبينيم مراحل سه‌گانه در مورد آن وجود دارند و لازمهء اصالة التطابق بين ارادتين ، اين است كه مراد جدّى مولا ، به اكرام فسّاق از علماء تعلّق نگرفته است . حال يا به عدم وجوبش تعلّق گرفته و يا به حرمت آن . « 1 » و چون خاصّ مقدّم بر عامّ است ، « 2 » عدم تعلّق ارادهء جدّى مولا به اكرام فساق از علماء ، مانع از جريان اصالة التطابق در مورد عام مىشود . همان اصالة التطابق كه مىخواست معناى عموم را مراد جدّى مولا قرار دهد . وقتى دليل خاصّ ، ارادهء جدّى را مشخص كرد ، ما ناچاريم در مورد عام مسألهء تطابق بين دو اراده را كنار گذاشته و بگوييم : « مراد استعمالى ، غير از مراد جدّى است » .\r\nالبته اين بدان معنا نيست كه در مورد عام فقط مراد استعمالى وجود دارد و مراد جدّى در مورد آن مطرح نيست بلكه ما ادعا مىكنيم عدم جريان اصالة التطابق در عام ، نسبت به مقدارى است كه دليل خاص شامل مىشود ، يعنى نسبت به اكرام فساق از علماء . و در موردى كه دليل خاص شامل نمىشود ، مراد جدى وجود دارد . در نتيجه تقدم دليل خاص ، جلوى توسعهء دايرهء اصالة التطابق را در مورد عام مىگيرد و دايرهء مراد جدى مولا در ارتباط با عام را محدود مىكند به عالم غير فاسق . و در اينجا مراد جدى در عام ، داراى عنوانى سلبى است و لزومى هم ندارد كه داراى\r\n\r\n\r\n","description":"","footnote":"\r\n( 1 ) - فرقى نمىكند كه دليل مخصِّص ما « لا يجب إكرام الفسّاق من العلماء » ، يا « لا تكرم الفسّاق من العلماء » باشد .\r\n( 2 ) - خواه تقدّم آن ، به جهت اظهريّت باشد يا به جهت ديگر .\r\n","page_name":" 241 ","page_number":241},
  {"content":"\r\n\r\nجنبهء ايجابى باشد . پس در اين دو دليل - يعنى دليل عام و دليل خاص - دو مراد جدى مطرح است :\r\nيكى مراد جدى در دليل خاص است ، كه آن عدم وجوب اكرام فساق از علماء - يا حرمت اكرام فساق از علماء - است و يكى مراد جدى در دليل عام است كه آن وجوب اكرام عالم غير فاسق است . اكنون به مستدل مىگوييم : بحث ما در شبههء مصداقيهء مخصّص بود . اگر عالم بودن زيد براى ما محرز و معناى فسق هم معلوم باشد ولى ندانيم آيا زيد مرتكب گناه كبيره شده يا نه ؟ شما مىگفتيد : « به دليل مخصّص نمىتوان مراجعه كرد ، زيرا دليل مخصّص « عالم فاسق » را مطرح كرده و ما فاسق بودن زيد عالم را احراز نكرده‌ايم » . ما مىگوييم : « به‌همين‌جهت ، به دليل عام هم نمىشود مراجعه كرد ، زيرا دليل عام ، اگرچه دايرهء ارادهء استعمالىاش اقتضاى عموم مىكند ولى دايرهء مراد جدىاش مضيّق است . عالمى وجوب اكرام دارد كه فاسق نباشد . و در ما نحن فيه فاسق نبودن زيد عالم را احراز نكرده‌ايم . شك داراى دو طرف است و ما همان‌طور كه احتمال عدم فسق مىدهيم ، احتمال فسق هم مىدهيم . به جهت احتمال عدم فسق ، نمىتوانيم به دليل خاص مراجعه كنيم و به جهت احتمال فسق نمىتوانيم به دليل عام مراجعه كنيم . بين دليل عام و دليل خاص - از اين جهت - فرقى وجود ندارد . بلكه فرق ، از ناحيهء ديگر است و آن اين است كه در دليل خاص ، بين ارادهء استعمالى با ارادهء جدى تطابق صددرصد وجود دارد ولى در دليل عام ، ارادهء استعمالى مطابق با ارادهء جدى نيست . ارادهء استعمالى ، به عموم ، ولى ارادهء جدى ، به عالم غير فاسق تعلّق گرفته است . امّا اين جهت نمىتواند در حيثيت مورد بحث ما - كه مسألهء حجيت است - فرقى ايجاد كند ، زيرا شمول و عدم شمول ارادهء استعمالى نمىتواند محور براى حجيت باشد .\r\nمحور حجيت و عدم حجيت - در مراحل سه‌گانه - همان مرحلهء آخر ، يعنى مراد جدى است و دو محور قبلى ، همانند مقدمه براى مرحلهء سوم مىباشند . و در ارتباط با ارادهء\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nجدى ، همان‌طور كه در ناحيهء خاص ، ارادهء جدى به عدم اكرام عالم فاسق تعلّق گرفته ، در ناحيهء عام هم به اكرام عالم غير فاسق تعلّق گرفته است و در زيد مشكوك الفسق ، نه به دليل خاص مىتوان مراجعه كرد ، نه به دليل عام ، و ملاك عدم جواز مراجعه هم يك چيز است . اشكال : ممكن است كسى به ما بگويد : شما در شبههء مفهوميه ، در مسألهء دوران امر بين اقل و اكثر گفتيد : « اگر معناى فسق ، مردّد بين خصوص مرتكب كبيره و اعم از مرتكب كبيره و صغيره باشد ، در مورد مرتكب كبيره به دليل مخصّص مراجعه مىكنيم ، امّا در مورد مرتكب صغيره - با وجود اين كه در فسق و عدم فسق او شك داريم - به دليل عام مراجعه مىكنيم » . در حالى كه - طبق آنچه در ما نحن فيه گفته شد - اگر « لا تكرم الفسّاق من العلماء » بخواهد مراد جدّى « أكرم العلماء » را مقيّد به « عالم غير فاسق » كند ، در شبههء مفهوميه هم نبايد به دليل عام مراجعه كرد ، زيرا اگر زيد گناه صغيره مرتكب شد و ما در فسق و عدم فسق او ترديد داريم ، همان‌طور كه به « لا تكرم الفسّاق من العلماء » نمىتوان تمسك كرد ، به « أكرم العلماء » هم نمىتوان تمسك كرد ، چون مراد جدّى « أكرم العلماء » عالم غير فاسق است . و ما با توجه به ترديدى كه در معناى فسق داريم ، نمىتوانيم زيد را « عالم غير فاسق » بناميم . پس چه فرقى بين اين دو مقام وجود دارد ؟ پاسخ : در شبههء مفهوميه - چه دوران امر بين اقل و اكثر باشد و چه بين متباينين - ما در همان مرحلهء اوّل از مراحل سه‌گانه با مشكل مواجه بوديم ، زيرا كلام داراى اجمال بود ، به‌همين‌جهت عنوانى كه به آن داده مىشد ، « مخصّص مجمل مردّد بين اقل و اكثر يا بين متباينين » بود . اجمال معنايش اين است كه اصلًا ظهورى تحقّق ندارد . ولى اجمال‌ها فرق دارند . اگر ترديد بين متباينين بود كلام به تمام معنا داراى اجمال بوده و در هيچ‌كدام از طرفين ظهور نخواهد داشت و هيچ‌كدام هم ترجيح بر ديگرى ندارند . امّا اگر اجمال به نحو ترديد بين اقل و اكثر شد ، نسبت به قدر\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمتيقّن - يعنى اقل ( مرتكب كبيره ) - هم اصل ظهور و هم مراحل بعدى تحقّق دارد ، امّا نسبت به اكثر - مثل مرتكب صغيره دليل خاص - در همان مرحلهء ظهور با مشكل روبرو مىشويم . نه اين كه يقين به عدم خروج مرتكب صغيره از تحت عام داشته باشيم ، بلكه مرتكب صغيره همانند يك مخصّص جديد مطرح خواهد بود . همان‌طور كه در مورد شك در عروض مخصّص جديد ، به اصالة العموم مراجعه مىكنيم ، در اينجا هم وقتى دليل خاص فقط قدر متيقّن را در بر گرفت ، مثل اين است كه دليل خاص گفته باشد : « لا تكرم العالم الذي يرتكب الكبيرة » ، چون نسبت به اين مقدار ، ظهورش محفوظ است . امّا نسبت به عالم مرتكب صغيره ، در اصل تخصيص ترديد داريم و در مورد شك در عروض تخصيص زايد ، بايد به اصالة العموم مراجعه كرد . امّا در ما نحن فيه ، كه شبههء مصداقيه است ، دخول و خروج زيد ، نه مستلزم قلّت تخصيص است نه مستلزم كثرت آن . لذا نه مىتوانيم به دليل مخصّص مراجعه كنيم نه به دليل عام . پس نبايد شبههء مصداقيه را با شبههء مفهوميه مخلوط كرد .\r\n\r\nنظريهء دوّم ( عدم جواز تمسك به عام ) :\r\nبراى تقريب نظريهء عدم جواز تمسك به عام سه راه مطرح شده است :\r\n\r\nراه اوّل : همان راهى است كه مرحوم آخوند - در پاسخ به نظريهء قائلين به جواز - مطرح كردند\r\nو مورد قبول ما نيز قرار گرفت .\r\n\r\nراه دوّم : مرحوم محقّق عراقى\r\nدر كتاب مقالات الاصول راه ديگرى را براى عدم جواز تمسك به عام مطرح كرده‌اند . ايشان مىفرمايند : حجّيت كلام مولا ، در ارتباط با دلالت تصديقيّهء كلام مولاست . دلالت تصديقيّه ، همان چيزى است كه برطبق مفاد الفاظ صادره از مولا مىتوانيم به گردن مولا گذاشته و بگوييم : « مولا چنين چيزى را اراده كرده است » . و دلالت تصديقيّه براى كلام مولا در جايى است كه مولا از اين كلام خودش قصد داشته باشد كه مراد جدّى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nخود را بيان كند و مقصود خود را به مخاطب تفهيم كند . و الّا اگر مولايى در مقام هزل باشد - نه در مقام تفهيم مراد - براى كلام چنين مولايى دلالت تصديقيّه وجود ندارد و حجّيت - كه در رابطه با دلالت تصديقيّه است - براى كلام مولا تحقّق پيدا نمىكند . در نتيجه حجّيت ، متوقف بر اين است كه مولا در مقام اين باشد كه مراد خود را منتقل كرده و در اختيار مخاطب بگذارد . مرحوم عراقى سپس مىفرمايد : مولا در صورتى مىتواند مراد خود را تفهيم كند كه آن را تصور كرده باشد . بنابراين ريشه و اساس حجّيت كلام مولا ، اين است كه مفاد و مدلول كلام خودش را تصور كرده باشد . مرحوم عراقى سپس نتيجه‌گيرى كرده مىفرمايد : مولايى كه در عالم بودن زيد ترديد دارد ، چگونه مىتوانيم بگوييم : « وجوب اكرام زيد را تصور كرده است » ؟ وقتى مرحلهء اوّل - يعنى تصور - با مشكل روبرو بود ، نوبت به آخرين مرحله - كه عبارت از حجّيت است و با چند واسطه به تصور ارتباط پيدا مىكند - نمىرسد . « 1 » بررسى كلام مرحوم عراقى : ما اگرچه در اصل مدّعا با مرحوم عراقى موافق هستيم و در ما نحن فيه تمسك به عام را جايز نمىدانيم ولى دليلى كه ايشان مطرح كرده‌اند قبول نداريم و به نظر ما دليل ايشان داراى چند اشكال است و نمىتواند چنين مدّعايى را ثابت كند . اشكال اوّل : احكام كلّيه‌اى كه از جانب مولا صادر مىشود ، همان احكام كلّى است كه عقل آنها را ادراك مىكند . در احكام عقلى ، وقتى عقلْ كبرايى را درك كرد ، لازم نيست صغراى آن برايش مشخص باشد . عقل به طور كلّى درك مىكند كه اكرام همسايگان مولا - كه دشمن او مىباشند - واجب نيست ، امّا اين كه كدام همسايه ، دشمن\r\n\r\n\r\n","description":"","footnote":"\r\n( 1 ) - مقالات الاصول ، ج 1 ، ص 443\r\n","page_name":" 245 ","page_number":245},
  {"content":"\r\n\r\nمولا و كدام يك دشمن مولا نيست ؟ اين ديگر در مسألهء ادراك كبراى كلّى توسط عقل ، نقشى ندارد . شبيه اين مطلب در احكام كلّيه‌اى كه از جانب مولا صادر مىشود ، جريان دارد . مولا اگر تشخيص داد كه « اكرام هر عالمى داراى مصلحت است » ، ديگر لازم نيست صغريات اين كبرى هم براى او مشخص باشد ، حتى اگر حكم به صورت عام استغراقى باشد كه هر فردى داراى يك حكم مستقل باشد . اين كه آيا زيد ، عالم است يا نه ؟ ربطى به مولا ندارد . ممكن است مولا زيد را عالم بداند يا شك در عالم بودن زيد داشته باشد . بلكه حتى ممكن است مولا عقيده داشته باشد كه زيد ، عالم نيست ولى وقتى دستور « أكرم كلّ عالم » را به طور كلّى صادر كرد ، عبد بايد آن را اجرا كند و تشخيص صغرى برعهدهء عبد است . اگر عبد ، يقين به عالم بودن زيد دارد ، اكرام او واجب خواهد بود . مثال روشن‌تر : اگر مولا به عبد بگويد : « چنانچه ديدى فرزند من در حال غرق شدن است ، بايد او را نجات دهى » . و پسر بچّه‌اى در حال غرق شدن باشد كه مولا خيال مىكند اين پسرِ همسايه است ولى عبد يقين دارد كه او فرزند مولاست . در اينجا بر عبد لازم است او را نجات دهد و نمىتواند اعتقاد مولا را به عنوان عذرى براى سرپيچى از اين دستور مطرح كند . حتى در مسألهء تقليد هم تشخيص موضوعات با مقلّد است و نظر مرجع تقليد در تشخيص موضوع ، حجّيتى براى مقلّد ندارد . مجتهد مىگويد : « الخمر حرام » و مقلّد هم يقين دارد كه « اين مايع خمر است » در اين صورت ، حكم حرمت را پياده مىكند ، هرچند مجتهد بگويد : « اين مايع خمر نيست » . و نيز اگر مجتهد عقيده به خمر بودن مايعى داشته باشد ولى مقلّد در خمر بودن آن ترديد داشته باشد ، مقلّد مىتواند آن را مرتكب شود . پس اين بيان مرحوم عراقى حتى در عام استغراقى - كه هر فردى داراى حكم مستقلى است - لازمه‌اش اين نيست كه مولا تصورى در ارتباط با صغريات داشته باشد . آنچه به مولا مربوط است ، صادر كردن « أكرم كلّ عالم » و بردن حكم روى همهء افراد طبيعت عالم است . پس اين چه بيانى است كه « اگر مولا در عالم بودن زيد ترديد كند ، تصورى در\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمورد آن ندارد و كلام مولا در ارتباط با آن فرد نمىتواند حجيت داشته باشد » ؟ در نتيجه در جايى كه مولا حكم را به نحو عموم مطرح مىكند ، لازم نيست كه يكايك مصاديق را در نظر بگيرد . عامّ اگرچه ناظر به افراد طبيعت است - بر خلاف مطلق كه هيچ‌گونه نظارتى به افراد ندارد - ولى نظارت آن به صورت تفصيلى نيست . اين گونه نيست كه « أكرم كلّ عالمٍ » - در جايى كه مثلًا ده عالم داريم - به معناى « أكرم زيداً و عمراً و بكراً و خالداً . . . تا نفر دهم » باشد . اين دو با هم فرق دارند . در « أكرم زيداً » همهء خصوصيات ملاحظه شده است ، لذا اگر مولا بخواهد « أكرم زيداً » را بگويد ، بايد اكرام زيد را با همهء خصوصياتى كه در زيد وجود دارد تصور كند ، امّا در « أكرم كلّ عالمٍ » اگرچه مصاديق آن - مثلًا - بيش از ده نفر هم نباشند ، اوّلًا : لازم نيست مولا تعداد مصاديق را بداند و ثانياً : لازم نيست بداند چه كسى عالم است و چه كسى عالم نيست . در جايى كه مولا حكم را به نحو عموم مطرح مىكند ، يك مصلحت كلّيه در ارتباط با عموم تشخيص داده و بر اساس همان مصلحت كلّيه حكم را صادر مىكند . امّا اين كه چه كسى عالم است و چه كسى عالم نيست ؟ و آيا مصاديق اين كبرى چند نفرند ؟ هيچ‌گونه نقشى در حكم ندارد . در نتيجه اگر مولا در عالم بودن زيد ترديد داشت ، لازم نيست زيد - بما هو زيد - مورد تصور واقع شود ، آنچه مورد تصور است « وجوب اكرام كلّ عالم » است و اين تصور هم تحقق دارد ، خواه زيد عالم باشد يا نباشد و يا عالم بودن او مورد ترديد باشد . اشكال دوّم : مرحوم عراقى از محلّ بحث خارج شده‌اند ، زيرا بحث ما در تمسك به عام در شبههء مصداقيهء مخصّص است ، در حالى كه ايشان با مطرح كردن مثال « شك در عالم بودن زيد » ، شبههء مصداقيهء خود عام را مطرح كرده‌اند و در شبههء مصداقيّهء خود عام ، ما هم قائل به عدم جواز تمسك شديم . همان‌طور كه كسى نمىگويد : « در شبههء مصداقيّهء مخصّص ، بايد به خود دليل مخصّص مراجعه كرد » . اشكال سوّم : مراد از « شبههء مصداقيّهء مخصّص » اين است كه در مصداقيت يك مورد براى مخصّص ، ترديد داشته باشيم . اين ترديد ، مربوط به مولا نيست . فرض اين\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاست كه همهء مصاديق عام در نظر مولا روشن است . بحث در جايى است كه مكلّف در مصداقيت يك فرد براى مخصّص ترديد داشته باشد . مىخواهيم ببينيم آيا چنين مكلّفى مىتواند نسبت به اين فرد ، به عام تمسك كند . بنابراين به ميان آوردن شك مولا و مطرح كردن دلالت تصديقيّه و مناقشه در آن ، هيچ ربطى به ما نحن فيه ندارد . در مفهوم فسق ، ترديدى وجود ندارد تا بر طرف كردن آن ، وظيفهء مولا باشد . بلكه ترديد در اين است كه نمىدانيم آيا زيد - در خارج - مرتكب معصيت كبيره شده يا نه ؟ و اين ترديد ، ربطى به مولا ندارد .\r\n\r\nراه سوّم : مرحوم محقّق نائينى\r\n، مىفرمايد : همهء مخصّص‌هاى منفصل ، به مخصّص متّصل برگشت مىكنند و همان‌طور كه در مخصّص متّصل ، تمسك به عام جايز نيست ، در مخصّص منفصل هم تمسك به عام جايز نيست . مرحوم نائينى اين مطلب را با توجه به دو نكته مطرح كرده‌اند : نكتهء اوّل : « 1 » مرحوم آخوند با وجود اين كه در بحث مجاز ، نظريهء مشهور را پذيرفته و مجاز را استعمال لفظ در غير ما وضع له مىدانستند ولى در بحث « آيا تخصيص عام مستلزم مجازيت است يا نه ؟ » عقيده داشتند كه تخصيص عام مستلزم مجازيت نيست ، يعنى با وجود اين كه مراد مولا « اكرام علماى غير فاسق » است ولى امروز كه « أكرم العلماء » را بدون تخصيص ذكر مىكند ، لفظ « العلماء » در معناى مجازى استعمال نشده بلكه در همان معناى عام خودش استعمال شده است . مرحوم آخوند براى تبيين كلام خود مىفرمود : ما دو نوع اراده داريم : 1 - ارادهء استعمالى ، كه دايره‌اش همهء افراد عام را مىگيرد . 2 - ارادهء جدّى ، كه منحصر به علماى غير فاسق است . و مسألهء حقيقت و مجاز ، در ارتباط با ارادهء استعمالى است نه در رابطه با ارادهء جدّى .\r\n\r\n\r\n","description":"","footnote":"\r\n( 1 ) - اين قسمت در كلام حضرت استاد ، « دام ظلّه » به صورت اشاره مطرح شده است و ما تفصيل آن را از بحث‌هاى قبلى ايشان ضميمه كرديم .\r\n","page_name":" 248 ","page_number":248},
  {"content":"\r\n\r\nمرحوم نائينى در آنجا اين كلام مرحوم آخوند را مورد اشكال قرار داده و فرمودند :\r\nما فرقى بين ارادهء جدّى و ارادهء استعمالى نمىبينيم . آيا مراد از « أكرم العلماء » - كه امروز مطرح شده - اكرام همهء علماست يا اكرام علماى غير فاسق ؟ اگر مقصودش اكرام همهء علماست ، پس چرا مىگوييد : دايرهء ارادهء جدّى ضيق است و ارادهء استعمالى غير از ارادهء جدّى است ؟ و اگر مقصودش اكرام علماى غير فاسق است ، پس بايد بپذيريد كه عام در غير معناى حقيقى خودش استعمال شده است . سپس مرحوم نائينى راه ديگرى براى اين مطرح كرده‌اند كه تخصيص عام مستلزم مجازيت نباشد . نكتهء دوّم : در فرق بين نسخ و تخصيص گفته شده است كه حكم منسوخ ، تا زمان ورود ناسخ ثابت بوده و از وقتى كه ناسخ مىآيد ، منقطع مىشود ولى در مورد تخصيص ، اين گونه نيست . مولايى كه ديروز « أكرم العلماء » را مطرح كرده و امروز « لا تكرم الفسّاق من العلماء » را به عنوان مخصّص آن مطرح مىكند ، معنايش اين نيست كه اكرام همهء علماء تا امروز واجب بوده و از امروز كه دليل مخصّص آمده ، عده‌اى خارج مىشوند ، بلكه آمدن دليل مخصّص كاشف از اين است كه مولا از همان اوّل نظرش اين بوده كه علماى غير فاسق از دايرهء حكم خارجند . مرحوم نائينى سپس نتيجه مىگيرد : آمدن دليل مخصّص منفصل - همانند مخصّص متصل - كشف مىكند كه معناى « أكرم العلماء » از همان موقعى كه صادر شده ، اين بوده كه « علماى غير فاسق را اكرام كن » ، و همان‌طور كه در شبههء مصداقيّهء مخصّص متّصل نمىتوانستيم به عام تمسك كنيم ، در شبههء مصداقيّهء مخصّص منفصل هم نمىتوانيم به عام تمسك كنيم . تنها فرقى كه بين مخصّص متصل و مخصّص منفصل وجود دارد ، همان اتصال و انفصال است و الّا در اراده و مراد مولا فرقى وجود ندارد . « 1 »\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 525 و 526 ، أجود التقريرات ، ج 1 ، ص 458 - 460\r\n","page_name":" 249 ","page_number":249},
  {"content":"\r\n\r\nبررسى كلام مرحوم نائينى : ما اگرچه اصل ادعاى مرحوم نائينى را قبول داريم و تمسك به عام در شبههء مصداقيهء مخصّص منفصل را جايز نمىدانيم ولى راهى را كه ايشان مطرح كرده‌اند نمىپذيريم ، زيرا ما اصل مبناى ايشان را قبول نداريم . در مورد مخصّص منفصل ، دو دليل مستقل مطرح است كه هركدام داراى ظهورى مستقل مىباشند . و بين ارادهء جدّى و ارادهء استعمالى تفكيك وجود دارد . و ما در بحث « آيا تخصيص عام مستلزم مجازيت است يا نه ؟ » اين مبناى مرحوم نائينى را به تفصيل مورد نقد و بررسى قرار داديم .\r\n\r\nبحث دوّم : مخصّص منفصل لبّى\r\nمراد از مخصّص لبّى ، مخصّصى است كه داراى لفظ نيست ، مثل مخصّصى كه عقل ثبوت آن را درك كند . البته مراد اين نيست كه عقل « صدور چنين مخصّص از ناحيهء مولا » را درك كند ، بلكه مراد اين است كه عقل - به عنوان يكى از ادلّهء احكام - درك كند كه اين عام بايد محدود باشد و مخصّصى - كه عقل آن را درك كرده - براى آن وجود دارد . در ميان ادلّهء اربعه ، كتاب و سنّت ، دليل لفظى و اجماع و عقل ، دليل لبّى هستند .\r\n\r\nنظريهء مرحوم آخوند\r\nمرحوم آخوند كه در مخصّص منفصل لفظى قائل به عدم جواز تمسك به عام در شبههء مصداقيه بود ، در مورد مخصّص لبّى مطلب ديگرى را بيان مىكند . ايشان مىفرمايد : مخصّص لبّى بر دو قسم است : 1 - گاهى از اوقات ، مخصّص لبّى آن‌قدر روشن است كه همانند قرينهء متصل به\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكلام است . و گويا مولا به وضوح آن اتكاء كرده است . به‌همين‌جهت نيازى نديده كه آن را به صورت استثناء و امثال آن خارج كند . 2 - گاهى از اوقات مخصّص لبّى به گونه‌اى است كه در عين اين كه عقل آن را درك مىكند و در ادراك خودش هيچ‌گونه ترديدى ندارد ولى مانند قرينهء متصل به كلام نيست و گويا نياز است كه عبد مقدارى فكر و تأمّل كند تا به وجود آن مخصّص پى ببرد . مرحوم آخوند مىفرمايد : بين اين دو قسم از مخصّصات لبّى ، فرق وجود دارد . قسم اوّل ، همانند مخصّص متّصل است ، زيرا اگر ما فرض كرديم كه مولا به اين ادراك عقل تكيه كرده و به جهت شدّت وضوحش نيازى به استثناء و امثال آن نديده است ، پس گويا مولا در كلام خودش - به صورت مخصّص متصل - به آن تصريح كرده است و در شبههء مصداقيهء مخصّص متصل ، تمسك به عام جايز نبود زيرا كلام داراى دو ظهور نبود تا يكى را بر ديگرى مقدّم بداريم بلكه كلام داراى يك ظهور بود ، پس در اينجا هم تمسك به عام جايز نخواهد بود . امّا قسم دوّم از مخصّص لبّى اين گونه نيست . در اينجا اگرچه عقل آن را درك كرده ولى وضوحش به گونه‌اى نيست كه مولا به آن اتكاء كرده و خودش را بىنياز از ذكر آن بداند . مثلًا اگر مولا بگويد : « أكرم كلّ جيراني » ، يعنى همهء همسايگان مرا اكرام كن ، در اينجا عبد با اوّلين برخورد با اين دستور مولا ، چيزى به عنوان مخصّص در ذهنش نمىآيد بلكه پس از تأمّل و دقّت فكرش به اينجا منتهى مىشود كه بعضى از همسايگان مولا ، دشمن او هستند و ارادهء جدّى مولا به اكرام دشمنش تعلّق نگرفته است . مرحوم آخوند در مورد اين قسم - كه شبيه مخصّص منفصل است - مىگويد : اين عبد اگر در مورد يكى از همسايگان مولا ترديد كند كه آيا دشمن مولا هست يا نه ؟\r\nمىتواند به « أكرم كلّ جيراني » تمسك كند . بلكه چاره‌اى جز تمسك ندارد . ولى آيا چرا در چنين موردى تمسك به عام لازم است ؟ مرحوم آخوند خصوصيت اين مورد را به دو بيان مطرح كرده است :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبيان اوّل : ايشان در ابتداى كلامشان مىفرمايند : در اينجا تنها دستورى كه از ناحيهء مولا صادر شده ، دستور « أكرم كلّ جيراني » است و عبد ترديدى ندارد كه عنوان « جار » بر زيد منطبق است ولى در دشمن بودن يا دشمن نبودن او ترديد دارد ، در اينجا اگر عبد زيد را اكرام نكند در مقابل حجت صادر شده از ناحيهء مولا - كه به نحو عموم بر وجوب اكرام همهء همسايگان دلالت مىكند - عذرى نخواهد داشت . در مورد مخصّص منفصل لفظى گويا عبد در مقابل مولا مىايستاد و مىگفت : « از ناحيهء شما دو دستور صادر شده ، يكى « أكرم كلّ عالم » و ديگرى « لا تكرم الفسّاق من العلماء » و من در مقابل دو حجّت قرار گرفته‌ام لذا در مورد شخصى كه عالم بودنش محرز است ولى فسق او مورد ترديد است ، نه مىتوانم به دليل دوّم تمسك كنم و نه به دليل اوّل » ولى در اينجا تنها يك دليل « أكرم كلّ جيراني » از ناحيهء مولا صادر شده و به مجرّد شك در عداوت زيد - كه همسايهء مولاست - عبد نمىتواند از تكليف عام شانه خالى كند . بله ، اگر قطع پيدا كند كه زيد دشمن مولاست ، چنين قطعى براى او حجت است و اگر مولا به او بگويد : « چرا اكرام زيد را ترك كردى ؟ » در مقابل مولا ايستاده و مىگويد : « من قطع داشتم كه زيد دشمن توست و قطع داشتم كه ارادهء جدّى تو به اكرام دشمن تعلّق نگرفته است » . « 1 » بررسى كلام مرحوم آخوند : به نظر ما اين بيان مرحوم آخوند داراى اشكال است و با توجه به دو مطلب زير ، معلوم مىشود كه فرقى بين مخصّص لفظى و مخصّص لبّى وجود ندارد : 1 - حجّت در ارتباط با مولا ، اختصاص به حجت لفظى ندارد و حجت عقلى هم مربوط به مولاست . لذا در جايى كه عبد قطع به عداوت زيد - كه همسايهء مولاست - نسبت به مولا دارد ، اگر عبد او را اكرام نكند و مولا او را مؤاخذه كند ، در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 343 ، 344\r\n","page_name":" 252 ","page_number":252},
  {"content":"\r\n\r\nمقابل مولا ايستاده و مىگويد : « من قطع داشتم به اين كه زيد دشمن توست و قطع داشتم كه ارادهء جدّى تو به وجوب اكرام دشمنت تعلّق نگرفته است » . پس در اينجا هم حجّتى - غير از « أكرم كلّ جيراني » - وجود دارد . 2 - در اينجا كه عقل ادراك مىكند كه « اكرام دشمن مولا واجب نيست » ، ادراكش به صورت يك ضابطهء كلّى و كبراى كلّى است . عقل هميشه احكام كلّى را درك مىكند .\r\nو چه‌بسا اين كبرياتى كه عقل درك مىكند ، در حال ادراك - و حتّى بعد از ادراك - يك صغرى هم براى آن از نظر عقل مشخص و معيّن نباشد . وقتى امروز مولا مىگويد :\r\n« أكرم كلّ جيراني » فردا عبد به عقل خود مراجعه كرده و از او سؤال كرد و عقل در پاسخ گفت : « مولا ، اكرام دشمنانش را اراده نكرده است » ، چه‌بسا در حالى كه اين مسئله را ادراك كرد ، حتى يكى از همسايگان مولا را به عنوان دشمن نمىشناسد بلكه پس از آن تحقيق مىكند كه چه كسى دشمن مولاست و چه كسى دشمن مولا نيست . اكنون به مرحوم آخوند مىگوييم : مولا كه امروز دستور « اكرم كلّ جيراني » را صادر كرده است ، چه فرق مىكند كه فردا خودش با دليل لفظى بگويد : « لا يجب اكرام العدوّ من جيراني » يا اين كه عبد از طريق عقل اين مسئله را كشف كند ؟ ما بر اساس ضوابط ، فرقى بين اين دو نمىبينيم لذا همان‌طور كه در شبههء مصداقيهء مخصّص منفصل لفظى ، تمسك به عام را جايز نمىدانيم ، در شبههء مصداقيهء مخصّص منفصل لبّى هم ، تمسك به عام را جايز نمىدانيم . بيان دوّم مرحوم آخوند : ايشان در آخر كلامشان تقريب ديگرى مطرح كرده مىفرمايند : مسائلى چون اصالة الظهور ، اصالة العموم ، اصالة الحقيقه و امثال اين‌ها كه مربوط به باب الفاظند ، مسائلى عقلايى هستند و ما در اين‌ها تابع عقلاء هستيم و ما وقتى به عقلاء مراجعه مىكنيم ، مىبينيم عقلاء بين مخصّص منفصل لفظى و مخصّص منفصل لبّى فرق مىگذارند . در شبههء مصداقيهء مخصّص منفصل لفظى ،\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nتمسك به عموم نمىكنند ولى در اين نوع از مخصّصات لبّى به عموم تمسك مىكنند .\r\nو ما لازم نيست علّت فرق آن را از عقلاء سؤال مىكنيم ، بلكه همين مقدار كه ببينيم عقلاء در كجا تمسك مىكنند و در كجا تمسك نمىكنند براى ما كافى است . « 1 » به نظر ما اين بيان مرحوم آخوند نيز داراى اشكال است ، زيرا اين مطلب كه « در مورد مسائل عقلائيه لازم نيست علّت آن را سؤال كنيم » در صورتى در ما نحن فيه مطرح است كه ما وجود يك چنين فرقى را بين عقلاء احراز كرده باشيم . ولى بحث در اصل احراز است . از كجا چنين فرقى احراز شده است ؟ مسائل عقلايى نياز به احراز دارد و ما همين مقدار كه شك داشته باشيم آيا عقلاء چنين فرقى را قائل هستند يا نه ؟\r\nنمىتوانيم چنين فرقى را بپذيريم . بلكه بايد روى ضوابط مسئله را بررسى كنيم و وقتى به سراغ ضوابط مىآييم همان بيان اوّل مرحوم آخوند مطرح خواهد شد كه ما جواب آن را داديم . در نتيجه تفصيل مرحوم آخوند قابل قبول نيست و به نظر ما - در اين جهت مورد بحث - فرقى بين مخصّص لفظى و مخصّص لبّى وجود ندارد و در هيچ‌يك از آنها نمىتوان به عام تمسك كرد .\r\n\r\nنظريهء مرحوم نائينى\r\nمرحوم نائينى نيز - همانند مرحوم آخوند - اگرچه در مخصّص منفصل لفظى قائل به عدم جواز تمسك به عام در شبههء مصداقيه بود ، ولى در مورد مخصّص لبّى مطلب ديگرى را بيان مىكند . ايشان نيز - همانند مرحوم آخوند - در مخصّص لبّى قائل به تفصيل شده‌اند ولى تفصيلى غير از تفصيل مرحوم آخوند ارائه كرده‌اند : ايشان مىفرمايد : دليل لبّى وقتى در مقابل عام قرار مىگيرد ، به دو صورت\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 344 و 345\r\n","page_name":" 254 ","page_number":254},
  {"content":"\r\n\r\nمىتواند باشد : صورت اوّل : دليل لبّى ، راه مخصّص لفظى منفصل را طى كند ، كه اين راه داراى دو خصوصيت است : 1 - مخصّص لفظى منفصل ، خودش را همانند يك قيد و وصف ، به موضوع عام مىچسباند . موضوع تا الآن عموميت داشت و هنگامى كه مولا « لا تكرم الفسّاق من العلماء » را گفت ، دايرهء عام محدود شد و به معناى « علماى غير فاسق » شد . 2 - همان‌طور كه تشخيص عنوان عام به عهدهء عبد است - عبد بايد تشخيص دهد كه زيد ، عالم است يا نه ؟ - تشخيص مخصّص لفظى منفصل هم به عهدهء عبد است . عبد بايد بفهمد كه آيا زيدِ عالم ، فاسق شده است يا نه ؟ « 1 » مرحوم نائينى سپس مىفرمايد : اين قسم از مخصّص لبّى ، همانند مخصّص لفظى منفصل خواهد بود . و چون تمسك به عام در شبههء مصداقيهء مخصّص لفظى منفصل جايز نيست - زيرا مخصّص لفظى منفصل ، به مخصّص لفظى متّصل برگشت مىكند - تمسك به عام در شبههء مصداقيهء مخصّص لبّى هم جايز نيست . مرحوم نائينى سپس مثالى مطرح كرده مىفرمايد : در روايات ما وارد شده « انظروا إلى من كان قد روى أحاديثنا و نظر في حلالنا و حرامنا » ، « 2 » يعنى از علمايى پيروى كنيد كه عارف به احاديث و ناظر در حلال و حرامند ، يعنى در مورد حلال و حرام ، اهل نظر و اجتهادند . اين يك دليل لفظى است . اگر ما بوديم و اين دليل لفظى ، و در مقابل آن چيز ديگرى نداشتيم ، مىگفتيم : « مرجع تقليد فقط بايد مجتهد باشد ، و عدالت نقشى در جواز تقليد ندارد » ، چون در اين روايت ، هيچ صحبتى از عدالت به ميان نيامده است .\r\n\r\n\r\n","description":"","footnote":"\r\n( 1 ) - در شبههء مصداقيه - به طور كلّى - تشخيص با خود مكلّف است . موضوعات عرفى - مثل خمر ، دم و . . . - ربطى به مولا ندارد . بله در موضوعات مستنبطه - مثل صلاة و صوم - بايد خود شارع آنها را معنا كند .\r\n( 2 ) - وسائل الشيعة ، ج 18 ، باب 11 من أبواب صفات القاضي .\r\n","page_name":" 255 ","page_number":255},
  {"content":"\r\n\r\nولى در مقابل اين دليل لفظى عام ، اجماع قائم شده بر اين كه عدالت هم در مرجع تقليد معتبر است . اجماع ، دليل لبّى است ولى از همين قسمى است كه ما حكم مخصّص لفظى متصل را در مورد آن پياده مىكنيم ، زيرا اين اجماع دو خصوصيت مذكور را داراست : اوّلًا : عدالت را دنبال « نظر في حلالنا و حرامنا » مطرح مىكند . گويا مىگويد :\r\n« انظروا إلى من كان قد روى احاديثنا و نظر في حلالنا و حرامنا و كان عادلًا » . ثانياً : تشخيص عدالت مجتهد به عهدهء خود مكلّف است . و چون ما مخصّص منفصل را همانند مخصّص متصل دانستيم ، نتيجه اين مىشود كه اگر در عدالت يك مجتهد - به نحو شبههء مصداقيه - ترديد داشتيم نمىتوانيم به عام تمسك كنيم . صورت دوّم : جايى است كه دليل لبّى ، راه مخصّص منفصل را طى نمىكند . يعنى دليل لبّى ، مخصّص را به عنوان قيدى به موضوع عام نمىچسباند و تشخيص آن‌هم ربطى به عبد ندارد ، زيرا تشخيص آن ، مربوط به عنوان نيست تا عبد بتواند آن را تشخيص دهد بلكه مخصّص ، در ارتباط با ملاك حكم است و پيداست كه تشخيص ملاك ، در ارتباط با مولاست و ربطى به عبد ندارد . ايشان مىفرمايد : در شبههء مصداقيهء چنين مخصّص لبّى ، تمسك به عام مانعى ندارد . مثال : از جملهء « لعن اللّهُ بنى أُميّة قاطبة » ، « 1 » مسألهء « جواز لعن بنى اميه » به نحو عموم استفاده مىشود . كلمهء « قاطبة » از الفاظى است كه - به حسب لغت - بر عموم دلالت مىكند . حال فرض مىكنيم دليل لفظى ديگرى كه دلالت بر خروج عنوان خاصى داشته باشد ، نداريم . ولى وقتى عقل مسئله را بررسى مىكند ، مىگويد : در ميان بنى اميه اگر افرادى پيدا شوند كه واقعاً مؤمن باشند ، از اين عموم خارج خواهند بود ،\r\n\r\n\r\n","description":"","footnote":"\r\n( 1 ) - اين مثال را مرحوم آخوند نيز براى بيان تفصيل خود مطرح كردند ولى مرحوم آخوند از راه ديگرى از آن استفاده كرده بودند . كفاية الاصول ، ج 1 ، ص 345\r\n","page_name":" 256 ","page_number":256},
  {"content":"\r\n\r\nچون ايمان با ملاك جواز لعن سازگار نيست . حال وقتى به سراغ مصاديق بنى اميّه مىآييم ، با سه دسته مواجه مىشويم : 1 - افرادى كه اتصاف به ايمان ندارند و اكثريت بنى اميه را تشكيل مىدهند . اين افراد داخل در عامند . 2 - افرادى كه اتصاف به ايمان دارند ، هرچند ممكن است افراد نادرى باشند .\r\nاين افراد از دايرهء لعن خارجند ، زيرا عقل مىگويد : ايمان با ملاك جواز لعن نمىسازد . « 1 » 3 - افرادى كه در ايمان و عدم ايمان آنها شك داريم . مرحوم نائينى مىفرمايد : در چنين جايى تمسك به عام جايز است ، زيرا فرض اين است كه اين قسم از مخصّص لبّى ، از طرفى تقييدى در ناحيهء موضوع عام ايجاد نمىكند و از طرفى در ارتباط با ملاك حكم بوده - نه در رابطه با عنوان دليل لفظى - و تشخيص آن برعهدهء خود مولاست . و چون آنچه از ناحيهء مولا صادر شده « لعن اللّه بنى أُميّة قاطبة » است و نسبت به افراد مشكوك الايمان سخنى به ميان نيامده است ، مىگوييم : « شايد مولا مىدانسته كه اين افراد ، غير مؤمنند ، به‌همين‌جهت مسئله را به صورت عام مطرح كرده است » . در نتيجه در صورت شك در ايمان ، به عموم « لعن اللّه بنى أُميّة قاطبة » تمسك مىكنيم و از راه تمسك به عموم ، شك در ايمان را بر طرف كرده و مىگوييم : شمول « لعن اللّه بنى أُميّة قاطبة » نسبت به اين افراد ، كاشف از عدم ايمان آنان است . پس در اين قسم از مخصّص لبّى تمسك به عموم جايز است . « 2 »\r\n\r\n\r\n","description":"","footnote":"\r\n( 1 ) - سؤال : چرا در اينجا حكم به صورت عام مطرح شده و هيچ دليل لفظى ديگرى نيامده افراد مؤمن را خارج كند ؟ جواب : حتماً در اينجا مصلحتى وجود داشته كه اقتضاء مىكرده كه اين مسئله به صورت عام مطرح شود و اخراج اين افراد از تحت عام ، به وسيلهء دليل لفظى نباشد .\r\n( 2 ) - فوائد الاصول ، ج 1 ، ص 536 - 538 ، أجود التقريرات ، ج 1 ، ص 474 - 478\r\n","page_name":" 257 ","page_number":257},
  {"content":"\r\n\r\nبررسى كلام مرحوم نائينى : براى بررسى كلام مرحوم نائينى ، ابتدا بايد - به عنوان مقدّمه - قدرى دربارهء محلّ نزاع بحث كنيم : مخصّص بر دو قسم است : افرادى و عنوانى . 1 - مخصّص افرادى : مخصّصى است كه روى فرد - با خصوصيات فرديّه - تكيه كرده است ، مثل اين كه در مقابل « أكرم العلماء » يك دليل بگويد : « لا تكرم زيداً العالم » ، دليل دوّم بگويد : « لا تكرم عمراً العالم » ، دليل سوّم بگويد : « لا تكرم بكراً العالم » . در اينجا عناوينى كه در مخصّص ما اخذ شده ، مربوط به افراد و خصوصيات فرديّه است . در مخصّص افرادى اگر ما در موردى شك كنيم كه آيا فرد ديگرى - غير از اين افرادى كه با دليل لفظى خارج شده‌اند - از تحت عام خارج شده يا نه ؟ بايد به اصالة العموم مراجعه كنيم ، همان‌طور كه در مورد شك در اصل تخصيص بايد به اصالة العموم مراجعه كرد . 2 - مخصّص عنوانى : يعنى مخصّصى كه روى يك عنوان تكيه كرده است ، هرچند با الفاظ عموم مطرح باشد ، « 1 » مثل « لا تكرم الفسّاق من العلماء » كه بر عنوان « الفسّاق من العلماء » و مصاديق آن تكيه كرده است . مخصّص عنوانى هم گاهى مىتواند به صورت تعليل باشد ، مثل اين كه مولا بگويد : « لا تكرم زيداً العالم لأنّه فاسق » ، در اينجا هرچند زيد را اخراج كرده ولى با توجه به اين كه تعليل ، موجب تعميم حكم است ، حكم را روى عنوان « فاسق » مىبرد ، همان‌طور كه در « لا تشرب الخمر لأنّه مسكر » حكم روى عنوان « مسكر » رفته است . آنچه مورد بحث ماست همين مخصّص‌هاى عنوانى است . در اين گونه مخصّص‌ها دو خصوصيت نقش دارد : يكى اين كه عنوان مطرح است نه مشخصات\r\n\r\n\r\n","description":"","footnote":"\r\n( 1 ) - در عام هم عنوان مطرح است ، امّا عنوانش طبيعت نيست بلكه افراد و مصاديق طبيعت - ولى به صورت اجمال - است . بنابراين مراد از عنوان ، طبيعت نيست تا در مقابل عام باشد .\r\n","page_name":" 258 ","page_number":258},
  {"content":"\r\n\r\nفرديّه ، ديگر اين كه واقعيتِ عنوان مطرح است نه علم به عنوان . وقتى مولا مىگويد :\r\n« لا تكرم الفسّاق من العلماء » ، يعنى « فسّاق واقعى » ، نه كسى را كه علم به فسق او دارى . علم عبد به اين كه زيد فاسق است ، نقشى در مخصّص ندارد . بحث در اين است كه اگر در بعضى از افراد يك مخصّص عنوانى ترديد داشته باشيم و ندانيم كه آيا عنوان اين مخصّص بر آنها صادق است يا نه ؟ آيا مىتوانيم به عام تمسك كنيم ؟ اكنون كه محل نزاع مشخص شد ، به مرحوم نائينى مىگوييم : به نظر ما بين اين دو مثالى كه براى دو نوعِ مخصّص لبّى مطرح كرديد ، فرقى وجود ندارد . مثال اول اين بود كه دليل لفظى فقط اجتهاد را به عنوان شرط براى مرجع تقليد مطرح كرده ولى اجماع بر اعتبار عدالت قائم شده است و اين اجماع ، عدالت را قيد موضوع قرار مىدهد .\r\nاين حرف مورد قبول است . اما در مثال دوّم كه « لعن الله بني أُميّة قاطبة » را مطرح كرده و مخصّص لبّى شما از طريق عقل مطرح بود ، ما وقتى به عقل مراجعه مىكنيم مىبينيم عقل روى عنوان تكيه مىكند نه روى شخص . عقل در پاسخ اين سؤال كه « آيا مؤمن ، مناسبت با جواز لعن دارد يا نه ؟ » مسئله را به صورت كلّى و به عنوان يكى از ادراكات كليّهء عقل مطرح مىكند و مىگويد : « مؤمن ، مناسبت با جواز لعن ندارد » . نه اين كه مسئله را به صورت جزئى و فرد خاصّ مطرح كند . وقتى مخصّص ، عنوانى شد ، ديگر فرقى بين علم و جهل وجود نخواهد داشت .\r\nعقل مىگويد : « مؤمن واقعى ، مناسبت با جواز لعن ندارد ، خواه اين عنوان در مورد فردى براى شما مشخّص باشد يا مشكوك باشد » . بنابراين فرقى بين اين دو مثال وجود ندارد ، جز اين كه در مثال اوّل ، مخصّص لبّىاش عبارت از اجماع و در مثال دوّم عبارت از عقل است . آيا مرحوم نائينى مىخواهد بين اجماع و عقل تفصيل قائل شود ؟ نه كلام ايشان اشاره‌اى به تفصيل دارد و نه واقعيّت مسئله چنين چيزى را اقتضاء مىكند . پس وقتى اجماع و عقل - در جهت مورد بحث ما - فرقى نداشتند ، همان‌طور كه آنجا عنوان « عدالت » به صورت قيديّت مطرح است ، اينجا هم عنوان « عدم ايمان » به\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nصورت قيديّت مطرح است . و در هيچ‌كدام از اين دو قسم ، تمسّك به عام جايز نخواهد بود . نتيجهء بحث در مورد شبههء مصداقيّه مخصّص از آنچه گفته شد معلوم گرديد كه در هيچ‌يك از موارد شبههء مصداقيّهء مخصّص ، تمسّك به عام جايز نيست ، خواه مخصّص متصل باشد يا منفصل و خواه مخصّص لفظى باشد يا لبّى . و هيچ‌گونه تفصيلى در مخصّصات لبّى وجود ندارد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nتنبيهات شبههء مصداقيّهء مخصّص\r\nدر اين بحث تنبيهاتى مطرح است كه به ذكر آنها مىپردازيم :\r\n\r\nتنبيه اوّل : شبههء مصداقيّه در مورد عموم و خصوص من وجه\r\nبحثى كه گذشت در مورد عموم و خصوص بود ، يعنى دليل مخصّص ما - چه متّصل و چه منفصل - اخصّ از دليل عام بود و در حقيقت ، نسبت عموم و خصوص مطلق برقرار بود . اكنون بحث در جايى است كه نسبت بين دو دليل ، عموم و خصوص من وجه باشد ، مثل اين كه يك « أكرم العلماء » از جانب مولا صادر شده باشد و يك « لا تكرم الفسّاق » ، در اينجا همان‌طورىكه دليل عام نسبت به هر عالمى شمول دارد ، دليل « لا تكرم الفسّاق » هم نسبت به هر فاسقى - عالم يا غير عالم - شمول دارد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nحال اگر عالم بودن زيد را احراز كنيم ولى نسبت به فسق او ترديد داشتيم ، چه بايد بكنيم ؟ در اينجا چند احتمال وجود دارد :\r\n\r\nاحتمال اوّل : دخول در مسألهء اجتماع امر و نهى\r\nممكن است كسى بگويد : « اين مسئله داخل در مسألهء اجتماع امر و نهى است » . به عبارت ديگر : مسألهء اجتماع امر و نهى منحصر به جايى نيست كه حكمى وجوبى به يك طبيعت متعلّق شود و حكم تحريمى به طبيعت ديگر تعلّق بگيرد و در مقام تحقق در خارج ، يك ماده اجتماع داشته باشند ، همان‌طور كه در مسألهء « صلاة در دار غصبى » امر به طبيعت صلاة و نهى هم به طبيعت غصب - و به تعبير ما « تصرف در مال غير » - تعلّق گرفته است و اين دو طبيعت ، در مورد « صلاة در دار غصبى » تصادق پيدا كرده‌اند . بلكه مسألهء اجتماع امر و نهى شامل جايى كه پاى عموم مطرح است نيز مىشود . همان گونه كه ( أقيموا الصلاة ) و « لا تغصب » با هم تغاير دارند و ممكن است در واحد خارجى تصادق پيدا كنند ، در « أكرم العلماء » و « لا تكرم الفسّاق » هم همين‌طور است . وجوب ، به اكرام كلّ عالم و حرمت ، به اكرام كلّ فاسق تعلّق گرفته است و بين علم و فسق هم ، نسبت عموم و خصوص من وجه است و دو ماده افتراق - يعنى عالم غير فاسق و فاسق غير عالم - دارند و يك مادهء اجتماع كه عبارت از عالم فاسق است . اگر عامّين من وجه را داخل در مسألهء اجتماع امر و نهى كرديم ، همان بحث‌هايى كه در آنجا مطرح شد ، در اينجا هم مطرح مىشود . محقّقين در باب اجتماع امر و نهى عقيده دارند كه اجتماع امر و نهى جايز است .\r\nهيچ مانعى ندارد كه طبيعت صلاة ، متعلّق وجوب و طبيعت غصب ، متعلّق تحريم باشد و اين دو طبيعت بر يك مصداق خارجى متصادق باشند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nدر نتيجه اگر كسى در دار غصبى نماز خواند ، نسبت به ( أقيموا الصلاة ) موافقت كرده و نسبت به « لا تغصب » مخالفت كرده است و مانعى ندارد كه بر يك عمل خارجى دو عنوان منطبق شود . به اعتبار يكى ، امتثال و به اعتبار ديگرى ، مخالفت باشد . ما نيز اين نظريهء محققين را پذيرفتيم و حتى بر خلاف بعضى از محققين - كه اجتماع امر و نهى را جايز مىدانند ولى صلاة در دار غصبى را باطل مىدانند يا احتمال بطلان آن را مىدهند - ما هيچ مشكلى در صحت آن نمىبينيم . كسى كه در دار غصبى نماز مىخواند ، اگرچه - به جهت غصب - مرتكب حرام شده ولى در عين حال ، براى نمازش قصد قربت دارد . روى اين مبنا ، در « أكرم العلماء » و « لا تكرم الفسّاق » ممكن است گفته شود : « در مادهء اجتماع اين دو ، هر دو حكم اجتماع پيدا كرده‌اند و « عالم فاسق » به عنوان اين كه مصداق « الفسّاق » است ، اكرامش حرام است . اشكال : در مسألهء اجتماع امر و نهى ، بعضى قيد مندوحه را شرط مىدانستند و مىگفتند : « صلاة در دار غصبى ، در صورتى مىتواند مثال براى مسألهء « اجتماع امر و نهى » باشد كه مكلّف ، هم بتواند صلاة خود را در دار غصبى بخواند و هم بتواند در خارج از دار غصبى بخواند ولى مكلّف - با سوء اختيار خودش - صلاة در دار غصبى را انتخاب كند . امّا جايى كه مندوحه وجود نداشته باشد و راهى براى صلاة در غير دار غصبى وجود نداشت ، از محلّ نزاع در اجتماع امر و نهى خارج است » . بر اين اساس ممكن است كسى بگويد : در مورد « أكرم العلماء » و « لا تكرم الفسّاق » قيد مندوحه وجود ندارد ، زيرا « عالم فاسق » از يك طرف وجوب اكرام و از طرف ديگر حرمت اكرام دارد و نمىشود يك موجود خارجى ، هم وجوب اكرام و هم حرمت اكرام داشته باشد ، اين مثل جايى است كه در صلاة در دار غصبى مندوحه وجود ندارد . بنابراين مسألهء ما نحن فيه نمىتواند در مسألهء اجتماع امر و نهى داخل باشد . جواب : مرحوم آخوند در بحث اجتماع امر و نهى فرمودند : در مسألهء اجتماع امر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو نهى ، قيد مندوحه هيچ دخالتى ندارد . آن حيثيتى كه در مسألهء اجتماع امر و نهى مورد بحث است ، مربوط به اين است كه آيا نفس اجتماع تكليفين محال است يا جايز ؟ يعنى محال بودن و عدم آن - به طور مستقيم - به عنوان وصف خود تكليف و حكم مولا مطرح است ، بدون اين كه واسطه‌اى در كار باشد ، امّا آنجايى كه مندوحه نداشته باشد ، هرچند تكليف ، تكليفِ محال است ولى محال بودن تكليف ، به جهت مقدور نبودن مكلّف به است . و به تعبير ديگر : در اينجا ابتداءً مسألهء « تكليف به محال » مطرح است و به طور غير مستقيم و با واسطه ، عنوان « تكليف محال » پيدا مىكند ، چون تكليف به محال هم محال است . مولا نمىتواند امر كند كه « اجمع بين الضدّين » ، چون جمع بين ضدّين محال است . « 1 » پس ما در باب اجتماع امر و نهى ، مستقيماً در مورد استحاله و عدم استحالهء تكليف بحث مىكنيم . و روى اين مبنا مسألهء « أكرم العلماء » و « لا تكرم الفسّاق » در اين بحث داخل است . اشكال : ممكن است كسى بگويد : بين « أكرم العلماء » و « لا تكرم الفسّاق » با « صلّ » و « لا تغصب » فرق وجود دارد . در « صلّ » و « لا تغصب » ، از اوّل حكم به طبيعت تعلّق گرفته است و امكان ندارد كه افراد و مصاديق ، مشمول ايجاب و تحريم قرار گيرند ، امّا در « أكرم العلماء » حكم روى افراد و مصاديق رفته ، هرچند به صورت اجمالى . « أكرم العلماء » مثل « أكرم هذا و هذا و هذا و هذا » است ولى بدون اين كه خصوصيات تفصيليه ، مدلول الفاظ عموم باشند . و در ارتباط با افراد ، نمىشود دليلى به عنوان « أكرم العلماء » دلالت بر وجوب اكرام داشته باشد و دليلى به نام « لا تكرم الفسّاق » دلالت بر حرمت اكرام داشته باشد . بر اين اساس ممكن است كسى مسألهء ما نحن فيه را از مسألهء اجتماع امر و نهى خارج كند . جواب : ما فعلًا برفرض دخول اين مسئله در مسألهء اجتماع امر و نهى بحث\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 239\r\n","page_name":" 264 ","page_number":264},
  {"content":"\r\n\r\nمىكنيم . اگر « أكرم العلماء » و « لا تكرم الفسّاق » از مصاديق مسألهء اجتماع امر و نهى باشد ، چنانچه ما فاسق بودن زيدِ عالم را احراز كنيم ، بر مبناى اجتماع امر و نهى حكم مىكنيم كه در اينجا دو حكم - وجوب اكرام و حرمت اكرام - اجتماع پيدا كرده‌اند . امّا آنچه مربوط به ما نحن فيه است اين است كه اگر عالم بودن زيد را احراز كرديم ولى در فسق او ترديد داشتيم ، آيا مىتوانيم به عموم « أكرم العلماء » تمسك كنيم ؟ پاسخ اين سؤال مثبت است ، چون در اينجا دو دليل مطرح است . نسبت به دليل « لا تكرم الفسّاق » شك داريم كه آيا بر « زيد » منطبق مىشود يا نه ؟ لذا نمىتوانيم به آن تمسك كنيم ولى نسبت به « أكرم العلماء » چرا نتوانيم تمسك كنيم ؟ ما كه در عالم بودن زيد ترديدى نداريم . ذكر اين نكته لازم است كه اين مثال ، غير از « لا تكرم الفسّاق من العلماء » است كه اگر يقين داشتيم زيد عالم است ولى در فسق او ترديد داشتيم نه مىتوانستيم به « لا تكرم الفسّاق من العلماء » تمسك كنيم - چون فسق او را احراز نكرده بوديم - و نه مىتوانستيم به « أكرم العلماء » تمسك كنيم ، چون تخصيص هرچند منفصل باشد - كاشف از اين است كه مراد جدّى مولا در « أكرم العلماء » به علماى غير فاسق تعلّق گرفته است و ما نمىدانيم كه آيا زيدِ عالم ، غير فاسق هست يا نه ؟ امّا در ما نحن فيه دو دليل داريم و بر مبناى اجتماع امر و نهى هم بحث مىكنيم . هيچ نوع تقدّمى هم براى يكى از دو دليل نسبت به ديگرى وجود ندارد . لذا اگر فسق زيد عالم را احراز كرده بوديم مىگفتيم : « اكرامش هم واجب است و هم حرام » . امّا اكنون كه عالم بودن او احراز شده و در فسق او ترديد داريم ، شك در فسق سبب مىشود كه نتوانيم به « لا تكرم الفسّاق » تمسك كنيم . ولى به « أكرم العلماء » چرا نتوانيم تمسك كنيم . « أكرم العلماء » حتى در معلوم الفسق هم پياده مىشد ، پس در مشكوك الفسق به طريق اولى پياده مىشود . در نتيجه تمسك به عامّ در شبههء مصداقيّهء مخصّص كه نسبتش با عامّ ، عموم و خصوص من وجه باشد - بر اين اساس كه عموم و خصوص من وجه ، داخل در مسألهء اجتماع امر و نهى باشد - جايز است .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nاحتمال دوّم : دخول در متعارضين\r\nممكن است كسى مادهء اجتماع در عموم و خصوص من وجه را داخل در متعارضين بداند و بگويد : معناى تعارض دو دليل ، فقط اين نيست كه بين آن دو در تمام مفادشان تعارض باشد - مثل « أكرم العلماء » و « لا تكرم العلماء » - بلكه اگر دو دليل نسبت به بعض مفادشان هم تعارض داشته باشند ، در ارتباط با همان قسمت ، عنوان متعارضان پيدا مىكنند . « أكرم العلماء » و « لا تكرم الفسّاق » از اين قبيلند و در مادّهء اجتماعشان - يعنى « عالم فاسق » - تعارض پيدا مىكنند . « أكرم العلماء » دلالت بر وجوب اكرام « عالم فاسق » و « لا تكرم الفسّاق » دلالت بر حرمت اكرام « 1 » او مىكند . در اين صورت آيا در مورد « عالم فاسق » چه بايد كرد ؟ 1 - در باب متعارضين ، قاعدهء اوّليه اقتضاى تساقط مىكند ، هرچند در صورت عدم تعارض ، هر دو اتصاف به حجّيت دارند ولى در صورت تعارض ، هر دو تساقط مىكنند و بر اين اساس ، در مورد « عالم فاسق » - كه مادهء اجتماع دليلين است - نه مىتوان « أكرم العلماء » را پياده كرد و نه « لا تكرم الفسّاق » را . در نتيجه دليل لفظى در اينجا نقش ندارد و براى استفادهء حكم اين مادّهء اجتماع ، بايد از اصول عمليّه استفاده كرد . اصول عمليه هم به اختلاف موارد فرق مىكند . در دوران امر بين وجوب و حرمت ، اصل عملى عبارت از تخيير است و در دوران امر بين وجوب و عدم وجوب ، اصل عملى عبارت از برائت است ، زيرا شك داريم كه آيا اكرام عالم فاسق ، واجب است يا واجب نيست ؟ در اين صورت اصالة البراءة حاكم است . اين مسئله نسبت به مادّهء اجتماع ، مسلّم است . امّا بحث ما در جايى است كه عالم بودن زيد را احراز كنيم ولى نسبت به فسق او ترديد داشته باشيم . اينجا ديگر جاى رجوع به اصل عملى نيست ، زيرا اگر يكى از دو دليل متعارض نتوانست در جايى پياده شود ، دليل ديگر جريان پيدا مىكند . عام مشكوك الفسق به عنوان شبههء مصداقيهء خود « لا تكرم الفسّاق » است و « لا تكرم الفسّاق » نمىتواند در مورد آن پياده شود . در اين\r\n\r\n\r\n","description":"","footnote":"\r\n( 1 ) - بلكه اگر بر « عدم وجوب اكرام » هم دلالت كند ، باز هم تعارض مطرح است .\r\n","page_name":" 266 ","page_number":266},
  {"content":"\r\n\r\nصورت « أكرم العلماء » بدون هيچ معارضى پياده مىشود و حكم به لزوم اكرام زيد مشكوك الفسق مىكند ، چون موضوع « أكرم العلماء » - كه عبارت از « عالم بودن » است - نسبت به زيد ، محرز مىباشد . اين در صورتى است كه ما در متعارضين قاعدهء اوّليه را پياده كنيم كه اقتضاى تساقط مىكند . 2 - اگر فرض كنيم كه اين دو دليل متعارض ، دو روايت بودند و عرف هم اين دو را - در ارتباط با مادهء اجتماعشان - متعارض مىبيند ، اخبار علاجيّه‌اى كه در رابطه با خبرين متعارضين وارد شده ، شامل اينجا هم مىشود . حال اگر فرض كنيم دليل « لا تكرم الفسّاق » يكى از مرجّحات مذكور در اخبار علاجيّه - مثل موافقت مشهور ، موافقت كتاب ، مخالفت عامّه و . . . - را دارا بود ، نتيجه اين مىشود كه در مادّهء اجتماع - يعنى عالم فاسق - دليل « لا تكرم الفسّاق » ترجيح و تقدّم پيدا مىكند . امّا در مورد زيد عالم مشكوك الفسق مىگوييم : بعد از اين كه « لا تكرم الفسّاق » - به واسطهء وجود مرجّح - بر « أكرم العلماء » تقدّم پيدا كرد ، به گونه‌اى كه مادّهء اجتماع - يعنى عالم فاسق - را به سوى خودش جذب كرد ، اين كشف مىكند كه دايرهء مراد جدّى « أكرم العلماء » ضيق‌تر از مراد استعمالى آن است . مراد استعمالى آن « كلّ عالم » و مراد جدّى آن « عالم غير فاسق » است . و ما شك داريم كه عنوان « غير فاسق » در اينجا تحقق دارد يا نه ؟ لذا در مورد شكّ در فسق نه به دليل « لا تكرم الفسّاق » مىتوانيم تمسك كنيم و نه به دليل « أكرم العلماء » . در نتيجه همان‌طور كه در اصل مسألهء مورد بحث - يعنى « أكرم العلماء » و « لا تكرم الفسّاق من العلماء » - « عالم فاسق » جذب « لا تكرم الفسّاق من العلماء » مىشد ولى در مورد « عالم مشكوك الفسق » به هيچ‌يك از دو دليل نمىتوانستيم تمسك كنيم ، اينجا هم همين‌طور است . « 1 »\r\n\r\n\r\n","description":"","footnote":"\r\n( 1 ) - البته وجه تقدّم در « لا تكرم الفسّاق من العلماء » ، اقوا بودن ظهور دليل مخصّص است . امّا وجه تقدّم در « لا تكرم الفسّاق » ، موافقت با كتاب اللّه يا مخالفت با عامّه و امثال اين‌هاست .\r\n","page_name":" 267 ","page_number":267},
  {"content":"\r\n\r\n\r\nاحتمال سوّم : دخول در متزاحمين\r\nممكن است كسى مادهء اجتماع در عموم و خصوص من وجه را داخل در متزاحمين « 1 » بداند ، معنايش اين مىشود كه مقتضى وجوب اكرام در تمام مصاديق عالم و مقتضى حرمت اكرام در تمام مصاديق فاسق وجود دارد . در باب متزاحمين ، دو احتمال مطرح است : احتمال اوّل : اين است كه بگوييم : « در متزاحمين ، هر دو حكم داراى فعليّت هستند و هيچ‌گونه ترتب و طوليتى هم مطرح نيست » . امام خمينى رحمه الله در باب متزاحمين همين مطلب را مطرح كردند و ما نيز از ايشان تبعيت كرديم . روى اين مبنا در ما نحن فيه مىگوييم : وجوب اكرام در « أكرم العلماء » نسبت به هر عالمى فعليّت دارد و حرمت اكرام در « لا تكرم الفسّاق » نسبت به هر فاسقى فعليّت دارد . ولى در مورد « عالم فاسق » كه هر دو عنوان اجتماع پيدا كرده‌اند و فعليّت هر دو حكم محفوظ است ، مكلّف نمىتواند هر دو حكم را امتثال كند . در اينجا اگر اهمّ و مهمّ در كار بود ، بايد اهمّ را گرفت و مهم را ترك كرد و اگر اهمّ و مهمّ در كار نبود ، مسألهء تخيير مطرح است . ولى آيا در مورد « عالم مشكوك الفسق » - كه محلّ بحث ماست - چه بايد كرد ؟ طبق قاعده بايد به « أكرم العلماء » مراجعه كنيم ، زيرا دو حكم فعلى در صورتى پياده مىشود كه موضوع هر دو احراز شده باشد . اگر فسق او را احراز مىكرديم ، « لا تكرم الفسّاق » هم - مانند « أكرم العلماء » - پياده مىشد و مسألهء اهمّ و مهم يا مسألهء تخيير مطرح مىشد . امّا فرض اين است كه ما عنوان عالميت را احراز كرده‌ايم\r\n\r\n\r\n","description":"","footnote":"\r\n( 1 ) - تزاحم در جايى است كه مقتضى و ملاك حكم در هر دو طرف وجود دارد ولى در مقام امتثال ، امكان اجتماع وجود ندارد ، مثل اين كه دو نفر در حال غرق شدن باشند و ملاك حكم - يعنى حفظ نفس محترم - در هر دو وجود داشته باشد ولى مكلّف - در مقام عمل - تنها قادر به نجات يكى از آن دو باشد . در اينجا - در صورتى كه اهمّ و مهم در كار نباشد - مسألهء تخيير مطرح است .\r\n","page_name":" 268 ","page_number":268},
  {"content":"\r\n\r\nولى عنوان فسق را احراز نكرده‌ايم و در اين صورت يك حكم فعلى وجود دارد و آن « أكرم العلماء » است . پس روى اين مبنا ، تمسك به عام در شبههء مصداقيه جايز است . احتمال دوّم : اين است كه بگوييم : « در متزاحمين ، اگرچه مقتضى حكم در هر دو وجود دارد ولى حكم فعلى تابع مقتضى اقواست و مقتضى غير اقوا حكم فعلى ندارد بلكه فقط حكمى انشايى به آن تعلّق گرفته است » . حال اگر فرض كنيم مقتضى اقوا در رابطه با « لا تكرم الفسّاق » است ، لازم مىآيد كه در مادّهء اجتماع - يعنى « عالم فاسق » - « لا تكرم الفسّاق » را اخذ كنيم ، چون داراى مقتضى اقواست و حكم فعلى تابع مقتضى اقواست . امّا در مورد « عالم مشكوك الفسق » - كه محلّ بحث ماست - نمىتوان به عام - يعنى « أكرم العلماء » - تمسك كرد ، زيرا « أكرم العلماء » اگرچه از نظر حكم انشائى عموميت دارد ولى از جهت فعليت ، محدود است ، چون تنها در مورد « عالم غير فاسق » فعليّت دارد . شبيه اين كه در اصل بحث مىگفتيم : « دايرهء مراد جدّى ، محدود است » ، اينجا هم در ارتباط با فعليّت مىگوييم : « دايرهء فعليّت ، محدود است » . در نتيجه در مورد « عالم مشكوك الفسق » همان‌طور كه به « لا تكرم الفسّاق » نمىتوان عمل كرد ، به « أكرم العلماء » هم نمىتوان تمسّك كرد ، زيرا فعليّت آن ، اخصّ از مفاد انشائيّت آن است .\r\n\r\nتنبيه دوّم : احراز مصداق با اصل عملى در شبهات مصداقيه\r\nدر شبههء مصداقيهء مخصّص منفصل ، از راه لفظ نتوانستيم به عام تمسّك كنيم ، آيا از طريق اصل عملى مىتوان راهى براى تمسك به عام پيدا كرد ؟\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nقبل از ورود به بحث لازم است به تحرير محلّ نزاع بپردازيم . اگر عنوانى در يك دليل ، موضوع براى حكمى قرار گرفته بود ، در مواردى كه شكّ در تحقّق آن عنوان داشته باشيم ، يكى از راه‌هايى كه مىتواند به ما كمك كند ، عبارت از استصحاب است . استصحاب موضوعى براى ترتب يا نفى ترتب اثرى است كه برآن موضوع مترتب است . مثلًا عنوان « الخمر » در « لا تشرب الخمر » به عنوان موضوع حكم قرار گرفته است . حال اگر ما در خمريت يك مايعى ترديد داشته باشيم ، چنانچه حالت سابقهء يقينى آن ، عبارت از خمريت باشد ، به استصحاب بقاى خمريت تمسك كرده و « لا تشرب الخمر » را در مورد آن پياده مىكنيم . و اگر حالت سابقهء يقينى آن ، عبارت از عدم خمريت بود ، همان حالت را استصحاب كرده و عدم خمريت آن را - هرچند ظاهراً - اثبات مىكنيم ، در نتيجه « لا تشرب الخمر » در اينجا پياده نشده و شرب چنين مايعى جايز خواهد بود . اين قاعدهء كلّيه‌اى است كه در همهء عناوينى كه در موضوعات احكام اخذ شده‌اند جريان دارد . حال مىگوييم : در ما نحن فيه - يعنى شبههء مصداقيهء مخصّص منفصل - دو عنوان مطرح است : 1 - عنوان عالميّت ، كه در « أكرم العلماء » اخذ شده است . 2 - عنوان فسق ، كه در « لا تكرم الفسّاق من العلماء » اخذ شده است . در ارتباط با موضوع هريك از اين دو دليل - به طور مستقل و جداگانه - چنانچه ما با ترديد مواجه شويم و آن موضوع داراى حالت سابقهء يقينى باشد ، مىتوانيم استصحاب را جارى كنيم . مثلًا اگر شك در عالم بودن زيد داشته باشيم ، چنانچه حالت سابقهء يقينى زيد عبارت از عالميت باشد ، بقاى عالميت را استصحاب مىكنيم و زيد را در دايرهء شمول دليل عام قرار مىدهيم . و اگر حالت سابقهء يقينى او عدم عالميت بود ، استصحاب عدم عالميت را جارى كرده و او را از دايرهء شمول « أكرم العلماء » خارج مىكنيم . و اين كه ما گفتيم : « در شبههء مصداقيهء هيچ دليلى نمىتوان به خود آن دليل\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمراجعه كرد » ، مربوط به جايى است كه استصحاب وجود نداشته باشد . حال به سراغ دليل مخصّص منفصل - يعنى « لا تكرم الفسّاق من العلماء » مىآييم . اگر عالم بودن زيد براى ما محرز است ولى در فسق او ترديد داريم ، چنانچه زيد داراى حالت سابقهء يقينى باشد ، همان حالت سابقه را استصحاب مىكنيم . اگر حالت سابقهء يقينى او عبارت از فسق بود و ما ترديد داشتيم كه آيا از اين عنوان خارج شده يا نه ؟ همين عنوان را استصحاب كرده و او را مشمول « لا تكرم الفسّاق من العلماء » قرار مىدهيم . اين مسئله روشن است و بحثى ندارد . بحث در اين است كه اگر حالت سابقهء يقينى او عبارت از « عدم فسق » بود ، آيا استصحاب عدم فسق - كه قطعاً جارى مىشود - چه مقدار كاربرد دارد ؟ مسلّم است كه « لا تكرم الفسّاق من العلماء » در اينجا نمىتواند پياده شود ، چون ما با استصحاب ، عدم فسق زيد را ثابت كرده‌ايم . وقتى « لا تكرم . . . » نتوانست در اينجا پياده شود ، معنايش اين است كه « اكرام او حرام نيست » . « 1 » ولى آيا در اينجا « أكرم العلماء » پياده مىشود يا نه ؟ آيا استصحاب اين توان را دارد كه هم حرمت اكرام در « لا تكرم الفسّاق من العلماء » را كنار بزند و هم وجوب اكرام در « أكرم العلماء » را جايگزين آن كند ؟ يا اين كه استصحاب فقط مىتواند « لا تكرم الفسّاق من العلماء » را كنار بزند ؟\r\n\r\nدر اين مسئله تقريباً سه نظريّه وجود دارد\r\nكه ما ابتدا هر سه نظريّه را مطرح كرده سپس به نقد و بررسى آنها مىپردازيم :\r\n\r\n1 - نظريهء مرحوم آخوند\r\nمرحوم آخوند مىفرمايد : « استصحاب عدم عنوان مخصّص ، هم جلوى پياده شدن دليل مخصّص را مىگيرد ، و هم دليل عام را جايگزين آن مىكند » . ايشان حتّى دايرهء اين معنا را توسعه داده مىفرمايد : استصحابى كه ما در نفى\r\n\r\n\r\n","description":"","footnote":"\r\n( 1 ) - و اگر دليل مخصّص ما ، وجوب اكرام را نفى كند ، معناى عدم جريانش اين است كه « اكرام او واجب نيست » .\r\n","page_name":" 271 ","page_number":271},
  {"content":"\r\n\r\nعنوان مخصّص جارى مىكنيم ، لازم نيست از استصحاب‌هاى معمولى باشد ، كه حالت سابقهء متيقنه داشته باشد ، بلكه استصحاب عدم ازلى هم مىتواند در اينجا پياده شود ، مثلًا دليل عامّ مىگويد : « خون حيض تا سنّ پنجاه سالگى است و پس از پنجاه سال حيض نخواهد بود » . ولى دليل مخصّص مىگويد : « زن قرشيّه ، تا سنّ شصت سالگى مىتواند خون حيض ببيند » . حال اگر ما در مورد قرشيّه بودن زنى ترديد داشتيم ، به كمك استصحاب عدم قرشيّت زن - كه استصحاب عدم ازلى است - عدم قرشيّت او را ثابت كرده و دليل شصت سال را كنار زده و دليل عامّ پنجاه سال را پياده مىكنيم . مرحوم آخوند در اين كلام خود مىخواهد دو مطلب را ذكر كند ، كه يكى از آن دو مورد قبول ما نيز مىباشد : مطلب اوّل : تخصيص عامّ به وسيلهء مخصّص منفصل ، موجب تصرّف در مراد استعمالى عامّ نخواهد بود . توضيح : دليل عامّ در صورتى حجيّت دارد كه سه مرحله را طى كند : 1 - ظهور در عموم داشته باشد . اين مرحله از طريق لغت و وضع يا از طريق عقل ثابت مىشود ، مثل اين كه بعضى نكرهء در سياق نفى را - به مقتضاى قرينهء عقليّه - دالّ بر عموم مىدانستند . 2 - اصالة الظهور ، يعنى لفظى كه ظهور در عموم دارد ، متكلّم در مقام استعمال ، همين ظاهرش را اراده كرده باشد . 3 - اصالة التطابق بين مراد جدّى و مراد استعمالى ، يعنى مستعمل فيه ، مراد جدّى متكلّم است . در جايى كه عامّ به وسيلهء مخصّص منفصل تخصيص مىخورد ، مخصّص منفصل ، در مرحلهء سوّم تصرّف كرده و اصالة التطابق را كنار مىزند و مىگويد : دايرهء مراد جدّى ، اضيق از دايرهء مراد استعمالى است . « أكرم كلّ عالم » از نظر ارادهء استعمالى در « كلّ عالم » استعمال شده و مجازى در كار نيست ، زيرا اين معنا همان معناى لغوى « كلّ عالم » است ، امّا « لا تكرم الفسّاق من العلماء » حاكى از اين است كه مراد جدّى مولا\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبه « أكرم كلّ عالم » تعلّق نگرفته و « فسّاق علماء » از دايرهء مراد جدّى مولا خارجند . اين تصرّف مورد قبول ما نيز هست . مطلب دوّم : آيا اين تصرّف چه عنوانى به مراد جدّى مىدهد ؟ به عبارت ديگر : آيا نتيجهء جمع‌بندى بين « أكرم كلّ عالم » و « لا تكرم الفسّاق من العلماء » چيست ؟ مرحوم آخوند مىفرمايد : تصرّفى كه مخصّص منفصل در عامّ ايجاد مىكند ، به اين معنا نيست كه نتيجهء اين دو دليل اين باشد كه « عالم غير فاسق » اكرامش واجب است تا احراز دو عنوان « عالم » و « غير فاسق » براى ما لازم باشد ، بلكه تخصيص ، عنوانى به عامّ نمىدهد . همين مقدار كه « عنوان مخصّص » تحقّق نداشته باشد كافى است ، نه اين كه « عدم مخصّص » به عنوان قيدى در موضوع عامّ دخالت داشته باشد تا نياز به احراز داشته باشد . همين مقدار كه زيد ، عالم باشد و فاسق نباشد كافى است نه اين كه « غير فاسق » بودن او در موضوع دخالت داشته باشد تا احراز آن براى ما لازم باشد . اين مسئله ، مانند قضيّهء سالبهء محصّله است نه مانند موجبهء معدوله . « 1 » اگر مولا از اوّل بگويد : « أكرم كلّ عالم غير فاسق » در اينجا دو عنوان اخذ شده است : عنوان عالميّت و عنوان غير فاسقيّت و هر دو بايد احراز شود ، هرچند از طريق استصحاب باشد ، ولى در تخصيص به مخصّص منفصل ، مسئله اين‌طور نيست كه در دايرهء مراد جدّى ما دو عنوان عالم و غير فاسق پيدا شود تا اين كه ما ناچار باشيم براى رجوع به عامّ ، هم عنوان عالميّت و هم عنوان غير فاسقيّت را احراز كنيم . بلكه براى رجوع به عامّ ، كافى است كه ما عالميّت را احراز كنيم و با استصحاب يا اصل ديگرى عنوان مخصّص را نفى كنيم . همين‌كه عالم بودن را به وجدان احراز كرده و فاسق نبودنش را به استصحاب ثابت كنيم ، كافى است . امّا اين كه « قبلًا اتّصاف به عدم\r\n\r\n\r\n","description":"","footnote":"\r\n( 1 ) - قضيّهء « زيد لا قائم » موجبهء معدوله است و « لا قائم » به عنوان وصف براى زيد است ، امّا قضيهء « ليس زيد بقائم » سالبهء محصّله است و در آن ، وصفى براى زيد ثابت نشده است ، لذا اين قضيّه با انتفاء موضوع هم سازگار است .\r\n","page_name":" 273 ","page_number":273},
  {"content":"\r\n\r\nفسق داشته و الآن اين اتّصاف باقى است » ضرورتى ندارد و نتيجه‌اش در استصحابات عدم ازلى روشن مىشود كه آنجا به‌هيچ‌وجه ما نمىتوانيم مسألهء اتّصاف را ثابت كنيم . در مورد فسق - چون موضوع دارد - اگر حالت سابقهء عدميّه داشته باشد ، ما مىتوانيم بقاء اتّصاف را استصحاب كنيم ولى مىخواهيم بگوييم : « دايرهء مراد جدّى ، محدود به اين نيست . اگر اتّصاف را ثابت كرديد ، مانعى ندارد ، ولى اگر اتّصاف هم نباشد ، باز دايرهء مراد جدّى شامل مىشود ، زيرا تخصيص ، هيچ عنوانى به عامّ نمىدهد » . مرحوم آخوند مىفرمايد : « عام ، در مخصّص منفصل ، معنون به هيچ عنوان مخصوصى نيست بلكه هر عنوانى داشته باشد ، مانعى نيست ولى آن عنوان نمىتواند عنوان خاصّ باشد . همين‌كه عنوان خاصّ نباشد ، كافى است ، امّا اين كه « غير عنوان خاصّ » هم - به صورت عنوانيّت - دخالت داشته باشد ، چنين چيزى در كار نيست . مرحوم آخوند در ذيل كلام خودشان تعبيرى دارند كه اين مطلب ما را تأييد مىكند و ما اين تعبير را مطرح خواهيم كرد . در نتيجه ما اگرچه با مخصّص منفصل در دايرهء مراد جدّى تضييق قائل مىشويم ولى جمع اين دو دليل به « أكرم كلّ عالم غير فاسق » برگشت نمىكند تا عنوان غير فاسقيّت هم در متعلّق و موضوع حكم نقش داشته باشد . همين مقدار كه عالميّت محرز باشد و فسقى در كار نباشد ، كافى است و اثبات اتّصاف به عدم فسق ضرورتى ندارد . اين قسمت از كلام مرحوم آخوند مورد قبول ما هم هست ولى ايشان وقتى مىخواهند مثال بزنند ، مثال استصحاب عدم ازلى را مطرح مىكنند . گويا استصحاب عدم ازلى نزد ايشان مسلّم بوده است كه به جاى استصحاب عدم فسق - كه استصحاب روشنى است - به استصحاب عدم ازلى مثال زدند . مثالى كه مرحوم آخوند مطرح مىكنند ، مسألهء شكّ نسبت به قرشيّه و غير قرشيّه بودن مرئه است ، كه ثمرهء آن در مسألهء حيض ظاهر مىشود . دليل عامّ مىگويد : « زن تا پنجاه‌سالگى مىتواند حيض ببيند و خونى كه بعد از پنجاه‌سالگى مىبيند ، حيض نيست » .\r\nدليل مخصّص مىگويد : « زن قرشيّه ، تا شصت سالگى مىتواند خون حيض ببيند » .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nحال اگر زنى در سنّ پنجاه‌وپنج‌سالگى خونى ببيند و ما در قرشيّه بودن يا غير قرشيّه بودن او ترديد داشته باشيم ، آيا اين خون ، خون حيض است يا خون استحاضه ؟ ايشان مىفرمايد : در اينجا اصلى نداريم كه بتوانيم قرشيّه يا غير قرشيّه بودن زن را احراز كنيم ولى نتيجهء تخصيص اين عامّ به وسيلهء خاصّ ، اين است كه آنچه تحت عامّ باقى است دو مصداق دارد : يكى مرئهء غير قرشيّه است كه ما هم مرئه بودن او را احراز كرده‌ايم و هم غير قرشيّه بودنش را ، ديگرى اين كه مرئه باشد ولى انتساب به قريش وجود نداشته باشد . البته نه اين كه اين مرئه اتصاف به عدم انتساب به قريش داشته باشد . اتصاف در كار نيست . ايشان مىفرمايد : مرئه بودن را احراز كرده‌ايم ، نسبت به عدم انتساب به قريش هم استصحاب عدم ازلى را جارى مىكنيم ، به اين صورت كه مىگوييم : زمانى كه اين مرئه متولد نشده بود ، انتساب به قريش وجود نداشت ، اكنون كه متولد شده شك مىكنيم كه آيا انتساب به قريش تحقّق پيدا كرده است يا نه ؟\r\nاستصحاب مىكنيم عدم تحقق انتساب به قريش را ، نه اين كه عدم اتصاف اين مرئه به قرشيت را استصحاب كنيم ، چنين چيزى ضرورت ندارد . اگر دليل مخصّص ما عنوانى به عام مىداد و نتيجهء دو دليل اين مىشد كه « مرئهء غير قرشيّه ، تا پنجاه سالگى خون مىبيند » ما هم بايد مرئه بودن او را احراز كنيم - در مقابل رجل و خنثى - و هم غير قرشيّه بودن او را احراز كنيم . « 1 » ممكن است كسى بگويد : شما مىگوييد : « ما با استصحاب ، عدم ثبوت عنوان مخصّص را ثابت مىكنيم و همين مقدار براى مراجعه به عام كفايت مىكند » ، آيا اين مطلب ، همان تمسك به عام در شبههء مصداقيّهء مخصّص نيست ؟ در پاسخ مىگوييم : كسانى كه تمسك به عام در شبههء مصداقيهء مخصّص را جايز مىدانند ، مىگويند : « نفس شك در عنوان خاصّ ، براى رجوع به عام كافى است » ولى ما در اينجا ابتدا از راه استصحاب ، نبودن عنوان مخصّص را ثابت مىكنيم و مىگوييم :\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 346\r\n","page_name":" 275 ","page_number":275},
  {"content":"\r\n\r\n« همين مقدار براى رجوع به عام كافى است ، زيرا عام پس از تخصيص به مخصّص منفصل ، عنوانى پيدا نمىكند بلكه همان عنوان عالميّت است به ضميمهء نبودن عنوان مخصّص . اين نبودن را با استصحاب ثابت مىكنيم و عنوان عام هم معمولًا با وجدان احراز مىشود » .\r\n\r\n2 - نظريهء محقق عراقى رحمه الله\r\nمرحوم محقّق عراقى ، در مقابل مرحوم آخوند قرار گرفته مىفرمايد : « حتى در استصحاب عدم فسق - كه حالت سابقهء يقينى دارد - استصحاب فقط دليل مخصّص را كنار مىزند و هيچ نقشى در پياده شدن دليل عام ندارد ، چه رسد به استصحاب عدم ازلى . با استصحاب عدم فسق فقط مىتوان عدم حرمت اكرام عالم مشكوك الفسق را ثابت كرد و به‌هيچ‌وجه نمىتوان وجوب اكرام او را ثابت كرد » . اين كلام بر اساس مبنايى است كه ايشان در مسألهء تخصيص عام به دليل منفصل قائل شدند . آن مبنا اين است كه تخصيص عامّ به دليل منفصل ، مستلزم هيچ‌گونه تصرفى در دليل عام نيست . توضيح : حجيت يك دليل ، مبتنى بر اين است كه سه مرحله را طى كند : 1 - ظهور لفظ ، يعنى در معناى خودش ظهور داشته باشد ، در مقابل الفاظ مجمل و مشترك لفظى كه هيچ ظهورى براى لفظ در يكى از معانى وجود ندارد . 2 - اصالة الظهور ، يعنى لفظى كه ظهور در يك معنا دارد ، در مقام استعمال هم متكلّم لفظ را در همين معناى ظاهر خودش استعمال كرده باشد . پس اصالة الظهور مربوط به مقام استعمال است . 3 - اصل تطابق بين ارادهء جدّى و ارادهء استعمالى . اين اصل ، يك اصل عقلايى است . عقلاء مىگويند : بين مراد استعمالى و مراد جدّى - در صورتى كه قرينه بر خلاف\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nنباشد - تطابق وجود دارد . بر اين اساس مرحوم عراقى مىفرمايد : اگر مولا بگويد : « أكرم العلماء » و سپس با دليل منفصل بگويد : « لا تكرم الفسّاق من العلماء » ، دليل خاصّ مستلزم هيچ‌گونه تصرفى در دليل عامّ نيست . نه در ظهور آن تصرف دارد ، نه در اصالة الظهورش و نه در اصالة التطابق آن . مرحوم عراقى سپس مىفرمايد : اگر پس از صدور عامّ از ناحيهء مولا ، چند نفر از افراد عامّ فوت شوند ، فوت اين افراد ، در هيچ‌يك از مراحل سه‌گانهء مربوط به عام تأثير نخواهد داشت ، زيرا تعرّض عام نسبت به افراد ، تعرّض اجمالى است نه تعرّض تفصيلى . معناى « أكرم كلّ عالمٍ » عبارت از « أكرم زيداً و بكراً و خالداً » نيست تا در صورت فوت چند نفر از آنان ، « أكرم » مربوط به آن چند نفر كنار برود . « أكرم كلّ عالم » تعرّض اجمالى نسبت به افراد دارد ، خواه افراد آن كم باشند يا زياد ، موت براى آنان پيش آيد يا نيايد ، هيچ فرقى در « أكرم كلّ عالمٍ » نمىكند . مرحوم عراقى مىفرمايد : تخصيص عام به مخصّص منفصل ، مانند مسألهء موت است . همان‌طور كه در مسألهء موت ، هيچ تغييرى در « أكرم كلّ عالمٍ » پيدا نمىشود ، تخصيص به منفصل هم هيچ‌گونه تصرّفى در دليل عام ندارد . دليل عام به جاى خودش محفوظ است و دليل خاص هم به جاى خودش محفوظ است و هرچند به علّت اقوائيت يا اظهريت و امثال اين‌ها ما ناچاريم عمل خود را با دليل مخصّص منطبق كنيم ولى لزوم تطبيق عمل با دليل مخصّص ، به اين معنا نيست كه دليل مخصّص ، در مرحله‌اى از مراحل سه‌گانهء مربوط به « أكرم كلّ عالم » تصرفى به وجود بياورد . سپس مىفرمايد : شما « لا تكرم الفسّاق من العلماء » را به منزلهء اين قرار دهيد كه يك جا فسّاق علماء فوت شوند . روشن است كه فوت فسّاق از علماء هيچ ضربه‌اى به « أكرم كلّ عالمٍ » وارد نخواهد كرد . چه فرقى است بين فوت فساق علماء يا اين كه مولا به دليل منفصل بگويد : « لا تكرم الفسّاق من العلماء » ؟\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nسپس مىفرمايد : اگر زيدِ عالم ، سابقهء فسق دارد ، استصحاب بقاى فسق جارى شده و دليل مخصّص پياده مىشود ، امّا اگر سابقهء عدم فسق دارد - كه محلّ بحث ماست - استصحاب عدم فسق جارى شده و مانع از پياده شدن « لا تكرم الفسّاق من العلماء » مىشود . امّا اكنون كه جلوى حرمت گرفته شد و دليل مخصّص كنار رفت به چه مناسبتى دليل عام جاى آن را پر كند تا نتيجه اين شود كه با استصحاب ، هم حرمت اكرام فساق علماء را نسبت به اين فرد كنار بزنيد و هم وجوب اكرام را - كه از « أكرم كلّ عالمٍ » استفاده مىشود - به جاى آن بياوريد ؟ اصلًا چه ربطى بين دليل عام و دليل خاصّ وجود دارد ؟ در اينجا دو عنوان در كار است : يك عنوان در دليل عام و يك عنوان در دليل خاصّ اخذ شده است و با كمك استصحاب ، عنوان مأخوذ در دليل خاص را نفى مىكنيم ولى نمىدانيم آيا اين فرد مصداق براى عامّ هست يا نه ؟ نه براى اين كه شك در عالميت داشته باشيم ، در مسألهء شك در عالميت ، اگر زيد قبلًا عالم بوده و الآن شك در بقاى علم او داشته باشيم ، عالميت را استصحاب مىكنيم و اگر قبلًا عالم نبوده ، عدم عالميت را استصحاب مىكنيم ولى اين استصحاب‌ها مربوط به خود عنوانى است كه در دليل عام اخذ شده است امّا در اينجا عنوان مشكوك ما عنوانى است كه در دليل مخصّص اخذ شده است . بنابراين از طرفى استصحاب ، حكم مخصّص را نفى مىكند و از طرفى تمسّك به عام در شبههء مصداقيّه مخصّص جايز نيست پس در اينجا چه بايد كرد ؟ در اينجا گويا كسى به مرحوم عراقى اشكال كرده مىگويد : طبق بيان شما از طرفى استصحاب ، حكم مخصّص را نفى مىكند و از طرفى تمسك به عام در شبههء مصداقيّهء مخصّص جايز نيست ، در حالى كه وجود ملازمه‌اى عقلى را نمىتوان در اينجا انكار كرد و آن ملازمه اين است كه اگر زيد ، عالم باشد ، از دو حال خارج نيست : يا غير فاسق و اكرامش واجب است و يا فاسق و اكرامش حرام است و حكم سوّمى هم وجود ندارد . امّا شما ( مرحوم عراقى ) در اينجا مطلب سوّمى را پياده كرده و مىگوييد :\r\nاكرام اين شخص ، حرام نيست و دليلى هم بر وجوب اكرام او قائم نشده است . در حالى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nكه اصل عالميّت اين شخص محرز است و ترديدى در آن وجود ندارد . مرحوم عراقى در پاسخ مىفرمايد : ما هم به اين ملازمهء عقليّه توجه داريم ولى به اين مطلب نيز بايد توجه داشت كه استصحاباتى كه در موضوعات و عناوين - نفياً و اثباتاً جريان پيدا مىكند ، لوازم عقليّه‌اش بر آنها مترتب نمىشود . آنچه در استصحابات موضوعيّه مطرح است ، تنها اثبات حكم شرعى يا نفى حكم شرعى است . اگر خمريّت مايعى را استصحاب كرديم ، « لا تشرب الخمر » پياده مىشود و اگر عدم خمريّت آن را استصحاب كرديم ، جلوى پياده شدن « لا تشرب الخمر » را مىگيرد ، امّا لوازم عقليّه و عاديّهء مستصحب برآن مترتب نمىشود . با استصحاب حيات زيد ، فقط آثار شرعيهء حيات زيد - مثل عدم جواز تقسيم اموال او و عدم جواز تزويج زوجه‌اش و . . . - مترتب مىشود و آثار عقليّه و عاديّه حيات زيد جريان پيدا نمىكند . در ما نحن فيه هم همين‌طور است . استصحاب عدم فسق ، فقط « لا تكرم الفساق من العلماء » را كنار مىزند و دليلى نداريم كه « أكرم كلّ عالم » را به جاى « لا تكرم الفساق من العلماء » قرار دهد .\r\n\r\n3 - نظريّه حضرت امام خمينى رحمه الله\r\nحضرت امام خمينى رحمه الله در اينجا قائل به تفصيل شده مىفرمايد : در استصحاب عدم فسق - كه حالت سابقهء يقينى دارد - استصحاب ، هم دليل مخصّص را كنار مىزند و هم دليل عامّ را روى كار مىآورد و حكم به وجوب اكرام عالم مشكوك الفسق مىنمايد ولى در استصحاب عدم ازلى - مثل استصحاب عدم قرشيّت مرئه - نمىتوان اين معنا را پذيرفت ، چون اصولًا ما استصحاب عدم ازلى را قبول نداريم .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nبررسى اقوال در مسئله\r\nكلام امام خمينى رحمه الله مورد قبول ما نيز مىباشد ، بنابراين به بررسى دو نظريه ديگر مىپردازيم :\r\n\r\n1 - بررسى كلام مرحوم عراقى :\r\nاولًا : اين بيان مرحوم عراقى جنبهء مبنايى دارد و مبناى ايشان مورد قبول ما نيست . اين گونه نيست كه دليل مخصّص منفصل وقتى در مقابل دليل عامّ قرار مىگيرد هيچ‌گونه تصرّفى در هيچ مرحله‌اى از مراحل سه‌گانه واقع نشود . در مرحلهء ظهور ، « أكرم كلّ عالم » محفوظ است . در مرحلهء اصالة الظهور هم دليل عامّ محفوظ است . امّا در مرحلهء تطابق بين ارادهء استعمالى و ارادهء جدّى ، دليل مخصّص منفصل در دليل عامّ تصرّف كرده و حكم مىكند كه دايرهء مراد جدّى مولا اضيق از دايرهء مراد استعمالى اوست . مراد استعمالى ، « كلّ عالم » و مراد جدّى « عالم غير فاسق » است . از اين گذشته ، افرادى بودند كه تخصيص عامّ را مستلزم مجازيّت عامّ مىدانستند .\r\nمعناى مجازيّت اين است كه مخصّص در مرحلهء استعمال ، در عموم عامّ تصرّف مىكند ، يعنى همان‌طور كه « يرمي » در « رأيت أسداً يرمي » قرينه بر اين است كه اسد - در مرحلهء استعمال - در غير معناى حقيقى خودش استعمال شده ، تخصيص به منفصل هم معنايش اين است كه « أكرم كلّ عالم » در مرحلهء استعمال ، در همهء علماء استعمال نشده بلكه در عالم غير فاسق استعمال شده است . ولى اين حرف قابل قبول نيست . « أكرم كلّ عالم » - از نظر استعمال - در همان معناى لغوى و وضعى خودش استعمال شده امّا دايرهء مراد جدّى ، اضيق از مراد استعمالى است . به‌هرحال ، اين گونه نيست كه ما مخصّص منفصل را با مسألهء موت يكسان دانسته و بگوييم : همان‌طور كه اگر فساق علماء به طور ناگهانى مىمردند ، در « أكرم كلّ عالم » تصرّفى به وجود نمىآمد ، در اينجا هم كه فسّاق علماء زنده‌اند ولى خود\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمولا به دليل مخصّص منفصل مىگويد : « لا تكرم الفسّاق من العلماء » ، در « أكرم كلّ عالمٍ » هيچ‌گونه تصرّفى به وجود نمىآيد . مسألهء موت ، غير از دليل منفصلى است كه از ناحيهء خود مولا صادر شود . اصولًا انسان نمىتواند اين معنا را بپذيرد كه مولايى كه ديروز « أكرم كلّ عالمٍ » و امروز « لا تكرم الفسّاق من العلماء » را گفته است ، مراد جدّىاش از « أكرم كلّ عالمٍ » همهء علماء - حتى فسّاق آنان - بوده است . اين حرف غير قابل قبولى است كه انسان بخواهد مخصّص منفصل را با موت مقايسه كند . وقتى چند عالم از دنيا بروند ، اصلًا لازم نيست عبد به مولا مراجعه كند . مولا مىگويد : من تعداد علماء را مطرح نكردم بلكه گفتم : « أكرم كلّ عالم » ، و عدد آنان نقشى در اين حكم ندارد . وقتى خود مولا « لا تكرم الفسّاق من العلماء » را مطرح مىكند ، عبد اين دو دليل را با هم ملاحظه كرده و با توجه به اقوا بودن دليل مخصّص ، حكم مىكند به اين كه مراد جدّى مولا اين نبوده كه فسّاق هم اكرام شوند . مگر اين كه مسألهء نسخ در كار باشد ، يعنى در ابتداى امر ، عموم را اراده كرده سپس به نظرش آمده كه فسّاق را خارج كند . كه چنين چيزى از محلّ بحث ما در باب تخصيص بيرون است . عنوان تخصيص به اين معناست كه حكم از اوّل شامل اين مخصّص نبوده است . ثانياً : برفرض كه ما مبناى مرحوم عراقى را بپذيريم ، مىگوييم : اين حرف كه « لوازم عقليّه بر استصحاب موضوعى ترتب پيدا نمىكند » درست است ولى مورد آن جايى است كه يك طرف اين لازم عقلى ، خود مستصحبِ موضوعى باشد امّا اگر حكمى كه مترتب بر اين موضوع مستصحب است ، يك لازم عقلى داشت ، آن لازم قطعاً مترتب مىشود ، زيرا وقتى شما خمريت را استصحاب كرديد « لا تشرب الخمر » پياده مىشود ، در اين صورت عقل حكم مىكند كه شما بايد اين تكليف را رعايت كنيد ، اطاعت كرده و مخالفت نكنيد . اين حكم عقلى در اينجا پياده مىشود ، چون اين لازمِ عقلى ، لازم عقلى خمريت نيست بلكه لازم عقلى « لا تشرب الخمر » است و وقتى كه شما خمريت را با استصحاب ثابت كرده و « لا تشرب الخمر » را پياده كنيد ، اطاعت هم به دنبال آن مىآيد . بر اين اساس ممكن است در ما نحن فيه بگوييم : وقتى استصحاب عدم فسق را\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nنسبت به زيدِ عالم پياده كرديم « لا تكرم الفسّاق من العلماء » كنار مىرود . ولى كنار رفتن « لا تكرم الفسّاق من العلماء » ملازم با وجوب اكرام است ، چون هر عالمى يا وجوب اكرام دارد و آن در صورتى است كه فاسق نباشد و يا حرمت اكرام دارد و آن در صورتى است كه فاسق باشد . نه اين كه عدم الفسق ملازم با وجوب اكرام باشد تا شما بگوييد : « ملازمهء عقليّه در كار نيست » .\r\n\r\n2 - بررسى كلام مرحوم آخوند :\r\nاصل كلام مرحوم آخوند مورد قبول ماست ولى نسبت به استصحاب عدم ازلى با ايشان بحث داريم ، « 1 » زيرا ما اصولًا چنين استصحابى را نمىپذيريم . هرچند جاى اصلى بحث استصحاب عدم ازلى در مسألهء استصحاب است ولى در اينجا لازم است تحقيقى پيرامون آن داشته باشيم تا ببينيم آيا در ما نحن فيه جريان دارد يا نه ؟ علاوه بر اين كه استصحاب عدم ازلى بسيار مورد ابتلاست .\r\n\r\nتحقيق در مسئله و بحثى پيرامون استصحاب عدم ازلى\r\nقبل از ورود به بحث لازم است مقدّمه‌اى مطرح كنيم : در بين منطقيين و اصوليين ، اين معنا معروف - بلكه تقريباً مسلّم - است كه هر\r\n\r\n\r\n","description":"","footnote":"\r\n( 1 ) - مرحوم آخوند به دو جهت استصحاب عدم ازلى را مطرح كردند : الف : مثال « أكرم كلّ عالم » و « لا تكرم الفساق من العلماء » مثالى فرضى است در حالى كه مثال استصحاب عدم ازلى مثالى فقهى است و ايشان گويا خواسته‌اند نتيجهء بحث را در مسألهء فقهى روشن كنند . ب : ما وقتى عامّ و مخصّص را با هم ملاحظه مىكنيم گويا سه فرد داريم : يكى عالم فاسق و ديگرى عالم غير فاسق و سوّم اين كه عالم باشد ولى فسق در كار نباشد . امّا اين « فسق در كار نباشد » را فقط از طريق استصحاب عدم ازلى مىتوان پياده كرد . به‌همين‌جهت مرحوم آخوند استصحاب عدم ازلى را مطرح كردند .\r\n","page_name":" 282 ","page_number":282},
  {"content":"\r\n\r\nقضيّه‌اى مركّب از سه جزء است : موضوع ، محمول و نسبت . ولى آيا اين تركّب ، در ارتباط با كدام يك از مراحل قضيّه است ؟ توضيح : هر قضيه‌اى داراى سه مرحله است : 1 - مرحلهء لفظ ، كه از آن به قضيهء ملفوظه تعبير مىشود . 2 - مرحلهء معنا - يعنى معناى « قضيهء ملفوظه » كه از راه لفظ در ذهن شنونده وارد مىشود - كه از آن به قضيهء معقوله تعبير مىشود . 3 - مرحلهء واقعيت و حقيقتى كه مىخواهيم به وسيلهء قضيهء ملفوظه و قضيهء معقوله در اختيار مخاطب بگذاريم . از اين مرحله به « قضيهء واقعيّه » يا « قضيهء محكيّه » تعبير مىشود . تركّب قضيّه از سه جزء ، نه تنها در مورد قضيهء لفظيّه مطرح است ، بلكه ظاهر مشهور اين است كه اين تركّب ، در مورد قضيهء معقوله و قضيّهء محكيّه نيز مطرح است .\r\n\r\nبحث پيرامون قضايا :\r\nبا قطع نظر از قضيّه ، هرجا بخواهد نسبتى تحقّق پيدا كند ، در مفهوم اين نسبت دو خصوصيّت معتبر است : الف : هر نسبتى نياز به دو طرف دارد و معنا ندارد كه انسان چيزى را به خود آن چيز نسبت دهد . ب : طرفين نسبت بايد مغايرت داشته باشند و الّا نسبت نمىتواند تحقّق پيدا كند ، هرچند مغايرتِ لفظى در كار باشد - مانند انسان و بشر - زيرا نسبتْ تنها مربوط به لفظ نيست بلكه در ارتباط با همهء مراحل است و بين انسان و بشر نمىتوان در تمام مراحل ايجاد نسبت كرد . مثال : بين جسم و بياض مىتوان نسبت برقرار كرد ، زيرا جسم ، امرى جوهرى و بياض ، امرى عرضى است و اين عرض مىتواند عارض بر جوهر شود . اكنون بايد ببينيم آيا مىتوان وجود نسبت را در مورد قضايا پذيرفت ؟\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمصداق روشن قضايا ، قضاياى حمليّه است . قضيّهء حمليّه - از نظر ايجاب و سلب - بر دو قسم است : موجبه و سالبه . براى تحقيق بحث ، هريك از اين دو قضيّه را به طور جداگانه مورد بحث قرار مىدهيم :\r\n\r\nبحث اوّل : بررسى نسبت در قضاياى حمليّهء موجبه :\r\nقضيّهء حمليّهء موجبه بر دو قسم است : 1 - مستقيمه - يا غير مؤوّله - و آن قضايايى است كه نياز به حذف ندارد و اكثريّت قضايا را تشكيل مىدهد . 2 - مؤوّله ، يعنى قضايايى كه نياز به تأويل و تقدير و نياز به حذف دارد . الف : قضاياى حمليهء مستقيمه ( يا غير مؤوّله ) : حمل در قضيهء حمليه يا اوّلى ذاتى است يا شايع صناعى . در مورد قضيهء حمليه به حمل اوّلى ذاتى اختلاف وجود دارد كه آيا اين قضيه در جايى است كه موضوع و محمول فقط در ماهيت اتحاد داشته باشند ، هرچند در مفهوم بين آنها مغايرت باشد يا اين كه حمل اوّلى ذاتى اختصاص به جايى دارد كه اتحاد موضوع و محمول ، اتحاد در عالم مفهوم باشد ، كه در اين صورت ، حتماً در ماهيت و وجود هم متحد خواهند بود ؟ ثمرهء اين اختلاف در قضيهء « الإنسان حيوان ناطق » معلوم مىشود . اتحاد انسان و حيوان ناطق ، اتحاد ماهوى است ، ولى از نظر مفهوم بين اين‌ها اتحاد وجود ندارد ، چون ما در بسيارى از موارد كلمهء « انسان » را مىشنويم ولى حيوان ناطق در ذهنمان نمىآيد . ولى اين اختلاف ، در آن حيثى كه ما بحث مىكنيم تأثيرى ندارد . ما در اين كه « الإنسان حيوان ناطق » و - بالاتر از آن - « الإنسان إنسان » و « الإنسان بشر » قضيهء حمليه‌اند ترديدى نداريم . بلكه اين‌ها روشن‌ترين مصداق براى قضيهء حمليه‌اند . در\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمنطق قضيهء « الإنسان حيوان ناطق » را به عنوان حدّ تامّ - كه مشتمل بر جنس قريب و فصل باشد - مطرح مىكنند . اكنون سؤال مىكنيم : آيا در قضيهء « الإنسان حيوان ناطق » كه روشن‌ترين مصداق براى قضيهء حمليّه است ، چه نسبتى بين انسان و حيوان ناطق وجود دارد ؟ انسان همان حيوان ناطق ، و حيوان ناطق ، همان انسان است . هرچند بين اين‌ها نوعى مغايرت مفهومى بتوان پيدا كرد ولى مغايرت مفهومى مجوز اين نيست كه انسان را يك شىء و حيوان ناطق را شىء ديگرى قرار بدهد و بگويد : « بين اين‌ها يك نسبت و عامل ارتباطى وجود دارد » و اگر قضيهء « الإنسان بشر » را در حمل اوّلى ذاتى مطرح كنيم ، مسئله كاملًا روشن‌تر مىشود ، زيرا بين موضوع و محمول آن هيچ‌گونه مغايرتى - نه در مفهوم ، نه در ماهيت ، نه در وجود - تحقق ندارد . در اين صورت چگونه ما مىتوانيم مسألهء نسبت را مطرح كنيم ؟ اكنون به سراغ قضيهء حمليه به حمل شايع صناعى مىرويم . معناى حمل شايع صناعى اين است كه موضوع ، يكى از مصاديق محمول باشد ، مثل « زيد إنسان » . در قضيهء « زيد إنسان » ، بين زيد و انسان مغايرتى وجود ندارد . زيد ، همان انسان است ولى با اضافهء خصوصيات فرديّه . و اين اضافه سبب نمىشود كه حيثيت انسان بودن زيد كنار برود . و ملاك حمل در حمل شايع صناعى ، اتحاد وجودى است ، يعنى ما در خارج دو چيز نداريم : چيزى به نام زيد و چيزى به نام انسان . كلّى طبيعى ، به وجود افرادش موجود مىشود و وجودش عين وجود افرادش مىباشد . پس چگونه مىتوان در قضيهء « زيد إنسان » ملتزم به وجود نسبت شد ؟ در حالى كه نسبت ، به معناى ارتباط بين دو شىء است . اكنون به سراغ مثال معروف « زيد قائم » مىرويم . محمول ما در اين قضيه ، عبارت از « قائم » است نه قيام . در اين قضيه ، قائم و زيد دو چيز نيستند تا بين آنها نسبت و ارتباط وجود داشته باشد ، بلكه زيد ، همان قائم است . زيد ، مصداق طبيعت قائم است و با عنوان قائم ، اتحاد وجودى دارند ، اين گونه نيست كه ما در خارج دو چيز\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nداشته باشيم : يكى زيد و ديگرى قائم . بله ، زيد و قيام ، دو چيزند ، يكى از مقولهء جوهر و ديگرى از مقولهء عرض است ولى بحث اين است كه ما قيام را حمل بر زيد نكرديم و اگر بخواهيم قيام را حمل بر زيد كنيم ، اين قضيّهء حمليّه ، مجازى و مثل « زيد عدل » خواهد بود . پس با توجّه به اين كه بين زيد و قائم هيچ‌گونه مغايرتى وجود ندارد ، ما نمىتوانيم ملتزم شويم كه بين آنها نسبت وجود دارد . بنابراين در قضاياى حمليّهء مستقيمه ( / غير مؤوّله ) هيچ‌گونه نسبتى در كار نيست . به‌همين‌جهت مرحوم آخوند در بحث مشتقّ وقتى مىخواهد فرق بين مشتقّ و مبدأ را بيان كند - به مناسبت - مىفرمايد : « ملاك حمل عبارت از اتحاد و هوهويت است » . يعنى ملاك حمل ، وجود يگانگى بين موضوع و محمول است . به گونه‌اى كه بتوانيم بگوييم : « اين همان است ، زيد همان قائم است » . « 1 » و اتحاد و هوهويت ، با نسبت منافات دارد . نسبتْ متوقف بر اثنينيّت است ، در حالى كه ملاك حملْ اتحاد است و چگونه مىتوانيم بين اين دو جمع كنيم ؟ لذا اين اشكال بر مرحوم آخوند وارد است كه شما كه در باب مشتقّ ملاك حمل را اتحاد و هوهويت قرار داديد چرا در بعضى موارد ديگر كفايه پاى نسبت و تركّب قضيّه از سه جزء را پيش مىكشيد ؟ يكى از مواردى كه مرحوم آخوند اين مسئله را مطرح كرده در مورد جايى است كه متكلّم بگويد : « زيد لفظ » و مقصودش از زيد ، شخص همين زيد باشد كه به آن تلفظ كرده است . « 2 » صاحب فصول رحمه الله در آنجا بر مرحوم آخوند اشكال كرده مىگويد : اين زيد را كه شما مبتدا قرار داده و شخص آن را اراده كرده و « لفظٌ » را برآن حمل مىكنيد ، آيا\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 83\r\n( 2 ) - چون مىتواند صنف يا مثل يا نوع را نيز اراده كند . رجوع شود به : كفاية الاصول ، ج 1 ، ص 20\r\n","page_name":" 286 ","page_number":286},
  {"content":"\r\n\r\nاين زيد بر چيزى دلالت مىكند يا نه ؟ به عبارت ديگر : آيا در اينجا دالّ و مدلولى وجود دارد ؟ اگر بگوييد : « دالّ و مدلول وجود دارد » ، مىگوييم : در اين صورت لازم مىآيد كه اين زيد ، هم دالّ باشد و هم مدلول ، و اتحاد دالّ و مدلول تحقّق پيدا مىكند و چنين چيزى محال است . و اگر بگوييد : « اين زيد دلالت بر چيزى نمىكند » ، مىگوييم : در اين صورت لازم مىآيد كه قضيّه از دو جزء - نسبت و محمول - تركيب شده و موضوع نداشته باشد ، زيرا از لفظ زيد چيزى اراده نشده است و دلالتى در كار نيست . « 1 » مرحوم آخوند در پاسخ به صاحب فصول رحمه الله فرمودند : مانعى ندارد كه زيد هم دالّ و هم مدلول باشد و لازم نيست كه تغاير بين دالّ و مدلول ، تغاير حقيقى و واقعى باشد بلكه تغاير اعتبارى هم كافى است و ما در اينجا يك تغاير اعتبارى درست مىكنيم . به اين كيفيت كه مىگوييم : اين زيد ، به عنوان اين كه لفظ صادر از متكلم است ، دالّ مىباشد و به عنوان اين كه شخص آن و خودش مراد است ، مدلول مىباشد . در نتيجه مسألهء تركب قضيّه از سه جزء ، محفوظ مىماند . « 2 » پس با وجود اين كه مرحوم آخوند در اين گونه موارد قضيّه را مركّب از سه جزء دانسته است ، چرا در بحث مشتقّ ملاك حمل را اتحاد و هوهويت مىداند ؟ در حالى كه اتحاد و هوهويت نمىتواند با نسبت - كه متوقف بر اثنينيت است - اجتماع پيدا كند . اشكال : شايد اينان مىخواهند نسبت را در خصوص قضيّهء لفظيّه مطرح كنند .\r\nيعنى مىخواهند بگويند : فرق است بين « زيد قائم » - به صورت قضيّهء حمليّه - و بين اين كه انسان بگويد : « زيد » ، « قائم » . در « زيد قائم » اضافه‌اى وجود دارد كه در « زيد » ، « قائم » وجود ندارد . جواب : در مقدّمهء بحث اشاره كرديم كه قضيّهء لفظيّه و قضيّهء معقوله - كه در مرحلهء\r\n\r\n\r\n","description":"","footnote":"\r\n( 1 ) - الفصول الغرويّة في الاصول الفقهيّة ، ص 22\r\n( 2 ) - كفاية الاصول ، ج 1 ، ص 20\r\n","page_name":" 287 ","page_number":287},
  {"content":"\r\n\r\nقبل از قضيّهء لفظيّه است - هر دو حاكى از واقعيت مىباشند . و ما در مقام بررسى بايد واقعيت را ملاحظه كنيم . وقتى ما در واقعيت ، چيزى غير از اتحاد و هو هويت ملاحظه نمىكنيم ، نمىتوانيم به خودمان اجازه دهيم كه در واقعيت محكيّه ، اتحاد و هو هويتى تحقق دارد ولى در قضيّهء لفظيّه و يا در قضيهء معقوله ، امرى غير از واقعيت تحقق دارد .\r\nاين چيزى نيست كه حتى بتوان احتمال آن را داد . در نتيجه با تطابقى كه قضيه لفظيّه و معقوله با واقعيت محكيّه دارند و ما در خارج مىبينيم زيد و انسان ، دو چيز نيستند ، زيد و قائم دو چيز نيستند ، چاره‌اى نداريم كه همان بيان مرحوم آخوند در باب مشتق را ملاك قرار داده بگوييم : ملاك حمل ، اتحاد و هو هويت است و اتحاد و هو هويت ، با نسبتْ قابل جمع نيست . ب : قضيهء حمليهء مؤوّله : درصد كمى از قضاياى حمليه را قضاياى مؤوّله تشكيل مىدهند . در اين قسم از قضايا وقتى به ظاهرشان تكيه مىكنيم ، مسألهء نسبت در كار است . مثل اين كه به جاى « الجسم ابيض » بگوييم : « الجسم له البياض » و به جاى « زيد قائم » بگوييم : « زيد له القيام » . « الجسم له البياض » و « زيد له القيام » هم قضيه‌اند و اگر ما بخواهيم به ظاهرش تكيه كنيم ، بين جسم و بياض و نيز بين زيد و قيام ، مغايرت وجود دارد و « له » هم عامل ارتباط بين جسم و بياض و بين زيد و قيام است . امّا وقتى به ادبيات مراجعه مىكنيم مىبينيم « له » را متعلّق به « كائن » - يا « حاصل » يا « ثابت » و امثال اين‌ها - مىگيرند و ما اگر آن عنوان مقدّر را ظاهر كنيم و به جاى « الجسم له البياض » بگوييم :\r\n« الجسم كائن له البياض » اين « كائن له البياض » با « الجسم » متحد خواهد بود و نسبتى بين آنها وجود نخواهد داشت . بين الجسم و بياض نسبت وجود دارد ولى بين الجسم و « كائن له البياض » نسبت وجود ندارد و بين آنها اتحاد و هو هويت مطرح است . پس در قضاياى حمليهء مؤوّله اگرچه ظاهراً نسبت وجود دارد ولى واقعش به همان قضاياى حمليهء غير مؤوّله برمىگردد و بين آنها اتحاد و هو هويت برقرار است . بنابراين ما بايد ببينيم اگر ادباء و منطقيين - كه مسألهء نسبت را در مورد قضيّه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمطرح مىكنند - معناى حقيقى آن را اراده كرده‌اند ، كلام آنان را توجيه كنيم . ظاهر اين است كه معناى حقيقى را اراده كرده‌اند . توجيه كلام ادباء و منطقيّين : يكى از مواردى كه مسألهء نسبت را مطرح كرده‌اند اين است كه در تعريف قضيّه مىگويند : « قضيّه چيزى است كه مشتمل بر نسبت تامّه‌اى باشد كه سكوت برآن صحيح است ، مثلًا « زيدٌ قائمٌ » يك قضيّه است و فرقش با « زيد القائم » - كه موصوف و صفت است - اين است كه « زيد قائم » مشتمل بر نسبت تامّه‌اى است كه سكوت برآن صحيح است ، به خلاف « زيد القائم » ، كه آن‌هم مشتمل بر نسبت است ، امّا نسبت آن نسبت تامّه‌اى نيست كه سكوت برآن صحيح باشد ، لذا مستمع در حالت انتظار به سر مىبرد كه آيا چه محمولى بر اين حمل مىشود ؟ » . ملاحظه مىشود كه در تعريف قضيّه ، مسألهء نسبت را مطرح كرده و آن را به « تماميّت » توصيف مىكنند . و اين با راهى كه ما پيموديم قابل تطبيق نيست لذا ما ناچاريم كلام آنان را توجيه كرده بگوييم : « زيدٌ قائمٌ » و « زيد القائم » ، هر دو از واقعيت حكايت مىكنند « 1 » ولى حكايت در « زيد قائمٌ » به نحو حكايت تصديقى و در « زيد القائم » به نحو حكايت تصورى و مثل حكايت « زيد » - به تنهايى - از واقعيت زيد است . اشكال : مطرح كردن تصوّر و تصديق نمىتواند اشكال وجود نسبت را بر طرف كند ، زيرا در منطق گفته‌اند : « العلم إن كان إذعاناً للنسبة فتصديق و إلّا فتصوّر » . پس ما دوباره به مسألهء نسبت برمىگرديم . جواب : ما ناچاريم در اينجا هم كلمهء نسبت را برداشته و اين گونه تعبير كنيم :\r\n« العلم إن كان إذعاناً لثبوت شيء لشيء فتصديق و إلّا فتصوّر » و به تعبير ديگران :\r\n« العلم إن كان إذعاناً لاتحاد شيء مع شيء آخر فتصديق و إلّا فتصوّر » . خواه اين اتحاد در رابطه با مفهوم باشد يا در ارتباط با ماهيت يا مربوط به وجود باشد ، كه حد اقل\r\n\r\n\r\n","description":"","footnote":"\r\n( 1 ) - يعنى در « زيد القائم » نيز - مانند « زيد قائم » - هم زيد وجود دارد و هم اتصاف به قيام .\r\n","page_name":" 289 ","page_number":289},
  {"content":"\r\n\r\nمراتب اتحاد ، عبارت از اتحاد در وجود است و - در مراتب اتحاد - پايين‌تر از اتحاد در وجود نمىتوانيم چيزى را ملاحظه كنيم . البته اين در صورتى است كه ما قضاياى مؤوّله را به مؤوّل اليه خود برگردانيم و در آنجا هم بگوييم : « اذعان به اين معناست كه « زيد » با « كائن له القيام » اتحاد دارد » . لذا تصديق در همه جا معناى واحدى پيدا مىكند و آن « اذعان به وجود اتحاد بين دو چيز است ، كه حد اقل آن همان اتحاد در مرحلهء وجود است . امّا اگر « زيد » به تنهايى ادراك شود يا « زيدِ متصف به قيام » ادراك شود و اتحادى در كار نباشد ، مسألهء تصور مطرح است . مورد ديگرى كه نسبت را مطرح كرده‌اند در بحث صدق و كذب قضايا در علم معانى است . در آنجا ابتدا بحث مىكنند كه ملاك صدق و كذب قضايا ، مسألهء مطابقت با اعتقاد و عدم مطابقت با اعتقاد نيست بلكه ملاك آن عبارت از مطابقت با واقع و عدم مطابقت با واقع است . در نتيجه اگر زيد ايستاده نباشد و كسى عقيده به ايستادن او پيدا كند ، چنانچه خبر دهد كه « زيد ايستاده است » ، چنين كسى در اخبارش كاذب خواهد بود . ولى چون عقيده به چنين چيزى داشته است ، كذب او حرام نخواهد بود . خلاصه اين كه در علم معانى ملاك صدق و كذب را مطابقت با واقع و عدم آن مىدانند ولى در مقام تعبير مىگويند : « قضيهء صادقه ، قضيه‌اى است كه براى نسبتش يك واقعيتى وجود داشته باشد و اين نسبت مطابق با آن واقعيت باشد . و قضيهء كاذبه ، قضيه‌اى است كه براى نسبتش يك واقعيتى وجود داشته باشد و اين نسبت مطابق با آن واقعيت نباشد » . ولى توجيه اين تعبير براى ما خيلى آسان است . ما مىگوييم : ملاك صدق و كذب اين است كه ببينيم اين اتحادى كه قضيه برآن دلالت مىكند ، آيا در واقعيت هم وجود دارد يا نه ؟ وقتى متكلّم مىگويد : « زيد قائم » ، اين متكلّم از اتحاد زيد با طبيعت قائم بر وجود خارجى حكايت مىكند . ملاك صدق اين قضيه اين است كه در واقع ، بين زيد و قائم اتحاد وجودى تحقق داشته باشد . امّا اگر در واقع چنين اتحاد وجودى تحقق نداشت ، مىفهميم كه اين قضيه كاذب است .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nبحث دوّم : بررسى نسبت در قضاياى حمليهء سالبه\r\nقضاياى حمليهء سالبه نيز - مانند قضاياى حمليهء موجبه - بر دو قسم است : 1 - مستقيمه ( / غير مؤوّله ) ، مثل « زيد ليس بقائم » . 2 - مؤوّله ، مثل « زيد ليس له القيام » . البته قضاياى سالبه تقسيمات ديگرى نيز دارد كه بعداً بحث مىكنيم . فعلًا مىخواهيم ببينيم آيا در اين دو قسم نسبت تحقق دارد يا نه ؟ ابتدا به كسانى كه مسألهء نسبت را در مورد قضايا مطرح مىكنند ، مىگوييم : برفرض كه وجود نسبت را در قضاياى حمليه موجبه بپذيريم ولى در قضاياى حمليهء سالبه نمىتوانيم بپذيريم . در « زيد ليس بقائم » اتحاد بين زيد و قائم سلب مىشود .\r\nحتّى در قضاياى مؤوّلهء موجبه - مثل « زيد له القيام » - كه اگر به ظاهرش تمسك مىكرديم ، مسألهء نسبت در آنها مطرح بود ، وقتى حالت سلبى پيدا كند و گفته شود :\r\n« زيد ليس له القيام » ، معناى « ليس » عبارت از سلب نسبت بين زيد و قيام است . در حالى كه منطقيين مطلق قضيه را تعريف مىكنند نه خصوص قضيهء موجبه را . بنابراين قضاياى سالبه - به هر دو قسمش - نظريهء ما را تأييد مىكند كه در باب قضايا ، مسألهء نسبت را به طور كلّى بايد كنار بگذاريم و همان مسألهء اتحاد و هو هويت را مطرح كنيم ولى در قضيهء موجبه ثبوت اتحاد و هو هويت و در قضيهء سالبه سلب اتحاد و هو هويت مطرح است .\r\n\r\nبحث سوّم : بررسى نسبت در قضاياى معدوله\r\nيكى از تقسيم‌هايى كه در ارتباط با قضيه - چه موجبه باشد يا سالبه - مطرح است تقسيم آن به محصّله و معدوله است . قضيهء محصّله ، قضيه‌اى است كه در ناحيهء موضوع و در ناحيه محمول ، دو امر وجودى فرض شده باشند ، مثل « زيد قائم » و « ليس زيد بقائم » . در هر دو قضيه موضوع و محمول - يعنى زيد و قائم - به عنوان امر وجودى مىباشند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقضيهء معدوله ، قضيه‌اى است كه در ناحيهء موضوع يا در ناحيهء محمول آن ، امرى عدمى مطرح شده باشد ، مثل « زيد لا قائم » ، كه موجبهء معدوله است و « ليس زيد بلا قائم » كه سالبهء معدوله است . سؤال : بين موجبهء معدولة المحمول - مثل « زيد لا قائم » - و سالبهء محصّله - مثل « ليس زيد بقائم » - چه فرقى وجود دارد ؟ جواب : اوّلًا : قضاياى موجبه در همهء موارد نياز به ثبوت و وجود موضوع دارند ، زيرا قاعدهء فرعيّت مىگويد : « ثبوت شيء لشيء فرع ثبوت المثبت له » ، هرچند اين ثبوت به نحو اتحاد باشد ، كه در قضاياى حمليّهء ايجابيّه مطرح است . بنابراين قضيهء « زيد لا قائم » توقف بر وجود زيد دارد . امّا قضيهء سالبهء محصّله - مثل قضيّهء « ليس زيد بقائم » - با انتفاء موضوع هم صادق است . يعنى سالبهء محصّلهء دو فرد دارد : يكى اين كه زيد وجود داشته باشد ولى با قائم اتحاد نداشته باشد و ديگر اين كه اصلًا « زيد » ى وجود نداشته باشد تا بخواهد با قائم اتحاد داشته باشد . ثانياً : بين اين‌ها فرقى معنوى هم وجود دارد كه اين فرق معنوى را ما در تعبيرات فارسى خودمان نيز ملاحظه مىكنيم و نحوهء تعبيرات ما در موارد مختلف - به اعتبار شدت و ضعف - فرق مىكند . مثلًا در مقام تعبير از كسى كه سرمايه‌اى ندارد گاهى مىگوييم : « فلانى پول ندارد » و گاهى مىگوييم : « فلانى ندار است » . در جملهء دوّم ، شدّت ارتباط بين زيد و فقر مطرح شده است . مىخواهيم بگوييم : « اصلًا بين زيد و بين نادارى يك اتحاد و هو هويتى در كار است » . البته با اين حرف نمىخواهيم استمرار و دوام را در قضايا مطرح كنيم ولى بالاخره مسألهء اتحاد و هو هويت ، مسأله‌اى است كه شدّت ارتباط بين موضوع و محمول را افاده مىكند . امّا در قضاياى سالبه كه - بر اساس مبناى ما - نفى اتحاد و هو هويت مطرح است و در بعضى از موارد هم - به حسب ظاهر - نفى نسبت مطرح است ، اگر بگوييم : « بين\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nزيد و پول نسبتى وجود ندارد » اين عدم وجود نسبت ، بر مرحلهء ضعيفى دلالت مىكند ، به خلاف اين كه بخواهيم بگوييم : « بين زيد و نادارى ، يك اتحاد و هو هويتى برقرار شده است » ، كه اين مرتبهء كامل فقر را افاده مىكند . تعبيرات ما در موارد مختلف فرق دارند . پس بر اساس اين تقسيم ، قضيه بر چهار قسم است . ولى در اينجا قسم پنجمى هم وجود دارد كه به حسب ظاهر آن را در خصوص قضاياى موجبه مطرح كرده‌اند ، يعنى موجبه را بر سه قسم دانسته‌اند : محصّله ، معدوله و سالبة المحمول . موجبهء سالبة المحمول ، قضيهء موجبه‌اى است كه محمول آن عبارت از يك قضيهء سالبه باشد و با كلمهء « هو » و امثال آن ، مجموع قضيهء سالبه با اين موضوع ارتباط پيدا كرده است . مثل اين كه انسان در مورد شخصى شنيد كه « ليس بمجتهد » ، ولى نمىداند آن شخص چه كسى است ؟ سپس متكلّم - در مقام اخبار - مىگويد : « زيد هو الذي ليس بمجتهد » ، يعنى زيد همان كسى است كه مجتهد نيست . در اينجا مجموع يك قضيّهء سالبه ، عنوان محمول براى زيد مفروض الوجود را دارد . امّا علّت اين كه اين قسم را در خصوص قضيهء موجبه مطرح كرده‌اند خيلى روشن نيست ، زيرا از نظر مقام تصور ، نظير همين معنا را ما در مورد قضيهء سالبه نيز مىتوانيم تصور كنيم . مثل اين كه بگوييم : « ليس بكرٌ هو الذي ليس بمجتهد » . بر اين اساس قضيّه بر پنج قسم تقسيم مىشود . از اين اقسام پنج‌گانه تنها يك مورد است كه با انتفاء موضوع هم صادق است و چهار مورد ديگر آن نياز به وجود موضوع دارند . اكنون اين سؤال مطرح است كه : آيا تغييرى كه مخصّص منفصل در دايرهء مراد جدّى عام ايجاد مىكند ، به صورت كدام يك از اقسام پنج‌گانهء قضيّهء حمليّه مطرح مىشود ؟ براى روشن شدن اين سؤال ، ابتدا دو مطلب را يادآورى مىكنيم : 1 - « مخصّص منفصل ، در ارادهء استعمالى تغييرى ايجاد نمىكند ولى در دايرهء\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمراد جدّى تغيير و تحوّل ايجاد مىكند . به‌عبارت ديگر : مخصّص منفصل ، در اصالة الظهور و اصالة العموم - كه مربوط به مقام استعمال و مقام ظهور لفظ است - تغييرى ايجاد نمىكند بلكه مخصّص منفصل ، كاشف از اين است كه دايرهء مراد جدّى ، اضيق از دايرهء مراد استعمالى است و در مراد جدّى ، خصوصيتى اضافه بر مراد استعمالى وجود دارد » . 2 - خصوصيتى كه از ناحيهء تخصيص به منفصل در مراد جدّى مطرح است ، داراى يك عنوان نيست ، بلكه همان « نبودن عنوان مخصّص » است ، يعنى اگر عنوان مخصّص ، « فاسق » باشد ، خصوصيتى كه در مراد جدّى مطرح است ، عبارت از « غير فاسق » مىباشد . حال با توجه به تقسيماتى كه براى قضيهء حمليه مطرح كرديم ، مىخواهيم ببينيم آيا ارتباط « عام » با « نبودن عنوان مخصّص » چه نوع ارتباطى است ؟ و اگر ما بخواهيم اين ارتباط را به صورت قضيّه مطرح كنيم ، در چه قالبى مىتوانيم آن را مطرح كنيم ؟ در اين زمينه سه احتمال مطرح است : احتمال اوّل : به صورت قضيهء موجبهء معدولة المحمول باشد . چون قضيهء معدوله ، به قضيهء موصوفه و قضيهء موصوفه ، به قضيهء معدوله برگشت مىكند . « زيد لا قائم » را مىتوان به صورت قضيهء موصوفهء « زيد الموصوف بأنّه لا قائم » در آورد . بر اساس اين احتمال ، در ما نحن فيه مىگوييم : عنوانى كه در رابطه با نبودن عنوان مخصّص مطرح است مىتواند به صورت قضيهء موجبهء معدوله باشد كه به قضيهء موصوفه برگشت مىكند . نتيجه اين مىشود كه بعد از آنكه « أكرم العلماء » به « لا تكرم الفسّاق من العلماء » تخصيص خورد ، اگر از مولا سؤال شود كه ارادهء جدّى شما به اكرام چه كسى تعلّق گرفته است ؟ مولا در پاسخ مىگويد : « عالم غير فاسق » . مثل « زيد لا قائم » به نحو موجبهء معدوله . احتمال دوّم : به صورت قضيهء موجبهء سالبة المحمول باشد . « 1 » قضيهء موجبهء\r\n\r\n\r\n","description":"","footnote":"\r\n( 1 ) - يادآورى : قضيهء موجبهء سالبة المحمول ، قضيه‌اى است كه محمول آن عبارت از يك قضيهء سالبه باشد ، مثل « زيد هو الذي لا يكون قائماً » .\r\n","page_name":" 294 ","page_number":294},
  {"content":"\r\n\r\nسالبة المحمول نيز - مانند قضيهء موجبهء معدولة المحمول - به قضيهء وصفيه برمىگردد و مانند يك صفت و موصوف مىشود . مثلًا قضيهء « زيد هو الذي لا يكون قائماً » يك قضيهء موجبهء سالبة المحمول است و مىتوان آن را به قضيهء وصفيّه برگرداند ، مثل اين كه گفته شود : « زيد الذي لا يكون قائماً » ، كه اين يك صفت و موصوف است و جنبهء مفرد دارد و سكوت برآن صحيح نيست . بر اساس اين احتمال در ما نحن فيه گفته مىشود : پس از تخصيص عام به مخصّص منفصل ، اگر از مولا سؤال شود كه ارادهء جدّى شما به اكرام چه كسى تعلّق گرفته است ؟ در جواب مىگويد : « العالم الذي لا يكون فاسقاً » . احتمال سوّم : به صورت قضيّهء سالبهء محصّله باشد . سالبهء محصّله ، قضيه‌اى بود كه با انتفاء موضوع هم سازگار است . بر اساس اين احتمال وقتى از مولا سؤال شود كه ارادهء جدّى شما به اكرام چه كسى تعلّق گرفته است ؟ در پاسخ مىگويد : « عالم غير فاسق » ، به گونه‌اى كه با عدم موضوع هم سازگار باشد ، نظير « ليس زيد بقائم » . « عالم غير فاسق » داراى دو فرد است : يكى اين كه عالم باشد ولى اتصاف به فسق نداشته باشد و ديگر اين كه عالم نباشد كه بخواهد اتصاف به فسق داشته باشد . تضييقى كه مخصّص منفصل در دايرهء مراد جدّى عام ايجاد مىكند ، « 1 » مىتواند به نحو موجبهء معدولة المحمول يا به نحو موجبهء سالبة المحمول باشد ولى آيا مىتواند به نحو سالبهء محصّله باشد ؟ آيا مىتوان به مولا نسبت داد كه ارادهء جدّى او به قضيهء سالبه‌اى تعلّق گرفته كه حتى با انتفاء موضوع هم سازگار است ؟ پاسخ اين سؤال منفى است . ما اگر از مولا سؤال كنيم : « نظر شما در مورد عالميت چيست ؟ » در پاسخ خواهد گفت : « مسألهء عالميت ، مسألهء مسلّمى است و نقش اساسى در وجوب اكرام دارد » .\r\n\r\n\r\n","description":"","footnote":"\r\n( 1 ) - يادآورى : در محلّ بحث ما دو خصوصيت وجود داشت : الف : مخصّص منفصل ، بر مراد جدّى مولا تأثير گذاشته و كشف از تضييق دايرهء آن مىكند . ب : تضييق دايرهء مراد جدّى ، در رابطه با يك امر عدمى است ، يعنى « عدم كونه فاسقاً » .\r\n","page_name":" 295 ","page_number":295},
  {"content":"\r\n\r\nپس ما با وجود اين كه مىگوييم : « مخصّص منفصل ، بر مراد جدّى مولا تأثير گذاشته و آن را مضيّق مىكند و تضييق آن‌هم در رابطه با يك امر عدمى است » ، نمىتوانيم نحوهء تأثير آن را به صورت سالبهء محصّله مطرح كنيم ، بلكه يا بايد آن را به صورت قضيهء موجبهء معدوله مطرح كنيم يا به صورت موجبهء سالبة المحمول . و در قضاياى موجبه‌اى كه در رابطه با خارج است - مثل قيام ، قعود ، فسق ، عدالت و . . . - حتماً مسألهء وجود مطرح است . بله ، قضاياى موجبه‌اى كه ظرف اتصاف آنها ذهن است نه خارج ، نياز به وجود در خارج ندارد ، مثل قضيّهء « الإنسان حيوان ناطق » . در اينجا ما وجود خارجى موضوع را مطرح نمىكنيم ، زيرا « حيوان ناطق » بودن را نمىخواهيم در رابطه با خارج حمل بر انسان كنيم . مثل « الإنسان كلّي » ، كه حمل « كلّي » بر « انسان » به لحاظ وجود خارجى انسان نيست . بلكه كلّيت در ظرف ذهن است ، آن‌هم با قطع نظر از وجودش در ذهن ، زيرا تشخّص و جزئيت همان‌طور كه به وجود خارجى تحقّق پيدا مىكند ، به وجود ذهنى هم تحقق پيدا مىكند . خلاصه اين كه قضاياى موجبه‌اى كه نياز به وجود خارجى موضوع دارند ، قضايايى هستند كه حمل يا اتصاف آنها - اگر به صورت وصف باشد - به لحاظ خارج باشد ، مثل « زيد قائم » و « زيد القائم » . در نتيجه با وجود اين كه مخصّص منفصل ، در دايرهء مراد جدّى عامّ ايجاد تغيير مىكند و تغيير آن‌هم در رابطه با يك امر عدمى است ولى عنوان عام - مثل « عالم » - بايد به صورت يك موضوع مفروض الوجود در خارج باشد و چاره‌اى جز اين نيست .\r\n\r\nرجوع به اصل بحث :\r\nاكنون كه از مقدّمات بحث فارغ شديم ، به اصل بحث بازمىگرديم : بحث در اين بود كه آيا در شبهات مصداقيه مىتوانيم مصداق را با اصل عملى احراز كنيم ؟ مرحوم آخوند عقيده داشتند كه در اينجا مىتوانيم استصحاب عدم عنوان مخصّص را جارى كنيم . و اين استصحاب ، لازم نيست كه حالت سابقهء متيقّنه داشته\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nباشد بلكه استصحاب عدم ازلى نيز مىتواند در اينجا پياده شود ، به‌همين‌جهت ايشان مسألهء شك در قرشيت مرئه را به عنوان مثال مطرح كردند . بحث ما در اين بود كه : آيا اصولًا استصحاب عدم ازلى را مىتوان پذيرفت يا نه ؟ در پاسخ به اين سؤال مىگوييم : مسألهء قرشيّت و عدم قرشيّت ، مربوط به وجود مرئه است . مرئهء موجود در خارج ، يا قرشيّه است يا غير قرشيّه . همان‌طور كه فسق ، عدالت ، قيام ، قعود و امثال اين‌ها مربوط به خارج است . در اينجا ما دو دليل داشتيم : 1 - دليل عام ، كه موضوع آن عبارت از مرئه بود . و مىگفت : « هر زنى تا پنجاه سالگى مىتواند خون حيض ببيند » . يعنى مرئهء موجود در خارج ، يك چنين حكمى دارد . 2 - دليل مخصّص ، كه مىگفت : « زن قرشيّه ، تا شصت سالگى مىتواند خون حيض ببيند » . ما وقتى اين دو دليل را كنار هم قرار داده و از متكلّم نسبت به مراد جدّى او سؤال كرديم ، به يكى از دو صورت مىتواند جواب بدهد : 1 - به صورت قضيهء موجبهء معدولة المحمول ، يعنى مراد جدّى دليل اوّل عبارت از « المرأة اللّاقرشية » باشد ، مثل « زيد الموصوف بأنّه لا قائم » . 2 - به صورت قضيهء موجبهء سالبة المحمول ، يعنى مراد جدّى دليل اوّل عبارت از « المرأة التى لا تكون قرشيّة » باشد . هريك از اين دو نوع قضيّه ، با حفظ وجود موضوع در خارج است ، بايد مرئه باشد تا حكم دليل عامّ برآن مترتّب شود . پس وجود مرئه ، اوّلين نقش را در رابطه با اين حكم دارد . و نمىتواند به‌صورت قضيّهء سالبهء محصّله باشد كه با نبودن موضوع هم سازگار باشد . اكنون از مرحوم آخوند سؤال مىكنيم : شما استصحاب عدم قرشيّت را چگونه\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nجارى مىكنيد تا عنوان عام بتواند برآن مترتّب شود ؟ مرحوم آخوند دو راه براى اين مسئله در پيش دارد : راه اوّل : محقّق حائرى رحمه الله در بحث پيرامون استصحاب عدم ازلى ، توجيهى مطرح كرده و راه را براى جريان اين گونه استصحاب‌ها هموار ساخته‌اند . ايشان مىفرمايد : عرض بر دو قسم است : عرض ماهيّت و عرض وجود . 1 - عرض ماهيّت : عرضى است كه معروض آن نفس ماهيّت است ، مثل زوجيّت نسبت به اربعه . يعنى اگر ما فرض كنيم كه براى ماهيّت - با قطع نظر از وجود - تقرر و ثبوتى باشد ، در همان عالم تقرر و ثبوت ماهيّت ، زوجيّتْ عارض بر اربعه است و عروض زوجيّت بر اربعه ، بر وجود خارجى يا وجود ذهنى اربعه متوقّف نيست . معروض اربعه ، نفس ماهيّت است و نسبت ماهيّت به وجودِ - ذهنى و خارجى - و عدمِ وجود - خارجى و ذهنى - مساوى است نه در رابطه با وجودين ضرورت دارد و نه در رابطه با عدمين . 2 - عرض وجود : عرضى است كه معروض آن عبارت از وجود است ، يعنى تا وقتى آن معروضْ وجود پيدا نكند ، عرض نمىتواند برآن عارض شود ، مثل عنوان سواد و بياض نسبت به جسم . سواد و بياض ، بر ماهيّت جسم عارض نمىشوند .\r\n« الجسم أبيض » به منزلهء « الجسم الموجود أبيض » مىباشد . عنوان « موجوديّت » در اينجا مفروض است هرچند در كلام ذكر نشود . اكثر عوارض از اين قبيلند كه وجود خارجى يا وجود ذهنى در معروض آنها دخالت دارد . مرحوم حائرى سپس مىفرمايد : چيزى را كه در باب استصحاب مىخواهيم عدمش را - به عنوان عدم ازلى - استصحاب كنيم ، اگر از عوارض ماهيت باشد ، به هيچ عنوان استصحاب عدم ازلى در مورد آن جريان پيدا نمىكند ، زيرا حالت سابقهء متيقّنه ندارد . مثلًا اگر شكّ كنيم كه اربعه اتصاف به زوجيت دارد يا نه ؟ نمىتوانيم بگوييم :\r\n« ماهيت اربعه ، زمانى اتصاف به زوجيت نداشته و ما اكنون شك داريم كه آيا زوج است يا نه ؟ » ، زيرا زوجيّت ، اگر وجود داشته باشد ، لازمِ خود ماهيت و عارض بر خود ماهيت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nاست در اين صورت چگونه مىتوانيم حالت سابقهء متيقّنه‌اى در عوارض و لواحق مشكوكِ يك ماهيت فرض كنيم ؟ اگر زوجيت ، لازم ماهيت باشد ، هر ظرفى كه براى ماهيت فرض كنيم ، زوجيت هم تحقق خواهد داشت و بين ماهيت و لازم آن در هيچ ظرفى نمىتوان تفكيك قائل شد . امّا اگر چيزى را كه در باب استصحاب مىخواهيم عدمش را - به عنوان عدم ازلى - استصحاب كنيم ، از عوارض وجود باشد ، يعنى اين موجود هنگامى كه موجود مىشود ، اگر معروض اين عرض باشد ، اتصاف تحقّق دارد . در اين صورت استصحاب عدم ازلى مانعى ندارد ، مثلًا قرشيّت ، لازمهء ماهيت مرئه نيست ، بلكه وقتى مرئه وجود پيدا مىكند ، اگر قرشى باشد ، از هنگام وجود ، قرشيّت تحقق دارد و اگر غير قرشى باشد از همان هنگام وجود ، غير قرشى است . حال اگر در قرشيه يا غير قرشيه بودن زنى شك كنيم ، غير قرشيّه بودن او را استصحاب مىكنيم ، به اين كيفيت كه مىگوييم : ماهيت اين زن ، قبل از آنكه وجود پيدا كند ، اتّصاف به قرشيت نداشت - چون قرشيّت ، مربوط به وجود است نه ماهيت - و بعد از آنكه وجود پيدا كرد ، شك مىكنيم كه آيا اتصاف به قرشيّت پيدا كرد يا نه ؟ پس عدم اتصاف به قرشيّت را استصحاب مىكنيم . « 1 » اشكال بر مرحوم حائرى : محقّقين و بزرگان فلاسفه ثابت كرده‌اند كه ماهيت ، امرى اعتبارى است و ما نمىتوانيم قبل از وجود ، براى چيزى به عنوان ماهيت ، حقيقت و اصالتى قائل شويم . اصالت مربوط به وجود است و تا زمانى كه وجود تحقق پيدا نكند ، ماهيتْ چيزى جز يك امر اعتبارى نيست . مرحوم حاجى سبزوارى در اين زمينه مىگويد :\r\n إنّ الوجود عندنا أصيل * دليل من خالفنا عليل « 2 » \r\n\r\n\r\n","description":"","footnote":"\r\n( 1 ) - درر الفوائد ، ص 218 - 220\r\n( 2 ) - شرح المنظومة ، قسم الفلسفة ، ص 10\r\n","page_name":" 299 ","page_number":299},
  {"content":"\r\n\r\nمعناى اين كلام اين است كه ماهيتْ اصالتى ندارد ، در اين صورت ما اصلًا قضيهء متيقنه‌اى نداريم كه بگوييم : « هذه الماهية لم تكن قرشيّة » . ماهيّت چيزى نيست كه بخواهد قرشيّه باشد يا قرشيّه نباشد . اشكال : اگر مسئله اين‌طور است ، پس لوازم ماهيت به چه معناست ؟ وقتى گفته مىشود : « زوجيّت ، لازم ماهيت اربعه است » ، اگر ماهيتْ چيزى نيست ، پس چرا داراى « لازم » است . پس چرا لازم را به لازم وجود و لازم ماهيت تقسيم مىكنيد ؟ جواب : مقصود از لازم ماهيت ، اين است كه اگر براى ماهيت ، يك تأصّل و تقرّرى - غير از وجود ذهنى و وجود خارجى - تحقق داشت ، باز هم زوجيّتْ عارض ماهيت بود . ولى ما غير از وجود ذهنى و وجود خارجى چيزى كه به آن عنوانِ تأصّل و اصالت بدهيم نداريم . بنابراين مسألهء لازم ماهيت به صورت قضيهء تعليقيه است كه با « اگر » مطرح مىشود . و معناى اين كه « زوجيت ، لازم ماهيت اربعه است » اين نيست كه اربعه يك واقعيتى - با قطع نظر از وجود ذهنى و وجود خارجى - دارد . بنابراين كلام محقق حائرى رحمه الله قابل قبول نيست . راه دوّم : اين است كه كسى بخواهد استصحاب عدم ازلى را از راه سالبهء محصّله جارى كند . قضيّهء سالبهء محصّله اگرچه با انتفاء موضوع سازگار است « 1 » ولى اين بدان معنا نيست كه موضوع حتماً بايد منتفى باشد بلكه با وجود موضوع هم سازگار است . جريان استصحاب عدم ازلى از طريق سالبهء محصّله به اين كيفيت است كه بگوييم : در باب استصحاب ، ما به قضيهء متيقّنه و قضيّهء مشكوكه نياز داريم . قضيهء متيقّنهء ما به صورت سالبهء محصّله‌اى است كه موضوع آن منتفى است ، زيرا قبل از اين كه اين مرئه وجود پيدا كند ، مرئه‌اى نبود تا بخواهد اتصاف به قرشيّت پيدا كند . پس مىتوانيم\r\n\r\n\r\n","description":"","footnote":"\r\n( 1 ) - ولى ساير قضايايى كه محمولات آنها در رابطه با خارج است ، حتماً بايد موضوع در آنها وجود خارجى داشته باشد .\r\n","page_name":" 300 ","page_number":300},
  {"content":"\r\n\r\nبگوييم : « اين مرئه ، قرشيّه نبوده است » و اين قضيهء متيقّنهء ماست . سپس با كمك ادلّهء استصحاب ، اين قضيهء سالبه متيقّنه را استمرار مىدهيم تا زمانى كه مرئه وجود پيدا كند ، در اين صورت قضيهء سالبهء محصّلهء ما ، سالبهء محصّله با وجود موضوع خواهد شد ، يعنى الآن مرئه وجود دارد و « لا تكون قرشيّة » هم هست و ما بيش از اين نمىخواهيم .\r\nما مىخواهيم عنوان عام - يعنى مرئه بودن - تحقّق داشته باشد و عنوان خاص - يعنى قرشيّه بودن - تحقّق نداشته باشد و اين معنا را ما با كمك استصحاب درست كرديم ولى حالت سابقه‌اش ، سالبهء به انتفاء موضوع بود و وقتى ادامه پيدا كرد به صورت سالبهء به انتفاء محمول است و موضوعش در خارج وجود پيدا مىكند و در سالبهء محصّلهء بين وجود موضوع و انتفاء آن فرقى نيست . پاسخ راه دوّم : اين راه را به دو صورت مىتوان پاسخ داد : پاسخ اوّل : بزرگان اصوليين ، در جريان استصحاب شرط كرده‌اند كه قضيّهء متيقّنه و قضيّهء مشكوكه بايد كاملًا اتحاد داشته باشند . فقط متيقن و مشكوك بودن قضيّه است كه به لحاظ زمان سابق و زمان لاحق است ولى خود قضيّه - از جهت موضوع و محمول - بايد كاملًا اتحاد داشته باشد . با توجه به اين مطلب مىگوييم : در استصحاب عدم قرشيّت مرئه ، اگرچه قضيّهء شما قضيّهء سالبهء محصّله است ولى قضيّهء سالبهء محصّله ، مثل « حيوان » است كه عنوان جنس دارد ، هم بر انسان صادق است و هم بر غير انسان . اينجا سالبهء محصّلهء شما ، قضيّهء متيقّنه‌اش با انتفاء موضوع بود . شما مىگفتيد : « اين مرئه ، قرشيّه نبوده است ، چون مرئه‌اى نبوده است تا اتصاف به قرشيّت داشته باشد » . امّا قضيّهء مشكوكه‌اش اين گونه نيست . در قضيّهء مشكوكه ، نسبت به مرئهء موجود شك داريم كه آيا قرشيّه است يا غير قرشيّه ؟ در نتيجه بين اين دو قضيّه اتحاد وجود ندارد . درست است كه سالبهء محصّله ، يك عنوان عام است كه هم شامل انتفاء موضوع مىشود و هم شامل انتفاء محمول ، ولى قضيّهء متيقنهء شما سالبهء محصّلهء به انتفاء موضوع و قضيّهء مشكوكهء شما سالبهء محصّلهء به انتفاء محمول است و مجرّد اين كه ما هر دو را سالبهء محصّله\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىناميم ، سبب نمىشود كه بين اين دو وحدتى وجود داشته باشد . انسان و بقر هم داراى يك جامع جنسى حيوانى هستند ، ولى بين خود انسان و بقر تباين كلى وجود دارد . پاسخ دوم : با قطع نظر از پاسخ اول ، مىگوييم : اين استصحاب ، استصحابِ مثبِت است ، زيرا شما وقتى كه اين سالبهء محصّله را از زمان متيقّن گرفته و - مانند يك خط موازى - تا زمان وجود اين موضوع ( يعنى مرئه ) ادامه مىدهيد ، سؤال مىشود آيا رابطهء بين وجود موضوع و اين قضيّهء سالبه را چه چيزى ايجاد مىكند ؟ بالاخره بايد بين مرئه و غير قرشيّه رابطه‌اى وجود داشته باشد ، خواه به صورت وصف باشد يا به صورت قضيّهء معدوله و يا موجبهء سالبة المحمول باشد يا عنوان ديگرى داشته باشد . اگر بگوييد : « بين اين دو ، ارتباطى پيدا نمىشود » . مىگوييم : « در اين صورت - با توجه به عنوان مخصّص و تقييدى كه از ناحيهء مخصّص در ارادهء جدّى حاصل مىشود - موضوعى براى عام تحقق پيدا نكرده است » . و اگر بگوييد : « ما وقتى عدم قرشيّت را به نحو سالبهء محصّلهء متيقنه ادامه مىدهيم تا به وجود مرئه منتهى شود ، ارتباط حاصل مىشود » . مىگوييم : « چه كسى حكم به ثبوت اين ارتباط بين مرئه و غير قرشيّه مىكند ؟ » غير از عقل ، چيز ديگرى وجود ندارد ، زيرا نه وجدان به اين معنا حكم مىكند و نه استصحاب عدم اتصاف - به غير نحو قضيّهء سالبهء محصّله - حاكم است . در مثال « أكرم العلماء » و « لا تكرم الفساق من العلماء » مىگفتيد : « زيدِ عالم ، قبلًا فاسق نبود و ما همين « عدم اتصاف زيد به فسق » را استصحاب مىكنيم و اثر شرعى آن را - كه عبارت از حكم عام است - برآن مترتب مىكنيم » امّا اينجا نمىتوانيم عدم اتصاف را استصحاب كنيم ، زيرا آنچه وجداناً هست ولادت اين مرئه است . مرئه بودن اين مولود ، امرى وجدانى است . استصحاب سالبهء محصّله مىگويد : اين مرئه قبل از آنكه وجود پيدا كند ، قرشيّه نبوده است و ما همين را ادامه مىدهيم تا به لحظهء حيات اين مرئه برسيم . اينجا وقتى توقف پيدا كرد ، عقل بين اين دو ارتباط برقرار كرده مىگويد : « مرئه\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبودن محرز شد و عدم قرشيت هم - به نحو سالبهء محصّله - به كمك استصحاب تحقق يافت و با توجه به اين كه عدم قرشيت مربوط به مرئه است ، پس اين مرئهء متولّده ، قرشيّه نيست » . اين حكمِ عقل است و تا وقتى پاى عقل به ميان نيايد ، ارتباط بين مرئه و عدم قرشيت تحقق پيدا نمىكند . در حالى كه استصحاب نمىتواند لوازم و ملزومات عقليّه و عاديّهء مترتب بر مستصحب را ثابت كند . در نتيجه استصحاب عدم قرشيت ، اصلِ مثبت است و نزد محققين ، اصل مثبت نمىتواند جريان پيدا كند . نكته : استصحاب عدم قرشيت مرئه ، نظاير ديگرى نيز دارد . يكى از آنها « استصحاب عدم قابليّت تذكيه » « 1 » است . چون در بعضى از حيوانات بحث است كه آيا قابليت تذكيه دارند يا نه ؟ به نظر ما هيچ‌يك از اين استصحاب‌ها جريان پيدا نمىكند . نتيجهء بحث از آنچه گفته شد معلوم گرديد كه در مورد تخصيص عام به مخصّص منفصل : 1 - اگر استصحابى در رابطه با عنوان اين مخصّص جريان پيدا كند ، مانعى نيست .\r\nبنابراين اگر زيد ، قبلًا فاسق بوده ، و الآن در فسق او ترديد داريم ، استصحاب فسق او جارى مىشود . 2 - اگر استصحابى در رابطه با عدم عنوان مخصّص جارى شود ، مانعى نيست و مىتوان با اين استصحاب به عام تمسك كرد و اين تمسك به عام در شبههء مصداقيهء مخصّص نيست بلكه قبل از تمسك به عام ، به كمك استصحاب ، موضوع عام را در رابطه با ارادهء جدّى احراز كرده و سپس حكم عام را پياده مىكنيم و مىگوييم : « هذا\r\n\r\n\r\n","description":"","footnote":"\r\n( 1 ) - نه عدم وقوع تذكيه .\r\n","page_name":" 303 ","page_number":303},
  {"content":"\r\n\r\nعالم غير فاسق » . عالم بودنش وجدانى و غير فاسق بودنش به كمك استصحاب است .\r\nوقتى چنين چيزى ثابت شد ، به عام تمسك مىكنيم ، زيرا مراد جدّى مولا بيش از اين نيست كه عالمى باشد و فاسق نباشد . يعنى بين عالم و عدم فسق ارتباط باشد . خواه به نحو قضيهء وصفيّه يا موجبهء معدولة المحمول باشد و يا سالبهء محصّله‌اى باشد كه موضوع آن وجود دارد . امّا سالبهء محصّله به نحو عام - كه با انتفاء موضوع هم سازگار است - نمىتواند نقشى داشته باشد . بنابراين در آن جهتى كه مربوط به بحث ماست - يعنى تخصيص عام به مخصّص منفصل - هيچ مخالفتى با مرحوم آخوند نداريم ، بلكه مخالفت ما با ايشان در ارتباط با استصحاب عدم ازلى است كه ايشان معتقدند در اعدام ازليه ، استصحاب جريان پيدا مىكند ولى ما معتقديم استصحاب جريان پيدا نمىكند . و با توجه به اين كه تمسك به عام در شبههء مصداقيهء مخصّص هم جايز نيست ، پس بايد به اصول عمليهء ديگر مراجعه كرد . كه اين اصول عمليه به اختلاف موارد فرق مىكنند . گاهى اصالة البراءة و گاهى اصالة الاشتغال مطرح است .\r\n\r\nتنبيه سوّم : تمسك به اصالة العموم در غير مورد شكّ در تخصيص\r\n\r\n[ كلام بعضى از فقهاء 
  ]\r\nبعضى از فقهاء « 1 » در برخى از موارد شك - غير از مورد شك در تخصيص - نيز به اصالة العموم تمسّك كرده و از اين طريق شكّ را بر طرف كرده‌اند . مثالى كه در اين زمينه مطرح كرده‌اند اين است كه اگر فرض كنيم كه در باب وضو و غسل دليل خاصّى نداشته باشيم كه بگويد : « وضو و غسل بايد با آبِ مطلق باشد » و ما شك كنيم كه آيا\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 346 - 348\r\n","page_name":" 304 ","page_number":304},
  {"content":"\r\n\r\nوضو و غسل با آب مضاف هم - مانند آب مطلق - صحيح است يا نه ؟ در اينجا گفته‌اند : از راه اصالة العموم مىتوان شك را بر طرف كرده و صحت وضو و غسل با آب مضاف را استكشاف كرد . كيفيت تمسك به اصالة العموم اين است كه اگر كسى نذر كند با آب مضاف وضو بگيرد يا نذر كند كه با آب مضاف غسل كند ، عموم وجوب وفاى به نذر ، اين نذر را در بر گرفته و وفاى به آن واجب مىشود . سپس از طريق ملازمهء عقليّه كشف مىكنيم كه چنين وضو يا غسلى صحيح و مشروع بوده است ، زيرا معنا ندارد كه عملى باطل و غير مشروع باشد و وجوب وفاى به نذر شامل آن گردد . ملاحظه مىشود كه شك ما در اينجا در ارتباط با تخصيص عام نيست . عموم وجوب وفاى به نذر ، بر عموميت خودش باقى است . بلكه شك ما در رابطه با صحّت وضو و غسل به آب مضاف است ، با توجه به اين كه فرض كرديم دليل خاصّى در مورد صحّت يا بطلان آن نداريم . قائلين به اين قول ، براى اثبات مدّعاى خود دو مؤيّد نيز مطرح كرده‌اند : مؤيّد اوّل : با وجود اين كه در بعضى از روايات ، احرام قبل از ميقات را به صلاة تمام در حال سفر تشبيه كرده‌اند ، « 1 » ولى به اتفاق فقهاء اگر كسى نذر كند كه قبل از ميقات محرم شود ، هم نذر و هم احرام او صحيح است . و اين مسئله ، هم از جهت نصّ « 2 » و هم از جهت فتوا مورد اتفاق است و كسى در آن مناقشه نكرده است . مؤيّد دوّم : روزه گرفتن در سفرى كه نماز انسان در آن قصر است ، صحيح نيست ولى اگر كسى روزهء مقيّد به چنين سفرى را متعلّق نذر خود قرار دهد ، هم نذر و هم روزهء او صحيح است . البته اين مورد شايد خيلى مسلّم نباشد ولى مورد فتوا هست .\r\n\r\n\r\n","description":"","footnote":"\r\n( 1 ) - وسائل الشيعة ، ج 8 ( باب 11 ، من أبواب المواقيت ، ح 3 ، 5 ، 6 ) اين مطلب در كفايه به اين صورت مطرح شده كه « احرام قبل از ميقات ، مانند نماز قبل از وقت است » و حضرت استاد دام ظلّه نيز مطلب را به‌همين‌صورت مطرح كردند ولى ما در كتب روايى ، روايتى به اين مضمون پيدا نكرديم . بله ، در بعضى روايات ، احرام قبل از ميقات ، به صلاة تمام در حال سفر تشبيه شده است و ما متن را - در اينجا و در ادامهء بحث - مطابق با روايات مذكور تغيير داديم .\r\n( 2 ) - وسائل الشيعة ، ج 8 ( باب 13 من أبواب المواقيت )\r\n","page_name":" 305 ","page_number":305},
  {"content":"\r\n\r\nبررسى نظريهء فوق : اوّلًا : بين ما نحن فيه و دو مؤيّد مذكور دو فرق روشن وجود دارد ، به‌همين‌جهت نمىتوان ما نحن فيه را به اين دو مورد تشبيه كرد . فرق اوّل : در ما نحن فيه شما مىخواهيد از راه اصالة العموم و تمسك به عموم وجوب وفاى به نذر ، استفاده كنيد كه وضو و غسل با آب مضاف ، مطلقا صحيح است ، حتى اگر متعلّق نذر هم واقع نشده باشد ، در حالى كه صحت احرام قبل از ميقات ، مقيّد به حال نذر است به گونه‌اى كه اگر كسى بدون نذر بخواهد قبل از ميقات محرم شود ، احرام او باطل خواهد بود . در بعضى از روايات وارد شده كه امام صادق عليه السلام در مدينه در منزل خود بودند كه يكى از شيعيان در حالى كه لباس احرام به تن داشت برآن حضرت وارد شد . حضرت فرمودند : چرا در مدينه محرم شده‌اى ؟ پاسخ داد : با خود فكر كردم هرچه بيشتر در حال احرام باشم ثواب بيشترى مىبرم . امام عليه السلام فرمودند : « اشتباه تو همين است . احرام قبل از ميقات ، مانند نماز تمام در حال سفر است . و همان‌طور كه چنين نمازى ، باطل و غير مشروع است احرام قبل از ميقات هم باطل و غير مشروع است » . « 1 » فرق دوّم : در مسألهء احرام قبل از ميقات و روزهء در سفر ، ما در هيچ‌يك از دو طرف قصّه ، مشكوكى نداريم . احرام قبل از ميقات ، اگر متعلّق نذر نباشد ، قطعاً باطل و اگر متعلّق نذر باشد ، قطعاً صحيح است و نيز روزهء در سفر ، اگر متعلّق نذر نباشد قطعاً باطل و اگر متعلّق نذر باشد ، قطعاً صحيح است و در اينجا مورد مشكوكى نداريم كه بخواهيم با اصالة العموم شك آن را بر طرف كنيم . ولى در ما نحن فيه ، از ابتداى امر وارد يك مسألهء مشكوك شديم . فرض بر اين بود كه ما شك داشتيم آيا وضو و غسل با آب مضاف صحيح است يا نه ؟ پس اين دو مورد هيچ‌گونه شباهتى با ما نحن فيه ندارند و نمىتوانند مؤيّدى براى\r\n\r\n\r\n","description":"","footnote":"\r\n( 1 ) - رجوع شود به : وسائل الشيعة ، ج 8 ( باب 11 من أبواب المواقيت ، ح 5 )\r\n","page_name":" 306 ","page_number":306},
  {"content":"\r\n\r\nما نحن فيه باشند . ممكن است اين بعض از فقهاء بگويد : احرام قبل از ميقات ، و روزهء در سفر ، قطعاً باطل و غير مشروع است ولى با توجه به تعلّق نذر ، مشروعيت پيدا مىكند . وضو و غسل به آب مضاف هم - اگر باطل و غير مشروع باشد - با توجه به تعلّق نذر ، مشروعيت پيدا مىكند . مرحوم آخوند براى پاسخ به بعض فقهاء دو راه مطرح كرده‌اند : راه اوّل : ممكن است گفته شود : احرام ذاتاً امر حسن و مشروعى است ، خواه قبل از ميقات يا از ميقات باشد ، ولى علّت اين كه شارع احرام قبل از ميقات را ممنوع كرده اين است كه احرام قبل از ميقات داراى دو فرض است : 1 - اگر متعلّق نذر واقع نشود ، حسنى كه در احرام قبل از ميقات است ، مواجه با مانعى قوى مىشود و شارع با توجه به آن مانع قوى احرام قبل از ميقات را ممنوع كرده است . 2 - اگر متعلّق نذر واقع شود ، حسنى كه در احرام قبل از ميقات وجود دارد ، در جاى خودش محفوظ است و مانعى براى آن وجود ندارد . پس احرام قبل از ميقات - چه در مورد نذر و چه در غير مورد نذر - داراى اقتضاى حسن و مشروعيت است ولى در صورت عدم نذر ، مانعى قوى جلوى اين اقتضاء را مىگيرد و نمىگذارد كه اين اقتضاء موجب شود كه شارع احرام قبل از ميقات را اجازه بدهد ولى در صورت نذر ، حسن ذاتى و اقتضاء مشروعيت در جاى خودش محفوظ است و مانعى در مقابل آن نيست و در اين صورت نه تنها شارع آن را جايز مىداند ، بلكه مىگويد : « اگر كسى احرام قبل از ميقات را نذر كند ، لازم است آن را انجام دهد » . راه دوّم : ممكن است گفته شود : احرام قبل از ميقات و روزهء در سفر ، فى نفسه و با قطع نظر از تعلّق نذر ، هيچ‌گونه رجحانى ندارند ولى با توجه به تعلّق نذر ، رجحان پيدا مىكنند و همين مقدار در صحت نذر و وجوب وفاى به نذر كفايت مىكند . و چيزى كه متعلّق نذر واقع مىشود ، لازم نيست قبل از تعلّق نذر داراى رجحان باشد . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 349 و 350\r\n","page_name":" 307 ","page_number":307},
  {"content":"\r\n\r\n\r\nتحقيق در مسئله\r\nبه نظر ما اين راه حل‌ّها فايده‌اى ندارد و بين ما نحن فيه و دو مؤيّد مذكور هيچ‌گونه شباهتى وجود ندارد و اين دو از نظر دليل با هم فرق دارند . بيان مطلب : در جائى كه « وضو به آب مضاف » متعلّق نذر واقع شود ما با دو دليل مواجه هستيم : دليل اوّل : دليل عموم وجوب وفاى به نذر . دليل دوّم : دليل « لا نذر إلّا في طاعة اللّه » « 1 » ، كه به اعتبار آن دليل ، فقهاء مسألهء رجحان در متعلّق نذر « 2 » را مطرح كرده و گفته‌اند : « اگر كسى مباح متساوى الطرفين يا مكروه يا حرام را نذر كند ، نذر او منعقد نخواهد شد » . اكنون سؤال اين است كه آيا دليل « لا نذر إلّا في طاعة اللّه » در مقابل دليل عام وجوب وفاى به نذر چه عنوانى دارد ؟ در اينجا دو احتمال وجود دارد : احتمال اوّل : دليل « لا نذر إلّا في طاعة اللّه » به عنوان مخصِّص براى دليل عام وجوب وفاى به نذر باشد . همان‌طور كه « لا تكرم الفسّاق من العلماء » به عنوان مخصّص منفصل براى دليل « أكرم العلماء » است . احتمال دوّم : دليل « لا نذر إلّا في طاعة اللّه » به عنوان حاكم بر دليل عام وجوب وفاى به نذر باشد ، همان‌طور كه دليل « لا شكّ لكثير الشكّ » به عنوان حاكم بر ادلّهء شكوك در باب نماز است . معناى حكومت اين است كه دليل حاكم ، ناظر بر دليل\r\n\r\n\r\n","description":"","footnote":"\r\n( 1 ) - كنز العمّال ، ج 16 ، ص 713 ، با اندكى تفاوت .\r\n( 2 ) - فعلًا كارى نداريم كه آيا مقصود از رجحان ، رجحان فى نفسه است يا شامل رجحان حاصل از ناحيهء نذر هم مىشود ؟\r\n","page_name":" 308 ","page_number":308},
  {"content":"\r\n\r\nمحكوم و در مقام تبيين مراد آن است . و در اين مقام ، گاهى در دليل محكوم توسعه داده و گاهى آن را ضيق مىكند . « 1 » پس ما بايد بر اساس هر دو احتمال فوق با اين بعض فقهاء كه در ما نحن فيه به عموم وجوب وفاى به نذر تمسك كرده است ، بحث كنيم . بر اين اساس خطاب به بعض فقهاء مىگوييم : شما كه شك در صحّت و بطلان وضو به آب مضاف داريد ، اگرچه مشكوك خود را با صحّت و بطلان مطرح مىكنيد ولى واقعيت اين است كه وضو به آب مضاف ، اگر طاعتِ خداوند باشد ، صحيح و اگر طاعت خداوند نباشد باطل است . پس شك شما در صحت و بطلان وضو با آب مضاف ، به اين برگشت مىكند كه آيا همان‌طور كه وضو با آب مطلقْ طاعت خداوند است ، وضو با آب مضاف هم طاعت خداوند است ؟ اگرچه اين مسئله را بايد از شارع گرفت ولى شما در مفهوم « طاعت خداوند » ترديدى نداريد . هر امر راجحى كه انسان را به خداوند نزديك كند ، طاعت خداوند است . پس ترديد شما در مورد وضو با آب مضاف ، از چه جهتى است ؟ راهى نداريد جز اين كه بگوييد : « اين شبههء مصداقيهء مخصّص است ، مثل جايى كه معناى فسق را بدانيم ولى براى ما معلوم نباشد كه آيا اين معنا در مورد « زيدِ عالم » تحقّق پيدا كرده يا نه ؟ » . بنا بر احتمال اوّل - كه دليل « لا نذر إلّا في طاعة اللّه » به عنوان مخصِّص دليل وجوب وفاى به نذر باشد - ما نحن فيه از موارد شبههء مصداقيهء مخصِّص منفصل خواهد شد و در شبههء مصداقيهء مخصّص منفصل نه مىتوان به مخصّص مراجعه كرد و نه مىتوان به دليل عام تمسك كرد . در حالى كه شما مىگفتيد : « در اينجا به عامّ\r\n\r\n\r\n","description":"","footnote":"\r\n( 1 ) - اشكال : دليل مخصِّص هم مراد جدّى را تضييق مىكند . جواب : قبول داريم ولى : اوّلًا : دليل مخصِّص ، عنوان تفسير و توضيح ندارد ، به خلاف دليل حاكم . ثانياً : دليل حاكم ، گاهى در دليل محكوم توسعه مىدهد و گاهى ايجاد تضييق مىكند ولى در دليل مخصّص ، توسعه راهى ندارد .\r\n","page_name":" 309 ","page_number":309},
  {"content":"\r\n\r\nتمسك مىكنيم و حكم به صحت وضو به آب مضاف مىكنيم » . امّا بنا بر احتمال دوّم - كه دليل « لا نذر إلّا في طاعة اللّه » به عنوان حاكم بر دليل وجوب وفاى به نذر باشد - مىگوييم : اوّلًا : دليل حاكم وقتى در كنار دليل محكوم قرار داده شود ، با آنها به عنوان دو دليل برخورد نمىشود بلكه اين دو به منزلهء يك دليل مىباشند . در مثال « أكرم العلماء » اگر به جاى دليل مخصّص ، دليل حاكمى مىگفت : « العالم الفاسق ليس بعالمٍ أصلًا » ، ديگر « أكرم العلماء » نمىتوانست « عالم فاسق » را شامل شود و گويا در اينجا از ناحيهء مولا تنها يك دليل صادر شده است . به عبارت ديگر : در بحث عام و خاص مىگفتيم : دليل مخصّص ، هيچ دخالتى در ارادهء استعمالى عامّ ندارد . مراد استعمالى همان عموم است و مجازيتى در كار نيست و با وجود دليل مخصِّص ، اصالة العموم در جاى خودش محفوظ است . ولى دليل مخصّص ، مراد جدّى مولا را تضييق مىكند ، لذا ما نمىتوانيم دليل مخصّص را با دليل عامّ ، يك دليل به حساب بياوريم ، زيرا دليل عامّ از نظر ارادهء استعمالى عموميت دارد و دليل خاصّ هم با اصالة العموم درگير نمىشود بلكه تنها روى اصالة التطابق تأثير مىگذارد . دليل خاصّ مىگويد : « فكر نكنيد همهء چيزهايى كه مراد استعمالى مولاست ، مراد جدّى او هم مىباشد بلكه مراد جدّى او عالم غير فاسق است » . امّا دليل حاكم ، بر مقام دلالت دليل محكوم نظارت دارد و مبيّن همان مفاد استعمالى دليل محكوم است .\r\nلذا دليل حاكم به منزلهء دليل جداگانه نيست بلكه مجموع حاكم و محكوم به منزلهء دليل واحدى مىباشند . همان‌طور كه در مورد تخصيص به مخصّص متّصل ، بيش از يك عنوان نداريم و در آنجا كسى نمىتواند تمسك به عام در شبههء مصداقيهء مخصّص متصل را جايز بداند . ممكن است كسى بگويد : ما قبول نداريم كه دليل حاكم و دليل محكوم به منزلهء يك دليل باشند بلكه هركدام دليل مستقلّى مىباشند . در پاسخ مىگوييم : در اين صورت همان ملاكى كه در مورد شبههء مصداقيهء\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمخصّص مانع از تمسّك به عام بود ، در دليل حاكم و دليل محكوم جريان دارد ، زيرا لسان دليل حاكم با لسان دليل مخصّص فرق مىكند و الّا در جايى كه دليل حاكم در رابطه با دليل محكوم ايجاد تضييق مىكند ، نتيجه‌اش همان تخصيص است . پس همان ملاكى كه عدم جواز تمسّك به عام در شبههء مصداقيهء مخصّص را اقتضاء مىكرد ، عدم جواز تمسّك به عام در شبههء مصداقيهء دليل حاكم را نيز اقتضاء مىكند ، براى اين كه هيچ فرقى بين دو مسئله وجود ندارد . در نتيجه اين بعض فقهاء نتوانست مسألهء صحت وضو و غسل با آب مضاف را از ادلّهء وجوب وفاى به نذر استفاده كند ، بلكه اين مسئله يا همان مسألهء تمسّك به عام در شبههء مصداقيهء مخصّص است و يا ملاكش با آن مسئله يك چيز است . ولى با توجه به اين كه بعض فقهاء مسألهء نذر احرام قبل از ميقات را به عنوان مؤيّد مطرح كرده بود ، خوب است اشاره‌اى اجمالى به آن مسئله نيز داشته باشيم : در مسألهء نذر احرام قبل از ميقات ، سه نوع دليل داريم : « 1 » دليل اوّل : روايات صحيحه‌اى است كه مواقيت احرام را - كه رسول خدا صلى الله عليه و آله مشخص كرده - مطرح مىكند . در ضمن اين روايات مىفرمايد : « لا ينبغي لحاجٍّ و لا لمعتمرٍ أن يحرم قبلها و لا بعدها » ، « 2 » « لا ينبغى » در اين روايات - به قرينهء روايات ديگر - به معناى « لا يجوز » است و معناى اين جمله اين است كه براى هيچ حاجى و كسى كه بخواهد عمره انجام دهد جايز نيست كه قبل از اين مواقيت محرم شود و يا از اين مواقيت بگذرد و بعد از آنها محرم شود . مقتضاى اطلاق اين روايات اين است كه احرام قبل از ميقات ، حتى در صورت نذر هم جايز و مشروع نيست . دليل دوّم : دليل « لا نذر إلّا في طاعة اللّه » است كه مىگويد : متعلّق نذر بايد رجحان شرعى داشته باشد .\r\n\r\n\r\n","description":"","footnote":"\r\n( 1 ) - به خلاف مسألهء وضو و غسل با آب مضاف ، كه دو دليل داشتيم .\r\n( 2 ) - وسائل الشيعة ، ج 8 ( باب 1 من أبواب المواقيت ، ح 3 و باب 11 ، ح 1 )\r\n","page_name":" 311 ","page_number":311},
  {"content":"\r\n\r\nدليل سوّم : دليلى است كه مىگويد : اگر كسى نذر كند كه قبل از ميقات محرم شود ، نذر او صحيح است و وفاى به آن واجب است . « 1 » روشن است كه در اينجا با وجود دليل خاصّ ، نيازى به عموم دليل وجوب وفاى به نذر نداريم .\r\n\r\nجمع بين ادلّه :\r\nبراى جمع بين ادلّه دو راه وجود دارد : راه اوّل : اين است كه بگوييم : ما هم « لا نذر إلّا في طاعة اللّه » را قبول داريم ، ولى چه كسى گفته است كه « احرام قبل از ميقات ، طاعت خداوند نيست » ؟ خواهيد گفت : اطلاق دليل اوّل كه مىگويد : « لا ينبغي لحاجٍّ و لا لِمعتمرٍ أن يحرم قبلها » . در پاسخ مىگوييم : اين اطلاق ، قابل تقييد است و اين گونه نيست كه لسان آن از تقييد ابا داشته باشد . پس آن را با دليل نوع سوّم - كه مىگويد : « نذر قبل از ميقات ، صحيح و عمل به آن واجب است - تقييد مىزنيم . نتيجه اين مىشود : « لا ينبغي لحاجٍّ و لا لِمعتمرٍ أن يحرم قبلها إلّا في صورة النذر » . « 2 » و با ملاحظهء دليل دوّم - يعنى « لا نذر إلّا في طاعة اللّه » در مىيابيم كه احرام قبل از ميقات ، مشروعيت دارد . ولى در مواردى كه نذر نباشد ، مشروعيت آن مبتلا به مانعى قوى است كه نمىگذارد اقتضاى مشروعيت تأثير داشته باشد . ولى در صورت نذر ، آن مانع كنار مىرود . شبيه چيزى كه مرحوم آخوند فرمودند . راه دوّم : اين است كه بگوييم : دليل دوّم - يعنى : « لا نذر إلّا في طاعة اللَّه » كه مىگويد : « يعتبر الرجحان في\r\n\r\n\r\n","description":"","footnote":"\r\n( 1 ) - وسائل الشيعة ، ج 7 ( باب 13 من أبواب المواقيت )\r\n( 2 ) - اين مسئله آن‌قدر مهم است كه فقهاء گفته‌اند : اگر كسى نذر كند قبل از ميقات محرم شود و با نذر خود مخالفت كند ، كفارهء مخالفت با نذر به عهدهء او مىآيد ، هرچند احرام او از ميقات صحيح است .\r\n","page_name":" 312 ","page_number":312},
  {"content":"\r\n\r\nمتعلّق النذر » - داراى دو احتمال است : 1 - رجحانى كه در متعلّق نذر معتبر است ، بايد ذاتى و فى نفسه و با قطع نظر از تعلّق نذر باشد ، به گونه‌اى كه اگر نذر هم وجود نداشته باشد ، ما آن را به عنوان امر راجحى تلقّى كنيم ، مثل نماز شب . 2 - رجحانى كه در متعلّق نذر معتبر است ، لازم نيست فى نفسه و با قطع نظر از تعلّق نذر باشد ، بلكه اگر به سبب نذر هم تحقق پيدا كند ، كافى است . اكنون ما بر اساس هر دو احتمال ، كيفيت جمع بين ادلّه را مطرح مىكنيم : بر اساس احتمال اوّل - يعنى معتبر بودن رجحان ذاتى در متعلّق نذر - مىگوييم :\r\nاين گونه نيست كه دليل « يعتبر الرجحان في متعلّق النذر » آبى از تخصيص يا تقييد باشد ، به‌همين‌جهت ما دليل « يعتبر الرجحان في متعلّق النذر » را با ادلّه نوع سوّم - كه بر صحت نذر احرام قبل از ميقات دلالت داشت - تخصيص يا تقييد مىزنيم . نتيجه اين مىشود كه : « متعلّق نذر بايد رجحان ذاتى داشته باشد ، مگر در مورد نذر احرام قبل از ميقات كه با وجود اين كه - به مقتضاى دليل اوّل - رجحان و مشروعيت ذاتى ندارد ولى به مقتضاى دليل سوّم ، چنين نذرى صحيح و مشروع است و عمل به آن لازم است . در اين صورت ، اطلاق دليل اوّل محفوظ است ، دليل سوّم هم محفوظ است ولى دليل دوّم توسط دليل سوّم مقيّد مىشود . امّا بنا بر احتمال دوّم - يعنى : اعم بودن رجحان معتبر در متعلّق نذر ، از رجحان ذاتى و رجحانى كه به سبب نذر حاصل شود - مىگوييم : در اين صورت ، جمع بين اين سه دليل به اين صورت است كه بگويم : احرام قبل از ميقات ، هيچ‌گونه رجحان ذاتى ندارد ولى اگر متعلّق نذر واقع شد ، رجحان پيدا مىكند بنابراين هم مورد براى دليل دوّم پيدا خواهد شد و هم دليل سوّم مراعات خواهد شد . بدون اين كه هيچ مخالفتى بين ادلّه وجود داشته باشد . اشكال : مرحوم آيت اللّه حكيم در مورد فرض اخير فرموده‌اند : كافى دانستن رجحانى كه از ناحيهء نذر حاصل مىشود ، مستلزم دور است ، زيرا شما مىگوييد : « احرام\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nقبل از ميقات ، هيچ‌گونه رجحان ذاتى ندارد و به سبب نذر براى آن رجحان و مشروعيت پيدا مىشود » . نتيجه اين مىشود كه « مشروعيت احرام قبل از ميقات ، متوقف بر نذر و صحت نذر است » . از طرف ديگر « صحت نذر ، متوقف بر مشروعيت متعلّق آن است » . در نتيجه « صحّت ، متوقف بر رجحان و رجحان هم متوقف بر صحت است » و اين دور است . لذا بايد رجحانى كه در متعلّق نذر معتبر است ، با قطع نظر از تعلّق نذر باشد ، تا هيچ‌گونه توقفى بر نذر نداشته باشد . صحت ، متوقف بر رجحان باشد و رجحان هم فى نفسه وجود داشته باشد ، مثل نماز شب . « 1 » پاسخ : در باب صحّت نذر ، دو نوع صحت داريم : 1 - صحت مطلقه ، يعنى صحت از جميع جهات كه به دنبال آن وجوب وفاى به نذر ترتب پيدا مىكند . 2 - صحت از جميع جهات ، به غير از جهت رجحان متعلّق . اين دو صحت ، در موقوف و موقوف عليه فرق دارند ، به‌همين‌جهت دور مستحيل تحقّق پيدا نمىكند . توضيح : صحت مطلقهء نذر ، متوقف بر رجحان متعلّق است . يعنى اگر نذرى بخواهد به تمام معنى صحيح باشد و به دنبال آن فوراً وجوب وفاى به نذر مترتب شود ، بايد متعلّق آن داراى رجحان باشد . امّا رجحانى كه مىخواهد از ناحيهء صحّت نذر حاصل شود ، از نذرى حاصل مىشود كه همهء خصوصيات معتبر در نذر را دارا باشد ، به جز يك خصوصيت كه آن رجحان متعلّق است . يعنى اگر نذر صحيحى كه همهء شرايط - به جز رجحان متعلّق - را داراست ، تحقق پيدا كند ، متعلّق آن رجحان پيدا مىكند ، به خلاف نذرى كه شرايط در آن مراعات نشده است .\r\n\r\n\r\n","description":"","footnote":"\r\n( 1 ) - مستمسك العروة الوثقى ، ج 11 ، ص 298\r\n","page_name":" 314 ","page_number":314},
  {"content":"\r\n\r\nدر نتيجه صحّت مطلقهء نذر ، متوقف بر رجحان متعلّق است ، امّا رجحان متعلّق ، متوقف بر صحّت مطلقهء نذر نيست بلكه متوقف بر صحّت از جميع جهات ، به غير از مسألهء رجحان متعلّق است . پس چون موقوف و موقوف عليه با هم فرق دارند ، دور لازم نمىآيد .\r\n\r\nتنبيه چهارم : دوران امر بين تخصيص و تخصّص\r\nاگر مولا در جايى گفته باشد : « أكرم العلماء » و در جايى ديگر گفته باشد : « لا يجب إكرام زيد » و « زيد » موجود در خارج ، يك نفر بوده و تعدّد نداشته باشد ولى ما ترديد داشته باشيم كه آيا اين زيد از مصاديق علماست و مولا گفته : « لا يجب إكرام زيد » يا اين كه زيد از مصاديق علماء نيست و حكمى كه مولا در مورد او صادر كرده هيچ ربطى به « أكرم العلماء » ندارد ؟ در صورت اوّل ، خروج زيد از « أكرم العلماء » جنبهء تخصيص دارد ولى در صورت دوّم ، جنبهء تخصّص داشته و عموم « أكرم العلماء » به قوّت خودش باقى خواهد ماند .\r\n\r\nثمرهء بحث : بعضى از فقهاء گفته‌اند : در اينجا به اصالة العموم در « أكرم العلماء » تمسك كرده\r\nو نتيجه مىگيريم كه اين « زيد » عالم نيست بلكه جاهل است ، در نتيجه اگر آثار ديگرى - غير از عدم وجوب اكرام - بر جاهل مترتب باشد ، اين آثار مترتب مىشود ، مثلًا اگر تعليم جاهل واجب باشد ، تعليم زيد واجب مىشود . پس در اينجا از اصالة العموم نمىخواهيم در رابطه با وجوب يا عدم وجوب اكرام استفاده كنيم ، بلكه از راه اصالة العموم مىخواهيم ثابت كنيم كه خروج زيد به نحو تخصّص است ، در نتيجه او عالم نيست بلكه جاهل است پس آثار مترتب بر جاهل ، نسبت به اين شخص مترتب خواهد شد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمثال فقهى : در فقه بحثى است كه « آيا غسالهء نجس ، نجس است يا نه ؟ » « 1 » ولى هم قائلين به نجاست غساله و هم قائلين به طهارت آن ، در اين جهت اتفاق دارند كه غساله - برفرض كه نجس هم باشد - منجِّس نيست و موجب سرايت نجاست به ملاقى نيست . بعضى از فقهاء همين مسئله را در ما نحن فيه پياده كرده مىگويند : ما از طرفى مىدانيم كه « غساله ، منجِّس نيست » ، از طرف ديگر دليل عامّى داريم كه مىگويد : « كلّ نجسٍ منجِّس » يعنى هر چيزى كه خودش نجس باشد ، در نجاست ملاقى تأثير مىكند . در اينجا شك مىكنيم كه آيا « غساله ، نجس است ولى منجّس نيست » يا اين كه « اصلًا نجس نيست تا بخواهد منجّس باشد » ؟ در صورت اوّل ، دليل « الغسالة لا تكون منجّسة » به عنوان مخصّص براى دليل « كلّ نجس منجّس » خواهد بود و خروج غساله از دليل عام ، جنبهء تخصيص خواهد داشت . امّا در صورت دوّم ، خروج غساله از دليل « كلّ نجس منجّس » به نحو تخصّص است . سپس گفته‌اند : ما أصالة العموم را در « كلّ نجس منجّس » حفظ مىكنيم ، نتيجه اين مىشود كه خروج غساله به نحو تخصيص نيست بلكه به عنوان تخصّص است .\r\nپس غساله طاهر است . وقتى طهارت غساله ثابت شد ، آثار ديگر - غير از عدم منجّسيّت كه دليل خاص دارد - كه بر طهارت غساله مترتب است ، در اينجا پياده مىشود . مثلًا اگر كسى آن را در مورد شرب يا وضو و . . . استعمال كند ، مانعى ندارد . بيان مطلب به عبارت ديگر : تمام قضايا ، به لحاظ اين كه محمولاتشان مساوى يا اعم از موضوعات است ،\r\n\r\n\r\n","description":"","footnote":"\r\n( 1 ) - غساله عبارت از آبى است كه انسان آن را در تطهير نجاست خبثيه استعمال كرده است . مثل اين كه دست انسان به خون نجس شود و آن را با آب قليل تطهير كند . اين آب كه از دست انسان جدا مىشود ، غساله نام دارد . و فقهاء در طهارت و نجاست آن اختلاف دارند . و در مواردى كه تعدّد غَسل لازم است ، بعضى از فقهاء بين غسالهء اوّل و غسالهء دوّم تفصيل داده‌اند و اين خود از مسائل مشكل باب طهارت است . البته ماء استنجاء احكام خاصى دارد و در اينجا خارج از بحث و مثال‌هاى ماست .\r\n","page_name":" 316 ","page_number":316},
  {"content":"\r\n\r\nعكس نقيض آنها بايد صادق باشد . عكس نقيض قضيهء « كلّ إنسان ضاحك » عبارت از « كلّ ما لا يكون ضاحكاً ليس إنساناً » مىباشد . و عكس نقيض « كلّ إنسان حيوان » عبارت از « كلّ ما لا يكون حيواناً ليس إنساناً » مىباشد . در ما نحن فيه هم عكس نقيض قضيهء « كلّ نجس منجّس » عبارت از « كلّ ما لا يكون منجّساً لا يكون نجساً » مىباشد و اين عكس نقيض در مورد غساله پياده مىشود . وقتى مسلّم است كه غساله ، منجّس نيست ، مقتضاى عمومى كه در عكس نقيض وجود دارد ، اين است كه حكم به عدم نجاست غساله بنماييم .\r\n\r\nبررسى نظريهء بعض فقهاء :\r\nآيا اين گونه تمسّك به اصالة العموم جايز است ؟ براى پاسخ به اين سؤال ، ابتدا مطلبى را به عنوان مقدّمه يادآورى مىكنيم : اصولى مانند اصالة العموم ، اصالة الظهور ، اصالة الحقيقة ، اصالة عدم القرينة و امثال اين‌ها ، نه به عنوان اصول شرعيّه مىباشند و نه به عنوان اصول عقليّه . نه مانند استصحاب و قاعدهء حلّيتند ، كه ادلّهء شرعى « لا تنقض اليقين بالشكّ » و « كلّ شيء لك حلال حتّى تعرف أنّه حرام بعينه » بر آنها دلالت كرده باشد و نه مانند برائت عقليه‌اند ، كه قاعدهء عقلى « قبح عقاب بلا بيان » بر آنها دلالت كرده باشد . بلكه اين‌ها به عنوان اصولى عقلائى هستند كه سيره و بناى عقلاء بر اتكاء به اين اصول است . اگر متكلّم بگويد : « رأيت أسداً » و قرينه‌اى اقامه نكند ، عقلاء در اينجا اصالة الحقيقة - كه شعبه‌اى از اصالة الظهور است - را پياده مىكنند و مىگويند : مراد متكلّم از اين اسد - با توجه به عدم قرينه - همان معناى حقيقى و معناى موضوع له اسد است . مدرك همهء اصول عقلائيه ، بناء عقلاست ، به ضميمهء اين كه شارع در محاورات خودش و در تفهيم و تفهّمش روشى غير از روش عقلاء ندارد و حتى حجيت ظواهر قرآن - كه به عنوان معجزهء جاويدان اسلام مطرح است - بر همين اساس است . اصل عقلائى ، مانند دليل لبّى است . هرجا ما احراز كرديم عقلاء به فلان اصل\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nتكيه مىكنند ، ما هم مىتوانيم تكيه كنيم ، و در جايى كه يقين پيدا كرديم ، عقلاء اعتماد ندارند و يا شك داشته باشيم كه آيا اعتماد مىكنند يا نه ؟ ، ما هم اعتماد نمىكنيم و دستمان از دليل كوتاه است ، شك در اعتماد عقلاء ، مانند اين است كه شك كنيم « آيا دليل شرعى بر حجيّت فلان چيز قائم است يا نه ؟ » ولى در ادلّهء لفظى ، اطلاق و عموم هم به عنوان دليل مىباشند ، امّا دليل لبّى لسان ندارد كه ما به اطلاق يا عموم آن تمسك كنيم ، لذا بايد ثبوت بناء عقلاء بر تمسّك به چنين اصلى را ، احراز كنيم . اين قاعده‌اى كلّى است كه در جميع موارد اصول عقلائيّه جريان پيدا مىكند . پس از بيان مقدّمهء فوق مىگوييم : اصل عقلايى كه در ما نحن فيه مطرح است ، عبارت از اصالة العموم است . وقتى ما سيرهء عقلاء را بررسى مىكنيم ، مىبينيم در مواردى به اصالة العموم تمسك مىكنند .\r\nمثلًا اگر ما يك عمومى مانند « أكرم العلماء » داشته باشيم و شك كنيم آيا مولا « زيدِ عالم » را به دليل خاصّى از اين « أكرم العلماء » خارج كرده يا نه ؟ و به عبارت ديگر : شك كنيم كه آيا زيدِ عالم ، وجوب اكرام دارد يا نه ؟ در اينجا عقلاء به اصالة العموم تمسّك كرده و استفاده مىكنند كه زيدِ عالم مشكوك التخصيص ، مانند ساير علماء وجوب اكرام دارد . و نيز اگر عامّى تخصيص خورده باشد و ما شكّ در تخصيص زائد داشته باشيم ، مثل اين كه مىدانيم زيدِ عالم از « أكرم العلماء » خارج شده ولى شك داريم كه آيا عَمرو عالم خارج شده يا نه ؟ و در حقيقت ، شك داريم كه آيا عَمرو عالم ، وجوب اكرام دارد يا نه ؟ در اينجا نيز عقلاء به اصالة العموم تمسّك مىكنند و نتيجه اين مىشود كه اگرچه زيد عالم خارج شده ، ولى نسبت به عَمرو مشكوك الخروج ، وجوب اكرام ثابت است . حال ببينيم آيا در ما نحن فيه عقلاء به اصالة العموم تمسّك مىكنند ؟ مثال مورد بحث ما اين بود كه اگر دليلى بگويد : « أكرم العلماء » و دليل ديگر بگويد :\r\n« لا يجب إكرام زيد » و در خارج ، يك زيد داشته باشيم و آن - مثلًا - زيد بن عَمرو - است .\r\nولى شك كنيم كه آيا اين زيد از مصاديق علماست - تا « لا يجب إكرام زيد » مخصّص\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n« أكرم العلماء » باشد - يا اين كه زيد جاهل بوده و از مصاديق علماء نيست تا « لا يجب إكرام زيد » ربطى به « أكرم العلماء » نداشته و خروج زيد از « أكرم العلماء » جنبهء تخصّص داشته باشد ؟ آيا در چنين موردى عقلاء به اصالة العموم تمسّك مىكنند ؟ در درجهء اوّل مىگوييم : « عقلاء در چنين موردى به اصالة العموم تمسّك نمىكنند » . و در درجهء دوّم مىگوييم : « ما احراز نكرديم كه عقلاء در چنين موردى به اصالة العموم تمسّك كنند » ، زيرا در اينجا مراد متكلّم براى ما معلوم است . ما مىدانيم چه كسى اكرامش واجب است و چه كسى اكرامش واجب نيست . ما مىدانيم كه غير از زيد بن عَمرو ، اكرام همهء علماء واجب است و اكرام زيد بن عَمرو واجب نيست . به خلاف جاهايى كه در اصل تخصيص يا تخصيص زائد شك داشتيم . در آنجا مراد متكلّم براى ما معلوم نبود . در مورد شك در اصل تخصيص ما نمىدانستيم آيا زيد وجوب اكرام دارد يا نه ؟ و در شك در تخصيص زائد ، نمىدانستيم آيا عَمرو وجوب اكرام دارد يا نه ؟ و در چنين مواردى كه مراد مولا براى ما مشخص باشد ، احراز نكرده‌ايم كه عقلاء به اصالة العموم تمسّك كنند و تا زمانى كه اين معنا احراز نشود ، نمىتوانيم به اصالة العموم تمسك كنيم ، زيرا اصالة العموم ، اصلى عقلايى است ، و اصل عقلايى ، مانند دليل لبّى است . لفظى ندارد ، اطلاق و عمومى هم در دليلش وجود ندارد . تنها يك سيره و بناء عملى است . هرجا در موارد مشابه آن ، بناء عملى را احراز كرديم ، مىتوانيم به اصالة العموم تمسّك كنيم . و در ما نحن فيه و مسألهء غساله - كه مصداق فقهى اين مسئله بود - هيچ‌گونه مجالى براى تمسّك به اصالة العموم و احراز عالميّت زيد و احراز عدم نجاست غساله وجود ندارد . شبيه اين معنا را مرحوم آخوند در مورد اصالة الحقيقه مطرح كرده‌اند . ايشان مىفرمايند : اگر لفظى استعمال شود ولى مستعمل فيه - كه مراد متكلّم است - براى ما مشكوك باشد ، به اصالة الحقيقه تمسّك مىكنيم . اصالة الحقيقه براى كشف مراد متكلم است . امّا اگر بدانيم لفظى در معناى معيّنى استعمال شده و مستعمل فيه براى ما معلوم است ، ولى ندانيم آيا اين استعمال به نحو حقيقت است يا به نحو مجاز ؟ چنين\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nجايى عقلاء ، اصالة الحقيقه را پياده نمىكنند . عقلاء ، اصالة الحقيقه را راهى براى استكشاف مراد متكلم مىدانند نه براى استكشاف كيفيت استعمال . بله ، بر اساس مبناى سيد مرتضى رحمه الله ، كه معتقد است « اصل در استعمال ، حقيقت است » ، وجهى براى اين حرف وجود دارد ، امّا همهء محقّقين در مقابل ايشان ايستاده و معتقدند « استعمال ، اعمّ از حقيقت و مجاز است و دليلى نداريم كه « اصل در استعمال ، حقيقت باشد » و اصالة الحقيقه ، دلالتى بر اين معنا ندارد » . عين همين مسئله در ما نحن فيه هم مطرح است . اصالة العموم ، به عنوان يك اصل عقلايى و براى كشف مراد متكلّم به كار مىرود ، و در اينجا مراد متكلّم براى ما معلوم است . ما مىدانيم كه وجوب اكرام علماء به قوّت خود باقى است ، زيد بن عَمرو هم اكرامش واجب نيست ، خواه عالم باشد يا جاهل . لذا حد اقل اين است كه ما احراز نكرديم كه عقلاء در چنين مواردى به اصالة العموم تمسّك كنند ، به‌همين‌جهت راهى براى تمسّك به اصالة العموم نيست .\r\n\r\nآيا در ما نحن فيه موردى براى جريان اصالة العموم وجود دارد ؟\r\nاگر دليل اوّل بگويد : « أكرم العلماء » ، و دليل دوّم بگويد : « لا تكرم زيداً » و ما - در خارج - دو زيد داشته باشيم ، يكى زيد بن عَمرو كه عالم بودن او مسلّم است و ديگرى « زيد بن بكر » كه جاهل بودن او مسلّم است . ولى دليل « لا تكرم زيداً » داراى اجمال باشد و معلوم نباشد كه آيا مراد مولا از « زيد » كدام يك از اين دو زيد است ؟ اگر مراد « زيد بن عَمرو » باشد ، خروجش از دليل « أكرم العلماء » به نحو تخصيص است ، و اگر مراد « زيد بن بكر » باشد ، خروجش به نحو تخصّص است . در اينجا ممكن است كسى بگويد : « ما وقتى به سراغ « زيد بن عَمرو » - كه عالم است - مىرويم ، نسبت به شخص او ترديد مىكنيم كه آيا اكرامش واجب است يا نه ؟ و در اينجا اصالة العموم جريان پيدا كرده و حكم مىكند كه « أكرم العلماء » تخصيص نخورده و اكرام « زيد بن عَمرو » واجب است . و بر اين اساس ، ترديد از « لا تكرم زيداً »\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبر طرف شده و معلوم مىشود زيدى كه اكرامش واجب نيست ، « زيد بن بكر » - كه جاهل است - مىباشد » . اين حرف هيچ‌گونه مشكلى ندارد ، زيرا : اوّلًا : خصوصيتى كه در اصالة العموم مطرح است ، در اينجا وجود دارد و آن خصوصيت اين است كه اصالة العموم - مانند اصالة الحقيقه - براى استكشاف مراد متكلّم به كار مىرود و ما در اينجا ترديد داريم كه آيا ارادهء مولا به اكرام « زيد بن عَمرو عالم » تعلّق گرفته است يا نه ؟ ثانياً : اصول عقلائى ، مانند اصول تعبّدى نيستند . لوازم و ملزومات اصول تعبّدى ، ثابت نمىشوند . به عبارت ديگر : مُثْبِتات اصول تعبّدى ، حجّيت ندارند . دليل « لا تنقض اليقين بالشكّ » فقط در محدودهء آثار شرعى مستصحب ، دلالت بر حجّيت دارد . با استصحاب حيات زيد ، فقط آثار شرعى حيات ، ثابت مىشود . مثل اين كه اموال زيد ، به ملكيت او باقى است و جايز نيست بين ورثهء او تقسيم شود . و همسر زيد به زوجيّت او باقى است و جايز نيست شوهر ديگرى اختيار كند . امّا لوازم عقلى و عادى حيات - مثل روييدن موى صورت - و نيز آثار شرعيه‌اى كه به واسطهء اين لوازم عقليّه و عاديّه ثابت مىشود ، در مورد استصحاب حيات زيد جريان پيدا نمىكند . ولى اصول عقلائيه اين گونه نيستند . وقتى بناى عقلاء بر چيزى استقرار پيدا مىكند ، لوازم و ملزومات آن را نيز مترتب مىكنند . در نتيجه جريان اصالة العموم در ما نحن فيه ، داراى دو فايده است : هم ثابت مىكند كه « زيد بن عَمرو عالم » وجوب اكرام دارد و هم ثابت مىكند كه دليل « لا تكرم زيداً » منطبق بر « زيد بن بكر جاهل » است . و به تعبير ديگر : اصالة العموم ، هم مراد را مشخص مىكند و هم ابهام دليل « لا تكرم زيداً » را بر طرف مىكند . نكتهء مهمّ : در اوايل بحث اجمال مخصّص ، وقتى اجمال مفهومى را مطرح مىكرديم ، مىگفتيم : اجمال مفهومى گاهى به نحو دوران بين متباينين است ، مثل اين كه مولا\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبگويد : « أكرم العلماء » ، سپس بگويد : « لا تكرم زيداً » و زيد ، مردّد باشد بين زيد بن عَمرو و زيد بن بكر . در آنجا مىگفتيم : « اجمال خاصّ ، به عامّ هم سرايت مىكند » . بحثى كه در آنجا مطرح مىكرديم ، نبايد با ما نحن فيه اشتباه شود ، زيرا در آنجا فرض اين بود كه هر دو زيد ، عالم هستند ولى دليل « لا تكرم زيداً » مشخص نكرده بود كه كدام يك از اين دو زيد اراده شده‌اند . امّا مثال ما نحن فيه در جايى است كه يقين به عالم بودن « زيد بن عَمرو » و جاهل بودن « زيد بن بكر » داريم ولى « لا تكرم زيداً » براى ما مردّد است و نمىدانيم آيا مرادْ عدم وجوب اكرام زيد عالم است تا مستلزم تخصيص باشد ، يا مرادْ عدم وجوب اكرام زيد جاهل است تا مستلزم تخصّص باشد ؟\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nفحص از مخصِّص\r\nوقتى احراز كرديم كه دستورى به نحو عامّ از جانب مولا صادر شد و خواستيم به اصالة العموم تمسّك كنيم ، آيا رجوع به اصالة العموم هيچ‌گونه قيد و شرطى ندارد و همين مقدار كه موضوع آن - يعنى صدور حكم از ناحيهء مولا - احراز شود ، براى رجوع به اصالة العموم كافى است ؟ يا اين كه تمسّك به اصالة العموم متوقف بر فحص از مخصّص است ، آن‌هم به حدّى كه از پيدا كردن مخصّص مأيوس شويم ، به گونه‌اى كه اگر مخصِّصى وجود داشت ، قاعدتاً بايد برآن واقف مىشديم ؟ براى تحقيق بحث لازم است مطالبى را به عنوان مقدّمه مطرح كنيم : مقدّمهء اوّل : در مورد اصالة العموم ، نزاعى واقع شده كه آيا حجّيت اصالة العموم ، از باب ظنّ شخصى است يا از باب ظن نوعى ؟ در صورت اوّل ، اصالة العموم تنها براى كسى حجت است كه براى او ظنّ حاصل شود كه مولا از اين عام ، عموم را اراده كرده است . امّا كسى كه برايش چنين ظنّى حاصل نشده ، نمىتواند به اصالة العموم مراجعه كند . و در صورت دوّم ، همين مقدار كه براى نوع مردم ، ظنّ حاصل مىشود كه متكلم از عام ، عموم را اراده كرده است ، براى حجّيت اصالة العموم كافى است . هرچند براى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nشخص انسان چنين ظنّى حاصل نشود . با توجه به اين كه اصالة العموم ، اصلى عقلايى است ، ما وقتى به عقلاء مراجعه مىكنيم مىبينيم عقلاء در تمسّك به اصالة العموم بين كسى كه براى او ظنّ شخصى به عموم پيدا شده و كسى كه براى او ظن شخصى به عموم پيدا نشده ، فرق نمىگذارند .\r\nو شايد جميع اصول عقلائى اين گونه باشند ، كه اعتبار آنها دائر مدار حصول ظنّ شخصى نيست بلكه پايه و اساس اعتبار آنها عبارت از ظنّ نوعى است . بايد توجه داشت كه « اصول » در اينجا غير از « اصول » در مقابل امارات است .\r\nاصولى كه در مقابل امارات به كار برده مىشوند - يعنى برائت ، استصحاب ، تخيير و احتياط - عبارت از اصول شرعى يا اصول عقلى هستند . امّا اصول عقلائى - مثل اصالة الظهور ، اصالة الحقيقة ، اصالة عدم القرينة ، اصالة العموم و اصالة الاطلاق - به عنوان اصل عملى مطرح نيستند . اين‌ها در رديف اصول عمليه قرار نمىگيرند . بلكه « اصل » در اينجا به معناى قاعده است . اعتبار اصول شرعى و اصول عقلى ، نه دائر مدار ظنّ شخصى است و نه دائر مدار ظنّ نوعى . بنابراين وقتى ما تعبير به « اصول » مىكنيم ، به ذهن نرود كه اصول عقلائى در رديف اصول شرعى و اصول عقلى مىباشند و همان‌طور كه اين‌ها ارتباطى به ظن شخصى و نوعى ندارند ، اصول عقلائى هم نبايد ربطى به ظنّ شخصى يا نوعى داشته باشد . اصول عقلائى به معناى قواعد عقلائى است و در جايى كه از نظر عقلاء يقين به عموم در كار نباشد ، نوبت به ظنّ مىرسد . سپس اين بحث پيش مىآيد كه آيا ملاك در اعتبار اين‌ها عبارت از ظنّ شخصى است يا ظنّ نوعى ؟ و با توجه به اين كه ملاك حجّيت اين اصول نزد عقلاء عبارت از ظنّ نوعى است ، بحث ما - كه آيا براى تمسّك به اصالة العموم ، فحص از مخصّص لازم است ؟ - نيز بر اساس همين مبناست . يعنى آيا اصالة العموم كه از باب ظنّ نوعى حجّت است ، حجّيت آن به طور مطلق است و نياز به فحص از مخصّص ندارد يا اين كه در صورت فحص از مخصّص و مأيوس شدن از دستيابى به مخصّص ، حجّيت دارد ؟\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمقدّمهء دوّم : بحث ديگرى كه در ارتباط با حجّيت اصالة العموم واقع شده اين است كه آيا اصالة العموم براى خصوص مخاطبين و مشافهين حجّت است يا براى غير مشافهين نيز حجّيت دارد ؟ به عبارت ديگر : اگر مولايى دستورى به عنوان « أكرم العلماء » صادر كرد ، آيا اين دستور فقط براى عبيد مخاطب حجيت دارد يا اين كه افراد خارج از دايرهء تخاطب هم اگر بخواهند چنين دستورى را به مولا نسبت دهند ، مىتوانند به اصالة العموم تمسّك كنند ؟ اين بحث شبيه بحثى است كه در باب حجّيت ظواهر مطرح است كه آيا حجّيت ظواهر اختصاص به مخاطبين دارد يا اين كه براى همه حجّت است ؟ تحقيق - هم در باب حجّيت ظواهر و هم در اصالة العموم - اين است كه حجّيت آنها منحصر به مخاطبين نيست بلكه اگر كسى از پشت ديوار هم كلامى را بشنود مىتواند به ظاهر آن كلام تمسّك كند و اگر دستور عامّ مولا را بشنود ، مىتواند آن دستور عام را به مولا نسبت دهد هرچند خودش طرف توجّه تكليف نباشد . امّا بحثى كه ما الآن در ارتباط با اصالة العموم داريم ، در رابطه با احتمال عروض تخصيص است . مىخواهيم ببينيم آيا براى تمسّك به اصالة العموم لازم است فحص از مخصّص بنماييم يا اين كه به مجرّد برخورد با عام مىتوان به اصالة العموم تمسّك كرد . بنابراين بين اين دو مبحث اشتباه نشود . مقدّمهء سوّم : محلّ نزاع در جايى است كه ما يك عامّ داشته باشيم و احتمال بدهيم كه آن عام داراى مخصّص باشد ، امّا اگر در مورد يك عامّ ، علم تفصيلى به تخصيص آن داشته باشيم ، جايى براى مراجعه به اصالة العموم نيست . و نيز اگر علم اجمالى به تخصيص عام داشته باشيم ، مثل اين كه مولا دو دستور عامّ صادر كرده و ما اجمالًا بدانيم كه يكى از اين دو عام تخصيص خورده‌اند - امّا اين كه كدام يك تخصيص خورده‌اند براى ما معلوم نباشد - اينجا نيز داخل در محلّ بحث ما نيست و به اصالة العموم تمسّك نمىشود . اين مثل ساير موارد علم اجمالى است . اگر ما علم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاجمالى داشته باشيم كه يكى از اين دو ظرف خمر است نمىتوانيم اصالة الاباحه را جارى كنيم . اصالة العموم اگرچه اصل عقلائى است و اصل عقلائى با اصل شرعى فرق دارد ولى در عين حال وقتى به عقلاء مراجعه كنيم ، مىبينيم عقلاء در چنين مواردى به اصالة العموم مراجعه نمىكنند . بنابراين جايى كه علم - تفصيلى يا اجمالى - به تخصيص داريم ، از محلّ بحث ما خارج است . محلّ نزاع در جايى است كه عامّى داشته باشيم و احتمال تخصيص در مورد آن وجود داشته باشد ، بدون اين كه اين احتمال ربطى به علم اجمالى داشته باشد . مقدّمهء چهارم : ظاهر اين است كه محلّ بحث ما اختصاص به مخصّص منفصل دارد و در مورد مخصّص متّصل چنين بحثى جريان ندارد . بيان مطلب : اگر مولايى بگويد : « أكرم زيداً » و ما احتمال بدهيم كه مراد مولا وجوب اكرام عَمرو بوده ولى مولا اشتباهاً زيد را به جاى عَمرو مطرح كرده است ، و قرينه‌اى هم براى اين مسئله وجود نداشته باشد ، در اينجا عقلاء اصالة عدم الخطأ و الاشتباه را پياده مىكنند و مىگويند : « در مورد احتمال خطا و اشتباه ، بايد بناء را بر عدم خطا و عدم اشتباه گذاشت ، پس دستور مولا همان وجوب اكرام زيد است كه مولا به آن تكلّم كرده است » .\r\nو يا اگر مولا بگويد : « رأيت أسداً » و ما احتمال بدهيم كه مراد مولا از اين اسد ، معناى مجازى آن است و اين كه مولا قرينه‌اى مانند « يرمي » را به كلام خودش اضافه نكرده از روى خطا و اشتباه بوده و الّا مىخواسته كلمهء « يرمي » را به دنبال كلام خودش ذكر كند . در اينجا نيز اصالة عدم الخطأ و الاشتباه پياده مىشود . « 1 » و نتيجه‌اش اين مىشود كه مراد مولا از اسد ، معناى حقيقى آن است و هيچ‌گونه خطا و اشتباهى - در رابطه با عدم ذكر قرينه - از ناحيهء متكلّم تحقّق پيدا نكرده است . در ما نحن فيه نيز همين‌طور است . اگر مولا بگويد : « أكرم العلماء » و ما احتمال\r\n\r\n\r\n","description":"","footnote":"\r\n( 1 ) - اصالة عدم القرينة ، يكى از شئون اصالة عدم الخطأ و الاشتباه است .\r\n","page_name":" 326 ","page_number":326},
  {"content":"\r\n\r\nدهيم مخصّص متّصلى - به صورت صفت « 1 » يا استثناء « 2 » - همراه كلام مولا بوده ، اينجا ديگر جاى فحص از مخصّص نيست ، زيرا ما مىدانيم دستورى كه از ناحيهء مولا صادر شده ، همين « أكرم العلماء » است و احتمال اين كه مقصود مولا « أكرم العلماء العدول » يا « أكرم العلماء إلّا الفسّاق » بوده و اشتباهاً « العدول » يا « إلّا الفسّاق » را ذكر نكرده است ، با اصالة عدم الخطأ و الاشتباه كنار مىرود . نتيجه اين مىشود كه آنچه از مولا صادر شده همين « أكرم العلماء » است و براى مولا خطا و اشتباهى رخ نداده است . خلاصهء مقدّمات چهارگانه : 1 - حجّيت اصالة العموم ، از باب ظنّ نوعى است نه ظنّ شخصى . 2 - دايرهء حجّيت اصالة العموم ، منحصر به مخاطبين و مشافهين نيست . 3 - مورد بحث جايى است كه علم - تفصيلى يا اجمالى - به مخصّص بودن عام نداشته باشيم . 4 - بحث ما در مخصّص منفصل است و شامل مخصّص متّصل نمىشود . اكنون كه از بيان مقدّمات بحث فارغ شديم ، به اصل بحث مراجعه مىكنيم : آيا براى رجوع به اصالة العموم فحص از مخصّص لازم است ؟\r\n\r\nتحقيق در مسئله\r\nمرحوم آخوند ، در اين زمينه تفصيلى را مطرح كرده‌اند كه مطابق با تحقيق است .\r\nو ما در اينجا كلام ايشان را همراه با توضيح بيان مىكنيم : مرحوم آخوند مىفرمايد :\r\n\r\n\r\n","description":"","footnote":"\r\n( 1 ) - مثل أكرم العلماء العدول .\r\n( 2 ) - مثل أكرم العلماء إلّا الفسّاق .\r\n","page_name":" 327 ","page_number":327},
  {"content":"\r\n\r\nعمومات بر دو قسمند : قسم اوّل : عموماتى كه در مقام قانون‌گذارى به كار گرفته شده‌اند . شارع مقدّس ، در رابطه با استعمال و كيفيت استعمال و تفهيم و تفهّم ، روش خاصّى را اختيار نكرده بلكه همان روش عقلاء را اتّخاذ كرده است . عقلاء ، معمولًا مقاصد خود را از طريق ظواهر تفهيم مىكنند . در مقام قانون‌گذارى نيز شارع مقدّس روش خاصّى ندارد بلكه همان روش عقلاء را اتّخاذ كرده است . روش عقلاء در مورد قانون‌گذارى اين است كه ابتدا يك قانونى را به صورت عامّ مطرح كرده و آن را تصويب مىكنند ، سپس با مرور زمان و برخورد با اشكالاتى كه در پياده شدن آن قانون - در بعضى از موارد - وجود دارد ، تخصيص‌ها و تقييدهايى برآن وارد مىكنند . البته بايد توجه داشت كه منشأ چنين روشى در بين عقلاء ، عدم احاطه كامل آنان به همهء جوانب قانون به حسب زمان‌ها و موارد است . چه‌بسا در ابتدا فكر مىكنند اگر اين قانون به‌صورت عام باشد ، مطابق با مصلحت است ولى در مقام اجرا متوجه مىشوند كه اين قانون در بعضى موارد ، نه تنها مصلحت ندارد ، بلكه چه‌بسا موجب مفسده است .\r\nلذا آن موارد را به تدريج به صورت تخصيص يا تقييد - و به تعبير روز : « به صورت تبصره » - مطرح مىكنند . امّا در مورد قوانين شرعى ، چنين چيزى جريان ندارد ، زيرا قانون‌گذار - يعنى خداوند - به تمام جوانب و جهات قانون آگاه است . امّا درعين‌حال در بعضى از موارد مصلحت اقتضاء مىكند كه حكمى به صورت عام مطرح شده و به تدريج موارد تخصيص به آن ملحق شود . همان مصلحتى كه در صدر اسلام اقتضاء مىكرد كه قوانين اسلام به صورت تدريجى مطرح شود « 1 » . لذا ضمن اين كه\r\n\r\n\r\n","description":"","footnote":"\r\n( 1 ) - مثلًا در بعضى از روايات داريم كه « در هيچ ملّتى از ملل آسمانى و هيچ شريعتى از شرايع آسمانى ، خمر حلال نبوده است » ولى در عين حال مصلحت اقتضاء مىكرده كه حكم حرمت آن در اسلام پس از گذشت چند سال از بعثت مطرح شود . اعراب جاهليّت ، خمر را همانند آب مصرف مىكرده‌اند و در ابتداى بعثت ، زمينه براى مطرح كردن حرمت آن فراهم نبوده است . رجوع شود به : وسائل الشيعة ، ج 17 ( باب 9 من أبواب الأشربة المحرّمة ، ح 1 و باب 1 ، ح 5 )\r\n","page_name":" 328 ","page_number":328},
  {"content":"\r\n\r\nروش قانون‌گذارى در اسلام ، همان روش عقلاست ولى ملاك آن فرق مىكند . در مورد عقلاء ، ملاك آن عبارت از جهل و عدم احاطه به تمام جوانب امور است امّا در مورد اسلام ، ملاك آن عبارت از اقتضاى مصلحت است . مصلحت اقتضاء مىكند كه عامّ در سالهاى اوّل بعثت و خاصّ آن در سالهاى آخر بعثت مطرح شود . و چه‌بسا عامّ در زمان رسول خدا صلى الله عليه و آله و خاصّ آن در كلام امام حسن عسكرى عليه السلام مطرح مىشود . حال ما خيلى هم لازم نيست در منشأ اين مسئله تحقيق كنيم ، زيرا دانستن علّت آن براى ما ضرورتى ندارد . آنچه به عنوان شاهد عينى مطرح است اين است كه ما در شريعت اسلام موارد زيادى را مشاهده مىكنيم كه مخصّص منفصل تحقق دارد . عامّ در لسان صادقين عليهما السلام و خاصّ آن در السنهء ائمهء بعدى عليهم السلام است . از اينجا مىفهميم كه شارع مقدّس براى قانون‌گذارى ، همان راه عقلاء را پيموده است . مرحوم آخوند مىفرمايد : همهء عموماتى كه در شريعت وارد شده‌اند ، به عنوان قانون مطرحند و اگر عامّى در معرض تخصيص قرار گرفت ، يعنى از نظر عقلاء ، صلاحيت تخصيص آن عام - هرچند به صورت منفصل - وجود داشت ، در اينجا به مجرّد برخورد با عامّ نمىتوانيم اصالة العموم را جارى كنيم ، آيهء شريفهء ( يا أيّها الذين آمنوا أوفوا بالعقود ) « 1 » عموميّت دارد و همهء عقود - حتّى ربا - را هم شامل مىشود ، در حالى كه ما نمىتوانيم قبل از مراجعه به آيات ديگر و روايات ، وجوب وفا به همهء عقود - حتّى ربا - را به اسلام نسبت دهيم . عقلاء در چنين مواردى به فحص از مخصّص مىپردازند و تا زمانى كه فحص نكنند و از ظفر به مخصّص مأيوس نشوند ، به اصالة العموم تمسّك نمىكنند . لازم هم نيست كه ما عدم تمسّك آنان به اصالة العموم را اثبات كنيم بلكه جريان اصول عقلائيه ، نياز به احراز دارد و در جايى مىتوان به اصالة العموم تمسّك كرد ، كه احراز\r\n\r\n\r\n","description":"","footnote":"\r\n( 1 ) - المائدة : 1\r\n","page_name":" 329 ","page_number":329},
  {"content":"\r\n\r\nشود عقلاء در چنين موردى به اصالة العموم تمسّك مىكنند . و همين مقدار كه ما شكّ كنيم آيا تمسّك مىكنند يا نه ؟ براى عدم جواز تمسّك به اصالة العموم كافى است . اگر كسى بگويد : در جايى كه ما تمسّك عقلاء به اصالة العموم را احراز نكرده‌ايم ، احتمال عدم تمسّك هم نمىدهيم . در اين صورت ما هم مىگوييم : اجماع وجود دارد كه تمسّك به عامّ قبل از فحص از مخصّص جايز نيست . اگر كسى بگويد : اين اجماع ، اجماع منقول است و اجماع منقول حجت نيست . در پاسخ مىگوييم : ما هم اين حرف را قبول داريم ولى آيا اين اجماع منقول ، حد اقل براى ما يك احتمال هم ايجاد نمىكند ؟ آيا ما - در مقابل اين اجماع منقول - قطع داريم كه عقلاء قبل از فحص از مخصّص به عام تمسك مىكنند ؟ وجداناً كسى نمىتواند ادعاى قطع كند . حد اقل اين است كه شك داريم و در مورد شك هم نمىتوانيم به اصالة العموم تمسّك كنيم ، زيرا تمسّك به اصالة العموم نياز به احراز دارد .\r\nهمان‌طور كه اگر احتمال دهيم خبر صحيحى وجود داشته باشد كه دلالت بر وجوب فلان چيز مىكند ، نمىتوانيم به مجرّد احتمال ، بر مفاد آن ترتيب اثر بدهيم . بنابراين در عمومات وارد در كتاب و سنّت - كه مورد ابتلاى ماست - قبل از فحص از مخصّص نمىتوانيم به اصالة العموم تمسّك كنيم . قسم دوّم : عموماتى است كه در رابطه با قانون نيست ، خواه جنبهء خبرى داشته باشد يا جنبهء انشايى . مثل اين كه كسى در مقام اخبار بگويد : « احدى در اين مدرسه وجود ندارد » . چنين جايى اصلًا جاى فحص از مخصّص نيست . بيان مطلب : در اوايل بحث عام و خاصّ گفتيم : « از نظر منطق ، بين عام و خاصّ تناقض وجود دارد . نقيض موجبهء كلّيه ، عبارت از سالبهء جزئيه و نقيض سالبهء كلّيه ، عبارت از موجبهء جزئيه است » .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n« أكرم العلماء » ايجاب كلّى و « لا تكرم الفسّاق من العلماء » سلب جزئى است و سلب جزئى متناقض با ايجاب كلّى است . ولى در مقام قانون‌گذارى ، عقلاء بين اين دو تناقضى نمىبينند . مقام قانون‌گذارى شرايطى عقلايى دارد و به عقل هم ارتباط ندارد . امّا همين عقلاء در مقام اخبار چنين برنامه‌اى ندارند . اگر كسى در مقام اخبار بگويد : « احدى در اين مدرسه وجود ندارد » ، شما ديگر حالت انتظار نداريد . با خود نمىگوييد : « شايد مخصّص منفصل داشته باشد و بخواهد بعداً آن را بيان كند » .\r\nخير ، مخبر حق ندارد براى كلام خود مخصّص منفصل بياورد . در اينجا اگر شما حتّى يك نفر را در مدرسه پيدا كنيد ، به او اعتراض مىكنيد كه چرا يك خبر مخالف با واقع را مطرح كردى ؟ بنابراين در مورد مقام اخبار ، همان مسألهء منطق مطرح است كه سالبهء جزئيه ، مناقض با موجبهء كلّيه است و موجبهء جزئيه ، مناقض با سالبهء كلّيه است . حتّى جملات انشائيّه‌اى كه جنبهء قانون ندارند نيز در معرض تخصيص نمىباشند ، « 1 » مثل اين كه پدرى به فرزندش بگويد : « برو سلام مرا به فلان شخص برسان » ، كه اين دستور اگرچه جنبهء انشائى دارد ولى عنوان قانون ندارد . در نتيجه در مورد عمومات وارد در كتاب و سنّت ، تا زمانى كه انسان فحص از مخصّص نكند ، نمىتواند به اصالة العموم تمسّك كند ، زيرا اين عمومات جنبهء قانونيت دارند .\r\n\r\n\r\n","description":"","footnote":"\r\n( 1 ) - چون در قانون دو خصوصيت زير وجود دارد : الف : قانون ، امرى انشائى و جعلى است و نياز به جعل دارد . ب : قانون ، جنبه شمولى دارد . هرچند لازم نيست همهء افراد مملكت يا همهء مؤمنين را در شريعت شامل شود . مثلًا آيهء حجّ مىگويد : ( للّه على الناس حجّ البيت من استطاع إليه سبيلًا ) ( آل عمران : 97 ) در اينجا عنوان مستطيع مطرح است و شمول در دايرهء مستطيع است . ولى در عين حال قانون است ، هرچند افراد غير مستطيع از آن خارجند .\r\n","page_name":" 331 ","page_number":331},
  {"content":"\r\n\r\n\r\nتذييل بحث\r\nدر اينجا لازم است دو مطلب را مطرح كنيم :\r\n\r\nمطلب اوّل : فحص در دو مورد مطرح مىشود :\r\nمورد اوّل : بحث عام و خاصّ . و قاعدتاً مطلق و مقيّد هم همين حكم را دارد . مورد دوّم : در باب اصول عمليّه‌اى كه در شبهات حكميّه جريان پيدا مىكنند . « 1 » اصول عمليّه - خواه عقليّه باشند يا شرعيّه - در صورتى در شبهات حكميّه جريان پيدا مىكنند كه فحص صورت گرفته باشد .\r\n\r\n[ كلام مرحوم آخوند 
  ]\r\nمرحوم آخوند مىفرمايد : فحص در ما نحن فيه با فحص در اصول عمليّه تفاوت دارد . توضيح : اصول عمليّه بر دو قسمند : عقليّه و شرعيّه . 1 - اصول عمليّهء عقليّه : يكى از اصول عمليّه عقليّه برائت عقلى است كه دليل آن قاعدهء قبح عقاب بلابيان است . براى جريان اين اصل در يك مورد ، ابتدا بايد احراز كنيم كه آن مورد « بلابيان » است . مثلا در مورد شك در حرمت شرب تتن ، در صورتى مىتوانيم به برائت عقلى تمسك كنيم كه احراز كنيم شرب تتن از موارد « بلابيان » است و دليلى شرعى بر حرمت آن وجود ندارد . و روشن است كه تا وقتى فحص صورت نگرفته و احتمال وجود دليل بر حرمت وجود دارد ، عنوان « بلابيان » احراز نشده است . اصل عقلى ديگر ، اصالة التخيير است كه در دوران بين محذورين جارى مىشود .\r\nاصلًا موضوعش اين است كه امر دائر بين وجوب و حرمت است و دليلى بر تعيين هيچ‌كدام وجود ندارد ، لذا عقل حكم به تخيير مىكند . و اگر دليل بر تعيين يكى از اين دو\r\n\r\n\r\n","description":"","footnote":"\r\n( 1 ) - اما جريان اصول عمليّه در مورد شبهات موضوعيّه ، نيازى به فحص ندارد . حال يا اجماع بر اين معنا دلالت دارد ، يا روايت .\r\n","page_name":" 332 ","page_number":332},
  {"content":"\r\n\r\nوجود داشته باشد ، موضوع اصالة التخيير باقى نمىماند . بنا بر اين اصالة التخيير در صورتى جارى مىشود كه براى ما احراز شده باشد كه دليلى - هرچند امارهء ظنّى معتبر - براى تعيين يكى از دو طرف وجود ندارد و با احتمال وجود دليل ، موضوع اصالة التخيير احراز نشده است . اصل عقلى ديگر ، اصالة الاشتغال است كه در مورد علم اجمالى مطرح است .\r\nعقل مىگويد : « در اطراف علم اجمالى بايد احتياط كرد » . اين حكم عقل ، مقيّد به آنجايى است كه حجت شرعى براى تعيين يكى از دو طرف علم اجمالى نداشته باشيم .\r\nلذا اگر علم اجمالى داشته باشيم كه در روز جمعه ، يا نماز ظهر واجب است يا نماز جمعه ولى احتمال دهيم كه در صورت فحص از دليل ، بتوانيم دليلى بر تعيين يكى از اين دو طرف پيدا كنيم ، در اينجا عقلْ حكم به لزوم احتياط نمىكند ، چون موضوع اصالة الاشتغال احراز نشده است . 2 - اصول عمليّهء شرعيّه : اگرچه در ادلّهء اصول عمليّه شرعيه سخنى از فحص به ميان نيامده « 1 » ولى اجماع قائم شده كه قبل از فحص نمىتوان به اصول عمليّهء شرعيّه مراجعه كرد . پس در مورد شرب تتن ، قبل از فحص و يأس از وجود دليل نمىتوان به برائت شرعيه مراجعه كرد .\r\nو نيز اگر شك كنيم آيا نماز جمعه در عصر غيبت واجب است يا نه ؟ قبل از فحص و يأس از وجود دليل نمىتوانيم به استصحاب مراجعه كرده و وجوب نماز جمعه را استصحاب كنيم . مرحوم آخوند مىفرمايد : فحص در باب عام و خاصّ با فحص در باب اصول\r\n\r\n\r\n","description":"","footnote":"\r\n( 1 ) - در حديث رفع - كه يكى از ادلّهء برائت شرعيّه است - عنوان « ما لا يعلمون » رفع شده است و در دليل حليّت - يعنى « كلّ شىء لك حلال حتّى تعلم ( يا « تعرف » ) أنّه حرام بعينه » - نيز « تعلم » يا « تعرف » مطرح شده و در هيچ‌كدام از اين‌ها سخنى از فحص به ميان نيامده است . در « لا تنقض اليقين بالشك » - كه دليل استصحاب است - نيز بحثى از فحص به ميان نيامده است .\r\n","page_name":" 333 ","page_number":333},
  {"content":"\r\n\r\nعمليّه فرق دارند . فحصى كه در باب اصول عمليّه مطرح است ، فحص از وجود حجّت است و اگر فحص صورت نگيرد ، هيچ‌يك از اصول عمليّه قابل پياده شدن نيستند .\r\nبرائت عقلى پياده نمىشود ، چون با عدم فحص ، احتمال بيان در جاى خودش باقى است . برائت شرعى هم پياده نمىشود ، چون اجماع داريم كه قبل از فحص نمىتوان برائت شرعى را پياده كرد . ساير اصول عمليه نيز همين‌طورند . امّا در مسألهء عام و خاصّ اين گونه نيست ، زيرا ما چه فحص كنيم يا فحص نكنيم حجّتى به نام اصالة العموم داريم . ولى اگر مخصّص در اختيار ما قرار گيرد ، به عنوان حجّت اقوى بر اصالة العموم تقدّم پيدا مىكند . « 1 » بررسى كلام مرحوم آخوند : ما در آنجا كه دليل بر عدم جواز تمسّك به عام در شبههء مصداقيهء مخصّص را مطرح مىكرديم گفتيم : اگر دليلى بخواهد اتصاف به حجّيت پيدا كند ، بايد سه مرحلهء طولى را پشت سر بگذارد : مرحلهء اوّل : اصل ظهور لفظ در يك معنا . يعنى اصل اين كه - مثلًا - لفظ اسد ظهور در حيوان مفترس دارد . براى رسيدن به اين اصل ، بايد به كتاب لغت و عرف مراجعه كرد . مرحلهء دوّم : اصالة الظهور . يعنى متكلّم كه لفظ اسد را در كلام خودش استعمال كرده ، در جايى كه قرينه وجود نداشته باشد ، ظاهر اين است كه مستعمل فيه او همان معناى حقيقى لفظ اسد و همان معنايى است كه لفظ اسد براى آن وضع شده است . مرحلهء سوّم : اصالة التطابق . ما اگرچه دو مرحلهء قبل را پشت سر گذاشته‌ايم ولى احتمال مىدهيم كه متكلّم « رأيت أسداً » را به صورت شوخى مطرح كرده باشد و ارادهء\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 353 و 354\r\n","page_name":" 334 ","page_number":334},
  {"content":"\r\n\r\nجدّى او به آن تعلّق نگرفته باشد . در چنين موردى عقلاء اصل ديگرى دارند به نام « اصالة التطابق بين الإرادتين » ، كه مىگويد : بين ارادهء جدّى و ارادهء استعمالى تطابق تحقّق دارد ، مگر اين كه دليلى بر خلاف آن قائم شود . بنابراين اگر حتى يكى از اين سه مرحله ، كمبود داشته باشد ، دليل نمىتواند اتصاف به حجّيت پيدا كند . سپس گفتيم : « نقشى كه مخصّص در رابطه با دليل عام دارد اين است كه مرحلهء سوّم را از بين مىبرد و الّا « أكرم كلّ عالم » ظهور در معناى عام دارد و اصالة العموم هم اقتضاء مىكند كه در همين معناى عام استعمال شده باشد .\r\nبه‌همين‌جهت تخصيص عام مستلزم مجازيت نيست » . به عبارت ديگر : نقش « لا تكرم زيداً العالم » اين است كه مانع از جريان اصالة التطابق مىشود ، يعنى مىگويد : « أكرم كلّ عالم » در عين اين كه در جميع افراد طبيعت « العالم » استعمال شده ولى مراد استعمالى با مراد جدّى تطابق ندارد و دليل بر عدم تطابق ، وجود « لا تكرم زيداً العالم » است . پس نتيجه اين مىشود كه ما در رابطه با عام هم فحص از مخصّص را لازم مىدانيم ، اگرچه - به تبعيت از مرحوم آخوند - اصالة العموم را مطرح مىكنيم ولى واقعيت اين است كه بحث در رابطه با اصالة التطابق است . به‌همين‌جهت اينجا هم اگر فحص نكنيم حجّتى نداريم و فحص ، براى ما حجّت درست مىكند نه اين كه ما يك حجّتى داريم و از مزاحم اقواى آن فحص مىكنيم . به عبارت ديگر : فحص مىكنيم ببينيم اگر « لا تكرم زيداً » وجود ندارد ، اصالة التطابق را پياده كنيم و پس از پياده كردن آن ، عنوان حجّيت به قامت اين عام بپوشانيم . پس همان‌طور كه اگر در باب اصول عمليه فحص نشود حجّتى وجود ندارد - نه قبح عقاب بلا بيان وجود دارد و نه دليل برائت - در باب عام و خاص هم اگر فحص از مخصّص نكنيم ، حجّتى وجود ندارد ، چون حجّت متقوّم به سه مرحله است و فحص ما در رابطه با مرحلهء اخير خواهد بود و تا زمانى كه اين مرحله ثابت نشود ، حجّتى براى « أكرم كلّ عالم » وجود ندارد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nو - بر خلاف آنچه مرحوم آخوند عقيده داشت - فرقى بين ما نحن فيه و اصول عمليه وجود ندارد .\r\n\r\nمطلب دوّم :\r\nيكى از خصوصيات مسألهء « تمسّك به عامّ قبل از فحص از مخصص » اين بود كه عامّ مورد بحث عامّى باشد كه نه تفصيلًا بدانيم تخصيص برآن عارض شده و نه از اطراف علم اجمالى به تخصيص باشد و الّا ترديدى در عدم جواز تمسّك به عام قبل از فحص از مخصّص وجود نخواهد داشت . ولى در بين كلمات و استدلال‌ها به ادلّه‌اى برخورد مىكنيم كه از آن ادلّه استفاده مىشود كه مورد نزاع - يا يكى از مصاديق آن - جايى است كه علم اجمالى به تخصيص داريم ، به اين معنا كه اجمالًا مىدانيم بعضى از عمومات مولا تخصيص خورده‌اند « 1 » . اين فرض اگرچه از محلّ بحث ما خارج است ولى با توجه به اين كه مورد اين دليلى كه مستدلّ مطرح كرده ، عمومات وارد در كتاب و سنت است ، « 2 » لذا لازم است اين دليل را مورد بحث و بررسى قرار دهيم ، چون در اطراف آن بحث‌هايى صورت گرفته است . « 3 » مستدل مىگويد : اصالة العموم ، قبل از فحص جارى نمىشود . ما علم اجمالى داريم كه براى عمومات و اطلاقاتى كه در كتاب و سنّت وجود دارد ، مخصّصات و مقيّداتى از لسان ائمه عليهم السلام صادر شده است ، كه اگر ما فحص كنيم ، چه‌بسا بسيارى از آنها را پيدا كنيم . سپس مىگويد : محدودهء فحص از مخصّص ، اختصاص به كتب اربعه ندارد ، زيرا\r\n\r\n\r\n","description":"","footnote":"\r\n( 1 ) - مطارح الأنظار ، ص 202\r\n( 2 ) - امّا اصل بحث ما - كه « آيا قبل از فحص از مخصّص مىتوان اصالة العموم را جارى كرد يا نه ؟ » - از مباحث عمومى است و اختصاصى به شرعيات ندارد . اگرچه ما مىخواهيم نتيجهء اين مباحث را در شرعيات استفاده كنيم .\r\n( 3 ) - اين دليل در كلمات مرحوم آخوند مطرح نشده است .\r\n","page_name":" 336 ","page_number":336},
  {"content":"\r\n\r\nروات زمان ائمه عليهم السلام داراى كتابهايى بودند كه روايات را در آن كتابها جمع‌آورى مىكردند ولى دو عامل سبب شد كه بعضى از آن كتابها از بين رفته و حتى در اختيار صاحبان كتب اربعهء حديثى هم قرار نگرفت . به گونه‌اى كه هيچ‌كس نمىتواند ادعا كند كه مجموعهء روايات صادر شده از ائمه عليهم السلام در كتب اربعه وجود دارد : عامل اوّل نبودن امكانات چاپ و تكثير و عامل دوّم سياستهاى خلفاى غاصب وقت بود . آنان از مراجعهء مردم به ائمه عليهم السلام جلوگيرى كرده و براى كسانى كه در درس ائمه عليهم السلام حاضر شده و حديث آنان را منتشر مىكردند ، محدوديت‌ها و مصائبى ايجاد مىكردند و مردم را به سوى مراجع انحرافى - مانند ابو حنيفه و امثال او - سوق مىدادند . در نتيجه ما اگر در كتاب و سنّت به يك عام يا مطلقى برخورد كرديم ، اين علم اجمالى ، مانع از تمسك به اصالة العموم و اصالة الاطلاق است بلكه بايد تفحّص كنيم به اندازه‌اى كه از دستيابى به مخصّص يا مقيّد مأيوس شويم ، زيرا در اطراف علم اجمالى - با اختلاف نظرهايى كه وجود دارد - اصول مخالف با علم اجمالى نمىتواند جريان پيدا كند . وقتى علم اجمالى به نجاست يكى از دو مايع داريم ، نمىتوانيم در هر دو مايع ، استصحاب طهارت يا اصالة الطهارة را پياده كنيم . اصول عقلائيه هم نمىتواند جارى شود ، امارات هم نمىتواند جارى شود . اگر ما علم اجمالى به خمر بودن يكى از دو مايع داريم ، نمىشود يك بيّنه خمر بودن مايع طرف راست را و بيّنه ديگر خمر بودن طرف چپ را نفى كند . بيّنه نمىتواند در مقابل همهء اطراف علم اجمالى بايستد . « 1 » اصالة العموم اگرچه يك اصل عقلايى است و لوازم آن‌هم حجيّت دارد ولى مقام آن از بيّنه و اماره بالاتر نيست . در نتيجه وقتى ما علم اجمالى داريم كه بعضى از عمومات وارد در كتاب و سنّت داراى مقيّد و مخصّص‌هايى هستند ، لازمهء اين علم اجمالى اين است كه در هيچ‌كدام\r\n\r\n\r\n","description":"","footnote":"\r\n( 1 ) - امّا اگر بيّنه‌اى نسبت به يك طرف علم اجمالى قائم شود ، بحث است كه آيا مىتواند علم اجمالى را منحل كند - هرچند به انحلال حكمى - يا نه ؟\r\n","page_name":" 337 ","page_number":337},
  {"content":"\r\n\r\nاز اين عمومات حق تمسّك به اصالة العموم نداشته باشيم ، زيرا اگر در مجموع آنها بخواهيم به اصالة العموم تمسّك كنيم ، با علم اجمالى مخالفت كرده‌ايم و اگر در بعضى بخواهيم به اصالة العموم تمسّك كنيم ، هيچ رجحانى براى آن وجود ندارد . « 1 » بررسى استدلال فوق : در پاسخ اين استدلال گفته شده است : « 2 » اين استدلال ، نمىتواند همهء موارد ادّعاى شما را ثابت كند ، زيرا شما كه علم اجمالى به مخصّص را مطرح مىكنيد ، آيا تعداد مخصّص‌ها برايتان مسلّم است ؟ يعنى آيا مىدانيد كه - مثلًا - هزار تخصيص وجود دارد ، نه كمتر و نه بيشتر ؟ اين مطلبى است كه خلاف واقع و خلاف وجدان است . واقعيت اين است كه علم اجمالى به مخصّص ، به صورت ترديد بين اقلّ و اكثر است . يعنى - مثلًا - مىدانيم كه هزار مخصّص براى اين عمومات متعدّد وجود دارد و احتمال مىدهيم كه زايد بر هزار هم وجود داشته باشد . بالاخره در مقابل اين عمومات ، عدد معيّنى وجود ندارد بلكه آنچه براى ما معلوم است چيزى است كه به نحو اجمال معلوم است و ترديد آن‌هم بين اقلّ و اكثر است . يعنى يك قدر متيقّن دارد و يك زايد مشكوك . در اين صورت ما به مستدلّ مىگوييم : تا زمانى كه شما به اين هزار مخصّص - به عنوان قدر متيقّن - دسترسى پيدا نكرده‌ايد ، علم اجمالى مانع از تمسّك به اصالة العموم مىشود ولى بعد از اين كه هزار مخصّص پيدا شد ، وقتى با يك عامّ برخورد كنيم و احتمال بدهيم كه مخصّصى غير از اين هزار مخصّص وجود داشته باشد ، چرا نتوانيم به اصالة العموم تمسّك كنيم ؟ در اينجا علم اجمالى وجود ندارد . بلكه علم اجمالى به يك قدر متيقّن و يك زايد مشكوك انحلال پيدا كرده است . ولى ما مىگفتيم : چون اصالة العموم يك اصل عقلايى است ، عقلاء مىگويند : در\r\n\r\n\r\n","description":"","footnote":"\r\n( 1 ) - مطارح الأنظار ، ص 202\r\n( 2 ) - فوائد الاصول ، ج 1 ، ص 543\r\n","page_name":" 338 ","page_number":338},
  {"content":"\r\n\r\nهر موردى كه احتمال تخصيص بدهيد ، تا زمانى كه فحص از مخصّص نكنيد ، نمىتوانيد به اصالة العموم تمسّك كنيد . در نتيجه دليل شما فقط در مورد قدر متيقّن ، مدعا را ثابت مىكند ، امّا در مورد زايد بر قدر متيقن نمىتواند جلوى تمسّك به اصالة العموم را بگيرد . دفاع مرحوم نائينى از مستدلّ : مرحوم نائينى در مقام دفاع از مستدلّ مىفرمايد : اين گونه نيست كه هرجا يك علم اجمالى وجود دارد و در اين علم اجمالى ترديد بين اقلّ و اكثر مطرح است ، اين علم اجمالى ، به يك قدر متيقّن و يك زايد مشكوك انحلال پيدا كند . بلكه موارد آن فرق مىكند . ايشان ابتدا به عنوان مقدّمه مىفرمايد : مسألهء علم اجمالى ، مانند قضيهء منفصلهء مانعة الخلوّ است . قضيهء منفصلهء مانعة الخلوّ ، در واقع دو قضيهء حمليّه است . باطن قضيهء « زيدٌ إمّا أن يكون في الدار و إمّا أن يكون في المدرسة » دو قضيهء « زيد في الدار » و « زيد في المدرسة » است ولى با توجه به اين كه ما نمىدانيم كه آيا زيد در دار است يا در مدرسه ؟ و به حسب واقع هم يا در دار و يا در مدرسه است ، لذا ترديد خود را با كلمهء إمّا و امثال آن مطرح مىكنيم . موارد علم اجمالى نيز همين‌طور است . وقتى ما علم اجمالى به خمر بودن يكى از دو مايع داريم ، در واقع دو قضيّه داريم : يكى « هذا المائع خمر » و ديگرى « ذاك المائع خمر » مىباشد . ولى چون ترديد داريم و نمىدانيم كدام يك از اين دو مايع خمر است ؟ لذا مىگوييم : « هذا المائع خمر أو ذاك المائع خمر » . اين مسئله ، كلّيت دارد و فرقى نمىكند كه در علم اجمالى ترديد بين متباينين باشد يا بين اقلّ و اكثر . پس از بيان مقدّمه فوق مىفرمايد : علم اجمالى بين اقلّ و اكثر به دو صورت تصوّر مىشود : صورت اوّل : جايى است كه علم اجمالى اصالت ندارد بلكه ما دو قضيه داريم كه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nيكى متيقّن و ديگرى مشكوك است و انضمام اين دو با يكديگر و ملاحظهء مجموع آن دو براى ما علم اجمالى درست مىكند . پس اصالت ، مال آن دو قضيّه است . مثل اين كه شما علم اجمالى داشته باشيد كه يا پنج تومان به رفيق خود بدهكاريد و يا ده تومان . در اينجا دو قضيهء حمليه وجود دارد كه اصالت مال آنهاست : يكى قضيهء حمليهء متيقّنه است و آن اين است كه شما يقين داريد كه پنج تومان به رفيق خود بدهكاريد . قضيّهء ديگر ، قضيهء حمليهء مشكوكه است و آن اين است كه شما نسبت به پنج تومان ديگر شك داريد كه آيا به رفيق خود بدهكاريد يا نه ؟ وقتى اين دو را به هم ضميمه كنيد ، . هر دو را بايد با ديد واحدى نگاه كنيد . مىگوييد : ما علم اجمالى داريم كه يا پنج تومان به رفيق خود بدهكاريم يا ده تومان . مرحوم نائينى مىفرمايد : در اين گونه موارد ما نيز - مانند كسى كه بر مستدل اشكال مىكرد - مسألهء انحلال را مطرح كرده و مىگوييم : در اينجا علم اجمالى نسبت به قدر متيقن نقش دارد ولى نسبت به زايد بر قدر متيقن نقشى ندارد و اصالة البراءة جريان پيدا مىكند . صورت دوّم : جايى است كه معلوم بالاجمال داراى عنوانى است كه ما از طريق آن عنوان به معلوم بالاجمال اشاره مىكنيم . و نسبت اين عنوان به اقلّ و اكثر به طور مساوى است . اين گونه نيست كه نسبت آن به اقلّ ، قطعى باشد و به اكثر ، مشكوك باشد . مثل اين كه ما بدانيم به زيد پنج يا ده تومان مديون هستيم و مقدار دين را در دفتر خود نوشته‌ايم ولى در اختيار ما نيست . « 1 » اينجا هم - مانند فرض اوّل - مسألهء اقلّ و اكثر مطرح است ولى خصوصيتى كه دارد اين است كه علم اجمالى در اينجا اصالت دارد يعنى آنچه اوّلًا و بالذات براى ما معلوم است اين است كه ما « مبلغ ثبت شده در دفتر » را به زيد مديون هستيم . ولى ترديد ما در اين است كه آيا آنچه در دفتر است پنج تومان است يا ده تومان ؟ معلوم\r\n\r\n\r\n","description":"","footnote":"\r\n( 1 ) - هرچند اگر در اختيار ما هم باشد ، در اين بيان ايشان فرقى نمىكند ولى براى روشن‌تر بودن مثال ، فرض مىكنيم دفتر در اختيار ما نيست .\r\n","page_name":" 340 ","page_number":340},
  {"content":"\r\n\r\nبالاجمال ما عبارت از « دين ثبت شده در دفتر » است و اين نسبتش به پنج تومان و ده تومان مساوى است . اين‌طور نيست كه پنج تومان قدر متيقّن و ده تومان مشكوك باشد ، بلكه آنچه در دفتر است يا پنج تومان است و يا ده تومان . اگر پنج تومان باشد ، دين ما هم پنج تومان است و اگر ده تومان باشد ، دين ما هم ده تومان است . مرحوم نائينى مىفرمايد : در چنين مواردى نمىتوان گفت : « چون آنچه در دفتر است ، مردّد بين پنج و ده تومان است ، ما پنج تومان را به عنوان قدر متيقّن گرفته و در پنج تومان ديگر - همانند فرض اوّل - اصالة البراءة را جارى مىكنيم » ، زيرا ما علم داريم كه ذمّهء ما اشتغال دارد به آنچه در دفتر مضبوط است و تا زمانى كه ده تومان را نپردازيم ، فراغت ذمّه براى ما حاصل نشده است . سپس مىفرمايد : ما نحن فيه از اين قبيل است ، زيرا مبناى استدلال بر اين نبود كه ما علم اجمالى داريم كه اين عمومات و مطلقات ، مخصّص‌هايى دارند . بلكه عنوان در كار بود . مستدل مىگفت : علم اجمالى داريم كه اين عمومات داراى مخصّص‌هايى هستند كه آن مخصّص‌ها در كتب روايى ثبت شده است . كتب روايى در اينجا همانند « دفتر » و مخصّص‌ها همانند « ما في الدفتر » مىباشند . اينجا نمىتوان مسألهء انحلال علم اجمالى را مطرح كرد . حق نداريم بگوييم : « بعد از آنكه هزار مخصّص را - به صورت قدر متيقّن - پيدا كرديم ، مخصّص زايد براى ما مشكوك است » ، بلكه علم اجمالى ما را وادار مىكند كه مخصّص را تا حد اكثر فحص كنيم . « 1 » اشكال بر مرحوم نائينى رحمه الله : امام خمينى رحمه الله دو جواب از كلام مرحوم نائينى مطرح كرده‌اند : 1 - جواب نقضى : « ما في الدفتر » به عنوان علامت و خصوصيتى براى دين است و آيه و روايتى براى آن قائم نشده است . و تمام ديون داراى خصوصياتى - از جهت\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 542 - 546\r\n","page_name":" 341 ","page_number":341},
  {"content":"\r\n\r\nزمان ، مكان ، غايت و . . . - مىباشند ، مثلًا اگر شما مىدانيد كه ماه اوّل پولى را از رفيقتان قرض كرده‌ايد و آن پول مردّد بين پنج يا ده تومان است « 1 » و طبق بيان شما ( مرحوم نائينى ) خصوصيت آن دين اين بود كه در دفتر ثبت شده است ، خصوصيت اين دين هم اين است كه اجمالًا مىدانيم روز اوّل ماه تحقّق يافته است و پيداست كه نسبت اين دين به اقلّ با نسبت آن به اكثر مساوى است . آيا بين اين مثال با مثال مرحوم نائينى فرقى وجود دارد ؟ مثال ايشان علم اجمالى به ثبوت دين در دفتر و اين مثال ، علم اجمالى به تحقّق دين در اوّل ماه است . از جهت مكانى نيز همين‌طور است ، مثل اين كه اجمالًا بدانيم در سفر مشهد ، پولى از رفيقمان قرض كرده‌ايم ولى نمىدانيم آن پول پنج تومان بوده يا ده تومان . اينجا هم نمىتوانيم بگوييم : « آنچه در سفر مشهد گريبان ما را گرفته ، مردّد بين اقلّ و اكثر است و نسبت اين دين - با اين خصوصيت - به اقلّ و اكثر مساوى است . بالاخره در تمام مواردى كه مسألهء دين مطرح است ، خصوصيتى در رابطه با دين وجود دارد . در اين صورت چه فرقى بين خصوصيت « ما في الدفتر » با اين خصوصيّات وجود دارد ؟ اگر شما ( مرحوم نائينى ) بخواهيد در مورد خصوصيت « ما في الدفتر » احتياط را واجب كنيد ، لازمه‌اش اين است كه در تمام موارد ديون مردّد بين اقلّ و اكثر كه اقلّ خالى از يك خصوصيت معلوم نيست ، احتياط را واجب بدانيد ، در حالى كه شما ملتزم به چنين چيزى نيستيد . 2 - جواب حلّى : عنوانى كه متعلّق علم اجمالى قرار مىگيرد ، بر سه قسم است : قسم اوّل : معلوم بالاجمال ، در لسان شرع ، مستقيماً موضوع براى حكمى - تكليفى يا وضعى - از احكام شرعيه واقع شده است ولى مكلّف مستقيماً نمىتواند آن را ايجاد كند بلكه از طريق سببش قادر بر ايجاد آن مىباشد . به عبارت ديگر : معلوم بالاجمال در اينجا « مقدور با واسطه » است . و همين مقدور بودن\r\n\r\n\r\n","description":"","footnote":"\r\n( 1 ) - توجه : فرض مسئله - هم در اينجا و هم در كلام مرحوم نائينى - بايد در جايى باشد كه مسألهء مدّعى و منكر وجود نداشته باشد . جايى كه دائن ادعاى اكثر و مديون ادعاى اقل كند ، از محل بحث ما خارج است .\r\n","page_name":" 342 ","page_number":342},
  {"content":"\r\n\r\nبالتسبيب براى تعلّق حكم به آن كفايت مىكند . مثال : در باب طهارت ، اگر طهارت را نفس وضو و غسل و تيمم ندانيم بلكه طهارت را عبارت از حالت نفسانى معنوى - كه بعد از وضو و غسل و تيمم حاصل مىشود - بدانيم ، « 1 » مىتوانيم روايت « لا صلاة إلّا بطهورٍ » را به عنوان مثال براى قسم اوّل بدانيم . « لا صلاة إلّا بطهورٍ » متصدّى بيان حكم وضعى « شرطيت طهارت براى صلاة » است . شارع مقدّس طهارت را به عنوان شرط براى صلاة جعل كرده است . بر اين اساس اگر وضوى كاملى تحقّق پيدا كند ، طهور - كه شرط شرعى صلاة است - تحقّق پيدا كرده است . حضرت امام خمينى رحمه الله مىفرمايد : حال اگر در مورد بعضى از شرايط يا اجزاء وضو - به صورت اقلّ و اكثر - براى ما ترديد حاصل شد و ندانستيم كه آيا با نبودن فلان خصوصيت ، وضو صحيح است يا نه ؟ بدون هيچ ترديدى بايد احتياط كنيم ، زيرا اين همان عنوان شك در محصِّل است . شكّ در محصِّل به اين معناست كه مأمور به ، امر واحد بسيط متولّد از شىء ديگر باشد و آن شىء ديگر ، اگر مركّب بود و مردّد بين اقلّ و اكثر ، چنانچه ما اكثر را مراعات نكنيم و جزء يا شرط مشكوك را انجام ندهيم ، شك مىكنيم كه آيا آن امر واحد بسيط - يعنى طهارت كه شرطيت براى صلاة دارد و از وضوى كامل صحيح حاصل مىشود - تحقق پيدا كرده يا نه ؟ و طبق قاعدهء عقليّه بايد شرط را احراز كنيم تا بتوانيم حكم كنيم كه ذمّهء ما نسبت به مشروط بر طرف شده است . قسم دوّم : آن است كه معلوم بالاجمال ، در لسان شرع مستقيماً موضوع براى حكمى - تكليفى يا وضعى - از احكام شرعيه واقع شده و مكلّف مستقيماً مىتواند آن را ايجاد كند . و به عبارت ديگر : معلوم بالاجمال ، « مقدور بلاواسطه » است . مثال : در مورد ( أقيموا الصلاة ) اگر شك كنيم آيا سوره جزئيت دارد يا نه ؟ در\r\n\r\n\r\n","description":"","footnote":"\r\n( 1 ) - ما فعلًا كارى به درستى يا نادرستى اين نظريه نداريم . شايد آنچه در بعضى روايات وارد شده كه « الوضوء نورٌ » مؤيّد همين معنا باشد .\r\n","page_name":" 343 ","page_number":343},
  {"content":"\r\n\r\nاينجا احتمال اين كه صلاة ، يك امر متحصّل از اين حركات و سكنات و اعمال و افعال باشد ، وجود ندارد . « معراج المؤمن » و « قربان كلّ تقي » بودن و امثال اين‌ها ، از آثار صلاة است و الّا مأمور به در باب نماز ، عبارت از اين مجموعهء مركّب است كه قدرت مكلّف مستقيماً به آن تعلّق مىگيرد . در چنين جايى اگر ترديد بين اقلّ و اكثر واقع شد ، اين همان دوران بين اقلّ و اكثر ارتباطى است كه در مباحث اشتغال مطرح مىشود و محلّ بحث است . و در اين مورد بعضى قائل به جريان اصالة البراءة مىباشند و بعضى اصالة الاشتغال را پياده مىكنند و بعضى - مانند مرحوم آخوند - معتقدند برائت عقليه جارى نمىشود ولى برائت شرعيه جارى مىشود . « 1 » قسم سوّم : جايى است كه معلوم بالاجمال ، در لسان شرع مستقيماً موضوع براى حكمى از احكام شرعيه واقع نشده باشد ولى يكى از مقارنات يا ملازمات موضوعِ حكمِ شرعى باشد . در اين قسم ما ( امام خمينى رحمه الله ) با مرحوم نائينى بحثى كبروى داريم و آن اين است كه علم اجمالى مانند باب استصحاب است . همان‌طور كه مستصحب بايد يا حكم شرعى باشد و يا متعلّق حكم شرعى قرار گرفته باشد ، علم اجمالى هم در صورتى منجّزيت دارد و احتياط را به گردن ما مىاندازد كه يا به خود تكليف تعلّق گرفته باشد « 2 » و يا به موضوعِ يك اثر شرعى تعلّق بگيرد . « 3 » امّا در جايى كه معلوم بالاجمال ، نه حكم شرعى و نه موضوع براى حكم شرعى است ، بلكه تنها ارتباطش با موضوع حكم شرعى ، مقارن بودن يا ملازم بودن « 4 » با حكم شرعى باشد ، اين علم اجمالى نمىتواند\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 228 و 235\r\n( 2 ) - مثل علم اجمالى به وجوب نماز ظهر يا نماز جمعه ، كه احتياط در اتيان هر دو است .\r\n( 3 ) - مثل علم اجمالى به خمر بودن يكى از دو مايع معيّن ، كه احتياط در اجتناب از هر دو است .\r\n( 4 ) - ملازمه بالاتر از مقارنه است ، زيرا در ملازمه اتحاد حكمين شرط نيست بلكه مقتضاى ملازمه اين است كه ملازم دوّم ، محكوم به حكمى كه در مقام عمل غير قابل اجتماع با ملازم اوّل است نباشد . مثلًا اگر يكى از متلازمين بخواهد واجب باشد ، ديگرى نمىتواند حرام باشد ، ولى اگر ملازم دوّم مستحب يا مباح بود مانعى ندارد .\r\n","page_name":" 344 ","page_number":344},
  {"content":"\r\n\r\nمنجّزيت داشته باشد . اكنون به سراغ مطلبى كه مرحوم نائينى مطرح كردند مىآييم : مرحوم نائينى فرمودند : « اگر انسان دين خود را در دفتر ثبت نكرده باشد ، چنانچه آن دين ، مردّد بين اقلّ و اكثر بشود ، بايد نسبت به اكثر ، اصل برائت را جارى كرد و اگر دين را در دفتر ثبت كرده و فعلًا دفتر در اختيار او نيست ، بايد نسبت به اكثر ، احتياط كرده و اكثر را بپردازد » . ما ( امام خمينى رحمه الله ) به مرحوم نائينى مىگوييم : عنوان « ما في الدفتر » موضوع براى حكم شرعى نيست . آنچه در اينجا مطرح است وجوب اداء دين است « 1 » كه « وجوب » به عنوان حكم شرعى و « اداء دين » به عنوان موضوع براى حكم شرعى است و « ثبت در دفتر » هيچ نقشى در وجوب اداء دين يا در اصل دين ندارد . دين ، خواه در دفتر ثبت شود يا ثبت نشود ، اشتغال ذمّه و وجوب اداء در جاى خود محفوظ است .\r\nپس « ما في الدفتر » چه نقشى مىتواند داشته باشد ؟ چرا اين علم اجمالى مسئله را تغيير دهد و جريان برائت در اكثر را به وجوب احتياط نسبت به اكثر تبديل كند ؟ در ما نحن فيه - كه مسألهء عمومات و اطلاقات مطرح است - نيز همين‌طور است ، اصالة العموم يك اصل عقلايى است و مبناى اصالة العموم ، عبارت است از بناء عقلاء بر تمسّك به عموم . و از نظر عقلاء ، آنچه مانع از جريان اصالة العموم مىشود ، عبارت از علم اجمالى به وجود مخصّصات است ، نه علم اجمالى به وجود مخصّصات در كتبى كه در اختيار ماست . « بودن در كتب » نمىتواند مانع از جريان اصالة العموم باشد . و اين علم اجمالى به وجود مخصّصات - كه مانع از جريان اصالة العموم است - همانند علم اجمالى به اصل دين است . نسبت به قدر متيقن از مخصّصات ، اصالة العموم كنار مىرود ولى نسبت به زائد از قدر متيقن ، چيزى نداريم كه بتواند اصالة العموم را كنار بزند .\r\n\r\n\r\n","description":"","footnote":"\r\n( 1 ) - آن‌هم در صورتى است كه دائن مطالبه كند و مديون قدرت بر اداء داشته باشد .\r\n","page_name":" 345 ","page_number":345},
  {"content":"\r\n\r\nنكته : فرض مسئله در جايى بود كه انسان دين خود را در دفتر ثبت كرده و دفتر در اختيار انسان نيست و يا - اگر در اختيار اوست - بررسى آن مشكل است ، امّا اگر به صورتى باشد كه به مجرّد باز كردن دفتر و كمى تفحّص بتواند مقدار دين را بدست آورد ، ما حرفى بالاتر از مرحوم نائينى مىگوييم و آن اين است كه اگر علم اجمالى هم در كار نباشد بلكه شبههء بدويه مطرح باشد و شما احتمال مديون بودن را بدهيد ولى مىدانيد كه اگر مديون باشيد در دفتر نوشته‌ايد و مراجعه به دفتر هم براى شما محظورى ندارد ، در اينجا با وجود اين كه علم اجمالى در كار نيست و شبهه به صورت شبههء موضوعيه است و فقهاء و اصوليين در شبههء موضوعيّه فحص را لازم نمىدانند ، امّا در عين حال بزرگان در اينجا فحص را لازم مىدانند ، زيرا با كمترين فحص ، مسئله براى ما روشن مىشود . و اصولًا در شبهات موضوعيه چنانچه با مختصرى فحص ، مسئله - نفياً يا اثباتاً - براى انسان روشن شود ، فحص لازم است . بله ، يك مورد استثناء دارد و آن باب نجاسات است . در آنجا دليل خاص بر عدم لزوم فحص داريم . و آن دليل عبارت از صحيحهء ثانيهء زراره در باب استصحاب است . زراره از امام عليه السلام سؤال مىكند : اگر شك كنم كه نجاستى به لباس من اصابت كرده است ، آيا فحص بر من واجب است ؟ حضرت فرمودند : خير . « 1 » معناى سؤال زراره اين است كه اگر يك نگاهى به لباسم بيندازم مسئله براى من روشن مىشود . و نتيجهء پاسخ امام عليه السلام اين است كه در باب نجاسات حتى كمترين فحص هم لازم نيست . هرچند به مجرّد نگاه كردن مسئله براى انسان روشن شود . « 2 »\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ( باب 37 من أبواب النجاسات ، ح 1 )\r\n( 2 ) - مناهج الوصول إلى علم الاصول ، ج 2 ، ص 280 و 281 و معتمد الاصول ، ج 1 ، ص 307 - 309 و تهذيب الاصول ، ج 1 ، ص 499 و 500\r\n","page_name":" 346 ","page_number":346},
  {"content":"\r\n\r\nنتيجهء بحث : از آنچه گفته شد معلوم گرديد كه كلام مستدلّ - كه مىخواست از طريق علم اجمالى لزوم فحص را ثابت كند - ناتمام است و دفاع مرحوم نائينى از مستدلّ هم نتوانست استدلال او را ثابت كند . در نتيجه مسألهء لزوم فحص ، از همان راهى كه ما مطرح كرديم ثابت مىشود . حاصل آن راه اين است كه نسبت به قدر متيقّن از مخصّصات ، لزوم فحص ثابت است ، امّا نسبت به زائد بر قدر متيقن ، چاره‌اى جز مراجعه به اصالة العموم نيست و دليلى بر لزوم فحص نداريم .\r\n\r\n","description":"","footnote":"","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n\r\nخطابات شفاهى\r\n\r\nعنوان بحث : [ آيا خطابات شفاهى مخصوص موجودين در جلسهء خطاب است يا شامل غير مشافهين نيز مىشود ؟ 
  ]\r\nدر كتب اصولى مسأله‌اى به اين عنوان مطرح شده است كه آيا خطابات شفاهى - مثل  ( يا أَيُّهَا الَّذِينَ آمَنُوا ) *  - مخصوص موجودين در جلسهء خطاب است يا شامل غير مشافهين نيز مىشود ؟ غير مشافهين دو دسته‌اند : 1 - مكلّفينى كه در زمان خطاب وجود دارند ولى در جلسهء خطاب حضور ندارند . 2 - كسانى كه در زمان خطاب وجود ندارند و در زمان‌هاى بعدى وجود پيدا كرده و شرايط تكليف را پيدا مىكنند .\r\n\r\nكلام مرحوم آخوند\r\nايشان مىفرمايد : در مورد محلّ بحث ، سه احتمال وجود دارد : احتمال اوّل : محلّ بحث اين باشد كه آيا همان‌طور كه موجودين را مىتوان مكلّف قرار داده و بعث و زجرى نسبت به آنان مطرح كرد ، كسانى كه بالفعل وجود ندارند و در آينده وجود پيدا مىكنند را نيز مىتوانيم مكلّف قرار داده و الآن بعث و زجرى نسبت به آنان داشته باشيم ؟ اين احتمال داراى دو خصوصيت است :\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n1 - بنابراين احتمال ، روى عنوان « خطاب شفاهى » تكيه نشده است بلكه محور بحث عبارت از تكليف است ، به هر صورتى كه باشد ، خواه به صورت خطاب باشد ، مثل ( يا أيّها الذين آمنوا ) و خواه به صورت غير خطاب ، مثل ( للّه على الناس حجّ البيت من استطاع إليه سبيلًا ) . « 1 » 2 - طبق اين احتمال ما دو فرض بيشتر نداريم : يكى موجودين در زمان تكليف و ديگرى معدومين . امّا در مورد موجودين در زمان تكليف ، بين كسانى كه در جلسهء صدور حكم حاضر بوده‌اند با كسانى كه حضور نداشته‌اند ، فرقى وجود ندارد . چون بر اساس اين احتمال ، روى خطاب تكيه نشده بلكه روى تكليف تكيه شده است و حضور يا عدم حضور مكلّف ، دخالتى در تكليف ندارد . « 2 » مرحوم آخوند مىفرمايد : نزاع روى اين احتمال يك نزاع عقلى است و حاكم در اين مسئله عبارت از عقل است و مسئله جزء مسائل عقليه‌اى مىشود كه در علم اصول مورد بحث قرار مىگيرند ، مثل مسألهء مقدّمهء واجب و اجتماع امر و نهى و . . . احتمال دوّم : محلّ بحث را عنوان « مخاطبه » قرار داده و مسئله را عقلى فرض كنيم . به اين كيفيت كه به سراغ عقل رفته و از عقل سؤال كنيم : آيا گفتگو كردن - به صورت حقيقى و واقعى - با كسى كه بالفعل وجود ندارد و در آينده وجود پيدا مىكند ، عقلًا امكان دارد ؟ در اين احتمال نيز دو خصوصيت وجود دارد : 1 - محور اين احتمال عبارت از « مخاطبه » است نه تكليف . و عنوان « خطابات شفاهى » - كه در كتب اصول مطرح است - به اين احتمال نزديك است . و بر اين اساس ، محلّ نزاع اختصاص به ادلّه‌اى پيدا مىكند كه به عنوان مخاطبه - مثل ( يا ايّها\r\n\r\n\r\n","description":"","footnote":"\r\n( 1 ) - آل عمران : 97\r\n( 2 ) - به‌همين‌جهت در مورد قاعدهء قبح عقاب بلا بيان ، آنچه ملاك قبح عقاب است ، « بلا بيان » است نه « بلا حضور المكلّف في مجلس ثبوت الحكم » .\r\n","page_name":" 350 ","page_number":350},
  {"content":"\r\n\r\nالذين آمنوا ) - حكم را بيان كرده است و شامل غير آن نمىشود . 2 - طبق اين احتمال ، مسألهء مورد بحث ، اختصاص به معدومين ندارد ، بلكه در مورد كسانى كه در زمان خطاب وجود دارند ولى در جلسهء خطاب حاضر نيستند نيز اين بحث مطرح مىشود كه آيا عقلًا مىتوان آنان را - با صدايى كه به گوش آنان نمىرسد - مورد خطاب حقيقى قرار داد ؟ احتمال سوّم : اين است كه بگوييم : در ( يا أيّها الذين آمنوا ) و امثال آن دو كلمه وجود دارد : 1 - كلمهء ( يا ) ، كه دلالت بر خطاب و ندا دارد و ندا معنايش اين است كه مخاطب را مورد توجّه قرار دهيم و لازمهء خطاب اين است كه : اوّلًا : مخاطب وجود داشته باشد .\r\nثانياً : در مجلس تخاطب حضور داشته باشد . 2 - الذين آمنوا ) كه عنوان مخاطبين است . اين عنوان ، عنوانى نيست كه اختصاص به حاضرين در مجلس خطاب داشته باشد و حتى اختصاص به موجودين در زمان خطاب هم ندارد بلكه تمام كسانى را كه بعد از زمان خطاب - تا روز قيامت - هم وجود پيدا مىكند و شرايط تكليف در آنان حاصل مىشود ، نيز شامل مىشود . در نتيجه ما در اينجا دو ظهور متضاد داريم : يكى ظهور ادات خطاب در اعتبار آن دو خصوصيتى كه در مخاطب معتبر است و ديگرى ظهور عنوان مخاطبين در شمول نسبت به غائبين و معدومين . بحث در اين است كه كدام يك از اين دو ظهور - كه هر دو استناد به لغت دارند - اقوا از ديگرى است و قرينه براى تصرف در ديگرى مىشود ؟ آيا ظهور ادات خطاب اقواست و ( الذين آمنوا ) را منحصر به حاضرين در مجلس خطاب مىكند ؟ يا اين كه ظهور ( الذين آمنوا ) اقواست و دو خصوصيت معتبر در ادات خطاب را كنار مىزند ؟ مرحوم آخوند مىفرمايد : اگر مسئله به اين صورت مطرح شود ، مسأله‌اى لغوى\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nخواهد بود ، زيرا بايد از لغت سؤال كنيم كه كدام يك از اين دو ظهور اقوا از ديگرى و قرينه براى تصرف در ديگرى است ؟ « 1 » بررسى كلام مرحوم آخوند : ما با مرحوم آخوند چند بحث داريم : بحث اوّل : ما قبول داريم كه بنا بر دو احتمال اوّل ، مسئله عقلى است ولى بايد توجه داشت كه مسألهء عقلى بر دو قسم است : بديهى و نظرى . قسم اوّل : جايى است كه مسألهء عقلى به قدرى بديهى و روشن است كه هيچ عاقلى نمىتواند با آن مخالفت كند . قسم دوّم : جايى است كه مسألهء عقلى ، از مسائل عقلى نظرى است ، يعنى در عين اين كه عقل بايد به آن حكم كند ، مورد اختلاف واقع شده است . بعضى مىگويند :\r\n« عقل ، چنين حكمى دارد » و بعضى مىگويند : « عقل ، چنين حكمى ندارد » ، مثلًا در مسألهء مقدّمهء واجب ، نزاع در اين بود كه آيا بين وجوب شرعى ذى المقدّمه و وجوب شرعى مقدّمه ، ملازمه‌اى عقلى تحقق دارد يا نه ؟ در پاسخ به اين سؤال بعضى از محققين مىگفتند : « عقل ما وجود چنين ملازمه‌اى را درك مىكند » .\r\nبعضى ديگر اين مسئله را انكار مىكردند و مىگفتند : « عقل ما وجود چنين ملازمه‌اى را درك نمىكند . و آن مقدارى كه براى مقدّمه ثابت است ، يك لزوم عقلى است » . آنچه در علم اصول مىتواند مطرح باشد ، مسائل عقلى نظرى است . در حالى كه اگر ما مسئله را به يكى از دو صورت اوّل مطرح كنيم ، مسئله از مسائل عقلى بديهى خواهد شد و ديگر نمىتواند اختلافى باشد و به عنوان محلّ نزاع مطرح باشد . هيچ عقلى حكم نمىكند كه معدوم - در حال معدوم بودنش - بتواند مكلّف واقع شود و بعث\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 354 و 355\r\n","page_name":" 352 ","page_number":352},
  {"content":"\r\n\r\nو زجر فعلى در مورد او تحقّق پيدا كند . و نيز هيچ عقلى حكم نمىكند كه معدوم - در حال معدوم بودنش - بتواند مورد خطاب حقيقى واقع شود . « 1 »\r\n\r\nكلام بعضى از حنابله :\r\nصاحب فصول رحمه الله از بعضى از علماى حنبلى مطلبى را حكايت كرده كه از آن استفاده مىشود محلّ نزاع يكى از دو احتمال اوّل است . و عجيب‌تر اين كه بعض حنابله قول به جواز را هم اختيار كرده و مىگويد : هيچ مانعى ندارد كه معدوم - با وصف معدوم بودنش - مكلّف واقع شود و مخاطب به خطاب حقيقى قرار گيرد . بعض حنابله به آيهء شريفهء ( إنّما أمره إذا أراد شيئاً أن يقول له كُن فيكون ) « 2 » استناد كرده مىگويد : ما از اين آيه استفاده مىكنيم كه خداوند وقتى ايجاد چيزى را اراده كند ، تكليفى - آن‌هم در لباس خطاب - به وسيلهء « كُنْ » به آن متوجّه مىكند . و در حالى كه اين تكليف متوجه آن چيز مىشود ، آن چيز معدوم است و بعد از توجه تكليف وجود پيدا مىكند ، آن‌هم با تعقّب ، كه فاء برآن دلالت مىكند . در نتيجه تكليف معدوم و خطاب به معدوم هيچ مانعى ندارد . « 3 » اشكالات كلام بعض حنابله : اشكال اوّل : اگر مسئله ، يك مسألهء عقلى است ، چه معنا دارد كه انسان به كتاب و سنّت استناد كند ؟ در مسائل عقليه نمىتوان به نقليّات - حتى كتاب اللّه - استناد كرد . زيرا قرآن اگرچه سندش قطعى است ولى دلالت آن - در بسيارى از موارد - ظنّى است و حجّيت\r\n\r\n\r\n","description":"","footnote":"\r\n( 1 ) - البته به صورت مجازى و تخيّلى مىتوان چنين كارى كرد ولى بحث ما در مورد خطاب حقيقى است .\r\n( 2 ) - يس : 82\r\n( 3 ) - الفصول الغرويّة في الاصول الفقهيّة ، ص 179 و 183\r\n","page_name":" 353 ","page_number":353},
  {"content":"\r\n\r\nظواهر كتاب به اين معنا نيست كه ما براى يك مسألهء عقلى به ظاهر كتاب تمسّك كنيم . اشكال دوّم : اين آيهء شريفه در مقام تكوين است . ( أراد اللّه ) يعنى خداوند چيزى را به ارادهء تكوينيه اراده كند . و هنگامى كه ارادهء تكوينيّهء خدا به ايجاد چيزى تعلّق بگيرد ، اين گونه نيست كه مانند عالم تشريع بيايد خطابى را مطرح كند . ( كُنْ ) در آيهء شريفه‌اى كه به آن استدلال كرده‌اند ، مانند ( أقم ) در آيهء شريفهء ( أقم الصلاة ) نيست .\r\nاصولًا مسألهء تكوينيات را نمىتوان با مسألهء تشريعيات - كه در آنها تكليف و موافقت و مخالفت مطرح است - مقايسه كرد . اشكال سوّم : اين آيه يك معناى كنايى دارد . يكى از خصوصيات ارادهء تكوينيهء خداوند اين است كه تخلّف مراد از ارادهء تكوينيهء ممتنع است ، به خلاف ارادهء تشريعيّهء خداوند - مثل ( أقيموا الصلاة ) - كه تخلّف‌پذير است . بعضى نماز را اقامه مىكنند و بعضى اقامه نمىكنند . آيهء شريفه به تعبير كنايى مىخواهد اين معنا را افاده كند كه ارادهء تكوينيهء خداوند تخلّف بردار نيست و الّا قول و خطابى در كار نيست . آنچه در عالم تكوين وجود دارد ، ارادهء خداوند و تحقّق مراد بدون تخلّف است . به عبارت ديگر : آيهء شريفه ، از باب ذكر لازم و ارادهء ملزوم است و در معناى ظاهرى خودش استعمال نشده و مانند ساير كنايات است . « زيد كثير الرّماد » معنايش اين است كه زيد شخص سخاوتمند و مهمان دوستى است نه اين كه واقعاً در خانه‌اش خاكستر زيادى وجود داشته باشد . به‌همين‌جهت صدق و كذب در استعمالات كنايى در رابطه با همان معناى كنايى مطرح است ، نه در رابطه با معناى حقيقى . در نتيجه اين استدلال بعضى از علماى حنابله ، درست نيست و ما را ملزم نمىكند كه محلّ نزاع را يكى از دو احتمال اوّل - از سه احتمالى كه مرحوم آخوند مطرح كردند - قرار دهيم .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nبحث دوّم : ما قبول داريم كه بنا بر احتمال سوّم ، مسئله مورد بحث ، مسأله‌اى لغوى مىشود و هيچ مانعى از طرح مسائل لغوى در علم اصول نمىبينيم ، چون نظايرى براى آن داريم . مثلًا بحث در مورد اين كه « آيا هيئت افعل دلالت بر وجوب مىكند ؟ » و « آيا هيئت لا تفعل دلالت بر حرمت مىكند ؟ » و « آيا جمع محلى به ال دلالت بر عموم مىكند ؟ » و امثال اين‌ها ، از مسائل مربوط به لغت هستند كه در علم اصول مورد بحث قرار گرفته‌اند . ولى بحث ما اين است كه اگر ما نحن فيه بخواهد مسأله‌اى لغوى باشد ، بايد عنوان بحث به همان صورتى كه در احتمال سوّم بيان شد ، مطرح گردد . يعنى مثلًا در مورد ( يا أيّها الذين آمنوا ) بحث را اين گونه قرار دهيم كه آيا عموم ( الذين آمنوا ) قرينه بر تصرّف در ادات خطاب است يا ظهور ادات خطاب قرينه بر تصرف در عموم ( الذين آمنوا ) است ؟ در حالى كه در هيچ‌يك از كتب اصولى عنوان بحث را اين گونه قرار نداده‌اند . آنچه در كتب اصولى مطرح شده اين است كه آيا خطابات شفاهى مخصوص حاضرين در مجلس تخاطب است يا شامل غائبين و معدومين هم مىشود ؟ و اين عنوان با عنوان سوّمى كه مرحوم آخوند مطرح كردند هيچ سنخيتى ندارد . در نتيجه هيچ‌يك از احتمالات سه‌گانه‌اى كه مرحوم آخوند مطرح كردند نمىتواند محلّ بحث باشد .\r\n\r\nتحقيق در ارتباط با عنوان محلّ نزاع\r\nتحقيق اين است كه محلّ نزاع را در اين قرار دهيم كه آيا آيات و رواياتى كه متضمّن احكام است - خواه به صورت خطاب باشد يا به غير صورت خطاب - اگر بخواهد معدومين را شامل شود ، مستلزم اين است كه تكليف و خطاب مستقيماً به معدوم متوجّه شده باشد يا اين كه اين آيات و روايات ، با وجود اين كه مفادشان عموميت دارد و معدومين را شامل مىشود ، مستلزم اين نيست كه خطاب مستقيماً به\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمعدوم متوجّه شده باشد ؟ توضيح : بديهى است كه « مخاطب قرار دادن معدوم و تكليف او عقلًا ممتنع است » . ولى بحث در اين است كه اگر ما بگوييم : ( يا أيّها الذين آمنوا ) همان‌طور كه به دلالت مطابقى مستقيم ، مسلمانان زمان صدور اين آيه - خصوصاً حاضرين در جلسهء مخاطبه - را شامل مىشد ، به همين كيفيت شامل ما نيز مىشود ، آيا چنين حرفى مستلزم تكليف معدوم و مخاطب قرار دادن معدوم است - تا عقلًا ممتنع باشد - يا اين كه چنين استلزامى وجود ندارد ؟ اين مسئله در فقه خيلى مورد ابتلاست . مثلًا مهم‌ترين دليل در باب معاملات ، آيهء شريفهء ( يا أيّها الذين آمنوا أوفوا بالعقود ) « 1 » است . ولى آيا نحوهء تمسّك به اين آيهء شريفه چگونه است ؟ آيا به اين صورت است كه گفته شود : « آيهء مذكور ، مربوط به حاضرين در مجلس تخاطب است و بقيه را از راه ضرورت و قاعدهء اشتراك و اجماع بر اشتراك ثابت مىكنيم » ؟ يا به اين صورت است كه گفته شود : « آيهء مذكور همان‌طور كه شامل حاضرين در مجلس خطاب مىشده ، شامل ما نيز مىشود . و گويا اين آيه به ما خطاب شده و ما نيز حقيقتاً مخاطب آيه هستيم و توجه تكليف به معدوم هم لازم نمىآيد » ؟ اين بحث ممكن است ثمرهء عملى هم داشته باشد . به اين گونه كه اگر اين خطابات به طور مستقيم شامل ما شود ، فهم ما از آنها براى ما حجّيت داشته باشد و اگر اختصاص به موجودين در زمان خطاب داشته باشد ، ممكن است كسى بگويد : « حجّيت ظواهر كلمات ، اختصاص به‌خصوص مخاطبين - يا خصوص مقصودين به افهام - دارد » و در اين صورت چه‌بسا فهم ما در استفاده از يك آيه مورد مناقشه قرار گيرد ، زيرا اين\r\n\r\n\r\n","description":"","footnote":"\r\n( 1 ) - المائدة : 1\r\n","page_name":" 356 ","page_number":356},
  {"content":"\r\n\r\nكلامى نيست كه به ما توجّه داشته باشد بلكه متوجّه ابو ذر و سلمان و ساير مخاطبين بوده و ممكن است آنان به گونهء ديگرى استفاده مىكردند . قاعدهء اشتراك هم مىگويد :\r\n« هرچه براى آنان ثابت بوده ، براى ما هم ثابت است » امّا اين كه آيا چه چيزى براى آنان ثابت بوده است ؟ اين براى ما روشن نيست . اكنون ما بايد سراغ آيات و روايات برويم ببينيم نحوهء جعل احكام در آنها به صورت كدام يك از قضايا است ؟\r\n\r\nاقسام قضايا :\r\nدر منطق قضايا را بر سه قسم تقسيم مىكنند : طبيعيّه ، حقيقيّه و خارجيّه . 1 - قضيّهء طبيعيّه : قضيّه‌اى است كه موضوع حكم در آن عبارت از نفس طبيعت باشد ، بدون اين كه وجود - اعم از ذهنى و خارجى - نقشى در آن داشته باشد .\r\nمثلًا قضيّهء « الإنسان حيوان ناطق » برگشتش به اين است كه ماهيت انسان عبارت از حيوان ناطق است . حيوان به عنوان جزء جنسى و ناطق به عنوان فصل مميّز ، ماهيت انسان را تشكيل مىدهند . خواه اين انسان ، وجود پيدا كند يا وجود پيدا نكند . « 1 » علامت قضيهء طبيعيّه اين است كه مىتوان به موضوع آن عنوان ماهيت را\r\n\r\n\r\n","description":"","footnote":"\r\n( 1 ) - تذكر : هرچند در تشكيل قضيّه بايد موضوع و محمول را تصور كرد يعنى به آنها وجود ذهنى داد ، ولى وجود ذهنى - نه در ناحيهء موضوع و نه در ناحيهء محمول - هيچ‌گونه دخالتى در اصل قضيّه ندارد . « الإنسان حيوان ناطق » به اين معنا نيست كه « انسان موجود در ذهن عبارت از حيوان ناطق موجود در ذهن است » و اگر بخواهد چنين معنايى داشته باشد ، قضيّه كاذب خواهد بود ، زيرا انسان موجود در ذهن ، با حيوان ناطق موجود در ذهن مغايرت دارد . همان‌طور كه در وجودات خارجيّه با اين كه زيد و عَمرو از نظر ماهيت مشتركند و هيچ‌گونه اختلاف ماهوى ندارند ولى در عين حال نمىتوان بين زيد و عَمرو قضيهء حمليّه - كه ملاكش عبارت از هو هويت و اتحاد است - تشكيل داد . حتى اگر ما انسان را دو بار تصور كنيم ، دو وجود ذهنى انسان مانند دو وجود خارجى است و نمىتواند بين دو وجود خارجى ، اتحاد و هوهويتى تحقّق پيدا كند . در نتيجه معناى « الإنسان حيوان ناطق » اين است كه « انسان موجود در ذهن - با قطع نظر از وجودش - عبارت از حيوان ناطق موجود در ذهن - با قطع نظر از وجودش - مىباشد » .\r\n","page_name":" 357 ","page_number":357},
  {"content":"\r\n\r\nاضافه كرد . مثلًا در مورد « الإنسان حيوان ناطق » مىتوان گفت : « ماهية الإنسان حيوان ناطق » . 2 - قضيّهء خارجيّه : اين قسم از قضيّه ، كاملًا مقابل قضيهء طبيعيّه قرار دارد و بايد موضوع آن ، بالفعل وجود خارجى داشته باشد و اگر بخواهيم ماهيت را موضوع چنين قضيّه‌اى قرار دهيم ، كاذب خواهد بود . مثلًا اگر گفته شود : « همهء طلّاب لازم است در تشييع جنازهء فلان عالم شركت كنند » ، روشن است كه شركت در تشييع جنازه ، مربوط به ماهيت طلاب نيست بلكه مربوط به وجود آنان است . آن‌هم وجودات فعليّه و محقّقه كه بالفعل در خارج هم وجود دارند و شامل كسانى كه بعداً طلبه مىشوند نمىگردد . 3 - قضيّهء حقيقيّه : اين قسم از قضيّه ، جنبهء برزخ بين قضيّهء طبيعيّه و قضيّهء خارجيّه را دارد و از جهتى شبيه قضيّهء طبيعيّه و از جهتى شبيه قضيّهء خارجيّه است . « 1 » مثلًا قضيّه « كلُّ نارٍ حارّةٌ » قضيّهء حقيقيّه است ، نه طبيعيّه ، زيرا حرارت ، ربطى به ماهيت نار ندارد بلكه لازمهء وجود خارجى آن مىباشد . « 2 » در اين قضيّه ، كلمهء « نار » - كه مضاف اليه « كلّ » است - بر طبيعت « نار » دلالت مىكند ، همان‌طور كه « انسان » فقط بر طبيعت دلالت مىكند . اگرچه در خارج با افرادش متّحد است ولى در مقام دلالت و لفظ هيچ نوع حكايتى از افراد ندارد و اصولًا نمىتواند حكايتى هم داشته باشد . انسان اگرچه در وجود خارجى با زيد متحد است ولى دلالت زيد بر طبيعت انسان ، دلالت تضمّنى است ، زيرا زيد به معناى « انسان متخصّص به خصوصيات زيديت » است ، پس انسان جزء معناى زيد است و جزء ديگر آن عبارت از خصوصياتى است كه زيد دارا مىباشد و آن خصوصيات در عَمرو وجود ندارد . امّا انسان اگرچه در خارج با زيد متحد است ولى هيچ نوع دلالتى بر زيد ندارد . زيرا زيد ، نه تمام موضوع له\r\n\r\n\r\n","description":"","footnote":"\r\n( 1 ) - از اين جهت كه حكم اختصاص به افراد موجود بالفعل ندارد ، شبيه قضيّهء طبيعيّه است و از اين جهت كه در آن پاى وجود مطرح است شبيه قضيّهء خارجيّه است .\r\n( 2 ) - اگر انسان طبيعت نار را تصور كرده و به آن وجود ذهنى بدهد ، حرارت برآن مترتب نمىشود .\r\n","page_name":" 358 ","page_number":358},
  {"content":"\r\n\r\nلفظ انسان است و نه جزء موضوع له آن و نه لازم موضوع له آن . اتحاد در وجود خارجى ، يك مسئله است و مقام دلالت و حكايت - كه مربوط به لفظ است - مسألهء ديگر است . كلمهء « كلّ » نيز به دلالت وضعى بر استيعاب افراد مدخولش دلالت مىكند . پس معناى « كلّ نارٍ حارّة » اين است كه « هر فردى از افراد طبيعت نار ، حارّ است » .\r\nدر اينجا اگرچه پاى فرد به ميان آمده و وجود خارجى در فرديّت دخالت دارد ولى اين وجود خارجى اختصاص به وجود خارجى بالفعل ندارد بلكه اگر « نار » ى ده سال ديگر هم وجود پيدا كند . همين حكم را دارد و دخول آن در موضوع ، در عرض همين افراد موجود است ، بدون اين كه تقدّم و تأخّرى مطرح باشد . اشكال : قاعدهء فرعيّت - كه يكى از قواعد مسلّم فلسفى است - مىگويد : « ثبوت شيء لشيء فرع ثبوت المثبت له » يعنى اگر محمولى بخواهد براى موضوعى ثابت شود ، بايد اوّل آن موضوع وجود داشته باشد تا بتواند محمول برآن حمل شود و بين موضوع و محمول اتحاد و هوهويت در عالم وجود تحقّق داشته باشد . پس چگونه شما مىگوييد : « موضوع در قضيّهء حقيقيّه ، اختصاص به افراد موجود بالفعل ندارد و شامل افرادى كه بعداً وجود پيدا مىكنند نيز مىشود » ؟ نارى كه هنوز وجود پيدا نكرده است چگونه مىتوانند الآن اتصاف به حرارت داشته باشد ؟ جواب : مخبر نمىگويد : « چيزى كه معدوم است ، حارّ است » بلكه مىگويد : « هر نارى حارّ است » و بنا بر قول به اصالة الوجود - كه بزرگان فلاسفه ثابت كرده‌اند - قبل از آنكه نار وجود پيدا كند ، حقيقت و واقعيتى در كار نيست . « كلّ نار حارّة » مىگويد : هر نار واقعى و حقيقى ، حارّ است . حكم هم روى طبيعت نرفته - تا ربطى به وجود نداشته باشد - بلكه كلمهء « كلّ » بر استيعاب افراد دلالت مىكند و اوّل بايد فرديّت تحقّق پيدا كند ، تا عنوان « حارّة » بتواند با آن اتحاد وجودى پيدا كند . فرديّت در رابطه با وجود است .\r\nانسان‌هايى كه در قرون آينده وجود پيدا مىكنند ، الآن به عنوان فرد انسان به حساب نمىآيند . فرديّت آنان متوقف بر تحقّق و وجود آنان است . به‌همين‌جهت وقتى مىخواهند افراد انسان را سرشمارى كنند نمىتوانند نظر به آينده داشته باشند . پس در\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n« كلّ نار حارّة » هر دو خصوصيت جمع شده است . از طرفى اختصاص به نارهاى موجود در زمان اخبار ندارد و از طرف ديگر خدشه‌اى به قاعدهء فرعيّت وارد نمىشود . قاعدهء فرعيّت مىگويد : « مثبت له بايد ثابت باشد تا بتوان چيزى را براى آن ثابت كرد » و « كلّ نار حارّة » هيچ منافاتى با اين قاعده ندارد ، زيرا نارهايى كه در زمان آينده وجود پيدا مىكنند ، در حال حاضر به عنوان فردى از افراد طبيعت نار نيستند . طبيعت نار ، پس از آنكه وجود پيدا كرد عنوان فرديت پيدا مىكند و نار حقيقى مىشود و اصالت پيدا مىكند و به مجرد اين كه اصالت پيدا كرد ، با عنوان « حارّة » اتحاد پيدا مىكند . ظاهراً همين اشكال سبب شده كه مرحوم نائينى قضيّهء حقيقيّه را به گونهء ديگرى تفسير كند . ظاهر كلام ايشان اين است كه در قضاياى حقيقيّه ، معدومينْ نازل به منزلهء موجودين قرار داده مىشوند و حكمى كه براى معدومين مطرح مىشود به لحاظ همين معناست . در حقيقتْ موضوع در قضيهء حقيقيّه ، عبارت از افراد موجود است ولى افراد موجود بر دو دسته‌اند : افراد موجود بالحقيقة و افراد موجود بالتنزيل . « 1 » ولى ما ضمن اين كه اشكال فوق را جواب داديم ، « 2 » در پاسخ مرحوم نائينى مىگوييم : اين حرف هم بر خلاف وجدان است و هم بر خلاف آنچه اهل منطق مىگويند . وجداناً ما وقتى قضاياى حقيقيّه را اخبار مىكنيم ، افراد معدومى را كه در آينده وجود پيدا مىكنند ، نازل به منزلهء موجودين قرار نمىدهيم . بلكه همان راهى را طى مىكنيم كه متخصّصين از اهل معقول مطرح مىكنند . اين‌ها مسائلى منطقى و واقعى است و وجدان ما كاملًا مىتواند آنها را بدست آورد . در نتيجه در قضاياى حقيقيّه هيچ‌گونه تنزيلى در كار نيست . قضاياى حقيقيّه نياز به وجود موضوع دارد و دايرهء وجود هم اختصاص به زمان اخبار ندارد . در پايان بحث قضايا لازم است دو نكته را مطرح كنيم :\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 170 و 171 و 550 و 551\r\n( 2 ) - ما گفتيم : قضيّهء « كلّ نار حارّة » نمىخواهد بگويد : « نارى كه ده سال بعد وجود پيدا مىكند ، الآن اتصاف به حرارت دارد » ، بلكه وقتى فرديّت براى نار تحقّق پيدا كند ، متّحد با حارّة است .\r\n","page_name":" 360 ","page_number":360},
  {"content":"\r\n\r\nنكتهء اوّل : در مورد كلمهء « كلّ » مىگفتيم : « كلمهء « كلّ » دلالت بر استيعاب همهء افراد مىكند » . حال با توجه به اين كه افراد ، عبارت از وجودات متكثره‌اى هستند كه هركدام داراى يك خصوصيات فرديّه‌اند ، اين سؤال مطرح است كه آيا كلمهء « كلّ » علاوه بر كثرات ، ناظر به خصوصيات فرديّه هم هست يا اين كه در عين دلالت بر استيعاب همهء افراد ، مقصود از همهء افراد ، كثرات است و خصوصيات فرديّه هيچ نقشى ندارد .\r\nهمان‌طور كه وقتى مولا مىگويد : « أكرم كلّ عالمٍ » نظر او اين است كه اين علماى متعدّد اكرام شوند و توجهى به خصوصيات فرديّهء آنان - مثل زمان و مكان تولّد ، نام پدر و . . . - ندارد . اين‌ها در مفاد « أكرم كلّ عالمٍ » نقشى ندارد . لذا اگر مثلًا ده عالم داشته باشيم ، بين اين كه مولا بگويد : « أكرم كلّ عالمٍ » يا بگويد : « أكرم زيداً العالم و بكراً العالم و . . . » فرق وجود دارد . در جملهء اوّل ، خصوصيات فرديّه مطرح نيست و تمام نظر مولا به كثرت و تعدّد است ، امّا در جملهء دوّم - علاوه بر كثرت - خصوصيات فرديّه نيز حكايت شده‌اند ، زيرا عنوان « زيد » از خصوصيات موجود در زيد و عنوان « بكر » از خصوصيات موجود در بكر حكايت مىكند . همان‌طور كه در قضيّهء « كلّ نار حارّة » ، هم مخبر مىخواهد بگويد : « هر موجود خارجى كه بالفعل يا در آينده اتّصاف به نار بودن پيدا كند ، عنوان « حارّة » برآن حمل خواهد شد » . اما خصوصيّات فرديّه نار - مثل اين كه با هيزم تحقق پيدا كرده باشد يا با گاز يا با برق و . . . - دخالتى در « كلّ نار حارّة » ندارد . نكتهء دوّم : اگر كسى بگويد : « شما كه قضيّهء حقيقيّه را به عنوان يك قضيهء برزخيّه بين قضيّهء طبيعيّه و قضيّهء خارجيّه قرار داديد ، آيا قضيّهء « كلّ إنسان حيوان ناطق » را چه قضيه‌اى مىناميد ؟ روشن است كه قضيّهء طبيعيّه نمىتواند باشد ، چون « كلّ » دلالت بر استيعاب افراد مىكند . قضيّهء حقيقيّه هم نمىتواند باشد . در قضيّهء « كلّ نار حارّة » - كه يك قضيّه حقيقيّه است - حرارتْ وصفِ وجود نار بود ولى « حيوان ناطق » وصف براى وجود انسان نيست بلكه اين جنس و فصل ماهيت انسان است » . در پاسخ مىگوييم : با توجه به اين كه - فرض اين است - گويندهء « كلّ إنسان حيوان\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nناطق » شخص حكيم و منطقى است ، آيا كلمهء « كلّ » را براى چه هدفى آورده است ؟ آيا مقصودش اين است كه حكم را از محدودهء طبيعت به محدودهء وجود بكشاند ؟ فرض اين است كه حيوان ناطق مربوط به دايرهء طبيعت است و ربطى به وجود ندارد . و اگر مىخواهد طبيعت را موضوع قرار دهد ، هيچ نيازى به كلمهء « كلّ » نيست بلكه آوردن كلمهء « كلّ » در اين هدف خلل ايجاد مىكند . در نتيجه اگر ما با دقّت ملاحظه كنيم جملهء « كلّ إنسان حيوان ناطق » از شخص عارف و ملتفت صادر نمىشود .\r\n\r\nرجوع به اصل بحث :\r\nاكنون كه اقسام قضيّه براى ما روشن شد ، به اصل بحث برمىگرديم : بحث در اين بود كه : « آيا خطابات شفاهى اختصاص به حاضرين در مجلس تخاطب دارد و براى ديگران بايد از راه قاعدهء اشتراكْ حكم را ثابت كرد يا اختصاص به حاضرين ندارد و شامل غائبين و معدومين نيز مىشود ؟ » . براى پاسخ به اين سؤال مىگوييم : احكامى كه براى مكلّفين ثابت شده بر دو قسم است : 1 - احكامى كه با ادات خطاب مطرح نشده باشد ، مثل ( للّهِ على الناسِ حجّ البيت من استطاع إليه سبيلًا ) . « 1 » 2 - احكامى كه به صورت خطاب مطرح شده است ، مانند ( يا أيّها الذين آمنوا أوفوا بالعقود ) « 2 » و ما هريك از اين دو قسم را بايد جداگانه مورد بحث قرار دهيم . در قسم اوّل مشكل خطاب غايب و معدوم مطرح نيست ، زيرا در اين قسم خطابى در كار نيست . تنها مشكلى كه وجود دارد ، مسألهء تكليف معدوم است . به اين\r\n\r\n\r\n","description":"","footnote":"\r\n( 1 ) - آل عمران : 97\r\n( 2 ) - المائدة : 1\r\n","page_name":" 362 ","page_number":362},
  {"content":"\r\n\r\nبيان كه آيه چگونه مىتواند متضمن حكم براى كسانى باشد كه در زمان صدور آيه نبودند و بعداً وجود پيدا كردند و مستطيع شدند ؟ براى حلّ اشكال مىگوييم : جعل احكام در اين قسم به صورت قضيّهء حقيقيّه است و اتّفاقاً قوانين عقلائى - حتى قوانينى كه داراى وقت محدود است - نيز به صورت قضيّهء حقيقيّه مطرح مىشود . مثلًا اگر قانونى تصويب كنند كه « يكى از شرايط رأى دهندگان در انتخابات ، داشتن حد اقلّ شانزده سال سنّ است » و اين قانون را - مثلًا - براى بيست سال وضع كنند ، كسى احتمال نمىدهد كه اين قانون مربوط به كسانى باشد كه در زمان تصويب قانون ، حد اقل شانزده سال داشته باشند . به اين معنا كه اگر دو سال پس از تصويب قانون ، انتخاباتى پيش آمد ، كسانى كه تازه به شانزده سالگى رسيده‌اند حقّ رأى دادن نداشته باشند . اين مسئله يك مسألهء عقلايى است و شارع مقدّس نيز همان روش عقلاء را اتخاذ كرده است . لذا شايد زمان نزول آيهء شريفهء ( للّه على الناسِ حجّ البيت . . . ) به ذهن هيچ‌كس خطور نكرده باشد كه « اين حكم اختصاص به كسانى دارد كه در زمان صدور اين آيه مستطيع هستند و معلوم نيست شامل كسانى باشد كه بعداً مستطيع مىشوند يا بعداً وجود پيدا كرده و مستطيع مىشوند » . همان‌طور كه قضيّهء « كلّ نار حارّة » معنايش اين است كه در هر زمانى چيزى اتصاف به نار بودن پيدا كند ، داخل در موضوع اين قضيّه است و « حارّة » برآن حمل مىشود . در آيهء شريفهء ( للّه على الناس حجّ البيت . . . ) دو قيد مطرح است : يكى « ناس بودن » و ديگرى « مستطيع بودن » . و عرف مىگويد : براى هركس - در هر زمان و مكان - كه اين دو قيد تحقّق پيدا كرد ، حجّ واجب مىشود « 1 » و آيه - به طور مستقيم - شامل او مىشود ، بدون اين كه قاعدهء اشتراك مطرح باشد . و همان‌طور كه اين حكم شامل افراد غير مستطيع در زمان صدور خطاب نمىشود ، نسبت به معدومين نيز كسى نمىتواند ادّعا كند كه « در زمان معدوم بودنشان اين حكم گريبان آنان را مىگيرد » تا مسألهء تكليف معدوم - كه از\r\n\r\n\r\n","description":"","footnote":"\r\n( 1 ) - علاوه بر اين ، شرايط ديگرى - مثل بلوغ و عقل - مطرح است كه به عنوان شرايط عامّهء تكليف مىباشند و در اينجا نيز بايد وجود داشته باشند .\r\n","page_name":" 363 ","page_number":363},
  {"content":"\r\n\r\nمستحيلات بديهى عقل است - پيش بيايد . امّا قسم دوّم كه مسألهء خطاب مطرح است ، در خطاب حقيقى علاوه بر اين كه مخاطب بايد وجود داشته باشد ، بايد در مجلس تخاطب هم حاضر باشد و اين معنا نسبت به غايبين از مجلس تخاطب غير معقول است تا چه رسد به كسانى كه در زمانهاى بعد وجود پيدا مىكنند . مرحوم آخوند در اينجا راه حلّى ارائه داده‌اند كه - به نظر ايشان - نه تنها مشكل ما نحن فيه را حلّ مىكند ، بلكه در مسائل مشابه با ما نحن فيه - كه لوازم مستحيله دارد « 1 » - نيز مفيد است . خلاصهء راه حلّ مرحوم آخوند اين است كه تمام اين تالى فاسدها به جهت اين است كه شما خيال مىكنيد ادات خطاب براى خطاب حقيقى وضع شده‌اند ، آن‌وقت دچار اشكال مىشويد كه در خطاب حقيقى ، مخاطَب نه تنها بايد موجود باشد بلكه بايد حاضر هم باشد و مسئله را از زبان مخاطب بگيرد و بفهمد .\r\nدر حالى كه موضوع له ادات خطاب ، عبارت از خطاب انشائى است ولى اين خطاب انشائى گاهى با خطاب حقيقى توأم است و گاهى توأم نيست . « 2 » اگرچه ارتباطش با\r\n\r\n\r\n","description":"","footnote":"\r\n( 1 ) - مثل استفهام حقيقى كه ناشى از جهل مستفهم است و در مورد خداوند متعال محال است . و مثل تمنّى كه - به معناى حقيقىاش - مستلزم عجز متمنّى است و مثل ترجّى كه - به معناى حقيقىاش - مستلزم جهل مترجّى است .\r\n( 2 ) - اين مطلب شبيه همان چيزى است كه در باب طلب مطرح مىشد . در آنجا مىگفتيم : طلب بر دو قسم است : حقيقى و انشائى . طلب حقيقى ، مربوط به نفس انسان بوده و داراى واقعيت و حقيقت است . واقعيت آن عبارت از خواسته‌هايى است كه حقيقتاً در نفس انسان وجود دارد . واقعيت صفات نفسانى به اين است كه در نفس انسان وجود داشته باشند . واقعيت علم به اين است كه نفس انسان واجد اين ادراك و آگاهى باشد . اما آگاهى چون متقوم به نفس است معنايش اين نيست كه واقعيت ندارد . و اين غير از وجود ذهنى علم است . وجود ذهنى علم ، به معناى تصور حقيقت و ماهيت علم است امّا وجود حقيقى و خارجى علم به اين معناست كه نفس انسان حقيقتاً داراى اين صفت باشد . طلب انشائى به اين معناست كه انسان مفهوم طلب را به وسيلهء هيئت افعل و امثال آن ايجاد كند ، البته به وجود انشائى نه وجود حقيقى . ولى داعى انسان به اين انشاء گاهى طلب حقيقى است و گاهى دواعى ديگرى - مانند امتحان و اعتذار و . . . - مىباشد . وجود انشائى در بعضى از ماهيات مانند وجود خارجى و وجود ذهنى است . يعنى عنوان سوّمى براى وجود است . همان‌طور كه وجود كتبى و وجود لفظى نيز عناوين ديگرى براى وجودند . طلب انشائى شبيه انشاء ملكيّت و زوجيّت و . . . در باب معاملات است .\r\n","page_name":" 364 ","page_number":364},
  {"content":"\r\n\r\nخطاب حقيقى بيشتر است ، زيرا هنگام اطلاق و عدم وجود قرينه بر خلاف ، انصراف به خطاب حقيقى دارد . ولى انصراف به اين معنا نيست كه ادات خطاب براى خطاب حقيقى وضع شده باشند . ادات خطاب براى خطاب انشائى وضع شده‌اند و هيچ‌يك از قيودى كه در خطاب حقيقى معتبر است ، در خطاب انشائى معتبر نيست . در خطاب انشائى فرق بين زنده يا مرده بودن ، حاضر يا غايب بودن ، موجود يا غير موجود بودن مخاطب ، وجود ندارد . در خطاب انشائى حتى به جمادات هم مىتوان خطاب كرد و استعمال ادات خطاب در همهء اين موارد به نحو حقيقى است . در نتيجه احكامى كه به صورت خطاب مطرح شده‌اند ، همان‌طور كه حاضرين در جلسهء خطاب را در بر مىگيرند ، شامل غايبين و معدومين نيز مىشوند و هيچ استحاله‌اى لازم نمىآيد . مرحوم آخوند نظير اين مسئله را در مورد استفهام هم مطرح مىكنند . ايشان مىفرمايد : ادات استفهام ، براى استفهام حقيقى وضع نشده‌اند تا در مورد خداوند با مشكل مواجه شويم ، بلكه براى استفهام ايقاعى انشائى وضع شده‌اند ولى دواعى اين استفهام انشائى فرق مىكند . گاهى داعى آن عبارت از استفهام حقيقى و گاهى تقرير يا انكار و امثال آن است . مثلًا در  ( وَ ما تِلْكَ بِيَمِينِكَ يا مُوسى )  « 1 » داعى آن عبارت از اين بود كه خداوند دوست داشت با موسى صحبت كند و يا به موسى بفهماند كه تو مورد علاقهء من هستى . البته در مورد استفهام انشائى نيز هنگام اطلاق و عدم وجود قرينه بر خلاف ، مىتوان گفت : « داعى بر اين استفهام انشائى ، همان استفهام حقيقى است » . در مورد ترجّى و تمنّى نيز همين‌طور است . مثلًا در آيهء شريفهء ( فقولا له قولًا ليّنا\r\n\r\n\r\n","description":"","footnote":"\r\n( 1 ) - طه : 17\r\n","page_name":" 365 ","page_number":365},
  {"content":"\r\n\r\n لَعَلَّهُ يَتَذَكَّرُ أَوْ يَخْشى )  « 1 » اگر لعلّ بخواهد به معناى حقيقى ترجّى باشد ، مستلزم اين است كه خداوند متعال - نعوذ باللّه - جاهل باشد . امّا اگر معناى انشائى لعلّ مطرح باشد هيچ مشكلى پيش نمىآيد . « 2 »\r\n\r\nتحقيق در مسئله\r\nبه نظر مىرسد تطبيق عنوان بحث بر خطابات قرآنى ، دور شدن از مسير واقعيت است . مخاطب در خطابات قرآنى رسول خدا صلى الله عليه و آله نيست تا ما اين گونه تصوّر كنيم كه آن حضرت افرادى را مخاطَب قرار مىداده و احكام را براى آنان بيان مىكرده است .\r\nبلكه مخاطب خداوند است كه از طريق وحى اين احكام را بر رسول خدا صلى الله عليه و آله فرستاده است و اين گونه نيست كه آيات قرآن در موقعى كه پيامبر صلى الله عليه و آله بالاى منبر بوده و مجلس مخاطبه داشته‌اند نازل شده باشد و يا اين كه برآن حضرت لازم باشد بعد از نزول آيات مردم را در مسجد جمع كند و بالاى منبر رفته و مجلس مخاطبه تشكيل دهد . بلكه عدّه‌اى از اصحاب مسئوليت كتابت وحى را برعهده داشتند و آيات مختلفى كه نازل مىشد ، ثبت و ضبط مىكردند . و اصولًا ما خطابات شفاهى از رسول خدا صلى الله عليه و آله سراغ نداريم تا بحث كنيم آيا اين خطابات شامل غايبين و معدومين هم مىشود يا نه ؟\r\nهمهء اين خطابات الهيّه است كه به صورت وحى بر پيامبر صلى الله عليه و آله نازل شده و آن حضرت - به عنوان مبلّغ - آنها را براى مردم مطرح مىكرده است . در اين صورت آيا ممكن است در جايى كه مخاطب ، خداوند و مخاطَب بشر است ، مسائل مربوط به خطاب‌هاى حقيقيّه را مطرح كنيم ؟ مخصوصاً عنوان « شفاهى » كه به معناى شنيدن از دو لب خطاب‌كننده است ، اصلًا نمىتواند در مورد خداوند نسبت به بشر مطرح باشد .\r\nحتى در خطابات خاصّى كه خداوند متعال نسبت به حضرت پيامبر صلى الله عليه و آله دارد - مثل\r\n\r\n\r\n","description":"","footnote":"\r\n( 1 ) - طه : 44\r\n( 2 ) - كفاية الاصول ، ج 1 ، ص 356 و 357\r\n","page_name":" 366 ","page_number":366},
  {"content":"\r\n\r\n( يا أيّها الرسول بلِّغْ ما أُنزل إليك من ربّك ) « 1 » - نيز عنوان خطاب شفاهى مطرح نيست . خطاب شفاهى از لوازم جسم و از لوازم انسان است . حتّى همين آياتى كه در آنها كلمهء « قلْ » وجود دارد - مثل ( قلْ يا أيّها الكافرون ) « 2 » - با توجه به دو نكته ، آن خطاب شفاهى مورد نظر ما تصوّر نمىشود : 1 - به حسب تعبيرات ما ، معناى « قل » اين است كه تو به نمايندگى از طرف خداوند اين حرف را بزن . در اين صورت ، مقصود اصلى گفتن ( يا أيّها الكافرون ) است و كلمهء « قل » به عنوان تبليغ به آن طرف مطرح نيست . امّا با توجه به اين كه شروع آيه با كلمهء « قل » است و اگر « قل » حذف شود ، سوره ناقص مىشود ، معلوم مىشود كه اين خطاب ، آن خطاب شفاهى مورد نظر ما نيست . 2 - برفرض كه در مورد ( يا أيّها الذين آمنوا أوفوا بالعقود ) و امثال آن رسول خدا صلى الله عليه و آله مؤمنين را جمع كرده باشد و براى آنان مجلس مخاطبه‌اى تشكيل داده باشد ولى آيا در مورد ( قل أيّها الكافرون ) نيز مجلس مخاطبه‌اى با كفّار - يا حد اقل رؤساى آنها - تشكيل داد ؟ هيچ تاريخ و تفسيرى چنين مطلبى را نقل نكرده است . در مثل ( قل يا أيّها الكافرون ) با وجود اين كه رسول خدا صلى الله عليه و آله مأموريت دارد كه خودش خطاب كند ، امّا تشكيل هيچ مجلس مخاطبه‌اى در اين رابطه نقل نشده است . چه رسد به آياتى مثل ( يا أيّها الذين آمنوا أوفوا بالعقود ) « 3 » كه در ابتداى آنها كلمهء « قل » وجود ندارد بلكه ابتداءً خطاب از ناحيهء خداوند است و رسول خدا صلى الله عليه و آله هيچ نقشى به جز بيان خطاب الهى ندارد . پس در اينجا چه بايد گفت ؟ براى حلّ مسئله مىگوييم : اوّلا : قرآن به عنوان يك « كتاب » مطرح است و خود قرآن در موارد متعدّدى به\r\n\r\n\r\n","description":"","footnote":"\r\n( 1 ) - المائدة : 67\r\n( 2 ) - الكافرون : 1\r\n( 3 ) - المائدة : 1\r\n","page_name":" 367 ","page_number":367},
  {"content":"\r\n\r\nكتاب بودن خودش تصريح كرده است . مثل ( ذلك الكتاب لا ريب فيه ) « 1 » و ( إنّا أنزلنا إليك الكتاب بالحق . . . ) « 2 » و امثال اين‌ها . « 3 » و نيز قرآن به عنوان يك معجزهء جاويدان و مبيّن احكام الهى تا قيامت مطرح است و ما بايد در رابطه با خطابات قرآنى ، اشباه و نظاير آن را در نظر بگيريم و عنوان « خطابات شفاهى » را كنار بگذاريم . چون ما يك\r\n\r\n\r\n","description":"","footnote":"\r\n( 1 ) - البقرة : 2\r\n( 2 ) - النساء : 105\r\n( 3 ) - در اينجا لازم است به دو نكته توجه شود : نكتهء اوّل : در مباحث مقدّماتى تفسير مطرح است كه معجزهء كامل ، معجزه‌اى است كه با امر رايج در زمان خودش تناسب داشته باشد . مثلا در زمان حضرت موسى عليه السلام مسئلهء سحر به عنوان مهم‌ترين مسألهء روز مطرح بود . معجزهء حضرت موسى نيز متناسب با عمل آنها بود . حضرت موسى عليه السلام عصاى خود را مىانداخت ، به صورت اژدهايى در آمده و تمام چيزهايى را كه ساحران تهيّه ديده بودند مىبلعيد و سپس حضرت موسى عليه السلام آن را مىگرفت به صورت همان عصاى قبلى در مىآمد . در زمان رسول خدا صلى الله عليه و آله نيز فصاحت و بلاغت - كه از فنون كلام و الفاظ است - به عنوان مسألهء روز بود لذا معجزهء كامل بايد متناسب با امر رائج در آن زمان باشد . نكتهء دوّم : اسلام يك دين هميشگى و جاودان است و بايد تا قيامت باقى باشد . لذا معجزهء پيامبر اسلام صلى الله عليه و آله هم بايد جاودانه باشد . و معجزاتى چون اژدها شدن عصا و زنده كردن مردگان و امثال اين‌ها قابليت بقاء ندارد و نمىتواند جاودانه باشد بلكه امكان تحقق آن فقط در زمان حيات آن پيامبر است . و معجزهء هميشگى چيزى جز كتاب نمىتواند باشد . تحدّى قرآن در همهء زمانها محفوظ است . قرآنى كه در زمان نزول خود گفته است : ( لئن اجتمعت الإنس و الجنّ على أن يأتوا به مثل هذا القرآن لا يأتون بمثله و لو كان بعضهم لبعضٍ ظهيراً ) . الاسراء : 88 ، الآن هم تحدّىاش به قوت خود باقى است . الآن هم فريادش بلند است كه اگر انس و جن جمع شوند نمىتوانند حتى مثل كوچك‌ترين سورهء قرآن - يعنى سورهء كوثر كه سه آيهء كوتاه است - بياورند . و كسانى كه در مقام تعارض با قرآن برآمدند ، بىخردى خود را براى اهل فن ثابت كردند و مورد استهزاء و تمسخر اهل فن واقع شدند . از اينجا معلوم مىشود كه ترتيب آيات قرآن هم به دستور رسول خدا صلى الله عليه و آله و ناشى از وحى الهى بوده و در زمان خود پيامبر صلى الله عليه و آله انجام گرفته است و الّا عنوان كتاب برآن صدق نمىكرد . اگر كسى مطالبى تهيه كرده باشد ، تا وقتى آنها را تنظيم نكرده عنوان كتاب برآن صدق نمىكند .\r\n","page_name":" 368 ","page_number":368},
  {"content":"\r\n\r\nبحث فرضى و تخيلى نداريم ، بلكه يك بحث حقيقى و واقعى داريم . مىخواهيم ببينيم آيا مخاطب ( يا أيّها الذين آمنوا ) و امثال آنكه در قرآن وارد شده كيست ؟ و ما چون به اشباه و نظاير آن توجه نكرده‌ايم ، خود را به وادى عجيبى انداخته‌ايم . يكى مىگويد :\r\n« خطاب به معدوم ، ممتنع است » . مرحوم آخوند مىگويد : « ادات خطاب براى خطابات حقيقى وضع نشده‌اند ، بلكه براى خطابات انشائى وضع شده‌اند » ولى به نظر ما اين خطابات ، عنوان خطاب شفاهى ندارند بلكه اين‌ها خطابات كتبى و مربوط به كتاب هستند و در خطاب كتبى خصوصيتى وجود دارد كه در خطاب شفاهى وجود ندارد . در خطاب شفاهى بايد مخاطب در مجلس تخاطب حاضر باشد امّا در خطاب كتبى چنين چيزى لازم نيست . امام خمينى رحمه الله با نوشتن اعلاميه همه مردم را - به خطاب حقيقى - مخاطب قرار مىدادند ، و يا مثلًا با وصيت نامهء خودشان حتى نسلهاى آينده را نيز مخاطب قرار داده و حفظ جمهورى اسلامى را به آنان سفارش كرده‌اند در حالى كه هيچ‌گونه مجلس تخاطبى هم در كار نبوده است . معناى خطاب كتبى اين است كه اين نوشته مورد ملاحظهء افراد قرار گيرد و هركس مسئوليت خودش را از آن برداشت كرده و طبق آن عمل كند . اين‌ها مسائلى است كه بين ما رايج است . قرآن نيز به‌همين‌صورت است . اسلام در روش قانون‌گذارى خودش راه خاصى را انتخاب نكرده بلكه همان روش عقلاء را اتخاذ كرده است . و چيزى كه به عنوان « كتاب اللّه » مطرح است ، چرا خطابات آن را خطاب شفاهى مىناميد ؟ شفاهى در مقابل كتبى است . ( يا أيّها الذين آمنوا أوفوا بالعقود ) « 1 » چگونه مىتواند از طرفى به عنوان جزء از كتاب اللّه مطرح باشد و از طرف ديگر عنوان خطاب شفاهى پيدا كند ؟\r\nجمع بين اين دو امكان ندارد . مخصوصاً با توجه به اين كه در هيچ تاريخ و تفسيرى وارد نشده كه هروقت آيه‌اى به صورت خطاب نازل مىشد ، پيامبر صلى الله عليه و آله مجلس مخاطبه تشكيل مىدادند بلكه عده‌اى از طرف آن حضرت به عنوان كاتب وحى مأمور\r\n\r\n\r\n","description":"","footnote":"\r\n( 1 ) - المائدة : 1\r\n","page_name":" 369 ","page_number":369},
  {"content":"\r\n\r\nشده بودند كه وحى الهى را ثبت و ضبط نمايند و آيات از اين طريق براى مردم بيان مىشد . دو مؤيّد : 1 - يكى از قواعد فقهيهء ما اين است كه « كفّار همان‌طور كه مكلّف به اصول دين هستند و واجب است آنها را بپذيرند ، مكلّف به فروع دين هم هستند » يعنى اين گونه نيست كه آيهء ( يا أيّها الذين آمنوا أوفوا بالعقود ) « 1 » حكم را فقط براى مؤمنين بيان كند بلكه حكم شامل كفّار هم مىشود و ذكر مؤمنين به عنوان مثال و براى اشاره به خصوصيتى از بعض مكلّفين است . 2 - در مسائل خيلى نبايد روى اصطلاحات تكيه كرد ، بلكه ما يك ارتكاز و فهم خاصى داريم . ما وقتى با آيهء ( للّه على الناس حجّ البيت من استطاع إليه سبيلا ) « 2 » - كه حكم را به صورت غير مستقيم و به كمك قاعدهء اشتراك مطرح مىكند - و آيهء ( يا أيّها الذين آمنوا كتب عليكم الصيام ) « 3 » - كه حكم را به طور مستقيم در اختيار ما مىگذارد - برخورد مىكنيم ، دو نحوه استنباط حكم نداريم . ارتكاز ما اين است كه حكم در اين دو - كه يكى متضمن خطاب است و ديگرى متضمن خطاب نيست - بر نحو واحدى است . و اين گونه نيست كه در يكى مسألهء حاضرين در مجلس تخاطب و قاعدهء اشتراك و امثال آن مطرح باشد و در ديگرى مطرح نباشد . وجداناً ما فرقى بين اين دو نمىبينيم . در نتيجه مطرح كردن عنوان « شفاهى » در رابطه با خطابات قرآن ما را از اصل بحث دور مىكند . خطابات قرآن از نوع خطاب كتبى است و خصوصياتى كه در خطاب شفاهى لازم است ، در خطاب كتبى مطرح نيست .\r\n\r\n\r\n","description":"","footnote":"\r\n( 1 ) - المائدة : 1\r\n( 2 ) - آل عمران : 97\r\n( 3 ) - البقرة : 183\r\n","page_name":" 370 ","page_number":370},
  {"content":"\r\n\r\n\r\nثمرهء بحث خطابات شفاهى\r\nبرفرض كه خطابات قرآن به عنوان خطابات شفاهى باشند ، آيا مطرح كردن بحث خطابات شفاهى ثمره‌اى هم دارد ؟ براى اين بحث دو ثمره مطرح كرده‌اند :\r\n\r\nثمرهء اوّل اگر خطابات شفاهى اختصاص به حاضرين در مجلس تخاطب داشته باشد ، ظواهر اين خطابات براى خصوص حاضرين حجيّت دارد .\r\nاما اگر خطابات شفاهى شامل غير حاضرين - اعم از غايبين و معدومين - هم بشود ، ظواهر اين خطابات براى همه حجيّت خواهد داشت .\r\n\r\nكلام مرحوم آخوند :\r\nمرحوم آخوند ترتب اين ثمره را انكار كرده مىگويد : در باب حجّيت ظواهر ، نزاعى بين مشهور و صاحب قوانين رحمه الله واقع شده است . مشهور معتقدند ظواهر كلمات براى عموم - چه مقصودين به افهام و چه غير مقصودين به افهام و حتى مقصودين به عدم افهام « 1 » - حجيت دارند . ولى صاحب قوانين رحمه الله مىگويد : « ظاهر كلام متكلم ، فقط براى مقصودين به افهام حجّيت دارد » . « 2 » مرحوم آخوند مىفرمايد : اگر ما در باب حجّيت ظواهر نظريه مشهور را بپذيريم ، روشن است كه ظاهر آيهء ( يا أيّها الذين آمنوا أوفوا بالعقود ) « 3 » براى همه حجّت است\r\n\r\n\r\n","description":"","footnote":"\r\n( 1 ) - مثل اين كه كسى صداى شخصى را از پشت ديوار بشنود كه اقرار به سرقت مىكند و اقراركننده مايل نيست كسى كه پشت ديوار است صداى او را بشنود .\r\n( 2 ) - قوانين الاصول ، ج 1 ، ص 233\r\n( 3 ) - المائدة : 1\r\n","page_name":" 371 ","page_number":371},
  {"content":"\r\n\r\nحتى اگر مخاطب هم نباشند و يا - برفرض - مقصود به افهام هم نباشند . امّا اگر نظريهء صاحب قوانين رحمه الله را بپذيريم ، در اينجا هم ظواهر براى همه حجّت است . اين كه خطاب اختصاص به حاضرين دارد ، يك مسئله است و اين كه مقصود به افهام چه كسى است ؟ مسألهء ديگر است و گويا در اينجا بين اين دو مسئله خلطى صورت گرفته است .\r\nاين كه خطاب ، اختصاص به حاضرين داشته باشد ، معنايش اين نيست كه مقصودين به افهام هم همان حاضرين هستند ، بلكه مقصودين به افهام همهء مؤمنين تا روز قيامت هستند كه بايد رجوع كنند به اين آيهء شريفه و حكم الهى را از آن استفاده كنند . « 1 »\r\n\r\nكلام مرحوم نائينى :\r\nمرحوم نائينى مىفرمايد : اگر مخاطب خصوص كسانى باشند كه در مجلس تخاطب حاضرند ، چه معنا دارد كه ما بگوييم اين كلام براى ديگران هم حجّيت دارد و همه بايد به آن مراجعه كرده و وظيفهء خود را از آن استفاده كنند ؟ « 2 » اشكال بر كلام مرحوم نائينى : اين كلام مرحوم نائينى قابل قبول نيست ، زيرا كسانى كه قائلند خطابات شفاهى عموميت دارد و شامل غير مشافهين هم مىشود ، به طور مستقيم - و بدون واسطهء قاعدهء اشتراك - به آيهء شريفه مراجعه كرده و وظيفهء خود را از آن استفاده مىكنند . امّا كسانى كه معتقدند خطابات شفاهى اختصاص به مشافهين دارد و شامل كسانى كه بعد از زمان خطاب به وجود آمده‌اند نمىشود ، اين گونه نيست كه آيه را كنار گذاشته و آن را ناديده بگيرند بلكه آنان نيز به آيه مراجعه مىكنند و وظيفهء خود را از آن استفاده مىكنند ولى مراجعهء آنان با واسطه است . يعنى اوّل ثابت مىكنند كه بر مسلمانان حاضر در مجلس تخاطب ، وفاء به عقود واجب بوده است . سپس با مراجعه به قاعدهء اشتراك - كه از طريق اجماع يا ضرورت ثابت مىشود - مىگويند : « وقتى وفاء به عقود براى حاضرين در مجلس تخاطب ثابت شد ، براى ما نيز ثابت خواهد شد » . بنابراين\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 359\r\n( 2 ) - فوائد الاصول ، ج 1 ، ص 549\r\n","page_name":" 372 ","page_number":372},
  {"content":"\r\n\r\nاگرچه در اينجا حكم به كمك قاعدهء اشتراك استفاده شده است ولى بالاخره بايد ابتدا معلوم شود كه آيا وفاء به عقود براى حاضرين در مجلس تخاطب واجب بوده است يا نه ؟ و همين مقدار براى جواز رجوع به آيهء شريفه كفايت مىكند يعنى در اينجا صدق مىكند كه آيهء شريفه براى ما حجّت است . پس جواز رجوع در اينجا تحقق دارد و وجود واسطه سبب نمىشود كه بگوييم : « اگر مستقيماً بتوانيم به آيهء ( أوفوا بالعقود ) تمسك كنيم و خطاب شامل ما هم باشد ، صدق مىكند كه آيه براى ما حجّت است ، اما اگر رجوع ما به آيه با واسطهء قاعدهء اشتراك بود و آيه براى تشخيص صغرى مورد نياز ما بود ، صدق نمىكند كه آيه براى ما حجّت است » . قاعدهء اشتراك ، مثل ساير كبراهاست .\r\nكبرى هيچ‌گاه مبيّن صغراى خودش نيست . « كلّ متغيّر حادث » مىگويد : « من نمىدانم چه چيزى متغيّر است و چه چيزى متغيّر نيست . آن را بايد از خارج بدست آوريد . بلكه من مىگويم : هرجا تغيّر مطرح بود ، حدوث هم وجود دارد » . قاعدهء اشتراك هم مىگويد :\r\n« هر حكمى كه براى حاضرين در مجلس تخاطب ثابت بود ، براى غير حاضرين هم ثابت است ، به اجماع يا به ضرورت » امّا اين كه چه چيزى براى مخاطبين و مشافهين ثابت است ؟ اين را بايد خودتان بدست آوريد . و بايد به آيهء ( أوفوا بالعقود ) مراجعه كنيم و ببينيم آيا براى حاضرين چه معنايى داشته است ؟ هرچه نتيجه‌گيرى كرديم ، به ضميمهء قاعدهء اشتراك براى خودمان ثابت كنيم . آيا اين سبب مىشود كه آيه به درد ما نخورد و عنوان حجّيت مطرح نباشد ؟ انصاف اين است كه نمىتوانيم چنين چيزى را ملتزم شويم . از آنچه گفته شد معلوم گرديد كه كلام مرحوم نائينى در دفاع از ثمرهء اوّل داراى اشكال است و حق با مرحوم آخوند است كه ثمرهء اوّل را انكار كرده است .\r\n\r\nثمرهء دوّم حاضرين در جلسهء خطاب داراى خصوصيتى بوده‌اند كه آن خصوصيت در معدومين وجود ندارد و ما شك داريم كه آيا اين خصوصيت در ثبوت حكم دخالت دارد يا نه ؟\r\nبر اين اساس گفته شده است : اگر ما قائل شويم كه خطابات شفاهى اختصاص\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبه خصوص مشافهين دارد ، حتى با كمك قاعدهء اشتراك هم نمىتوانيم حكمى را كه براى آنان ثابت بوده براى خودمان ثابت كنيم ، زيرا خصوصيتى كه در مشافهين وجود داشته در ما وجود ندارد . امّا اگر قائل شويم كه خطابات شفاهى اختصاص به خصوص مشافهين ندارد و به طور مستقيم شامل ما نيز مىشود ، در اين صورت از راه اصالة الاطلاق ثابت مىكنيم كه خصوصيت مذكور هيچ‌گونه دخالتى در ثبوت حكم نداشته و حكم براى ما نيز ثابت است . مثلًا مشافهين در مورد آيهء شريفهء ( يا أيّها الذين آمنوا إذا نودي للصلاة من يوم الجمعة فاسعوا إلى ذكر اللّه و ذروا البيع ذلكم خير لكم إن كنتم تعلمون ) « 1 » داراى اين خصوصيت بودند كه از نعمت حضور معصوم عليه السلام برخوردار بودند و ما كه در عصر غيبت به سر مىبريم و از نعمت حضور معصوم محروميم ، شك مىكنيم كه آيا قيد « حضور معصوم » در وجوب نماز جمعه نقشى دارد يا نه ؟ قائلين به ترتب اين ثمره مىگويند : اگر خطاب شفاهى اختصاص به مشافهين داشته باشد ، اين حكم هم اختصاص به آنان خواهد داشت و قاعدهء اشتراك هم نمىتواند نقشى داشته باشد ، زيرا قاعدهء اشتراك مىگويد : اتحاد در حكم در جايى ثابت است كه همهء خصوصياتى كه احتمال دخالت آنها در ثبوت تكليف براى حاضرين وجود دارد ، در مورد غائبين و معدومين نيز وجود داشته باشد . امّا اگر ما احتمال مىدهيم كه حضور معصوم عليه السلام در وجوب نماز جمعه نقش دارد و فرض ما اين است كه خطاب شفاهى شامل غير مشافهين نمىشود ، نمىتوانيم از آيهء شريفه وجوب نماز جمعه را استفاده كنيم . ولى اگر خطاب شفاهى عموميت داشته و غائبين و معدومين را هم شامل شود ، ما نيز جزء مخاطبين به آيهء شريفه خواهيم بود . در اين صورت اگر شك كنيم كه آيا قيد « حضور معصوم عليه السلام » در وجوب نماز جمعه نقش دارد يا نه ؟ به اصالة الاطلاق تمسك كرده و قيديت « حضور معصوم عليه السلام » در وجوب نماز جمعه را نفى مىكنيم . « 2 » همان‌طور\r\n\r\n\r\n","description":"","footnote":"\r\n( 1 ) - الجمعة : 9\r\n( 2 ) - تصور نشود كه اين معنا در جميع احكام - مثل ( أقيموا الصلاة ) - جريان دارد . بين احكام فرق وجود دارد . در مورد نمازهاى يوميّه ما اصلًا احتمال نمىدهيم كه حضور معصوم عليه السلام به عنوان قيد تكليف مطرح باشد به گونه‌اى كه در زمان غيبت معصوم عليه السلام نماز يوميّه واجب نباشد . ولى در مسألهء نماز جمعه ، حتى بعضى آن را از شئون امامت مىدانند و در زمان غيبت معصوم عليه السلام آن را حرام مىدانند . البته نمىخواهيم بگوييم : « اين حرف درست است » ولى مىخواهيم بگوييم : « چنين احتمالى وجود دارد كه حضور معصوم عليه السلام در وجوب نماز جمعه دخالت داشته باشد » .\r\n","page_name":" 374 ","page_number":374},
  {"content":"\r\n\r\nكه در « أعتق الرقبة » اگر شك كنيم كه آيا قيد ايمان مدخليت دارد يا نه ؟ چنانچه مقدّمه يا مقدّمات حكمت تماميت داشته باشد ، اصالة الاطلاق را جارى مىكنيم .\r\n\r\nكلام مرحوم آخوند :\r\nمرحوم آخوند ثمرهء دوّم را نسبت به بعضى از قيود مىپذيرند و نسبت به بعضى ديگر نمىپذيرند . البته مقسم هر دو قيد عبارت از قيودى است كه مشافهين واجد آنها بوده‌اند و ما فاقد آنها هستيم . ايشان مىفرمايند : قيود بر دو قسم است : قسم اوّل : قيودى كه احتمال فقدان در آنها راه ندارد . يعنى قيودى نيست كه نسبت به بعضى از مشافهين حاصل باشد و نسبت به بعض ديگر حاصل نباشد . مثل حضور پيامبر صلى الله عليه و آله ، كه براى همهء مشافهين حاصل بوده است . اين گونه نبوده كه بعضى از مخاطبين و مشافهين واجد اين نعمت بوده و بعضى فاقد آن باشند . و يا حتى نسبت به يك نفر از مشافهين - با وصف اين كه مخاطب است - در زمانى اين قيد وجود داشته و در زمان ديگر وجود نداشته باشد . تمام كسانى كه در مجلس پيامبر صلى الله عليه و آله حضور داشته‌اند ، تا زمانى كه مخاطبه تحقق داشته واجد صفت حضور پيامبر صلى الله عليه و آله بوده‌اند .\r\nمرحوم آخوند در رابطه با اين قسم از قيود ثمره را مىپذيرد ، زيرا اگر احتمال دخالت اين قيد در وجوب نماز جمعه وجود داشته باشد و خطاب هم اختصاص به مشافهين داشته باشد ، ما راهى براى اثبات وجوب نماز جمعه براى خودمان نداريم . نه خطاب به طور مستقيم شامل حال ما مىشود و نه قاعدهء اشتراك مىتواند وجوب نماز جمعه را براى ما ثابت كند ، زيرا عنوان ما مغاير با عنوان مشافهين است . آنان از نعمت حضور\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمعصوم عليه السلام بهره‌مند بودند و ما از اين نعمت محروميم . و احتمال دخالت اين قيد در حكم هم وجود دارد . قسم دوّم : قيودى كه احتمال فقدان در آنها راه دارد . يعنى حتى كسانى كه در مجلس حضرت پيامبر صلى الله عليه و آله حضور داشتند ، نسبت به آن قيود اختلاف داشتند . بعضى واجد آن قيد و بعضى فاقد آن بودند . يا حتى شخص واحد ، ممكن بود در حالتى واجد آن قيد و در حالتى فاقد آن قيد باشد . مرحوم آخوند در رابطه با اين قسم از قيود ترتّب ثمره را نمىپذيرد و مىفرمايد :\r\nچنين قيودى ، اگر بخواهند در حكم دخالت داشته باشند ، بايد همان دليلى كه به آنان متوجه مىشود ، قيد را ذكر كند . بخلاف قيد حضور پيامبر صلى الله عليه و آله كه لازم نيست گفته شود : « اى كسانى كه ايمان آورديد و واجد صفت حضور پيامبر صلى الله عليه و آله هستيد » ، زيرا اين قيد براى همه وجود داشته است و نيازى به ذكر آن نبوده است امّا قيدى كه براى بعضى وجود داشته و براى بعضى حاصل نبوده است و يا حتى براى شخص واحد ، در بعضى حالات تحقق دارد و در بعضى حالات تحقق ندارد ، اگر آيه اين قيد را مطرح نكند ، ما اصالة الاطلاق را نسبت به مشافهين جارى كرده و دخالت قيد را نفى مىكنيم .\r\nسپس به كمك قاعدهء اشتراك حكم مىكنيم كه براى معدومين - كه فاقد اين قيد هستند يا در بعضى از آنها وجود دارد و در بعضى وجود ندارد - نيز اين قيد دخالتى در ثبوت حكم ندارد . بنابراين در قسم دوّم از قيود ، ثمره ترتب پيدا نمىكند و حكم براى ما ثابت است ، خواه قائل به اختصاص خطاب به مشافهين باشيم يا اين كه قائل به تعميم باشيم . ولى بنا بر قول به تعميم ، مستقيماً به اصالة الاطلاق مراجعه مىكنيم امّا بنا بر اختصاص خطاب به مشافهين ، ابتدا بايد اصالة الاطلاق را در مورد مشافهين پياده كنيم ، سپس به ضميمهء قاعدهء اشتراك حكم را براى خودمان ثابت كنيم . « 1 »\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 359 - 361\r\n","page_name":" 376 ","page_number":376},
  {"content":"\r\n\r\n\r\nتعقّب عامّ به ضميرى كه به بعض افراد عام برمىگردد\r\nبحث در اين است كه اگر به دنبال عامّ ، ضميرى بيايد كه به بعض افراد عامّ برمىگردد ، آيا اين امر موجب تخصيص عامّ است ؟ تحرير محلّ نزاع براى روشن شدن محلّ بحث ، بايد دو جهت را مورد توجه قرار داد : جهت اوّل : عنوانى كه در اينجا اجمالًا مطرح شد ، داراى دو صورت است و تنها يك صورت آن مىتواند در محلّ نزاع داخل باشد : صورت اوّل : در كلام يك حكم وجود داشته باشد ولى براى بيان موضوع اين حكم ، دو جور تعبير به كار رفته . يك تعبير به نحو عموم و يك تعبير به واسطهء ضميرى كه به بعض افراد عام برمىگردد . ولى عام و آن ضمير - روى هم رفته - به عنوان موضوع براى حكم واحد مىباشند . مثلًا اگر فرض كنيم در دليلى اين گونه وارد شده باشد : « المطلّقات أزواجهنّ أحقّ بردّهنّ » در اينجا بيش از يك حكم مطرح نيست و آن عبارت از « احقّ بودن زوج در رابطه با برگرداندن زوجه به زندگى زناشويى » است امّا در موضوع اين حكم ، عنوان « المُطَلَّقات » مطرح شده ، كه جمع محلّى به « ال » است و - وضعاً يا عرفاً - مفيد عموم است و همهء مطلّقات - خواه به طلاق رجعى باشد يا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبائن - را شامل مىشود . ولى در « أزواجهنّ أحقّ بردهنّ » ضمير « هنّ » به خصوص رجعيّات برمىگردد ، زيرا تنها در طلاق رجعى است كه شوهر حق رجوع دارد و در طلاق بائن حق رجوع به زوجه را ندارد . مرحوم آخوند مىفرمايد : « اين قسم از محلّ بحث ما خارج است ، زيرا ترديدى نيست كه در اينجا رجوع ضمير به بعض افراد عام موجب تخصيص عامّ است » . « 1 » ما نيز قبول داريم كه اين قسم از محلّ بحث ما خارج است ولى تعبير به تخصيص داراى تسامح و تجوّز است . تخصيص ، هميشه در رابطه با حكم است و با گفتن « المطلّقات » حكمى بر عام ترتب پيدا نكرده است تا عام ، مخصَّص واقع شود . در اينجا فقط كلمهء « المطلّقات » مطرح شده و قبل از اين كه حكمى برآن مترتب شود مىفرمايد : « أزواجهنّ أحقّ بردّهنّ » . اگر به جاى ضمير ، مرجع آن مطرح مىشد - يعنى گفته مىشد : « المطلّقات أزواج المطلّقات الرجعيّة أحقّ بردهنّ » - آيا آن را تخصيص مىناميديد ؟ خير ، اين تعبير شبيه يك عطف بيان و تفسير و توضيح است و نمىتوان آن را تخصيص ناميد . ولى اين نزاع با مرحوم آخوند يك نزاع لفظى است و اثر حكمى ندارد . نزاع اين است كه آيا اسم اين را تخصيص بناميم يا نه ؟ ولى ما خواه آن را تخصيص بناميم يا نناميم ، اين جمله متعرّض يك حكم است و موضوع اين حكم هم « شوهران زنهاى مطلقهء رجعيّه » است و از محلّ بحث ما خارج است . صورت دوّم : در كلام دو حكم وجود داشته باشد كه در موضوع يكى از آنها ، عنوان عام مطرح باشد و در موضوع حكم ديگرى ضميرى واقع شده كه به بعض افراد عام برمىگردد نه به همهء افراد آن . در اينجا ترديدى نداريم كه حكم اوّل ، مربوط به همهء افراد عام و حكم دوّم مربوط به بعض افراد عام است . آنچه براى ما مشكوك است اين است كه آيا رجوع ضمير به بعض افراد عام - در حكم دوّم - سبب مىشود كه ما در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 362\r\n","page_name":" 378 ","page_number":378},
  {"content":"\r\n\r\nموضوع حكم اوّل تضييقى قائل شده و آن را اختصاص دهيم به همان مقدارى كه موضوع براى حكم دوّم واقع شده است ؟ مثلًا در آيهء شريفهء ( المطلّقات يتربّصن بأنفسهن ثلاثة قروء ) « 1 » موضوع - به حسب ظاهر - عبارت از « المطلّقات » است كه جمع محلّى به « ال » و مفيد عموم است و مستقلًا موضوع براى يك اثر شرعى واقع شده است . يعنى اگر ما باشيم و نفس اين آيهء شريفه و از ضمير بعدى صرف نظر كنيم ، حكم مىكنيم كه مقتضاى اين آيه اين است كه همهء مطلقات - چه رجعى باشند چه بائن - بايد سه قرء عدّه نگه دارند . « 2 » به دنبال اين حكم ، حكم ديگرى مطرح است كه در موضوع آن حكم ، ضميرى اخذ شده كه قطعاً به همهء افراد « مطلّقات » برنمىگردد و آن اين است كه مىفرمايد : ( و بعولتهنّ أحقّ بردّهنّ في ذلك ) « 3 » . اينجا مىدانيم كه « احق بودن زوج براى برگرداندن زوجه به زندگى زناشويى » مربوط به همهء « مطلّقات » نيست بلكه خصوص مطلّقات رجعى داراى چنين حكمى هستند . در اينجا هم موضوع و هم حكم براى ما مشخّص است . بحث در اين است كه آيا رجوع ضمير به مطلّقات رجعى - در حكم دوّم - سبب مىشود كه ما در رابطه با حكم اوّل ملتزم به تخصيص شده و بگوييم : در ( المطلّقات يتربّصن بأنفسهنّ ثلاثة قروء ) نيز مطلّقات رجعى اراده شده‌اند ؟ در نتيجه حكم عدّه ، در رابطه با مطلّقات رجعى است و آيهء شريفه متعرّض حكم عدّهء مطلّقات بائن نيست . اين جهت ، در كلام مرحوم آخوند مطرح شده است « 4 » و ما آن را همراه با توضيح بيان كرديم .\r\n\r\n\r\n","description":"","footnote":"\r\n( 1 ) - البقرة 228\r\n( 2 ) - معناى طلاق بائن اين نيست كه داراى عدّه نباشد ، اگرچه بعضى از مطلّقه‌هاى بائن - به دليل خارجى - از عموم اين حكم خارجند ، مثل زوجهء صغيره و يائسه و غير مدخول بها . ولى اين ربطى به عموم آيه ندارد . و در آيهء فوق ، عامّى وجود دارد كه مستقلًا موضوع براى يك اثر شرعى واقع شده است .\r\n( 3 ) - البقرة : 228\r\n( 4 ) - كفاية الاصول ، ج 1 ، ص 361 و 362\r\n","page_name":" 379 ","page_number":379},
  {"content":"\r\n\r\nجهت دوّم : ممكن است كسى بگويد : از كجا معلوم كه ضمير در ( بعولتهنّ أحقّ بردّهن في ذلك ) به بعض افراد عام برمىگردد ؟ در پاسخ مىگوييم : يكى از اين دو راه مىتواند مطلب را براى ما ثابت كند : راه اوّل : از ادلّهء شرعيه‌اى مانند اجماع و روايات استفاده كنيم كه اين « احقّ بودن به ردّ » مخصوص شوهران مطلّقات رجعيه است . راه دوّم : از عقل استفاده كنيم . مثلًا اگر مولا بگويد : « أهِن الفساق » سپس بگويد « و اقتلهم » ، اينجا عقل مىگويد : « لابد مقصود مولا اين نيست كه همهء فسّاق كشته شوند ، زيرا فسق به تنهايى موجب استحقاق قتل نمىشود بلكه فاسق خاصّى است كه بايد كشته شود ، مثل كافر حربى و مرتد و . . . در نتيجه اين « و اقتلهم » را عقل به بعضى از فسّاق اختصاص مىدهد . حال كه « و اقتلهم » همهء فسّاق را شامل نشد ، آيا اين قرينه مىشود كه « أهن الفسّاق » هم اختصاص به همين فسّاقى داشته باشد كه قتل آنها واجب است ؟ يا اين كه « أهن الفسّاق » به عموم خودش باقى است ؟ روشن است كه اگر ما اين مطلب را از راه دليل نقلى استفاده كنيم ، دليل نقلى به عنوان قرينهء منفصله مطرح خواهد بود ، چون فرض اين است كه در خود اين دو عام قرينه‌اى بر رجوع ضمير به بعض افراد عام وجود ندارد . امّا اگر از طريق حكم عقل اين معنا را بدست آوريم ، حكم عقل به منزلهء قرينهء متّصله خواهد بود . اكنون با توجه به جهت دوّم ، بحث در اين است كه آيا هر دو صورت فوق « 1 » داخل در محلّ نزاع است يا فقط يكى از آنها داخل در محلّ نزاع است ؟ سه احتمال وجود دارد : 1 - هر دو داخل در محل نزاع باشند ، 2 - خصوص صورت اوّل داخل در محل نزاع باشد ، 3 - خصوص صورت دوّم داخل در محل نزاع باشد . در اينجا قرينه‌اى وجود دارد كه يكى از احتمالات سه‌گانه را نفى مىكند و آن قرينه اين است كه ما وقتى به كلمات اصوليين مراجعه مىكنيم ، مىبينيم مثالى كه در\r\n\r\n\r\n","description":"","footnote":"\r\n( 1 ) - يعنى استفادهء رجوع ضمير به بعض افراد عامّ ، از قرينهء منفصله و استفادهء رجوع ضمير به بعض افراد عامّ ، از راه عقل .\r\n","page_name":" 380 ","page_number":380},
  {"content":"\r\n\r\nاين مورد مطرح مىكنند ، از قبيل قسم اوّل است . يعنى جايى است كه ما از دليل خارج استفاده كنيم كه ضمير در حكم دوّم به بعض افراد عامّ برمىگردد . همهء كسانى كه اين مسئله را مطرح كرده‌اند ، به آيهء شريفهء ( المطلّقات يتربّصن بأنفسهنّ ثلاثة قروء . . . و بعولتهنّ أحقّ بردّهنّ في ذلك . . . ) مثال زده‌اند و در اين آيه رجوع ضمير به بعض افراد عامّ از دليل خارج و قرينهء منفصله استفاده مىشود . لذا اين احتمال كنار مىرود كه ما بخواهيم محلّ نزاع را خصوص جايى قرار دهيم كه رجوع ضمير به بعض افراد عامّ از طريق عقل فهميده شود . دو احتمال ديگر باقى مىماند . يكى اين كه محلّ نزاع خصوص قرينهء منفصله باشد و ديگر اين كه محلّ نزاع اعمّ از قرينهء منفصله و متّصله باشد ولى مثال را به قرينهء منفصله زده‌اند و مثال موجب نمىشود كه محلّ نزاع اختصاص به مورد مثال پيدا كند . لذا با توجه به اين دو احتمال ما ناچاريم هر دو صورت را مورد بحث قرار دهيم :\r\n\r\nصورت اوّل : استفادهء رجوع ضمير به بعض افراد عامّ ، از قرينهء منفصله\r\nاين صورت ، قدر متيقّن از محلّ نزاع است ، چون كسانى كه مسئله را مطرح كرده‌اند ، آيهء شريفهء ( المطلّقات يتربّصن بأنفسهنّ ثلاثة قروءٍ . . . و بعولتهن أحقّ بردّهنّ في ذلك ) « 1 » را مطرح كرده‌اند و اين آيه مثال براى صورت اوّل است . مقدّمهء بحث : در بحث « آيا تخصيص عامّ موجب مجازيت در عامّ است ؟ » گفتيم : قدماى از اصوليين معتقد بودند كه تخصيص عامّ مستلزم مجازيت در عامّ است . ولى مرحوم\r\n\r\n\r\n","description":"","footnote":"\r\n( 1 ) - البقرة : 228\r\n","page_name":" 381 ","page_number":381},
  {"content":"\r\n\r\nآخوند و محقّقين از متأخرين معتقدند تخصيص عامّ مستلزم مجازيّت در عامّ نيست .\r\nاينان مىگويند : اين گونه نيست كه خاصّ كاشف از اين باشد كه عامّ در غير معناى موضوع له خودش استعمال شده است . بلكه عامّ چه تخصيص بخورد ، چه تخصيص نخورد ، در همان معناى حقيقى خودش استعمال شده و از نظر مستعمل فيه هيچ تغييرى در آن ايجاد نشده است . و تخصيص ، تصرّف در ارادهء جدّى است نه در ارادهء استعمالى . و به عبارت ديگر : تخصيص در اصالة التطابق بين ارادهء جدّى و ارادهء استعمالى تغيير به وجود مىآورد ، امّا در اصل ارادهء استعمالى - كه ملاك حقيقت و مجاز است - تصرّفى نمىكند . لذا تخصيص مستلزم هيچ‌گونه مجازيتى نيست . لازمهء يك چنين مبنايى اين است كه در ما نحن فيه بگوييم : قرينهء منفصله - كه بر رجوع ضمير در « بعولتهنّ » به بعض افراد عام دلالت مىكند - وقتى با آيهء شريفهء ( و بعولتهنّ أحقّ بردّهنّ ) مواجه شود ، هيچ عنوانى غير از تخصيص نمىتواند داشته باشد . وقتى اين‌طور شد ، نتيجه مىگيريم كه آنچه مطرح شده كه « الضمير يرجع إلى بعض أفراده » كلام درستى نيست . بلكه ضمير در « بعولتهنّ » به جاى اسم ظاهر نشسته و به جميع افراد عام برمى گردد ، زيرا رجوع ضمير هم - مانند حقيقت و مجاز - از شئون استعمال است و ربطى به ارادهء جدّى و مراد جدّى ندارد . لذا بعولتهنّ به معناى « بعولة جميع المطلّقات » است . و تخصيص عامّ هيچ تغييرى در مراد استعمالى - و اين كه معناى حقيقى اراده شده است - ايجاد نمىكند . تخصيص در ارادهء جدّى تصرّف كرده و گفته است : مراد جدّى ، « بعولة جميع المطلّقات » نيست بلكه « بعولة خصوص المطلّقات الرجعيّات » است . در نتيجه ما در اينجا دو « المطلّقات » عامّ داريم : يكى ( المطلّقات يتربّصن بأنفسهنّ ثلاثة قروء ) و ديگرى « بعولة المطلّقات أحقّ بردّهنّ » كه با ضمير بيان شده است . و دليل خارجى ، عامّ دوّم را تخصيص مىزند و نتيجه اين مىشود كه ارادهء جدّى ، منحصر به ماعداى مورد مخصّص است . امّا در رابطه با عامّ اوّل چيزى نداريم كه حتى بتواند از نظر ارادهء جدّى در آن تغييرى ايجاد كند . بله ، ما احتمال مىدهيم كه عامّ اوّل\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nهم - از نظر ارادهء جدّى - اختصاص به خصوص مطلّقات رجعيّه داشته باشد ولى اين احتمال مثل اين است كه مولا يك « أكرم العلماء » گفته باشد و ما شك كنيم آيا مخصّصى دارد يا نه ؟ پس فحص كنيم و مخصّصى براى آن نيابيم كه در اين صورت به اصالة العموم مراجعه مىكنيم . در ما نحن فيه - يعنى عامّ اوّل - نيز دليلى براى تصرف در ارادهء جدّى نداريم و عموم به حال خودش باقى است . ولى مرحوم آخوند گويا اين مبناى دقيق و متين خود را فراموش كرده مىفرمايد : در اينجا امر دائر بين يكى از دو مطلب است : 1 - در مرجع ضمير تصرف كرده و بگوييم : المطلّقات در ( المطلّقات يتربّصن بأنفسهنّ ثلاثة قروء ) اختصاص به مطلّقات رجعيّه دارد . و قرينه بر اين تصرّف هم اين است كه ضمير در ( بعولتهنّ أحقّ بردّهنّ في ذلك ) بلا اشكال به مطلّقات رجعيه برمىگردد . 2 - مرجع ضمير را به عموم خودش باقى بگذاريم ولى در ناحيهء ضمير تصرف كرده و ملتزم به مجازيت شويم . مجازيت هم به دو صورت است . الف : مجاز در كلمه . يعنى بگوييم : ضمير در « بعولتهنّ » ضمير جمع است و ضمير جمع براى اين وضع شده است كه به تمام افراد مرجعش رجوع كند و تمام افراد مرجعش را شامل شود ولى در اينجا به بعض افراد مرجع برمى گردد پس در غير معناى موضوع له خودش استعمال شده است . ب : مجاز در اسناد . به اين معنا كه يكايك كلمات در معناى حقيقى و موضوع له خودشان استعمال شده‌اند ولى اسنادى كه در جمله وجود دارد ، اسناد به غير ما هوله است . مثل « أنبت الربيعُ البقلَ » يعنى فصل بهار ، سبزى و گياه را روياند . در اينجا « أنبت » و « الربيع » و « البقل » در معناى حقيقى خودشان استعمال شده‌اند ولى اسناد انبات به ربيع ، اسنادى مجازى است ، زيرا فاعل واقعى انبات ، خداوند متعال است . بر اين اساس ممكن است در ما نحن فيه گفته شود : ضمير در « بعولتهنّ » به همهء مطلّقات\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nبرمىگردد ولى نسبت دادن « أحقّ » به جميع مطلّقات ، اسناد به غير ما هو له است ، زيرا « أحقّ بودن به ردّ مطلّقات » حقيقتاً قابل اسناد به همهء « بعولة المطلّقات » نيست بلكه آنچه حقيقتاً اين « أحقّ بودن » به آن اسناد داده مىشود ، عبارت از « بعولة المطلّقات الرجعيّات » است . به عبارت ديگر : ما در اينجا دو اصالة الظهور داريم : يكى اصالة الظهور در رابطه با مرجع ضمير - يعنى « المطلّقات » - كه اقتضاء مىكند مقصود از « مطلّقات » همهء مطلّقات باشند . و ديگرى اصالة الظهور در ناحيهء ضمير كه اقتضاء مىكند ضمير به همهء افراد مرجعش برگردد نه به بعض افراد آن . و ما از خارج مىدانيم كه جمع بين هر دو اصالة الظهور براى ما امكان ندارد . مرحوم آخوند سپس مىفرمايد : در موارد ديگرى كه ما دو اصالة الظهور داشته باشيم و اجمالًا بدانيم كه يكى از اين دو اصالة الظهور بايد كنار برود ، لازمهء علم اجمالى اين است كه هر دو اصالة الظهور از حجّيت ساقط مىشوند . ولى در اينجا خصوصيتى وجود دارد كه مانع از جريان اصالة الظهور در ناحيهء ضمير است و اصالة الظهور در ناحيهء مرجع بلا معارض خواهد بود . بيان مطلب : اصالة الظهور ، اصلى شرعى نيست كه ما به دليل اين اصل شرعى مراجعه كنيم ، بلكه اصلى عقلائى است و ما وقتى به عقلاء مراجعه مىكنيم مىبينيم عقلاء براى كشف مراد متكلّم به اصالة الظهور مراجعه مىكنند . يعنى در جايى كه مراد متكلّم براى مستمع معلوم نباشد ، مثل اين كه متكلّم گفته باشد : « رأيت أسداً » و ما ندانيم كه آيا مراد او « حيوان مفترس » بوده يا « رجل شجاع » ؟ و قرينه‌اى بر خلاف معناى حقيقى هم در كلام مطرح نكرده باشد . اينجا عقلاء با مراجعه به اصالة الظهور كشف مىكنند كه مراد متكلّم ، « حيوان مفترس » - كه معناى حقيقى و ظاهر كلمهء اسد است - مىباشد . پس اين گونه نيست كه همه جا بتوانيم از اصالة الظهور استفاده كنيم .\r\nمثلًا اگر در موردى مراد متكلّم براى ما معلوم باشد ولى ندانيم آيا معناى مراد ، به عنوان معناى حقيقى لفظ بوده يا به عنوان معناى مجازى لفظ ؟ در اينجا نمىتوانيم به اصالة\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nالظهور تمسّك كرده و حقيقى يا مجازى بودن را بدست آوريم . « 1 » بر اين اساس در ما نحن فيه مىگوييم : نسبت به عامّ اوّل ، مراد مولا براى ما روشن نيست و نمىدانيم آيا از « المطلّقات » در ( المطلّقات يتربّصن بأنفسهن ثلاثة قروء ) خصوص مطلّقات رجعيّه اراده شده يا اعم از مطلّقات رجعيّه و بائنه اراده شده است ؟ لذا براى استكشاف مراد خداوند مىتوانيم اصالة الظهور را پياده كنيم امّا در ناحيهء ضمير در ( و بعولتهنّ أحقّ بردّهنّ ) مراد خداوند براى ما معلوم است و از اين جهت ترديدى نداريم . ما به كمك قرائن منفصله - يعنى روايات - برايمان روشن است كه ( و بعولتهنّ أحقّ بردّهنّ ) اختصاص به مطلّقه‌هاى رجعيّه دارد . و با معلوم بودن مراد مولا ، جايى براى اصالة الظهور وجود ندارد . « 2 » اين بيان مرحوم آخوند با راهى كه ما مطرح كرديم از نظر نتيجه يكى مىشود ولى اين راه بر خلاف مبناى ايشان در مسألهء تخصيص عامّ است . ايشان تخصيص عام را مستلزم مجازيت نمىدانند و معتقدند تخصيص عام سبب نمىشود كه از نظر ارادهء استعمالى و از نظر مستعمل فيه ، مجازيتى در عام تحقّق پيدا كند . ضمير ( و بعولتهنّ ) به جاى اسم ظاهر « المطلّقات » نشسته و « المطلّقات » هم عموميت دارد . و اين كه روايات و فتاوى ( و بعولتهنّ . . . ) را تخصيص زده ، سبب مجازيت نمىشود بلكه عام به عموم و حقيقت خودش باقى است و از جهت ارادهء استعمالى هيچ‌گونه تصرّفى در عام ايجاد نمىشود بلكه دليل مخصّص در ارادهء جدّى تصرّف مىكند و مراد مولا را محدود و مقصور مىكند . پس ضمير به تمام افراد عامّ برمى گردد و هيچ‌گونه مجازيتى - نه قبل از تخصيص و نه بعد از تخصيص - در كار نيست . قدر مسلّم اين است كه دليل مخصّص آمده و ( بعولتهنّ . . . ) را تخصيص زده است . امّا نسبت به ( المطلّقات يتربّصن بأنفسهن\r\n\r\n\r\n","description":"","footnote":"\r\n( 1 ) - مگر بنا بر مبناى سيّد مرتضى رحمه الله كه معتقد است « اصل در استعمال ، حقيقت است » .\r\n( 2 ) - كفاية الاصول ، ج 1 ، ص 362 و 363\r\n","page_name":" 385 ","page_number":385},
  {"content":"\r\n\r\nثلاثة قروء ) ، هرچند ما احتمال تخصيص مىدهيم ولى تا وقتى دليل بر تخصيص عام نداشته باشيم ، اصالة العموم حاكم است .\r\n\r\nصورت دوّم : استفادهء رجوع ضمير به بعض افراد عامّ ، از طريق عقل\r\nمثل اين كه مولا بگويد : « أهن الفسّاق و اقتلهم » . در اينجا دو حكم از ناحيهء مولا صادر شده است : در حكم اوّل عنوان « الفسّاق » مطرح شده كه جمع محلّى به ال و مفيد عموم است و در حكم دوّم ضميرى مطرح شده كه به حسب ظاهر به همهء فسّاق برمىگردد ولى - فرض مىكنيم - كه عقل در اينجا بگويد : مجرّد فسق موجب استحقاق قتل نمىشود و بعضى از فسّاق استحقاق قتل دارند ، مثل فاسقى كه كافر باشد . « 1 » اين مخصِّص لبّى به منزلهء قرينهء متّصله است لذا به مجرد اين كه عقل « و اقتلهم » را مىشنود ، محدودهء حكم دوّم براى او روشن مىشود و ترديدى در آن وجود ندارد . در اينجا اين سؤال مطرح است كه آيا نسبت به حكم اوّل - كه عقل هيچ‌گونه نظرى ندارد و هم احتمال ارادهء همهء فسّاق و هم احتمال ارادهء خصوص فسّاق واجب القتل را مىدهد - چگونه برخورد كنيم ؟ اين مسئله مثل جايى است كه در كلام قرينه‌اى وجود داشته باشد ولى استناد متكلّم به اين قرينه براى ما روشن نباشد ، مانند اين كه مولا استثنائى را بعد از چند جمله ذكر كند و اين استثناء صلاحيت رجوع به همهء آن جمله‌ها را دارا باشد ، مثلًا بگويد : « أكرم الفقهاء و النحويّين و الاصوليّين إلّا زيداً » و در خارجْ هم زيدِ فقيه وجود داشته باشد و هم زيدِ اصولى و هم زيدِ نحوى . در اينجا ترديدى در استثناى زيد از\r\n\r\n\r\n","description":"","footnote":"\r\n( 1 ) - در قرآن كريم هم بر كافر عنوان فاسق اطلاق شده است ، مثل آيهء شريفهء ( إنّهم كفروا باللّه و رسوله و ماتوا و هم فاسقون ) التوبة : 84 و آيهء شريفهء ( و من كفر بعد ذلك فأولئك هم الفاسقون ) النور : 55\r\n","page_name":" 386 ","page_number":386},
  {"content":"\r\n\r\nجملهء اخير نداريم ولى شك داريم كه آيا « إلّا زيداً » اختصاص به جملهء اخير دارد يا به تمام جمل ارتباط دارد ؟ در اينجا عنوان سوّمى مطرح است . بيان مطلب : در بحث‌هاى گذشته گفتيم : مخصّص منفصل ، هيچ ضربه‌اى به عموم عام نمىزند . و عام از نظر مستعمل فيه و ظهور در عموم هيچ تغييرى نمىكند ، بلكه مخصِّص منفصل ، در ارادهء جدّى مولا تصرف كرده و دايرهء مراد جدّى مولا را محدود مىكند به ماعداى مورد مخصّص . ولى مخصّص متصل ، مانع از انعقاد ظهور براى عام است . « 1 » و اصولًا به كار بردن عنوان « مخصّص » در مورد « مخصّص متّصل » ، همراه با نوعى تسامح و تجوّز است ، زيرا ما عامّى نداريم كه تخصيص خورده باشد . امّا در مورد « استثناى واقع بعد از جمل متعدّده » عنوان سوّمى در كار است ، زيرا نسبت به جملهء اخير عنوان مخصّص متّصل مطرح است و هيچ‌گونه ظهورى در عموم وجود ندارد . امّا نمىدانيم آيا « إلّا زيداً » به جمله‌هاى قبلى برمىگردد يا نه ؟ به‌همين‌جهت نمىتوانيم نسبت به آن جمله‌ها عنوان مخصّص متّصل را مطرح كنيم . عنوان مخصّص منفصل هم در كار نيست ، زيرا ما چيزى به عنوان دليل منفصل نداريم . آنچه هست همين جمله است كه مشتمل بر سه حكم و يك استثناء است . به عبارت علمى : در اينجا چيزى هست كه صلاحيت قرينه بودن را دارد ولى نمىدانيم آيا متكلّم بر اين قرينه اتّكال كرده يا نه ؟ در چنين موردى كلام اجمال پيدا مىكند ، يعنى نه مىتوانيم بگوييم : « كلام ، ظهور در عموم دارد » و نه مىتوانيم بگوييم : « ظهور در عموم ندارد » . ما نحن فيه نيز همين‌طور است . مولا گفته است : « أهن الفسّاق و اقتلهم » عقل\r\n\r\n\r\n","description":"","footnote":"\r\n( 1 ) - خواه به صورت استثناء باشد يا به صورت توصيف .\r\n","page_name":" 387 ","page_number":387},
  {"content":"\r\n\r\nمىگويد : « مجرّد فسق ، سبب استحقاق قتل نمىشود ، بلكه فسق خاصّى - مثل كفر يا ارتداد - چنين خصوصيتى دارد » . اين حكم عقل ، به عنوان قرينهء متّصله‌اى براى « اقتلهم » است و صلاحيت اين را دارد كه قرينه براى « أهن الفسّاق » هم باشد ولى اين امر براى ما معلوم نيست لذا كلام مجمل مىشود . به‌همين‌جهت دست ما از دليل اجتهادى كوتاه مىشود و نوبت به اصول عمليه مىرسد . اصول عمليه نيز به اختلاف موارد فرق مىكند . در ما نحن فيه شك مىكنيم آيا اهانت فاسق غير كافر ، واجب است يا نه ؟ و اين شبههء حكميّهء وجوبيه و مجراى اصالة البراءة است . اين مطلب در ذيل كلام مرحوم آخوند مطرح شده است « 1 » ولى بايد توجّه داشت كه در كلام ايشان خلط صورت گرفته است ، زيرا مسألهء ما داراى دو صورت است و مطلب فوق در ارتباط با جايى است كه دليل حاكم به اختصاص ، عبارت از عقل باشد .\r\nامّا جايى كه اختصاص را از راه دليل منفصل استفاده كنيم مثل ( و بعولتهن أحق بردّهن في ذلك ) جاى اين حرفها نيست . در چنين جايى عام دوّم تخصيص خورده بود و عام اوّل بر عموم خود باقى بود .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 363\r\n","page_name":" 388 ","page_number":388},
  {"content":"\r\n\r\n\r\nتخصيص عام با مفهوم\r\nبحث در اين است كه آيا تخصيص عامّ منطوقى با مخصّص مفهومى جايز است يا نه ؟ مرحوم آخوند در ابتداى اين بحث مىفرمايد : « تخصيص عام به مفهوم موافق ، مورد اتفاق است امّا تخصيص آن به مفهوم مخالف مورد اختلاف است » . « 1 » به‌همين‌جهت ايشان در ارتباط با تخصيص عام به مفهوم موافق بحثى نكرده‌اند . ولى به نظر ما بايد در مورد هر دو مسئله بحث كرد .\r\n\r\nبحث اوّل : تخصيص عامّ با مفهوم موافق\r\nدر اينجا دو مطلب را بايد مورد توجّه قرار دهيم : مطلب اوّل : اجماع در مسألهء اصولى حجّيت ندارد ، زيرا دليل حجّيت اجماع ، آن را در محدودهء مسائل فقهى و عملى حجّت مىداند . اگر همهء فلاسفهء عالم در مسأله‌اى اتّفاق كنند و اتّفاق آنها براى ما به عنوان اتّفاقِ محصّل باشد ، اين اتّفاق براى ما حجّت\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 363\r\n","page_name":" 389 ","page_number":389},
  {"content":"\r\n\r\nنخواهد بود . اگر همهء لغويين در مورد مسأله‌اى لغوى اتفاق داشته باشند ، اتفاق آنان براى ما حجّت نخواهد بود . « 1 » مسائل اصولى نيز همين‌طور است . مسائل اصولى يا مبناى عقلى دارد ، يا مبناى عقلايى و عرفى . اگر مبناى عقلى داشته باشد ، بستگى به ادراك عقل انسان دارد . در بحث مقدّمهء واجب - كه مبناى عقلى داشت - اگر همهء اصوليين اتفاق كنند كه بين وجوب ذى المقدّمه و وجوب مقدّمه ملازمهء عقليه وجود دارد ، اين اتفاق براى كسى كه عقلش چنين چيزى را ادراك نمىكند ، حجّت نيست . و اگر مبناى عقلايى و عرفى داشته باشد بايد ببينيم عرف و عقلاء چه مىگويند ؟ ما نحن فيه مسأله‌اى اصولى است كه مبناى عقلايى و عرفى و قانونى دارد .\r\nمىخواهيم ببينيم آيا مىتوان مفهوم موافق را به عنوان تبصره و مخصّص بر يك قانون عام قرار داد ؟ در اينجا اتفاق علماء بر جواز تخصيص عام به مفهوم موافق نمىتواند حجّت باشد . مضافاً به اين كه اجماعِ مطرح شده توسط مرحوم آخوند ، اجماع منقول است و اجماع منقول حتى در مسائل فقهى هم حجّيت ندارد . بله ، در مسائل اصولى گاهى به مسائلى برخورد مىكنيم كه بايد از روايات گرفته شود ، مثل برائت نقليّه و استصحاب - بنابراين كه حجيت استصحاب ، از راه روايات باشد ، نه از طريق ديگر - در اينجا اگر مسألهء استصحاب را به مسأله‌اى فقهى برگردانيم و آن را قاعده‌اى فقهى بدانيم ، « 2 » در اين صورت چنانچه مورد اجماع واقع شود ، چنين اجماعى حجّت خواهد بود . اما اگر گفتيم : در عين اين كه استصحاب از روايات استفاده مىشود ، ولى مسألهء استصحاب ، مسألهء فقهى نيست ، زيرا « لا تنقض اليقين بالشكّ » مانند « لا تشرب الخمر » نيست كه يك حكم استقلالى تحريمى را بيان كند ، به گونه‌اى كه اگر كسى بر خلاف مقتضاى آن عمل كرد ، كار حرامى انجام داده باشد و استحقاق عقوبت پيدا كند . مثلا كسى يقين به طهارت لباس خود داشت ، سپس شك كرد كه آيا اين لباس با\r\n\r\n\r\n","description":"","footnote":"\r\n( 1 ) - مگر اين كه از اتفاق اهل لغت ، قطع يا اطمينان به معناى لفظ پيدا كنيم .\r\n( 2 ) - چنين احتمالى در باب استصحاب وجود دارد .\r\n","page_name":" 390 ","page_number":390},
  {"content":"\r\n\r\nنجاست ملاقات كرده يا نه ؟ به جاى اين كه استصحاب طهارت كند ، با لباس معاملهء نجاست كرده و آن را تطهير كرد . در اينجا نمىتوان گفت : « چنين كسى كار حرامى انجام داده و مستحقّ عقوبت است » . « لا تنقض اليقين بالشكّ » شبيه يك حكم طريقى است . مىخواهد بگويد : « يقين به متيقّن سابق ، اگرچه الآن باقى نيست ولى براى شما حجت است » . به عبارت ديگر : « يقين به حدوث يك شىء ، همان‌طور كه نسبت به حدوث ، حجيّت ذاتى دارد ، نسبت به بقاء هم حجيّت تعبّدى پيدا مىكند . اگر مسألهء « لا تنقض اليقين بالشك » به حجّيت برگشت كرد ، ديگر مسأله‌اى فقهى نخواهد بود ، بلكه مسأله‌اى اصولى بوده و اجماع در آن حجّيت ندارد . مگر اين كه ما بياييم حجّيت و امثال آن را يكى از احكام فرعيّه بدانيم كه در اين صورت ، اجماع در مورد آن حجّت مىشود . بنابراين مسألهء اتفاقى كه مرحوم آخوند در اين زمينه مطرح كردند ، بايد مورد بحث و بررسى قرار گيرد .\r\n\r\nتفاوت اساسى مفهوم موافق با مفهوم مخالف\r\nمفهوم مخالف داراى دو ويژگى اساسى است : اوّلًا : مفهوم مخالف ، در ايجاب و سلب با منطوق مخالفت دارد . ثانياً : راه استفادهء آن - بنا بر ثبوت مفهوم - راه روشن و واضحى است . مثلًا در مورد قضيّهء شرطيه بحث است كه آيا شرط ، علّيت منحصره براى ثبوت جزاء دارد يا نه ؟\r\nمنكرين ثبوت مفهوم مىگويند : « شرط ، علّيت منحصره براى ثبوت جزاء ندارد » ولى قائلين به ثبوت مفهوم معتقدند : « شرط ، علّيت منحصره براى ثبوت جزاء دارد و بر اين اساس وقتى علّيت منحصره منتفى شد ، معلول هم منتفى شده و جملهء شرطيه داراى مفهوم مخالف خواهد شد » . امّا مفهوم موافق قضيه‌اى است كه از نظر ايجاب و سلب با منطوق موافقت دارد .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nولى آيا از چه راهى استفاده مىشود ؟ براى پاسخ به اين سؤال بايد ابتدا معناى مفهوم موافق مورد بحث قرار گيرد .\r\n\r\nمعناى مفهوم موافق :\r\nدر ارتباط با معناى مفهوم موافق ، پنج احتمال وجود دارد كه به صورت مانعة الخلوّ مطرحند ، يعنى معناى مفهوم موافق از بين اين معانى بيرون نيست ولى مانعة الجمع هم نيستند يعنى ممكن است دو يا چند يا همهء احتمالات مطرح باشند : « 1 » احتمال اوّل : مقصود از مفهوم موافق ، الغاء خصوصيّت باشد . يعنى اگرچه در كلام متكلّم - به حسب ظاهر - خصوصيّتى مطرح است ولى وقتى اين كلام بر عرف عرضه مىشود ، عرف اين خصوصيت را الغاء كرده و آن را در موضوع حكم دخيل نمىداند .\r\nمثل اين كه روايت مىگويد : « اگر رجل در ركعات نماز بين سه و چهار شك كند ، بايد بناء را بر اكثر بگذارد و نماز را تمام كرده سپس نماز احتياط بخواند » . « 2 » در موضوع اين حكم ، عنوان « رجل » مطرح است ولى وقتى اين روايت در اختيار عرف قرار مىگيرد ، عرف براى عنوان رجوليّت هيچ خصوصيّتى نمىبيند لذا عنوان رجوليّت را الغاء كرده و مىگويد : « اين روايت مىخواهد حكم مطلق مصلّى شاكّ بين سه و چهار را بيان كند ، خواه مرد باشد يا زن » . به‌همين‌جهت در احكام شكوك در ركعات نماز هيچ فقيهى بين رجل و مرئه فرق نگذاشته است .\r\n\r\n\r\n","description":"","footnote":"\r\n( 1 ) - در ارتباط با مباحث احتمالات پنج‌گانه به دو مطلب بايد توجه شود : الف : در درس‌هاى حضرت استاد « دام ظلّه » ابتدا احتمالات پنج‌گانه مطرح شده سپس به بررسى آنها پرداخته شده است و ما براى جلوگيرى از تكرار ، بررسى هر احتمال را در ذيل همان احتمال مطرح كرده‌ايم . ب : با توجه به اين كه احتمال چهارم در كلام حضرت استاد « دام ظلّه » - احتمال پنجم در تنظيم بحث - مبسوطتر از احتمالات ديگر مطرح شده است ، در ترتيب بين احتمالات نيز جابجايى صورت داده و مباحث را بر اساس آن تنظيم نموديم .\r\n( 2 ) - رجوع شود به : وسائل الشيعة ، ج 5 ( باب 10 من ابواب الخلل )\r\n","page_name":" 392 ","page_number":392},
  {"content":"\r\n\r\nاگر مفهوم موافق به معناى الغاء خصوصيت باشد ، بايد اسم مفهوم را از آن برداريم ، زيرا خود اين روايت به دلالت منطوقى هم حكم رجل را مطرح كرده ، هم حكم مرئه را ، و هدف امام عليه السلام بيان حكم مصلّى شاكّ بين سه و چهار است و ذكر عنوان رجل جنبهء مثال دارد و دايرهء حكم را محدود به خودش نمىكند بلكه حكم به صورت مطلق القاء شده است . در اين صورت همان‌طور كه منطوق روايت مذكور مىتواند به عنوان مخصّص براى عامّ مطرح باشد ، مفهوم آن نيز مىتواند عامّ را تخصيص بزند . توضيح : در ارتباط با شك بين سه و چهار ، ما با دو دسته دليل مواجه هستيم : 1 - ادلّهء استصحاب كه مىگويد : « لا تنقض اليقين بالشك » و مقتضاى آن ادلّه اين است كه در مورد شك بين سه و چهار استصحاب عدم اتيان اكثر را پياده كنيم . 2 - روايت مذكور كه مىگويد : « اگر مردى بين سه و چهار شك بكند بايد بناء را بر چهار بگذارد » . بدون ترديد منطوق اين روايت به عنوان تخصيصى در مقابل ادلّهء استصحاب مطرح است . و بنابراين احتمال كه مفهوم به معناى الغاء خصوصيت باشد ، مفهوم آن نيز به عنوان تخصيصى در مقابل ادلّهء استصحاب خواهد بود . و شاكّ بين سه و چهار - خواه مرد باشد يا زن - بايد بناء را بر چهار بگذارد و حقّ ندارد استصحاب عدم اتيان اكثر را پياده كند . در نتيجه بنا بر احتمال اوّل ، صلاحيت مخصّص بودن مفهوم موافق براى عامّ كاملًا روشن است و هماهنگ با معناى مفهوم موافق است . احتمال دوّم : مقصود از مفهوم موافق ، كنايه باشد . اين احتمال نزديك‌تر از مسألهء الغاء خصوصيت است ، براى اين كه در باب كنايه وقتى به الفاظ توجّه كنيم مىبينيم .\r\nمعناى حقيقى الفاظ اراده نشده است بلكه ملزومِ معناى حقيقى اراده شده است و به عبارت ديگر : در كنايه ، ذكر لازم و ارادهء ملزوم است . به گونه‌اى كه ملاك در صدق و كذب ، وجود و عدم وجود ملزوم است و وجود و عدم وجود لازم ، هيچ نقشى در صدق و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nكذب قضيهء كنائيّه ندارد . مثلًا جملهء « زيد ، درِ خانه‌اش باز است » كنايه از سخاوت زيد است . سخاوت - از نظر لغت - نه با « در » تناسب دارد ، نه با « خانه » و نه با « باز بودن » .\r\nملاك در صدق و كذب اين قضيّه هم وجود و عدم وجود سخاوت است . خواه مدلول مطابقى واقعيت داشته باشد يا واقعيّت نداشته باشد . اگر مقصود از مفهوم موافق ، معناى كنايى باشد ، ما بايد ملتزم شويم كه غرض اصلى متكلّم ، بيان همين ملزوم است و هدفى غير از اين ندارد . بنابراين احتمال نيز مفهوم موافق مىتواند عامّ را تخصيص بزند بلكه جواز تخصيص آن روشن‌تر از احتمال اوّل است ، زيرا هدف اصلى متكلّم ، بيان همين ملزوم بوده و چه‌بسا لازم ، وجود خارجى نداشته باشد . احتمال سوّم : مقصود از مفهوم موافق ، چيزى است كه از طريق علّت منصوصه بدست آمده باشد . ما در روايات به مواردى برخورد مىكنيم كه به علّت حكم تصريح شده است . از طرف ديگر مىدانيم كه حكم - از نظر توسعه و تضييق - داير مدار علّت است . مثلًا در جملهء « لا تشرب الخمر لأنّه مسكرٌ » اگر علّت حرمت را منحصر در مسكريت بدانيم ، « 1 » اين حكم به عنوان منصوص العلّة مطرح خواهد بود . در اين صورت مىگوييم : حكم ، داير مدار توسعه و تضييق علّت است و ما غير از خمر عناوين ديگرى - مثل نبيذ - نيز داريم كه واجد صفت مسكريت مىباشند و استفادهء حكم به نحو عموم ، مبتنى بر اين است كه كبرايى در اين كلام پنهان باشد و الّا ذكر علّت ، مستلزم لغويت است . و آن كبرى عبارت از « كلّ مسكر حرام » است ، كه با ذكر علّت ، نيازى به تصريح به آن نبوده است . « 2 »\r\n\r\n\r\n","description":"","footnote":"\r\n( 1 ) - نه اين كه علّت حرمت را « مسكر بودن خمر » بدانيم ، كه داراى دو جزء است : خمريت و مسكريت . اين از محلّ بحث ما خارج است .\r\n( 2 ) - همان‌طور كه اگر گفته شود : « العالم حادث لأنّه متغير » ، اين « لأنّه متغيّر » كاشف از وجود يك كبرى است و آن عبارت از « كلّ متغيّر حادث » است و با ذكر علّت ، نيازى به تصريح نبوده است ، زيرا اگر آن كبرى نباشد ، ذكر علّت مستلزم لغويّت است .\r\n","page_name":" 394 ","page_number":394},
  {"content":"\r\n\r\nبر اين اساس در ما نحن فيه گفته مىشود : مقصود از مفهوم موافق ، مواردى است كه علّت در آنها جريان دارد . مثلًا در « لا تشرب الخمر لأنّه مسكر » فقط خمر بيان شده است و « لا تشرب النبيذ » ، به عنوان مفهوم موافق براى آن مطرح است . اين احتمال ، اگرچه احتمال ضعيفى است ولى دليلى نداريم كه بر منصوص العلّة نمىتوان مفهوم موافق را اطلاق كرد . بنابراين احتمال نيز مفهوم موافق مىتواند عامّ را تخصيص بزند ، وقتى مولا مىگويد : « لا تشرب الخمر لأنّه مسكر » ، گويا كبراى كلّى « كلّ مسكر حرام » را خودش دارد بيان مىكند ولى با توجه به اين كه تعليل را مطرح كرده است ، نيازى نديده است كه كبراى كلّى را مورد تصريح قرار دهد . و اين در حقيقت مثل چيزهايى است كه محذوف است و قرينه بر حذف آن وجود دارد . پس همان‌طور كه « لا تشرب الخمر » مىتواند « كل شيء لك حلال » را - اگر در مقام بيان حكم واقعى باشد - تخصيص بزند ، « لا تشرب النبيذ » نيز - كه به عنوان مفهوم موافق است و از « لا تشرب الخمر » استفاده مىشود - نيز مىتواند « كلّ شيء لك حلال » را تخصيص بزند . احتمال چهارم : مراد از مفهوم موافق ، فرد جلىّ - در مقابل فرد خفىّ ، كه منطوق است - باشد . به اين معنا كه متكلّم در مقام افادهء حكم عامّى است ولى با توجه به اين كه عامّ داراى مصاديق خفى و مصاديق جلىّ است ، متكلّم فكر مىكند كه اگر حكم را به نحو عامّ القاء كند ، شايد مخاطب انتقال به فرد خفىّ پيدا نكند و آن فرد خفى را جزء مصاديق عام به حساب نياورد ، لذا مستقيماً فرد خفىّ را مطرح مىكند . در حالى كه عام را اراده كرده و ذكر فرد خفىّ براى اين است كه مبادا از نظر مخاطب دور بماند . در آيهء شريفهء ( و لا تقل لهما أُفّ ) « 1 » اين احتمال وجود دارد ، زيرا قول أُفّ تقريباً خفىترين مراتب اظهار ناراحتى انسان است . خداوند متعال مىخواهد بفرمايد : « هيچ‌گونه اهانت و بىاحترامى نسبت به پدر و مادر از خودتان نشان ندهيد » ولى ملاحظه كرده است كه\r\n\r\n\r\n","description":"","footnote":"\r\n( 1 ) - الإسراء : 23\r\n","page_name":" 395 ","page_number":395},
  {"content":"\r\n\r\nاگر مسئله را به صورت عامّ مطرح كند ، شايد اين فرد خفىّ از ذهن مردم دور بماند لذا در مقام تعبير ، همين فرد خفىّ را مطرح كرده ، در حالى كه مقصود اصلى ، افادهء حكم به نحو عموم است . البته در آيه احتمال ديگرى نيز وجود دارد كه در احتمال پنجم مطرح خواهد شد .\r\nولى برفرض كه آيه نتواند مصداقى براى احتمال چهارم باشد ، كلىِ مسئله در جاى خودش محفوظ است . كه گاهى متكلم مىخواهد حكم را به نحو عموم افاده كند ولى ملاحظه مىكند اگر حكم را به نحو عموم القاء كند ، شايد فرد خفىّ به ذهن مخاطب وارد نشود ، لذا فرد خفىّ را مورد تصريح قرار مىدهد . در اينجا نيز ترديدى وجود ندارد كه مفهوم موافق مىتواند مخصّص عامّ قرار گيرد . زيرا روى اين احتمال ، عموميت حكم از خود آيه استفاده شده و آيه به دلالت لفظى هم فرد خفىّ و هم فرد جلىّ را شامل شده است . و همان‌طور كه فرد خفىّ مىتواند مخصّص عامّ قرار گيرد ، فرد جلىّ نيز مىتواند عامّ را تخصيص بزند . و وجهى ندارد كه صلاحيت مخصّص بودن را از آن سلب كنيم . احتمال پنجم : مقصود از مفهوم موافق ، اولويت قطعى باشد ، به اين معنا كه متكلّم مىخواهد معنايى را افاده كند ولى عقل - با توجه به اين معنايى كه متكلّم افاده كرده است - به اولويت قطعى معناى روشن‌ترى را استفاده مىكند . و اولويت قطعى ، معتبر است ، زيرا حجّيت قطع ، ذاتى است . « 1 » اين احتمال نيز در آيهء شريفهء ( و لا تقل لهما أُفّ ) وجود دارد . به اين معنا كه ( و لا تقل لهما أُفّ ) نمىخواهد معنايى عامّ را افاده كند بلكه بر همين محدودهء مفاد لفظى خودش دلالت دارد ولى در كنار اين معنا يك اولويت قطعيه‌اى وجود دارد كه مىگويد : اگر أُفّ گفتن به پدر و مادر حرام باشد ، فحش و ضرب و شتم پدر و مادر به طريق اولى حرام خواهد بود . اين بدان معنا نيست كه آيه دلالت بر چنين معنايى مىكند ، بلكه محدودهء دلالت آيه - روى اين احتمال - همان\r\n\r\n\r\n","description":"","footnote":"\r\n( 1 ) - بخلاف اولويّت ظنّى كه دليل بر حجّيت آن وجود ندارد .\r\n","page_name":" 396 ","page_number":396},
  {"content":"\r\n\r\nقول أُفّ است ولى عقل مىآيد و حكم را توسعه مىدهد . « 1 » فرق بين اين احتمال با احتمال چهارم اين است كه بنا بر احتمال چهارم ، خود آيه مىخواست بر حكم عامّى دلالت كند ولى بنا بر احتمال پنجم ، خود آيه بر حكم عامّى دلالت ندارد بلكه اين عقل است كه حكم را توسعه و تعميم مىدهد . اكنون بحث در اين است كه اگر ما مفهوم موافق را اين گونه معنا كنيم ، آيا مىتوانيم عامّ را با آن تخصيص بزنيم ؟\r\n\r\nكلام مرحوم نائينى :\r\nمرحوم نائينى مىفرمايد : اگر مفهوم موافق - به معناى اولويت قطعيّه - بخواهد مقابل عامّ قرار گيرد و آن را تخصيص بزند ، اين سؤال مطرح مىشود كه آيا منطوق كلام ، خارج از دايرهء تخصيص است يا منطوق هم به عنوان مخصّص مطرح است ؟ اگر بگوييد : « منطوق هم به عنوان مخصّص مطرح است » مىگوييم : « در اين صورت همين‌جا مسئله تمام مىشود و جايى براى مطرح كردن مفهوم وجود نخواهد داشت ، زيرا وقتى عام به وسيلهء منطوق تخصيص خورد و منطوق ثابت شد ، مفهوم موافق و اولويت قطعيّه هم به دنبال آن خواهد آمد و لازم نيست مفهوم موافق به عنوان مخصّص مطرح باشد .\r\n\r\n\r\n","description":"","footnote":"\r\n( 1 ) - همان‌طور كه در مسألهء مقدّمهء واجب اگر قائل به ملازمهء عقلى - كه قطعى است - شديم و از طريق ملازمهء عقليهء قطعيّه ، وجوب شرعى مقدّمه را استفاده كرديم ، نمىتوانيم وجوب شرعى مقدّمه را به گردن مولا بگذاريم ، زيرا وجوب شرعى ذى المقدّمه ، هيچ‌گونه دلالتى بر وجوب شرعى مقدّمه ندارد . ملازمهء عقليّه ، مانند اين است كه ما صغرايى را براى يك قياس درست كنيم ، كه بايد كبرايى هم به آن ضميمه كنيم تا بتوانيم نتيجه بگيريم . امّا وقتى نتيجه گرفتيم ، معنايش اين نيست كه اين نتيجه داخل در صغراى ماست بلكه نتيجه ، حكمِ مستقلى است . مولا فقط « بودن بر پشت بام » را واجب كرده است ولى در كنار اين ، دليل ديگرى به نام حكم عقل و ملازمهء عقليّه وجود دارد كه كاشف از « وجوب نصب نردبان » است . امّا « وجوب نصب نردبان » به عنوان حكم مستقلّى است نه به عنوان اين كه داخل در مفاد « وجوب بودن بر پشت بام » باشد .\r\n","page_name":" 397 ","page_number":397},
  {"content":"\r\n\r\nپس شما بايد مسئله را در جايى فرض كنيد كه منطوق ، عنوان مخصّص نداشته باشد و بخواهيد مفهوم موافق را به عنوان مخصّص عامّ قرار دهيد . و چنين موردى را نمىتوان تصوّر كرد ، زيرا هرجا پاى اولويت قطعيّه در كار باشد ، قبل از آنكه مفهوم بتواند به مقابله با عام برخيزد ، بايد منطوق در مقابل عامّ قرار گرفته و آن را تخصيص بزند . و وقتى منطوق ، عام را تخصيص زد ، مفهوم هم از منطوق تبعيت مىكند . و نمىتوان موردى را پيدا كرد كه منطوق هيچ‌گونه مخالفتى با عام نداشته باشد ولى آنچه كه با اولويت قطعيّهء منطوق ثابت مىشود ، در مقابل عام قرار گيرد ، در اولويت قطعيّه ، مسألهء اصالت و تبعيّت مطرح است . اوّل بايد قول به أُفّ حرام باشد ، بعد نوبت به حرمت ضرب و شتم از راه اولويت قطعيّه برسد . در اين صورت چگونه مىتوان تصور كرد كه يك تابع و فرعى - يعنى مفهوم - معارض با عام باشد ولى خود اصل و ريشه - يعنى منطوق ، كه منشأ اين اولويت است - هيچ‌گونه مقابله‌اى با عامّ نداشته باشد ؟ « 1 » اشكال بر مرحوم نائينى : « 2 » اگرچه در بيشتر موارد ، مطلب به همان صورتى است كه مرحوم نائينى فرمودند ، ولى در عين حال مىتوان جايى را فرض كرد كه هم مفهوم موافق به معناى اولويت قطعيه باشد و هم تقابل با عام تنها در ناحيهء مفهوم وجود داشته باشد و خود منطوق هيچ‌گونه مخالفتى با عام نداشته باشد . مثال : فرض مىكنيم از ناحيهء مولا دو دليل به صورت ذيل وارد شده است : دليل اوّل : دليل « لا تكرم العلماء » . مقتضاى عموم اين دليل ، نهى از اكرام جميع مصاديق طبيعت عالم است .\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 556\r\n( 2 ) - رجوع شود به : مناهج الوصول إلى علم الاصول ، ج 2 ، ص 301 ، معتمد الاصول ، ج 1 ، ص 326 ، تهذيب الاصول ، ج 1 ، ص 514\r\n","page_name":" 398 ","page_number":398},
  {"content":"\r\n\r\nدليل دوّم : « أكرم جهّال خدّام الفقهاء » . يعنى اكرام جاهلين از خدمهء علمايى كه تخصّص در فقه دارند ، واجب است . اين دو دليل را وقتى از نظر منطوق كنار يكديگر قرار دهيم ، هيچ‌گونه ارتباط و تعارضى بين اين دو مشاهده نمىكنيم . دليل اوّل ، اكرام علماء را حرام كرده و دليل دوّم اكرام جهّال از خدمهء فقهاء را واجب كرده است . حال ببينيم آيا بين مفهوم دليل دوّم با عموم دليل اول تعارضى وجود دارد ؟ ابتدا بايد توجه داشت كه دليل دوّم اگرچه يك قضيهء وصفيّه است ولى قضيّهء وصفيّه داراى مفهوم نيست . يعنى « أكرم جهّال خدّام الفقهاء » مفهومش اين نيست كه « اكرام علماى از خدّام فقهاء واجب نيست » . و برفرض كه كسى قائل به مفهوم وصف باشد ، ما در اينجا روى فرضى بحث مىكنيم كه قضيهء وصفيّه مفهوم نداشته باشد .\r\nروشن است كه مفهوم مطرح شده در مورد قضيهء وصفيّه ، مفهوم مخالف است و بحث ما در ارتباط با مفهوم موافق است . ولى در دليل دوّم ، اولويت قطعيّه وجود دارد و آن اين است كه اگر اكرام جهّال از خدمهء فقهاء واجب باشد ، اكرام غير جهّال آنان به طريق اولى واجب خواهد بود . بلكه اولويت بالاترى هم در اينجا مطرح است و آن اين است كه اگر اكرام خدمتكاران فقهاء واجب باشد ، اكرام خود فقهاء ، به طريق اولى واجب خواهد بود . حال اگر مفهوم موافق را به معناى اولويت قطعيّه بدانيم ، اين دو مفهوم موافق ، در مقابل « لا تكرم العلماء » قرار مىگيرند . دليل اوّل مىگفت : « لا تكرم العلماء » يعنى هيچ عالمى نبايد اكرام شود . اولويت اوّل مىگويد : علمايى كه خدمتكار فقيه باشند ، اكرامشان واجب است . و اولويت دوّم مىگويد : علمايى كه فقيه باشند اكرامشان واجب است . پس ما توانستيم مثالى پيدا كنيم كه در اين مثال بين دو مطلب جمع شود : يكى اين كه مفهوم موافق به معناى اولويت قطعيه باشد و ديگر اين كه تقابل با عام ، تنها در رابطه با مفهوم باشد و بين منطوق دو دليل هيچ‌گونه مقابله‌اى وجود نداشته باشد .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبنابراين كلّيتى كه مرحوم نائينى مطرح كردند قابل قبول نيست . در نتيجه اگر ما مفهوم موافق را به معناى اولويت قطعيّه بدانيم ، در اكثر موارد آن ، مفهوم موافق نمىتواند مقابل عامّ قرار گيرد ، بلكه منطوق در مقابل عام قرار گرفته و عام را تخصيص مىزند و مفهوم موافق به عنوان تابع مطرح است . امّا آيا در رابطه با موارد كمى كه مفهوم موافق در مقابل عامّ قرار مىگيرد چه بايد گفت ؟ در اينجا سه احتمال وجود دارد : 1 - مفهوم موافق ، مستقلًا - و با قطع نظر از منطوق - در مقابل عامّ بايستد و آن را تخصيص بزند ، مخصوصاً با توجّه به اين كه : اوّلًا : مفهوم موافق ، ريشه‌اى قوى دارد و از راه اولويت قطعيّه عقليّه بدست آمده است . ثانياً : معروف اين است كه : « ما من عامّ إلّا و قد خصّ » . ثالثاً : بنا بر آنچه مرحوم آخوند فرمودند ، تخصيص عام مستلزم مجازيت در عامّ نيست . زيرا تصرّفى كه از ناحيهء تخصيص ايجاد مىشود ، تنها در دايرهء ارادهء جدّى است و ارادهء استعمالى و معناى عام و مستعمل فيه عام به قوّت خودش باقى است . 2 - ما در صورتى وجود مفهوم موافق - به عنوان اولويت قطعيّه - را براى « أكرم جهّال خدّام الفقهاء » قائل مىشويم كه وجود چنين مفهومى با عام منطوقى - يعنى « أكرم العلماء » - درگير نشود ولى در اينجا كه بين آن دو ، مقابله و تعارض پيش مىآيد ، بايد وجود مفهوم موافق را به طور كلّى انكار كرده و بگوييم : « أكرم جهّال خدّام الفقهاء » مفهوم ندارد . 3 - اگر ما بخواهيم دليل دوّم را اخذ كنيم ، نمىتوانيم اولويت آن را كنار بگذاريم - چون اولويت آن ، اولويت قطعيّهء عقليّه است - و اگر اولويت قطعيّه در كار آمد ، با منطوق كلام مولا درگير شده و منطوق را زمين مىزند . به‌همين‌جهت دليل دوّم را به طور كلّى - مفهوماً و منطوقاً - كنار گذاشته و فقط به « لا تكرم العلماء » اخذ كنيم .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبررسى احتمالات سه‌گانه : ما وقتى به عقلاء مراجعه مىكنيم و ريشهء يك چنين مفهومى - كه با اولويت قطعيهء عقليّه ثابت مىشود - را ملاحظه مىكنيم ، و نيز اين معنا را در نظر مىگيريم كه منطوق دليل دوّم هيچ‌گونه مقابله‌اى با « لا تكرم العلماء » ندارد ، احتمال اوّل را بر دو احتمال ديگر ترجيح مىدهيم . اگر منطوق با عامّ مخالفت نداشت و مفهوم از طريق اولويت قطعيهء عقليّه ثابت شده بود ، چه مانعى دارد كه به اين مفهوم ، جنبهء استقلالى داده و آن را به مقابله با عامّ بفرستيم و مخصّص عامّ قرار دهيم ؟ مخصوصاً كه تخصيص ، چيز نادرالوقوعى نيست و مئونهء زيادى لازم ندارد و تصرّف آن در عامّ هم تصرّفى نيست كه مستلزم مجازيت باشد . نتيجه اين مىشود كه هم در اكثر موارد كلام مرحوم نائينى - كه ريشهء اصلى مقابله را ، منطوق قرار مىداد - مسألهء تخصيص تمام است و هم در اين جايى كه مفهوم موافق استقلال دارد و مقابله در محدودهء مفهوم است و منطوق نقشى ندارد . امّا احتمال دوّم كه بگوييم : « منطوق در اينجا وجود دارد ولى مفهوم را بايد ناديده گرفت » با اولويت قطعيهء عقليّه نمىسازد . از اين احتمال ضعيف‌تر اين است كه بيايم مفهوم و منطوق دليل دوّم را كنار بگذاريم و فقط دليل اوّل را اخذ كنيم . مگر « لا تكرم العلماء » چه‌كاره است كه بتواند « أكرم جهّال خدّام الفقهاء » را از صحنه خارج كند . چه مقابله‌اى بين اين دو وجود دارد ؟ نتيجه بحث در رابطه با تخصيص عام با مفهوم موافق : از آنچه گفته شد معلوم گرديد كه ما هر معنايى را براى مفهوم موافق در نظر بگيريم ، مفهوم موافق مىتواند عامّ را تخصيص بزند . ولى مسئله قابل بررسى بود و به مجرّد ادّعاى اتفاق - كه مرحوم آخوند مطرح كرد - نمىتوان اكتفاء كرد .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nبحث دوّم : تخصيص عامّ با مفهوم مخالف\r\nآيا مفهوم مخالف مىتواند عامّ را تخصيص بزند ؟ اين مسئله مورد اختلاف واقع شده است . قبل از ورود به بحث لازم است به دو نكته توجّه شود : نكتهء اوّل : بحث در اين است كه ما عامّى داشته باشيم و مفهوم مخالف بخواهد - به عنوان مخصّص - فرد يا صنفى را از اين عام خارج كند . بنابراين بحث در ما نحن فيه مربوط به عام و خاص است و نبايد آن را با مسألهء مطلق و مقيّد مقايسه كرد . اين نكته را بدان جهت مطرح نموديم كه مثالى كه بعضىها در اين رابطه زده‌اند ، مربوط به مطلق و مقيّد است و ربطى به ما نحن فيه ندارد . آن مثال اين است كه گفته‌اند :\r\nبعضى از روايات مىگويد : « خلق اللّه الماء طهوراً لا ينجّسه شيء » . « 1 » يعنى خداوند طبيعت و ماهيت آب را طهور آفريده و هيچ‌چيزى نمىتواند آن را نجس كند . در مقابل اين روايات ، روايات ديگرى داريم ، كه مىگويد : « إذا كان الماء قدر كرّ لا ينجّسه شيء » . « 2 » بنا بر اين كه قضيهء شرطيه مفهوم داشته باشد ، مفهوم اين قضيّه اين مىشود : « إذا لم يبلغ الماء قدر كرّ ينجّسه شيء » « 3 » يعنى اگر ماء به اندازهء كرّ نرسد ، تحت تأثير ملاقات با نجاست قرار گرفته و نجس مىشود . پس از مطرح كردن اين مثال ، بحث كرده‌اند كه آيا اين مفهوم مىتواند « خلق اللّه الماء طهوراً لا ينجّسه شيء » را تخصيص بزند ؟ ما مىخواهيم بگوييم : اين مثال ربطى به ما نحن فيه ندارد ، زيرا « الماء » مفرد\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ( باب 9 من أبواب الماء المطلق ، ح 1 )\r\n( 2 ) - وسائل الشيعة ، ج 1 ( باب 1 من أبواب الماء المطلق ، ح 9 )\r\n( 3 ) - يا « ينجّسه كلّ شىء من النجاسات » ، چون اين مسئله مورد اختلاف بود . هرچند اين اختلاف ، تأثيرى در ما نحن فيه ندارد .\r\n","page_name":" 402 ","page_number":402},
  {"content":"\r\n\r\nمعرّف به ال جنس است و هيچ‌گونه دلالتى بر عموم ندارد بلكه بر ماهيت و تعريف ماهيت دلالت مىكند . بله ، اگر كسى مفرد معرّف به ال جنس را از الفاظ عموم بداند ، مثال مذكور داخل در بحث ما خواهد بود . حال ببينيم آيا مثال معروف زير را مىتوان در رابطه با ما نحن فيه مطرح كرد ؟ اگر مولا از طرفى بگويد : « أكرم كلّ عالمٍ » و از طرف ديگر بگويد : « إن جاءك زيد العالم فأكرمه » ، مفهوم جملهء دوّم - بنا بر اين كه مفهوم داشته باشد - اين مىشود : « إن لم يجئك زيد العالم فلا يجب إكرامه » . آيا مىتوان گفت : مفهوم جملهء « إن جاءك زيد العالم فأكرمه » دليل « أكرم كلّ عالمٍ » را تخصيص مىزند ؟ اين مثال نيز داراى مناقشه است ، زيرا در اينجا « زيدِ عالم » از « أكرم كلّ عالم » خارج نشده است . « أكرم كلّ عالم » داراى دو خصوصيت است : 1 - خصوصيت عموميّت ، كه كلمهء « كلّ عالم » برآن دلالت مىكند . 2 - خصوصيت ديگر اين است كه « سواء تحقّق المجيء أم لم يتحقّق » . ولى آيا اين خصوصيت از چه طريقى استفاده مىشود ؟ در بحث « كلّ » گفتيم سعه و ضيق دايرهء عموم ، تابع سعه و ضيق دايرهء مدخول است . اكنون ببينيم آيا سعه و ضيق دايرهء مدخول از كجا استفاده مىشود ؟ مولا گفته است : « أكرم كلّ عالم » ، شايد مرادش « أكرم كلّ عالم عادل » بوده باشد . اين كه در عالِم فرقى بين عادل و غير عادل نيست ، از كجا استفاده مىشود ؟ در اينجا اگر بگوييم : ابتدا اطلاقى در ناحيهء مدخول جريان پيدا مىكند ، نتيجه‌اش اين مىشود كه مراد از « عالم » نفس طبيعت عالم است ، سپس كلمهء « كلّ » مىآيد و بر همهء افراد اين طبيعت دلالت مىكند . بنابراين احتمال ، مفهوم « إن جاءك زيد العالم فأكرمه » اين مىشود كه « إن لم يجئك زيد العالم فلا يجب إكرامه » و اين تخصيص عام نيست بلكه تقييد همان اطلاق مدخول است . « أكرم كلّ عالم » اطلاق داشت و شامل حالت تحقّق مجىء و\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nعدم تحقّق مجىء مىشد و « ان لم يجئك زيد العالم فلا يجب إكرامه » آمده و اين اطلاق را تقييد زده است . و در اين صورت مثال مذكور نمىتواند به عنوان مثالى براى ما نحن فيه باشد . امّا اگر بگوييم : « در « أكرم كلّ عالمٍ » نيازى نيست كه ما اطلاقى نسبت به مدخول جارى كنيم ، بلكه نفس « أكرم كلّ عالمٍ » دليل بر اين است كه همهء مصاديق اين طبيعت اراده شده‌اند » . در اين صورت مثال مذكور مىتواند به عنوان مثالى براى ما نحن فيه مطرح باشد . نكتهء دوّم : در باب مفاهيم گفتيم : نزاع در باب مفاهيم ، نزاعى صغروى است نه كبروى . مثلًا در مورد قضيّهء شرطيّه ، بحث در اين است كه « آيا قضيّهء شرطيّه داراى مفهوم است ؟ » نه اين كه بحث در مورد حجّيت و عدم حجّيت مفهوم شرط باشد . پس اصل وارد شدن در بحث ما نحن فيه ، متفرّع بر التزام به ثبوت مفهوم است و اگر كسى وجود مفهوم را منكر شود ، نمىتواند در بحث ما نحن فيه شركت كند . كسانى كه مىگويند : « مفهوم مخالف مىتواند مخصّص عامّ واقع شود » ، در حقيقت دو مطلب دارند : يكى اين كه قضيّهء شرطيّه داراى مفهوم است و ديگر اين كه اين مفهوم نيز مانند منطوق مىتواند در مقابل عام بايستد و آن را تخصيص بزند . امّا كسانى كه مىگويند : « مفهوم مخالف نمىتواند عامّ را تخصيص بزند » ، آيا در اينجا چه مىگويند ؟ آيا مىگويند : « اگرچه ما قبول داريم كه قضيّهء شرطيّه داراى مفهوم است ولى مفهوم داراى ضعف است و نمىتواند عام را تخصيص بزند » ؟ يا اين كه مىگويند : « اگرچه ما در جاهاى ديگر وجود مفهوم براى قضيّهء شرطيّه را مىپذيريم ولى در اينجا وجود عامّ در مقابل مفهوم ، مانع از التزام به ثبوت مفهوم است » ؟ ظاهر اين است كه حرف دوّم را مىخواهند بگويند . يعنى در حقيقت اينان در مورد قضيّهء شرطيّه قائل به تفصيل هستند و مىخواهند بگويند : قضيّهء شرطيّه در صورتى داراى مفهوم است كه آن مفهوم در مقابل عامّ قرار نگيرد . پس بحث در اينجا مشابه بحث در اصل مفهوم است . در آنجا بحث مىكرديم\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nكه آيا قضيّهء شرطيّه داراى مفهوم است ؟ و در اينجا بحث مىكنيم كه آيا وجود عموم در مقابل مفهوم قضيّهء شرطيّه ، قرينه بر اين است كه اين قضيّهء شرطيّه اصلًا مفهوم ندارد يا اين كه عموم چنين قرينيّتى ندارد بلكه قضيّه شرطيّه در همين‌جا هم مفهوم دارد و مفهوم آن به عنوان مخصّص براى عامّ مطرح است ؟ پس از بيان دو نكتهء فوق ، به اصل بحث بازمىگرديم : آيا مىتوان عامّ را با مفهوم مخالف تخصيص زد ؟ در اينجا دو فرض مطرح است : فرض اوّل : عامّ و مفهوم در يك كلام يا در دو كلام متّصل به هم باشند ، به گونه‌اى كه هركدام از آنها بخواهد قرينه بر تصرّف در ديگرى باشد عنوان قرينهء متّصله را پيدا كرده و مانع از انعقاد ظهور براى ديگرى مىشود . « 1 » اين فرض داراى سه صورت است ، كه صورت اوّل و دوّم آن ، در كلام مرحوم آخوند نيز مطرح شده است : 1 - عام و مفهوم ، از طريق وضع ثابت شوند . 2 - عام و مفهوم از طريق اطلاق ثابت شوند . 3 - يكى از عام و مفهوم از طريق وضع و ديگرى از طريق اطلاق استفاده شود . صورت اوّل : هم عام و هم مفهوم ، از طريق وضع ثابت شوند . مثل اين كه مولا بگويد : « أكرم كلّ عالمٍ » و به دنبال آن بگويد : « إن جاءك زيد العالم فأكرمه » . در اينجا عامّ از طريق وضع ثابت شده است ، زيرا كلمهء « كلّ » از الفاظى است كه براى افادهء عموم وضع شده است . حال اگر ما قائل شويم كه واضع ادات شرط - مثل « إن » - را براى دلالت بر عليّت منحصره وضع كرده است ، مفهوم نيز از طريق وضع استفاده مىشود .\r\nدر اينجا بايد بگوييم : « اصالة الظهور در عامّ ، معارض با اصالة الظهور در مفهوم است\r\n\r\n\r\n","description":"","footnote":"\r\n( 1 ) - همان‌طور كه « يرمي » در « رأيت أسداً يرمي » به عنوان قرينهء متّصلهء است و مانع از اين مىشود كه « أسد » در معناى حقيقى خودش ظهور پيدا كند . لذا اصالة الظهور جارى در « رأيت أسداً يرمي » همان اصالة الظهور در معناى مجازى است و اصالة الظهور اعم از اصالة الحقيقة است .\r\n","page_name":" 405 ","page_number":405},
  {"content":"\r\n\r\nو نمىتوانيم بين اين دو اصالة الظهور جمع كنيم » . و به تعبير دقيق‌تر : در اينجا هريك از عام و مفهوم ، مانع از انعقاد ظهور براى ديگرى مىشوند . وجود مفهوم مخالف مستند به وضع ، نمىگذارد « أكرم كلّ عالم » ظهور در عموم داشته باشد . همان‌طور كه وجود « أكرم كلّ عالمٍ » مانع از اين است كه « إن جاءك زيد العالم فأكرمه » ظهور در مفهوم داشته باشد . لذا اين عام و مفهوم ، در رابطه با « زيدِ عالم كه اتصاف به مجىء نداشته باشد » اجمال پيدا كرده و نمىتوانند حكم آن را بيان كنند . مفهوم مىگويد :\r\n« اكرام او واجب نيست » . عام مىگويد : « اكرام او واجب است » ولى هيچ‌كدام از اين دو از نظر ظهور ترجيحى بر ديگرى ندارند . هر دو مستند به وضع يا اطلاق هستند . در نتيجه دست ما از دليل لفظى كوتاه است و بايد به اصول عمليّه مراجعه كنيم . و اصول عمليه به اختلاف موارد فرق مىكند و در مثالى كه ما مطرح كرديم ، اصالة البراءة اقتضاى عدم وجوب اكرام زيدِ عالمِ غير متصف به مجىء را دارد . صورت دوّم : هم عامّ و هم مفهوم ، از طريق اطلاق و مقدّمات حكمت ثابت شوند . در اينجا مسئله مبنايى خواهد شد ، زيرا ما معتقديم عموم نمىتواند از طريق اطلاق استفاده شود ولى مرحوم آخوند و مشهور كه اطلاق را بر دو قسم شمولى و بدلى دانسته‌اند ، مفاد اطلاق شمولى را با مفاد عامّ يكى مىدانند . اين صورت نيز مانند صورت اوّل است . زيرا اطلاق به دنبال مقدّمات حكمت ثابت مىشود و يكى از مقدّمات حكمت عبارت از عدم قرينه است و ما وقتى به سراغ عام مىآييم مىبينيم مفهوم صلاحيت قرينه بودن دارد و وقتى سراغ مفهوم مىآييم ، مىبينيم عام صلاحيت براى قرينه بودن دارد . لذا مقدّمات حكمت نه در جانب عام تماميت پيدا مىكند و نه در جانب مفهوم . در نتيجه حكم صورت « عدم مجىء زيدِ عالم » از طريق دليل لفظى قابل استفاده نيست و بايد به اصول عمليه مراجعه شود ، كه به اختلاف موارد فرق مىكند . و در مثال مورد بحث ، اصالة البراءة اقتضاى وجوب اكرامِ زيدِ عالم در صورت عدم مجىء را دارد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nصورت سوّم : « 1 » يكى از عموم و مفهوم از طريق وضع و ديگرى از طريق اطلاق ثابت شوند . در اينجا اجمالى در كلام نيست ، زيرا ظهور وضعى مستند به وضع است و متوقف بر چيزى نيست ، امّا ظهور اطلاقى ، متوقّف بر مقدّمات حكمت است . و يكى از مقدّمات حكمت عبارت از عدم قرينه است . مثلًا اگر فرض كنيم عامّ از طريق وضع و مفهوم از طريق اطلاق ثابت شده باشد ، وقتى به سراغ عام مىآييم مىبينيم دلالت بر عموم از طريق وضع تحقّق دارد و متوقف بر چيزى هم نيست امّا وقتى به سراغ مفهوم مىآييم مىبينيم متوقف بر مقدّمات حكمت است و يكى از مقدّمات حكمت عبارت از عدم قرينه است و عام صلاحيت براى قرينه بودن دارد و مىتواند مانع از تماميت مقدمات حكمت شود . لذا طبق قاعده ، دليل مستند به وضع ، مقدّم بر دليل مستند به اطلاق خواهد بود و نوبت به اصول عمليه نمىرسد . فرض دوّم : عام و مفهوم ، در دو كلام جداى از هم باشند . به گونه‌اى كه اگر قرينيت هم باشد به عنوان قرينهء منفصله باشد نه قرينهء متّصله . اين فرض نيز - مانند فرض اوّل - داراى سه صورت است : صورت اوّل و دوّم آن ، مانند صورت اوّل و دوّم فرض قبلى خواهد بود . يعنى در اين دو صورت ، هيچ‌كدام از عام و مفهوم بر ديگرى ترجيح ندارند و بايد به اصول عمليه مراجعه شود . امّا صورت سوّم ، كه يكى از عامّ و مفهوم مستند به وضع و ديگرى مستند به اطلاق باشد ، با فرض قبلى فرق مىكند . بيان مطلب : در باب مقدّمات حكمت ، بين شيخ انصارى رحمه الله و ديگران نزاع واقع شده كه آيا مراد از عدم قرينه - كه به عنوان يكى از مقدّمات حكمت است - خصوص عدم قرينهء\r\n\r\n\r\n","description":"","footnote":"\r\n( 1 ) - اين صورت را مرحوم آخوند مطرح نكرده است .\r\n","page_name":" 407 ","page_number":407},
  {"content":"\r\n\r\nمتّصله است يا شامل عدم قرينهء منفصله هم مىشود ؟ شيخ انصارى رحمه الله معتقد است در اينجا مطلق عدم قرينه اراده شده است ولى ديگران مىگويند : مراد از عدم قرينه در اينجا ، خصوص عدم قرينهء متّصله است . « 1 » 1 - اگر ما بگوييم : « مراد از عدم قرينه ، خصوص عدم قرينهء متّصله است » ، در ما نحن فيه قرينهء متّصله‌اى نداريم . زيرا فرض اين است كه عام و مفهوم دو كلام جداى از يكديگرند و اگر مسألهء قرينه هم مطرح باشد ، به عنوان قرينهء منفصله خواهد بود . در اين صورت نتيجه اين مىشود كه هم عموم وضعى به قوّت خود باقى است - چون قيد و شرط ندارد - و هم عموم اطلاقى به قوّت خودش باقى است ، زيرا شرط اطلاق ، عدم قرينهء متّصله بود و فرض اين است كه در اينجا قرينهء متّصله وجود ندارد . در اينجا بايد به عرف مراجعه كنيم ببينيم آيا كدام يك از اين عموم و اطلاق اظهر از ديگرى است ؟ مجرّد اين كه يكى از راه وضع و ديگرى از راه اطلاق و مقدّمات حكمت ثابت شده ، دليل نمىشود كه ظهور يكى راجح بر ظهور ديگرى باشد . اين را بايد به عرف مراجعه كرد . اگر عرف يكى را اظهر از ديگرى يافت ، ترجيح با اظهر است و الّا اين دو دليل در مورد « زيدِ عالم كه مجىء نسبت به او تحقّق پيدا نكرده است » تعارض پيدا مىكنند ، زيرا يكى حكم به وجوب اكرام و ديگرى حكم به عدم وجوب اكرام مىكند ، و چون ترجيحى در كار نيست ، دست ما از دليل لفظى كوتاه شده و بايد به اصل عملى مراجعه كنيم و در چنين موردى اصالة البراءة پياده مىشود و مقتضاى آن « عدم وجوب اكرام » است . 2 - اگر بگوييم : « عدم قرينه در باب مقدّمات حكمت ، شامل عدم قرينهء منفصله هم مىشود » . در اينجا دليلى كه مستند به وضع است تقدّم پيدا مىكند ، زيرا در دلالت بر مفادش متوقف بر چيزى نيست امّا دليلى كه مىخواهد از راه اطلاق ثابت شود ، متوقف بر مقدّمات حكمت است و يكى از مقدّمات حكمت عبارت از عدم قرينه بود و\r\n\r\n\r\n","description":"","footnote":"\r\n( 1 ) - ظاهراً مشهور نيز همين را قائلند .\r\n","page_name":" 408 ","page_number":408},
  {"content":"\r\n\r\nدر اينجا ظهور وضعى قرينه است ، چون قرينه شامل قرينهء منفصله هم مىشود . به عبارت ديگر : در اينجا ظهور وضعى منعقد است ، چون ظهور وضعى متوقف بر چيزى نيست ، امّا ظهور اطلاقى ، متوقف بر عدم قرينه است و ظهور وضعى در اينجا به عنوان قرينه مطرح است و مانع از انعقاد ظهور اطلاقى است . در نتيجه دلالت ظهور وضعى بر ظهور خودش ، اقوا از دلالت اطلاق بر ظهور خودش خواهد بود .\r\n\r\n","description":"","footnote":"","page_name":" 409 ","page_number":409},
  {"content":"\r\n . \r\n","description":"","footnote":"","page_name":" 410 ","page_number":410},
  {"content":"\r\n\r\n\r\nاستثناى واقع بعد از جمل متعدّده\r\nاگر استثنائى بعد از جمل متعدّده واقع شود و از نظر مستثنى صلاحيت رجوع به همهء جملات را دارا باشد ، در اينجا براى اين استثناء سه احتمال وجود دارد : 1 - ظهور در رجوع به همهء جملات . 2 - ظهور در رجوع به خصوص جملهء اخير . 3 - اجمال و عدم ظهور . و اجمال آن از قبيل اجمال مردّد بين اقلّ و اكثر است كه اقلّ - يعنى رجوع به خصوص اخيره - به عنوان قدر متيقّن مطرح است و اكثر ، مشكوك است .\r\n\r\nمقدّمهء بحث\r\nقبل از ورود به بحث بايد ببينيم آيا بحث در اين مسئله ، فقط در مقام اثبات است و از نظر مقام ثبوت مشكلى ندارد يا اين كه در رابطه با مقام ثبوت آن نيز بايد بحث كرد ؟ صاحب معالم رحمه الله در اينجا مقدّمهء مفصّلى مطرح كرده تا ثابت كند كه بحث در اين مسئله مربوط به مقام اثبات است و رجوع استثناء به همهء جمل از نظر مقام ثبوت\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمشكلى ندارد . « 1 » مرحوم آخوند مىفرمايد : « گويا صاحب معالم رحمه الله اين گونه تصوّر كرده كه ممكن است كسى در رابطه با مقام ثبوت اشكال كند ، لذا براى دفع توهّم و به عنوان جواب از اشكال ، اين مقدّمهء مفصّل را مطرح كرده است . در حالى كه اين مسئله از نظر مقام ثبوت مشكلى ندارد و بايد بحث را متمركز در مقام اثبات كرد » . « 2 » به نظر مىرسد كلام مرحوم آخوند داراى مناقشه است ، زيرا اين گونه كه نقل شده است بعضىها رجوع استثناء به جميع جمل را از نظر مقام ثبوت ممتنع دانسته‌اند و اگر ادّعاى آنان درست باشد ، ديگر نوبت به مقام اثبات نخواهد رسيد ، چون لفظ نمىتواند ظهور در امر مستحيل داشته باشد . لذا بر ما لازم است كه كلام قائل به استحاله را مورد بحث و بررسى قرار دهيم .\r\n\r\nبحث در مقام ثبوت\r\n\r\nكلام قائل به استحاله\r\nقائل به استحاله مىگويد : « 3 » ما يك تقسيمى در ارتباط با ادات استثناء داريم و يك تقسيم در ارتباط با مستثنى كه بايد هر دو را مورد ملاحظه قرار دهيم . ادات استثناء بر دو قسم است : 1 - حرف ، مانند « إلّا » . 2 - غير حرف ، مانند « غير » ، « استثناء » ، « أستثني » . مستثنى بر سه قسم است : 1 - گاهى مستثنى عامّ است ، مانند : « أكرم الفقهاء و الاصوليين و النحويّين إلا\r\n\r\n\r\n","description":"","footnote":"\r\n( 1 ) - معالم الدين ، ص 122 - 125\r\n( 2 ) - كفاية الاصول ، ج 1 ، ص 364 و 365\r\n( 3 ) - نهاية الأفكار ، ج 2 ، ص 541\r\n","page_name":" 412 ","page_number":412},
  {"content":"\r\n\r\nالفسّاق منهم » . در اينجا « الفسّاق » - كه به عنوان مستثنى است - جمع محلّى به ال است و افادهء عموم مىكند . و فرض مىكنيم در هريك از عناوين مستثنى منه ، تعدادى فاسق وجود دارند . 2 - گاهى مستثنى فرد است و همهء عناوين مستثنى منه هم برآن صادق است ولى با توجه به اين كه در مستثنى منه احكام متغايره وجود دارد ، براى ما مشكل پيش مىآيد . مثل اين كه مولا بگويد : « أكرم العلماء و أهن الفسّاق و أضف الهاشميّين إلّا زيداً » و در خارج يك زيد وجود دارد كه هم عنوان عالم و هم عنوان فاسق و هم عنوان هاشمى برآن منطبق است . و احكام هم متغاير است . حال نمىدانيم آيا اين « إلّا زيداً » به جملهء اخير برمى گردد يا به همهء جملات ارتباط دارد ؟ 3 - مثل اين كه بگويد : « أكرم الفقهاء و الاصوليّين و النحويّين إلّا زيداً » و ما در خارج سه زيد داشته باشيم ، يكى فقيه ، ديگرى اصولى و ديگرى نحوى است . در اينجا رجوع استثناء به جميع جمل ، مستلزم خروج سه زيد است . يادآورى مىشود كه محلّ بحث در جايى است كه استثناء صلاحيت رجوع به همهء جملات را داشته باشد و الّا اگر بگويد : « أكرم الفقهاء و الاصوليّين و النحويين إلّا زيداً » و در خارج فقط يك زيد وجود داشته باشد و آن‌هم نحوى باشد ، ترديدى نيست كه استثناء مربوط به جملهء اخير خواهد بود و نمىتواند داخل در محلّ بحث ما باشد . حال كه اقسام استثناء و مستثنى معلوم گرديد ، قائل مىگويد : اگر استثناء با غير حرف باشد ، مثل اين كه بگويد : « أكرم الفقهاء و الاصوليّين و النحويّين باستثناء الفسّاق منهم » ، در اينجا استثناء نمىتواند به همهء جمل ارتباط داشته باشد ، زيرا چنين چيزى مستلزم استعمال لفظ مشترك در اكثر از معنا و محال خواهد بود . « 4 » بيان مطلب : كلمهء « استثناء » بر اخراج واحد دلالت مىكند و يك « استثناء » را\r\n\r\n\r\n","description":"","footnote":"\r\n( 1 ) - در مورد استعمال لفظ در اكثر از معنا ، در جلد اوّل از كتاب تشريح الاصول به طور مبسوط بحث كرديم . مرحوم آخوند در آنجا معتقد به استحالهء استعمال لفظ مشترك در اكثر از معنا بودند و اين قائل هم به تبعيت از مرحوم آخوند قائل به استحاله شده است . ولى ما اين معنا را نپذيرفتيم .\r\n","page_name":" 413 ","page_number":413},
  {"content":"\r\n\r\nنمىتوان در اخراج‌هاى متعدّد استعمال كرد . مستثنى منه اين « استثناء » وقتى فقهاء باشد ، يك اخراج صورت گرفته است و وقتى اصوليين باشد ، اخراج دوّم و وقتى نحويّين باشد ، اخراج سوّم است . در حقيقت ، وحدت و تعدّد اخراجْ تابع مخرج عنه است . اگر مخرج عنه ، واحد باشد اخراج هم واحد است و اگر مخرج عنه ، متعدّد باشد ، اخراج هم متعدّد خواهد بود . و متعدّد شدن اخراج ، مانند استعمال لفظ مشترك در اكثر از معنا و محال است . امّا اگر استثناء با حرف - مثل « إلّا » - باشد ، استحالهء آن روشن‌تر است ، زيرا ما ( قائل به استحاله ) - بر خلاف مرحوم آخوند - معتقد بوديم كه حروف داراى وضع عام و موضوع له خاص هستند ، و وقتى موضوع له كلمهء « إلّا » خاص و جزئى باشد ، چگونه مىتواند در معانى متعدّدى استعمال شود ؟ اين بالاتر از استعمال لفظ مشترك در اكثر از معنا خواهد بود . در آنجا پاى غير حرف در ميان بود و موضوع له ، كلّى بود امّا در اينجا موضوع له جزئى است . لذا در ارتباط با ادات استثناء نمىتوان رجوع استثناء به جميع جمل را پذيرفت . امّا در رابطه با مستثنى فقط يك قسم آن داراى استحاله است و آن اين است كه - مثلًا - گفته شود : « أكرم الفقهاء و الاصوليين و النحويين إلّا زيداً » و در خارج سه زيد داشته باشيم ، يكى فقيه ، ديگرى اصولى و سوّمى نحوى باشد در اينجا با توجه به اين كه « زيد » علم است و براى شخص واحد وضع شده است ، اگر با « إلّا زيداً » بخواهيم هر سه زيد را اخراج كنيم ، معنايش اين است كه لفظ واحد « زيد » را در سه معنا استعمال كرده باشيم و استعمال لفظ واحد در اكثر از معنا محال است . لذا در خصوص اين مورد ، در رابطه با مستثنا هم استحالهء دوّمى در كار است . ولى براى تحقق استحاله ، همان جهت اوّل - كه مربوط به ادات استثناء است - كافى بوده و وجود جهت دوّم ، فرقى ايجاد نمىكند . بررسى كلام قائل به استحاله اوّلًا : كلام اين قائل ، مبنى بر استحالهء استعمال لفظ مشترك در اكثر از معناست ، كه\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمرحوم آخوند قائل به آن بود . ولى تا قبل از مرحوم آخوند كسى قائل به استحالهء آن نبوده است . ما نه تنها استحالهء آن را نپذيرفتيم ، بلكه گفتيم : استعمال لفظ مشترك در اكثر از معنا ، در بسيارى از استعمالات عرفيّه جريان دارد . مثلًا در باب حروف ، اگرچه ما همان نظريهء مشهور را پذيرفتيم و معتقد شديم حروف داراى وضع عام و موضوع له خاص هستند . يعنى واضع - مثلًا - كلّى ابتدا را تصوّر كرده و لفظ « من » را براى مصاديق آن وضع كرده است . و بر اين اساس ، لفظ « من » - به وضع واحد - براى ميلياردها مصداق از مصاديق ابتداء وضع شده است . ولى در عين حال در بسيارى از موارد كلمهء « من » در بيش از معناى واحد استعمال مىشود . در « سرتُ من البصرة إلى الكوفة » كلمهء « من » در ابتداء مشخّصى استعمال شده است ، « 1 » امّا در « سِرْ من البصرة إلى الكوفة » در ابتداء مشخّص استعمال نشده است ، زيرا از هر نقطه‌اى از بصره كه سير تحقّق پيدا كند ، موافقت امر حاصل شده است . و اين مسئله را اگر ما تحليل كنيم ، نه تنها امكان استعمال لفظ مشترك در اكثر از معناست بلكه وقوع آن نيز مىباشد . ثانياً : برفرض كه ما استعمال لفظ مشترك در اكثر از معنا را محال بدانيم ولى بحث ما ربطى به مسألهء استعمال لفظ مشترك در اكثر از معنا ندارد . بيان مطلب : قائل به استحاله مىگفت : « رجوع استثناء به جميع ، مستلزم استعمال كلمهء « استثناء » يا « أستثني » يا ادات استثناء ، در اكثر از معناى واحد و در اخراج‌هاى متعدّد است ، زيرا وقتى مخرج عنه ، متعدّد باشد ، اخراج هم متعدّد خواهد شد » . ما اين حرف را قبول نداريم . تعدّد مخرج عنه ، هيچ ملازمه‌اى با تعدّد اخراج ندارد . وحدت و تعدّد اخراج ، تابع وحدت و تعدّد مخرج عنه نيست . همان‌طور كه تابع وحدت و تعدّد مخرج هم نيست . در مثال « جاءني القوم إلّا زيداً و عَمراً\r\n\r\n\r\n","description":"","footnote":"\r\n( 1 ) - چون ابتداى سير از نقطهء مشخّصى بوده است .\r\n","page_name":" 415 ","page_number":415},
  {"content":"\r\n\r\nو بكراً » ، اگرچه مخرَج - يعنى مستثنى - متعدّد است ولى اخراجْ واحد است ، يعنى با اخراجِ واحد ، زيد و عَمرو و بكر استثناء شده‌اند . وقتى در ناحيهء مخرَج اين گونه است ، در ناحيهء مخرَج عنه نيز همين‌طور است ، زيرا نسبتى كه استثناء با مخرج عنه دارد ، همان نسبتى است كه با مخرَج دارد . در نتيجه لفظ در اكثر از معنا استعمال نشده است . بله ، در مثل « أكرم الفقهاء و الاصوليين و النحويين إلّا زيداً » ، اگر زيد هم در بين فقهاء و هم در بين اصوليين و هم در بين نحويين وجود داشته باشد ، شبههء اين معنا در رابطه با مستثنى - نه استثناء - وجود دارد كه يك زيد استعمال شده و سه معنا براى آن اراده شده است . اينجا قبول داريم كه استعمال لفظ در اكثر از معناست ولى با توجه به اين كه ما در مقام ثبوت بحث مىكنيم - نه در مقام اثبات - مانعى ندارد كه « إلّا زيداً » را در اينجا به معناى « إلّا المسمى بزيد » بدانيم . « 1 » در اين صورت جنبهء كلّى پيدا مىكند كه مفهوم آن يك چيز است ولى مصاديق متعدّدى دارد .\r\nاين توجيه اگرچه بر خلاف ظاهر است ولى مسألهء ظاهر و خلاف ظاهر ، مربوط به بحث‌هاى اثباتى است در آنجا اگر خلاف ظاهرى صورت بگيرد ، جاى اشكال است ولى بحث ما در اينجا در مقام ثبوت است ، و بايد براى نجات از استحاله ، راه حلّى پيدا كنيم . در نتيجه از نظر مقام ثبوت ، اشكالى وجود ندارد . و نوبت به مقام اثبات مىرسد .\r\n\r\n\r\n","description":"","footnote":"\r\n( 1 ) - اشكال تثنيه و جمع اعلام شخصيّه نيز از اين راه حلّ مىشود . توضيح اين كه تثنيه ، دو فرد از افراد يك حقيقت را بيان مىكند ، در حالى كه « زيدان » بر دو فرد متباين دلالت دارد . دليل تباين آنها اين است كه هيچ قضيّهء حمليه‌اى نمىتوانيم بين اين دو زيد تشكيل دهيم . نه قضيهء حمليه به حمل اوّلى و نه به حمل شايع صناعى ، زيرا بين افراد - با خصوصيات فرديّه‌اى كه در موضوع له آنها دخالت دارد - مباينت كامل تحقق دارد . براى حلّ اشكال ، « زيد » را به « المسمّى بزيد » تأويل برده‌اند . و اين عنوان جامعى است كه همهء زيدها را شامل مىشود سپس آن را تثنيه و جمع مىبندند و مشكل تثنيه و جمع حلّ خواهد شد .\r\n","page_name":" 416 ","page_number":416},
  {"content":"\r\n\r\n\r\nبحث در مقام اثبات\r\nهمان‌طور كه در ابتداى بحث گفتيم ، در مقام اثبات سه احتمال وجود دارد : 1 - استثناء ، ظهور در رجوع به همهء جمل داشته باشد . 2 - استثناء ، ظهور در رجوع به خصوص جملهء اخير داشته باشد . 3 - استثناء ، داراى اجمال بوده و هيچ‌گونه ظهورى نداشته باشد ولى لازمهء اجمالش اين است كه قدر متيقّن - كه خصوص رجوع به اخير است - را اخذ كنيم .\r\n\r\nكلام مرحوم نائينى :\r\nدر اينجا مرحوم نائينى تفصيلى را مطرح كرده‌اند : ايشان مقدمتاً دو مطلب را تقريباً مسلّم گرفته‌اند : مطلب اوّل : هر قضيّه‌اى در حقيقت مشتمل بر دو قضيّه است : يك قضيّه در ارتباط با موضوع است كه از آن به عقد الوضع تعبير مىكنند . يك قضيّه هم در رابطه با محمول است كه از آن به عقد الحمل تعبير مىكنند . اين مسئله در منطق مسلّم است . مطلب دوّم : از نظر ادبى هرجا پاى استثناء مطرح باشد ، به عقد الوضع مربوط است . مثلًا در جملهء « جاءني القوم إلّا زيداً » ، استثناء مربوط به قوم است . و « قوم » در اين قضيّه عنوان عقد الوضع و « مجىء » عنوان عقد الحمل را دارد . با توجه به دو مطلب فوق ، مرحوم نائينى در ما نحن فيه مىگويد : جمل متعدّدى كه در اينجا به عنوان مستثنى منه مطرحند ، بر دو قسم مىباشند : قسم اوّل : جمل متعدّد ، در عقد الوضع متحد باشند ولى در عقد الحمل با هم اختلاف داشته باشند . مثل اين كه مولا بگويد : « أكرم العلماء و سلّم عليهم و أضفهم إلا\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nالفسّاق منهم » . در همهء اين جملات ، « العلماء » به عنوان موضوع مطرح است و عقد الوضع در آنها يكى است ولى احكام متعدّد و عقدالحمل‌هاى متعدّد - يعنى وجوب اكرام ، وجوب سلام و وجوب ضيافت - در كار است . مرحوم نائينى مىفرمايد : در اين قسم ظاهر اين است كه استثناء به همهء جمله‌ها رجوع مىكند ، زيرا استثناء به عقد الوضع مربوط مىشود و عقد الوضع در اين جملات ، يك عنوان - يعنى « العلماء » - است پس چگونه مىتوانيم در اينجا استثناء را مربوط به خصوص جمله اخير بدانيم ؟ قسم دوّم : جمل متعدّد ، در عقد الحمل متحد بوده ولى در عقد الوضع با هم اختلاف داشته باشند . مثل اين كه مولا بگويد : « أكرم الفقهاء و الاصوليين و النحويّين إلّا الفسّاق منهم » . در همهء اين جملات ، « وجوب اكرام » به عنوان عقد الحمل مطرح است ولى عقدالوضع‌هاى متعدّد و متغاير - يعنى « الفقهاء » ، « الاصوليين » و « النحويين » - در كار است . حال با توجه به اين كه استثناء بايد به عقد الوضع مربوط شود ، ما مىبينيم اين امر با رجوع استثناء به جملهء اخير تأمين مىشود و در اين صورت ضرورتى ندارد كه استثناء به جمله‌هاى ديگر نيز ارتباط پيدا كند . « 1 » بررسى كلام مرحوم نائينى : مطلب اوّل كه مرحوم نائينى به عنوان مقدّمه مطرح كردند ، مطلب مسلّمى است و جاى بحث ندارد . امّا مطلب دوّم ايشان داراى اشكال است ، زيرا ادباء مىگويند : جملهء مشتمل بر استثناء ، متضمّن دو حكم است : يكى حكم مستثنى منه و ديگرى حكم مستثنى . و استثناى از نفى ، اثبات و استثناى از اثبات ، نفى است . در حالى كه اگر در جملهء « جاءني القوم إلّا زيداً » ، قرار باشد ، « الّا » به عنوان استثناء از عقد الوضع - يعنى « قوم » - مطرح باشد ، جنبهء وصفى پيدا مىكند و معناى جمله اين مىشود : « جاءني\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 554 و 555 ، أجود التقريرات ، ج 1 ، ص 496 و 497\r\n","page_name":" 418 ","page_number":418},
  {"content":"\r\n\r\nالقوم المتّصفون بأنّهم غير زيد » . در اين صورت حكم « زيد » براى ما معلوم نيست .\r\nمگر اين كه براى قضيّهء وصفيّه مفهوم قائل شويم . و ما نه مىتوانيم نامعلوم بودن حكم « زيد » را ملتزم شويم و نه مىتوانيم معلوم شدن آن را از طريق مفهوم وصف بپذيريم . در نتيجه بايد به مقتضاى آنچه ادباء ملتزم شده‌اند بگوييم : استثناى از نفى ، اثبات و استثناى از اثبات ، نفى است و چون نفى و اثبات هميشه در رابطه با عقد الحمل است ، در مثال « جاءني القوم إلّا زيداً » - كه مثال بارز استثناء است - نيز استثناء به عقد الحمل مربوط است نه به عقد الوضع . استثناء ، از اسناد مجىء به قوم است نه از خود قوم . ابتدا مجىء را براى قوم اثبات مىكند سپس نفى آن را براى زيد ، ثابت مىكند . پس با توجه به اين كه مبناى مرحوم نائينى كنار مىرود ، تفصيل ايشان نيز كنار مىرود .\r\n\r\nتحقيق در مسألهء استثناء بعد از جمل متعدّد\r\nمقدمه : همان‌طور كه از تفصيل مرحوم نائينى استفاده مىشد ، در اين مسئله لازم نيست كه انسان به صورت كلّى يك طرف را انتخاب كند و مثلًا قائل شود كه استثناء بعد از جمل متعدّد ، به همهء جملات برمىگردد ، يا عقيده پيدا كند كه استثناء بعد از جمل متعدّد ، به خصوص جملهء اخير برمىگردد و يا به طور كلّى معتقد شود كه استثناء بعد از جمل متعدّد ، داراى اجمال است . بلكه شايد موارد استثناء با هم فرق داشته باشند . لذا بايد موارد را در نظر گرفت . در نظر گرفتن موارد با تكيه بر سه جهت است : جهت اوّل : جمل مستثنى منه ، از جهت اتحاد و تغاير عقد الوضع و عقد الحمل بر سه قسمند : 1 - اتحاد در عقد الوضع و تغاير در عقد الحمل ، مثل « أكرم الفقهاء و سلّم عليهم و\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nأضفهم إلّا الفسّاق منهم » . 2 - تغاير در عقد الوضع و اتحاد در عقد الحمل ، مثل : « أكرم الفقهاء و الاصوليين و النحويين إلّا الفسّاق منهم » . 3 - تغاير در عقد الوضع و در عقد الحمل ، مثل اين كه مولا بگويد : « أكرم الفقهاء و أهن الفسّاق و أضف الهاشميين إلّا زيداً » و در تمام عناوين سه‌گانه ، شخصى به نام زيد داشته باشيم . جهت دوّم : مستثنى از جهت اشتمال و عدم اشتمال بر ضمير ، بر دو قسم است . جهت سوّم : مستثنايى كه مشتمل بر ضمير نباشد ، گاهى عنوانى عامّ است كه در همهء عناوين وارد شده در جمل مستثنى منه داراى مصداق است و گاهى عَلَم است . اين موارد با يكديگر فرق مىكنند . البته با توجه به اين كه بحث در رابطه با مقام اثبات است ، بايد روى ظهور عرفى كلمات تكيه كنيم . اين‌ها مسائل برهانى نيست ، بلكه مربوط به ظهور كلمات است . فرض اوّل : جايى كه مستثنى ، عام باشد . اين فرض داراى شش صورت است : صورت اوّل : جايى كه عقد الوضع ، واحد باشد و در مستثنى هم ضمير وجود داشته باشد . لازمهء وحدت عقد الوضع در جملات پشت سر هم ، اين است كه در ناحيهء مستثنى منه ، جملهء اوّل را به صورت اسم ظاهر مطرح مىكنند ولى نسبت به جملات بعدى انگيزه‌اى براى تكرار اسم ظاهر وجود ندارد . مثل : « أكرم العلماء و سلّم عليهم و أضفهم إلّا الفسّاق منهم » . در اينجا سؤال اين است كه آيا مرجع ضمير در مستثنى با مرجع دو ضمير در دو جملهء اخير يك چيز است يا با هم فرق دارند ؟ به عبارت ديگر : آيا مرجع ضمير در مستثنى ، اسم ظاهر است يا ضمير ديگر است ؟ روشن است كه همهء ضماير مذكور به علماء برمىگردند و علماء فقط در جملهء اوّل مطرح شده است . در اينجا عرفاً ما نمىتوانيم « العلماء » در « أكرم العلماء » را از مرجع\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nضمير بودن كنار زده و « سلّم عليهم » را هم كنار بگذاريم و « إلّا الفسّاق منهم » را متمركز در جملهء اخير كنيم . و اگر رجوع استثناء به جمله اخير - هرچند به عنوان قدر متيقّن - مسلم نبود ، ممكن بود كسى بگويد : در اينجا استثناء به جملهء اوّل برمىگردد ولى حد اقل اين است كه بگوييم استثناء به تمامى جمل برمىگردد و اختصاص به جملهء اخير ندارد ، زيرا جملهء اخير ، اسم ظاهر ندارد و نمىتواند مرجع براى ضمير قرار گيرد . صورت دوّم : جايى كه عقد الحمل واحد باشد ولى عقدالوضع‌ها متعدّد باشند و در مستثنى هم ضمير وجود داشته باشد ، مثل « أكرم الفقهاء و الاصوليين و النحويين إلّا الفسّاق منهم » . در اينجا نيز ما معتقديم استثناء به تمام جمل برمىگردد ، زيرا - همان‌طور كه در پاسخ مرحوم نائينى گفتيم - استثناء مربوط به عقد الحمل است و عقد الحمل در كلام يكى است . « 1 » در اين صورت كلام ظهور عرفى دارد در اين كه « إلّا الفسّاق منهم » به همهء عناوين سه‌گانه تعلّق دارد . و اگر بخواهيم آن را متعلّق به خصوص جملهء اخير بدانيم ، بايد ملتزم شويم كه واو عاطفه در جملهء اخير ، جانشين يك « أكرم » محذوف است و عرف چنين چيزى را نمىپذيرد . عرف در اين گونه موارد مىگويد : استثناء به « أكرم » رجوع مىكند و « أكرم » ، هم به فقهاء ، هم به اصوليين و هم به نحويين اضافه دارد . صورت سوّم : جايى كه هم عقد الحمل تعدّد داشته باشد هم عقد الوضع ، و در ناحيهء مستثنى هم ضمير وجود داشته باشد . مثل اين كه مولا بگويد : « أكرم العلماء و أضف الهاشميّين و سلّم على التجّار إلّا الفسّاق منهم » و در هريك از اين عناوين ، فرد يا افراد فاسقى وجود داشته باشند . روشن است كه آن ملاكى كه در دو صورت قبل براى رجوع استثناء به همهء جمل گفتيم ، در اينجا وجود ندارد . زيرا در صورت اوّل - كه عقد الوضع واحد بود - ظاهر اين بود كه استثناء به همهء جملات برمىگشت . و در\r\n\r\n\r\n","description":"","footnote":"\r\n( 1 ) - طبيعى است كه وقتى عقد الحمل واحد باشد ، « أكرم » را تكرار نمىكنند .\r\n","page_name":" 421 ","page_number":421},
  {"content":"\r\n\r\nصورت دوّم كه عقد الحمل واحد بود ، ظاهر اين بود كه استثناء به همان عقد الحمل واحد برمىگردد . و در صورت سوم ، هيچ‌يك از دو ملاك فوق وجود ندارد . لذا به نظر مىرسد كه در اينجا كلام فاقد ظهور است . نه ظهور در رجوع به خصوص جملهء اخير و نه ظهور در رجوع به همهء جمل دارد . بلكه كلام مجمل است .\r\nبله ، رجوع به جملهء اخير به عنوان قدر متيقن مطرح است . صورت چهارم : جايى كه عقد الوضع واحد باشد و در مستثنى ضمير وجود نداشته باشد ، مثل : « أكرم العلماء و سلّم عليهم و أضفهم إلّا الفسّاق » . در اينجا بايد ملتزم شويم كه ضميرى در تقدير است ، و الّا بايد استثناء را - هرچند نسبت به بعض افرادش - به صورت استثناء منقطع مطرح كنيم به گونه‌اى كه حتّى فسّاق از غير علماء را هم شامل شود و استثناى منقطع علاوه بر اين كه اصل تجويزش مورد اشكال است ، خلاف ظاهر هم مىباشد . در نتيجه اين صورت هم حكم صورت اوّل را پيدا مىكند و استثناء به همهء جمل برمىگردد . صورت پنجم : جايى كه عقد الحمل واحد باشد و در مستثنى ضمير وجود نداشته باشد ، مثل : « أكرم الفقهاء و الاصوليين و النحويين إلّا الفسّاق » . در اينجا نيز - مانند صورت چهارم - بايد ملتزم شويم كه ضميرى در تقدير است .\r\nدر نتيجه اين صورت هم حكم صورت دوّم را پيدا مىكند و استثناء به جميع جمل برمىگردد . صورت ششم : جايى كه عقد الوضع تعدد داشته و در مستثنى ضمير وجود نداشته باشد ، مثل : « أكرم العلماء و أضف الهاشميّين و سلّم على التجّار إلّا الفسّاق » . در اينجا نيز - مانند صورت چهارم - بايد ملتزم شويم كه ضميرى در تقدير است .\r\nدر نتيجه اين صورت هم حكم صورت سوّم را پيدا مىكند و كلام داراى اجمال شده و ظهورى ندارد . فرض دوّم : جايى كه مستثنى عَلَم باشد .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاين فرض ابتداءً به دو قسم تقسيم مىشود : قسم اوّل : مستثنى در خارج يك فرد دارد كه همهء عناوين مستثنى در آن وجود داشته باشد . اين قسم داراى دو صورت است : صورت اوّل : جايى كه عقد الحمل واحد ، و عقد الوضع متعدد باشد ، مثل : « أكرم العلماء و الفقراء و الهاشميّين إلّا زيداً » . در اينجا عقد الحمل - يعنى وجوب اكرام - يكى است ولى عقد الوضع متعدد است و آن عبارت از « العلماء » و « الفقراء » و « الهاشميين » است . بنا بر مبنايى كه در مقابل مرحوم نائينى مطرح كرديم ، در اينجا استثناء به عقد الحمل مربوط مىشود و چون عقد الحمل - يعنى « أكرم » - در اوّل كلام ذكر شده است ، نسبت به عنوان اوّل ، مورد تصريح قرار گرفته است و وجهى ندارد كه ما حكم كنيم استثناء به خصوص جملهء اوّل برمىگردد ، زيرا كسى اين احتمال را نداده و نيز وجهى ندارد كه حكم كنيم استثناء به جملهء اخير برمىگردد ، بلكه بايد ملتزم شويم كه استثناء به همهء عناوين مىخورد ، يعنى زيد نه به عنوان عالم بودن اكرامش واجب است و نه به عنوان فقير بودن و نه به عنوان هاشمى بودن . صورت دوّم : جايى كه هم عقد الحمل متعدّد باشد و هم عقد الوضع . مثل : « أكرم العلماء و سلِّم على الفقراء و أضف الهاشميّين إلّا زيداً » . در اينجا با توجه به اين كه ما معتقديم استثناء در رابطه با عقد الحمل است و عقد الحمل هم متعدّد است و دليلى بر رجوع استثناء به همهء جمل نداريم ، مسألهء اجمال پيش مىآيد . بله ، رجوع به جملهء اخير ، به عنوان قدر متيقّن است . قسم دوّم : مستثنى در خارج چند فرد دارد كه هركدام از آنها مصداق براى يكى از عناوين مستثنى منه باشد . اين قسم نيز داراى دو صورت است : صورت اوّل : جايى كه عقد الحمل ، واحد و عقد الوضع متعدّد باشد ، مثل : « أكرم\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nالعلماء و الفقراء و الهاشميّين إلّا زيداً » ، و در خارج يك زيد داريم كه عالم است و فقير و هاشمى نيست و زيد ديگرى داريم كه فقير است و عالم و هاشمى نيست و زيد سوّمى داريم كه هاشمى است و عالم و فقير نيست . در اينجا مسئله مبتنى بر مسألهء استعمال لفظ در اكثر از معناست ، زيرا اگر بخواهيم استثناء را به همهء جمل سه‌گانه برگردانيم ، لازم مىآيد كه كلمهء « زيد » در سه معنا استعمال شده باشد و در اصل مسألهء استعمال لفظ در اكثر از معنا - با قطع نظر از تفصيلى كه بين مفرد و تثنيه و جمع داده شده است - سه نظريه وجود دارد : نظريهء اوّل : مرحوم آخوند معتقد است استعمال لفظ در اكثر از معنا استحالهء عقلى دارد . « 1 » نظريهء دوّم : بعضى معتقدند استعمال لفظ در اكثر از معنا از نظر مقام ثبوت ، ممكن است ، ولى از نظر مقام اثبات جايز نيست و عرف و واضع و لغت چنين چيزى را اجازه نمىدهد . نظريهء سوّم : به نظر ما استعمال لفظ در اكثر از نظر معنا نه تنها استحالهء عقلى ندارد بلكه امرى جايز است و كثيرالاستعمال « 2 » نيز مىباشد . بنا بر نظريهء اوّل ، اگرچه معتقديم استثناء به عقد الحمل مربوط مىشود ولى ناچاريم بگوييم : « استثناء به جملهء اخير ارتباط دارد ، زيرا اگر به همهء جملات مربوط باشد ، مستلزم استعمال لفظ در اكثر از معنا بوده و محال است » . به عبارت ديگر : « اگرچه ظاهر اين است كه استثناء به عقد الحمل مربوط مىشود ولى در اينجا استحالهء عقليّه ، به عنوان قرينه‌اى بر خلاف اين ظهور قائم شده و مقتضاى اين قرينهء عقلى اين است كه استثناء را در رابطه با جملهء اخير بدانيم » . بنا بر نظريهء دوّم نيز مىگوييم : « اگرچه ظاهر اين است كه استثناء به عقد الحمل مربوط مىشود ولى عدم جواز از ناحيهء واضع قرينه مىشود كه استثناء را مربوط به\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 54 و 55\r\n( 2 ) - همان‌طور كه در رابطه با وضع در حروف مطرح كرديم .\r\n","page_name":" 424 ","page_number":424},
  {"content":"\r\n\r\nخصوص جملهء اخير بدانيم ، زيرا رجوع استثناء به همهء جمل سه‌گانه ، مستلزم استعمال لفظ در اكثر از معناست و واضع چنين چيزى را اجازه نمىدهد » . بله ، روى هر دو مبناى فوق اگر كسى معتقد شود كه كلمهء « زيد » ، به صورت مجازى در عنوان كلّى « المسمّى بزيد » استعمال شده است ، ديگر استعمال لفظ در اكثر از معنا لازم نمىآيد و نه استحالهء عقلى در كار است و نه استحالهء از ناحيهء واضع . بلكه در اين صورت « زيد » در يك معنا استعمال شده است و اين استعمال ، اگرچه استعمال مجازى است ولى ممتنع نيست . و رجوع استثناء به همهء جملات صحيح مىشود . بر اين اساس ما با دو ظهور مواجه مىشويم : 1 - ظاهر اين است كه استثناء به عقد الحمل مربوط مىشود و چون عقد الحمل واحد است و در صدر كلام ذكر شده ، بايد استثناء به همهء جمل سه‌گانه مربوط شود . 2 - ظاهر اين است كه « زيد » در معناى حقيقى خودش - كه شخص واحد است - استعمال شده است ، زيرا استعمال آن در « المسمّى بزيد » اگرچه مانعى ندارد و در صورت چنين استعمالى ، رجوع استثناء به همهء جمل بلا مانع خواهد بود ولى اين استعمال ، مجازى بوده و استعمال مجازى بر خلاف ظاهر است و نياز به قرينه دارد . سپس بحث مىشود كه آيا كدام يك از اين دو ظهور ترجيح دارند ؟ اگر توانستيم مورد راجح را تشخيص دهيم ، بحثى نيست و الّا كلام مجمل مىشود و در اين صورت ، رجوع به جملهء اخير به عنوان قدر متيقّن مطرح خواهد بود . امّا بنا بر نظريهء سوّم - كه ما قائل شديم - هيچ مانعى از رجوع استثناء به تمامى جمل نيست . و ظهور استثناء در رجوع به عقد الحمل ، قرينه بر اين معناست كه « زيد » در سه معنا استعمال شده است . صورت دوّم : جايى كه هم عقد الحمل و هم عقد الوضع متعدّد باشند ، مثل « أكرم العلماء و سلّم على الفقراء و أضف الهاشميّين إلّا زيداً » . در اينجا نيز ناچاريم مسألهء اجمال را مطرح كنيم ، زيرا دليلى بر رجوع « إلّا زيداً » به همه جمل نداريم . بلكه مقتضاى ظاهر استثناء اين است كه استثناء به عقد الحمل مربوط باشد و چون\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nعقد الحمل متعدّد است و قرينه‌اى بر رجوع استثناء به همهء آنها نداريم ، كلام مجمل مىشود . و در اين صورت ، رجوع به جملهء اخير به عنوان قدر متيقّن مطرح خواهد بود . خلاصهء بحث : خلاصهء آنچه در مورد استثناى واقع بعد از جمل متعدّد مطرح كرديم اين است كه :\r\nبنا بر مبنايى كه ما در اينجا - در مقابل مرحوم نائينى - داشتيم و نيز مبنايى كه در مسألهء استعمال لفظ در اكثر از معنا داشتيم ، بايد بگوييم : 1 - هرجا عقد الحمل واحد باشد ، استثناء به جميع رجوع مىكند ، خواه مستثنى عنوانى عامّ بوده يا علم باشد . و هيچ وجهى براى رجوع استثناء به خصوص جملهء اخير نداريم . 2 - مواردى كه عقد الحمل متعدّد باشد ، بر دو قسم است : الف : اگر عقد الوضع واحد باشد ، ملحق به صورت قبل است و استثناء به جميع رجوع مىكند ب : اگر عقد الوضع متعدّد باشد ، كلام داراى اجمال شده و ظهورى ندارد . اكنون اين بحث مطرح مىشود كه : آيا در صورت اجمال ، چه بايد كرد ؟ با توجه به اين كه اجمال در ما نحن فيه ، به نحو دوران بين اقلّ و اكثر است و اقلّ - يعنى رجوع به جملهء اخير - به عنوان قدر متيقن مىباشد و رجوع به جملات قبلى مشكوك است ، ممكن است كسى توهّم كند : « در جملهء « أكرم العلماء و سلّم على الهاشميّين و أضف الفقراء إلّا الفسّاق منهم » - كه از موارد مسلّم اجمال بود - نسبت به جملهء اخير ، يقين به تخصيص داريم ، امّا نسبت به دو جملهء قبلى شك در تخصيص داريم و همان‌طور كه در ساير موارد شك در تخصيص ، به اصالة العموم مراجعه مىكنيم ، در اينجا نيز به اصالة العموم مراجعه كرده و نتيجه مىگيريم كه « إلّا الفسّاق » فقط مربوط به جملهء اخير است و دو جملهء قبلى بر\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nعموم خود باقى هستند » . در پاسخ اين توهّم مىگوييم : مقدّمتاً بايد دانست كه اصالة العموم يكى از اصول عقلائى است و در مواردى مىتوانيم به اصول عقلائى مراجعه كنيم كه احراز كرده باشيم عقلاء در آن موارد به آن اصل مراجعه مىكنند . امّا اگر يقين داشته باشيم كه عقلاء مراجعه نمىكنند يا شك در رجوع عقلاء داشته باشيم ، نمىتوانيم به آن اصل عقلايى مراجعه كنيم . پس از روشن شدن مقدّمهء فوق مىگوييم : ما در بعضى از موارد ، رجوع عقلاء به اصالة العموم را احراز كرده‌ايم ، مثلًا اگر مولا بگويد : « كرم العلماء » و ما شك كنيم كه آيا مخصّص متّصل يا منفصلى وجود دارد يا نه ؟\r\nو به مقدار لازم هم فحص كرديم امّا دليلى بر وجود مخصّص پيدا نكرديم ، در چنين موردى عقلاء به اصالة العموم تمسك مىكنند و مىگويند : مراد متكلّم از « أكرم العلماء » معناى عامّ آن مىباشد . ولى در ما نحن فيه ، « إلّا الفسّاق » صلاحيت مخصّص بودن را دارد ، زيرا يقين نداريم كه « إلّا الفسّاق » اختصاص به جملهء اخير داشته باشد ، بلكه احتمال مىدهيم كه متكلّم بر « إلّا الفسّاق » اعتماد كرده و آن را ناظر به همهء جملات دانسته باشد . آيا در چنين موردى نيز عقلاء به اصالة العموم تمسّك مىكنند ؟ حدّ اقل اين است كه رجوع عقلاء به اصالة العموم در چنين مواردى مشكوك است و همين شك ، مانع از تمسّك به اصالة العموم است . پس در موارد اجمال چه بايد كرد ؟ با توجه به اين كه در موارد اجمال نمىتوان به اصالة العموم تمسّك كرد ، پس دست ما از دليل لفظى كوتاه است و نوبت به اصل عملى مىرسد . و چون شك ما به صورت شك در حكم تكليفى است ، « 1 » چنانچه استصحابى با حالت سابقه وجود نداشته\r\n\r\n\r\n","description":"","footnote":"\r\n( 1 ) - يعنى مثلًا نمىدانيم آيا اكرام علماى فاسق واجب است يا نه ؟\r\n","page_name":" 427 ","page_number":427},
  {"content":"\r\n\r\nباشد ، بايد به اصالة البراءة مراجعه كنيم . مرحوم آخوند نيز همين مطلب را مطرح كرده‌اند و اختلاف ما با ايشان در اين است كه ايشان مسألهء اجمال را در همهء موارد پياده مىكنند ولى ما تنها بعضى از موارد را داراى اجمال مىدانيم . ولى كلام مرحوم آخوند در مورد حكم صورت اجمال ، قابل قبول است . « 1 » ولى مرحوم نائينى معتقد است نسبت به جملهء اوّل و دوّم ، اصالة العموم جريان پيدا مىكند ، زيرا متكلّمى كه استثناء واحدى را بعد از جمل متعدّد مطرح مىكند ، يا مىخواهد استثناء را در رابطه با جملهء اخير بداند و يا مىخواهد آن را در ارتباط با همهء جمل بداند و احتمال سوّمى در اينجا وجود ندارد . اگر مراد متكلّم اين باشد كه استثناء به خصوص جمله اخير مربوط باشد ، پس عموم دو جملهء اوّل محفوظ است . و اگر مراد متكلّم اين باشد كه استثناء به تمامى جمل ارتباط داشته باشد ، متكلّم نمىتواند با چنين بيانى به مراد خودش برسد ، زيرا وقتى « إلّا الفسّاق » را به دنبال جملهء اخير آورد ، استثناء جاى خودش را مىگيرد يعنى با جملهء اخير ارتباط پيدا مىكند و دو جملهء اوّل بدون استثناء باقى مىماند . پس نمىشود متكلّم از طرفى رجوع استثناء به همهء جمل را اراده كرده باشد و از طرفى كلام را به اين صورت - كه محل بحث ماست - آورده باشد . و از اين كه متكلّم چنين تعبيرى آورده است كشف مىكنيم كه رجوع استثناء به جملهء اخير را اراده كرده و دو جملهء قبلى بر عموم خود باقى هستند . « 2 » ما در پاسخ به مرحوم نائينى مىگوييم : اين حرف در صورتى قابل قبول است كه متكلّم بخواهد همهء مرادش را براى مستمع بيان كند ، در حالى كه در موارد اجمال ، متكلّم نمىخواهد همهء مرادش را براى\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 365\r\n( 2 ) - أجود التقريرات ، ج 1 ، ص 497\r\n","page_name":" 428 ","page_number":428},
  {"content":"\r\n\r\nمستمع بيان كند . مرحوم آخوند در كفاية الاصول در فرق بين اهمال و اجمال مىگويد :\r\nدر اهمال ، غرض متكلّم به بيان تعلّق نگرفته ولى در اجمال ، غرض به عدم بيان تعلّق گرفته است . مصلحتى اقتضاء كرده كه انسان همهء خصوصيات را بيان نكند . در موارد اجمال ، مولا نمىخواهد بيان كند كه استثناء به خصوص جملهء اخير مربوط مىشود يا به همهء جملات ؟ بر چه اساس شما مىگوييد : استثناء ، با جملهء اخير ارتباط پيدا كرده و دست جملات قبلى از استثناء كوتاه مىشود ؟ اگر بخواهيد بگوييد : « كلام ، ظهور در چنين معنايى دارد » مىگوييم : « مسألهء ظهور ، از محلّ بحث ما خارج است . بحث ما جايى است كه ظهورى در كار نباشد و اين كه ما رجوع به جملهء اخير را مطرح مىكنيم ، از باب قدر متيقّن است » . پس كلام مرحوم نائينى قابل قبول نيست و حق با مرحوم آخوند است .\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nتخصيص عمومات كتاب با خبر واحد\r\nترديدى نيست كه عموم قرآن را مىتوان به وسيلهء خاصّ قرآنى و خبر متواتر و خبر واحد محفوف به قرينهء قطعيّه تخصيص زد . بحث در اين است كه « آيا خبر واحد - كه به عنوان دليل معتبر ظنّى مطرح است - مىتواند عمومات قرآن را تخصيص بزند ؟ » . « 1 » اين بحث در فقه ثمرات زيادى دارد . در اينجا سه نظريه وجود دارد : 1 - جمع زيادى « 2 » معتقدند كه تخصيص كتاب با خبر واحد جايز است . 2 - بعضى « 3 » عقيده دارند تخصيص كتاب با خبر واحد جايز نيست . 3 - بعضى « 4 » نيز در اين مسئله توقف كرده‌اند .\r\n\r\n\r\n","description":"","footnote":"\r\n( 1 ) - عين اين بحث در مباحث مطلق و مقيّد نيز جريان دارد كه « آيا خبر واحد مىتواند مطلقات قرآنى را تقييد بزند ؟ » .\r\n( 2 ) - قال في المعالم ( ص 140 ) : أمّا تخصيصه بالخبر الواحد - على تقدير العمل به - فالأقرب جوازه مطلقاً و به قال العلّامة و جمع من العامّة .\r\n( 3 ) - قال في المعالم ( ص 140 ) : و حكى المحقق رحمه الله عن الشيخ و جماعة منهم إنكاره مطلقاً و هو مذهب السيّد رحمه الله .\r\n( 4 ) - قال في المعالم ( ص 141 ) : و توقف بعض و إليه يميل المحقّق .\r\n","page_name":" 431 ","page_number":431},
  {"content":"\r\n\r\n\r\nنظريّهء اوّل : تخصيص كتاب با خبر واحد جايز است\r\nقائلين به جواز تخصيص كتاب با خبر واحد ، دو دليل محكم در اين زمينه ارائه كرده‌اند : دليل اوّل : كسانى كه خبر واحد را حجّت مىدانند ، با وجود اين كه در سعه و ضيق دايرهء حجّيت با هم اختلاف دارند « 1 » ولى در عين حال سيرهء عملى آنان بر اين معنا قائم شده است كه عام كتابى را به وسيلهء خبر واحد معتبر تخصيص مىزنند و كسى هم به آنان اشكال نكرده است . مثلًا فقهاء آيهء شريفهء ( أوفوا بالعقود ) « 2 » را با روايت معتبر « نهى النبي عن بيع الغرر » « 3 » تخصيص مىزنند و نتيجه مىگيرند كه عقد غررى واجب الوفاء نيست . دليل دوّم : ما از طرفى ملاحظه مىكنيم كه كتاب اللّه در باب عبادات و معاملات و حلّيت اشياء ، عمومات و اطلاقاتى دارد و از طرفى تمام اخبار آحادى كه در رابطه با اجزاء و شرايط عبادات وارد شده است ، امر زايدى بر عمومات و اطلاقات كتاب را بيان مىكند . و اگر ما بخواهيم دايرهء حجّيت خبر واحد را محدود به جايى بدانيم كه مستلزم تخصيص و تقييد كتاب اللّه نباشد ، لازم مىآيد كه مسألهء حجّيت خبر واحد را به طور كلّى كنار بگذاريم ، در اين صورت از كجا اجزاء و شرايط عبادات را بدست آوريم ؟\r\n\r\n\r\n","description":"","footnote":"\r\n( 1 ) - بعضى مجرّد وثاقت راوى را كافى مىدانند و بعضى معتقدند راوى بايد عادل باشد و بعضى هم عناوين ديگرى را مطرح مىكنند . تذكر : بحث در مورد خبر واحد ، در جايى است كه خبر واحد از نظر سند و دلالت مشكلى نداشته باشد .\r\n( 2 ) - المائدة : 1\r\n( 3 ) - وسائل الشيعة ، ج 12 ، ( باب 40 من أبواب آداب التجارة ، ح 3 )\r\n","page_name":" 432 ","page_number":432},
  {"content":"\r\n\r\n\r\nنظريهء دوّم : تخصيص كتاب با خبر واحد جايز نيست\r\nقائلين به عدم جواز تخصيص كتاب با خبر واحد چهار دليل در اين زمينه مطرح كرده‌اند : دليل اوّل : بحث ما در مورد خبر واحدى است كه محفوف به قرينهء قطعيّه نباشد و چنين خبر واحدى اگرچه حجّت است امّا با توجه به اين كه صدورش قطعى نيست نمىتواند در مقابل عمومات قرآن - كه قطعى الصدور است - بايستد . « 1 » پاسخ دليل اوّل : با قطع نظر از قرآن و روايت ، ما وقتى عامّ و خاصّ را در رابطه با موالى عرفيه بررسى مىكنيم ، با سه فرض مواجه مىشويم : فرض اوّل : يقين داشته باشيم كه مولا « أكرم العلماء » را گفته و پس از آن‌هم « لا تكرم زيداً العالم » را گفته است . در اينجا ترديدى نيست كه اصالة العموم نمىتواند در مورد « أكرم العلماء » جريان پيدا كند ، بلكه « لا تكرم زيداً العالم » - به علّت اظهر بودن يا نصّ بودن - بر « أكرم العلماء » تقدّم داشته و آن را تخصيص مىزند . فرض دوّم : يقين داشته باشيم كه « أكرم العلماء » از ناحيهء مولا صادر شده است\r\n\r\n\r\n","description":"","footnote":"\r\n( 1 ) - ممكن است كسى بگويد : از كجا معلوم كه اين عمومات قرآنى از جانب خداوند صادر شده باشند و در قرآن تحريف به زياده واقع نشده باشد ؟ در پاسخ مىگوييم : اوّلًا : مسألهء تحريف ، امر موهومى است و ادلّهء قطعى بر بطلان آن وجود دارد ، كه در كتب علوم قرآن و تفسير مطرح شده است . ثانياً : قائلين به تحريف ، مسألهء تحريف را فقط در رابطه با تحريف به نقيصه مطرح مىكنند و كسى قائل به تحريف به زياده نيست . لذا صدور اين عمومات قرآنى از جانب خداوند ، حتّى بنا بر قول به تحريف هم قطعى است .\r\n","page_name":" 433 ","page_number":433},
  {"content":"\r\n\r\nولى نسبت به صدور « لا تكرم زيداً العالم » ترديد داشته باشيم و پس از فحص هم نتوانستيم دليلى براى اثبات يا نفى صدور آن پيدا كنيم . در اينجا نزد عقلاء بدون ترديد اصالة العموم يا اصالة عدم تخصيص « 1 » جريان پيدا مىكند . فرض سوّم : صدور « أكرم العلماء » از ناحيهء مولا قطعى باشد ولى خبر ثقه‌اى بگويد كه پس از صدور « أكرم العلماء » يك « لا تكرم زيداً العالم » نيز از ناحيهء مولا صادر شده است . « 2 » در اينجا از طرفى اصالة العموم در ناحيهء « أكرم العلماء » مطرح است و از طرفى بناء عقلاء بر حجّيت خبر ثقه در رابطه با « لا تكرم زيداً العالم » مطرح است . در اينجا ابتدا ما بايد ببينيم آيا طرفين معارضهء ما چيست ؟ زيرا در ناحيهء « أكرم العلماء » دو مطلب وجود دارد : يكى صدور آن از ناحيهء مولا و ديگرى اصالة العموم . در ناحيهء « لا تكرم زيداً العالم » نيز دو مطلب وجود دارد : يكى صدور آن از ناحيهء مولا و ديگرى مفاد آن . مفاد « لا تكرم زيداً العالم » براى ما روشن است ولى نسبت به صدور آن از ناحيهء مولا ترديد داريم . اگر صدور آن براى ما يقينى بود ، به وسيلهء « لا تكرم زيداً العالم » جلوى اصالة العموم را مىگرفتيم ، همان‌طور كه در فرض اوّل ملاحظه شد . اكنون بحث است كه آيا طرفين معارضه چيست ؟ بديهى است كه چيزى با صدور عام از ناحيهء مولا تعارض ندارد . بلكه طرف معارضهء ما اصالة العموم است . در اينجا وقتى مخبر ثقه به ما خبر داد كه مولا علاوه بر « أكرم العلماء » يك « لا تكرم زيداً العالم » نيز صادر كرده است ، براى ما ترديد پيدا مىشود . از طرفى احتمال مىدهيم ارادهء جدّى مولا به اكرام علماى غير زيد تعلّق گرفته است و از طرفى احتمال مىدهيم كه ارادهء جدّى مولا به اكرام همهء علماء تعلّق گرفته\r\n\r\n\r\n","description":"","footnote":"\r\n( 1 ) - اصالة عدم تخصيص ، استصحاب عدم تخصيص نيست تا شرايط معتبر در استصحاب در مورد آن معتبر باشد ، بلكه تعبير ديگرى از اصالة العموم است .\r\n( 2 ) - همان‌طور كه اصالة العموم در باب خودش حجّيت دارد ، خبر ثقه نيز حجّيت دارد و بناء عقلاء بر اعتبار آن استقرار يافته است .\r\n","page_name":" 434 ","page_number":434},
  {"content":"\r\n\r\nاست . اگر ارادهء جدّى مولا به اكرام علماى غير زيد تعلّق گرفته باشد ، لازم مىآيد كه اوّلًا : اصالة العموم در « أكرم العلماء » جريان پيدا نكند و ثانياً : « لا تكرم زيداً العالم » از ناحيهء مولا صادر شده باشد . امّا اگر ارادهء جدّى مولا به اكرام همهء علماء تعلّق گرفته باشد لازم مىآيد كه اوّلًا : اصالة العموم در ناحيهء « أكرم العلماء » جارى شود و ثانياً : « لا تكرم زيداً العالم » از ناحيهء مولا صادر نشده باشد . در اينجا صدور « أكرم العلماء » از ناحيهء مولا قطعى است و چيزى با آن معارضه ندارد . همان‌طور كه دلالت « لا تكرم زيداً العالم » براى ما روشن است و چيزى با آن معارضه ندارد . پس طرفين معارضهء ما ، دو دلالت يا دو صدور نيست بلكه طرف معارضه در ناحيهء عامّ ، عبارت از اصالة العموم - كه مربوط به دلالت است - مىباشد و در ناحيهء خاص ، عبارت از صدور « لا تكرم زيداً العالم » از ناحيهء مولاست . در نتيجه ما نمىتوانيم هر دو را اخذ كنيم بلكه بايد يكى از اين دو را اخذ كنيم . ولى آيا كدام يك از اين دو را بايد اخذ كرد ؟ با توجه به اين كه هم پشتوانهء اصالة العموم و هم پشتوانهء حجّيت خبر ثقه عبارت از « بناء عقلاء » مىباشد ، بايد ملاحظه كنيم كه آيا بناء عقلاء بر اعتبار اصالة العموم داراى قيد و شرطى است ؟ و آيا بناء عقلاء بر حجّيت خبر ثقه داراى قيد و شرطى است ؟ عقلاء در پاسخ سؤال اوّل مىگويند : اصالة العموم در صورتى حجّت است كه دليل معتبرى در مقابل آن وجود نداشته باشد . و در پاسخ سؤال دوّم مىگويند : « خبر ثقه ، مطلقا حجّت است » . شاهد بر اين مطلب اين است كه عقلاء در باب خبرين متعارضين - با قطع نظر از اخبار علاجيه - سراغ قاعده مىروند و قاعده ، اقتضاى تساقط مىكند . تساقط به اين معناست كه هريك از خبرين متعارضين ، فى نفسه حجّيت دارند ولى چون جمع بين آن دو امكان ندارد و ترجيحى هم وجود ندارد ، هر دو را بايد كنار گذاشت . در حالى كه اگر حجّيت خبر ثقه نزد عقلاء مقيّد به اين بود كه در مقابل آن دليل معتبرى وجود نداشته باشد نبايد\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nدر اينجا تساقط مطرح مىشد ، بلكه بايد گفته مىشد : « هيچ‌يك از اين دو خبر ، شرط حجّيت را دارا نيستند ، چون هريك از اين دو خبر ، به عنوان دليل معتبرى در مقابل ديگرى قرار دارند » . پس مطرح كردن تساقط ، دليل بر اين است كه حجّيت خبر ثقه نزد عقلاء مقيّد به هيچ قيدى نيست . در نتيجه در تعارض بين اصالة العموم و خبر ثقه ، خبر ثقه بر اصالة العموم تقدّم دارد و تقدّم آن‌هم به نحو ورود است ، زيرا خبر ثقه شرط حجّيت اصالة العموم را از بين مىبرد . اكنون به سراغ قرآن و روايات مىآييم . عمومات و اطلاقات قرآنى ، قطعى الصدور هستند لذا از اين جهت ، خبر ثقه با آنها تعارضى ندارد . ولى دلالت آنها از راه اصالة العموم ثابت مىشود . وقتى خبر ثقه در مقابل عموم يا اطلاق قرآنى قرار مىگيرد ، بدون ترديد بايد خبر ثقه را اخذ كرد ، زيرا اصالة العموم در صورتى حجّت است كه دليل معتبرى در مقابل آن وجود نداشته باشد و وجود خبر ثقه در مقابل اصالة العموم ، شرط حجّيت اصالة العموم را از بين مىبرد . دليل دوّم نافين : خبر واحد مخالف قرآن ، مشمول ادلّهء حجّيت خبر واحد نيست ، هرچند مخالفت آن به صورت تخصيص باشد ، زيرا مهم‌ترين دليل حجّيت خبر واحد ، عبارت از اجماع است كه دليلى لبّى مىباشد و دليل لبّى ، لسان ندارد تا ما به اطلاق لسانش تمسك كنيم بلكه بايد قدر متيقن را اخذ كنيم و قدر متيقن ، خبر واحدى است كه هيچ‌گونه مخالفتى - حتى به صورت تخصيص يا تقييد - با كتاب اللّه نداشته باشد .\r\nبنابراين خبر واحد نمىتواند مخصّص عمومات قرآن قرار گيرد . ما در پاسخ دليل دوّم مىگوييم : اوّلًا : اگر مقصود شما از اجماع بر حجّيت خبر واحد ، اجماع اصطلاحى - يعنى اتفاق همهء اصحاب - باشد ، چنين چيزى واقعيت ندارد ، زيرا جماعتى از اصحاب ، حجّيت خبر واحد را به طور كلّى انكار كرده‌اند . و اگر مقصود از اجماع ، عبارت از بناء عقلاء باشد ، به اين معنا كه دليل حجّيت خبر\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nواحد عبارت از بناء عقلاست ، ما اين را قبول داريم بلكه مهم‌ترين دليل در باب حجّيت خبر واحد همين بناء عقلاست و شارع هم ردعى نسبت به آن نداشته است . ولى عقلاء كه خبر واحد ثقه را حجّت مىدانند فرقى بين خبر واحدى كه مخصّص يا مقيّد كتاب اللّه است با خبر واحدى كه جنبهء تخصيص و تقييد ندارد نمىبينند . علاوه بر اين ، دليل حجّيت خبر واحد ، منحصر به بناء عقلاء نيست ، بلكه اگر ما در دلالت آيات بر حجّيت خبر واحد هم مناقشه كنيم ، روايات زيادى وجود دارد كه اگر متواتر لفظى يا معنوى هم نباشد ، حد اقل اين است كه تواتر اجمالى دارند يعنى ما اجمالًا مىدانيم كه بعضى از آنها از ائمه عليهم السلام صادر شده است و در تواتر اجمالى اگرچه بايد قدر متيقن را اخذ كرد و قدر متيقن از اين اخبار ، خبر عادل - يا خبر ثقه « 1 » - است ولى در اين روايات هيچ‌گونه اشعارى به اين مطلب نيست كه خبر واحد مخصّص - يا مقيّد - قرآن حجّيت ندارد . بلكه از نظر اين اخبار ، فرقى بين خبر واحد مخصّص - يا مقيّد - قرآن با غير آن وجود ندارد . ثانياً : برفرض كه دليل حجّيت خبر واحد ، منحصر در اجماع - به معنى اصطلاحى آن - باشد ، شما مىگوييد : « اجماع ، دليل لبّى است و در مورد مشكوك بايد به قدر متيقن اخذ كرد و قدر متيقن عبارت از خبرى است كه مخصّص و مقيّد نباشد » . ما مىگوييم : دو شاهد وجود دارد كه در اينجا ما شك نداريم تا به قدر متيقّن اخذ كنيم . بلكه مىدانيم كه معقد اجماع ، خبر واحد مخصّص و مقيّد را نيز شامل مىشود و در اين صورت وجهى براى رجوع به قدر متيقن نداريم : شاهد اوّل : اگر بخواهيم دايرهء حجّيت خبر واحد را محدود كنيم به خبر واحدى كه عنوان مخصّص و مقيّد نداشته باشد ، لازم مىآيد كه اجماع بر حجّيت چيزى قائم شده باشد كه يا اصلًا مصداق ندارد و يا مصداق آن به قدرى كم است كه در حكم معدوم به حساب مىآيد ، زيرا نوع اخبار آحادى را كه ملاحظه مىكنيم - چه در باب عبادات ، چه\r\n\r\n\r\n","description":"","footnote":"\r\n( 1 ) - بنا بر اختلاف مبانى .\r\n","page_name":" 437 ","page_number":437},
  {"content":"\r\n\r\nدر باب معاملات - به عنوان مخصّص يا مقيّد كتاب اللّه مطرحند . شاهد دوّم : شما مىگوييد : « اجماع ، يك دليل لبّى است و ما به قدر متيقن اخذ مىكنيم » . معناى اين حرف اين است كه چون اجماع لسان ندارد ، ما نمىدانيم آيا مجمعين ، حجّيت مطلق خبر واحد را اراده كرده‌اند يا خصوص خبر واحدى كه عنوان مخصّص و مقيّد نداشته باشد را اراده كرده‌اند ؟ ما مىگوييم : سيرهء عملى مستمرّ بين فقهاء و اصحاب ائمه عليهم السلام بر اين است كه عموم قرآن را با خبر واحد تخصيص مىزنند و اطلاق آن را با خبر واحد تقييد مىكنند .\r\nآيا با وجود اين سيرهء عملى مستمر ، باز هم معقد اجماع براى ما نامعلوم است ؟ چه بيانى روشن‌تر از سيرهء عملى كه خبر واحد مخصّص و مقيّد را نيز داخل در دايرهء اجماع مىداند . پس مسألهء اخذ به قدر متيقّن در مورد اجماع ، مربوط به جايى است كه نظر مجمعين براى ما روشن نباشد و ما در اينجا نظر مجمعين را از راه سيرهء عملى بدست آورديم . دليل سوّم نافين : روايات متعدّدى از ائمه عليهم السلام وارد شده كه به « أخبار العرض على كتاب اللّه » معروفند . اين روايات دلالت مىكند كه خبر مخالف با كتاب اللّه ، حجّيت ندارد . در بعضى از اين روايات مىفرمايد : « ما جاءكم يخالف كتاب اللّه فلم أقله » « 1 » يعنى روايتى كه به شما برسد و مخالف كتاب خدا باشد ، من آن را نگفته‌ام و در بعضى ديگر مىفرمايد : « كل حديث لا يوافق كتاب اللّه فهو زخرف » « 2 » يعنى هر حديثى كه موافق كتاب خدا نباشد ، باطل است . مستدلّ مىگويد : دليل مخصِّص و دليل مقيِّد ، مخالف با دليل عام و دليل اطلاق مىباشند ، زيرا در منطق مىگويند : موجبهء كلّيه با سالبهء جزئيه تناقض دارند . نقيض موجبهء كلّيه ، سالبهء جزئيه است و نقيض سالبهء كلّيه ، موجبهء جزئيه است . و مخصّص و\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ( باب 9 من أبواب صفات القاضي )\r\n( 2 ) - همان .\r\n","page_name":" 438 ","page_number":438},
  {"content":"\r\n\r\nعام از اين دو عنوان بيرون نيستند : يا عام موجبهء كليه و مخصّص سالبهء جزئيه است و يا عام ، سالبهء كلّيه و مخصّص ، موجبهء جزئيه است . پس مخصّص به عنوان مخالف عام مطرح است . و اين روايات هم مىگويد : مخالف كتاب اللّه حجّيت ندارد . ما در پاسخ دليل سوّم نافين مىگوييم : قبول داريم كه نقيض سالبهء كليه ، موجبهء جزئيه و نقيض موجبهء كلّيه ، سالبهء جزئيه است ولى در باب قانون‌گذارى ، بين عامّ و خاص تناقضى وجود ندارد . اگر مجلس قانون‌گذارى ، قانونى را به صورت عام مطرح كرد ، و پس از مدّتى با مشكل مواجه شده و مورد يا مواردى را به عنوان تبصره از آن خارج كرد ، عقلاء چنين چيزى را تناقض نمىدانند . اصلًا مبناى قانون‌گذارى نزد عقلاء به‌همين‌صورت است و شارع هم روش خاصّى - غير از روش عقلاء - براى خود اتّخاذ نكرده است . برنامه اين است كه قانونى به صورت عموم و به عنوان مرجع جعل شود . اثر اين جعل اين است كه اگر مكلّف در موردى شك كند كه آيا از دايرهء قانون خارج است يا نه ؟ و هرچه تفحّص كرد ، دليلى بر خروج آن مورد پيدا نكرد ، در اين صورت بايد به همين ضابطه و قانون عام مراجعه كند . لذا در باب اخبار علاجيه كه موردش « خبران متعارضان و حديثان مختلفان » است ، كسى نيامده عامّ و خاصّ را داخل در بحث بداند . بر اين مطلب ، چند شاهد وجود دارد : شاهد اوّل : در خود كتاب اللّه نيز عام و خاص وجود دارد و همين قائل - كه تخصيص قرآن با خبر واحد را جايز نمىداند - تخصيص آيهء قرآن با آيهء ديگر را جايز مىداند . « 1 » در اين صورت از مستدلّ سؤال مىكنيم : اگر تخصيص ، مستلزم اختلاف باشد و عام و خاص در نظر عقلاء به عنوان متخالفين مطرح باشند ، پس چرا در قرآن\r\n\r\n\r\n","description":"","footnote":"\r\n( 1 ) - در ابتداى بحث اشاره كرديم كه محلّ نزاع عبارت از تخصيص كتاب به خبر واحد است امّا تخصيص كتاب با كتاب يا با خبر واحد محفوف به قرينهء قطعيّه را كسى انكار نكرده است .\r\n","page_name":" 439 ","page_number":439},
  {"content":"\r\n\r\nچنين چيزى وجود دارد ؟ چرا در يك جا ( أوفوا بالعقود ) را مطرح كرده ، كه « العقود » در آن جمع محلّى به « ال » و مفيد عموم است و در جاى ديگر ( حرّم الربا ) را مطرح كرده كه به قرينهء ( أحلّ اللّه البيع ) ظهور در حرمت وضعى دارد ؟ « 1 » آيا ( حرّم الربا ) نسبت به ( أوفوا بالعقود ) عنوانى غير از تخصيص مىتواند داشته باشد ؟ پس شما بايد ملتزم شويد كه در قرآن هم متخالفين وجود دارند . در حالى كه يكى از وجوه اعجاز قرآن ، عدم وجود اختلاف در آن است و خود قرآن هم به آن اشاره كرده مىفرمايد : ( و لو كان من عند غير اللّه لوجدوا فيه اختلافاً كثيراً ) « 2 » يعنى اگر اين قرآن از جانب غير خداوند آمده بود ، اختلاف زيادى در آن مىيافتند . « 3 » پس وجود عامّ و خاصّ در قرآن ، كاشف از اين معناست كه عام و خاصّ ، خارج از عنوان متخالفين است .\r\nو نيز خود اين قائل - كه تخصيص قرآن با خبر واحد را جايز نمىداند - تخصيص قرآن با خبر واحد محفوف به قرينهء قطعيّه را جايز مىداند . در اين صورت از مستدلّ سؤال مىكنيم : اگر تخصيص ، مستلزم اختلاف باشد و عام و خاص از نظر عقلاء به عنوان متخالفين مطرح باشند ، فرقى بين مخصّص قطعى و غير قطعى وجود نخواهد داشت و قطعى بودن مخصّص سبب خروج آن از دايرهء مخالفت نيست . و نمىتوان گفت :\r\n« رواياتى كه در آنها تعبير « ما جاءكم يخالف كتاب اللّه فلم أقله » مطرح شده است ، مربوط به خبر واحد غير محفوف به قرينه است و خبر واحد محفوف به قرينه حتى در صورت مخالفت با قول پروردگار هم ، از ائمه عليهم السلام صادر مىشود » . بنابراين ما بايد مسألهء تخصيص را از دايرهء متخالفين خارج كنيم . شاهد دوّم : لازمهء عدم جواز تخصيص قرآن با خبر واحد ، اين است كه بين\r\n\r\n\r\n","description":"","footnote":"\r\n( 1 ) - اگرچه ربا حرمت تكليفى هم دارد .\r\n( 2 ) - النساء : 82\r\n( 3 ) - البته آيهء شريفه مفهوم ندارد ، تا معنايش اين باشد كه وقتى از جانب خداوند است ، ممكن است اختلاف يسير در آن پيدا شود . بلكه تناسب اقتضاء مىكند كه در اين صورت هيچ‌گونه اختلافى در آن وجود نداشته باشد .\r\n","page_name":" 440 ","page_number":440},
  {"content":"\r\n\r\nمخصّص متّصل با مخصّص منفصل فرق وجود داشته باشد . به اين معنا كه اگر مولا بگويد : « أكرم العلماء إلّا الفسّاق منهم » ، چون فسّاق را با مخصّص متّصل خارج كرده است ، هيچ‌گونه اختلافى مطرح نيست . امّا اگر همين مقصود را در قالب مخصّص منفصل مطرح كرده و ابتدا بگويد : « أكرم العلماء » و روز بعد « لا تكرم الفسّاق من العلماء » را مطرح كند ، دچار تناقض گويى و تخالف شده باشد . در حالى كه وجداناً فرقى بين مخصّص متّصل و مخصّص منفصل وجود ندارد .\r\nهمان‌طور كه در مخصّص متّصل هيچ‌گونه اختلاف و تناقضى مطرح نيست در مخصّص منفصل هم به‌همين‌صورت است . شاهد سوّم : سياق روايات « ما جاءكم يخالف كتاب اللّه فلم أقله » ، آبى از تخصيص است و حتى به صورت مخصّص متصل هم نمىتوان چيزى را از آن استثناء كرد . يعنى مثلًا نمىتوان گفت : « آنچه مخالف قول پروردگار ماست ، ما آن را نگفته‌ايم مگر در فلان مورد كه ما مخالف قول پروردگار خود سخن گفته‌ايم » . در حالى كه ما وقتى به سراغ روايات منسوب به ائمه عليهم السلام مىرويم ، روايات بسيارى را ملاحظه مىكنيم كه به عنوان مخصّص و مقيّد در مقابل عمومات و اطلاقات كتاب وارد شده‌اند . اين روايات اگرچه وقتى جداى از يكديگر ملاحظه شوند ، به عنوان ظنّى السند مطرحند و دليل « صدّق العادل » آن را به عنوان ظنّ خاصّ حجت مىكند ولى وقتى مجموع آنها را ملاحظه كنيم ، براى ما علم اجمالى حاصل مىشود كه تعدادى از اين روايات از ائمه عليهم السلام صادر شده است . در اين صورت سؤال مىكنيم : آيا اين تعداد روايات كه به عنوان مخصّص يا مقيّد از ائمه عليهم السلام صادر شده و علم اجمالى به صدور آنها داريم ، چگونه با « ما جاءكم يخالف كتاب اللّه فلم أقله » جمع مىشود ؟ اين گونه احاديث اجازه نمىدهد كه حتى يك مورد هم بر خلاف قول پروردگار از ائمه عليهم السلام صادر شود ، در حالى كه ما مىدانيم در بين اين همه رواياتى كه جنبهء تخصيص يا تقييد دارند ، تعدادى از آنها قطعاً از ائمه عليهم السلام صادر شده است . در نتيجه ما چاره‌اى نداريم جز اين كه مسألهء مخالفت به نحو عموم و خصوص و\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاطلاق و تقييد را از دايرهء مخالفت در « ما جاءكم يخالف كتاب اللّه فلم أقله » بيرون ببريم . دليل چهارم نافين : اين دليل داراى دو مقدّمه است : 1 - ترديدى در عدم جواز نسخ كتاب با خبر واحد نيست . 2 - بين نسخ و تخصيص فرقى وجود ندارد . بلكه نسخ شعبه‌اى از تخصيص است .\r\nليكن تخصيص اصطلاحى ، در رابطه با افراد و نسخ در رابطه با ازمان است . و نيز تخصيص اصطلاحى ، افراد عَرْضيّه را خارج مىكند ولى نسخ ، افراد طوليه را خارج مىكند . « 1 » در نتيجه همان‌طور كه نسخ كتاب با خبر واحد جايز نيست ، تخصيص كتاب با خبر واحد هم جايز نيست . پاسخ دليل چهارم نافين : اين دليل را به دو صورت مىتوان پاسخ داد : پاسخ اوّل : اگر ما بخواهيم بر اساس قواعد صحبت كنيم ، بايد بگوييم : « نسخ كتاب با خبر واحد نيز - مانند تخصيص - جايز است » ولى اجماع و ضرورت - بر خلاف قاعده - قائم بر عدم جواز نسخ كتاب با خبر واحد است و اين اجماع و ضرورت را نمىتوان در مورد تخصيص پياده كرد ، زيرا : اوّلًا : اجماع و ضرورت ، دليل لبّى است و دليل لبّى قدر متيقن دارد و قدر متيقن آن عبارت از نسخ است . ثانياً : عدم جواز نسخ كتاب به خبر واحد ، بر خلاف قاعده است و حكمى كه بر خلاف قاعده است بايد به قدر متيقن آن اكتفاء شود . و قدر متيقن آن عبارت از نسخ\r\n\r\n\r\n","description":"","footnote":"\r\n( 1 ) - « لا تكرم الفسّاق من العلماء » افرادى را از « أكرم العلماء » خارج مىكند كه در زمان صدور « أكرم العلماء » وجود داشتند . ولى دليل ناسخ ، افرادى را كه در زمان‌هاى بعد از نسخ تحقّق پيدا مىكنند ، از دليل منسوخ خارج مىكند و حكم آنها را تغيير مىدهد .\r\n","page_name":" 442 ","page_number":442},
  {"content":"\r\n\r\nاست . و جاى اين توهّم نيست كه كسى بگويد : « همان اجماعى كه بر عدم جواز نسخ قائم شده ، در مورد تخصيص هم وجود دارد » ، زيرا شهرت - بلكه بالاتر از آن ، عمل و فتوا - بر اين است كه تخصيص كتاب با خبر واحد جايز است . در اين صورت چگونه مىتوان اجماع قائم بر عدم جواز نسخ را به تخصيص نيز سرايت داد ؟ پاسخ دوّم : تحقيق اين است كه نسخ با تخصيص فرق دارد . بيان مطلب : قرآن به عنوان بالاترين و كامل‌ترين كتاب آسمانى و معجزهء جاودان حضرت پيامبر صلى الله عليه و آله مطرح است . قرآن ، خودش تحدّى - يعنى دعوت به مقابله به مثل - كرده و فرمود است : ( و إن كنتم في ريب ممّا نزّلنا على عبدنا فأتوا بسورة من مثله و ادعوا شهداءكم من دون اللّه إن كنتم صادقين ) « 1 » و تاكنون بشر نتوانسته است حتى مانند كوچك‌ترين سورهء قرآن - يعنى سورهء كوثر - بياورد . و آنچه به عنوان مقابله با بعضى سوره‌هاى قرآن آورده شده ، مورد تمسخر و استهزاى ادباء و محقّقين قرار گرفته است . روشن است كه قرآن با چنين موقعيتى كه دارد ، نمىتواند به وسيلهء خبر واحد نسخ شود . بلكه اگر قرار باشد نسخى در مورد آن مطرح باشد ، بايد دليل ناسخ - همانند خود قرآن - متواتر باشد . توضيح : يكى از مسائلى كه در علوم قرآن مطرح است ، اين است كه راه ثبوت قرآنيت هريك از سوره‌ها يا آيات قرآن ، عبارت از تواتر است و با خبر واحد ثابت نمىشود ، به‌همين‌جهت وقتى عمر ادعا كرد جملهء « الشيخ و الشيخة إذا زنيا فارجموهما البتّة » « 2 » از قرآن است ، هيچ‌يك از صحابه حرف او را نپذيرفتند ، زيرا اين چيزى بود كه فقط عمر ادعا مىكرد . البته متأخرين از اهل سنّت براى اين كه حيثيت عمر را حفظ كنند گفته‌اند :\r\n\r\n\r\n","description":"","footnote":"\r\n( 1 ) - البقرة : 23\r\n( 2 ) - يعنى : پيرمرد و پيرزن اگر زنا كردند آنان را حتماً رجم كنيد ( هرچند داراى همسر نباشند ) .\r\n","page_name":" 443 ","page_number":443},
  {"content":"\r\n\r\n« تلاوت اين آيه ، نسخ شده ولى حكم آن محفوظ است » . آيا اين غير از مستلزم شدن به تحريف است ؟ تحريف به اين معناست كه چيزى جزء قرآن باشد و آن را برداشته باشند ، خواه حكم آن باقى باشد يا باقى نباشد . اين‌ها با وجود اين كه تحريف را انكار كرده و به شيعه نسبت نارواى تحريف را مىدهند ، « 1 » در اينجا قائل به تحريف شده‌اند ولى اسم آن را عوض كرده و عنوان نسخ تلاوت به آن داده‌اند . و حتى بالاتر از اين را نيز قائلند و معتقدند جملهء « عشر رضعات معلومات يحرِّمن » جزء قرآن بوده كه با جملهء « خمس رضعات معلومات يحرِّمن » نسخ شده است . يعنى هم حكم و هم تلاوت نسخ شده است . آيا اين چيزى غير از تحريف است ؟ كتابى كه مىخواهد تا قيامت به عنوان تنها معجزهء جاودان حضرت پيامبر صلى الله عليه و آله باقى بماند و تحدّى اين كتاب همه را به زانو در آورده است ، آيا عقل اجازه مىدهد كه براى نسخ چنين كتابى به خبر واحد اكتفاء شود ؟ خير ، همان‌طور كه اصل چنين كتابى بايد با تواتر ثابت شود ، اگر قرار باشد ناسخى براى آن پيدا شود ، بايد ناسخِ قطعى - مثل آيهء قرآن يا خبر متواتر - باشد . عقل نمىتواند بپذيرد كه كتابى براى اثباتش اين همه نياز به استحكام داشته باشد ولى در رابطه با نسخ آن ، به خبر واحد هم اكتفاء شود . امّا در تخصيص اين گونه نيست . زيرا تخصيص : اوّلًا : به تلاوت قرآن ربطى ندارد . اگر به آيهء ( يا أيّها الذين آمنوا أوفوا بالعقود ) هزار تخصيص هم وارد شود ، بالاخره اين عام از جانب خداوند صادر شده و - با همين عمومش - به عنوان جزئى از قرآن است ، خواه تخصيص برآن عارض شود يا عارض\r\n\r\n\r\n","description":"","footnote":"\r\n( 1 ) - در حالى كه شيعه هيچ‌گاه قائل به تحريف نبوده است . و اگر بعضى از علماى شيعه - مثل مرحوم حاجى نورى در كتاب « فصل الخطاب » - به جهت ناآگاهى و تأثيرپذيرى از سياست‌هاى استعمارى ، در اين وادى وارد شده ، نبايد به حساب علماى شيعه گذاشته شود . شيعه از صدر اوّل تا حال مسألهء تحريف را انكار مىكرده است . و حتى مرحوم آخوند كه در كفايه ( ج 2 ، ص 63 ) در مورد تحريف ، تعبير « كما يساعده الاعتبار » را به كار مىبرد ، ناشى از عدم مراجعهء ايشان به تفاسير است و الّا اين تعبير را به كار نمىبرد .\r\n","page_name":" 444 ","page_number":444},
  {"content":"\r\n\r\nنشود . و به عبارت ديگر : تخصيص ، لطمه‌اى به عنوان عام نمىزند . ثانياً : تخصيص به معناى تبيين و تفسير است . وقتى مولا به دنبال « أكرم العلماء » جملهء « لا تكرم الفسّاق من العلماء » را مطرح مىكند ، گويا در صدد تفسير و تبيين « أكرم العلماء » است . به‌همين‌جهت در باب تخصيص گفتيم : واقعيت تخصيص ، تصرّف در ارادهء جدّى مولاست . آن‌هم تصرف از ابتداى امر ، نه اين كه از الآن تصرّف شود . يعنى مراد جدّى مولا ، از همان ابتدا به اكرام علماى غير فاسق تعلّق گرفته است . بر همين اساس ، يكى از شرايط تخصيص اين است كه خاص بايد قبل از حضور وقت عمل به عام صادر شده باشد . مولايى كه - مثلًا - روز دوشنبه « أكرم العلماء يوم الجمعة » را مطرح مىكند ، چنانچه بخواهد مخصّصى نسبت به آن بياورد بايد قبل از آمدنِ روز جمعه آن مخصّص را مطرح كند ، زيرا مخصّص جنبهء تبيين و تفسير دارد و نمىشود كه مخصّص ، پس از فرا رسيدن و تمام شدن وقت عمل به عامّ ، پيدا شود . به خلاف نسخ كه مىخواهد ريشهء منسوخ را از بين ببرد . چگونه مىتوان پذيرفت كه اصل منسوخ - يعنى قرآن - قطعيت داشته و متواتر باشد ولى خبر واحد بيايد آن را نسخ كند ؟ نسخ حكم قرآنى - با چنين استحكامى كه دارد - چنانچه واقعيت داشته باشد ، بايد به صورت متواتر باشد . و اگر به صورت خبر واحد بود ، ما كشف مىكنيم كه خطا و اشتباه يا توطئه‌اى در كار بوده است . مخصوصاً اگر نسخ مربوط به تلاوت هم باشد ، كه برگشت آن به تحريف است و ما به هيچ عنوان چنين چيزى را اجازه نمىدهيم . در نتيجه بين نسخ و تخصيص فرق وجود دارد و ما نمىتوانيم اين دو را با هم مقايسه كنيم . ذكر اين نكته لازم است كه در ارتباط با نسخ قرآن مباحث زيادى مطرح است .\r\nيكى از آن مباحث اين است كه آيا در قرآن ، ناسخ و منسوخ - كه هر دو از قرآن باشد - وجود دارد ؟ مرحوم آيت اللّه خويى در كتاب « البيان في علوم القرآن » وجود نسخ در قرآن را\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nفقط در مورد آيهء نجوى « 1 » پذيرفته است كه آن‌هم لسانش لسان نسخ است . ولى بعضىها حدود سى و پنج مورد ديگر مطرح كرده و ملتزم شده‌اند كه در اين موارد آيه‌اى با آيهء ديگر نسخ شده است . كه مرحوم آيت اللّه خويى همهء اين موارد را پاسخ داده‌اند .\r\n\r\n\r\n","description":"","footnote":"\r\n( 1 ) - قرآن كريم در سورهء مجادله آيه 12 مىفرمايد : ( يا أيّها الذين آمنوا إذا ناجيتم الرسول فقدّموا بين يدى نجواكم صدقة ذلك خير لكم و أطهر فإن لم تجدوا فإنّ اللّه غفور رحيم ) . بنا به گفتهء روايات ، تنها كسى كه به اين آيه عمل كرد ، امير المؤمنين عليه السلام بود ولى ديگران برايشان سخت آمد ، لذا قرآن در آيهء 13 حكم قبلى را به صراحت برداشته و مىفرمايد : ( أ أشفقتم أن تقدّموا بين يدي نجواكم صدقات فإذ لم تفعلوا و تاب اللّه عليكم فأقيموا الصلاة و آتوا الزكاة و أطيعوا اللّه و رسوله و اللّه خبير بما تعملون ) . رجوع شود به : البيان في علوم القرآن ، بحث « النسخ في القرآن » .\r\n","page_name":" 446 ","page_number":446},
  {"content":"\r\n\r\n\r\nدوران بين نسخ و تخصيص\r\nدر ارتباط با زمان ورود خاص ، فروضى مطرح است : 1 - خاصّ ، مقارن با عامّ وارد شده باشد . 2 - خاصّ ، بعد از عامّ وارد شده باشد . و اين خود داراى دو صورت است : الف : خاصّ ، قبل از حضور وقت عمل به عامّ وارد شده باشد . ب : خاص بعد از حضور وقت عمل به عامّ وارد شده باشد . 3 - خاصّ ، قبل از عامّ وارد شده باشد . و اين نيز داراى دو صورت است : الف : عامّ ، قبل از حضور وقت عمل به خاصّ وارد شده باشد . ب : عامّ ، بعد از حضور وقت عمل به خاصّ وارد شده باشد . بحث در اين است كه آيا خاص در تمام اين موارد به عنوان مخصّص براى عامّ مطرح است يا در بعضى از موارد ممكن است ناسخ عام باشد ؟ براى پاسخ به اين سؤال لازم است هريك از صور فوق را به طور جداگانه مورد بحث قرار دهيم .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nصورت اوّل : خاص مقارن با عام وارد شده باشد\r\nمثل اين كه مولا ابتدا بگويد : « أكرم العلماء » ، سپس بلافاصله بگويد : « لا تكرم زيداً العالم » . « 1 » مرحوم آخوند مىفرمايد : در اين قسم هيچ ترديدى در تخصيص وجود ندارد و احتمال نسخ در آن جريان ندارد . « 2 » به نظر ما واقعيت همين است ، زيرا خصوصيتى كه در نسخ وجود دارد - و به زودى آن را مطرح خواهيم كرد - در اين قسم پياده نمىشود . در اينجا « لا تكرم زيداً العالم » به عنوان مخصّص « أكرم العلماء » است و مىخواهد بگويد : مراد جدّى مولا از « أكرم العلماء » اكرام علماى غير زيد است .\r\n\r\nصورت دوّم خاصّ ، بعد از عامّ ولى قبل از فرا رسيدن وقت عمل به عام وارد شده باشد\r\nمثل اين كه مولا در روز شنبه بگويد : « أكرم العلماء يوم الجمعة » ولى قبل از فرا رسيدن روز جمعه بگويد : « لا تكرم زيداً العالم » . در اينجا بدون اشكال مىتوان مسألهء تخصيص را پياده كرد ولى آيا احتمال نسخ\r\n\r\n\r\n","description":"","footnote":"\r\n( 1 ) - بنابراين مراد از مقارنت ، متّصل بودن مخصّص نيست و اصولًا به كار بردن عنوان تخصيص در مورد مخصّص متّصل ، داراى تسامح است . وقتى مولا مىگويد : « أكرم العلماء إلّا زيداً » براى كلام مولا ظهورى در عموم منعقد نمىشود . جملهء مشتمل بر استثناء ، اگرچه دو حكم را بيان مىكند ولى اين بدان معنا نيست كه داراى دو ظهور باشد .\r\n( 2 ) - كفاية الاصول ، ج 1 ، ص 368\r\n","page_name":" 448 ","page_number":448},
  {"content":"\r\n\r\nهم وجود دارد ؟ قبل از ورود به بحث بايد به دو نكته توجّه داشت : اوّلًا : اگر قائل به نسخ شويم ، فقط در مورد « زيدِ عالم » مطرح خواهد شد و حكم عام نسبت به ساير افراد باقى است . ثانياً : ثمرهء بين قول به نسخ و قول به تخصيص اين است كه : اگر قائل به تخصيص شديم بايد بگوييم : « زيدِ عالم ، از همان زمان صدر عام ، به حسب ارادهء جدّى مولا واجب الاكرام نبوده است » . امّا در صورت نسخ بايد بگوييم : « زيد عالم ، از زمان صدور عام ، اكرامش واجب بوده و اين وجوب اكرام تا قبل از زمان صدور خاصّ ادامه داشته و به وسيلهء خاصّ نسخ شده است و عدم وجوب اكرام - يا حرمت اكرام - به جاى وجوب اكرام قرار گرفته است . اكنون به سراغ اصل بحث مىرويم : در اينجا دو نظريه وجود دارد : بعضى معتقدند در اينجا فقط مسألهء تخصيص پياده مىشود و جايى براى نسخ وجود ندارد ولى مرحوم نائينى قائل به تفصيل شده و در بعضى موارد قائل به نسخ است .\r\n\r\nنظريهء اوّل : بعضى از بزرگان « 1 » قبل از مرحوم نائينى معتقدند در اينجا مسألهء تخصيص پياده مىشود\r\nو جايى براى نسخ وجود ندارد . ظاهر كلام مرحوم آخوند نيز همين مطلب است . « 2 » قائل به اين نظريه مىگويد : حكم بر دو قسم است : 1 - حكم واقعى ، كه اكثريت احكام را تشكيل مىدهد . « 3 »\r\n\r\n\r\n","description":"","footnote":"\r\n( 1 ) - رجوع شود به : معالم الدين ، ص 143 ، قوانين الاصول ، ج 1 ، ص 319\r\n( 2 ) - كفاية الاصول ، ج 1 ، ص 368\r\n( 3 ) - حكم واقعى در اينجا مقابل حكم ظاهرى نيست بلكه مقابل حكم صورى - يعنى حكم امتحانى و امثال آن - مىباشد .\r\n","page_name":" 449 ","page_number":449},
  {"content":"\r\n\r\n2 - حكم صورى ، مثل حكمى كه براى امتحان و امثال آن باشد . اوامر امتحانى در موالى عرفيه ، گاهى حقيقتاً براى امتحان است ، مثل اين كه مولا نمىداند آيا اين عبد در برابر فرمان او خاضع است يا نه ؟ به‌همين‌جهت دستورى صادر مىكند تا ماهيت عبد برايش روشن شود . و گاهى هم مولا مىداند كه عبد به دستور او عمل نمىكند ولى براى اتمام حجّت و براى اين كه سند و دليلى در مقابل عبد داشته باشد ، دستورى را براى او صادر مىكند . اما در مورد خداوند متعال ، نمىتوان امر امتحانى را به معناى حقيقى خودش دانست ، زيرا خداوند عالم به همهء حقايق است و جهل در او راهى ندارد . بلكه اين گونه اوامر جنبهء اتمام حجّت دارد . قائل به اين نظريه سپس مىگويد : بحث ما در مورد حكم واقعى است و حكم امتحانى از محلّ بحث ما خارج است .\r\nبحث در اين است كه اگر - مثلًا - روز شنبه يك « أكرم العلماء يوم الجمعة » از ناحيهء مولا صادر شد و مولا هدفش اين بود كه مكلّف ، در روز جمعه همهء علماء را اكرام كند ، سپس روز دوشنبه بگويد : « لا تكرم زيداً العالم » ، چنانچه دليل دوّم را مخصّص دليل اوّل بدانيم ، مسئله روشن است و مناقشه‌اى در آن نيست ، زيرا - در حقيقت - دليل دوّم ، مراد جدّى مولا از دليل اوّل را روشن مىكند . امّا اگر بخواهيم « لا تكرم زيداً العالم » را ناسخ « أكرم العلماء يوم الجمعة » بدانيم ، با مشكل مواجه مىشويم ، زيرا معناى نسخ اين است كه حكمى در شريعت ثابت بوده و مكلّف - به حسب ظاهر دليل و اطلاق دليل - تصور مىكرده كه اين حكم استمرار دارد ولى مولا اطلاق زمانى آن را به وسيلهء دليل ناسخ تقييد كرده است . اگر كسى به مولا بگويد : چرا از روز اوّل اين مسئله را بيان نكرديد ؟ مولا در پاسخ مىگويد : مصلحت اقتضاء نمىكرد كه از همان اوّل ، مدّت حكم بيان شود . بلكه مصلحت اقتضاء مىكرد كه حكم به صورت اطلاق استمرارى مطرح شود و شما ( مكلّف ) خيال كنيد كه اين حكم استمرار دارد ولى بعداً به وسيلهء دليل ناسخ\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبرايتان معلوم شود كه اين حكم از همان اوّل دوام نداشته است . در مورد تخصيص نيز همين‌طور است . زيرا تا قبل از آمدن دليل مخصّص ، مكلّف خيال مىكرده اكرام همهء علماء واجب است امّا وقتى مخصّص آمد ، كشف مىكند كه « زيدِ عالم » از دايرهء حكم خارج است . لذا در اين جهت فرقى بين نسخ و تخصيص وجود ندارد . هر دو مبيّن نوعى محدوديت ، مىباشند ولى تبيين محدوديت در تخصيص ، از جهت افراد و در نسخ ، از جهت زمان است . قائل سپس ادامه مىدهد : آنچه در اينجا براى ما مشكل ايجاد كرده و مانع از تحقق نسخ مىشود ، اين است كه در صورت نسخ لازم مىآيد كه از يك طرف حكم « أكرم العلماء يوم الجمعة » يك حكم واقعى - در مقابل حكم امتحانى - و به منظور پياده شدن باشد و از طرف ديگر قبل از فرا رسيدن وقت عمل به اين حكم ، دليل « لا تكرم زيداً العالم » به عنوان ناسخ آن مطرح شود ؟ نسخ عبارت از « رفع الحكم الثابت في الشريعة » است . چگونه مىشود حكمى در شريعت جعل شده و ثابت و به منظور عمل هم باشد ولى قبل از فرا رسيدن وقت عمل به آن حكم ، دليل ديگرى بيايد و آن حكم ثابت را بر طرف كند ؟ در اين صورت چه فايده‌اى بر اين حكم مترتب مىشود ؟ لذا چاره‌اى نيست جز اين كه ما دليل « لا تكرم زيداً العالم » را به عنوان مخصّص براى دليل « أكرم العلماء يوم الجمعة » قرار دهيم .\r\n\r\nنظريهء دوّم : مرحوم نائينى در اينجا قائل به تفصيل شده مىفرمايد :\r\n1 - اگر قضيه‌اى كه مشتمل بر بيان حكم عام است ، به صورت قضيّهء خارجيّه « 1 » باشد ، چاره‌اى جز تخصيص نيست و وجهى براى نسخ وجود ندارد . مثلًا اگر مولا\r\n\r\n\r\n","description":"","footnote":"\r\n( 1 ) - قضيّهء خارجيّه ، قضيّه‌اى است كه موضوع آن در خارج تحقّق دارد و حالت تقدير و فرض در آن وجود ندارد .\r\n","page_name":" 451 ","page_number":451},
  {"content":"\r\n\r\nبگويد : « أكرم كلّ عالمٍ موجود بالفعل يوم الجمعة » و دو روز بعد و در حالى كه هنوز وقت عمل به عام فرا نرسيده ، بگويد : « لا تكرم زيداً العالم » ، در اينجا جملهء « لا تكرم زيداً العالم » به عنوان مخصّص براى « أكرم كلّ عالم » خواهد بود ، زيرا در غير اين صورت لازم مىآيد كه « زيد عالم » در اين دو روز وجوب اكرام داشته باشد ، آن‌هم وجوب اكرام واقعى كه به منظور پياده شدن است ، نه به منظور امتحان ، در حالى كه وجهى براى اين وجوب اكرام ملاحظه نمىشود و اثرى برآن مترتب نمىشود . ولى تخصيص به اين معناست كه مراد جدّى مولا از همان زمان صدور عام ، به اكرام علماى غير زيد تعلّق گرفته است و اين حرف مشكلى ندارد . 2 - اگر قضيه‌اى كه مشتمل بر حكم عام است ، به صورت قضيّهء حقيقيّه « 1 » باشد ، اين بر دو قسم است : الف : حكم عام به صورت واجب موقت باشد و دليل مردّد بين ناسخ و مخصّص ، قبل از فرا رسيدن وقت عمل به عام صادر شود ، مثل اين كه فرض كنيم آيهء شريفهء ( كتب عليكم الصيام كما كتب على الذين من قبلكم ) « 2 » - كه حكم وجوب روزهء ماه رمضان را به صورت قضيهء حقيقيّه مطرح كرده است - در ماه رجب نازل شده باشد و قبل از فرا رسيدن ماه رمضان ، آيهء ( فمن كان منكم مريضاً أو على سفر فعدّة من أيّام أُخر ) « 3 » نازل شده باشد . مرحوم نائينى مىفرمايد : در اينجا نيز چاره‌اى جز اين نيست كه ملتزم به تخصيص شده و بگوييم : « آيهء ( فمن كان منكم مريضاً أو على سفر فعدّة من أيّام أُخر ) محدودهء وجوب در آيهء ( كتب عليكم الصّيام كما كتب على الذين من قبلكم ) را بيان\r\n\r\n\r\n","description":"","footnote":"\r\n( 1 ) - مرحوم نائينى در تفسير قضيّهء حقيقيّه مىگويد : قضيهء حقيقيّه ، قضيه‌اى است كه در وقت صدور آن ، نه موضوعش لازم است تحقّق داشته باشد و نه مكلّفين آن ، بلكه شامل موضوع و مكلّفين مفروض الوجود - كه در آينده تحقّق پيدا مىكنند - نيز مىشود .\r\n( 2 ) - البقرة : 183\r\n( 3 ) - البقرة : 184\r\n","page_name":" 452 ","page_number":452},
  {"content":"\r\n\r\nمىكند و حاصل آن اين است كه از ابتداى امر ، ايجاب صوم ، به حسب ارادهء جدّى ، در غير مورد مريض و مسافر است . هرچند ارادهء استعمالى ( كتب عليكم الصيام . . . ) عموميت دارد و شامل مريض و مسافر هم مىشود . و اگر بخواهيم آيهء دوّم را ناسخ آيهء اوّل بدانيم بايد ملتزم شويم كه در فاصلهء ميان صدور آيهء اوّل و آيهء دوّم ، روزهء ماه رمضان براى مريض و مسافر واجب بوده است . در حالى كه وجهى براى يك چنين وجوبى ملاحظه نمىشود . ب : حكم عام به صورت واجب غير موقّت باشد . مثل اين كه مولا از طرفى - به صورت قضيهء حقيقيّه - بگويد : « أكرم كلّ عالمٍ » و زمانى هم براى آن مشخص نكند و پس از مدّتى دليل خاصّ بگويد : « لا تكرم زيداً العالم » . مرحوم نائينى مىفرمايد : در اينجا همان‌طور كه مىتوانيم تخصيص را پياده كنيم ، مىتوانيم نسخ را هم پياده كنيم ، زيرا خصوصيتى وجود ندارد كه بتواند جلوى نسخ را بگيرد . نسخ به معناى « رفع الحكم الثابت في الشريعة » است . حكم به نحو قضيّهء حقيقيّه بوده و قضيّهء حقيقيّه هم مبتنى برفرض و تقدير است و توقيتى هم در كار نيست - كه بخواهد مانع از امكان نسخ باشد - پس همان‌طور كه تخصيص امكان‌پذير است ، نسخ هم امكان‌پذير است . در نتيجه مرحوم نائينى بين قضاياى خارجيّه و قضاياى حقيقيّه تفصيل قائل شده و در قضاياى حقيقيّه نيز بين موقّت و غير موقّت تفصيل داده و تنها در مورد غير موقت ، نسخ را ممكن مىداند . « 1 »\r\n\r\nبررسى كلام مرحوم نائينى :\r\nدر اينجا يك اشكال مبنايى وجود دارد كه سبب مىشود ما نتوانيم كلام مرحوم نائينى را بپذيريم .\r\n\r\n\r\n","description":"","footnote":"\r\n( 1 ) - أجود التقريرات ، ج 1 ، ص 507 و 508\r\n","page_name":" 453 ","page_number":453},
  {"content":"\r\n\r\nبيان مطلب : مرحوم نائينى قضيّهء حقيقيّه را بر مبناى فرض و تقدير معنا كرده مىگويد : « قضيّهء حقيقيّه ، قضيّه‌اى است كه مولاى حاكم در رابطه با همهء مكلّفين و در رابطه با همهء موضوعات تكليف ، وجود را فرض كرده باشد » . در حالى كه در قضاياى حقيقيّه ، پاى فرض و تقدير در ميان نيست . فرق بين قضاياى خارجيه با قضاياى حقيقيّه اين است كه در قضاياى خارجيّه ، حكم به صورت مقطعى و مربوط به شرايط خاص و موقعيّت خاص است . مثلًا دستورى كه از ناحيهء پيامبر اكرم صلى الله عليه و آله براى شركت مؤمنين در جهاد صادر مىشد ، مربوط به مؤمنين موجود در زمان رسول خدا صلى الله عليه و آله بوده و ما مكلّف به شركت در آن جهادها نبوده‌ايم . ولى در قضاياى حقيقيّه حكم به صورت يك قانون عمومى وضع شده است . و بسيارى از احكام شرعى اين گونه‌اند . مثلًا آيهء شريفه كه مىگويد : ( للّه على الناس حجّ البيت من استطاع إليه سبيلًا ) « 1 » مىخواهد حكم وجوب حجّ را به عنوان يك قانون عمومى و هميشگى وضع كند . به عبارت ديگر :\r\nدر اينجا حكم روى عنوان « المستطيع » رفته است . عنوان « المستطيع » هم در زمان رسول خدا صلى الله عليه و آله مصداق دارد و هم در زمان‌هاى بعدى . و اين گونه نيست كه هنگام نزول آيهء شريفهء فوق همهء مصاديق مستطيع ، در عالم فرض و تقدير در نظر گرفته شده باشند . تصوّر نشود كه اين خصوصيت مربوط به عنوان « المستطيع » - كه به صورت طبيعت مطرح شده - مىباشد ، بلكه اگر اين حكم با عنوان « كلّ » هم مطرح مىشد ، همين خصوصيت را داشت . اگر گفته مىشد : « كلّ مستطيع يجب عليه الحجّ » ، آنچه عرف از اين جمله مىفهمد و عقلاء در مقام قانون‌گذارى به آن عمل مىكنند ، اين است كه حكم روى عنوان « المستطيع » رفته است و هركسى كه بالفعل يا در آينده ، اين عنوان بر او تطبيق كرد ، مشمول حكم مىشود ، نه اين كه وجود همهء مستطيع‌ها تا روز قيامت فرض شده باشد . حال كه قضيّهء حقيقيّه به اين صورت است ، ما از مرحوم نائينى مىپرسيم : چگونه\r\n\r\n\r\n","description":"","footnote":"\r\n( 1 ) - آل عمران : 97\r\n","page_name":" 454 ","page_number":454},
  {"content":"\r\n\r\nشما در مورد قسم سوّم - كه قضيّهء مشتمل بر حكم عام ، به صورت قضيّهء حقيقيّه و حكم به صورت واجب غير موقّت باشد - قائل به امكان نسخ شديد ؟ آيا مىشود از طرفى وجوب حجّ را - به نحو قضيّهء حقيقيّه - روى عنوان كلّى « كلّ مستطيع » ببرند و حكم هم حكمى واقعى باشد - يعنى براى اجراء و عمل باشد ، نه به صورت امتحانى - و از طرفى - مثلًا - پس از دو ماه و قبل از فرا رسيدن وقت عمل به عام ، آن را نسخ كرده بگويند : « زيد مستطيع ، كه تا حال حجّ برايش وجوب داشته ، از الآن ديگر حجّ برايش واجب نيست » ؟ در اين صورت چه ملاكى براى وجوب حجّ نسبت به زيد در اين فاصلهء دوماهه وجود دارد ؟ پس با توجه به اين كه در قضيّهء حقيقيّه ، مسألهء واقعيت مطرح است ، نه فرض و تقدير ، لذا همان بيانى كه در دو قسم ديگر اقتضاى عدم امكان نسخ را داشت ، در قسم سوّم نيز همين معنا را اقتضاء مىكند . در نتيجه ، تفصيلى كه مرحوم نائينى مطرح كردند قابل قبول نيست و در صورت دوّم نيز - مانند صورت اوّل - راهى جز تخصيص وجود ندارد .\r\n\r\nصورت سوّم : خاصّ ، بعد از فرا رسيدن وقت عمل به عامّ وارد شده باشد\r\nممكن است كسى بگويد : با توجه به اين كه از طرفى خاصّ جنبهء تبيين براى عام دارد و از طرفى تأخير بيان از وقت حاجت ، قبيح است ، چه مانعى دارد كه مسألهء نسخ را مطرح كنيم ؟ در پاسخ مىگوييم : اين حرف با سيرهء عملى فقهاء در طول تاريخ فقه مغايرت دارد .\r\nما ملاحظه مىكنيم عمومى - مانند ( أوفوا بالعقود ) - در كتاب اللَّه وارد شده و مخصّص يا مخصّص‌هاى مربوط به آن ، در لسان رسول خدا صلى الله عليه و آله يا در لسان ائمّهء معصومين عليهم السلام\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nوارد شده است . در حالى كه فاصلهء زمانى بين اين عامّ و خاصّ ، در بعضى از موارد چه‌بسا بيش از دويست سال است . با وجود اين ملاحظه مىكنيم ، فقهاء چنين خاصّى را به عنوان مخصّص عموم كتاب يا عموم روايت نبوى قرار مىدهند . روايت امام حسن عسكرى عليه السلام را مخصّص روايت امام صادق عليه السلام قرار مىدهند . پس سيرهء عملى فقهاء اين است كه خاصّ را به عنوان مخصّص براى عام قرار مىدهند و اين سيرهء عملى هيچ مبتنى بر حضور يا عدم حضور وقت عمل به عامّ نيست . زمان عمل به ( أوفوا بالعقود ) از هنگام نزول آن مىباشد . پس اين همه مبيّن كه در كلام ائمّه عليهم السلام ، بعد از وقت عمل به عامّ وارد شده‌اند ، چرا جنبهء مخصِّص دارند ؟\r\nمگر مخصِّص ، بيان نيست ؟ مگر تأخير بيان از وقت حاجت ، قبيح نيست ؟ پس چرا فقهاء نمىآيند فاصلهء زمانى بين خاصّ و عامّ را ملاحظه كنند ؟ چرا بحث نمىكنند كه آيا اين خاصّ بعد از حضور وقت عمل به عامّ صادر شده يا قبل از آن ؟ ممكن است كسى بگويد : ما در تمام اين موارد ، ملتزم به نسخ مىشويم . ما حتّى روايت نبوى « نهى النبي صلى الله عليه و آله عن بيع الغرر » را ناسخ آيهء شريفهء ( أوفوا بالعقود ) مىدانيم ، زيرا آيهء شريفهء ( أوفوا بالعقود ) براى عمل و اجراء نازل شده است و اگر فرض كنيم « نهى النبي صلى الله عليه و آله عن بيع الغرر » ، يك ماه ، بعد از نزول آيه صادر شده باشد ، براى اين كه تأخير بيان از وقت حاجت لازم نيايد ، ما ملتزم به نسخ مىشويم . لازمهء چنين حرفى اين است كه در اكثر قريب به اتفاق آيات و روايات ، مسألهء نسخ را پياده كرده و فقط در موارد نادرى قائل به تخصيص شويم . در حالى كه اين معنا مسلّم است كه دايرهء نسخ ، محدود ولى دايرهء تخصيص گسترده است .\r\n\r\nاشكال مهمّ\r\nپس در اينجا اشكال مهمّى در كار است و آن اين است كه از يك طرف در اصول ، دليل خاصّ را مبيّن دليل عامّ مىدانند و تأخير بيان از وقت حاجت را قبيح مىدانند و از طرف ديگر در فقه به مجرّد اين كه فقهاء با عامّ و خاصّ برخورد مىكنند ، مسألهء\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nتخصيص را پياده مىكنند و فاصلهء بين عامّ و خاصّ نقشى در اين مسئله ندارد . در اين فاصله ، آيا تأخير بيان از وقت حاجت لازم نمىآيد ؟ پس اين مشكل را چگونه بايد حلّ كرد ؟ يا بايد بگوييم : « اين‌ها تخصيص نيستند و عنوان نسخ دارند » ، در اين صورت لازم مىآيد دايرهء نسخ در روايات ، بيش از دايرهء تخصيص باشد در حالى كه همهء بزرگان معتقد به محدود بودن دايرهء نسخ هستند . و يا بايد بگوييم : « اگر تخصيص است ، تأخير بيان از وقت حاجت مانعى ندارد » در حالى كه تأخير بيان از وقت حاجت قبيح است .\r\n\r\nراه حلّ مرحوم آخوند :\r\n« 1 » ايشان مىفرمايد : عموم بر دو قسم است : 1 - عموماتى كه مبيّن حكم واقعى هستند . 2 - عموماتى كه مبيّن حكم واقعى نيستند . و عموماتى كه ما در فقه با آنها برخورد مىكنيم ، از قبيل قسم دوّم مىباشند و التزام به تخصيص در مورد آنها مشكلى ندارد . « 2 » توضيح كلام مرحوم آخوند : حكم واقعى بر دو نوع است : الف : حكم واقعى در مقابل حكم ظاهرى : اين نوع از حكم واقعى ، حكمى است كه بر عناوين واقعى مترتب شده و علم و جهل مكلّف ، هيچ نقشى در ثبوت آن ندارد . بلكه تمام المتعلّق ، عبارت از نفس عنوان واقعى شىء است . مثلًا وقتى گفته مىشود : « الصلاة واجبة » ، وجوب ، به عنوان واقعى صلاة تعلّق گرفته و حالات مكلّف ، دخالتى در تعلّق اين حكم ندارد . در احكام وضعيّه نيز همين‌طور است . وقتى گفته مىشود : « الخمر نجس » معنايش اين است كه موضوع براى حكم به نجاست ، نفس عنوان واقعى خمر است ، خواه مكلّف بداند كه اين\r\n\r\n\r\n","description":"","footnote":"\r\n( 1 ) - مرحوم آخوند اين راه حلّ را به تبعيت از مرحوم شيخ انصارى مطرح كرده است .\r\n( 2 ) - كفاية الاصول ، ج 1 ، ص 368\r\n","page_name":" 457 ","page_number":457},
  {"content":"\r\n\r\nمايع خمر است يا نداند و خواه علم به نجاست آن داشته باشد يا علم نداشته باشد . حكم ظاهرى در مقابل اين حكم واقعى ، عبارت از حكمى است كه در موضوع آن ، شك در حكم واقعى يا شك در موضوع حكم واقعى ، اخذ شده باشد . مثل قاعدهء طهارت و قاعدهء حليّت ، كه مفيد طهارت و حليت ظاهريه‌اند . « كلّ شىء لك حلال » به معناى « كلّ شيء شكّ في حلّيته و حرمته فهو لك حلال ظاهراً » . و « كلّ شيء طاهر » به معناى « كلّ شيء شكّ في طهارته و نجاسته فهو طاهر ظاهراً » مىباشد . ب : حكم واقعى در مقابل حكم اختبارى : اين نوع از حكم واقعى ، حكمى است كه از ناحيهء مولا و به منظور امتثال مكلّف صادر شده است و حكم اختبارى ، در مقابل آن قرار دارد . مرحوم آخوند مىخواهد بفرمايد : عمومى كه از ناحيهء مولا صادر مىشود ، به دو صورت ممكن است باشد : الف : مولا اين عموم را صادر كرده ، تا از همان لحظهء صدور ، مورد عمل قرار گيرد بدون اين كه هيچ حالت انتظارى در آن وجود داشته باشد . ب : مولا اين عموم را صادر كرده ، براى اين كه فعلًا قانونى براى مكلّف وجود داشته باشد و خصوصيّات اين قانون و محدودهء آن را بعداً مىخواهد بيان كند . مراد مرحوم آخوند از عمومى كه براى بيان حكم واقعى صادر شده ، عبارت از قسم اوّل ، و مراد از عمومى كه براى بيان حكم واقعى صادر نشده ، عبارت از قسم دوّم است . مرحوم آخوند ، براى حلّ اشكال مذكور مىفرمايد : آن « تأخير بيان از وقت حاجت » كه اصوليين بر قبح آن اتّفاق دارند ، در رابطه با عموماتى است كه براى بيان حكم واقعى وارد شده‌اند . اگر هدف مولا از صدور « أكرم العلماء » ، عمل كردن به آن است ، معنا ندارد كه پس از حضور زمان عمل به اين عامّ ، از جانب او يك « لا تكرم زيداً العالم » صادر شود . بله ، تا زمانى كه وقت عمل به عامّ فرا نرسيده ، مولا مىتواند چنين چيزى را مطرح كند . امّا عموماتى كه براى حكم واقعى وارد نشده‌اند ، مانعى ندارد كه حتى صد سال\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nبين عامّ و مخصّص فاصله بيفتد و هيچ‌گونه « تأخير بيان از وقت حاجت » هم لازم نمىآيد مرحوم آخوند مىفرمايد : عموماتى كه ما در فقه با آنها برخورد مىكنيم و بين آنها و مخصّص آنها فاصله وجود دارد ، براى بيان حكم واقعى نيستند و در مورد آنها « تأخير بيان از وقت حاجت » لازم نمىآيد . در اينجا از مرحوم آخوند سؤال مىشود : چه راهى براى تشخيص اين دو قسم عامّ از يكديگر وجود دارد ؟ مرحوم آخوند در پاسخ اين سؤال ممكن است يكى از دو راه ذيل را مطرح كند : راه اوّل : عامّى كه اصلًا مخصّص نداشته و يا مخصّصات آن قبل از وقت عمل به عام وارد شده باشند ، از قبيل قسم اوّل و عامّى كه مخصّص‌هاى زيادى داشته و مخصّص‌هاى آن در زمان‌هاى مختلف و همهء آنها بعد از وقت عمل به عامّ وارد شده بودند ، از قبيل قسم دوّم است . اشكال راه اوّل : مستشكل مىگويد : اين راه مستلزم اغراء به جهل و قبيح است . توضيح : علت قبح تأخير بيان از وقت حاجت ، اين بود كه تأخير بيان از وقت حاجت ، مستلزم اغراء به جهل و قبيح است . اگر مولا امروز بگويد : « أكرم العلماء يوم الجمعة » و ارادهء جدّى او به اكرام غير زيد تعلّق گرفته باشد ، بايد تا قبل از فرا رسيدن روز جمعه ، زيد را از تحت عام خارج كند و اگر پس از فرا رسيدن روز جمعه - و اكرام زيد ، در ضمن همهء علماء - بگويد : « ارادهء جدّى من به اكرام غير زيد تعلّق گرفته بود » .\r\nچنين چيزى تأخير بيان از وقت حاجت و قبيح است . علّت قبحش اين است كه اين مشكل را خود مولا به وجود آورده و عبد مىتواند به مولا اعتراض كرده و بگويد : « تو مرا اغراء به جهل كردى و اگر مىخواستى زيد اكرام نشود ، بايد قبل از فرا رسيدن روز جمعه ، آن را به من اعلام مىكردى » .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمستشكل خطاب به مرحوم آخوند مىگويد : شما براى فرار از اغراء به جهل و قبح تأخير بيان از وقت حاجت ، اين راه را مطرح كرديد ، در حالى كه دوباره گرفتار اغراء به جهل و تأخير بيان از وقت حاجت شديد . براى اين كه مىگوييد : « اين عامّى كه وارد شده ، ما نمىدانيم از كدام نوع است ؟ وقت عمل آنكه آمد ، به عموم آن عمل شده و بعد از وقت عمل كه مخصّص آمد ، كشف مىكنيم كه اين عامّ براى بيان حكم واقعى نبوده است » . در نتيجه ، عمل به عام ، نسبت به مورد مخصِّص ، وجهى نداشته است و در حقيقت ، مولا او را اغراء به جهل كرده است . راه دوّم : عامّى كه قرينه‌اى بر خلاف ظاهر به همراه ندارد ، از قبيل قسم اوّل ، و عامّى كه چنين قرينه‌اى به همراه دارد ، از قبيل قسم دوّم است . توضيح : ظاهر جملهء مشتمل بر بيان حكم ، اين است كه همين‌الان مىخواهد حكم واقعى را بيان كند ، به‌همين‌جهت نياز به قرينه ندارد ولى عامّى كه به عنوان مقدّمهء حكم وارد شده است ، بر خلاف ظاهر بوده و نياز به قرينه دارد . اشكال راه دوّم : مستشكل مىگويد : معناى اين حرف اين است كه مولا در رابطه با عمومات اين قسم دو كار مىكند : يكى اين كه عامّ را صادر مىكند و ديگر اين كه مىگويد : « اين عامّ ، براى عمل نيست ، بلكه براى اين است كه فعلًا در اختيار شما باشد تا بعداً حدود و ثغور آن را مشخّص كنيم » . اين حرف مولا ، معنايش اين است كه اين عموم از درجهء اعتبار ساقط است . بنابراين نمىتوان - هنگام شك در تخصيص - در مورد آن ، اصالة العموم و اصالة عدم التخصيص را پياده كرد ، چون خود مولا مىگويد : « اين عام ، براى پياده شدن نيست » . اصالة العموم ، مربوط به آن عمومى است كه براى بيان حكم واقعى و براى پياده شدن صادر شده باشد . در چنين موردى اگر در تخصيص شك كنيم ، به اصالة العموم و اصالة عدم التخصيص مراجعه مىكنيم . پاسخ اشكال : به نظر ما اين اشكال بر مرحوم آخوند وارد نيست ، بلكه در مورد\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nعموم قسم دوّم نيز مانعى از جريان اصالة العموم و اصالة عدم التخصيص وجود ندارد .\r\nممكن است عامّى از قسم دوّم باشد و در موارد شك در تخصيص ، بتوانيم به عنوان مرجع به آن عامّ تمسّك كنيم و فقط در مواردى كه علم به تخصيص پيدا كنيم ، عموم اين عام ، از سنديّت و اعتبار خارج شود . به عبارت ديگر : در عموم قسم دوّم ، اين گونه نيست كه ذكر عام هيچ فايده‌اى نداشته باشد ، بلكه صدور عام به اين كيفيت ، مىتواند آثارى داشته باشد . يكى از آثارى كه برآن مترتب مىشود اين است كه علاوه بر اين كه مكلّف ، زمينهء حكم مولا را به دست مىآورد ، تا زمانى كه علم به وجود مخصّص پيدا نكرده ، مىتواند به عام مراجعه كند . از همهء اين‌ها گذشته ، اصالة العموم ، يك اصل عقلايى است و ما وقتى به عقلاء مراجعه مىكنيم مىبينيم عقلاء - در مراجعه به اصالة العموم - فرقى بين عموم قسم اوّل و عموم قسم دوّم نمىبينند . بررسى كلام مرحوم آخوند : به نظر ما كلام مرحوم آخوند از چند جهت داراى استبعاد است : اوّلا : در قرآن و روايات هيچ شاهد و قرينه‌اى بر اين معنا وجود ندارد كه « عمومات قرآن بر دو نوعند » . ثانياً : ورود يا عدم ورود مخصّص بعد از فرا رسيدن زمان عمل به عامّ ، خارج از حقيقت و ماهيّت عامّ است و نمىتواند موجب اختلاف و نوعيّت در عامّ باشد ، زيرا وجود يا عدم وجود مخصّص ، تغيير و تنوّعى در ماهيّت عامّ به وجود نمىآورد . ثالثاً : حكم واقعى در اصول ، در دو مورد مطرح مىشود : 1 - حكم واقعى در مقابل حكم ظاهرى . 2 - حكم واقعى در مقابل حكم اختبارى . امّا تعبيرى كه در اينجا مطرح شده و « حكم واقعى را عبارت از حكمى مىداند كه از هنگام صدور عام ، در آن قصد اجراء و پياده شدن در كار باشد و حكم غير واقعى را عبارت از حكمى مىداند كه فعلًا به عنوان زمينه براى حكم است و حدود و ثغور آن\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبعداً مشخص مىشود » فقط در كلام مرحوم آخوند - در همين بحث - و به تبعيّت از مرحوم شيخ انصارى مطرح شده و در هيچ جاى ديگر از علم اصول مطرح نشده است .\r\n\r\nرجوع به اصل بحث :\r\nبحث در اين بود كه آيا اگر خاصّ ، بعد از فرا رسيدن وقت عمل به عامّ وارد شده باشد ، به عنوان مخصّص است يا ناسخ ؟ در پاسخ به اين سؤال ، ما مسألهء تخصيص را پذيرفتيم . در اينجا اشكال مهمّى مطرح شد كه چگونه از يك طرف در اصول ، دليل خاصّ را مبيّن دليل عامّ دانسته و تأخير بيان از وقت حاجت را قبيح مىدانند و از طرف ديگر ، فقهاء به مجرّد برخورد با عامّ و خاصّ ، مسألهء تخصيص را پياده مىكنند و معتقدند فاصلهء بين عامّ و خاصّ ، نقشى در اين مسئله ندارد ؟ آيا در فاصلهء مذكور ، تأخير بيان از وقت حاجت لازم نمىآيد ؟ پس يا بايد قائل به نسخ شويم و - بر خلاف آنچه بين فقهاء مسلّم است - دايرهء نسخ را وسيع بدانيم و يا - اگر قائل به تخصيص شديم - تأخير بيان از وقت حاجت را قبيح ندانيم . مرحوم آخوند در اينجا راه حلّى مطرح كردند ، كه به نظر ما از چند جهت داراى استبعاد بود . اكنون مىگوييم : اگر حلّ اين اشكال ، منحصر به راهى بود كه مرحوم آخوند مطرح كرده‌اند ، ما ناچار بوديم به اين امور بعيده ، ملتزم شويم ، ولى با وجود اين كه ما راه حلّ روشن‌تر و بهترى داريم ، وجهى براى پذيرفتن كلام مرحوم آخوند نمىبينيم . حلّ اشكال : ما ملتزم مىشويم كه اين‌ها مخصّصند ، همان‌طور كه سيرهء عملى فقهاء بر اين معنا قائم شده كه وقتى به روايت معتبر دالّ بر تخصيص برخورد مىكنند ، ملاحظه نمىكنند كه فاصلهء زمانى اين روايت با عامّ چقدر است ، بلكه به وسيلهء آن روايت ، عموم عامّ را تخصيص مىزنند ، و فرقى نمىكند كه مخصّص عموم كتاب ، روايتى نبوى باشد يا روايتى باشد كه - مثلًا - از امام عسكرى عليه السلام وارد شده است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nسؤال : پس مشكل تأخير بيان از وقت حاجت چه مىشود ؟ براى پاسخ به اين سؤال ، لازم است ابتدا مقدّمه‌اى را مطرح كنيم : امورى كه اتصاف به قبح پيدا مىكنند ، يكنواخت نيستند ، اگرچه حاكم به اين قبح عبارت از عقل است . آنچه اتصاف به قبح پيدا مىكند ، گاهى علّت تامّه براى قبح است و بين آن و بين قبح حتى در مورد واحدى نيز نمىشود تفكيك كرد ، مثلًا هرجا ظلم تحقّق پيدا كند ، قبح عقلى نيز تحقّق دارد . ولى گاهى آنچه اتّصاف به قبح پيدا مىكند ، علّت تامّه براى قبح نيست ، بلكه اقتضاى قبح در آن وجود دارد ، مثلًا وقتى گفته مىشود : « الكذب قبيح » ، معنايش اين است كه اگر ما باشيم و عنوان كذب ، و جهت حُسنى در كار نباشد ، كذب داراى قبح است . امّا اگر همين كذب ، با حفظ عنوان كذب ، جهت حُسنى پيدا كند - مثل اين كه نجات نفس محترمه‌اى متوقف برآن باشد - قبح آن از بين مىرود . به‌همين‌جهت فقهاء وقتى مسألهء حرمت كذب را مطرح مىكنند ، مواردى را از آن استثناء مىكنند « 1 » در حالى كه در ارتباط با حرمت ظلم ، حتّى يك مورد هم استثناء نشده است و تا وقتى عنوان ظلم ، باقى است ، حرمت هم وجود دارد . پس از بيان مقدّمهء فوق بايد ببينيم : آيا قبح تأخير بيان از وقت حاجت ، مانند قبح ظلم است يا مانند قبح كذب ؟ اگر مانند قبح ظلم باشد ، راهى براى حلّ اشكال نخواهيم داشت . امّا اگر مانند قبح كذب باشد ، حلّ اشكال براى ما آسان خواهد بود ، زيرا در اين صورت ممكن است جهت حُسنى در مورد آن تحقّق پيدا كند و قبح آن را از بين ببرد . براى پاسخ به اين سؤال مىگوييم : نفس عنوان « تأخير بيان از وقت حاجت ، هيچ‌گونه قبحى ندارد ، بلكه جهتى در اين عنوان وجود دارد كه آن جهت ، معروض قبح است و آن جهت ، يكى از دو مطلب زير است ، كه به اختلاف موارد فرق مىكند .\r\n\r\n\r\n","description":"","footnote":"\r\n( 1 ) - رجوع شود به : المكاسب ، للشيخ الانصارى ، ص 51\r\n","page_name":" 463 ","page_number":463},
  {"content":"\r\n\r\n1 - در جايى كه حكم عامّ ، حكم الزامى وجوبى باشد ، چنانچه دليل مخصّص آن قبل از حضور وقت عمل به عامّ وارد شود ، مشكلى نيست ، ولى اگر بعد از حضور وقت عمل به عام وارد شود ، اين تأخير بيان از وقت حاجت ، تنها مفسده‌اى كه دارد اين است كه عبد را در مشقّت و زحمت زياد مىاندازد . مثلًا اگر مولا بگويد : « أكرم العلماء يوم الجمعة » و بخواهد « زيدِ عالم » را از آن استثناء كند ، چنانچه « لا يجب إكرام زيد العالم » را بعد از روز جمعه بگويد ، تنها تالى فاسدى كه بر اين مسئله مترتب مىشود ، اين است كه عبد در مشقّت افتاده و « زيدِ عالم » را اكرام كرده ، در حالى كه اكرام او واجب نبوده است . 2 - در جايى كه حكم عامّ ، حكم غير لزومى باشد ، ولى خاصّ جنبهء لزومى داشته باشد ، چنانچه خاصّ ، قبل از حضور وقت عمل به عامّ وارد شود ، مشكلى نيست ، ولى اگر بعد از حضور وقت عمل به عامّ وارد شود ، منجرّ به اين مىشود كه يك مصلحت لازمة الاستيفاء از عبد فوت شود و يا مفسدهء لازمة الاجتنابى گريبان او را بگيرد . مثلًا اگر مولا بگويد : « يجوز إكرام العلماء يوم الجمعة » و بخواهد نسبت به اكرام « زيدِ عالم » ، حكمى وجوبى يا تحريمى مطرح كند ، چنانچه خاصّ را بعد از فرا رسيدن وقت عمل به عامّ مطرح كند ، مستلزم تفويت مصلحت لازمة الاستيفاء و يا افتادن در مفسدهء لازمة الاجتناب است . زيرا اگر مولا « يجب إكرام زيد العالم » را بعد از روز جمعه بگويد و عبد - با استناد به جواز اكرام علماء در روز جمعه - زيد را اكرام نكرده باشد ، مصلحت لازمة الاستيفائى از او فوت شده است و اگر مولا « يحرم إكرام زيد العالم » را بعد از روز جمعه بگويد و عبد - با استناد به جواز اكرام علماء در روز جمعه - زيد را اكرام كرده باشد ، مفسدهء لازمة الاجتنابى گريبان او را گرفته است . در نتيجه در تأخير بيان از وقت حاجت ، سه عنوان مطرح است : ايجاد مشقت ، تفويت مصلحت ملزمه و ايقاع در مفسدهء لازمة الاجتناب و قبح تأخير بيان از وقت حاجت ، به لحاظ يكى از اين سه امر است . ولى آيا اين قبح ، همانند قبح ظلم است ، يا مانند قبح كذب ؟ پاسخ اين است كه اين قبح ، مانند قبح ظلم نيست . بلكه اگر از ما سؤال شود كه آيا\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nقبح كذب بيشتر است يا قبح ايقاع عبد در مشقّت ؟ چه‌بسا حكم كنيم كه قبح كذب بيشتر است . و زحمتى كه از ناحيهء مولا در مورد عبد واقع شده ، بىجهت نيست ، بلكه مصالحى در مقابل آن قرار داده شده و قبح اين زحمت نمىتواند در مقابل آن مصالح مقاومت كند . بنابراين ايقاع در مشقت نمىتواند علّت تامّه براى قبح باشد . از اين بالاتر ، ما ادّعا مىكنيم كه تفويت مصلحت لازمة الاستيفاء و القاء در مفسدهء لازمة الاجتناب ، نيز علّيت تامّه براى قبح ندارد . هرچند بعضى بر خلاف اين معنا را تصوّر كرده‌اند و با استناد به همين تصوّر ، در بحث امكان تعبّد به ظنّ گفته‌اند : اگر شارع ، خبر واحد را حجّت قرار داد « 1 » و خبر واحد جامع شرايطى بگويد : « نماز جمعه ، واجب نيست » چنانچه حكم واقعى نماز جمعه عبارت از وجوب باشد ، در اينجا مصلحت لازمة الاستيفاء ، تفويت شده است . و يا اگر حكم واقعى شرب تتن ، عبارت از حرمت باشد و خبر واحد معتبرى بر عدم حرمت آن دلالت كند ، حجّيت خبر واحد مستلزم القاء در مفسدهء لازمة الاجتناب است . محقّقين در پاسخ گفته‌اند : « 2 » ما قبول داريم كه تفويت مصلحت ملزمه و القاء در مفسدهء ملزمه ، قبيح است ولى قبح در جايى است كه در كنار اين‌ها مصلحت كلّى مهمّى وجود نداشته باشد . شارع مقدّس ملاحظه كرده است كه اگر خبر واحد را حجّت قرار ندهد ، راه دستيابى به احكام ، تقريباً مسدود مىشود « 3 » و اگر خبر واحد را حجّت قرار دهد ، هرچند ممكن است در بين اخبار آحاد ، خبر كذبى هم پيدا شود كه وجوب واقعى يك واجب يا حرمت واقعى يك حرام را نفى كرده است ، ولى مصلحت اقتضاء مىكند كه شارع خبر واحد را حجّت قرار دهد و راه را براى آشنايى مردم به احكام اسلام باز\r\n\r\n\r\n","description":"","footnote":"\r\n( 1 ) - اگرچه در آنجا خبر واحد مورد بحث قرار گرفته ولى دليل آنان عموميّت داشته و شامل مطلق مظنّه مىشود .\r\n( 2 ) - رجوع شود به : كفاية الاصول ، ج 2 ، ص 49\r\n( 3 ) - زيرا اكثر احكام مربوط به خصوصيات عبادات و معاملات ، از راه خبر واحد به دست مىآيد و موارد نادرى پيدا مىشود كه از طريق خبر متواتر يا اجماع به دست آمده باشد .\r\n","page_name":" 465 ","page_number":465},
  {"content":"\r\n\r\nكند . آيا در چنين شرايطى عقل حكم مىكند كه به خاطر تعداد معدودى از اخبار آحاد كه وجوب واجبات واقعى يا حرمت محرمات واقعى را نفى كرده‌اند ، خبر واحد به طور كلّى كنار گذاشته شود ؟ خير ، بايد مصلحت را در نظر گرفت و وجود اخبارى بر خلاف واقع ، در بين اخبار آحاد ، ضربه‌اى به مصلحت كلّى مورد نظر شارع وارد نمىكند . اين حرفى است كه محقّقين از اصوليين در بحث حجّيت خبر واحد مطرح كرده‌اند . در نتيجه قبح تفويت مصلحت ملزمه و القاء در مفسدهء ملزمه ، مانند قبح ظلم نيست بلكه مانند قبح كذب است . كذب ، اگر فى نفسه ملاحظه شود ، قبيح است ، امّا اگر - مثلًا - براى حفظ نفس محترمه يا اصلاح بين الناس بود ، مصلحت اقوا رجحان پيدا مىكند و كذب را از قبح خارج مىكند . خلاصه اين كه قبح در مسألهء قبح تأخير بيان از وقت حاجت : اوّلًا : مربوط به نفس عنوان نيست بلكه عناوين ديگر در كار است كه موجب اتصاف به قبح مىشود . ثانياً : اتصاف آن عناوين به قبح ، مانند اتصاف كذب به قبح است نه اين كه مانند اتصاف ظلم به قبح باشد . حال كه اين مسئله روشن شد ، در مورد ما نحن فيه مىگوييم : مانعى ندارد كه عمومى در كتاب اللّه وارد شده باشد و مخصّص آن - بعد از دويست سال - در كلام امام حسن عسكرى عليه السلام باشد . اين مخصّص به عنوان بيان براى آن عام است ولى اين گونه تأخير بيان - كه به اقتضاى مصلحت بوده - اتّصاف به قبح ندارد . مصلحت اقتضاء مىكرده كه عمومات در كتاب يا سنّت نبوى مطرح شود ولى بيان آنها به صورت تدريج و در لسان ائمه عليهم السلام مطرح شود . « 1 » ما براى اين مطلب دو شاهد داريم : شاهد اوّل : در زمان خود حضرت پيامبر صلى الله عليه و آله اين گونه نبوده است كه به مجرّد بعثت آن حضرت ، همهء احكام اسلام به صورت يك قانون مدوّن و لازم الاجراء براى\r\n\r\n\r\n","description":"","footnote":"\r\n( 1 ) - شبيه چيزى كه در ارتباط با تعبّد به ظنّ در رابطه با خبر واحد مطرح شد .\r\n","page_name":" 466 ","page_number":466},
  {"content":"\r\n\r\nمردم بيان شده باشد ، بلكه احكام به صورت تدريجى و در طول مدت بيست و سه سال براى مردم تبيين شد . مثلًا از آيهء شريفهء ( يا ايّها الذين آمنوا كتب عليكم الصيام كما كتب على الذين من قبلكم ) « 1 » استفاده مىشود كه روزه بر امّت‌هاى قبلى نيز واجب بوده است ، در عين حال ، اين گونه نبوده است كه به مجرّد بعثت رسول خدا صلى الله عليه و آله روزه هم واجب شده باشد . و يا حرمت شرب خمر پس از چند سال بعد از بعثت حضرت پيامبر صلى الله عليه و آله تشريع شده ، در حالى كه بر حسب روايات ، در هيچ دينى از اديان الهى ، شرب خمر حلال نبوده است و حتى بعضى از احكام اسلام - مانند حجّ تمتّع - در اواخر عمر شريف حضرت پيامبر صلى الله عليه و آله - و در حجّة الوداع - تشريع شده است . روشن است كه تدريجى بودن تشريع احكام ، به اين معنا نيست كه قبل از تشريع ، اين‌ها جزء احكام اسلام نبوده‌اند بلكه اين احكام - در لوح محفوظ - به عنوان احكام اسلام ، ثابت بوده ولى مصلحت اقتضاء مىكرده كه اين‌ها به‌صورت تدريجى مطرح شوند . شاهد دوّم : در بعضى از روايات وارد شده است كه بعضى از احكام واقعى اسلام در زمان ظهور حضرت مهدى عليه السلام به مردم معرفى مىشود و در آن موقع به مرحلهء فعليّت و اجرا در مىآيد . « 2 » اين شايد بدان جهت باشد كه تا قبل از ظهور امام زمان عليه السلام جامعه نمىتواند اين مسائل را درك كند . ما وقتى اين دو شاهد قوى را داريم ، چه مانعى دارد كه ملتزم شويم به اين كه عموم قرآنى يا عمومى در لسان نبى اكرم صلى الله عليه و آله وارد شده و مخصّص آن - مثلًا - در زمان امام حسن عسكرى عليه السلام وارد شده باشد ؟ در اينجا اگرچه تأخير بيان از وقت حاجت لازم مىآيد ولى اين تأخير بيان قبيح نيست ، زيرا مصلحت آن را اقتضاء كرده است . و با وجود چنين مصلحتى ، عناوين سه‌گانه‌اى كه در تأخير بيان از وقت حاجت لازم مىآيد ، اتصاف به قبح نخواهد داشت .\r\n\r\n\r\n","description":"","footnote":"\r\n( 1 ) - البقرة : 183\r\n( 2 ) - رجوع شود به : بحار الأنوار ، ج 52 ، ص 309 ، باب 37\r\n","page_name":" 467 ","page_number":467},
  {"content":"\r\n\r\n\r\nصورت چهارم : خاصّ ، قبل از عامّ و عامّ ، قبل از حضور وقت عمل به خاصّ وارد شده باشد\r\nمثل اين كه خاصّ بگويد : « يحرم إكرام زيد العالم يوم الجمعة » و قبل از فرا رسيدن روز جمعه ، دستور عامّى از مولا صادر شده بگويد : « يجب إكرام كلّ عالم » . در اينجا ابتداءً دو احتمال وجود دارد : احتمال اوّل : دليل « يحرم إكرام زيد العالم يوم الجمعة » به عنوان مخصّص و بيان براى « أكرم كلّ عالم » باشد ، زيرا آنچه قبيح است ، تأخير بيان از وقت حاجت است ، ولى در اينجا تقديم بيان از وقت حاجت است و مشكلى ندارد . و در بيان بودن خاصّ براى عامّ ، ضرورتى ندارد كه عامّ قبل از خاصّ وارد شده باشد . همان‌طور كه ضرورتى ندارد دليل حاكم بعد از دليل محكوم وارد شده باشد . احتمال دوّم : دليل « أكرم كلّ عالم » به عنوان ناسخ براى دليل « يحرم إكرام زيد العالم » باشد . نتيجهء اين دو احتمال ، در « اكرام زيدِ عالم در روز جمعه » ظاهر مىشود . بنا بر احتمال اوّل ، اكرام زيد عالم در روز جمعه نه تنها واجب نيست بلكه حرام مىباشد ، امّا بنا بر احتمال دوّم ، زيدِ عالم بايد در روز جمعه - در رديف ساير علماء - اكرام شود . البته احتمال دوّم يك مبعّد دارد ، زيرا مستلزم اين است كه دليل « يحرم إكرام زيد العالم يوم الجمعة » لغو بوده و براى عمل و اجراء جعل نشده باشد - شبيه اوامر اختباريه - زيرا فايده‌اى برآن مترتب نشده است . در حالى كه حدود نود و نه در صد احكام براى اجراء و پياده شدن مىباشند . لذا احتمال نسخ با اجرائى بودن « يحرم إكرام زيد العالم يوم الجمعة » سازگار نيست . امّا بنا بر احتمال تخصيص ، دليل « يحرم إكرام زيد العالم يوم الجمعة » موقعيت\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nخودش را دارد و « زيدِ عالم » را از دايرهء « يجب إكرام كلّ عالمٍ » خارج مىكند . بنابراين ، احتمال اوّل ، اقوى است .\r\n\r\nصورت پنجم خاصّ ، قبل از عامّ و عامّ ، بعد از حضور وقت عمل به خاصّ وارد شده باشد\r\nاين صورت را نبايد اين گونه فرض كنيم كه مثلًا مولا بگويد : « يحرم إكرام زيد العالم يوم الجمعة » و پس از تمام شدن روز جمعه بگويد : « يجب إكرام كلّ عالمٍ » . بلكه بحث را بايد به گونه‌اى قرار دهيم كه ضمن اين كه عامّ بعد از فرا رسيدن وقت عمل به خاصّ وارد شده ، خاصّ هم داراى دوام و استمرار باشد و منحصر به يك مرتبه نباشد .\r\nولى موقع عمل فرا رسيده و - مثلًا - يك بار برطبق خاصّ عمل شد ، « 1 » سپس دليل عامّ وارد شد . آيا در اينجا مسألهء تخصيص مطرح است يا نسخ ؟ ثمرهء بحث در اينجا ظاهر مىشود كه اگر ما خاصّ را به عنوان مخصّص قرار دهيم ، معنايش اين است كه حتى بعد از ورود دليل عامّ هم ، اين خاصّ از دايرهء مراد جدّى عامّ خارج است . امّا اگر عامّ متأخّر را به عنوان ناسخ براى خاصّ قرار دهيم ، معنايش اين است كه خاصّ ، تا قبل از ورود دليل عامّ ، قابل عمل بوده ولى پس از ورود عامّ ، قابل عمل نيست و حكم عامّ به قوّت خود باقى است . از نظر مقام ثبوت ، هر دو احتمال - تخصيص و نسخ - امكان دارد . هم شرايط تخصيص وجود دارد و هم شرايط نسخ و هيچ‌يك از تخصيص و نسخ ، داراى تالى فاسد نيستند .\r\n\r\n\r\n","description":"","footnote":"\r\n( 1 ) - يعنى يك بار به استناد به اين دليل ، زيدِ عالم مورد اكرام واقع نشد .\r\n","page_name":" 469 ","page_number":469},
  {"content":"\r\n\r\nامّا آيا از نظر مقام اثبات كدام يك از اين دو احتمال تقدّم دارند ؟ كلام مرحوم آخوند : از كلام مرحوم آخوند استفاده مىشود كه در اينجا احتمال تخصيص مقدّم بر احتمال نسخ است . بيان مطلب : تخصيص ، مبارزه با اصالة العموم است ، در حالى كه نوع الفاظ دالّ بر عموم مستند به وضع و لغت مىباشند . پس تخصيص مستلزم اين است كه با يك امر وضعى مقابله شود . ولى نسخ ، مقابله با اطلاق دليل منسوخ است ، زيرا مقتضاى اطلاق و مقدّمات حكمت ، استمرار و دوام حكم منسوخ است . مولا - با توجه به اين كه در مقام بيان است - اگر مىخواست حكم منسوخ را براى زمانى محدود مطرح كند ، بايد قرينه‌اى بر اين معنا اقامه كرده باشد و چون قرينه‌اى اقامه نكرده و قدر متيقّنِ زمانى هم در مقام تخاطب وجود نداشته ، لذا ما از دليل منسوخ استمرار زمانى را استفاده مىكنيم ، و دليل ناسخ مىآيد با آن استمرار زمانى - كه از طريق اطلاق و مقدّمات حكمت ثابت شده - مقابله مىكند . پس در ما نحن فيه ، نسبت به خاصّ ، يك اصالة الاطلاق و نسبت به عامّ ، يك اصالة العموم وجود دارد و گويا بين اين اصالة الاطلاق و اصالة العموم معارضه وجود دارد و چون نمىتوانيم هر دو را اخذ كنيم ، بايد از يكى از اين دو رفع يد كنيم . از كلام مرحوم آخوند - با توضيح ما - استفاده مىشود كه در موارد ديگر تعارض بين اصالة العموم و اصالة الاطلاق - غير از ما نحن فيه - اصالة العموم مقدّم بر اصالة الاطلاق است ، زيرا اصالة العموم ، استناد به وضع دارد ولى اصالة الاطلاق از طريق مقدّمات حكمت ثابت مىشود و يكى از مقدّمات حكمت ، عدم قرينه بر تقييد است و اصالة العموم صلاحيت دارد كه به عنوان قرينه بر تقييد واقع شود . و به تعبير ديگر : با وجود اصالة العموم ، مقدّمات حكمت جريان پيدا نمىكند . و به تعبير ايشان : اصالة العموم - از نظر ظهور - اقوى از اصالة الاطلاق است .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nولى در ما نحن فيه خصوصيتى وجود دارد كه اقتضاء مىكند اصالة الاطلاق را بر اصالة العموم مقدّم بداريم . آن خصوصيت ، همان مسألهء كثرت تخصيص و قلّت نسخ است ، زيرا اگر ما بخواهيم اصالة العموم را اخذ كنيم ، معنايش اين است كه دليل عامّ را ناسخ دليل خاصّ قرار دهيم ولى اگر اصالة الاطلاق را اخذ كنيم و حكم خاصّ را - حتّى بعد از آمدن عامّ - ادامه دهيم ، معنايش اين است كه دليل خاصّ را مخصّص دليل عامّ قرار دهيم و شيوع تخصيص و قلّت نسخ سبب مىشود كه اصالة الاطلاق - با وجود اين كه فى نفسه ظهورش ضعيف‌تر از اصالة العموم است - ظهورش قوىتر از اصالة العموم شده و برآن مقدّم شود و اين همان تخصيص است . « 1 » اشكال بر كلام مرحوم آخوند : بر اين كلام ايشان دو اشكال وارد شده است : اشكال اوّل : شما معتقديد دليل خاصّ « يحرم إكرام زيد العالم » بر دو معنا دلالت دارد : الف : اصل حكم ، كه خود لفظ برآن دلالت مىكند . ب : استمرار حكم ، كه از راه اطلاق ثابت مىشود . در حالى كه اين اطلاق با اطلاق‌هاى ديگر فرق دارد و نمىتوان در اينجا استمرار حكم را از راه اطلاق استفاده كرد ، زيرا استمرار حكم ، در رتبهء متأخّر از حكم است . ابتدا بايد حكم ثابت شود ، سپس اتصاف به استمرار پيدا كند . اين مثل عنوان عرض و معروض است . همان‌طور كه رتبهء عرض متأخّر از رتبهء معروض است ، مسألهء استمرار حكم هم - از نظر رتبه - متأخّر از خود حكم است . بر اين اساس اگر « يحرم إكرام زيد العالم » بخواهد هم اصل حكم را بيان كند و هم اطلاق آن را ، بايد ملتزم شويد كه دليل واحد ، دو حكم مترتب بر هم و در طول هم را بيان مىكند . و چنين چيزى داراى استحاله است .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 368 - 371\r\n","page_name":" 471 ","page_number":471},
  {"content":"\r\n\r\nبنابراين از راه ظهور اطلاقى نمىتوان استمرار حكم را استفاده كرد . « 1 » بله ، دو راه ديگر در اينجا وجود دارد كه ممكن است مرحوم آخوند از يكى از اين دو راه بخواهد استمرار حكم را استفاده كند و تخصيص را نتيجه بگيرد : 1 - استصحاب عدم نسخ : اگر حكمى وارد شود و ما شكّ كنيم كه آيا اين حكم باقى است يا نسخ شده ؟ در اينجا استصحاب بقاء حكم و عدم نسخ را پياده مىكنيم .\r\nدر ما نحن فيه نيز وقتى دليل خاصّ وارد شد و عمل برطبق آن‌هم در يك مقطعى تحقق پيدا كرد ، سپس دليل عامّى وارد شد و ما احتمال دهيم كه اين دليل ، ناسخ براى حكم خاصّ باشد ، استصحاب عدم نسخ را پياده مىكنيم و نتيجه اين مىشود كه با ورود عامّ ، خاصّ به قوّت خود باقى است . اين راه در صورتى قابل قبول است كه در مقابل استصحاب عدم نسخ ، دليل معارض يا حاكمى وجود نداشته باشد . امّا در اينجا كه اصالة العموم ، دليل عام در مقابل استصحاب عدم نسخ قرار دارد و لازمهء اصالة العموم ، تحقّق نسخ است ، نمىتوان اين حرف را پذيرفت . اصالة العموم ، يك اصل لفظى عقلايى است و اصل عملى نمىتواند در مقابل اصل لفظى عقلايى مقاومت كند . اصول لفظيّه - چه به نحو حكومت يا غير حكومت - مقدّم بر اصول عمليّه مىباشند . و اين حرفى است كه خود مرحوم آخوند هم قائل است . 2 - روايت « حلال محمد صلى الله عليه و آله حلال إلى يوم القيامة و حرامه حرام إلى يوم القيامة » : « 2 » روشن است كه حلال و حرام در اينجا خصوصيتى ندارند ، بلكه مقصود اين است كه همهء احكامى كه در شريعت حضرت پيامبر صلى الله عليه و آله ثابت شده ، تا روز قيامت استمرار دارد . و اين بيان هم آبى از تخصيص است . ممكن است مرحوم آخوند بخواهد از اين راه ، عدم نسخ را ثابت كرده بگويد : ما با\r\n\r\n\r\n","description":"","footnote":"\r\n( 1 ) - به خلاف اطلاق در موارد ديگر . مثلًا « أعتق الرقبة » هم رقبهء مؤمنهء را شامل مىشود و هم رقبهء كافره را ، زيرا در آن ، مسألهء طوليت و تقدم و تأخّر مطرح نيست .\r\n( 2 ) - وسائل الشيعة ، ج 18 ( باب 12 من أبواب صفات القاضي ، ح 47 ، با اندكى تفاوت ) .\r\n","page_name":" 472 ","page_number":472},
  {"content":"\r\n\r\nكمك اين روايت ، براى دليل خاص يك ظهورى در دوام و استمرار ثابت مىكنيم و اين ظهور ، معارض با اصالة العموم و مقدّم برآن است . ولى از اين راه نيز نمىتوان عدم نسخ را ثابت كرد ، زيرا اين روايت نمىخواهد نسخ را به طور كلّى نفى كند . ما اگرچه معتقد به ندرت نسخ هستيم ولى نادر بودن نسخ ، به معناى عدم نسخ نيست . در اين صورت چگونه مىتوانيم از طرفى روايت مذكور را آبى از تخصيص دانسته و مقتضاى آن را عدم نسخ - حتى در مورد واحد - بدانيم و از طرف ديگر بگوييم : همه اتفاق دارند كه نسخ ، در شريعت - هرچند به صورت نادر - واقع شده است ؟ بنابراين ما ناچاريم معناى ديگرى براى روايت فوق مطرح كرده بگوييم : اين روايت مىخواهد بگويد : دين اسلام به عنوان آخرين اديان و پيامبر اسلام صلى الله عليه و آله به عنوان آخرين پيامبران است و بعد از شريعت اسلام ، دين ديگرى نخواهد آمد . و در اين صورت ربطى به بحث ما ندارد . اين معنا منافات ندارد با اين كه در دايرهء احكام مربوط به اين دين ، نسخ تحقّق داشته باشد . پس از كجا مىتوان استفاده كرد كه خاصّى كه قبلًا وارد شده ، منسوخ نگرديده است ؟ اشكال دوّم بر مرحوم آخوند : « 1 » براى بيان اشكال دوّم ، لازم است ابتدا مقدّمه‌اى مطرح كنيم : اصالة الاطلاق ، در جايى جريان پيدا مىكند كه مقدّمات حكمت وجود داشته باشد و يكى از مقدّمات حكمت اين است كه مولا قرينه‌اى بر تقييد اقامه نكرده باشد . ولى آيا مراد از قرينه ، خصوص قرينهء متّصله است يا شامل قرينهء منفصله نيز مىشود ؟ اين مسئله مورد اختلاف واقع شده است . مرحوم آخوند معتقد است مقصود از قرينه ، خصوص قرينهء متّصله است . ولى بعضى عقيده دارند كه قرينه در اينجا ، شامل قرينهء منفصله نيز مىشود .\r\n\r\n\r\n","description":"","footnote":"\r\n( 1 ) - اين اشكال ، با قطع نظر از اشكال اوّل است .\r\n","page_name":" 473 ","page_number":473},
  {"content":"\r\n\r\nثمرهء اين اختلاف در اينجا ظاهر مىشود كه اگر مولا امروز بگويد : « أعتق الرقبة » و دو روز ديگر بگويد : « لا تعتق الرقبة الكافرة » بنا بر نظر مرحوم آخوند ، جملهء اوّل داراى اطلاق است ، چون مقدّمات حكمت در آن جريان دارد ، و جملهء دوّم به عنوان مقيّد براى آن مىباشد . ولى بنا بر نظر كسانى كه قرينه را شامل قرينهء منفصله هم مىدانند ، مقدّمات حكمت جارى نمىشود ، زيرا جملهء « لا تعتق الرقبة الكافرة » به عنوان قرينه بوده و كاشف از اين است كه جملهء « أعتق الرقبة » داراى اطلاق نبوده است . پس از بيان مقدّمهء فوق مىگوييم : اگر ما قرينه را شامل قرينهء منفصله نيز بدانيم ، دليل خاصّ ، اصلًا ظهور اطلاقى نخواهد داشت تا بتواند با اصالة العموم معارضه كند . بلكه در اينجا فقط اصالة العموم وجود دارد . بله ، اگر ما در بحث مقدّمات حكمت ، قرينه را خصوص قرينهء متّصله بدانيم - با توجه به اين كه بين عامّ و خاصّ فاصله شده است - جاى اين حرف هست كه بگوييم :\r\n« براى خاصّ ، ظهورى اطلاقى از جهت زمان وجود دارد و در دليل عامّ هم يك اصالة العموم از جهت افراد مطرح است و اين دو با هم معارضه مىكنند و اگرچه قاعده در اين گونه موارد اقتضاء مىكند كه اصالة العموم مقدّم باشد ولى خصوصيتى در اينجا وجود دارد كه اقتضاء مىكند اصالة الاطلاق را مقدّم بداريم » . بنابراين ، اشكال دوّم اشكالى مبنايى است و بنا بر مبناى مرحوم آخوند چنين اشكالى بر ايشان وارد نيست .\r\n\r\nتحقيق در مسئله\r\nيادآورى : بحث در اين بود كه « اگر خاص ، قبل از عامّ و عامّ بعد از حضور وقت عمل به خاصّ وارد شده باشد » آيا مسألهء تخصيص مطرح است يا نسخ ؟ مرحوم آخوند عقيده داشت كه در اينجا احتمال تخصيص مقدّم بر احتمال نسخ\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاست . در ارتباط با كلام ايشان دو اشكال مطرح شده بود كه اشكال دوّم جنبهء مبنايى داشت و بر اساس مبناى مرحوم آخوند بر كلام ايشان وارد نبود . امّا لازمهء اشكال اول اين بود كه عامّ متأخّر به عنوان ناسخ براى خاصّ متقدّم باشد . ولى اين حرف - كه عام متأخّر ، به عنوان ناسخ براى خاصّ متقدّم باشد - بر خلاف سيره مستمرهء بين فقهاست . فقهاء وقتى در روايات با عامّ و خاصّ برخورد مىكنند ، خاصّ را بر عامّ مقدّم مىدارند و بحث مىكنند كه آيا كدام يك از اين دو قبل از ديگرى وارد شده ؟ و آيا فاصلهء بين آن دو چه مقدار بوده است ؟ فقهاء اين گونه فرض مىكنند كه گويا همهء اين‌ها در لسان حضرت پيامبر صلى الله عليه و آله و بدون فاصلهء زمانى بوده است . پس در اينجا چه بايد كرد ؟ در اينجا دو نكته مطرح است كه با انضمام آنها ، مشكل بر طرف مىشود : نكتهء اوّل : همان مطلبى است كه در ارتباط با تأخير بيان از وقت حاجت مطرح كرديم . در آنجا گفتيم : قبح تأخير بيان از وقت حاجت ، مانند قبح ظلم نيست بلكه مانند قبح كذب است و در مواردى كه عنوانى با حُسن بيشتر در كنار كذب قرار گيرد ، قبح كذب را از بين مىبرد . و به عبارت ديگر : در كذب ، اقتضاى قبح وجود دارد ، نه اين كه كذب عليّت تامّه براى قبح داشته باشد . و نيز گفتيم : مصالحى اقتضاء كرده كه بيان به تأخير افتد و تدريج و تدرّج در كار باشد . و دو شاهد هم براى اين معنا ذكر كرديم . يكى تدريجى بودن بيان احكام در زمان خود حضرت پيامبر صلى الله عليه و آله ، با وجود اين كه احكام از ابتدا وجود داشته و در لوح محفوظ ثابت بوده است . و ديگرى رواياتى كه مىگويد :\r\n« بعضى از احكام اسلام ، در زمان ظهور امام زمان عليه السلام به فعليّت مىرسند » . نكتهء دوّم : نسخ به اين صورت است كه مقنّن قانونى را جعل كند كه آن قانون ظهور در استمرار دارد - يا حد اقل ، خيال مىشود كه استمرار دارد - ولى بعد از آمدن دليل ناسخ ، كشف مىكنيم كه مراد جدّى قانون‌گذار ، از همان اوّل ، محدود بودن اين قانون بوده است ولى مصلحت اقتضاء نمىكرده كه از ابتدا آن را محدود كنند . بلكه آن را به صورت مطلق مطرح كرده‌اند و دليل ناسخ - همانند مقيّد - مىآيد و استمرار حكم\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nآن را از ناحيهء زمان ، مقيّد مىكند . اكنون مىگوييم : قانون‌گذار در شريعت اسلام ، خداوند متعال است و بيانات ائمه عليهم السلام جنبهء حكايت از قوانين الهى دارد و تقديم و تأخير در مقام خبر دادن از قانون ، نمىتواند نقشى در زمينهء نسخ داشته باشد ، بلكه اين مقنّن است كه مىتواند قانون را نسخ كند . از انضمام اين دو نكته نتيجه مىگيريم كه در جميع مواردى كه عامّ و خاصّ مطرح است ، مسألهء تخصيص در كار است و جايى براى نسخ وجود ندارد . و فرقى بين معلوم بودن تاريخ عامّ و خاصّ و مجهول بودن آن - كه مرحوم آخوند در ذيل كلامشان مطرح كرده‌اند - و تقدّم عامّ بر خاصّ يا تأخّر آن و وجود فاصله بين عامّ و خاص و عدم آن و حضور قبل از وقت عمل يا بعد از آن ، وجود ندارد .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمقصد پنجم :\r\nمطلق ومقيد\r\n\r\n","description":"","footnote":"","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nمقصد پنجم : مطلق و مقيّد\r\n\r\nتعريف مطلق\r\nدر تعريف مطلق اين گونه گفته شده است : « المطلق ما دلّ على معنىً شايع في جنسه » ، « 1 » يعنى مطلق عبارت از چيزى است كه دلالت مىكند بر معنايى كه آن معنا در جنس خودش شيوع و سريان دارد . اين تعريف ، در كلمات اصوليين - از جهت جامعيّت و مانعيّت - مورد بحث واقع شده است . ولى مرحوم آخوند معتقد است اين گونه تعاريف ، از قبيل تعاريف حقيقى نيستند كه جامعيّت و مانعيّت در مورد آنها مطرح باشد ، بلكه اين‌ها از قبيل « سعدانة نبت » و به عنوان تعريف لفظى ( / شرح الاسم ) مىباشند و مقصود از اين تعاريف اين است كه انسان آشنايى مختصرى با مدلول لفظ پيدا كند و لازم نيست همهء افراد را در بر گرفته و همهء اغيار را خارج كند . بنابراين ضرورتى ندارد كه پيرامون آنها بحث شود و اشكالات آنها مورد بررسى قرار گيرد . « 2 »\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 321 ، مرحوم آخوند فرموده است : « عرّف المطلق بأنّه ما دلّ على شايع في جنسه » . كفاية الاصول ، ج 1 ، ص 376\r\n( 2 ) - كفاية الاصول ، ج 1 ، ص 376\r\n","page_name":" 479 ","page_number":479},
  {"content":"\r\n\r\nاين بيان مرحوم آخوند را اگرچه ما نتوانيم به طور كلّى نفى كنيم ولى پذيرفتن يك مطلب در بعضى از موارد ، به معناى پذيرفتن در تمام موارد نيست ، مخصوصاً با توجه به اين كه : اوّلًا : در تعاريف لفظيّه ، وقتى - مثلًا - گفته مىشود : « سعدانة نبت » ، اين جمله براى كسى گفته مىشود كه اطلاع ندارد آيا سعدانه نبات است يا جماد يا انسان يا حيوان ؟ مثل بعضى از لغات كه ما هيچ آشنايى به معناى آن نداريم و هرگونه احتمالى در مورد آن مىدهيم . در اينجا تعريف لفظى مىآيد و اجمالًا معناى كلمه را مشخص مىكند ، تا ذهن انسان به سوى معانى ديگر نرود . امّا كسى كه مىداند سعدانه از نباتات است ، گفتن « سعدانة نبت » براى او فايده‌اى ندارد . بنابراين تعريف لفظى در شرايط خاصّى مطرح است و اين گونه نيست كه انسان بتواند هرجا بخواهد از تعريف لفظى استفاده كند . در ما نحن فيه ، مسألهء مطلق و مقيّد به آن اندازه ابهام ندارد كه تعريف شرح الاسم براى آن ذكر شود . هركس وارد مباحث اصول شود ، هرچند در همان مراتب اوليّه باشد ، معنايى اجمالى از مطلق و مقيّد براى او معلوم است . پس وجهى ندارد كه ما اين تعريف را تعريف شرح الاسم بدانيم . ثانياً : همان كسانى كه اين تعريف را مطرح كرده‌اند ، در مقام اشكال در جامعيّت و مانعيّت اين تعريف برآمده‌اند . پيداست كه همه در مقام برخورد با اين تعريف ، آن را به عنوان يك تعريف حقيقى شناخته‌اند . پس ما اگرچه در بعضى از موارد تعريف لفظى را بپذيريم ولى اين بدان معنا نيست كه هرجا تعريفى مطرح شد و جامعيت و مانعيّت آن مورد بحث قرار گرفت ، فوراً ما راه فرارى پيدا كرده و با مطرح كردن تعريف لفظى ، خود را از دايرهء اين بحث‌ها خارج كنيم . لذا خيلى بعيد است كه تعريفى با اين دقّت - اگرچه مناقشاتى هم در مورد آن شده است - را بر تعريف لفظى حمل كنيم . بلكه ظاهر اين است كه اين تعريف ، تعريف حقيقى است و بايد در مورد آن بحث كرد .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nمقصود از تعريف :\r\nدر تعريف مطلق ، دو نكته قابل توجه است : 1 - اگرچه در تعريف مطلق ، عنوان « ما دلّ » مطرح شده و كلمهء « لفظ » به كار نرفته است ولى روشن است كه اين دلالت مربوط به عالم لفظ و از شئون لفظ است . گويا گفته شده است : « المطلق لفظ دالٌّ . . . » . 2 - مرحوم آخوند كلمهء « معنى » را به دنبال « ما دلّ على » ذكر نكرده‌اند ، ولى روشن است كه وقتى مقصود از « ما » عبارت از لفظ شد و دلالت به عنوان صفت براى لفظ قرار گرفت ، مدلول آن عبارت از معنا خواهد بود . گويا گفته شده است : « المطلق لفظ دالّ على معنى . . . » كه آن معنا - در حقيقت - به عنوان فصل مميّز معناى مطلق است . اين معنا خصوصيتش اين است كه در محدودهء جنس خودش شيوع و سريان دارد . مقصود از اين جنس ، جنس منطقى - در مقابل نوع و فصل - نيست ، بلكه مقصود جنس لغوى و عرفى است . همان چيزى كه در ارتباط با اسم جنس مطرح مىكنيم . وقتى مىگوييم :\r\n« رجل ، اسم جنس است » معنايش اين است كه رجل ، عنوانى است كه در محدودهء افراد هم سنخ و هم جنس - لغوى و عرفى - خودش همه را شامل مىشود . عنوان « رجل » بر هر رجلى اطلاق مىشود ، خواه عالم باشد يا جاهل ، عادل باشد يا فاسق ، و . . . وقتى خصوصيت رجوليّت - در مقابل انوثيت - در آن بود ، در اين محدوده داراى توسعه است و بر همه اطلاق مىشود . شاهد بر اين كه جنس در ما نحن فيه از قبيل جنسى است كه در اسم جنس مطرح است ، اين است كه رجل ، با وجود اين كه از نظر منطقى عنوان صنف - در مقابل نوع خودش كه انسان است - را دارد ، ولى در عين حال ، يكى از مصاديق مطلق - كه كلمهء « جنس » در آن اخذ شده است - مىباشد .\r\n\r\nاشكالات تعريف مطلق :\r\nاشكال اوّل : اگر مراد از كلمهء « ما » در تعريف عبارت از « لفظ » باشد ، عنوان\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nمطلق - اوّلًا و بالذات - صفت براى لفظ قرار مىگيرد . در حالى كه واقعيت مسئله اين است كه تطبيق عنوان « مطلق » بر لفظ ، به تبعيت و بالعرض است و آنچه اوّلًا و بالذات اتصاف به اطلاق دارد ، معنا و مدلول است ، آن‌هم با قطع نظر از مدلوليت و با قطع نظر از دلالت . اگر فرض كنيم براى ماهيت انسان - كه عبارت از حيوان ناطق است - لفظ انسان وضع نشده باشد ، آيا ما در اينجا به حسب واقع مطلقى نداريم ؟ روشن است كه در اينجا خود ماهيت انسان ، ماهيت مطلق است . ماهيتى است كه هيچ‌چيزى نتوانسته آن را مقيّد كند و شامل هر فردى كه عنوان حيوان برآن منطبق باشد ، مىشود . بنابراين وقتى ما مىگوييم : « انسان ، مطلق است » ، اين بدان معنا نيست كه لفظ ، اطلاق دارد .\r\nاطلاق با عموم فرق دارد ، در الفاظ عموم ، چون پاى وضع در ميان است ، عموميت مربوط به لفظ است . واضع الفاظى را براى دلالت بر عموم وضع كرده است . ولى در اطلاق ، پاى مقدّمات حكمت - كه مسأله‌اى عقلى است - در ميان است ، نه اين كه واضع چيزى را براى دلالت بر اطلاق وضع كرده باشد . واضع ، كلمهء انسان را براى حيوان ناطق وضع كرده است ولى آنچه اوّلًا و بالذات اتصاف به اطلاق دارد ، همان حيوان ناطق است كه شامل زيد ، عَمرو ، بكر و . . . مىشود . اشكال دوّم : برفرض كه از اشكال اوّل صرف نظر كرده و بپذيريم كه اطلاق به عنوان وصف براى لفظ است ، اين سؤال مطرح است كه آيا مراد از عبارت « ما دلّ على معنىً شايع في جنسه » - كه معنا را مدلول قرار داده - چيست ؟ دو احتمال وجود دارد : احتمال اوّل : خصوصيت « شايع في جنسه » از خصوصيات معنا باشد . يعنى مطلق ، لفظى است كه دلالت مىكند بر معنايى كه آن معنا شايع در جنس خودش مىباشد .\r\nبنابراين احتمال ، عنوان « شايع في جنسه » داخل در دايرهء مدلوليّت نيست . احتمال دوّم : خصوصيت « شايع في جنسه » داخل در دايرهء مدلوليّت باشد . يعنى لفظ مطلق داراى دو مدلول است : يكى اصل معنا و ديگرى شيوع آن معنا در جنسش .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاگر معناى عبارت مذكور ، مطابق با احتمال دوّم باشد ، با اشكال مواجه مىشويم . « 1 » بيان اشكال : آيا وضع در مثل لفظ انسان - كه مثال روشن براى لفظ مطلق است - چگونه است ؟ در لفظ « انسان » دو حيثيت وجود دارد : يكى مربوط به مقام وضع و دلالت و ديگرى مربوط به مقام اتّحاد اين طبيعى با افراد و وجودات خارجيّه است . و اين دو حيثيت نبايد با يكديگر مخلوط شوند . انسان از جهت اين كه يك « لفظِ موضوع » است و واضع آن را وضع كرده است ، موضوع له آن عبارت از ماهيت انسان - يعنى همان حيوان ناطق - است ولى در عالم دلالت ، هيچ دلالتى بر زيد ندارد ، زيرا زيد عبارت از ماهيت متخصّص به خصوصيات زيديّت است . و تخصّص به خصوصيات زيديّت ، خارج از دايرهء موضوع له لفظ انسان است . امّا در مقام اتّحاد اين طبيعى با وجودات خارجيّه ، انسان همان زيد است . اين گونه نيست كه انسان ، يك وجود جداى از زيد باشد . در منطق گفته شده است : « كلّى طبيعى ، عين وجود افراد خودش مىباشد ، نه اين كه جداى از يكديگر باشند » ولى اين‌ها هيچ ارتباطى با هم ندارند . انسان ، با زيد اتحاد دارد ولى دلالت بر زيد ندارد . دلالت ، مربوط به مقام وضع واضع است و موضوع له انسان ، نفس ماهيت است و اگر ذرّه‌اى به ماهيت اضافه شود ، از دايرهء موضوع له خارج شده است ، هرچند خصوصيات افراد همين ماهيت اضافه شوند . امّا مسألهء اتحاد در وجود ، ربطى به مقام وضع ندارد . اگر براى ماهيت « انسان » ، كلمهء « انسان » هم وضع نشده بود ، اين ماهيت - در خارج - با زيد و عَمرو و بكر و . . . اتحاد داشت . بنابراين اگر ما عبارت « شايع في جنسه » را بخواهيم در دايرهء دلالت و مدلوليت\r\n\r\n\r\n","description":"","footnote":"\r\n( 1 ) - بر خلاف اين كه احتمال اوّل اراده شده باشد ، كه در اين صورت اشكال دوّم بر تعريف وارد نيست .\r\n","page_name":" 483 ","page_number":483},
  {"content":"\r\n\r\nوارد كنيم ، با مشكل مواجه مىشويم ، زيرا لفظ مطلق ، هيچ‌گاه نمىتواند به طور مستقيم بر افراد - كه داراى خصوصيات فرديّه‌اند - دلالت كند . اشكال سوّم : عبارت « المطلق ما دلّ على معنى شايع في جنسه » شامل « رقبهء مؤمنه » نيز مىشود ، زيرا « رقبهء مؤمنه » شامل همهء افراد خود مىشود ، خواه سفيد باشند يا سياه ، عالم باشند يا جاهل ، . . . . شبيه آنچه در ابتداى بحث در مورد « رجل » مطرح كرديم و گفتيم : « رجل » ، از نظر منطقى داراى عنوان صنف است - و حتى نوع هم نيست - ولى تعريف مطلق شامل آن مىشود . اگر مولا بگويد : « أكرم رجلًا » ، مخاطب به اطلاق كلام مولا تمسّك كرده مىگويد : قيود علم ، عدالت ، ايمان و . . . در مأمور به نقشى ندارد . وقتى تعريف مطلق بر « رجل » - كه عنوان صنف دارد - صدق مىكند ، « رقبهء مؤمنه » نيز همين حساب را دارد . مگر اين كه كسى بگويد : مراد از « ما » ى موصوله كه در تعريف مطلق مطرح شده و شما آن را به « لفظ » تفسير مىكنيد ، لفظ واحد است . لذا بين « رجل » و « رقبهء مؤمنه » فرق وجود دارد . ولى اين حرف درست نيست ، زيرا اگر مولا - در غير موارد حمل مطلق بر مقيّد - از ابتدا بگويد : « إن افطرت في شهر رمضان يجب عليك تحرير رقبة مؤمنة » شما اين را مطلق مىدانيد ، زيرا در اينجا اگرچه قيد ايمان مطرح شده ولى با توجه به اطلاق و مقدّمات حكمت جلوى قيود ديگر - مثل عدالت ، علم و . . . كه احتمال مدخليّت آنها داده مىشد - گرفته مىشود . اشكال چهارم : آنچه در ذهن ما ارتكاز دارد اين است كه مطلق - خواه لفظ باشد يا معنا - داراى معناى كلّى است ، كه در افراد و مصاديق هم جنس خودش سريان دارد ، لذا عبارت « شايع في جنسه » جز بر كلّى انطباق پيدا نمىكند ، خواه دايرهء آن كلّى محدود باشد يا وسيع . بنابراين نبايد مسألهء مطلق و مقيّد در ارتباط با جزئيات مطرح گردد . در حالى كه در اصول ، در مواردى مسألهء مطلق و مقيّد را در ارتباط با جزئيات مطرح كرده‌اند . يكى از آن موارد ، مسألهء واجب مطلق و واجب مشروط است . در واجب مشروط ، نزاعى بين شيخ انصارى رحمه الله و مشهور واقع شده بود . شيخ انصارى رحمه الله مىفرمود : « ما\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nقبول داريم كه مجىء زيد در قضيّهء شرطيّه « إن جاءك زيد فأكرمه » - به حسب قواعد عربى - به عنوان قيد براى جزاء - يعنى وجوب اكرام - است . ولى قيد ، متعلّق به مادّه - يعنى اكرام زيد - است نه اين كه متعلّق به هيئت - يعنى وجوب - باشد » . ما فعلًا كارى به درستى يا نادرستى برهان شيخ انصارى رحمه الله نداريم . ولى ملاحظه مىشود كه ايشان اطلاق و اشتراط را در ارتباط با امرى جزئى مطرح كرده‌اند ، زيرا اكرام - اگرچه كلّى است - ولى وقتى به جزئى - مثل زيد - اضافه شود ، ديگر نمىتواند عنوان كلّى داشته باشد . پس چگونه ايشان جزئى را مقيّد به مجىء كرده است ؟ طبق مبناى شيخ انصارى رحمه الله عبارت « إن جاءك زيد فأكرمه » به معناى « الواجب هو إكرام زيد مقيّداً بمجيئه » مىباشد . اين اشكال بر اساس مبناى مشهور نيز مطرح است ، زيرا مشهور اگرچه مجىء زيد را به عنوان قيد براى هيئت - يعنى وجوب - مىدانند ، ولى هيئت را داراى معناى حرفى مىدانند . و در بحث معانى حرفيه عقيده داشتند كه وضع در حروف ، عامّ است ولى موضوع له و مستعمل فيه آنها خاصّ و جزئى است . پس مشهور نيز مجىء زيد را قيد براى امرى جزئى - كه موضوع له هيئت است - مىدانند . در نتيجه مسألهء مطلق و مقيّد ، منحصر به كلّيات نيست بلكه در امور جزئى هم - به لحاظ حالات مختلف جزئى و خصوصيات آن - نيز اطلاق و تقييد مطرح مىشود . اين معنا نه تنها در جملات انشائيهء دالّ بر وجوب جريان دارد ، بلكه در جملات خبريّه‌اى كه در مقام اخبار و حكايت از واقعند نيز مطرح است . مثلًا اگر كسى زيد را در روز جمعه زده باشد ، در مقام حكايت به دو صورت مىتواند حكايت كند : اگر بگويد : « ضربتُ زيداً » ، اين حكايت داراى اطلاق است ، يعنى آنچه را حكايت كرده ، صدور ضرب از ناحيهء او نسبت به زيد است . امّا اگر بگويد : « ضربت زيداً يوم الجمعة » ، در اينجا « يوم الجمعة » به عنوان قيد براى « وقوع ضرب از ضارب نسبت به زيد » است . و اين « وقوع ضرب از ضارب نسبت به زيد » نياز به طرفين دارد و معنايى حرفى است و معناى حرفى هم جزئى است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nتعريف صحيح براى مطلق :\r\nبا توجه به آنچه گفته شد ، اگر بخواهيم تعريفى صحيح براى مطلق داشته باشيم كه اشكالات سابق برآن وارد نباشد ، بايد بگوييم : « مطلق ، عبارت از معنايى « 1 » است كه خالى از قيد باشد » . در اين تعريف ، نه كلمهء « لفظ » به كار رفته و نه كلّيتى كه از « شايع في جنسه » استفاده مىشود ، مطرح گرديده و پاى دلالت هم در كار نيست . ممكن است كسى بگويد : برطبق اين معنا آيا « رقبهء مؤمنه » ، مطلق است يا مقيّد ؟ اگر رقبه را با قيد ايمان ملاحظه كنيد ، مقيّد است و اگر بدون قيد ايمان ملاحظه كنيد ، مطلق است . در پاسخ مىگوييم : به نظر ما اطلاق و تقييد ، دو عنوان متضاد - مانند سواد و بياض - نيستند كه در آنِ واحد نتوانند در جسم واحدى جمع شوند ، بلكه اطلاق و تقييد ، دو وصف اضافى هستند و با توجه به مضاف اليه شان فرق مىكنند . مثل همان معنايى كه در ارتباط با واجب مطلق و واجب مشروط مطرح است . مرحوم آخوند مىفرمود : ما واجبى كه از جميع جهات داراى اطلاق باشد نداريم ، چون همهء تكاليف الهى ، مشروط به شرايط عامّهء تكليف - يعنى علم ، قدرت و . . . - است ، بلكه مسألهء اطلاق و اشتراط بايد در مورد هر شرطى جداگانه لحاظ شود . نماز نسبت به وقت ، واجب مشروط است ولى نسبت به وضو و ساير چيزهايى كه در نماز اعتبار دارد - مثل ستر و استقبال و . . . - واجب مطلق است . لذا تحصيل شرايطى كه واجب نسبت به آنها مشروط است ، لازم نيست ، اما شرايطى كه واجب نسبت به آنها مطلق است ، لزوم تحصيل دارند . مثلًا حجّ نسبت به استطاعت ، به عنوان واجب مشروط است ، يعنى لازم نيست كسى استطاعت را تحصيل كند ، ولى همين حجّ وقتى وجوب پيدا كرد ، تحصيل ساير مقدّمات آن لازم است . در باب مطلق و مقيّد هم همين‌طور است . رقبهء مؤمنه ، هم مطلق است و هم\r\n\r\n\r\n","description":"","footnote":"\r\n( 1 ) - اعم از اين كه كلّى باشد يا جزئى .\r\n","page_name":" 486 ","page_number":486},
  {"content":"\r\n\r\nمقيّد . به لحاظ قيد ايمان - كه زايد بر اصل طبيعت رقبه در آن اخذ شده - مقيّد است ولى نسبت به ساير قيودى كه امكان مدخليّت آنها وجود داشت - مثل علم ، عدالت و . . . - مطلق است . سؤال : بر اساس اين معنا ، آيا تقابل بين مطلق و مقيّد ، چه تقابلى است ؟ جواب : ظاهر اين است كه تقابل بين اين دو ، تقابل عدم و ملكه است ، يعنى مطلق عبارت از معنايى است كه قابليت تقييد را دارد ولى - در خارج - مقيّد نشده است . مرحوم آخوند نيز در مواردى از كفايه به اين معنا اشاره كرده كه اصالة الاطلاق را در جايى مىتوان به كار برد كه امكان تقييد در آن وجود داشته باشد . يكى از مواردى كه مرحوم آخوند اين مسئله را مطرح كرده‌اند ، بحث تعبّدى و توصّلى است . در آنجا بحث در اين بود كه آيا مولا مىتواند قصد قربت را در رديف ساير اجزاء و شرايط ، در مأمور به اخذ كند ؟ ايشان عقيده داشتند كه اگر قصد قربت به معناى « داعى امر » باشد ، « 1 » نمىتواند در رديف ساير اجزاء و شرايط ، در مأمور به اخذ شود . البته ما در آنجا استحاله را انكار كرديم ولى مرحوم آخوند بر اساس مبناى خودشان اين ثمره را مطرح كردند كه اگر اصل وجوب يك واجب براى ما مسلّم باشد ولى تعبّديت و توصليّت آن براى ما مشكوك باشد ، نمىتوانيم بگوييم : « چون در دليل اين واجب ، سخنى از قصد قربت به ميان نيامده ، پس ما به اصالة الاطلاق آن تمسّك كرده و اعتبار قصد قربت را نفى مىكنيم » ، براى اين كه اصالة الاطلاق در جايى جريان پيدا مىكند كه قابليّت تقييد وجود داشته باشد و چون « داعى الامر » را نمىتوان قيد براى مأمور به قرار داد ، لذا نمىتوان به اطلاق دليل تمسّك كرده و اعتبار قصد قربت را نفى نمود . « 2 »\r\n\r\n\r\n","description":"","footnote":"\r\n( 1 ) - چون در مورد معناى قصد قربت ، احتمالات متعدّدى وجود داشت .\r\n( 2 ) - كفاية الاصول ، ج 1 ، ص 107 و 108 البته مرحوم آخوند در ذيل كلامشان از راه اطلاق مقامى وارد شدند و از اين راه استفاده‌هايى كرده‌اند ولى اطلاق لفظى امكان ندارد .\r\n","page_name":" 487 ","page_number":487},
  {"content":"\r\n\r\nاين كلام مرحوم آخوند در صورتى درست است كه ما تقابل بين اطلاق و تقييد را تقابل عدم و ملكه بدانيم ، زيرا اگر تقابل آنها تقابل سلب و ايجاب باشد ، تمسّك به اطلاق مانعى نخواهد داشت ، هرچند اخذ قصد قربت - به معناى داعى امر - در متعلّق امر ممكن نباشد . در سلب و ايجاب ، مسألهء صلاحيت و قابليّت مطرح نيست .\r\n\r\nآيا اطلاق و تقييد ، فقط در ارتباط با حكم است ؟\r\nاگرچه در فقه معمولًا اطلاق و تقييد را در ارتباط با حكم مطرح مىكنند ولى اين گونه نيست كه اطلاق و تقييد به طور كلّى در رابطه با حكم باشد . اطلاق و تقييد گاهى در ارتباط با متعلّق حكم است ، مثلًا در « أعتق الرقبة » و « أعتق الرقبة المؤمنة » اطلاق و تقييد در رابطه با عتق رقبه است كه به عنوان متعلّق حكم مىباشد . و گاهى در ارتباط با حكم است ، مثل « إذا زالت الشمس فقد وجبت الصلاتان » ، كه در اينجا حكم وجوب نماز ظهر و عصر ، مقيّد به زوال شمس شده است . و گاهى در ارتباط با مكلّف است ، مثلا در آيهء شريفهء ( للّهِ على الناس حجّ البيت من استطاع اليه سبيلا ) ، « 1 » ظاهر اين است كه ( من استطاع . . . ) به عنوان عطف بيان براى ( الناس ) است ، پس به عنوان قيد براى ( الناس ) مىباشد ، يعنى ( من استطاع ) قيد براى مكلّف است . « 2 »\r\n\r\n\r\n","description":"","footnote":"\r\n( 1 ) - آل عمران : 97\r\n( 2 ) - اين احتمال نيز وجود دارد كه استطاعت به عنوان شرط براى حكم باشد .\r\n","page_name":" 488 ","page_number":488},
  {"content":"\r\n\r\n\r\nمصاديق مطلق\r\nدر كتب اصولى مصاديقى براى مطلق مطرح شده كه لازم است در اينجا مورد بحث قرار گيرند :\r\n\r\n1 - اسم جنس\r\nهمان گونه كه در معناى « شايع في جنسه » گفتيم ، مقصود از جنس ، جنس منطقى نيست - تا در مقابل نوع و فصل قرار گيرد - بلكه مراد معنايى است كه افراد مجانس خودش را شامل شود ، خواه از نظر منطقى جنس يا نوع يا فصل يا صنف باشد . مثلا رجل ، صنفى از انسان است و اسم جنس برآن اطلاق مىشود . و نيز دايرهء اسم جنس ، محدود به جواهر نيست ، بلكه در باب اعراض هم عنوان اسم جنس تحقق دارد . مثلا كلمهء « سواد » اسم جنس است و همهء افراد مجانس خود را فرا مىگيرد . بلكه عنوان اسم جنس ، از دايرهء جواهر و اعراض فراتر رفته و امور اعتباريه را نيز شامل مىشود . مثلا زوجيّت ، ملكيّت ، رقيّت ، حريّت و امثال اين‌ها ، اسم جنس مىباشند و همهء افراد تحت پوشش خود را شامل مىشوند . همهء زوجيّت‌ها تحت پوشش عنوان زوجيّت است و . . .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nاكنون اين بحث مطرح است كه آيا كيفيت وضع در مورد اسم جنس چيست و موضوع له آن كدام است ؟ به نظر مىرسد كه واضع وقتى مىخواسته اسم جنسى مانند لفظ انسان را وضع كند ، ماهيت - يعنى حيوان ناطق - را تصور كرده و لفظ « انسان » را براى همين معناى متصوّر وضع كرده است . بنابراين در اسم جنس اختلافى بين وضع و موضوع له وجود ندارد . در مقام استعمال نيز همين‌طور است . مستعمل فيه انسان در قضيهء « الإنسان بشر » - كه قضيّهء حمليّه به حمل اوّلى ذاتى است - با قضيهء « زيد إنسان » - كه قضيهء حمليه به حمل شايع صناعى است - فرقى ندارد ، و هر دو داراى يك معنا مىباشند . ولى ملاك حمل در حمل اوّلى ذاتى ، عبارت از اتحاد در مفهوم - يا حد اقل اتحاد در ماهيت ، مانند « الحيوان الناطق انسان » - و در حمل شايع صناعى عبارت از اتحاد در وجود است . در قضيهء : « الحيوان الناطق إنسان » مىخواهيم بگوييم : « بين حيوان ناطق با انسان ، اتحاد ماهوى وجود دارد » ولى اين اتحاد ماهوى ربطى به كلمهء انسان ندارد ، بلكه مبنايش اين است كه اين قضيّه ، قضيّهء حمليّه به حمل اوّلى ذاتى است . امّا در قضيهء « زيد إنسان » مىخواهيم بگوييم : « زيد ، مصداقى از ماهيت انسان است » و اين مصداق ، كارى به محمول ندارد . ماهيت انسان همان معناى انسان است و در محمول چيزى اضافه نشده است . پس در هر دو قضيّه ، انسان در همان ماهيت انسان استعمال شده ولى تنوع قضيّهء حمليه ، اين تغاير و فرق را اقتضاء دارد . به گونه‌اى كه اگر ما بخواهيم قضيهء « زيد إنسان » را به حمل اوّلى ذاتى ترتيب دهيم ، كاذب خواهد شد ، زيرا زيد و انسان ، نه اتحاد مفهومى دارند ، نه اتحاد ماهوى . خصوصيات فرديّه - به عنوان ركنيّت - در ماهيت زيد دخالت دارند . بله ، بين اين دو ، اتحاد وجودى مطرح است و همان‌طور كه منطقيين گفته‌اند : « وجود طبيعى ، عين وجود افراد خودش مىباشد » نه اين كه « ماهيت طبيعى ، عين ماهيت افرادش باشد » . ماهيت طبيعى با ماهيت افرادش فرق دارد . حتى اگر همهء افراد كلّى هم در يك جا جمع شوند ، نمىتوانيم بين آن افراد و كلّى ،\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nقضيهء حمليّه به حمل اوّلى ذاتى تشكيل دهيم . ارتباط بين كلّى طبيعى و افرادش ، اتحاد در وجود است ، خواه در وجود خارجى باشد ، مانند زيد و عَمرو و بكر و . . . يا در وجود ذهنى باشد ، مثل تصوّرات متكثره‌اى كه نسبت به طبيعت انسان تحقّق پيدا مىكند .\r\nو الّا همان انسان متصوَّر ، اگر عنوان متصوَّر بودن به آن ضميمه شود ، معناى انسان نخواهد بود ولى با انسان اتحاد وجودى دارد ، البته در عالم ذهن . در نتيجه آنچه ما از اسم جنس مىفهميم اين است كه واضع ماهيت را در نظر گرفته و لفظ را براى همين ماهيت وضع كرده و در مقام استعمال هم لفظ را در همين ماهيت استعمال كرده است و از نظر معناى انسان ، هيچ فرقى بين قضيهء « الحيوان الناطق إنسان » با قضيهء « زيد إنسان » وجود ندارد و محمول در هر دو قضيّه ، ماهيّت انسان است .\r\n\r\nكلام مرحوم محقّق اصفهانى :\r\nاز كلام مرحوم اصفهانى استفاده مىشود كه انسان در « زيد إنسان » - كه با كثرت و تعدّد ارتباط پيدا مىكند - با انسان در « الحيوان الناطق إنسان » - كه ارتباطى با كثرت ندارد و صرفاً ماهيت را بيان مىكند - تفاوت دارد . ايشان مىفرمايد : معناى متصوّر نسبت به انسان ، غير از معناى موضوع له آن است و واضع ، اگرچه لفظ انسان را براى خصوص ماهيت انسان وضع كرده ولى آنچه را در مقام وضع تصوّر كرده خصوص ماهيت انسان نبوده بلكه ماهيت لا به شرط قسمى را لحاظ كرده است . مرحوم اصفهانى در مقام تعليل براى نظريهء خود مىفرمايد :\r\n« تسرية الوضع إلى المعنى بجميع أطواره » ، يعنى براى اين كه وضع سرايت داده شود به معنا ، با تمام حالات و خصوصياتى كه براى معنا پيش مىآيد . از عبارت « تسرية الوضع إلى المعنى بجميع أطواره » استفاده مىشود كه در « زيد إنسان » حالت خاصّى براى معناى انسان و در « بكر إنسان » حالت خاص ديگرى براى معناى انسان مطرح است به خلاف « الحيوان الناطق إنسان » ، كه حالاتِ معنا در آن\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nدخالت ندارد ، چون « الحيوان الناطق إنسان » ناظر به كثرت و تعدّد نيست و صرفاً ماهيت را مطرح مىكند . « 1 » بررسى كلام مرحوم اصفهانى : كلام مرحوم اصفهانى داراى دو اشكال است : اشكال اوّل : اين كلام مرحوم اصفهانى ، از عجايب كلمات است ، زيرا معنا داراى اطوار و حالات نيست . معنا ربطى به مرحلهء وجود ندارد . اتحاد وجودى زيد و عَمرو و بكر با انسان ، ربطى به معنا ندارد . ممكن است صدها كلّى طبيعى داشته باشيم كه اصلًا يك مصداق هم در خارج نداشته باشند . عالَم معنا و عالم ماهيت و عالم وضع در رابطه با ماهيت ، حالات ندارد . وجود يا عدم وجود مصداق براى يك ماهيت ، هيچ ربطى به ماهيت ندارد و در ماهيت هيچ اختلاف و تغايرى ايجاد نمىكند و مسألهء حالات ، كه مرحوم اصفهانى مطرح مىكنند ، مربوط به وجود است و وجود ، خارج از ماهيت و عارض برآن است . حتى اگر اصالت مربوط به وجود خارجى باشد ، بدان معنا نيست كه وجود داخل در دايرهء ماهيّت است . ماهيت چه امر اصيلى باشد يا امر اعتبارى ، خارج از دايرهء وجود است . به‌همين‌جهت گفته مىشود : « الماهية إمّا موجودة و إمّا معدومة » . در تمام ممكنات نسبت وجود و عدم به ماهيت ، مساوى است . انسان در دو قضيهء « زيد إنسان » و « الحيوان الناطق إنسان » داراى يك معنا مىباشند و هيچ‌گونه تكثرى در انسان محمول وجود ندارد . ولى قضيهء حمليّه بر دو قسم است : بعضى اتحاد در ماهيت را افاده مىكند و بعضى اتحاد در وجود را . و در منطق هم مىگويند : « وجود طبيعى ، عين وجود افراد است » و نمىگويند : « ماهيت طبيعى ، عين ماهيت افراد است » . در ماهيت طبيعى هيچ تكثرى وجود ندارد . در حالى كه - در آن طبيعىهايى كه داراى وجودات خارجيّه‌اند - وجود طبيعى ، كاملًا متكثر و متعدد است .\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 667 و 668\r\n","page_name":" 492 ","page_number":492},
  {"content":"\r\n\r\nاشكال دوّم : برفرض كه واضع در مقام وضع ، ماهيت لا به شرط قسمى را تصور كرده باشد ، ولى شما معتقديد كه واضع ، اين ماهيت متصوَّر را به عنوان موضوع له قرار نداده بلكه موضوع له را نفس ماهيّت قرار داده است . در اينجا اين سؤال مطرح مىشود كه آيا استعمال تابع وضع است يا تابع موضوع له ؟ پاسخ اين است كه استعمال تابع موضوع له است و ما جايى نداريم كه استعمال تابع وضع باشد . در اين صورت نبايد بين انسان در قضيهء « زيد إنسان » و انسان در قضيهء « الحيوان الناطق إنسان » فرقى وجود داشته باشد ، زيرا استعمال تابع موضوع له است و خود شما قبول داريد كه موضوع له عبارت از نفس ماهيت است .\r\n\r\nتقسيمات ماهيت\r\nدر فلسفه ، ماهيت را بر سه قسم دانسته‌اند : لا به شرط ، به شرط شىء و به شرط لا . « 1 » اصوليين در توضيح اين مطلب گفته‌اند : تصوّر نشود كه اين اقسام داراى يك واقعيت و حقيقت مىباشند ، بلكه اين بستگى به لحاظ و تصوّر ماهيت دارد . انسان وقتى ماهيتى را ملاحظه مىكند ، گاهى خود ماهيّت را ملاحظه مىكند و گاهى ماهيّت را با تقيّد به وجود چيز ديگرى ملاحظه مىكند و گاهى ماهيت را با تقيّد به عدم چيز ديگر ملاحظه مىكند . از مورد اوّل به ماهيت لا به شرط و از مورد دوّم به ماهيت به شرط شىء و از مورد سوّم به ماهيت به شرط لا تعبير مىشود . سپس در مقام اشكال بر اين تقسيم گفته‌اند : قاعدهء كلّى اين است كه وقتى چيزى به عنوان مقسم واقع شده و اقسامى براى آن مطرح مىگردد ، همان‌طور كه بين هر قسمى با اقسام ديگر ، بايد مغايرت وجود داشته باشد ، بين اقسام و مقسم نيز بايد\r\n\r\n\r\n","description":"","footnote":"\r\n( 1 ) - رجوع شود به : الحكمة المتعالية ، ج 2 ، ص 16 ، شرح المنظومة ، قسم الحكمة ، ص 95 ، نهاية الدراية ، ج 1 ، ص 664 و 665 ، فوائد الاصول ، ج 1 ، ص 566\r\n","page_name":" 493 ","page_number":493},
  {"content":"\r\n\r\nمغايرتى وجود داشته باشد . بنابراين ، تقسيم حيوان به ناطق و غير ناطق درست است ولى تقسيم آن به حيوان و ناطق صحيح نيست . اصوليين مىگويند : تقسيم ماهيت به سه قسم مذكور نمىتواند تقسيم صحيحى باشد ، زيرا در اين تقسيم ، ماهيت به عنوان مقسم و « لا به شرط » به عنوان يكى از اقسام براى ماهيت قرار داده شده است در حالى كه بين ماهيت و لا به شرط مغايرتى وجود ندارد . سپس در مقام جواب گفته‌اند : اوّلًا : مقسم در اينجا خود ماهيّت نيست ، بلكه لحاظ هم در مقسم دخالت دارد .\r\nپس مقسم عبارت از لحاظ الماهية يا الماهية الملحوظة است . ثانياً : ما از قسم اوّل كه عبارت از ماهيت لا به شرط است ، به « لا به شرط قسمى » و از مقسم به عنوان « لا به شرط مقسمى » تعبير مىكنيم . « لا به شرط قسمى » به اين معناست كه عنوان لابشرطيّت در ضمن ماهيت ملاحظه شده باشد . و « لا به شرط مقسمى » به اين معناست كه چيزى جز ماهيت لحاظ نشده است .\r\n\r\nكلام حضرت امام خمينى رحمه الله :\r\nايشان مىفرمايند : با توجه به اين كه اساس تقسيم مذكور ، از فلسفه گرفته شده است ، بايد مسئله را در همان جا بررسى كرد . و چون فلسفه به دنبال حقايق و واقعيات است ، اين تقسيم در فلسفه به عنوان تقسيم واقعى مطرح است و اختيار آن به دست انسان نيست كه ماهيت را به هرگونه‌اى بخواهد لحاظ كند . عالم لحاظ ، كه همين عالم تصوّر است ، دايرهء وسيعى دارد و شامل ممتنعات نيز مىشود . وقتى ما قضيهء « اجتماع النقيضين ممتنع » را ترتيب مىدهيم ، بايد موضوع را تصوّر كرده و به آن وجود ذهنى بدهيم ولى « ممتنع » كه برآن حمل مىشود ، مربوط به وجود خارجى است . يعنى همين اجتماع النقيضين متصوّر در ذهن ، وجود خارجىاش ممتنع است . اكنون ببينيم آيا فلاسفه كه به دنبال واقعيات هستند ، ماهيت ملحوظه را مقسم قرار داده‌اند و در هريك از اقسام سه‌گانه ، لحاظى اضافه بر اصل مقسم وجود دارد ؟ و\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nبه عبارت ديگر : آيا از نظر فلاسفه ، مقسم و اقسام ، در محدوده لحاظ و تصوّر مطرحند ؟\r\nامام خمينى رحمه الله مىفرمايد : اگرچه ظاهر كلمات بعضى از فلاسفه ، همان چيزى است كه در اصول مطرح است ، يعنى در مقسم و اقسام ، پاى لحاظ را به ميان آورده‌اند ، ولى واقعيت اين است كه آنچه در فلسفه به عنوان مقسم قرار گرفته ، عبارت از نفس ماهيت است بدون اين كه قيد « ملحوظه » يا اضافهء لحاظ به ماهيت ، مطرح باشد . ولى نه اين كه يك ماهيّت اين حالات مختلف را دارا باشد ، بلكه مقسم ، جنس ماهيت است كه داراى حالات مختلف است . يك مصداق از اين جنس ، ماهيت انسان و مصداق ديگر آن ، ماهيت زوجيت و مصداق ديگر آن ، ماهيت جسم است . ما وقتى اين ماهيت را با امورى كه خارج از جزئيت اين ماهيّتند ، مقايسه كنيم ، مىبينيم بين اين‌ها اختلاف واقعى وجود دارد . مثلًا فلاسفه در مقايسهء نفس ماهيت اربعه با نفس زوجيّت ، مىگويند : « زوجيّت ، لازمهء ماهيّت اربعه است » . معناى لازم ماهيّت اين است كه اگر ماهيّت بتواند در غير عالم وجود ذهنى و وجود خارجى هم تقرّرى داشته باشد ، زوجيّت به همراه آن است . حال وقتى نفس ماهيت اربعه را با نفس زوجيّت مقايسه مىكنيم - نه لحاظ ماهيت اربعه با لحاظ زوجيّت - و مىبينيم زوجيّت ، لازم لاينفكّ ماهيت اربعه است ، بايد بگوييم : « ماهيت اربعه در مقايسه با زوجيّت ، مشروط به شرط شىء است » . اين « مشروط به شرط شىء » ربطى به لحاظ و تصوّر ما ندارد . اين يك واقعيت است كه « زوجيّت ، لازم لاينفكّ اربعه است و هيچ‌گاه از آن جدا نمىشود » .\r\nهمان‌طور كه اگر اربعه را با فرديّت مقايسه كنيم بايد بگوييم : « ماهيت اربعه در مقايسه با فرديّت ، به شرط لاست » يعنى امكان ندارد كه اين دو با هم اجتماع پيدا كنند . پس تعبير « به شرط لا » به اين معنا نيست كه ما اربعه را لحاظ كرده‌ايم ، فرديّت را هم لحاظ كرده‌ايم و لحاظ اربعه را مقسم و لحاظ فرديّت را قسم قرار داده‌ايم . زوجيّت و فرديّت هيچ ارتباطى با لحاظ و عدم لحاظ ماهيت اربعه ندارد . بعضى ديگر از ماهيات را وقتى با امور خارج از دايرهء ماهيت مقايسه مىكنيم مىبينيم ماهيت نه مقيّد به وجود اين امر خارج است و نه مقيّد به عدم آن . مثلًا وقتى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nماهيت انسان را با كتابت - كه امرى خارج از ذات و ذاتيات انسان است - مقايسه كنيم ، مىبينيم واقعيّت اين است كه انسان نه مقيّد به وجود كتابت است و نه مقيّد به عدم آن . در اينجا گفته مىشود : « ماهيت انسان در مقايسه با كتابت ، لا به شرط است » . و اين لا به شرط بودن ، ربطى به لحاظ و تصوّر ندارد . همهء ماهيات ممكنه در مقايسه با وجود ، داراى عنوان « لا به شرط » مىباشند . ماهيات ممكنه ، نه مقيّد به وجودند و نه مقيّد به عدم وجود . به‌همين‌جهت مىگويند : « نسبت وجود و عدم به ماهيات ممكنه ، به طور مساوى است و هيچ‌كدام بر ديگرى رجحان ندارد » . « 1 » بررسى كلام امام خمينى رحمه الله : كلام ايشان اگرچه در جوّ فلسفه كلام دقيق و متينى است ولى ما در اصول گرفتار مسائل اعتبارى هستيم . بحث ما در رابطه با موضوع له اسم جنس است . مىخواهيم ببينيم آيا واضع ، كلمهء « رجل » را براى چه چيزى وضع كرده است . براى پى بردن به موضوع له اسم جنس ، سر و كار ما با مسألهء وضع است ، و وضع ، يك واقعيت نيست بلكه امرى اعتبارى است . انتخاب نام براى فرزند توسط پدر ، به اين معنا نيست كه بين اين نام و اين فرزند ارتباط واقعى و ذاتى وجود دارد . هرچند در بحث وضع ، بعضى خواستند دلالت الفاظ بر معانى را ذاتى بدانند ولى محقّقين عقيده داشتند دلالت الفاظ بر معانى ذاتى نيست بلكه مربوط به وضع است و وضع هم امرى اعتبارى و قراردادى است . واضع آمده براى ماهيت انسان - يعنى حيوان ناطق - لفظ انسان را و براى ماهيت رقبه - كه يك انسان مقيّد به رقيّت است - لفظ رقبه را وضع كرده است . در اينجا لفظ انسان ، هيچ ارتباطى با ماهيت حيوان ناطق ندارد . همان‌طور كه لفظ رقبه ، هيچ ارتباطى با ماهيت چنين انسانى ندارد . در اينجا - بر اساس كلام امام خمينى رحمه الله - حيوان ناطق ، ماهيت « لا به شرط » و رقبه ، ماهيت « به شرط شىء » است . رقبه ، عبارت از\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 320 - 322 ، معتمد الاصول ، ج 1 ، ص 343 - 345 ، تهذيب الاصول ، ج 1 ، ص 526 - 528\r\n","page_name":" 496 ","page_number":496},
  {"content":"\r\n\r\n« حيوان ناطق » ى است كه مقيّد به قيد رقّيت باشد . امّا بحث ما در ارتباط با مقايسهء بين دو معنا نيست بلكه بحث ما مربوط به وضع است . و وضع هم امرى اعتبارى است .\r\nواضع وقتى مىخواهد لفظ انسان را براى معنايى وضع كند ، بايد هم لفظ را لحاظ كند « 1 » و هم معنا را . اين غير از مسألهء ماهيت اربعه نسبت به زوجيّت است كه ارتباطى به لحاظ نداشت . اينجا چون پاى وضع در ميان است ، ما نمىتوانيم به طور كلّى مسألهء لحاظ را كنار گذاشته و تقسيم مطرح شده در فلسفه را پياده كنيم . لذا مىگوييم : واضع ، وقتى خواست لفظ انسان را وضع كند ، ماهيت مطلقهء غير مقيّده به رقّيت را ملاحظه كرد - بدون اين كه لحاظ ، در موضوع له نقش داشته باشد ولى در اصل وضع ، نمىتوان لحاظ را ناديده گرفت - و لفظ انسان را براى آن وضع كرد . امّا وقتى خواست كلمهء رقبه را وضع كند ، ماهيت انسان مقيّده به قيد رقّيت و عبديّت را ملاحظه كرد و لفظ رقبه را براى آن وضع كرد . پس مىتوانيم بگوييم : « در انسان ، ماهيت مطلقهء لا به شرط و در رقبه ، ماهيت به شرط شىء - يعنى ماهيت مقيّده به قيد رقّيت - لحاظ شده است » . و در اينجا نمىتوانيم كلمهء لحاظ را كنار بگذاريم . لذا براى تكميل كلام حضرت امام خمينى رحمه الله بايد مطلب فوق را به آن ضميمه كرد . در نتيجه موضوع له در اسماء اجناس ، نفس ماهيات آنهاست ، يعنى واضع هنگام وضع هريك از اسماء اجناس ، نفس ماهيت خود آنها را ملاحظه كرده و لفظ را براى آن وضع كرده است .\r\n\r\n2 - علم جنس\r\nادباء فرق بين علم جنس و اسم جنس را از دو جهت مىدانند : جهت اوّل : اسم جنس در جايى كه خالى از « ال » باشد ، عنوان معرفه پيدا نمىكند\r\n\r\n\r\n","description":"","footnote":"\r\n( 1 ) - البته اين بدان معنا نيست كه لحاظ را در معناى حيوان ناطق بياوريم و بگوييم : « معناى انسان ، حيوان ناطق ملحوظ است » .\r\n","page_name":" 497 ","page_number":497},
  {"content":"\r\n\r\nولى علم جنس عنوان معرفه را دارد و احكام معرفه برآن مترتب مىشود . جهت دوّم : اسم جنس براى « نفس ماهيت » ، ولى علم جنس براى « ماهيت مقيّد به قيد تعيّن » وضع شده است . به عبارت ديگر : علم جنس براى ماهيت متعيّنه وضع شده است . و همين قيد « تعيّن » سبب شده كه علم جنس به عنوان معرفه به حساب آيد . ولى آيا مقصود از « تعيّن » چيست ؟\r\n\r\nكلام مرحوم آخوند :\r\nايشان مىفرمايد : مراد از تعيّن ، همان تعيّن ذهنى و تصور و لحاظ ذهنى است ولى عنوان ملحوظيت در ذهن ، به عنوان قيد در معناى علم جنس است . بنابراين واضع وقتى مىخواسته لفظ اسد را وضع كند ، ماهيّت حيوان مفترس را لحاظ كرده و لفظ اسد را براى ملحوظ با قطع نظر از ملحوظ بودن آن ، وضع كرده است . امّا وقتى مىخواسته لفظ « اسامه » را وضع كند ، ماهيت حيوان مفترس را لحاظ كرده و لفظ اسامه را براى ملحوظ با قيد ملحوظ بودن آن ، وضع كرده است . لذا اسامه به معناى حيوان مفترس نيست بلكه به معناى حيوان مفترس متعيّن به وجود ذهنى است . همان‌طور كه وجود خارجى ، تعيّن‌آور است ، وجود ذهنى هم تعيّن‌آور است .\r\n\r\nاشكال مرحوم آخوند بر ادباء :\r\nمرحوم آخوند با توجه به معناى فوق ، دو اشكال بر ادباء وارد كرده است : اشكال اوّل : اگر در معناى اسامه ، تقيّد به يك قيد ذهنى نقش داشته باشد ، لازم مىآيد كه اگر ما يك اسد خارجى را ملاحظه كنيم ، چنانچه بخواهيم قضيهء حمليهء « هذا أسد » را ترتيب دهيم ، نيازى به دخل و تصرف در معناى اسد نداشته باشيم ، چون اسد اسم جنس است و اسم جنس براى ماهيت وضع شده است و ملاك قضيهء حمليه به حمل شايع ، اتحاد در وجود است . « هذا أسد » يعنى « هذا متحد مع ماهية الأسد » . امّا\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nاگر اسد خارجى را با كلمهء هذا به عنوان مشاراليه قرار داده و بخواهيم محمول آن را علم جنس قرار دهيم و بگوييم : « هذه اسامة » ، چنانچه بخواهيم تمام خصوصيات معناى علم جنس را رعايت كنيم ، قضيهء حمليّهء « هذه اسامة » كاذب خواهد شد ، زيرا اسامه براى ماهيت مقيّد به وجود ذهنى وضع شده است و چيزى كه مقيّد به وجود ذهنى است ، نمىتواند با يك موجود خارجى اتحاد وجودى داشته باشد . وجود خارجى و وجود ذهنى قسيم يكديگرند ، لذا گفته مىشود : « الوجود إمّا خارجى و إمّا ذهنى » و امكان ندارد اين دو با هم متحد شوند . وجود خارجى ، با ماهيت اتحاد دارد . وجود ذهنى هم با ماهيت اتحاد دارد ولى بين خود آنها كمال مغايرت وجود دارد . در اين صورت قضيهء حمليهء « هذه اسامة » را نه به صورت حمل اوّلى مىتوان ترتيب داد و نه به صورت حمل شايع صناعى . و اگر بخواهيم چنين قضيه‌اى تشكيل دهيم ناچاريم خصوصيت « تقيّد به قيد ذهنيّت » را از معناى علم جنس حذف كنيم . ممكن است كسى بگويد : پس در قضيهء « زيد قائم » و ساير قضايا كه موضوع و محمول در آنها تصور مىشود ، چه مىگوييد ؟ مگر در اينجا ما نبايد زيد را تصور كنيم و وجود ذهنى به آن بدهيم ؟ در اين صورت ، زيد موجود در خارج ، چگونه مىشود در قضيهء « زيد قائم » وجود ذهنى پيدا كند ؟ در پاسخ مىگوييم : ما يك معلوم بالذات داريم و يك معلوم بالعرض ، اينجا كه زيد را تصور مىكنيد ، آنچه در ذهن شما حاصل و متحقّق است ، صورتى از زيد است نه وجود خارجى آن . لذا معلوم بالذات ، عبارت از صورت حاصل در نفس است . امّا زيد خارجى ، معلوم بالعرض است . اشكال دوّم : واضع - مخصوصاً اگر حكيم ، عاقل و متوجه باشد - وقتى لفظى را براى معنايى وضع مىكند ، وضع را به عنوان مقدّمه براى استعمال انجام مىدهد . در اين صورت اگر واضع بخواهد اسامه را براى ماهيت مقيّد به يك امر ذهنى وضع كند ، اين وضع - از نظر مقام استعمال - فايده‌اى ندارد و اثرى برآن مترتب نمىشود . مگر اين كه كسى معناى اسامه را از ما سؤال كند و ما - به صورت قضيهء حمليه به حمل اوّلى\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nذاتى - بگوييم : « الاسامة هي الحيوان المفترس المتعيّن بالتعيّن الذهني » . امّا نوع قضايا و استعمالات ، در رابطه با قضاياى حمليه به حمل شايع صناعى است . و اصولًا به كار بردن كلمهء « شايع » در مورد « حمل شايع » براى همين جهت است كه اكثر قضايا به صورت حمل شايع مىباشند . بنابراين ما ناچاريم براى تشكيل قضيهء حمليه به حمل شايع ، خصوصيت « تقيّد به قيد ذهنيّت » را از علم جنس حذف كنيم . پس چنين وضعى لغو خواهد بود و به ندرت اتفاق مىافتد كه داراى اثر باشد و انسان قضيهء حمليّه به حمل اوّلى ذاتى تشكيل دهد . بر اين اساس مرحوم آخوند مىفرمايد : به نظر ما هم اسم جنس و هم علم جنس براى نفس ماهيت وضع شده‌اند ، بدون اين كه قيدى در معناى علم جنس وجود داشته باشد . در اينجا گويا از مرحوم آخوند سؤال مىشود : پس چرا علم جنس را معرفه به حساب مىآورند ولى اسم جنس را معرفه به حساب نمىآورند ؟ ايشان در پاسخ مىفرمايد : معرفه بودن علم جنس ، معرفه بودن حقيقى نيست كه واقعاً تعيّن و تشخّص داشته باشد ، بلكه اين شبيه مؤنث لفظى است . همان‌طور كه در مؤنث لفظى ، خصوصيات مؤنث حقيقى اعتبار ندارد ، علم جنس نيز از نظر لفظى معرفه به حساب مىآيد ولى خصوصيات معرفهء حقيقى در آن وجود ندارد . « 1 »\r\n\r\nكلام مرحوم حائرى :\r\nمرحوم حائرى در مقام دفاع از علماى ادبيّت بر آمده و خواسته‌اند بين دو مطلب ذيل جمع كنند : 1 - قضيهء حمليه « هذه اسامة » - مثل قضيهء حمليهء « هذا أسد » - قضيّه‌اى واقعى است و هيچ‌گونه تغيير و تجريدى در معناى اسامه داده نشده است . و با توجه به اين\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 378 و 379\r\n","page_name":" 500 ","page_number":500},
  {"content":"\r\n\r\nكه در « هذا أسد » ، مشاراليه هذا ، يكى از مصاديق خارجى اسد است ، و اين قضيّه ، قضيّهء حمليه به حمل شايع است . در « هذه اسامة » نيز به‌همين‌صورت است . 2 - معناى علم جنس ، همان ماهيت متعيّنه است و تعيّن ، عبارت از ملحوظيّت در ذهن است . مرحوم حائرى مىفرمايد : لحاظى كه در معناى علم جنس دخالت دارد ، به دو صورت ممكن است باشد : الف : لحاظ به معناى اسمى و استقلالى . يعنى در معناى اسامه ، علاوه بر حيوان مفترس ، يك ملحوظيّت به نحو استقلال هم نقش دارد . در اين صورت اشكالات مرحوم آخوند وارد است و نمىتوانيم با حفظ تمام معناى علم جنس ، قضيّهء « هذه اسامة » را تشكيل دهيم ، مگر اين كه ملحوظيّت از آن جدا شود . ب : لحاظ به معناى مرآتى و غير استقلالى . مثال : اگر كسى به شما بگويد : « يك كلّى را در ذهن خود بياوريد » و شما كلّى انسان را در ذهن خود آورديد ، واقعيت مسئله اين است كه انسان موجود در ذهن ، مانند انسان موجود در خارج است و همان‌طور كه انسان موجود در خارج نمىتواند كلّى باشد ، انسان موجود در ذهن نيز نمىتواند كلّى باشد ، زيرا وجود ، مساوق با تشخّص و جزئيت است و از اين جهت ، فرقى بين وجود ذهنى و وجود خارجى نيست . سؤال : پس آيا نمىتوان كلّى را تصور كرد ؟ مرحوم حائرى در پاسخ اين سؤال مىفرمايد : در اينجا تصوّر و لحاظ ، عنوان مرآتى دارد و هيچ‌گونه استقلالى ندارد . و همان‌طور كه انسان وقتى در آينه نگاه مىكند ، چهرهء خودش را مىبيند و آينه را نمىبيند ، در اينجا هم تصوّر و لحاظ براى نشان دادن كلّى است و استقلال ندارند . بله ، در بعضى از موارد ، آينه به نظر استقلالى ملاحظه مىشود ، مثل اين كه انسان بخواهد آن را خريدارى كند . امّا در جايى كه براى ديدن خودش به آينه نگاه مىكند ،\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nچيزى به جز خودش نمىبيند و گويا آينه مغفول عنه واقع شده است . ايشان سپس مىفرمايد : ما در باب علم جنس همين مطلب را مطرح كرده مىگوييم : درست است كه اسامه براى ماهيت متعيّنه وضع شده و معناى تعيّن هم عبارت از ملحوظيّت در ذهن است ولى ما براى اين ملحوظيّت ، استقلالى قائل نيستيم .\r\nاين ملحوظيّت ، همانند مرآتى است كه گويا مغفول عنه واقع شده است . در اين صورت جمع بين اين دو مطلب امكان دارد كه از طرفى قضيهء « هذه اسامة » قضيهء حمليهء به حمل شايع بوده و از طرفى عنوان تعيّن - به عنوان مرآتى - هم دخالت داشته باشد .\r\nبله ، اگر عنوان تعيّن بخواهد - مانند اصل ماهيت حيوان مفترس - در معناى اسامه دخالت و ركنيت داشته باشد ، ديگر نمىتوانيم قضيهء « هذه اسامة » را ترتيب دهيم ، زيرا نمىشود موضوع قضيهء ما موجود خارجى و محمول آن موجود ذهنى باشد ، چون موجود خارجى با موجود ذهنى تباين دارند و نمىتوان بين آنها قضيهء حمليّه تشكيل داد . همان‌طور كه نمىشود بين موجودات خارجى قضيهء حمليه ترتيب داد . زيد و بكر ، اگرچه هر دو موجود خارجى هستند و در طبيعت و ماهيّت انسان مشتركند ولى نمىتوان قضيه‌اى به عنوان « زيد بكر » تشكيل داد . وقتى بين دو موجود خارجى نتوانيم قضيهء حمليّه تشكيل دهيم ، بين موجود خارجى و موجود ذهنى به طريق اولى نمىتوانيم قضيهء حمليّه تشكيل دهيم . « 1 » بررسى كلام مرحوم حائرى : به نظر ما كلام مرحوم حائرى داراى اشكال است ، زيرا : اوّلًا : بحث ما در ارتباط با معناى علم جنس از جهت وضع است . و در وضع ، بايد لفظ و معنا تصور شوند . واضع ، وقتى خواست كلمهء اسد را وضع كند ، حيوان مفترس را لحاظ كرد لفظ اسد\r\n\r\n\r\n","description":"","footnote":"\r\n( 1 ) - درر الفوائد ، ج 1 ، ص 232\r\n","page_name":" 502 ","page_number":502},
  {"content":"\r\n\r\nرا هم لحاظ كرد و اسد را براى حيوان مفترس وضع كرد . هر دو لحاظ در اينجا جنبهء آليت دارند . لحاظ نه در لفظ موضوع دخالت دارد ، نه در معناى موضوع له . اگرچه در اينجا لفظ و معنا هر دو - به عنوان مقدّمهء وضع - لحاظ شده‌اند و چاره‌اى غير از آن نيست ولى نتيجهء اين لحاظها و وضع اين شد كه خود لفظ اسد - بدون هيچ قيد و شرطى - براى ماهيت حيوان مفترس - بدون هيچ قيد و شرطى - وضع شد . امّا وقتى خواست لفظ اسامه را وضع كند ، در رابطه با لفظ ، لفظ اسامه را لحاظ كرد و لحاظ آن‌هم جنبهء آليت داشت ولى آيا در جانب معنا چه چيزى را لحاظ كرده است ؟\r\nدر اينجا يك لحاظ آلى به حيوان مفترس تعلّق مىگيرد و نتيجه اين مىشود كه نفس حيوان مفترس در اين معنا نقش دارد . امّا وقتى عنوان زايد بر حيوان مفترس - يعنى ملحوظيّت - مىخواهد لحاظ شود ، ديگر در حيوان مفترس ملحوظ ، نمىتواند لحاظ آن جنبهء آلى داشته باشد . لحاظ ملحوظيّت ، به عنوان مقدّمه براى وضع ، جنبهء آليّت دارد ولى ملحوظيّت ، به عنوان اين كه در كنار حيوان مفترس در معنا نقش دارد ، جنبهء استقلالى دارد . به عبارت ديگر : لحاظ متعلّق به ملحوظيّت - مانند لحاظ متعلّق به خود حيوان مفترس - به عنوان مقدّمه‌اى براى وضع است و جنبهء آليت دارد ، امّا ملحوظ آنها نمىتواند آليت داشته باشد . ما وقتى اسامه را لحاظ مىكنيم ، اسامه به عنوان يك لفظ ملحوظ ، استقلال دارد ولى لحاظ ما آليت دارد . وقتى حيوان مفترس را به عنوان ذات معنا لحاظ كنيم ، لحاظ ما آليت دارد ولى خود حيوان مفترس ، به طور استقلالى ملحوظ واقع شده است . حال اگر خود ملحوظيّت ، در كنار حيوان مفترس در معنا نقش داشته باشد ، جز استقلال چيزى تصور نمىشود . يعنى لحاظ آلى نمىتواند به لحاظ آلى تعلّق بگيرد بلكه به ملحوظ استقلالى تعلّق مىگيرد . بنابراين مثالى كه ايشان مطرح كردند ، مثال درستى نيست ، زيرا در جايى كه ما كلّى انسان را در ذهن مىآوريم ، دو لحاظ در كار نيست ، بلكه يك لحاظ است و آن‌هم لحاظ آلى است ، مانند همين لحاظى كه مقدّمه براى وضع است . ما وقتى انسان را در ذهن مىآوريم ، كلّى در ذهن ما آمده و عنوان لحاظ جنبهء آليت دارد و مورد توجه ما\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنيست . به‌همين‌جهت در مقابل كسى كه به ما مىگويد : « يك كلّى در ذهن خود بياور » ، مىگوييم : « كلّى انسان را در ذهن خود آوردم » .\r\n\r\nكلام حضرت امام خمينى رحمه الله :\r\nايشان در اينجا بيانى دارند كه براى روشن شدن آن لازم است دو مقدّمه مطرح كنيم : مقدّمه اوّل : آيا معرفه بودن و نكره بودن ، يك امر واقعى است يا زمام امر آنها در اختيار خود انسان است ، يعنى اگر انسان چيزى را لحاظ كند ، معرفه مىشود و اگر لحاظ نكند ، نكره است ؟ ظاهر اين است كه معرفه بودن و نكره بودن يك واقعيت است و در اختيار انسان نيست . در اعلام شخصيّه - كه مصداق بارز براى معرفه‌اند - تطبيق عنوان معرفه به اين اعتبار است كه زيد براى يك موجود متشخّص واقعى وضع شده و همان تعيّن و تشخّص واقعىاش اقتضاء مىكند كه ما با لفظ زيد معاملهء معرفه كنيم . به گونه‌اى كه اگر كسى زيد را هم نشناسد و نداند كه زيد اسم چه كسى است ، ولى با شنيدن لفظ زيد ، اين معنا به ذهنش مىآيد كه مدلول زيد ، يك موجود متعيّن متخصّص به خصوصيات است ، هرچند او را نمىشناسد . بنابراين عدم شناخت ، مانع از متعيّن بودن معناى زيد نيست . ولى نكره اين گونه نيست . وقتى متكلّم بگويد : « جاءنى رجل » ، مستمع اصلًا در اين فكر فرونمىرود كه آيا اين متشخّص واقعى چه كسى است ؟ رجل ، هيچ‌گونه حكايتى از تشخّص نمىكند . لذا معرفه بودن و نكره بودن ، يك واقعيّت است و زمام اختيارش به دست انسان نيست ، بلكه شايد امكان تغيير و تحويل هم در آن نباشد .\r\nچيزى را كه معرفه است ، نمىتوان - با حفظ معرفه بودن - نكره به حساب آورد . اگر زيد به منزل شما آمد و شما نمىخواهيد كسى متوجه شود ، در مقام حكايت هيچ‌گاه « جاءني زيد » نمىگوييد بلكه از آن به « جاءني رجل » تعبير مىكنيد . و نيز چيزى را كه نكره است ، نمىتوان - با حفظ نكره بودن - معرفه به حساب آورد . اين‌ها متقابلان و\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمتضادان هستند . مقدّمهء دوّم : آيا ماهيات - كه موضوع له براى اسم جنس مىباشند - معرفه‌اند يا نكره ؟ واقعيّت اين است كه ماهيت ، به تنهايى ، نه معرفه است و نه نكره ، زيرا اگر ماهيت معرفه بود ، نيازى نبود كه با انضمام « ال » تعريف جنس ، آن را معرفه كنيم ، در حالى كه شما مىگوييد : « رجل و انسان ، وقتى مدخول « ال » تعريف جنس قرار گرفتند ، معرفه مىشوند » . و اگر ماهيت نكره بود ، بايد خود رجل - بدون اين كه تنوين نكره برآن ملحق شود - دلالت بر نكره بودن داشته باشد . در حالى كه شما مىگوييد : « در اينجا سه عنوان وجود دارد : رجلْ ، الرجل و رجلٌ . الرجل ، معرفه و رجلٌ نكره است » . ولى رجلْ - كه بر نفس ماهيّت دلالت مىكند و اسم جنس ناميده مىشود - آيا ملحق به كدام يك از آن دو است ؟ واقعيت اين است كه به هيچ‌كدام ملحق نيست . و اين كاشف از اين است كه ماهيت - در همان عالم ماهيتى ، كه موضوع له براى اسم جنس قرار گرفته است - نه متّصف به معرفه بودن است و نه متّصف به نكره بودن . بله ، قابليّت اتصاف به معرفه بودن يا نكره بودن را دارد . اگر « ال » تعريف برآن داخل شد ، معرفه مىشود و اگر تنوين نكره به آن ملحق شد ، عنوان نكره پيدا مىكند . دخول « ال » تعريف و الحاق تنوين نكره ، معناى اسم جنسى رجل را تغيير نمىدهد . بلكه اصل معنا در هر دو ملحوظ است ولى در « الرجل » اضافه‌اى وجود دارد كه سبب اتصاف ماهيت به معرفه بودن مىشود و در « رجلٌ » اضافه‌اى وجود دارد كه سبب اتصاف ماهيت به نكره بودن مىشود . اكنون اين سؤال مطرح است كه وقتى « ال » تعريف جنس بر ماهيتى مثل رجل داخل شده و مجموعاً به صورت ماهيّت معرفه در مىآيد ، آيا معناى « الرّجل » چيست ؟\r\nآيا به چه اعتبارى « الرّجل » را معرفه مىدانيد ؟ آيا مىتوان گفت : « تعريف در الرّجل ، تعريف لفظى است ، مثل تأنيث لفظى در مؤنث لفظى » ؟ اين بر خلاف كلام علماى ادبيّت است . علماى ادبيّت مىگويند :\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n« تعريف در الرّجل ، يك تعريف حقيقى است نه تعريف لفظى » . ولى آيا آن تعريف حقيقى كدام است ؟ آيا با توجه به مقدّمهء اوّل - كه معرفه بودن و نكره بودن را دو واقعيت دانست و زمام اختيارشان به دست انسان نيست - چگونه ما « الرجل » را به صورت ماهيتى كه معرفه بودن واقعى داشته باشد ، معنا كنيم ؟ امام خمينى رحمه الله مىفرمايد : نياز ما به ماهيت انسان - از جهت موارد استعمال - به دو صورت است : گاهى مىخواهيم بفهميم آيا ماهيت انسان چيست ؟ گويا در عالم موجودى به جز انسان وجود ندارد و ما مىخواهيم بدانيم جنس و فصل اين ماهيت عبارت از چيست ؟ امّا گاهى در مقام مقايسه‌ايم و - مثلًا - مىخواهيم ماهيت انسان را با ماهيت بقر مقايسه كنيم . در اينجا چون پاى مقايسه در ميان است ، ماهيت داراى يك امتياز ذاتى است كه آن امتياز ذاتى را چه ملاحظه كنيم يا ملاحظه نكنيم در ماهيت وجود دارد .\r\nماهيت انسان داراى يك امتياز ذاتى و ماهيت بقر هم داراى يك امتياز ذاتى است . اين امتياز ، به معناى وجود يا لحاظ ذهنى نيست بلكه به معناى تشخّص است . يعنى در حيوان ناطق خصوصيتى وجود دارد كه در حيوان ناهق نيست و در حيوان ناهق خصوصيتى وجود دارد كه در حيوان ناطق نيست . و اين خصوصيت ذاتى مربوط به ذات ماهيت و جنس و فصل آن است و كارى به لحاظ ذهنى يا وجود خارجى ندارد . بر اين اساس گفته مىشود : واضع براى جايى كه هدف ، خود ماهيت است و پاى مقايسه در ميان نيست ، اسم جنس را و براى جايى كه هدف ، عبارت از ماهيت با توجه به امتياز ذاتى آن است و پاى مقايسه در ميان است ، علم جنس را وضع كرده است . « 1 » و در مواردى كه علم جنس وجود ندارد ، با اضافه كردن « ال » تعريف جنس ، همين معنا افاده مىشود . ولى فرق بين جنسى كه با « ال » تعريف جنس معرفه شده و بين علم\r\n\r\n\r\n","description":"","footnote":"\r\n( 1 ) - شبيه آنچه در بحث حروف مطرح مىشد كه واضع براى جايى كه ابتدا به معناى استقلالى و اسمى مورد نياز است ، كلمهء « الابتداء » و براى جايى كه به معناى آلى و غير استقلالى مورد نياز است ، كلمهء « من » را وضع كرده است .\r\n","page_name":" 506 ","page_number":506},
  {"content":"\r\n\r\nجنس ، اين است كه در « الرّجل » تعدّد دالّ و مدلول وجود دارد . رجل ، دلالت بر نفس طبيعت و ماهيت و « ال » دلالت بر تعريف ماهيت و تمييز اين ماهيت از ساير موارد مىكند . به خلاف علم جنس ، كه طبيعت و تعريف و تمييز ماهيت از ساير موارد ، از ناحيهء يك لفظ است و تعدّد دالّ و مدلول در بين نيست . بنابراين به مرحوم آخوند مىگوييم : وقتى « ال » تعريف جنس بر كلمهء « اسد » داخل شده و به صورت « الأسد » در مىآيد ، هر معنايى كه شما براى « الأسد » مطرح كرديد ، همان معنا را ما براى « اسامه » مطرح مىكنيم ، با اين تفاوت كه در اسامه تعدّد دال و مدلول وجود ندارد ولى در « الأسد » وجود دارد . در نتيجه همان‌طور كه ما مىتوانيم قضيهء حمليهء « هذا أسد » را ترتيب دهيم ، مىتوانيم قضيه حمليهء « هذه اسامة » را نيز ترتيب دهيم ، در حالى كه اسد نكره و اسامه معرفه است ولى معرفه بودن آن به معناى تقيّد به لحاظ ذهنى نيست ، تا قابليت حمل بر موجود خارجى نداشته باشد . بلكه معرفه بودنش به لحاظ اين است كه نفس ماهيت داراى تعيّن است و در مقام مقايسه ، داراى خصوصيت و مزيّت است . و موارد استعمال اين‌ها نيز فرق دارد . اين گونه نيست كه هرجا انسان بتواند « رجل » را به كار ببرد ، بتواند « الرجل » را به كار ببرد . « 1 »\r\n\r\n3 - مفرد معرّف به « ال »\r\nمرحوم آخوند مىفرمايد : مشهور اين است كه مفرد معرّف به « ال » بر سه قسم است : مفرد معرّف به « ال » جنس ، مفرد معرّف به « ال » استغراق و مفرد معرّف به « ال » عهد ، كه خودش بر سه قسم است : عهد خارجى ، عهد ذكرى و عهد ذهنى . سپس مىفرمايد : وضع « ال » براى اين معانى مختلف ، داراى دو احتمال است :\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 323 ، معتمد الاصول ، ج 1 ، ص 347 و 348 و تهذيب الاصول ، ج 1 ، ص 529 - 531\r\n","page_name":" 507 ","page_number":507},
  {"content":"\r\n\r\nيكى اين كه به صورت اشتراك معنوى باشد و ديگرى اين كه به صورت اشتراك لفظى باشد . درهرصورت ، بين معرّف به « ال » با علم جنس فرق وجود دارد و آن اين است كه در « الرّجل » - اگر فرض كنيم معرّف به « ال » جنس باشد - تعدّد دالّ و مدلول وجود دارد ، يعنى « ال » ، معناى « رجل » را تغيير نمىدهد ، بلكه « رجل » بر همان معناى اسم جنسى خودش - يعنى نفس ماهيت - دلالت مىكند و آنچه به عنوان اضافه مطرح است ، مربوط به « ال » است . ولى در علم جنس تعدّد دال و مدلول وجود ندارد . سپس مىفرمايد : « مشهور « 1 » اين است كه « ال » در غير مورد عهد ذهنى ، مفيد تعريف است » . ايشان در رابطه با معناى معرفه شدن ، شبيه همان چيزى را كه در مورد علم جنس مطرح فرمود ، بيان كرده مىگويد : معناى معرفه شدن ، مخصوصاً در مورد معرف به ال جنس ، اين است كه اشارهء ذهنيّه - كه همان التفات و لحاظ ذهن است - سبب مىشود كه اسم جنس عنوان معرفه پيدا كند . سپس مىفرمايد : در اينجا نيز همان اشكالاتى كه در باب علم جنس مطرح كرديم ، وارد است . اشكال اوّل : اگر ما « زيد » را موضوع و « الرجل » را - كه ماهيت مقيّد به تعيّن ذهنى است - محمول قرار داديم و قضيهء حمليّه تشكيل داديم ، اين قضيهء حمليه نمىتواند صادق باشد ، زيرا زيد به عنوان يك موجود خارجى با خود ماهيت اتحاد دارد نه با ماهيّت مقيّد به تعيّن ذهنى . وجود ذهنى و وجود خارجى قسيم يكديگرند و امكان اجتماع و اتحاد بين آنها نيست . مگر اين كه ملتزم به تجريد شده و خصوصيت تقيّد به تعيّن ذهنى را از ماهيّت جدا كنيم و نفس ماهيت را بر « زيد » حمل كنيم در اين صورت ناچار مىشويم در اكثر قريب به اتفاق قضاياى حمليهء متعارفه ، ملتزم به تجريد شويم . اشكال دوّم : ممكن است گفته شود : « اگرچه « ال » دلالت بر تعيّن ذهنى مىكند ، ولى ما براى اين كه قضيهء حمليهء « زيد الرّجل » صحيح باشد ، « ال » را كالعدم فرض\r\n\r\n\r\n","description":"","footnote":"\r\n( 1 ) - ظاهراً مراد مرحوم آخوند ، مشهور بين ادباء است .\r\n","page_name":" 508 ","page_number":508},
  {"content":"\r\n\r\nمىكنيم » . در اين صورت اشكال مىشود كه شما كه مىخواستيد معناى « ال » را ناديده بگيريد ، پس چرا « ال » را آورديد ؟ در باب علم جنس چون تعدد دال و مدلول مطرح نبود ، ممكن بود كسى به جاى « هذا أسد » بگويد : « هذه اسامة » ولى اين كه بخواهيم به جاى « زيد رجلٌ » بگوييم : « زيد الرّجل » و سپس معناى « ال » را در نظر نگيريم ، خيلى بعيد است . مرحوم آخوند سپس براى حلّ مسئله مىفرمايد : ظاهر اين است كه « ال » در تمام موارد ، همانند « ال » داخل بر اعلام شخصيّه بوده و براى تزيين است . در اينجا گويا از مرحوم آخوند سؤال مىشود : اگر « ال » براى تزيين است ، پس خصوصيات مذكور از كجا استفاده مىشود ؟ ايشان در پاسخ مىفرمايد : خصوصيات مطرح شده - يعنى جنسيّت ، استغراق و عهديّت - به طور كلّى از قرائن خارجى استفاده مىشود و حتى اگر ما مسألهء تزيين را كنار گذاشته و حرف مشهور را بپذيريم ، باز همچنين اشكالى مطرح است كه اين خصوصيات از كجا استفاده مىشود ؟ وقتى قرار باشد از طريق قرائن استفاده شود پس وجود « ال » اثرى غير از تزيين ندارد . « 1 » بررسى كلام مرحوم آخوند : به نظر مىرسد كه كلام مرحوم آخوند از چند جهت داراى اشكال است : اوّلًا : ما در باب علم جنس گفتيم : تعيّنى كه در معناى علم جنس مطرح است ، تعيّن ذهنى نيست . توجه به ماهيت داراى دو حالت است . گاهى انسان خود ماهيت را - با قطع نظر از ماهيّات ديگر - ملاحظه مىكند ، و گاهى در مقام مقايسهء اين ماهيت با ماهيات ديگر است ، كه در اين صورت ، هر ماهيتى براى خودش داراى خصوصيت و امتيازى است كه آن را از ماهيت ديگر جدا مىكند . اسم جنس در ارتباط با حالت اوّل و\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 379 - 381\r\n","page_name":" 509 ","page_number":509},
  {"content":"\r\n\r\nعلم جنس در ارتباط با حالت دوّم است . ولى فرق بين علم جنس و مفرد معرّف به « ال » جنس ، در دو جهت زير است : 1 - در باب علم جنس تعدّد دالّ و مدلول مطرح نيست ولى در مورد معرّف به « ال » جنس تعدّد دالّ و مدلول مطرح است . در « الرجل » ، « رجل » دلالت بر خود ماهيت و « ال » دلالت بر تمييز ماهيت مىكند . 2 - علم جنس ، فقط در رابطه با بعضى از ماهيّات وضع شده است و اين گونه نيست كه هرجا اسم جنس داشته باشيم ، يك علم جنس هم در كنار آن باشد . رجل اسم جنس است ولى علم جنس ندارد . امّا مفرد معرّف به ال جنس ، دايرهء وسيعى دارد و ما هر اسم جنسى را مىتوانيم با آوردن « ال » تعريف جنس ، معرفه كنيم . لذا بر اساس مبناى ما اشكالاتى كه مرحوم آخوند فرمودند ، لازم نمىآيد . ثانياً : ما حتى يك محقّق اديب سراغ نداريم كه « ال » را در تمام موارد براى تزيين بداند . « ال » فقط جنبهء لفظى ندارد . ما از اين « ال » ها در موارد بسيارى استفاده مىكنيم .\r\nمثلًا در آيهء شريفهء ( إنّ الإنسان لفي خسر ) ، « 1 » اگر ما « ال » را براى تزيين بدانيم ، خصوصيتى كه در « الإنسان » - به عنوان تعريف جنس - وجود دارد ، از كلام فوت مىشود . مجرّد اين كه يك ماهيت مبهم - و به قول شما « لا به شرط مقسمى » - را موضوع قرار دهيم و كارى به ماهيات ديگر نداشته باشيم ، مسئله را تمام نمىكند . آيهء شريفه مىخواهد براى جنس انسان يك خصوصيتى را قائل شود . يعنى عنوان ( لفي خسر ) براى ساير حيوانات وجود ندارد . اصولًا التزام به تزيين در مواردى است كه ما چاره‌اى غير از تزيين نداشته باشيم . و اگر تعبيراتى كه ما را ناچار به پذيرفتن « ال » تزيين مىكند وجود نداشت ، ما به طور كلّى « ال » تزيين را انكار مىكرديم . ثالثاً : خود شما ( مرحوم آخوند ) از مشهور نقل كرديد كه « ال » در غير مورد عهد ذهنى ، مفيد تعريف است .\r\n\r\n\r\n","description":"","footnote":"\r\n( 1 ) - العصر : 2\r\n","page_name":" 510 ","page_number":510},
  {"content":"\r\n\r\nما از شما سؤال مىكنيم : چرا عهد ذهنى استثناء شده است ؟ اگر معناى تعريف همان اشارهء ذهنى و التفات ذهنى باشد كه شما قائليد ، اين اشارهء ذهنى شايد در عهد ذهنى بيش از ساير عهدها وجود داشته باشد ، پس چرا عهد ذهنى را از دايرهء تعريف در باب اقسام عهد خارج كردند ؟ اين مطلب ، دليل بر اين است كه مقصود از تعريف و معرفه بودن در كلام محقّقين ، اشارهء ذهنيّه و التفات ذهنى - كه شما تصور مىكنيد - نيست و الّا وجهى براى استثناء عهد ذهنى وجود نداشت . به خلاف تعريفى كه ما مطرح كرديم . در نتيجه به نظر ما در معرف به « ال » جنس نيز همان چيزى كه در علم جنس مطرح كرديم جريان دارد . و در باب اقسام عهد هم تعيّن‌هاى روشن دارد : تعيّن خارجى ، تعيّن ذكرى و تعيّن حضورى .\r\n\r\n4 - جمع محلّى به « ال »\r\nبدون ترديد ، جمع محلّى به « ال » مفيد عموم و استغراق است . ولى بحث در اين است كه آيا در جمع محلّى به « ال » چه چيزى دلالت بر عموم مىكند ؟ در اينجا سه احتمال وجود دارد : احتمال اوّل : واضع در ارتباط با « ال » داخل بر جمع ، وضع خاصّى انجام داده و آن را براى دلالت بر عموم وضع كرده است . « 1 » بنابراين ، در مورد جمع محلّى به « ال » ، مسألهء تعريف مطرح نيست و اگر هم باشد ، تعريف لفظى است و ربطى به معنا ندارد . احتمال دوّم : ظاهر كلام مشهور و علماى ادبيّت اين است كه « ال » بر تعريف و تعيين مدخول خود - كه در اينجا جمع است - دلالت مىكند . و تعريف و تعيين جمع ، بر استغراق و استيعاب همهء افراد انطباق پيدا مىكند . پس دلالت بر استيعاب با يك واسطه تحقق پيدا مىكند .\r\n\r\n\r\n","description":"","footnote":"\r\n( 1 ) - همان‌طور كه كلمهء « كلّ » را براى عموم وضع كرده .\r\n","page_name":" 511 ","page_number":511},
  {"content":"\r\n\r\nمرحوم آخوند ، اين معنا را مورد اشكال قرار داده مىفرمايد : اگر مىخواهيد جمع را معرّف و معيّن كنيد ، چرا جانب اكثر - يعنى استغراق و استيعاب - را در نظر مىگيريد ؟\r\nدرست است كه جانب استيعاب ، تعيّن دارد ، يعنى جامع همهء مصاديق موجود در خارج است ولى راه تعيّن ، منحصر به اين نيست . بلكه اقلّ جمع - يعنى سه - هم تعيّن دارد ، يعنى نه قابل زياده است نه قابل نقيصه . به عبارت ديگر : در رابطه با جمع ، دو تعيّن وجود دارد : يك تعيّن در رابطه با استيعاب و استغراق ، كه اكثر مراتب جمع است و يك تعيّن در رابطه با اقلّ مراتب جمع ، كه عبارت از سه است . « 1 » ما در پاسخ اشكال مرحوم آخوند مىگوييم : تعيّنى كه در ناحيهء استيعاب و استغراق مطرح است ، تعيّن روشن و واضحى است . جميع افراد علماء ، ابهامى ندارد . امّا تعيّنى كه در مورد اقلّ مراتب جمع مطرح است ، تعيّن نيست ، براى اين كه اقلّ مراتب از نظر عدد مشخص است ولى از نظر واقعيّت مشخص نيست . مثل اين است كه مولا ابتداءً بگويد : « أكرم ثلاثة من العلماء » . در اينجا اگرچه ثلاثه از نظر عدد روشن است ولى به لحاظ واقعيت ، غير متعيّن است ، لذا خود « ثلاثه » از نظر ادبى داراى عنوان نكره است و « أكرم ثلاثة من العلماء » مانند « أكرم رجالًا » - كه نكره است ولى در محدودهء جمع - مىباشد . و ما نمىتوانيم در باب نكره ، مسألهء تعيّن را مطرح كنيم . خود مرحوم آخوند در مورد « جئني برجل » مىگويد : « در اينجا طبيعت رجل ، مقيّد به وحدت شده است » . آيا مىتوان گفت : « در اينجا رجل ، تعيّن پيدا كرده و معرفه شده است » ؟ بدون ترديد ، رجل در اينجا نكره است . پس چه فرقى بين « جئني برجلٍ » و « جئني بثلاثة رجال » وجود دارد كه شما در مورد آن قائل به تعيّن و تعريف هستيد ؟ آيا عدد ثلاثه چنين نقشى دارد كه رجال را از عنوان نكره بودن خارج مىكند ؟ طبق بيان شما كه معتقديد « اقل الجمع داراى تعيّن است » بايد نكره هم داراى تعيّن باشد . و در اين صورت « رجل » در « جئني برجلٍ » هم بايد تعيّن داشته باشد ، زيرا - از اين جهت - فرقى بين رجل و ثلاثة رجال وجود ندارد . در حال كه كسى نمىتواند چنين حرفى بزند .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 381\r\n","page_name":" 512 ","page_number":512},
  {"content":"\r\n\r\nپس ما بايد بگوييم : همان‌طور كه در « جئني برجلٍ » - با اين كه طبيعت ، مقيّد به قيد به وحدت است - تعيّن وجود ندارد ، در « أكرم ثلاثة من العلماء » و « جئني بثلاثة رجالٍ » نيز تعيّن وجود ندارد و الّا بايد بين عدد يك و عدد سه - از جهت تعيّن و عدم تعيّن - فرق قائل شويم و كسى نمىتواند چنين فرقى قائل شود . واقعيت مطلب هم همين است ، زيرا وقتى مولا مىگويد : « أكرم ثلاثة من العلماء » اختيار در دست شماست و هركسى را خواستيد مىتوانيد اكرام كنيد . و اين معناى ابهام و عدم تعيّن است . امّا اگر در « أكرم العلماء » اكثر مراتب جمع ، را در نظر بگيريم ، مانند « أكرم كلّ عالم » شده و هيچ ابهامى در آن وجود ندارد . احتمال سوّم : با توجه به اين كه در كتب اصولى عنوان را به صورت « جمع محلّى به ال » مطرح كرده‌اند و اصالت را براى جمع دانسته‌اند با اين قيد كه مدخول « ال » قرار گرفته باشد ، مىتوان گفت : واضع ، همان‌طور كه براى جمع - از جهت اقلّ و اكثر - وضعى دارد ، براى خصوص جمع محلّى به ال هم وضع جداگانه‌اى دارد و آن اين است كه جمع محلّى به ال را براى دلالت بر عموم و استيعاب و استغراق وضع كرده است . و اين منافات ندارد با اين كه « ال » براى تعريف باشد . اين احتمال مىخواهد بگويد :\r\n« دلالت بر عموم ، استناد به تعريف ندارد بلكه مستقيماً در رابطه با وضع است » . اين احتمال با ظاهر عنوانى كه در كتاب‌هاى اصولى مطرح شده ، موافق‌تر است . اگرچه دو احتمال قبلى نيز در جاى خودشان صحيح بودند . مؤيّد احتمال سوّم اين است كه جمع محلّى به « ال » در مباحث عام و خاصّ و در رديف الفاظ دالّ بر عموم مطرح شده است و اين امر كاشف از اين است كه جمع بودن ، در استيعاب دخالت دارد ولى با اين قيد كه محلّى به « ال » باشد . « 1 »\r\n\r\n\r\n","description":"","footnote":"\r\n( 1 ) - سؤال : بحث ما در مطلق و مقيّد است ، پس چرا در جمع محلّى به « ال » ، از عموم بحث شده است ؟ جواب : چون اين شبهه وجود دارد كه استغراق در جمع محلّى به « ال » از ناحيهء تعريف باشد ، لذا در اينجا جمع محلّى به « ال » مطرح شده است . و اگر مسلّم بود كه « ال » مانند « كلّ » است ، چنين بحثى را مطرح نمىكرديم .\r\n","page_name":" 513 ","page_number":513},
  {"content":"\r\n\r\n\r\n5 - نكره\r\nنكره ، عبارت از معناى اسم جنس ، با ضميمه شدن تنوينى است كه دلالت بر نكره بودن داشته باشد . « 1 »\r\n\r\n[ كلام مرحوم آخوند 
  ]\r\nمرحوم آخوند مىفرمايد : نكره ، گاهى در مقام اخبار و گاهى در مقام انشاء استعمال مىشود . در جايى كه در مقام اخبار استعمال شود - مثل « جاءني رجل » - نكره دلالت مىكند بر يك موجود معيّن و مشخّص در خارج ، كه نزد متكلّم ، معلوم است ولى نزد مخاطب ، غير معلوم است . امّا نكره‌اى كه در مقام انشاء استعمال شود - مثل اين كه مولا به عبد بگويد : « جئني برجلٍ » - داراى يك ابهام كلّى است . زيرا هم نزد مولا نامعيّن است و هم نزد عبد . و فرق اين نكره با اسم جنس در اين است كه رجل اسم جنسى ، فقط بر ماهيّت رجل دلالت مىكند ، ولى اضافه شدن تنوين نكره ، همان ماهيّت را مقيّد به قيد وحدت مىكند . « 2 » از كلام مرحوم آخوند استفاده مىشود كه واضع براى نكره دو وضع دارد . نكره در مقام اخبار ، داراى يك وضع و نكرهء در مقام انشاء داراى وضع ديگر است .\r\n\r\nاشكال بر كلام مرحوم آخوند :\r\nاين كلام مرحوم آخوند داراى اشكال است : اوّلًا : بعيد است كه واضع براى نكره دو وضع - يكى براى حالت اخبار و يكى براى حالت انشاء - انجام داده باشد .\r\n\r\n\r\n","description":"","footnote":"\r\n( 1 ) - در بحث علم جنس گفتيم : ماهيت - من حيث هي - نه معرفه است و نه نكره ، زيرا : اوّلًا : براى معرفه شدن آن به « ال » و براى نكره شدن آن به تنوين نياز داريم و اگر معرفه يا نكره بود ، نيازى به « ال » و يا تنوين نداشت زيرا تحصيل حاصل لازم مىآمد . ثانياً : اگر ماهيت بخواهد معرفه يا نكره باشد ، تناقض لازم مىآيد . ماهيت معرفه را چگونه مىتوان نكره كرد ؟ ماهيت نكره را چگونه مىتوان معرفه كرد ؟\r\n( 2 ) - كفاية الاصول ، ج 1 ، ص 381 و 382\r\n","page_name":" 514 ","page_number":514},
  {"content":"\r\n\r\nثانياً : در « جاءني رجلٌ » يك طبيعت و ماهيّت داريم و يك قيد وحدت و يك اسناد مجىء به طبيعت . و تعيّنى كه شما ( مرحوم آخوند ) در مورد مقام اخبار مطرح مىكنيد ، ربطى به نكره ندارد ، بلكه در ارتباط با اضافهء اسناد مجىء خارجى به طبيعت رجل است . « جاءنى » از يك واقعيت حكايت مىكند و واقعيت در رابطه با مجىء نمىتواند تعدّد داشته و تعيّن نداشته باشد . بالاخره آن « رجل » ى كه سراغ اين مخبر آمده ، مشخّص و متعيّن است . « رجلٌ » عبارت از طبيعت مقيّد به وحدت است و از نظر معنا ، فرقى بين اخبار و انشاء وجود ندارد . ولى نسبت دادن مجىء خارجى به اين طبيعت مقيّد به وحدت و قرار گرفتن آن - در مقام حكايت و اخبار - به عنوان فاعل براى « جاءني » ، دلالت بر تعيّن و تشخّص آن دارد . در نتيجه مستشكل مىگويد : نكره در مقام اخبار و انشاء يك معنا دارد و آن همان معناى اسم جنس است كه عبارت از ماهيت است ولى قيد وحدت نيز به آن ضميمه مىشود تا نكره را از اسم جنس متميّز كند . اما اين طبيعت ، اگر متعلّق امر واقع شد - مثل « جئني برجلٍ » - اطلاقش محفوظ است ، ولى اگر فعلى خارجى - مثل مجىء - به آن نسبت داده شد ، آن نسبت موجب تعيّن مىشود . پس شما ( مرحوم آخوند ) بر چه اساسى تعيّن را به گردن نكره مىاندازيد ؟ اين اشكال ، به نظر ما اشكال خوبى است ولى براى اين كه عدم تماميت كلام مرحوم آخوند روشن‌تر شود ، لازم است دو مطلب زير را به اشكال فوق ضميمه كنيم : مطلب اوّل : اين كه شما ( مرحوم آخوند ) مىگوييد : « جاءني رجل ، حاكى از فردى است كه نزد متكلّم ، معلوم و مشخص است ولى نزد مخاطب ، نامعلوم است » ، كلّيت ندارد . در بعضى از موارد ، خود مخبر مىداند كه مثلًا يك ماه قبل ، كسى به سراغ او آمده ولى هرچه فكر مىكند به يادش نمىآيد كه او چه كسى بوده است . پس اين گونه نيست كه هر چيزى در مقام اخبار واقع شد ، از نظر مخبر ، مشخّص و معيّن باشد . مطلب دوّم : قضايايى كه وقوع پيدا مىكنند ، اگرچه به حسب واقع ، متشخّص و متعيّن هستند و زمان و مكان و ساير خصوصيات آنها متعيّن است ، ولى كسانى كه در\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمقام اخبار از يك امر متحقّق در خارج برمىآيند ، اخبار آنان به يك كيفيت نيست . مثلًا ما اگر مهمان خاصّى داشته باشيم ، وقتى مىخواهيم به ديگران خبر دهيم ، اخبارمان - به لحاظ افراد مخاطب - فرق مىكند . مخاطبى كه از دوستان نزديك ماست و مىخواهيم در جريان همهء جزئيات قرار گيرد ، همهء واقعيّت را برايش نقل مىكنيم . اما نسبت به مخاطبى كه نخواهيم در جريان همهء جزئيّات قرار گيرد ، فقط به خودمان اجازه مىدهيم كه بگوييم : « ما ديشب مهمان داشتيم » هر دوى اين‌ها خبر و مقام اخبار از واقعيّت است ولى اخبار به حسب مقامات و به حسب مخاطب‌ها فرق مىكند . ما نحن فيه ، نظير مطلبى است كه در باب حروف مطرح كرديم . در آنجا گفتيم :\r\nكسى كه در مقام اخبار مىگويد : « سرت من البصرة إلى الكوفة » ، ترديدى نيست كه سير خارجى او حتماً از يك طريق بوده و نمىتواند تعدّد داشته باشد ولى از نظر لفظى - با توجه به تعدّد راه‌هاى بين كوفه و بصره - اين جمله يك معناى كلّى پيدا مىكند ، به گونه‌اى كه سير از هر طريقى را شامل مىشود و انسان احتمال سير از هريك از طرق را بدهد . توضيح : كسى كه مىخواهد سير خودش از بصره به كوفه را اخبار كند ، به دو صورت مىتواند اين مسئله را بيان كند : گاهى غرض او متعلّق به اين است كه واقعيّت خارجى سير را با تمام خصوصياتش بيان كند . در اين صورت ، صرف « سرت من البصرة إلى الكوفة » كفايت نمىكند بلكه بايد خصوصيات سير - مانند دروازه ، طريق ، زمان سير و . . . - را نيز مطرح كند . امّا گاهى نمىخواهد همهء واقعيت را در اختيار مخاطب قرار بدهد بلكه فقط مىخواهد بگويد : « سير من از بصره شروع و به كوفه منتهى شده است » . و در مقام اخبار ساير خصوصيات آن نيست . حال با قطع نظر از اشكال اوّل مىگوييم : كسى كه مىگويد : « جاءني رجل » در حالى كه رجل معيّن و مشخّص نزد او آمده است ، در مقام اخبار نخواسته است همهء\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nخصوصيات او را در اختيار مخاطب قرار دهد بلكه غرض او فقط به اين مقدار تعلّق گرفته كه به مخاطب خبر دهد كه طبيعت رجل مقيّد به قيد وحدت ، به خانهء او آمده است . امّا اگر از او سؤال كنند : آن رجلى كه به سراغ شما آمد چه كسى بود ؟ به دو صورت ممكن است پاسخ دهد : گاهى مصلحت او اقتضاء مىكند كه همهء مشخّصات آن رجل را بيان كند و گاهى هم مصلحت چنين اقتضايى را ندارد . ما كارى نداريم كه اسناد مجىء به رجل ، دلالت بر تعيّن و تشخّص دارد . واقعيّت ، مشخّص است ولى در مقام اخبار ، ضرورتى ندارد كه اين خبر قالب واقعيت باشد . بلكه گاهى تمام واقعيت را بيان مىكند و گاهى هم مصلحت او اقتضاء ندارد كه چيزى بيش از « جاءني رجل » بگويد . خلاصهء كلام ما اين شد كه گويا مرحوم آخوند و مستشكل خيال كرده‌اند كه « جاءني رجل » آينه براى تمام واقعيّت است . در حالى كه اين گونه نيست .\r\n« جاءني رجلٌ » اگرچه خبر است و مخبر به ، امرى واقعى است ولى آينهء تمام‌نماى واقعيت نيست ، بلكه آينه‌اى است كه گوشه‌اى از واقعيّت را نشان مىدهد و آن عبارت از « طبيعت مقيّد به قيد وحدت » است و هيچ‌گونه تشخّص و تعيّنى در آن دخالت ندارد و اگر متكلّم مىخواست مسئله را به صورت متعيّن مورد اخبار قرار دهد ، بايد به جاى « رجل » نام آن شخص و خصوصيات او را مطرح كند . در نتيجه ما در باب نكره دو معنا نداريم . بلكه يك معنا داريم و آن همان « طبيعت مقيّد به قيد وحدت » است و فرقى بين مقام اخبار و مقام انشاء وجود ندارد . اكنون اين سؤال مطرح است كه :\r\n\r\nكدام يك از الفاظ مطرح شده تحت عنوان « مطلق » هستند ؟\r\n\r\n[ كلام مرحوم آخوند 
  ]\r\nمرحوم آخوند در اين زمينه مىفرمايد : ظاهر اين است كه عنوان مطلق حقيقتاً بر اسم جنس - كه مفادش همان طبيعت و\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nماهيت است - و نيز بر نكرهء در مقام انشاء « 1 » صدق مىكند و ظاهراً عنوان اطلاق در رابطه با اسم جنس و نكرهء در مقام انشاء ، اصطلاح جديدى - در مقابل معناى لغوى - نيست ، بلكه اطلاق نزد اصوليين به همان معناى لغوىاش - يعنى خالى بودن از قيد - مىباشد . سپس مىفرمايد : بله ، اگر آنچه به مشهور اصوليين نسبت داده شده ، صحيح باشد ، بين اصطلاح و لغت اختلاف پيدا مىشود و مطلق ، نوعى از مقيّد خواهد بود . زيرا معناى لغوى مطلق - يعنى خالى بودن از قيد - اقتضاء مىكند كه هيچ قيدى - حتى قيد سريان و شمول - در آن وجود نداشته باشد ، در حالى كه به مشهور نسبت داده شده كه آنان مطلق را خود طبيعت نمىدانند بلكه مطلق را عبارت از طبيعتِ مقيّد به ارسال و شمول و سريان مىدانند . البته مراد آنان از شمول و سريان ، شمول بدلى است نه استيعابى . مرحوم آخوند مىفرمايد : اين كلام داراى تالى فاسد است ، لذا نسبت دادن آن به مشهور ، صحيح نيست . اگر بنا باشد مطلق داراى يك چنين معنايى باشد ، ديگر قابليت تقييد به دليل مقيّد را نخواهد داشت ، وقتى « رقبه » در « أعتق رقبة » به معناى « طبيعت مقيّد به قيد سريان » باشد ، چنانچه بخواهيم آن را - با توجه به « لا تعتق الرقبة الكافرة » - مقيّد به قيد ايمان كنيم ، تناقض صدر و ذيل لازم مىآيد . از طرفى گفته شده است : « أعتق رقبة » و رقبه به معناى ماهيت مقيّد به قيد سريان دانسته شده است كه شامل مؤمن و كافر مىشود و از طرفى گفته شده است « لا تعتق الرقبة الكافرة » و قيد « ايمان » كه با عموم و شمول « رقبه » منافات دارد به آن ضميمه شده است . عموم و شمول ، اگر به عنوان قيديت در رقبه مطرح باشد ، نمىتوان قيد ديگرى كه با اين عموم\r\n\r\n\r\n","description":"","footnote":"\r\n( 1 ) - مرحوم آخوند معتقد بودند كه نكره داراى دو وضع است : يكى براى مقام اخبار و ديگرى براى مقام انشاء . و موضوع له نكرهء در مقام اخبار ، عبارت از فردى است كه در واقع معيّن است ولى نزد مخاطب ، مجهول است . امّا مفاد نكره‌اى كه در مقام انشاء استعمال مىشود ، عبارت از « ماهيت ، به ضميمهء قيد وحدت » است .\r\n","page_name":" 518 ","page_number":518},
  {"content":"\r\n\r\nو شمول منافات داشته باشد ، به آن ضميمه كرد . مؤيّدى بر مطلب فوق : در بحث عامّ و خاصّ مىگفتيم : تخصيص عام به وسيلهء مخصّص منفصل ، مستلزم مجازيت در عام نيست ، زيرا بين ارادهء استعمالى با ارادهء جدّى - از نظر سعه و ضيق - فرق وجود دارد . اين مطلب ، در ارتباط با مطلق و مقيّد روشن‌تر است . تقييد مطلق به وسيله مقيّد ، به هيچ عنوان مستلزم مجازيت در مطلق نيست ، يعنى با تقييد ، خلاف معناى موضوع له مطلق اراده نشده است و بين اطلاق و تقييد ، منافاتى وجود ندارد . در حالى كه اگر قيد ارسال و شمول ، در معناى مطلق اخذ شده بود ، در صورتى مىتوانستيم قيد ايمان را به رقبه اضافه كنيم كه قيد شمول و سريان را از مطلق حذف كنيم و چنين چيزى مستلزم مجازيت است . بنابراين مطلق در نظر مشهور ، به همان معناى لغوى است و هيچ‌گونه قيدى در معناى مطلق اخذ نشده است . و نسبتى كه به مشهور داده شده ، نمىتواند نسبت درستى باشد . « 1 » بررسى كلام مرحوم آخوند : اوّلًا : از كلام ايشان استفاده مىشود كه عنوان مطلق بر نكرهء در مقام اخبار صدق نمىكند . در حالى كه ما در رابطه با نكره گفتيم : اين گونه نيست كه نكرهء در مقام اخبار ، وضعى غير از نكرهء در مقام انشاء داشته و اين‌ها دو معنا داشته باشند . نكرهء در مقام اخبار ، همان معناى نكرهء در مقام انشاء را دارد ، كه آن عبارت از طبيعت ، مقيّد به قيد وحدت » است ، البته به نظر ايشان قيد وحدت ضررى به انطباق عنوان مطلق وارد نمىكند . ثانياً : برفرض كه ما بيان ايشان را در مورد نكرهء در مقام اخبار بپذيريم و نكرهء در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 382 و 383\r\n","page_name":" 519 ","page_number":519},
  {"content":"\r\n\r\nمقام اخبار را عبارت از « فرد معيّن در واقع و مجهول نزد مخاطب » بدانيم ، ولى ما در بحث تعريف مطلق گفتيم : مسألهء اطلاق و تقييد ، فقط در رابطه با ماهيات نيست ، بلكه اطلاق و تقييد ، در مورد جزئيّات نيز مطرح است . مثالى كه در آنجا مطرح كرديم ، مسألهء فرق بين واجب مطلق و واجب مشروط - بر اساس نظريهء مشهور - بود . در آنجا گفتيم :\r\nاگر مولا بگويد : « إن جاءك زيد فأكرمه » ، اكرام زيد ، به صورت واجب مشروط مطرح است ولى اگر بگويد : « أكرم زيداً » ، اكرام زيد ، به صورت يك واجب مطلق مطرح است .\r\nمشهور - در مقابل شيخ انصارى رحمه الله - قيد مجىء را در رابطه با مفاد هيئت - يعنى وجوب اكرام - مىدانند و معتقدند هيئت ، داراى معناى حرفى است و به نظر مشهور ، حروف داراى وضع عام و موضوع له خاص مىباشند ، يعنى موضوع له آنها جزئى است .\r\nپس طبق نظريه مشهور ، هيئت - با وجود اين كه معنايش جزئى است - مقيّد به مجىء زيد شده است . اگر مسألهء تقييد و اطلاق ، تنها در ارتباط با ماهيات و كلّيات باشد ، پس اطلاق و تقييد در مسألهء واجب مشروط چگونه توجيه مىشود ؟ بنا بر نظريهء شيخ انصارى رحمه الله - كه مجىء را قيد براى مادّه مىداند - نيز اين مسئله قابل توجيه نيست ، براى اين كه ، اكرام اگرچه كلّى است ولى وقتى به جزئى اضافه شود ، جزئى مىشود و اكرام جزئى نمىتواند مقيّد به مجىء شود . در نتيجه ما نبايد دايرهء اطلاق و تقييد را تنها در مورد كلّيات بدانيم بلكه اطلاق و تقييد در مورد جزئيات نيز مطرح است ، و حتّى نوع قيودى كه در كلام واقع مىشود ، مربوط به امور جزئيّه مىباشد . مثلًا « يوم الجمعة » در جملهء « ضربت زيداً يوم الجمعة » قيد براى « وقوع ضرب خارجى بر زيد » است و « وقوع ضرب خارجى بر زيد » ، امرى جزئى است . پس به مرحوم آخوند مىگوئيم : برفرض كه ما بپذيريم كه نكرهء در مقام اخبار دلالت بر يك جزئى مىكند ولى جزئى بودن مدلول نكره منافاتى با اطلاق ندارد .\r\nبدون شكّ بين جملهء « جاءني رجل » و « جاءني رجل عادل » ، از نظر اطلاق و تقييد فرق وجود دارد . در حالى كه مورد اين اطلاق و تقييد ، نكرهء در مقام اخبار است كه به\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nنظر شما ( مرحوم آخوند ) دلالت بر يك فرد معيّن در خارج مىكند . ثالثاً : مرحوم آخوند اگرچه در اينجا نسبتى كه به مشهور داده شده را ردّ مىكند و تصريح مىكند كه مطلق هيچ‌گونه قيدى - حتى قيد سريان و شمول - نمىتواند داشته باشد ، ولى در بحث مقدمات حكمت تعبيرى مىآورد كه با اين تعبير منافات دارد .\r\nايشان در آنجا مىگويد : از آنچه گفته شد ظاهر گرديد كه « در مطلق ، هيچ قيدى - حتى قيد سريان و شمول - مطرح نيست » . ولى اگر ما بخواهيم قيد سريان و شمول را پيش بياوريم ، بايد از طريق قرينه‌اى مقاليّه يا قرينه‌اى حاليه و يا قرينهء حكمت ( / مقدّمات حكمت ) اين معنا را استفاده كنيم . « 1 » لازمهء اين حرف اين است كه اگر مولا بگويد : « أعتق رقبة » و همهء مقدّمات حكمت وجود داشته باشد ، رقبه داراى سريان و جريان مىشود ، هرچند اين قيد از ذات رقبه استفاده نشده بلكه به كمك مقدّمات حكمت استفاده شده است . در اينجا لازم است ببينيم آيا اگر - مثلًا - در « أعتق رقبة » مقدّمات حكمت تمام شود ، نتيجه اين مىشود كه ما زايد بر ماهيت رقبه ، قيدى اضافى پيدا كنيم ؟ به عبارت ديگر : مرحوم آخوند در بحث گذشته تصريح كردند كه « مطلق ، بر چيزى جز ماهيت دلالت ندارد و هيچ قيدى - حتى سريان و شمول - همراه آن نيست » . ولى در اينجا مىخواهند بفرمايند : اگر مولا بگويد : « أعتق رقبة » و مقدّمات حكمت تمام باشد ، « رقبه » ، تقيّد به قيد سريان و جريان پيدا مىكند ، هرچند اين قيد از ذات رقبه استفاده نشده بلكه به كمك مقدّمات حكمت استفاده شده است . در حالى كه با توجه به دو مطلب « 2 » زير در مىيابيم كه نتيجهء مقدّمات حكمت ، « تقيّد ماهيت به قيد سريان و جريان » نيست . مطلب اوّل : در بعضى از موارد ، بين مسألهء مدلول وضعى با مسألهء اتحاد خارجى ،\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 383 و 384\r\n( 2 ) - اين دو مطلب در بحث عام و خاصّ نيز مطرح گرديد .\r\n","page_name":" 521 ","page_number":521},
  {"content":"\r\n\r\nخلط پيش مىآيد . مثلًا قضيّهء « زيد إنسان » بر مبناى اتحاد در وجود خارجى - و اين كه موضوع ، يكى از مصاديق خارجى محمول است - قضيّهء درستى است . امّا لازمهء اتحاد در خارج اين نيست كه « انسان » از جهت لفظى و وضعى هم بر « زيد » دلالت كند . اين معنا اصلًا معقول نيست كه ماهيت « حيوان ناطق » بتواند از خصوصيّات فرديّهء زيد حكايت كند . « حيوان ناطق » در مقام دلالت ، سر سوزنى از مفاد خودش نمىتواند پا فراتر بگذارد . در مثال « رقبه » نيز اگرچه بر مبناى اتحاد در وجود خارجى و حمل شايع ، هم قضيهء « الرقبة المؤمنة رقبة » و هم قضيه « الرقبة الكافرة رقبة » صحيح است ولى اين بدان معنا نيست كه از نظر دلالت لفظى نيز رقبه دلالتى بر رقبهء مؤمنه يا رقبهء كافره داشته باشد . مفهوم رقبه اصلًا ارتباطى به كفر و ايمان ندارد . مقام دلالت وضعى در محدودهء همان معناى موضوع له است و سر سوزنى از آن تجاوز نمىكند . بله ، در استعمال مجازى - كه به نظر مشهور ، استعمال در غير ما وضع له است - ممكن است رقبه در « رقبهء مؤمنه » يا در « رقبهء كافره » استعمال شود ، ولى بحث ما در استعمال حقيقى است . بنابراين نبايد بين مدلول وضعى با اتحاد خارجى خلط پيش آيد . گاهى دو عنوان به صورت عموم و خصوص من وجه هستند و در مادهء اجتماع خود اتحاد وجودى دارند ولى بين آن دو عنوان به قدرى فاصله وجود دارد كه هيچ‌گاه انسان از يكى از اين عناوين به ديگرى انتقال پيدا نمىكند ، مثلًا بين عنوان صلاة و غصب ، در مسألهء صلاة در دار غصبى ، اتحاد وجودى پيدا مىشود ولى اين گونه نيست كه عنوان صلاة ، حكايت از عنوان غصب كند يا عنوان غصب ، حكايت از عنوان صلاة كند . مطلب دوّم : اختلاف بين اصالة العموم و اصالة الاطلاق ، فقط در مضاف اليه آن دو نيست كه يكى مضاف‌اليه‌ش « العموم » و ديگرى « الاطلاق » باشد . بلكه بين اين دو عنوان ، اختلاف اساسى وجود دارد . اصالة العموم ، اصل عقلايى لفظى و مستند به وضع واضع است . در حالى كه اصالة الاطلاق مستند به مقدّمات حكمت است .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nمنشأ جريان اصالة العموم در ( أوفوا بالعقود ) اين است كه « العقود » جمع محلّى به « ال » است و واضع جمع محلّى به « ال » را براى عموم وضع كرده است . به‌همين‌جهت اصالة العموم - كه شعبه‌اى از اصالة الظهور است - حكم مىكند كه با ( أوفوا بالعقود ) بايد معاملهء عموم كرد و در هر موردى كه دليل بر تخصيص قائم نشده باشد ، بايد به مقتضاى اصالة العموم عمل شود . امّا جريان اصالة الاطلاق در ( أحلّ اللّه البيع ) ، مربوط به مقدّمات حكمت است و مقدّمات حكمت ، ربطى به مسألهء وضع و دلالت وضعى ندارد . يكى از مقدّمات حكمت اين است كه مولاى حكيم عاقل مختار متوجّه ، در مقام بيان تمام مرادش باشد . و ما به زودى خواهيم گفت كه مقصود از « مراد » در اينجا مراد جدّى نيست بلكه مراد استعمالى است ، تا منافاتى با تقييد نداشته باشد . و در حقيقت ، اينجا مولا در مقام اين بوده كه ضابطه‌اى بيان كند ، امّا در ( أوفوا بالعقود ) ضابطه به نحو عموم بيان شده ولى در ( أحلّ اللّه البيع ) به نحو اطلاق بيان شده است . ولى در ضابطه بودن و در مرجعيّت - و اين كه در صورت شك در تقييد يا تخصيص بايد به اين‌ها مراجعه شود - فرقى بين اين دو وجود ندارد . مقدّمهء دوّم اين است كه قرينه‌اى بر خلاف ، وجود نداشته باشد . مقدّمهء سوّم اين است كه قدر متيقّن در مقام تخاطب وجود نداشته باشد . وقتى مقدّمات حكمت ، تحقّق پيدا كرد ، عقل حكم مىكند كه « مطلق رقبه ، تمام الموضوع است » و اين مسئله ربطى به دلالت لفظى وضعى ندارد . و برفرض كه در حكم عقل ترديد شود ، مسئله را در ارتباط با عقلاء پياده مىكنيم . ولى درهرصورت ، اصالة الاطلاق مربوط به مقدّمات حكمت است و ربطى به وضع و دلالت ندارد . حال كه بين اصالة العموم با اصالة الاطلاق فرق وجود دارد ، مىگوييم : در اصالة الاطلاق چون پاى دلالت لفظى مطرح است ، مسألهء حكايت از افراد نيز مطرح است\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nولى حكايت آن حكايت اجمالى است . « 1 » امّا در باب اطلاق ، اصلًا پاى حكايت از افراد در ميان نيست ، نه حكايت اجمالى و نه حكايت تفصيلى . در « أعتق الرقبة » از چه طريقى مىتوان پاى افراد را به ميان آورد . « رقبه » بر نفس ماهيت وضع شده و مقدّمات حكمت هم مىگويد : « تمام الموضوع ، نفس ماهيت است » . پس دلالت بر افراد از كجاست ؟ بنابراين ، اين مطلب مرحوم آخوند كه مىگويد : « به كمك مقدّمات حكمت ، ما مسألهء شيوع و سريان را استفاده مىكنيم » كلام درستى نيست . شيوع و سريان از كجا استفاده مىشود ؟ لفظ رقبه كه بر چيزى جز نفس ماهيت وضع نشده است . مقدّمات حكمت هم دلالت لفظى درست نمىكند ، بلكه مىگويد : « تمام مراد استعمالى مولا نفس طبيعت است » پس مسألهء افراد و شيوع و سريان مستند به چيست ؟ در نتيجه اطلاق به معناى شمول و ارسال - هرچند به نحو بدلى - نيست تا نتيجهء مقدّمات حكمت ، همان چيزى باشد كه از الفاظ عموم استفاده مىشود . الفاظ عموم ، ناظر به افراد است - هرچند اجمالى باشد - ولى مطلق ، هيچ نظارتى - هرچند اجمالى - نسبت به افراد ندارد . معناى مطلق اين است كه « تمام الموضوع براى حكم مولا ، عبارت از نفس ماهيت است . » لازمهء اين معنا اين است كه در « أعتق الرقبة » اگر ما هر فردى از افراد اين ماهيت را آزاد كنيم ، امتثال تحقّق پيدا كرده باشد . يعنى اگر كسى از ما سؤال كند « چرا - در مقام امتثال - رقبهء كافره را آزاد كرديد ؟ » ، در پاسخ مىگوييم : « چون حكم روى طبيعت رفته و رقبهء كافره ، مصداقى براى طبيعت رقبه است » . امّا در باب عموم وقتى گفته مىشود « أكرم كلّ عالمٍ » و ما زيدِ عالم را اكرام\r\n\r\n\r\n","description":"","footnote":"\r\n( 1 ) - در بحث عام و خاصّ گفتيم : حكايت از افراد ، به دو صورت امكان دارد : الف : حكايت تفصيلى ، مثل اين كه مولا بگويد : « أكرم زيداً و بكراً و خالداً و . . . » و يكايك افراد علماء را نام ببرد . ب : حكايت اجمالى ، مثل اين كه مولا بگويد : « أكرم كلّ عالم » . در حكايت تفصيلى ، خصوصيات افراد مطرح است ولى در حكايت اجمالى اين گونه نيست .\r\n","page_name":" 524 ","page_number":524},
  {"content":"\r\n\r\nمىكنيم ، اگر از ما سؤال شود : « چرا زيدِ عالم را اكرام كرديد ؟ » در پاسخ نمىگوييم :\r\n« چون حكم روى طبيعت رفته است » ، بلكه مىگوييم : « چون مولا اكرام همهء افراد عالم را - به نحو اجمال - براى ما واجب كرده و زيدِ عالم هم فردى از افراد عالم است » . امّا اگر بخواهيم مسألهء شيوع و سريان را در رابطه با اطلاق مطرح كنيم ، مطلق و عامّ يك معنا پيدا مىكنند . هرچند يكى از راه دلالت لفظى و ديگرى از راه مقدّمات حكمت است ولى نتيجه در هر دو يكسان مىشود . در حالى كه واقعيت مسئله به اين صورت نيست و مطلق - بعد از تماميت مقدّمات حكمت - به عامّ رجوع نمىكند .\r\n\r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nمقدّمات حكمت\r\nدر رابطه ، با هريك از مقدّمات حكمت ، از دو جهت بايد بحث كرد : 1 - مقصود از آن مقدّمه چيست ؟ 2 - آيا مقدّميّت آن قابل قبول است يا نه ؟ و به عبارت ديگر : آيا بدون آن مقدّمه ، مىتوان حكمتى را كه نتيجهء آن عبارت از اطلاق است ، استفاده كرد ؟\r\n\r\nمقدّمهء اوّل : مولا در مقام بيان تمام مرادش باشد ، نه در مقام اجمال و اهمال .\r\nدر اينجا ، از دو جهت بحث مىشود :\r\n\r\nجهت اوّل : مقصود از « مراد مولا » ، مراد جدّى است يا مراد استعمالى ؟\r\nدر باب عامّ و خاصّ بحثى داشتيم كه : وقتى مولا مىگويد : « أكرم كلّ عالم » و چه‌بسا آن را با « جميعهم » و امثال آن نيز تأكيد مىكند و چند روز بعد مىگويد : « لا يجب\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nإكرام زيد العالم » ، محقّقين از اصوليين ، براى جمع بين اين دو - كه مستلزم مجازيّت هم نبود - مىگفتند : « أكرم كلّ عالمٍ » به عنوان قانون مطرح است و معناى قانون اين نيست كه ارادهء جدّى مولا برطبق تمام مفاد لفظ ، متعلّق شده و موافق با آن باشد . بلكه اين ، از نظر جعل قانون است . جعل قانون ، داراى فوايدى است : يكى از فوايد آن اين است كه بدانند اصل اوّلى در رابطه با اين موضوع ، عبارت از اين حكم است . هرچند ممكن است مواردى به صورت تبصره خارج شود . فايدهء ديگر اين است كه اگر در موردى ترديد پيش آمد كه آيا اين قانون تخصيص خورده يا نه ؟ بتوانند به عموم اين قانون تمسّك كنند . در مسألهء مطلق و مقيّد نيز همين‌طور است . اگر مولا بگويد : « أعتق الرقبة » و يك هفته بعد از آن بگويد : « لا تعتق الرقبة الكافرة » ، وجود دليل دوّم كاشف از مقيّد بودن « أعتق الرقبة » از ابتداى امر نيست ، بلكه « أعتق الرقبة » از همان ابتدا اطلاق داشته و اكنون هم اطلاق دارد و تنها در رابطه با خصوص اين قيد ، تقييد خورده است ، لذا اگر ما در رابطه با قيد ديگرى شك كنيم و دليلى بر قيديّت پيدا نكنيم ، به اصالة الاطلاق مراجعه مىكنيم . به‌همين‌جهت در برخورد با مطلق و مقيّد گفته مىشود : « مطلق ، حمل بر مقيّد مىشود » و گفته نمىشود : « دليل مقيِّد ، كاشف از اين است كه مطلق ، از ابتداى امر اطلاق نداشته و ما خيال مىكرده‌ايم اطلاق داشته است » . معناى حمل مطلق بر مقيّد اين است كه مطلقى كه اطلاق برايش ثابت شده و عنوان مطلق بودنش احراز شده ، به وسيلهء دليل مقيِّد ، تقييد پيدا مىكند . اكنون ببينيم آيا مقصود از « مراد مولا » چيست ؟ اگر مقصود ، « مراد جدّى » مولا باشد ، بايد ملتزم شويم كه وجود دليل مقيّد ، كاشف از اين است كه مقدّمات حكمت ، در مطلق تماميت نداشته است ، زيرا - بنا بر اين فرض - از دليل مقيِّد استفاده شده كه مراد جدّى مولا ، عتق رقبهء مؤمنه بوده ولى در گفتن « أعتق الرقبة » نمىخواسته تمام مراد جدّى خود را بيان كند . قبل از آمدن دليل مقيِّد ، ما خيال مىكرديم كه او مىخواسته تمام مراد جدّى خود را بيان كند ولى بعد از\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nآمدن « لا تعتق الرقبة الكافرة » معلوم شد كه در مقام بيان تمام مراد جدّى خود نبوده و اطلاقى در كار نبوده است . و بر اين اساس ، مطلق ، حمل بر مقيّد نشده است ، زيرا معناى حمل مطلق بر مقيّد اين است كه ما يك مطلق واقعى و ثابت الاطلاق را حمل بر دليل مقيّد كنيم ، نه مطلق تخيّلى را . و اين در صورتى امكان‌پذير است كه ما بگوييم :\r\n« معناى مراد مولا در اولين مقدّمهء حكمت ، مراد استعمالى است » . شبيه آنچه در مسألهء « أكرم كلّ عالم » بيان كرديم . با اين تفاوت كه قانون - به حسب تشخيص مولا - گاهى به نحو عموم جعل مىشود و گاهى به نحو اطلاق . بنابراين نمىتوان مراد را در اينجا مراد جدّى گرفت ، زيرا مستلزم اين است كه حمل مطلق بر مقيّد ، ممكن نباشد . در مقابل اين كه « مولا در مقام بيان مراد استعمالى باشد » ، دو چيز مطرح است :\r\nيكى اجمال و ديگرى اهمال . در اجمال ، مولا خواسته است حكم را به نحو ابهام مطرح كند ، همان‌طور كه در رابطه با متشابهات قرآن ، غرض به تشابه تعلّق گرفته است . امّا اهمال به اين معناست كه غرض مولا نه به مراد استعمالى تعلّق گرفته باشد و نه به اجمال . بنابراين اگر مولا در مقام اجمال باشد يا در مقام اهمال ، مقدّمهء اوّل از مقدّمات حكمت تحقق نخواهد داشت .\r\n\r\nجهت دوّم : آيا مقدّميت اين مقدّمه مورد قبول است ؟\r\n\r\nكلام مرحوم حائرى :\r\nايشان معتقد است كه براى اثبات اطلاق ، نيازى به مقدّمهء اوّل نداريم . عجيب اين است كه ايشان اطلاق را - به همان صورتى كه به مشهور نسبت داده شده - به معناى سريان و شيوع در جميع افراد دانسته ، نه به آن صورت كه ما مطرح كرديم و گفتيم :\r\n« اطلاق ، به اين معناست كه حكم ، روى نفس طبيعت و ماهيت رفته است » . مرحوم حائرى مىفرمايد : فرض اين است كه آنچه از مولا صادر شده چيزى جز\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nيك « عتق رقبة » نيست و ما ترديد داريم كه آيا مولا مطلق رقبه - خواه مؤمنه باشد يا كافره - را اراده كرده يا خصوص رقبهء مؤمنه را ؟ اگر مولا مطلق رقبه را اراده كرده باشد ، در اينجا مولا مراد خود را در قالب لفظ بيان كرده و بين لفظ و مراد مولا هيچ‌گونه مغايرتى وجود ندارد ، لذا در مورد بيان مولا ، سؤالى مطرح نيست كه نياز به پاسخ و توجيه از ناحيهء مولا داشته باشد . امّا اگر مولا « أعتق رقبة » را گفته و خصوص رقبهء مؤمنه را اراده كرده ، اين سؤال مطرح مىشود كه چرا با وجود اين كه عتق رقبهء مؤمنه را اراده كرده ، در لفظ خود اشاره‌اى به آن نكرده است ؟ مولا در پاسخ خواهد گفت : اگر ارادهء كسى به يك مقيّد تعلّق گرفت ، مىتواند - به تبعيت از مقيّد - ارادهء خود را به مطلق اضافه كند . يعنى در اينجا مراد اصلى و مراد تبعى با هم مغايرت پيدا مىكند . مثلًا اگر ارادهء مولا به اين تعلّق گرفته باشد كه عبد ، يك « رجلِ عالم » را به حضور مولا بياورد ، مىتوان به تبعيّت از آن گفت : ارادهء مولا به اين تعلّق گرفته كه عبد ، يك « رجل » را به حضور مولا بياورد . مرحوم حائرى سپس مىفرمايد : زمانى كه امر دائر شود بين اين كه كلام مولا را حمل كنيم بر چيزى كه سؤال و توجيه در آن مطرح نيست و بين جايى كه سؤال و توجيه در آن مطرح است ، ظاهر اين است كه ما همان صورت اوّل را اخذ كرده و كلام مولا را به چيزى حمل مىكنيم كه سؤال برانگيز نبوده و نياز به توجيه نداشته باشد .\r\nپس ما احتياجى به مقدمهء اوّل نداريم . به عبارت ديگر : امر در كلام مولا دائر بين دو مطلب است . يك مطلب ، موافق با ظاهر كلام مولا و ديگرى خلاف ظاهر كلام اوست و ما - همانند موارد ديگر - ظاهر را اخذ كرده و خلاف ظاهر را كنار مىزنيم و مقدّمه‌اى به اين عنوان كه « مولا در مقام بيان تمام مراد خود باشد » نياز نيست . « 1 »\r\n\r\n\r\n","description":"","footnote":"\r\n( 1 ) - درر الفوائد ، ص 234\r\n","page_name":" 530 ","page_number":530},
  {"content":"\r\n\r\nبررسى كلام مرحوم حائرى : به نظر ما كلام مرحوم حائرى داراى دو اشكال است : اوّلًا : اين كلام داراى استبعاد است ، زيرا معناى كلام ايشان اين است كه در حمل كلام مولا بر اطلاق ، فرقى بين مقام بيان با مقام اهمال و مقام اجمال وجود ندارد . در اين صورت از مرحوم حائرى سؤال مىكنيم : اگر قرينه‌اى قائم شود كه مولا در مقام اجمال است ، چگونه مىتوان كلام او را بر اطلاق حمل كرد ؟ مثلًا اگر فرض كنيم مولا با مطرح كردن ( أقيموا الصلاة ) در مقام تشريع اصل وجوب نماز - در مقابل عدم وجوب نماز در اسلام - بوده باشد ، آيا مىتوانيم بگوييم : « امر مولا داير است بين اين كه مطلق صلاة را اراده كرده باشد - خواه همهء اجزاء و شرايط را دارا باشد يا نه - و بين اين كه خصوص صلاة واجد اجزاء و شرايط را اراده كرده باشد ، به‌همين‌جهت ، كلام مولا را بر اطلاقش حمل مىكنيم » ؟ روشن است كه ما نمىتوانيم چنين چيزى را مطرح كنيم .\r\nمولا خودش مىگويد : « من در مقام اجمال هستم و فعلًا مىخواهم اصل حكم را بيان كنم ، امّا اين كه نماز چيست و چه خصوصياتى دارد ؟ فعلًا در مقام بيان آن نيستم » .\r\nدر اين صورت چگونه مىتوان كلام مولا را حمل بر اطلاق كرده و جزئيت مشكوك الجزئية و شرطيت مشكوك الشرطية را نفى كنيم ؟ ثانياً : مرحوم حائرى فرمود : « اگر كلام مولا دائر باشد بين حمل بر چيزى كه احتياج به سؤال و توجيه ندارد و بين چيزى كه نياز به سؤال و توجيه دارد ، ظاهر اين است كه كلام مولا را بر چيزى حمل مىكنيم كه نيازى به سؤال و توجيه ندارد » . ما از ايشان سؤال مىكنيم : آيا منشأ اين ظهور چيست ؟ روشن است كه اين ظهور نمىتواند در رابطه با لفظ باشد . در لفظ ، مراد متكلّم مطرح نيست . اين كه ارادهء متكلّم به چه چيزى تعلّق گرفته است ، نمىتواند در ارتباط با لفظ باشد . در موارد ديگر نيز همين‌طور است . در جايى كه ما به اصالة الظهور و اصالة الحقيقة تمسّك كرده و - مثلًا - مىگوييم : « مراد از « أسد » در « رأيت أسداً » ، حيوان\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nمفترس است » ، اصالة الظهور و اصالة الحقيقة ، از اصول عقلايى هستند و ربطى به مقام دلالت لفظ ندارند . آنچه به لفظ مربوط است ، اين است كه اسد براى حيوان مفترس وضع شده و به دلالت وضعى بر حيوان مفترس دلالت مىكند . امّا اين كه اگر متكلّم گفت : « رأيت أسداً » و قرينه‌اى نياورد ، كلام او حمل بر ارادهء معناى حقيقى مىشود ، ربطى به لفظ ندارد . اين يك مسألهء عرفى و عقلايى است . به عبارت ديگر :\r\nكلمهء « رقبه » از كلمهء « اسد » بالاتر نيست . اسد داراى معناى حقيقى و معناى مجازى است ولى در عين حال ، در رابطه با تطبيق مفاد لفظ بر مراد مولا ، اصالة الظهور - كه اصل عقلايى است - بايد دخالت كند و اگر ما اين اصل عقلايى را نداشته باشيم ، بايد بگوييم : « لفظ مولا ، حيوان مفترس را گفته ولى مرادش براى ما معلوم نيست » . در ما نحن فيه نيز اگرچه در مورد « رقبه » - خواه مطلق باشد يا مقيّد - مجازيّتى در كار نيست ، ولى در رابطه با تطبيق مفاد لفظ بر مولا ، مقدّمات حكمت دخالت كرده و مىگويد : از اين كه مولا در مقام بيان تمام مراد است ، پى مىبريم كه مطلق رقبه را اراده كرده است . بنابراين منشأ ظهور مذكور در باب اطلاق ، عبارت از مقدّمات حكمت است و اگر ما مقدّمات حكمت را كنار بگذاريم ، راهى براى استفادهء اين ظهور نداريم . در نتيجه مقدّمهء اوّل را نمىتوان انكار كرد .\r\n\r\nمقدّمهء دوّم : در كلام مولا قرينه‌اى بر تقييد وجود نداشته باشد « 1 »\r\nدر ارتباط با اين مقدّمه نيز در دو جهت بايد بحث كرد :\r\n\r\nجهت اوّل : آيا مقصود از « قرينه بر تقييد » چيست ؟\r\nدر اينجا دو احتمال وجود دارد :\r\n\r\n\r\n","description":"","footnote":"\r\n( 1 ) - مرحوم آخوند از اين مقدّمه به « انتفاء ما يوجب التعيين » تعبير كرده است . كفاية الاصول ، ج 1 ، 384\r\n","page_name":" 532 ","page_number":532},
  {"content":"\r\n\r\n1 - قرينهء متّصله‌اى بر تقييد وجود نداشته باشد . بنابراين اگر قرينهء منفصله وجود داشته باشد منافاتى با مقدّمات حكمت ندارد . 2 - هيچ قرينه‌اى - اعم از متصل يا منفصل - بر تقييد وجود نداشته باشد .\r\n\r\nجهت دوّم : آيا « عدم وجود قرينه بر تقييد » مقدّميت دارد يا نه ؟\r\nپاسخ اين سؤال را بايد با توجه به دو احتمال فوق مطرح كنيم : احتمال اوّل اين بود كه مراد از عدم قرينه ، اين باشد كه قرينهء متّصله‌اى بر تقييد وجود نداشته باشد ، خواه قرينه به صورت وصف باشد - مثل أعتق رقبة مؤمنة - يا به صورت استثناء باشد - مثل أعتق الرقبة إلّا الكافرة - يا به صورت ديگرى باشد . روشن است كه اگر مولا قيد ايمان را به صورت متصل مطرح كرده و - مثلًا - بگويد : « أعتق رقبة مؤمنة » ، ديگر نمىتوان گفت : « كلام مولا اطلاق دارد و شامل رقبهء مؤمنه و رقبهء كافره مىشود » . ولى بحث در اين است كه ما مقدّمات حكمت را در جايى مىخواهيم مطرح كنيم كه مراد مولا مردّد بين مطلق و مقيّد است و اگر خود مولا تصريح كند كه مطلق رقبه را اراده كرده و يا تصريح كند كه خصوص رقبهء مؤمنه را اراده كرده است جايى براى مقدّمات حكمت نيست و از محلّ بحث ما خارج است . تذكر اين نكته لازم است كه مشخص بودن مراد مولا در « أعتق رقبة مؤمنة » ، فرع بر مفهوم داشتن قضيهء وصفيّه نيست . ما خواه براى قضيّهء وصفيّه قائل به مفهوم شويم يا قائل نشويم ، آنچه مولا از ما خواسته « تحرير رقبهء مؤمنه » است و مراد مولا براى ما مشخص است . بنابراين حكم قرينهء متّصله روشن است ولى عدم قرينهء متّصله نمىتواند به عنوان مقدّمهء حكمت مطرح باشد . احتمال دوّم اين بود كه مراد از عدم قرينه اين باشد كه هيچ قرينه‌اى - خواه\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمتّصل يا منفصل - بر تقييد وجود نداشته باشد و در صورت وجود قرينه بر تقييد - خواه متصل يا منفصل - مقدّمات حكمت تمام نخواهد بود . مىگوييم : اين حرف با تعبيرات فقهاء و اصوليين سازگار نيست ، براى اين كه اگر مولا امروز بگويد : « أعتق رقبة » و دو روز بعد بگويد : « لا تعتق الرقبة الكافرة » ، فقهاء و اصوليين - براى جمع بين اين دو - مطلق را حمل بر مقيّد مىكنند . يعنى مطلقى كه اطلاقش ثابت شده ، حمل بر مقيّد مىشود نه مطلقى كه اطلاقش ثابت نشده است .\r\nبنابراين ، وجود دليل مقيّد ، كاشف از نبودن اطلاق براى مطلق نيست .\r\nبلكه اطلاق مطلق در جاى خودش ثابت است و تقديم دليل مقيّد ، به جهت اظهريّت و امثال آن مىباشد . همان‌طور كه تخصيص عامّ در جايى است كه عموميت عامّ احراز شده و ما با دليل مخصّص آن را تخصيص بزنيم نه اين كه دليل مخصّص را كاشف از اين بدانيم كه واقعاً عمومى در كار نبوده و ما خيال مىكرده‌ايم كه عموم در كار بوده است . حال اگر ما بگوييم : « يكى از مقدّمات حكمت اين است كه قرينه‌اى - هرچند منفصله - بر تقييد وجود نداشته باشد » ، نتيجه اين مىشود كه قرينهء منفصله بر تقييد ، كاشف از عدم تماميت مقدّمات حكمت است . و اين مستلزم عدم تحقّق اطلاق است و اگر اطلاقى تحقّق نداشته باشد ، حمل مطلق بر مقيّد ، تعبير درستى نخواهد بود . بلكه بايد به جاى اين تعبير گفته شود : ما خيال مىكرده‌ايم كه « أعتق الرقبة » اطلاق دارد ولى با آمدن « لا تعتق الرقبة الكافرة » كشف كرديم كه از اوّل امر ، اطلاقى وجود نداشته است . بنابراين تعبير فقهاء و اصوليين به « حمل مطلق بر مقيّد » ، دليل بر اين است كه وجود قرينهء منفصله بر تقييد ، ضربه‌اى به تماميت مقدّمات حكمت نمىزند . در نتيجه مقدّمهء دوّم را ما به هر صورتى معنا كنيم ، نمىتواند به عنوان يكى از مقدّمات حكمت مطرح باشد .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nمقدّمهء سوّم : قدر متيقّن در مقام تخاطب وجود نداشته باشد .\r\nدر ارتباط با اين مقدّمه نيز بايد در دو جهت بحث كرد :\r\n\r\nجهت اوّل : مقصود از « قدر متيقّن در مقام تخاطب » چيست ؟\r\nهر مطلقى داراى افرادى ظاهر و بارز است كه آن افراد به عنوان قدر متيقّن آن طبيعت و ماهيّت است . مثلًا : وقتى مولا مىگويد : « جئنى برجلٍ » اگرچه « رجل » نكره است و نكره براى ماهيت مطلقهء مقيّده به قيد وحدت وضع شده ولى در همين « رجل » افرادى هستند كه بدون اشكال مصداق براى اين طبيعت هستند ، مثل رجل عالم عادل كامل از جميع جهات كه هيچ نقصى در هيچ بُعدى از ابعاد وجودى او ملاحظه نمىشود . هر مطلقى داراى يك چنين قدر متيقّنى است . بنابراين آنچه در اينجا به عنوان مقدّمهء سوّم مطرح شده ، اين نيست كه مطلق ، قدر متيقّن نداشته باشد ، بلكه اين مقدّمه مىگويد : « قدر متيقّن در مقام تخاطب وجود نداشته باشد » . گاهى ممكن است بين مولا و عبد در رابطه با خصوص رقبهء مؤمنه گفتگوهايى وجود داشته باشد . بر اين اساس اگر مولا بگويد : « أعتق رقبة » ، به لحاظ سابقهء گفتگويى كه بين مولا و عبد در ارتباط با رقبهء مؤمنه وجود داشته ، اصطلاحاً گفته مىشود : « در اينجا قدر متيقّن در مقام تخاطب وجود دارد » . يعنى قدر متيقّن از رقبه در مقام تخاطب ، عبارت از رقبهء مؤمنه است . و چنين قدر متيقنى ، مانع از تحقّق اطلاق براى رقبه در « أعتق رقبة » است ، زيرا - بنا بر آنچه مرحوم آخوند فرموده است « 1 » - در\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 384\r\n","page_name":" 535 ","page_number":535},
  {"content":"\r\n\r\nچنين جايى اگر مراد مولا خصوص رقبهء مؤمنه باشد ، ضربه‌اى به مقدّمهء اول - يعنى اين كه مولا در مقام بيان تمام مراد خود بوده - وارد نشده است . لذا اگر كسى به مولا بگويد : شما كه عتق رقبهء مؤمنه را اراده كرده بوديد ، چرا در كلام خودتان « أعتق رقبة » آورديد ؟ مولا در پاسخ مىگويد : بين ما و عبد ، در رابطه با خصوص رقبهء مؤمنه گفتگوهايى وجود داشت و نيازى نبود كه در كلام خود به قيد ايمان تصريح كنيم . پس مىتوان بين اين دو مطلب جمع كرد كه مولا از طرفى در مقام بيان باشد و از طرفى مطلق را بگويد و خصوص مقيّد را اراده كرده باشد . امّا ساير قدرمتيقّن‌ها را - كه در مقام تخاطب نيستند - نمىتوان مانع از جريان اطلاق دانست ، زيرا چنين چيزى مستلزم اين است كه هيچ مطلقى وجود نداشته باشد ، چون هر مطلقى داراى افرادى ظاهر و بارز است كه به عنوان قدر متيقّن از آن مطلق مطرحند .\r\n\r\nجهت دوّم : آيا « عدم وجود قدر متيقّن در مقام تخاطب » مقدميّت دارد ؟\r\nظاهراً اين مقدّمه هم - مانند مقدّمهء دوّم - نقشى در ارتباط با اطلاق ندارد . با توجه به اين كه در رابطه با معناى مطلق ، دو مبنا وجود داشت ، ما بايد مسئله را بر اساس هر دو مبنا بررسى كنيم : مبناى ما اين بود كه مطلق به اين معناست كه « تمام الموضوع براى حكم ، عبارت از نفس ماهيّت است » و شيوع و سريان ، خارج از دايرهء معناى مطلق است . طبق اين مبنا ، اگر بين مولا و عبد در رابطه با خصوص رقبهء مؤمنه گفتگوهايى بوده و مولا در مقام بيان بگويد : « أعتق رقبة » ، كسى كه قائل به مقدّمهء سوّم است مىخواهد بگويد : اين « أعتق رقبة » اطلاق ندارد ، زيرا در اين صورت اگر نظر مولا عتق خصوص رقبهء مؤمنه باشد ولى در مقام بيان ، عتق مطلق رقبه را مطرح كند - با توجه\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nبه اين كه بين مولا و عبد در رابطه با خصوص رقبهء مؤمنه گفتگوهايى در كار بوده - هيچ‌گونه اخلالى به غرض مولا وارد نشده است . امّا اگر قدر متيقن در مقام تخاطب وجود نداشته باشد ، چنانچه هدف مولا عتق خصوص رقبهء مؤمنه باشد ، نمىتواند مراد خودش را در قالب « أعتق رقبة » بيان كند . « 1 » ما در مقام اشكال بر قائل به مقدميت « عدم وجود قدر متيقّن در مقام تخاطب » مىگوييم : ما بايد موارد استعمال كلمهء قدر متيقّن را مورد بررسى قرار دهيم . يكى از مواردى كه قدر متيقّن به كار برده مىشود ، مورد « دِيْن » است . مثلًا مىگوييم : اگر زيد به عَمرو مديون است ولى نمىداند كه مبلغ دين او ، پنجاه تومان است يا صد تومان ، قدر متيقّن اين است كه پنجاه تومان بدهكار است و نسبت به پنجاه تومان ديگر آن ترديد دارد . در اينجا ما - همانند باب استصحاب - يك قضيهء متيقّنه داريم و يك قضيّهء مشكوكه . امّا در ما نحن فيه ما نمىدانيم آيا متعلّق حكمى كه از ناحيهء مولا صادر شده و غرض مولا به آن تعلّق گرفته ، عتق خصوص رقبهء مؤمنه است يا عتق مطلق رقبه ؟ در اينجا ما قدر متيقّن نداريم . اصلًا نمىتوانيم بگوييم : « تعلّق حكم به عتق رقبهء مؤمنه ، براى ما مسلّم است » ، زيرا بر اساس مبناى ما ، مطلق هيچ‌گونه نظارتى به خصوصيات افراد ندارد و تعلّق حكم در رابطه با خود ماهيّت است . در اينجا امر داير بين دو مسئله است : آيا حكم مولا به عتق ماهيت رقبه تعلّق گرفته يا به عتق رقبهء مقيّد به قيد ايمان ؟ ما كه در مقام امتثال و موافقت حكم مولا بحثى نداريم . بله ، اگر حكم مولا به عتق مطلق رقبه تعلّق گرفته باشد ، بهتر است انسان در مقام امتثال ، رقبهء مؤمنه را آزاد كند . آنچه مطرح است دو عنوان است كه در عالم تعلّق حكم ، بين آنها مغايرت وجود دارد . مثل اين كه ما ترديد داشته باشيم آيا مولا گفته است : « جئني به حيوان » يا گفته است : « جئني بإنسان » ؟ در اينجا با وجود اين كه نسبت بين حيوان و انسان ، نسبت\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 384\r\n","page_name":" 537 ","page_number":537},
  {"content":"\r\n\r\nجنس و نوع است ولى با توجه به اين كه ما در مورد كلام صادر شده از ناحيهء مولا ترديد داريم ، نمىتوانيم بگوئيم : تعلّق حكم به مجىء انسان ، به عنوان قدر متيقّن است . قدر متيقّن در مقام تعلّق حكم مطرح است نه در مقام امتثال . بنابراين آنچه قائل به مقدميّت « عدم وجود قدر متيقّن در مقام تخاطب » مىگويد كه : « در صورت وجود قدر متيقّن در مقام تخاطب ، اگر غرض مولا به عتق خصوص رقبهء مؤمنه تعلّق گرفته و مولا در مقام بيان تمام مراد خودش باشد ، مىتواند غرض خود را در قالب « أعتق رقبة » بيان كند » حرف ناتمامى است . از نظر مقام تعلّق حكم ، بين اين دو تنافى وجود دارد . بحث ما در رابطه با متعلّق حكم است و با مسألهء دين و امثال آن - كه قدر متيقّن در آنها مطرح است - فرق دارد . وقتى امر داير شود بين اين كه متعلّق حكم عبارت از عتق خصوص رقبهء مؤمنه يا عتق مطلق رقبه باشد ، نمىتوانيم بگوييم : « حكم به عتق خصوص رقبهء مؤمنه ، به عنوان قدر متيقّن مطرح است » مخصوصاً با توجه به اين كه بنا بر مبناى ما ، اطلاقْ ناظر به افراد نيست . اگر مولا در مقام بيان باشد و غرض او عتق رقبهء مؤمنه باشد ولى لفظ را به صورت مطلق مطرح كند ، غرض خودش را بيان نكرده است ، هرچند قدر متيقن بر هزار رقبهء مؤمنه هم صدق كند . بله ، اگر غرض او به عتق مطلق رقبه تعلّق گرفته باشد و در مقام بيان ، لفظ را به صورت مطلق بياورد ، مراد خود را بيان كرده است . لذا بر اساس مبناى ما ، مقدّمهء سوّم ، هم از نظر تعبير داراى اشكال است و هم مقدّميتش باطل است . امّا بنا بر مبناى مرحوم آخوند كه مىگويد : « اطلاق ، به هر طريقى ثابت شود ، به معناى شيوع و سريان است ، يعنى لفظ مطلق - همانند لفظ عام - به همهء افراد و مصاديق نظارت دارد » ، اگر در « أعتق رقبة » اطلاق ثابت شود ، معنايش اين مىشود كه مولا عتق مطلق رقبه را خواسته ، خواه مؤمن باشد يا كافر ، عادل باشد يا فاسق ، . . . . در اين صورت نيز ما معتقديم مقدّمهء سوّم هيچ‌گونه دخالتى در اطلاق ندارد ، زيرا : اوّلًا : در بحث عام و خاص و مطلق و مقيّد ، ضابطه‌اى مطرح كرده‌اند و آن اين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nاست كه « مورد سؤال نمىتواند ضربه‌اى به عموم يا اطلاق جواب وارد كند » . و به عبارت اصطلاحى : « مورد ، مخصّص نيست » . مثلًا اگر فرض كنيم راوى از امام عليه السلام در رابطه با حكم خمر سؤال كند و امام عليه السلام در پاسخ - به صورت عموم - بفرمايد : « كلّ مسكر حرام » و يا - به صورت مطلق - بفرمايد : « المسكر حرام » ، سؤال از خصوص خمر سبب نمىشود كه ما عموم « كلّ مسكر حرام » را اختصاص به خمر بدهيم و يا اطلاق « المسكر حرام » را مقيّد به خمر كنيم . بنابراين مورد سؤال نمىتواند ضربه‌اى به عموم يا اطلاق جواب وارد كند ، در حالى كه سؤال راوى از خصوص خمر ، مصداق بارزى براى قدر متيقّن در مقام تخاطب است . اين ضابطه دليل محكمى بر عدم اعتبار مقدّمهء سوّم است . ثانياً : شما كه معتقديد قدر متيقّن ، به اطلاق ضربه وارد مىكند ، آيا قبل از آنكه به سراغ اطلاق برويد و نفى يا اثبات آن را احراز كنيد ، مسئله به چه صورتى بوده است ؟\r\nمسئله اين گونه بوده كه « رقبهء مؤمنه » مسلّم بود ، امّا رقبهء كافره مشكوك بود نه مسلّم العدم ، زيرا اگر مسلّم العدم بود كه شما كارى به اطلاق نداشتيد . در اين صورت وقتى شما به واسطهء قدر متيقن ، جلوى اطلاق را مىگيرد ، رقبه كافره از صحنه خارج مىشود و نتيجه اين مىشود كه شما با متيقن بودن رقبهء مؤمنه و مشكوك بودن رقبهء كافره وارد صحنه شديد و متيقّن را ثابت كرده و مشكوك را از صحنه خارج كرديد . و اين كار اگر هم استحاله نداشته باشد ، ولى بالاخره كار نادرستى است . چيزى كه با مبناى يقين و شك شروع شده ، نمىشود نتيجهء آن چيز ، اصل مبنا را از بين ببرد . ولى ممكن است كسى بر اين مطلب اشكال كرده بگويد : كسانى كه قدر متيقّن در مقام تخاطب را مانع از تمسّك به اطلاق مىدانند ، مىگويند : « وجود قدر متيقّن ، نمىگذارد ما به اطلاق تمسّك كنيم ، نه اين كه ما را از حالت شكّ بيرون بياورد و مشكوك را مسلّم العدم بنمايد . بلكه ما تا آخر همين‌قدر متيقن و مشكوك را داريم . امّا در مورد قدر متيقن ، به يقينمان عمل كرده ولى در مورد مشكوك - با توجه به اين كه راه تمسّك به اطلاق برايمان بسته است - به اصول عمليه مراجعه مىكنيم » .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nنتيجهء بحث در ارتباط با مقدّمات حكمت از آنچه گفته شد معلوم گرديد كه در باب مقدّمات حكمت ، تنها مقدّمهء اوّل در اطلاق نقش دارد و مقدّمهء دوّم و سوّم نقشى در اطلاق ندارند .\r\n\r\nاز چه راهى مىتوان احراز كرد كه مولا در مقام بيان است ؟\r\nروشن است كه براى تمسّك به اطلاق ، بايد احراز كنيم كه مولا در مقام بيان است . حال اگر از راه قرائن بتوانيم اين معنا را احراز كنيم ، بحثى نيست ولى اگر هيچ قرينه‌اى براى نفى يا اثبات اين معنا نداشته باشيم ، آيا از چه راهى مىتوانيم احراز كنيم كه مولا در مقام بيان بوده است ؟\r\n\r\n1 - كلام مرحوم آخوند :\r\nمرحوم آخوند مىفرمايد : « 1 » عقلاء در اين گونه موارد بناء بر اين مىگذارند كه مولا در مقام بيان است ، مگر اين كه دليلى بر خلاف اين معنا قائم شود و بگويد : « مولا در مقام بيان نبوده است » . ايشان مىفرمايد : ما وقتى به عقلاء مراجعه مىكنيم مىبينيم اگر مولا حكم مطلقى را در مورد عبد صادر كرده باشد ، اين گونه نيست كه عقلاء خود را معطّل كرده و به دنبال اين بگردند كه آيا مولا در مقام بيان بوده يا نه ؟ و اگر در مقام بيان بوده به اطلاق كلامش تمسّك كنند . بلكه - بدون تأمل - به اطلاق كلام مولا تمسّك مىكنند .\r\n\r\n\r\n","description":"","footnote":"\r\n( 1 ) - هرچند ايشان استدلال خود را به صورت يك دليل مطرح كرده ولى برگشت آن به دو دليل است .\r\n","page_name":" 540 ","page_number":540},
  {"content":"\r\n\r\nالبته اين مسئله به اين جهت نيست كه بخواهند مقدّميّت مقدّمهء اوّل را انكار كنند ، زيرا كسى نمىتواند اين معنا را انكار كند . اين عمل عقلاء ، دليل بر وجود يك اصل عقلايى در اينجاست و آن اين است كه در موارد شك در اين كه آيا مولا در مقام بيان است يا نه ؟ عقلاء بناء را بر اين مىگذارند كه مولا در مقام بيان است . مرحوم آخوند سپس مىفرمايد : « 1 » به‌همين‌جهت است كه ما ملاحظه مىكنيم مشهور بين فقهاء وقتى با اطلاقات برخورد مىكنند ، به آنها تمسّك مىكنند . مرحوم شيخ انصارى در كتاب مكاسب ، در موارد بسيارى ، از اطلاق ( أحلّ اللّه البيع ) استفاده كرده است ، با وجود اين كه دليلى نداريم بر اين كه ( أحلّ اللّه البيع ) در مقام بيان است .\r\nاين عمل فقهاء هيچ توجيهى جز اين ندارد كه بگوييم : « در مواردى كه شك داريم آيا مولا در مقام بيان بوده يا نه ؟ مقتضاى اصل عقلايى اين است كه بنا بگذاريم بر اين كه مولا در مقام بيان بوده است » . در اينجا گويا كسى مىگويد : علت اين كه مشهور به ( أحلّ اللّه البيع ) تمسّك مىكنند ، اين است كه عقيده دارند « مطلق - به حسب وضع واضع - براى دلالت بر شيوع و سريان وضع شده است » ، يعنى مشهور ( أحلّ اللّه البيع ) را به « أحلّ الله البيع المقيّد بالشيوع في جميع الأفراد » معنا مىكنند و آن را مانند ( أوفوا بالعقود ) مىدانند و همان‌طور كه تمسّك به ( أوفوا بالعقود ) نيازى به مقدّمهء حكمت ندارد ، تمسّك به ( أحلّ اللّه البيع ) نيز احتياجى به مقدّمهء حكمت ندارد . مرحوم آخوند در پاسخ مىگويد : ما در فصل قبل ثابت كرديم كه اين نسبتى كه به مشهور داده شده ، نسبت درستى نيست و مشهور معتقدند كه مطلق براى نفس طبيعت و ماهيت وضع شده و قيد شيوع و سريان دخالتى در معناى موضوع له آن ندارد . و شايد علّت اين كه چنين نسبتى را به مشهور داده‌اند اين است كه ملاحظه كرده‌اند مشهور به اطلاق ( أحلّ اللّه البيع ) تمسّك مىكنند ، بدون اين كه احراز كنند كه\r\n\r\n\r\n","description":"","footnote":"\r\n( 1 ) - اين قسمت از كلام مرحوم آخوند را ممكن است به عنوان دليل دوّم ايشان دانست .\r\n","page_name":" 541 ","page_number":541},
  {"content":"\r\n\r\nاين در مقام بيان است . لذا تصور كرده‌اند كه مشهور شيوع و سريان را در موضوع له مطلق دخيل مىدانند . در حالى كه منشأ عمل مشهور همان بناء عقلاست نه اين كه آنان شيوع و سريان را در موضوع له دخيل بدانند . « 1 » بررسى كلام مرحوم آخوند : مقدّمه : رواياتى كه از ائمه عليهم السلام صادر شده ، بر دو نوع است : 1 - رواياتى كه با هدف ثبت و ضبط در كتابها و استفادهء آيندگان صادر شده و هنگام صدور روايت ، مورد ابتلاى راوى نبوده است . 2 - رواياتى كه با هدف عمل كردن راوى صادر شده و هنگام صدور روايت ، مورد ابتلاى راوى بوده است . مثل اين كه راوى با همسر خود ظهار كرده و در مورد آن ، از امام عليه السلام سؤال كرده و امام عليه السلام حكم آن را بيان كرده باشند . اكنون با توجّه به مقدّمهء فوق مىگوييم : كلام مرحوم آخوند - در رابطه با وجود اصل عقلايى در مورد شك در اين كه آيا مولا در مقام بيان بوده يا نه ؟ - تنها در ارتباط با قسم دوّم از روايات جريان دارد . در مواردى كه راوى از مسألهء مورد ابتلايش سؤال مىكند و هدفش از سؤال ، ترتيب اثر عملى بر جواب امام عليه السلام است ، چنانچه به حسب واقع و مراد جدّى ، در مورد ظهار ، عتق خصوص رقبهء مؤمنه واجب باشد و عتق رقبهء غير مؤمنه كفايت نكند ، متناسب نيست كه امام عليه السلام در پاسخ راوى بفرمايد : « إن ظاهرت فأعتق رقبة » . بنابراين همين‌كه امام عليه السلام چنين جوابى به راوى داده ، معلوم مىشود كه قيد ايمان دخالتى در حكم ندارد . اشكال : بحث ما در مورد احكامى است كه جنبهء قانونى دارند و اين حكم جنبهء\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 387 و 388\r\n","page_name":" 542 ","page_number":542},
  {"content":"\r\n\r\nقانونى ندارد . جواب : اين حكم هم جنبهء قانونى دارد ولى قانونى است كه در مقام جواب از سؤال محلّ ابتلاء به منظور پياده شدن آن قانون صادر شده است و در چنين شرايطى بايد مولا در مقام تمام مرادش باشد و تفكيك بين ارادهء استعمالى و ارادهء جدّى وجهى ندارد . امّا در مورد قسم اوّل از روايات - كه با هدف ثبت و ضبط احكام الهى براى آيندگان ، با در نظر گرفتن مطلق و مقيّد آنها و حمل مطلق بر مقيّد صادر شده است - دليلى نداريم كه مولا در مقام بيان تمام مرادش بوده است . و در چنين مواردى ، اگر شك كنيم كه آيا مولا در مقام بيان تمام مراد خود بوده يا نه ؟ اصل عقلايى براى احراز اين معنا نداريم و همان عدم احراز ، براى عدم ثبوت مقدّمهء حكمت و عدم جواز تمسّك به اطلاق كافى است .\r\n\r\n2 - كلام امام خمينى رحمه الله :\r\nامام خمينى رحمه الله مىفرمايد : همين اندازه كه ما احراز كنيم مولا در مقام بيان اين حكم است - نه در مقام بيان حكم ديگر - براى تحقق مقدّمهء حكمت كافى است و اصل عقلايى در اينجا تحقّق دارد ولى مشكل اين است كه ما يك اصل عقلايى نداريم كه مشخص كند مولا در مقام بيان اين حكم است يا در مقام حكم ديگر . « 1 » بررسى كلام امام خمينى رحمه الله : كلام ايشان بسيار تعجّب‌آور است ، زيرا آنچه در مقابل مقدّمهء اوّل قرار دارد ، اين است كه مولا در مقام اجمال يا اهمال باشد نه اين كه در مقام بيان حكم ديگرى باشد .\r\n\r\n\r\n","description":"","footnote":"\r\n( 1 ) - مناهج الوصول إلى علم الاصول ، ج 2 ، ص 328 و 329 و معتمد الاصول ، ج 1 ، ص 354 ، ص 355 ، تهذيب الاصول ، ج 1 ، ص 535\r\n","page_name":" 543 ","page_number":543},
  {"content":"\r\n\r\nاجمال در مورد ( أقيموا الصلاة ) به اين معنا نيست كه مولا با گفتن ( أقيموا الصلاة ) بخواهد حكم ديگرى - غير از وجوب نماز - را بيان كند . حكم ديگرى در اينجا وجود ندارد . بلكه اجمال به اين معناست كه مولا مىخواهد با گفتن اين جمله اصل وجوب نماز را مطرح كند ، بدون اين كه كارى به اجزاء و شرايط و موانع آن داشته باشد .\r\nدر ( أحلّ اللّه البيع ) نيز - خواه در مقام بيان باشد يا در مقام بيان نباشد - حكم ديگرى - غير از حلّيت وضعى بيع - مطرح نيست ، ولى مولا حكم به حليت وضعى بيع را به دو صورت مىتواند ذكر كند : 1 - گاهى در صدد است اصل حلّيت معامله‌اى به نام بيع را - در مقابل حرمت ربا - مطرح كرده و كارى به خصوصيات آن ندارد . بلكه خصوصيات آن را بعداً مىخواهد ذكر كند . 2 - گاهى مىخواهد بگويد : « تمام الموضوع براى حكم به حليت ، نفس طبيعت و ماهيت بيع است و چيز ديگرى در آن دخالت ندارد . پس اين چه مسأله‌اى است كه ما بياييم پاى حكم ديگر را به ميان بياوريم ؟\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nانصراف\r\nيكى از مسائلى كه در فقه مورد ابتلاست و بسيار با آن بر خورد مىكنيم ، مسألهء انصراف مطلق به بعض افراد يا بعض اصناف يا بعض انواع است . براى تحقيق اين مسئله بايد در سه مقام بحث كنيم : 1 - معناى انصراف چيست ؟ 2 - مراتب انصراف كدامند ؟ 3 - كدام يك از مراتب انصراف مىتواند مانع از اطلاق باشد ؟\r\n\r\nمقام اوّل : معناى انصراف چيست ؟\r\nمرحوم آخوند مىفرمايد : مراد از انصراف اين نيست كه مقيّد - از نظر مصداقيّت - اكثريّت افراد مطلق را تشكيل دهد ، بلكه مراد اين است كه مطلق ، كثرت استعمال در مقيّد داشته باشد . ولى آيا مراد از كثرت استعمال چيست ؟\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nروشن است كه مراد از كثرت استعمال اين نيست كه - مثلًا - رقبه‌اى كه براى ماهيت وضع شده ، در رقبهء مؤمنه استعمال شود ، زيرا در اين صورت استعمال مجازى لازم مىآيد . بلكه مقصود اين است كه - مثلًا - مولا در باب كفارهء افطار عمدى روزهء ماه رمضان بفرمايد : « كسى كه يك روز از ماه رمضان را عمداً افطار كند ، بايد رقبه‌اى آزاد كند » . سپس دليل مقيّدى بدست آوريم كه مراد جدّى مولا خصوص رقبهء مؤمنه است ، بدون اين كه مولا رقبه را در خصوص رقبهء مؤمنه استعمال كرده باشد . و فرض كنيم كه در مورد ظهار نيز مولا گفته است : « كسى كه ظهار كند ، بايد رقبه‌اى آزاد كند » و ما دليل مقيّدى بدست آوريم كه مراد جدّى مولا خصوص رقبهء مؤمنه است . سپس ببينيم در موارد بسيارى اين مسئله تكرار شده كه مولا حكم خود را به صورت « عتق رقبه » مطرح كرده و دليل مقيّدى توضيح داده كه مراد مولا « عتق رقبهء مؤمنه » است . پس از تحقّق كثرت ، اگر مولا به كسى بگويد : « يجب عليك عتق الرقبة » ، قائل به انصراف مىگويد : آن كثرت استعمال و آن سابقهء طولانى ، ذهن انسان را متوجه به اين مىكند كه در اين مورد هم مولا اطلاق را اراده نكرده بلكه اين اطلاق ، انصراف به خصوص رقبهء مؤمنه دارد .\r\n\r\nمقام دوّم و سوّم : مراتب انصراف كدامند ؟ و كدام يك از آنها مانع از اطلاق است ؟\r\nاز كلام مرحوم آخوند استفاده مىشود كه انصراف داراى پنج مرتبه است : مرتبهء اوّل انصراف - كه ضعيف‌ترين مرتبهء آن مىباشد - انصراف بدوى است .\r\nانصراف بدوى به اين معناست كه وقتى انسان مطلق را از مولا مىشنود ، بلافاصله ذهنش انصراف به مقيّد پيدا مىكند ، امّا وقتى تأمّل كرد مىبيند اين انصراف وجهى\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nنداشته است . ما نمىخواهيم بگوييم : « چنين انصرافى درست است » ولى درهرصورت ، وجود چنين انصرافى نمىتواند مانع از اطلاق باشد . مرتبهء دوّم اين است كه انصراف ، مستند به قدر متيقّن در مقام تخاطب باشد . طبق مبناى مرحوم آخوند - كه قدر متيقن در مقام تخاطب را مانع از اطلاق مىدانست - انصرافى كه مستند به قدر متيقن در مقام تخاطب باشد ، مانع از انعقاد اطلاق است . امّا طبق مبنايى كه ما ذكر كرديم - و گفتيم : « وجود و عدم قدر متيقن در مقام تخاطب ، ربطى به اطلاق ندارد » - انصراف مستند به قدر متيقن در مقام تخاطب ، مانع از تحقّق اطلاق نخواهد بود . مرتبهء سوّم اين است كه مطلق ، ظهور در معناى مقيّد داشته باشد ، نه به اين معنا كه مطلق ، در مقيّد استعمال شده باشد ، بلكه به همان معنايى كه در تقريب معناى انصراف مطرح كرديم . يعنى لفظ مطلق ، به واسطهء كثرت استعمال در مقيّد - آن‌هم استعمال حقيقى ، نه مجازى - ظهور در مقيّد پيدا مىكند . و از اين جهت ، شبيه مجاز مشهور مىشود ، در مجاز مشهور نيز ظهورى مستند به شهرت وجود دارد . البته نمىخواهيم بگوييم : « در ما نحن فيه ، استعمال مجازى مطرح است » بلكه مىخواهيم بگوييم : « اگر استعمال مطلق به حدّى شهرت پيدا كرد ، كه - با استناد به آن شهرت - ظهور در مقيّد پيدا كرد ، چنين ظهورى مانع از تحقّق اطلاق است . به‌همين‌جهت ما در رابطه با مقدّمهء دوّم حكمت - كه عدم القرينه بود - گفتيم : « بحث ما در جايى است كه شك داشته باشيم ، و در موردى كه قرينه وجود دارد ، جايى براى مقدّمات حكمت وجود ندارد » . ما نيز قبول داريم كه اگر انصراف به حد ظهور رسيد ، مانع از تحقّق اطلاق است . مرتبهء چهارم عبارت از اشتراك است . مراد از اشتراك اين است كه براى لفظ مطلق ، به علّت كثرت استعمال ، حقيقتى ثانوى - در عرض حقيقت اوّلى - پيدا شود ، به\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nگونه‌اى كه حقيقت اوّلى هم مهجور واقع نشود . در اين صورت چنانچه متكلّم لفظ مطلق را ذكر كند و قرينه‌اى براى تعيين يكى از معانى آن مطرح نكند ، كلام داراى اجمال شده و تمسّك به اطلاق ، معنا نخواهد داشت . زيرا اوّلين شرط تمسّك به اطلاق اين بود كه مولا در مقام بيان باشد نه در مقام اهمال يا اجمال . مرتبهء پنجم عبارت از نقل است . در نقل نيز - مانند اشتراك - معناى منقول اليه به عنوان حقيقت مطرح است ولى فرق نقل و اشتراك در اين جهت است كه در اشتراك ، معناى حقيقى اوّل ، مهجور واقع نشده است ، به خلاف نقل ، كه معناى حقيقى اوّل آن متروك واقع شده است . در اين صورت نيز جايى براى تمسّك به اطلاق وجود نخواهد داشت ، زيرا فرض اين است كه معناى مطلق - به واسطهء كثرت استعمال - از دايرهء حقيقت خارج شده و جاى خود را به معناى مقيّد داده است . اين مراتب پنج‌گانه‌اى بود كه از كلام مرحوم آخوند استفاده مىشود ، هرچند ايشان حكم همهء اين مراتب را مطرح نكردند . « 1 » اختلاف ما با ايشان ، فقط در رابطه با مرتبهء دوّم - يعنى مسألهء قدر متيقّن در مقام تخاطب - است ، زيرا ايشان قدر متيقن در مقام تخاطب را مانع از تحقّق اطلاق مىداند ولى ما چنين چيزى را نپذيرفتيم .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 388 و 389\r\n","page_name":" 548 ","page_number":548},
  {"content":"\r\n\r\n\r\nجمع بين مطلق و مقيّد متنافى\r\nبحث در اين است كه اگر ما يك مطلق و مقيّد متنافى داشته باشيم چگونه مىتوانيم بين آن دو جمع كنيم ؟ مراد از تنافى ، اختلاف در نفى و اثبات نيست ، بلكه تنافى در اينجا به اين معناست كه ما بدانيم اين مطلق و مقيّد ، به عنوان يك حكم مطرحند . مثل اين كه بدانيم مولا در جايى كه مىگويد : « أعتق رقبة » و بعد مىگويد : « أعتق رقبة مؤمنة » ، نمىخواهد دو حكم بر مكلّف تحميل كند ، بلكه بيش از يك حكم ندارد ، ولى معلوم نيست كه آيا متعلّق آن حكم ، عتق مطلق رقبه است يا عتق رقبهء مؤمنه ؟ « 1 »\r\n\r\n\r\n","description":"","footnote":"\r\n( 1 ) - يادآورى : در اينجا مسألهء اقلّ و اكثر مطرح نيست و نمىتوان گفت : « عتق رقبهء مؤمنه براى ما يقينى است » ، زيرا اقل و اكثر مربوط به مقام امتثال در خارج است و بحث ما در ارتباط با تعلّق حكم است . در مقام امتثال ، اگر « رقبهء مؤمنه » آزاد شود ، يقيناً تكليف امتثال شده است . امّا در رابطه با تعلّق حكم ، كسى نمىتواند بگويد : « من يقين دارم كه حكم به عتق رقبهء مؤمنه تعلّق گرفته است » ، زيرا اگر حكم به « عتق رقبه » تعلق گرفته باشد ، با توجه به اين كه مطلق ، هيچ‌گونه ناظر به افراد و اصناف خودش نيست ، معنا ندارد كه بگوييم : « حكم ، به عتق رقبهء مؤمنه تعلّق گرفته است » .\r\n","page_name":" 549 ","page_number":549},
  {"content":"\r\n\r\nبه عبارت ديگر : مراد از تنافى بين مطلق و مقيّد ، اين است كه يك حكم از جانب مولا صادر شده و متعلّق آن بين مطلق و مقيّد دوران داشته باشد . در اين صورت ، « أعتق رقبة » با « أعتق رقبة مؤمنة » تنافى خواهند داشت ، زيرا يك حكم نمىتواند هم به مطلق تعلّق گرفته باشد ، هم به مقيّد . بنابراين در تمام فروض بحث - كه مطرح خواهند شد - بايد مسألهء وحدت حكم را مفروغ عنه بدانيم و اگر پاى دو حكم را به ميان آوريم ، مسألهء اجتماع امر و نهى و امثال آن پيش مىآيد . در اينجا اين سؤال مطرح مىشود كه :\r\n\r\nراه‌هاى احراز وحدت حكم كدامند ؟\r\nدر پاسخ اين سؤال مىگوييم : يكى از راه‌هاى احراز وحدت حكم ، عبارت از وحدت سبب است . يعنى شرطى كه اين حكم برآن معلّق شده ، واحد باشد . مثل اين كه دليل مطلق بگويد : « إن أفطرت في شهر رمضان متعمداً فعليك عتق رقبة » ، و دليل مقيّد بگويد : « إن أفطرت في شهر رمضان متعمداً فعليك عتق رقبة مؤمنة » . روشن است كه در رابطه با افطار عمدى در ماه رمضان ، از نظر عتق رقبه ، دو حكم وجود ندارد . گاهى نيز وحدت حكم از راه قرائن ديگر استفاده مىشود ، مثل تصريح مولا به اين كه در اينجا بيش از يك حكم وجود ندارد . ولى اگر هيچ‌يك از اين دو راه وجود نداشت ، آيا از نفس ظهور دو عبارت « أعتق رقبة » و « أعتق رقبة مؤمنة » ، مىتوان وحدت حكم را استفاده كرد ؟ به نظر مىرسد اگر دو نكته را مورد توجه قرار دهيم مىتوانيم از نفس همين دو تعبير ، مسألهء وحدت حكم را احراز كنيم : نكتهء اول : در باب اجتماع امر و نهى گفتيم : « مورد مسألهء اجتماع امر و نهى ، جايى\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nاست كه بين دو عنوان ، نسبت عموم و خصوص من وجه برقرار باشد ، و اگر دو عنوان به صورت مطلق و مقيّد باشند ، از محلّ بحث خارجند » . البته خصوصيتى براى امر و نهى وجود ندارد ، زيرا اگر اجتماع امر و نهى - به عنوان اجتماع دو حكم متضاد - محال باشد ، اجتماع دو حكم متماثل نيز محال است ، چون در استحاله فرقى بين اجتماع مثلين و اجتماع ضدّين وجود ندارد . بنابراين اگر مطلق و مقيّد از دايرهء نزاع در باب اجتماع امر و نهى خارج باشند ، حتى قائلين به جواز اجتماع امر و نهى نيز نمىتوانند در مورد مطلق و مقيّد قائل به جواز اجتماع امر و نهى شوند . نكتهء دوّم : ما در مثل ( أقيموا الصلاة ) و « صلّ في المسجد » گفتيم : « امر در « صلّ في المسجد » امر استحبابى است ولى متعلّق اين امر استحبابى ، خود صلاة نيست ، بلكه ، متعلّق آن ، « ايقاع الصلاة في المسجد » مىباشد . به عبارت ديگر : در اينجا در دليل « صلّ في المسجد » تصرف مىكنيم و آن را بر خلاف ظاهرش معنا مىكنيم .\r\nظاهر اين است كه صلاة ، مستقيماً متعلّق استحباب است ولى همراه با قيد و ما خود صلاة را از دايرهء استحباب خارج كرده و مىگوييم : « ايقاع صلاة در مسجد ، مستحب است » . ولى اين خلاف ظاهرى است كه ما دليل برآن داريم . اكنون با توجه به دو نكتهء فوق مىگوييم : ظاهر « أعتق رقبة » اين است كه متعلّق وجوب ، عبارت از عتق رقبه است . و ظاهر « أعتق رقبة مؤمنة » اين است كه متعلّق وجوب ، عبارت از عتق رقبهء مؤمنه است . در نتيجه هريك از « عتق رقبه » و « عتق رقبهء مؤمنه » خودشان را به عنوان متعلّق وجوب مىدانند . و ما در اينجا چاره‌اى جز مطرح كردن وحدت حكم نداريم . اگر مطلق و مقيّد داخل در بحث اجتماع امر و نهى بودند ، مىتوانستيم بگوييم :\r\n« مولا در اينجا دو حكم دارد » ولى با توجه به خروج مطلق و مقيد از بحث اجتماع امر و نهى ، نمىتوان در اينجا قائل به دو حكم شد . و نيز اگر مىتوانستيم « أعتق رقبة مؤمنة » را شبيه « صلّ في المسجد » معنا كنيم ، ممكن بود تعدّد حكم را بپذيريم ، ولى ما نمىتوانيم چنين كارى انجام دهيم . « أعتق رقبة مؤمنة » ظهور در وجوب « عتق رقبهء\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nمؤمنه » دارد و حمل آن بر استحباب ، بر خلاف ظاهر است . و ما در اينجا - بر خلاف « صلّ في المسجد » - دليلى بر ارتكاب اين خلاف ظاهر نداريم . بنابراين براى احراز وحدت حكم نيازى به مطرح كردن وحدت سبب يا قرينهء حاليه و مقاليه نداريم . بلكه حفظ ظهور دو دليل ، به ضميمهء دو نكته‌اى كه مطرح كرديم ، اقتضاى وحدت حكم را دارند و چون بين دو دليل تنافى وجود دارد ، « 1 » بايد مطلق را حمل بر مقيّد كنيم . اين راه ، در حقيقت ، تحقيقى در رابطه با بناء عقلاء است كه در مباحث آينده مطرح خواهد شد .\r\n\r\nفروض بحث مطلق و مقيّد متنافى\r\nمطلق و مقيّد ، گاهى از نظر نفى و اثبات با هم موافقند ، مثل « أعتق رقبة » و « أعتق رقبة مؤمنة » و گاهى اختلاف دارند ، مثل « أعتق رقبة » و « لا تعتق الرقبة الكافرة » . و نيز مطلق و مقيّد ، گاهى در دو كلام و گاهى در يك كلامند .\r\n\r\nالف : مطلق و مقيّدى كه در نفى و اثبات با هم تخالف داشته باشند\r\nمرحوم آخوند در يك جملهء كوتاه و به عنوان ضابطه مىفرمايد : « اگر مطلق و مقيّدى ، در نفى و اثبات با هم تخالف داشته باشند ، بدون اشكال بايد مطلق را بر مقيّد حمل كرد » . « 2 » در حالى كه اين مسئله داراى چند فرض است و آنچه مرحوم آخوند مطرح كرده‌اند تنها در مورد بعضى از فروض مىتواند صحيح باشد . فرض اوّل : مطلق به صورت نفى و مقيّد به صورت اثبات باشد . مثل « لا تعتق\r\n\r\n\r\n","description":"","footnote":"\r\n( 1 ) - زيرا متعلّق حكم ، نمىتواند از طرفى « عتق رقبة » و از طرفى « عتق رقبهء مؤمنة » باشد .\r\n( 2 ) - كفاية الاصول ، ج 1 ، ص 389\r\n","page_name":" 552 ","page_number":552},
  {"content":"\r\n\r\nرقبة » و « أعتق رقبة مؤمنة » . اين فرض خود داراى دو صورت است ، زيرا نهى در « لا تعتق . . . » ممكن است تحريمى باشد يا تنزيهى ( / كراهتى ) . ولى از نظر حكمى كه مطرح مىشود ، فرقى بين اين دو وجود ندارد . البته بايد توجه داشت كه مطرح كردن مثال « لا تعتق رقبة » با اين فرض است كه نكرهء در سياق نفى ، مفيد عموم نباشد . چون بحث ما در اطلاق است نه در عموم . در اين فرض ، كلام مرحوم آخوند قابل قبول است و چاره‌اى جز حمل مطلق بر مقيّد وجود ندارد ، زيرا فرض اين است كه ما بيش از يك حكم نداريم و حكم واحد نمىتواند داراى دو متعلّق باشد ، لذا بايد مطلق را حمل بر مقيّد كنيم ، به اين صورت كه بگوييم : « مقصود مولا از « لا تعتق رقبة » ، عبارت از رقبهء كافره است و در مورد رقبهء مؤمنه ، حكمى جز وجوب مطرح نيست » . و به عبارت ديگر : رقبهء مؤمنه ، از دايرهء اطلاق خارج است و حكمى جز وجوب به آن تعلّق نگرفته است . ممكن است كسى بگويد : چرا شما مطلق را حمل بر مقيّد مىكنيد ، چرا عكس آن را رفتار نمىكنيد كه مطلق را گرفته و مقيّد را از صحنه خارج كنيد ؟ در پاسخ مىگوييم : اصالة الاطلاق كه در « لا تعتق رقبة » پياده مىشود ، به عنوان يك اصل لفظى و ظهور لفظى مطرح نيست ، بلكه به عنوان اصلى عقلى يا عقلايى مطرح است و مبتنى بر مقدّمه يا مقدّمات حكمت است و در اين رابطه بايد به عقلاء مراجعه كرد . و در چنين موارد - كه در مقابل دليل مطلق ، دليل مقيّدى وجود داشته باشد - عقلاء دليل مقيّد را مقدّم بر دليل مطلق مىدانند . بنابراين اصالة الاطلاق در جايى جريان دارد كه دليل مقيّدى در مقابل آن وجود نداشته باشد . احتمال ديگرى نيز در اينجا وجود دارد كه كسى بگويد : درست است كه دليل مطلق ، ظهور در اطلاق و دليل مقيّد ، ظهور در تقييد دارد ، ولى ظهور دليل مقيّد در مفاد خودش ، اقوى از ظهور مطلق در اطلاق است و همين امر سبب مىشود كه ما\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nدليل مقيّد را مقدّم بداريم . همان‌طور كه در مورد « رأيت أسداً يرمي » گفته مىشد :\r\nعلّت تقدّم ظهور يرمي بر ظهور اسد ، اقوا بودن ظهور يرمي از ظهور اسد است . ولى اين احتمال ، در ما نحن فيه احتمال ضعيفى است و تحقيق ، همان چيزى است كه ما مطرح كرديم . فرض دوّم : مطلق به صورت اثبات و مقيّد به صورت نفى باشد . مثل اين كه دليل مطلق بگويد : « أعتق الرقبة » « 1 » و دليل مقيّد بگويد : « لا تعتق الرقبة الكافرة » . اين فرض نيز داراى دو صورت است ، زيرا نهى در « لا تعتق . . . » ممكن است تحريمى باشد يا تنزيهى ( / كراهتى ) . ولى در اين فرض ، بين نهى تحريمى و نهى تنزيهى فرق وجود دارد . اگر نهى تحريمى باشد ، چاره‌اى جز حمل مطلق بر مقيّد وجود ندارد و كلام مرحوم آخوند قابل قبول است . امّا اگر نهى آن تنزيهى باشد ، ما ملزم به حمل مطلق بر مقيّد نيستيم . مثلًا ( أقيموا الصلاة ) داراى اطلاق است و شامل صلاة در حمام و مسجد و . . . مىشود . در مقابل آن ، دليل « لا تصلّ في الحمام » قرار دارد . اين دليل نمىآيد ( أقيموا الصلاة ) را تقييد بزند ، زيرا - همان‌طور كه در بحث اجتماع امر و نهى گفتيم - نهى كراهتى وقتى به صلاة تعلّق مىگيرد ، به اين معناست كه ضمن اين كه انجام صلاة با تمام خصوصياتش و در جميع مكانها مىتواند به عنوان امتثال مأمور به واقع شود ، ولى همين صلاة مأمور به اگر در حمام واقع شود ، داراى كراهت است و كراهت صلاة در حمام ، به اين معنا نيست كه ترك آن ، اولى از فعلش باشد ، بلكه به اين معناست كه صلاة در حمام - در مقايسه با صلاة در ساير امكنه - داراى ثواب كمترى است . ما نحن فيه هم به‌همين‌صورت است . يك دليل مىگويد : « أعتق الرقبة » ، دليل ديگر مىگويد : « لا تعتق الرقبة الكافرة » و ما فرض كرديم نهى آن تنزيهى است . جمع\r\n\r\n\r\n","description":"","footnote":"\r\n( 1 ) - بنابراين كه مفرد معرّف به « ال » جنس ، دلالت بر عموم نداشته باشد .\r\n","page_name":" 554 ","page_number":554},
  {"content":"\r\n\r\nبين اين دو دليل اقتضاء مىكند كه بگوييم : « آنچه واجب و مأمور به است ، عتق مطلق رقبه است ولى مصاديق آن فرق مىكنند . عتق رقبهء مؤمنه ، ثواب كامل دارد ولى عتق رقبهء كافره ثواب كمترى دارد » . چرا مطلق را حمل بر مقيّد كنيم ؟ ما نمىخواهيم در اينجا قائل به دو حكم بشويم بلكه در تمام اين موارد ، مسألهء وحدت حكم ، مفروغ عنه است . ولى وحدت حكم ، منافاتى با اين ندارد كه عتق مطلق رقبه واجب باشد و بعضى از مصاديق آن اتصاف به كراهت داشته باشند ، يعنى ثواب كمترى داشته باشند . در طرف مقابل اين مسئله نيز همين‌طور است . در جمع بين ( أقيموا الصلاة ) و « صلّ في المسجد » گفته مىشود : « مأمور به ، عبارت از طبيعت است ولى اين طبيعت اگر به خصوصيت مكانى مسجد تخصّص پيدا كند ، ثواب بيشترى دارد » . ممكن است كسى بگويد : پس چرا در فرض اوّل - يعنى جايى كه مطلق جنبهء نفى و مقيّد جنبهء اثبات داشت و عكس ما نحن فيه بود - بين نهى تحريمى و نهى تنزيهى تفاوتى قائل نشديد و در هر دو صورت آن ، مطلق را حمل بر مقيّد كرديد ؟ در پاسخ مىگوييم : نهى كراهتى وقتى در جانب مقيّد مطرح باشد ، كراهت ، ناظر به بعضى از خصوصيات - يعنى ايقاع صلاة در حمام - است و مىخواهد بگويد : « صلاة در حمام ، ثواب كمترى دارد » . امّا در جايى كه نهى كراهتى در جانب اطلاق مطرح باشد - مثل « لا تعتق رقبة » و « أعتق الرقبة المؤمنة » - آنچه مأمور به است ، عتق رقبهء مؤمنه است ولى در عتق رقبهء غير مؤمنه ، كراهت را چگونه مىتوان معنا كرد ؟ چاره‌اى نيست جز اين كه ملتزم شويم در اينجا دو حكم وجود دارد ، و چون مسألهء وحدت حكم ، در جميع صور اين مسئله ، مفروغ عنه است ، در آنجا چاره‌اى جز حمل مطلق بر مقيّد وجود ندارد . فرض سوّم : مطلق ، به صورت اثبات و مقيّد به صورت نفى باشد ولى ندانيم كه آيا نهى آن تحريمى است يا تنزيهى . مثل « أعتق رقبة » و « لا تعتق الرقبة الكافرة » . در اينجا دو احتمال جريان دارد ، كه احتمال اوّل ، ارجح از احتمال دوّم است : احتمال اوّل : حمل مطلق بر مقيّد ، مسأله‌اى عقلايى است و ظاهراً عقلاء در مورد\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nشكّ در تحريمى و تنزيهى بودن نهى ، مطلق را حمل بر مقيّد مىكنند . احتمال دوّم : دليل مطلق ، به عنوان قرينه بر اين باشد كه مراد از نهى ، نهى تنزيهى است نه تحريمى . و نهى تنزيهى با اطلاق قابل جمع است . مثل اين كه كسى بگويد : « اگر شك كنيم كه آيا نهى در « لا تصلّ في الحمام » ، نهى تحريمى است يا تنزيهى ؟ اطلاق ( أقيموا الصلاة ) قرينه بر اين است كه نهى مذكور ، نهى تنزيهى است » . تنها چيزى كه مىتوان در مقابل اين احتمال مطرح كرد ، اين است كه مسألهء جمع بين مطلق و مقيّد ، مسأله‌اى عقلايى است و عقلاء در اينجا اطلاق دليل مطلق را قرينه بر تنزيهى بودن نهى در دليل مقيّد قرار نمىدهند .\r\n\r\nب : مطلق و مقيّدى كه در دو كلام بوده و در نفى و اثبات با هم توافق داشته باشند « 1 »\r\nدر اينجا دو فرض مطرح است : فرض اوّل : مطلق و مقيّدى كه هر دو مثبت باشند . اين فرض ، خود داراى دو صورت است : صورت اوّل : مطلق و مقيّد ، هر دو مثبت و در كلام واحدى باشند . مثل اين كه مولا بگويد : « إن ظاهرت فأعتق رقبة » و در ادامهء كلام خود جملهء « أعتق رقبة مؤمنة » را با نظارت به حكم اوّل بيان كند . در چنين جايى هم مىتوان مسألهء حمل مطلق بر مقيّد را مطرح كرد و هم مىتوان گفت : در اينجا اصلًا اطلاقى تحقّق پيدا نكرده تا بخواهيم آن را مقيّد كنيم ، اين مثل اين است كه مولا از اوّل گفته باشد : « إن ظاهرت فأعتق رقبة مؤمنة » .\r\n\r\n\r\n","description":"","footnote":"\r\n( 1 ) - يادآورى : در تمام صور بحث مطلق و مقيّد ، مسألهء وحدت حكم ، امرى مفروغ عنه است .\r\n","page_name":" 556 ","page_number":556},
  {"content":"\r\n\r\nصورت دوّم : مطلق و مقيّد ، هر دو مثبت و در دو كلام باشند . مثل اين كه فرض كنيم در روايتى امام باقر عليه السلام فرموده باشد : « إن ظاهرت فأعتق رقبة » و در روايت ديگرى امام هادى عليه السلام فرموده باشد : « إن ظاهرت فأعتق رقبة مؤمنة » . مشهور « 1 » معتقدند براى جمع بين اين دو دليل ، مطلق را حمل بر مقيّد مىكنيم و مىگوييم : « كسى كه ظهار مىكند ، بايد رقبهء مؤمنه‌اى آزاد كند » . مرحوم آخوند مىفرمايد : در اينجا بر مشهور اشكال شده است كه : راه جمع ، منحصر به چيزى نيست كه شما مطرح مىكنيد ، بلكه راه جمع ديگرى نيز وجود دارد و آن اين است كه ما دليل مطلق را بر اطلاق خودش باقى گذاشته و دليل مقيّد را حمل بر افضل افراد كنيم . همان‌طور كه در رابطه با ( أقيموا الصلاة ) و « صلّ في المسجد » - كه مىدانيم بيش از يك حكم وجود ندارد - براى جمع بين اين دو دليل ، مسألهء حمل مطلق بر مقيّد را مطرح نمىكنيم ، بلكه مىگوييم : اطلاق ( أقيموا الصلاة ) به قوت خود باقى است و « صلّ في المسجد » هم مىخواهد حكمى استحبابى را مطرح كند . به اين معنا كه صلاة مأمور بها ، اگر به خصوصيت « وقوع در مسجد » تخصّص پيدا كند ، ثواب بيشترى پيدا مىكند . و در اينجا حكم استحبابى مستقلّى - مانند حكم استحبابى متعلّق به نماز شب - وجود ندارد . مستشكل مىگويد : چه فرقى بين ما نحن فيه با ( أقيموا الصلاة ) و « صلّ في المسجد » وجود دارد ؟ ترديدى نيست كه در مورد « إن ظاهرت فأعتق رقبة » و « إن ظاهرت فأعتق رقبة مؤمنة » ، اگر دليل دوّم را حمل بر استحباب كنيم ، جمع بين دليلين شده است و با وحدت حكم هم منافاتى ندارد . براى اينكه ما نمىخواهيم بگوييم : « در اينجا يك حكم وجوبى و يك حكم استحبابى وجود دارد » بلكه در اينجا يك حكم وجود دارد و آن همان وجوب است ولى « إن ظاهرت فأعتق رقبة مؤمنة » ارشاد به اين دارد كه اگر به دنبال ظهار ، رقبهء مؤمنه را آزاد كردى ، ثواب بيشترى متوجّه شما خواهد شد .\r\n\r\n\r\n","description":"","footnote":"\r\n( 1 ) - رجوع شود به : كفاية الاصول ، ج 1 ، ص 389\r\n","page_name":" 557 ","page_number":557},
  {"content":"\r\n\r\nمرحوم آخوند سپس مىفرمايد : ممكن است نظريهء مشهور مستند به راه ديگرى باشد و آن اين است كه گفته شود : ما در اينجا دو ظهور متخالف و غير قابل جمع داريم : 1 - « أعتق رقبة » ظهور دارد در اين كه متعلّق حكم ، عتق مطلق رقبة است و هيچ فرقى بين رقبهء مؤمنه و رقبهء كافره وجود ندارد . اين ظهور ، ظهور اطلاقى و ناشى از مقدّمهء حكمت است . 2 - « أعتق رقبة مؤمنة » ظهور دارد در اين كه عتق رقبهء مؤمنه ، به نحو واجب تعيينى مطرح است ، نه اين كه مكلّف ، بين عتق رقبهء مؤمنه و عتق رقبهء كافره مخيّر باشد . سپس مىفرمايد : اگر دو ظهور در رتبهء واحدى باشند و نتوان بين آنها جمع كرد ، اجمال تحقّق پيدا مىكند . ولى شايد مشهور خواسته‌اند بگويند : ظهور « أعتق رقبة مؤمنة » در وجوب تعيينى ، قوىتر از ظهور « أعتق رقبة » در اطلاق است و به جهت اقوا بودن ، بر ظهور اطلاقى مقدّم مىشود . مرحوم آخوند سپس اشكالى در رابطه با اين راه حلّ مطرح كرده « 1 » و آن را جواب داده است . پس در حقيقت ، اين راه حلّ ، مورد قبول ايشان واقع شده است . ما اين اشكال مرحوم آخوند و پاسخ ايشان را در ضمن تحقيق بحث مطرح خواهيم كرد . كلام مرحوم حائرى : ايشان در اين مسئله قائل به تفصيل شده مىفرمايد : براى احراز وحدت حكم « 2 » ، دو راه وجود دارد : 1 - از راه وحدت سبب . مثل اين كه در هر دو دليل ، حكم به صورت قضيهء تعليقيّه مطرح شده و شرط آن يك چيز باشد ، مثلًا يك دليل بگويد : « إن ظاهرت فأعتق رقبة » و دليل منفصل ديگر بگويد : « إن ظاهرت فأعتق رقبة مؤمنة » . 2 - از راه قرائن ديگر مثل اين كه مولا هيچ سببى را ذكر نكرده و دو حكم به\r\n\r\n\r\n","description":"","footnote":"\r\n( 1 ) - اصل اين اشكال را شيخ انصارى رحمه الله مطرح كرده است . رجوع شود به : مطارح الأنظار ، ص 222\r\n( 2 ) - يادآورى : در تمام صور بحث مطلق و مقيّد ، مسألهء وحدت حكم ، امرى مفروغ عنه بود .\r\n","page_name":" 558 ","page_number":558},
  {"content":"\r\n\r\nصورت منفصل بيان كرده باشد و ما از خارج - به خاطر قرينهء حاليه يا مقاليّه - به دست آوريم كه در اينجا يك حكم ، وجود دارد ولى متعلّق آن ، مردّد بين مطلق و مقيّد است . مرحوم حائرى بين اين دو مورد قائل به تفصيل شده مىفرمايد : در جايى كه احراز وحدت حكم از طريق وحدت سبب باشد ، كلام مشهور - يعنى حمل مطلق بر مقيّد - مورد قبول است ، امّا در جايى كه مولا سببى ذكر نكرده و احراز وحدت حكم از طريق قرينهء حاليه يا مقاليّه باشد ، نظريهء مشهور قابل قبول نيست و كلام داراى اجمال خواهد بود . ايشان مىفرمايد : در جايى كه احراز وحدت حكم از طريق وحدت سبب نيست ، ما با دو احتمال مواجه هستيم : 1 - حمل مطلق بر مقيّد . 2 - عكس اين راه ، كه نتيجه‌اش باقى ماندن ظهور اطلاقى بر حال خود مىباشد . مرحوم حائرى در توضيح احتمال دوّم مىفرمايد : « أعتق رقبة » داراى يك ظهور است و آن همان ظهور اطلاقى است و معنايش « وجوب عتق رقبه ، بدون فرق بين مؤمنه و كافره » است . امّا « أعتق رقبة مؤمنة » داراى دو ظهور است : 1 - ظهور هيئت « أعتق » در وجوب ، در مقابل استحباب . 2 - ظهور تقييد رقبه به مؤمنه ، در اين كه قيد ايمان در متعلّق تكليف دخالت دارد ، نه اين كه به عنوان افضل افراد مطرح باشد . اگر ما بوديم و « أعتق رقبة مؤمنة » و دليل ديگرى در مقابل آن نداشتيم ، هر دو ظهور اين دليل را حفظ كرده و حكم به « وجوب عتق رقبهء مؤمنه » مىكرديم . ولى مشكلى كه در اينجا وجود دارد ، وجود « أعتق رقبة » است كه داراى ظهور اطلاقى است . براى حلّ مشكل ، ظهور اطلاقى « أعتق رقبة » را گرفته و با اين ظهور اطلاقى به سراغ دليل مقيّد مىآييم . در اينجا لازم نيست در هر دو ظهور « أعتق رقبة مؤمنة » تصرّف كنيم ، بلكه همين اندازه كه يكى از آنها را از صحنه خارج كنيم ، كافى است . مثل اين كه بگوييم : « أعتق رقبة مؤمنة » نمىخواهد حكم به وجوب عتق رقبهء مؤمنه\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nبنمايد ، بلكه مىخواهد استحباب عتق رقبهء مؤمنه را مطرح كند . يا بگوييم : ظهور اعتق در وجوب باقى است ولى ظهور اطلاقى « أعتق رقبة » جلوى « ظهور تقييد در دخالت قيد ايمان در متعلّق تكليف » را مىگيرد . نتيجهء اين دو حرف يك چيز است و آن عبارت از « وجوب عتق مطلق رقبه » است . مرحوم حائرى مىفرمايد : مادر مقابل اين دو احتمال قرار گرفته‌ايم و چون هيچ‌يك از اين دو بر ديگرى ترجيح ندارد ، ناچاريم مسألهء اجمال را مطرح كرده و به اصل رجوع كنيم . سپس مىفرمايد : امّا در جايى كه وحدت حكم را از راه وحدت سبب احراز كرده‌ايم و مولا خودش از طرفى گفته : « إن ظاهرت فأعتق رقبة » و از طرف ديگر گفته : « إن ظاهرت فأعتق رقبة مؤمنة » ، ما يك راه در پيش روى خود داريم و آن حمل مطلق بر مقيّد است ، زيرا قضيّهء شرطيّه دلالت بر سببيّت - كه يكى از احكام وضعيّه است - مىكند . « إن ظاهرت فأعتق رقبة » معنايش اين است كه « ظهار ، سبب وجوب عتق رقبه است » . « إن ظاهرت فأعتق رقبة مؤمنة » نيز معنايش اين است كه « ظهار ، سبب وجوب عتق رقبهء مؤمنه است » . حال اگر ما - همانند مشهور - مسألهء حمل مطلق بر مقيّد را مطرح كنيم ، مشكلى پيش نمىآيد ، زيرا معناى حمل مطلق بر مقيّد اين است كه يك سبب و يك مسبّب وجود دارد . سبب ، عبارت از ظهار و مسبّب ، عبارت از عتق رقبهء مؤمنه است . امّا اگر مسألهء حمل مطلق بر مقيّد را مطرح نكرده و بگوييم : « إن ظاهرت فأعتق رقبة » دلالت بر وجوب و « إن ظاهرت فأعتق رقبة مؤمنة » دلالت بر استحباب دارد ، نتيجه‌اش اين مىشود كه ظهار ، هم سببيت براى وجوب عتق رقبه و هم سببيّت براى استحباب عتق رقبهء مؤمنه دارد . « 1 » و اين خلاف ظاهر است . ظاهر اين است كه مسبّب ، وجوب عتق رقبهء مؤمنه است و اگر بخواهيم حمل بر استحباب كنيم ، لازم مىآيد كه دو حكم متباين ، مسبّب از سبب واحد باشند . يعنى ظهار ، سببيّت براى دو مسبّب متباين داشته باشد . لذا براى فرار از اشكال مذكور ناچاريم مسألهء حمل مطلق بر\r\n\r\n\r\n","description":"","footnote":"\r\n( 1 ) - خواه « أعتق » در آن را حمل بر استحباب كنيم ، يا مدخليّت قيد را به نحو « افضليّت » مطرح كنيم .\r\n","page_name":" 560 ","page_number":560},
  {"content":"\r\n\r\nمقيّد را مطرح كنيم . « 1 » اشكال بر مرحوم حائرى : مطرح كردن استحباب در اينجا ، منافاتى با سببيّت ندارد ، زيرا استحباب در اينجا ، مانند استحباب نماز شب نيست تا با وجوب ، منافات داشته باشد ، بلكه به معناى افضل افراد است و اين با اصل وجوب منافاتى ندارد . نتيجه اين مىشود كه ظهار ، سببيّت دارد براى وجوب عتق مطلق رقبه و استحباب اختيار رقبهء مؤمنه .\r\n\r\nتحقيق در مسئله\r\nدر اينجا لازم است ابتدا ببينيم آيا در موارد مسلّم حمل مطلق بر مقيّد ، ملاك حمل مطلق بر مقيّد چيست ؟ آيا ملاك ، اقوا بودن ظهور است ؟ « 2 » پاسخ اين سؤال ، منفى است ، زيرا اصالة الاطلاق ، يك اصل لفظى نيست و با اصالة العموم فرق دارد . اصالة العموم ، استناد به وضع و دلالت لفظيّه دارد ، امّا اصالة الاطلاق از راه قرينهء حكمت و طريق عقلاء ثابت مىشود و ما بايد به عقلاء مراجعه كنيم ببينيم آيا عقلاء - با توجه به مقدّمه يا مقدّمات حكمت - براى اطلاق چه مقدار ارزش قائلند ؟ ما وقتى به عقلاء مراجعه مىكنيم مىبينيم عقلاء در دو مورد به اصالة الاطلاق ترتيب اثر داده و به آن مراجعه مىكنند : يكى اين كه دليل مقيّدى در مقابل آن وجود نداشته باشد و ديگر اين كه شك داشته باشند آيا دليل مقيّدى در مقابل آن وجود دارد يا نه ؟ « 3 » امّا وقتى ما مىبينيم كه در مقابل « أعتق رقبة » يك « أعتق رقبة مؤمنة » وجود دارد و از خارج هم مىدانيم كه دو حكم در كار نيست ، آيا عقلاء در اينجا چه مىگويند ؟ عقلاء در اينجا نه مسألهء حمل مطلق بر مقيّد را مطرح مىكنند و نه از طريق حمل امر به مقيّد بر استحباب « 4 » وارد مىشوند . بلكه اصلًا در\r\n\r\n\r\n","description":"","footnote":"\r\n( 1 ) - درر الفوائد ، ص 236 و 237\r\n( 2 ) - همان‌طور كه علّت تقديم ظهور « يرمي » بر ظهور « اسد » ، اقوا بودن ظهور « يرمي » بر ظهور « اسد » است .\r\n( 3 ) - البته پس از اين كه تفحّص لازم را انجام داده باشند و به دليل مقيّدى بر خورد نكرده باشند .\r\n( 4 ) - كه مرحوم آخوند به عنوان راهى در مقابل مشهور مطرح كردند .\r\n","page_name":" 561 ","page_number":561},
  {"content":"\r\n\r\nاينجا مسألهء جمع بين دليلين را مطرح نمىكنند . عقلاء مىگويند : در اينجا يك دليل وجود دارد و آن‌هم دليل مقيّد است . امّا « أعتق رقبة » در جايى به عنوان دليل است كه دليل مقيّدى در مقابلش وجود نداشته باشد . ما نحن فيه با دو دليلى كه در دليليّت استقلال داشته باشند - مثل عامّ و خاصّ كه هر دو مستند به وضعند - و ما بخواهيم بين آنها جمع كنيم ، فرق دارد . در ما نحن فيه ، با وجود دليل مقيّد ، دليل ديگرى وجود ندارد . البته نمىخواهيم بگوييم : « وجود دليل مقيّد ، كاشف از عدم اطلاق است » بلكه مىخواهيم بگوييم : « عقلاء ، اصالة الاطلاق را در جايى معتبر مىدانند كه دليل مقيّدى در مقابل آن وجود نداشته باشد و در جايى كه دليل مقيّد وجود داشت ، اگرچه اصالة الاطلاق هم وجود دارد ولى اعتبار ندارد » . خلاصه اين كه مسألهء حمل مطلق بر مقيّد ، مسأله‌اى عقلايى است و عقلاء در محدودهء خاصّى مطلق را بر مقيّد حمل مىكنند و ملاك حمل نزد آنان هم مسألهء اقوائيت ظهور - كه مرحوم آخوند در رابطه با كلام مشهور مطرح كردند - نيست . عقلاء در ما نحن فيه اصلًا براى مطلق عنوان دليليت قائل نيستند تا بخواهد مسألهء جمع بين دليلين و اقوائيت ظهور مطرح باشد . از طرف ديگر ، در اين بناء عقلاء ، تفصيلى كه مرحوم حائرى مطرح كردند ، وجود ندارد بلكه ملاك نزد عقلاء ، همان احراز وحدت حكم است و فرقى نمىكند كه وحدت حكم از چه راهى احراز شده باشد . اشكال : « 1 » مشهور ، كه در باب مطلق و مقيّد مثبتين ، مسألهء حمل مطلق بر مقيّد را مطرح كردند - و هم ما و هم مرحوم آخوند به توجيه آن پرداختيم - وقتى به باب استحباب مىرسند ، مسألهء حمل مطلق بر مقيّد را مطرح نمىكنند . مثلًا در مورد\r\n\r\n\r\n","description":"","footnote":"\r\n( 1 ) - اين اشكال ، همان اشكالى است كه مرحوم آخوند در رابطه با « راهى كه به عنوان مستند احتمالى كلام مشهور ارائه كردند » مطرح نموده و از آن پاسخ داده است . و ما قبل از بيان كلام مرحوم حائرى به آن اشاره كرديم . يادآورى مىشود كه اصل اين اشكال را مرحوم شيخ انصارى مطرح كرده‌اند . رجوع شود به : مطارح الأنظار ، ص 222\r\n","page_name":" 562 ","page_number":562},
  {"content":"\r\n\r\n« يستحبّ عتق الرقبة » و « يستحب عتق الرقبة المؤمنة » مىگويند : دليل « يستحب عتق الرقبة » بر اطلاق خود باقى است و دليل « يستحب عتق الرقبة المؤمنة » حمل بر تأكّد استحباب مىشود . نه اين كه مسألهء حمل مطلق بر مقيّد را مطرح كنند ، تا نتيجه‌اش اين شود كه عتق رقبهء غير مؤمنه هيچ‌گونه استحبابى ندارد . در اينجا اين سؤال مطرح مىشود كه چه فرقى بين واجبات و مستحبات وجود دارد ؟ مرحوم آخوند دو جواب براى اين سؤال ارائه كرده‌اند : جواب اوّل : « 1 » علّت اين امر در مستحبات ، قاعدهء تسامح در ادلّهء سنن است . اين قاعده اقتضاء مىكند كه ما در اينجا استحباب را فقط در محدودهء مقيّد نياوريم بلكه آن را در رابطه با مطلق نيز مطرح كنيم . اين جواب مرحوم آخوند داراى اشكال است ، زيرا قاعدهء تسامح در ادلّهء سنن در جايى پياده مىشود كه روايت ضعيف السندى بر استحباب چيزى دلالت كند . لذا در بعضى از روايات مربوط به قاعدهء مذكور ، تعبير « و إن كان رسول اللّه صلى الله عليه و آله لم يقله » مطرح شده است . « 2 » يعنى ترديد وجود دارد كه آيا رسول اللّه صلى الله عليه و آله آن را فرموده است يا نه ؟ در اين موارد ، قاعده مىآيد و ضعف سند را جبران مىكند . امّا در جايى كه دلالت روايت بر استحباب مورد ترديد باشد و بين استحباب و اباحه ترديد وجود داشته باشد ، قاعدهء مذكور نمىآيد دلالت بر استحباب را درست كند . در حالى كه بيان مرحوم آخوند به اين برگشت مىكند كه اگر ما شك داريم خصوص عتق رقبهء مؤمنه مستحب است يا عتق مطلق رقبه ، قاعدهء تسامح در ادلّهء سنن اقتضاى استحباب عتق مطلق رقبه را دارد . جواب دوّم : ما وقتى مستحبات را بررسى مىكنيم ، به اين معنا زياد برخورد مىكنيم كه اصل يك عمل ، مستحب است ولى وقوع آن به كيفيّت خاصّ ، استحباب\r\n\r\n\r\n","description":"","footnote":"\r\n( 1 ) - اين جواب ، جواب دوّم مرحوم آخوند است . و حضرت استاد دام ظلّه چون اين جواب را نپذيرفته‌اند ، بر جواب ديگر مرحوم آخوند مقدّم داشته‌اند .\r\n( 2 ) - وسائل الشيعة ، ج 1 ، باب 18 ، من أبواب مقدّمة العبادات .\r\n","page_name":" 563 ","page_number":563},
  {"content":"\r\n\r\nآن را مؤكّد مىكند و وقوع آن به كيفيت زايدى ، استحباب آن را بيشتر مؤكّد مىكند .\r\nمثلًا نماز شب - كه مجموعاً يازده ركعت است - عمل مستحبى مىباشد . امّا كيفيت قنوت نماز وتر ، در تأكّد استحباب آن نقش دارد . اگر كسى بخواهد فضيلت نماز شب را درك كند با خواندن همين يازده ركعت ، تمام فضائل نماز شب را درك كرده است . امّا كيفيت قنوت نماز وتر ، در تأكّد استحباب و به دست آوردن فضيلت بيشتر نقش دارد . و يا مثلًا صلاة در مسجد ، فضيلت دارد ولى همين فضيلت داراى مراتبى است . مسجد محل ، مسجد سوق ، مسجد جامع و . . . اگرچه در اصل مسجد بودن با هم مشتركند ولى مراتب فضيلت آنها با هم فرق مىكند . مرحوم آخوند گويا مىخواهد بفرمايد : در باب مستحبات ، يك غلبهء معتدّ به وجود دارد و آن عبارت از وجود مراتب در عمل واحد است و اين غلبهء وجود مراتب ، كه در رابطه با مستحبات مطرح است ، اقتضاء مىكند كه ما براى مستحبات ، حساب جديدى باز كنيم .\r\nاگر مولا در موردى گفت : « يستحب عتق الرقبة » و سپس در همين مورد گفت : « يستحب عتق الرقبة المؤمنة » ، جملهء دوّم را بر مرتبهء بالاترى از استحباب و فضيلت حمل كنيم . « 1 » اين بيان مرحوم آخوند قابل قبول است . فرض دوّم : « 2 » مطلق و مقيّدى كه در دو كلام واقع شده و هر دو منفى باشند . مثل اين كه - فرضاً - مولا در جايى بگويد : « لا تشرب المسكر » و در جايى ديگر بگويد : « لا تشرب الخمر » . عنوان مسكر ، مطلق و عنوان خمر ، مقيّد است ، زيرا خمر عبارت از مسكرى است كه از انگور گرفته شده باشد . آيا در اينجا چه بايد كرد ؟ بعضى گفته‌اند : مسألهء حمل مطلق بر مقيّد - در تمام فروضش - در صورتى مطرح مىشد كه بين مطلق و مقيّد تنافى وجود داشته باشد و چون در اينجا منافاتى بين دو\r\n\r\n\r\n","description":"","footnote":"\r\n( 1 ) - كفاية الاصول ، ج 1 ص 393\r\n( 2 ) - يادآورى : بحث در ارتباط با مطلق و مقيّدى بود كه در دو كلام بوده و در نفى و اثبات با هم توافق داشته باشند . اين بحث داراى دو فرض بود : فرض اوّل : مطلق و مقيّدى كه هر دو مثبت باشند . فرض دوّم : مطلق و مقيّدى كه هر دو منفى باشند .\r\n","page_name":" 564 ","page_number":564},
  {"content":"\r\n\r\nدليل وجود ندارد « 1 » ، لذا وجهى براى حمل مطلق بر مقيّد وجود ندارد . بيان مطلب : در بعضى از روايات ، علت حرمت شرب خمر را مسكر بودن آن دانسته است و اگر بين اين دو منافات وجود داشت ، تعليل مذكور صحيح نبود ، چون نمىشود بين علت و معلَّل به آن علت ، منافات وجود داشته باشد . پس وقتى در « لا تشرب الخمر لأنّه مسكر » ، تنافى صدر و ذيل وجود ندارد ، بين « لا تشرب المسكر » و « لا تشرب الخمر » نيز منافاتى وجود نخواهد داشت . اصولًا در نوع - يا همهء - مواردى كه علّت مطرح است ، يك كبراى مقدّرى وجود دارد . وقتى مولا مىگويد : « لا تأكل الرمان لأنّه حامض » ممكن است كسى سؤال كند : « حامض بودن چه تأثيرى در حرمت دارد » ؟ پس حتماً دنبال « لأنّه حامض » كبرايى وجود دارد و آن « كلّ حامض حرام » مىباشد . و اگر ما از اين كبرى صرف نظر كنيم ، « لأنّه حامض » صلاحيت تعليل بودن خود را از دست مىدهد . اين كبراى كلّى نياز به ذكر ندارد ، مگر در مواردى كه مسألهء تعبّد در خود آن كبرى مطرح باشد و نياز به توضيح داشته باشد ، مثل دليل استصحاب ، كه - صغرى و كبرى را بيان كرده - مىگويد : « لأنّك كنت على يقين من طهارتك ثمّ شككت فليس ينبغي لك أن تنقض اليقين بالشك أبداً » « 2 » . پس وقتى بين « لا تشرب المسكر » و « لا تشرب الخمر » منافاتى ندارد ، چه دليلى براى حمل مطلق بر مقيّد داريم ؟ به چه دليل بگوييم : « مراد از مسكر در دليل اوّل ، مسكر مقيّد به خمريت است » ؟ ولى اين كلام داراى اشكال است ، زيرا فرض اين است كه ما بيش از يك حكم نداريم و موضوع اين حكم نمىتواند هم خمر و هم مسكر باشد . اگر موضوعش مسكر است ، پس خمر موضوعيت ندارد ، و اگر موضوعش خمر است ، پس عنوان « مسكر » موضوعيت ندارد ، بلكه بايد مقيّد شود و به صورت « المسكر المتحقّق في ضمن عنوان الخمر » درآيد . و نمىتوانيم از طرفى ظاهر هر دو را حفظ كنيم و از طرف ديگر وحدت حكم را ملاحظه كنيم . در نتيجه بين اين‌ها تنافى وجود دارد ، « الخمر » مىگويد : « من\r\n\r\n\r\n","description":"","footnote":"\r\n( 1 ) - زيرا منافاتى نيست بين اين كه مسكر ، حرام باشد و در نتيجه ، خمر هم محكوم به حرمت باشد .\r\n( 2 ) - وسائل الشيعة ، ج 2 ، باب 37 ، من أبواب النجاسات و الأواني و الجلود ، ح 1\r\n","page_name":" 565 ","page_number":565},
  {"content":"\r\n\r\nموضوعيت دارم » ، « المسكر » هم مىگويد : « من موضوعيّت دارم » . و چون بين اين‌ها تنافى تحقق دارد ، بايد مسئله را از طريق « حمل مطلق بر مقيّد » حلّ كنيم . ممكن است گفته شود : در موارد تعليل ، مسئله چگونه حلّ مىشود ؟ در پاسخ مىگوييم : تعليل ، ظهور در اين دارد كه موضوع حكم همان عنوانى است كه در علّت واقع شده است . و اين خود دليل بر اين است كه در « لا تأكل الرّمان لأنّه حامض » ، « الرّمان » به عنوان يكى از مصاديق مطرح است . به عبارت ديگر : با توجه به اين كه تعليل در كلام واحد مطرح است و خود تعليل هم محور در حكمى است كه معلّل به علّت است ، لذا تعميم و تخصيص دايرهء حكم ، مربوط به عموميت و خصوصيت علّت است . به‌همين‌جهت خود علّت ، براى ما اين مسئله را بيان مىكند كه « عنوان رمّان ، موضوعيتى ندارد . آنچه موضوع و متعلّق براى حكم است ، عنوان « حامض » است ، خواه رمّان باشد يا غير رمّان » . ولى در ما نحن فيه فرض اين است كه تعليلى در كار نيست و ما با دو كلام مواجهيم . يك جا مىگويد : « لا تشرب المسكر » و در جاى ديگر مىگويد : « لا تشرب الخمر » و ما وحدت حكم را احراز كرده‌ايم . در اين صورت آيا متعلّق حكم كدام است ؟ و با توجه به اين كه هريك از « الخمر » و « المسكر » خود را به عنوان متعلّق و تمام الموضوع براى حكم مىدانند ، لذا ما چاره‌اى جز حمل مطلق بر مقيّد نداريم .\r\n\r\nتذييل بحث مطلق و مقيّد\r\nمباحثى كه در ارتباط با احكام تكليفيه مطرح كرديم ، در احكام وضعيّه نيز جريان دارد . اگر آيهء شريفهء  ( أَحَلَّ اللَّهُ الْبَيْعَ )  - با اطلاق خودش - بيع را به صورت مطلق ، محكوم به حليّت وضعيّه مىكند و در مقابل آن ، دليل « نهى النبي صلى الله عليه و آله عن بيع الغرر » « 1 » وارد مىشود و بيع غررى را محكوم به حرمت وضعيّه مىكند ، در اينجا نيز مطلق بر مقيّد حمل مىشود .\r\n\r\n\r\n","description":"","footnote":"\r\n( 1 ) - وسائل الشيعة ، ج 12 ، باب 40 ، من أبواب آداب التجارة ، ح 3\r\n","page_name":" 566 ","page_number":566},
  {"content":"\r\n\r\n\r\nمجمل و مبيّن\r\nدر تعريف مجمل و مبيّن اين گونه گفته شده است : مجمل : لفظى است كه ظهور در معناى مشخصى ندارد . مثل اين كه متكلم گفته باشد : « رأيت عيناً » و هيچ قرينه‌اى هم اقامه نكرده باشد . مبيّن : لفظى است كه ظهور در معنا دارد . و به تعبير مرحوم آخوند : « لفظ ، قالب براى خصوص معنا باشد » . « 1 » بايد توجه داشت كه ظهور ، مساوق با معناى حقيقى نيست . اصالة الظهور ، هم در استعمالات حقيقى به كار مىرود و هم در استعمالات مجازى . يعنى همان‌طور كه « رأيت أسداً » ظهور در معناى حقيقى دارد ، « رأيت أسداً يرمي » نيز ظهور در معناى مجازى دارد . در نتيجه اگر جمله‌اى مبيّن بود و در معنايى ظهور داشت - خواه در معناى حقيقى يا در معناى مجازى - بر اساس اصالة الظهور بايد آن ظهور را اخذ كنيم . ولى مجمل فاقد ظهور است و چون فرض اين است كه قرينه‌اى در كار نيست ، راهى براى حمل كلام مولا بر معناى غير ظاهر وجود ندارد .\r\n\r\n\r\n","description":"","footnote":"\r\n( 1 ) - كفاية الاصول ، ج 1 ، ص 397\r\n","page_name":" 567 ","page_number":567},
  {"content":"\r\n\r\nاصوليين در اينجا مواردى را مطرح كرده‌اند كه در مجمل و مبيّن بودن آنها ترديد شده است . مثلًا در مورد آيهء شريفهء ( حرّمت عليكم الميتة ) « 1 » كه حرمت ، به عين خارجى نسبت داده شده است - در حالى كه متعلّق حرمت بايد فعل مكلّف باشد نه عين خارجى - بحث كرده‌اند كه آيا اين آيه از مصاديق مجمل است يا از مصاديق مبيّن ؟ در حالى كه وظيفهء فقيه و اصولى اين نيست كه در مورد صغريات بحث كند . بلكه در رابطه با صغريات بايد به عرف مراجعه كرد . اگر عرف ظهور آيهء ( حرّمت عليكم الميتة ) « 2 » را در رابطه با همهء افعال يا آثار ظاهره يا بعضى از آثار آن ببيند ، كلامْ مبيّن خواهد شد . امّا اگر عرف نتوانست در اين زمينه پاسخى بدهد ، كلامْ مجمل خواهد شد . پس اين گونه مباحث ، بحث اصولى نيست . اللّهم وفّقنا لما تحب و ترضى الحمد للَّه ربّ العالمين پاييز 1379\r\n\r\n\r\n\r\n","description":"","footnote":"\r\n( 1 ) - المائدة : 3\r\n( 2 ) - همان\r\n","page_name":" 568 ","page_number":568}
  ]