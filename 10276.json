[
  {"content":"\r\n\r\nجغرافياى تاريخى كشورهاى اسلامى\r\nجلد دوم\r\nدكتر حسين قرچانلو\r\nتهران\r\n1382\r\nسازمان مطالعه و تدوين كتب علوم انسانى دانشگاهها ( سمت )\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nالهيات 25\r\nقرچانلو ، حسين ، 1319 -\r\nجغرافياى تاريخى كشورهاى اسلامى / حسين قرچانلو . - تهران : سازمان مطالعه و تدوين كتب علوم انسانى دانشگاهها ( سمت ) ، 1380 .\r\nج . نقشه . - ( \" سمت \" ؛ 508 ، 746 : الهيات ؛ 25 ، 38 )\r\nبها : 15000 ريال : ( ج . 1 ) .\r\nISBN 964 - 459 - 529 - 7\r\nفهرستنويسى بر اساس اطلاعات فيپا .\r\nص . ع . به انگليسى : Hosein Gharachanloo , Historical Geography of the Islamic Countries .\r\nكتابنامه .\r\nج . 2 ( چاپ اول : زمستان 1382 ) . 27500 ريال : ISBN 964 - 459 - 784 - 2\r\n1 . كشورهاى اسلامى - جغرافياى تاريخى . الف . سازمان مطالعه و تدوين كتب علوم انسانى دانشگاهها ( سمت ) . ب . عنوان .\r\n7 ج 4 ق / 56 / 35 DS\r\n17671 / 911\r\nكتابخانه ملى ايران 23322 - 79 م\r\nسازمان مطالعه و تدوين كتب علوم انسانى دانشگاهها ( سمت )\r\nجغرافياى تاريخى كشورهاى اسلامى ( جلد دوم )\r\nدكتر حسين قرچانلو\r\nچاپ اول : تابستان 1382\r\nتعداد : 3000\r\nحروفچينى و ليتوگرافى : سمت\r\nچاپ و صحافى : سازمان چاپ و انتشارات ، وزارت فرهنگ و ارشاد اسلامى\r\nقيمت : 27500 ريال . در اين نوبت چاپ قيمت مذكور ثابت است و فروشندگان و عوامل توزيع مجاز به تغيير آن نيستند .\r\nآدرس ساختمان مركزى : تهران ، بزرگراه جلال آل احمد ، بعد از تقاطع پل يادگار امام ( ره ) ، روبروى پمپ گاز ، كد پستى 14636 ، تلفن 3 و 4234842 .\r\nكليه حقوق اعم از چاپ و تكثير ، نسخه بردارى ، ترجمه و جزاينها براى \" سمت \" محفوظ است ( نقل مطالب با ذكر مأخذ بلامانع است ) .\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nبسم اللّه الرحمن الرحيم بكوشيد كه ملتهاى خودتان را اسلامى كنيد ، ملتهاى خودتان را بيدار كنيد و تاريخ صدر اسلام را براى آنها بخوانيد .\r\nصحيفهء نور ؛ ج 17 ، ص 195\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\n\r\nسخن « سمت »\r\nيكى از اهداف مهم انقلاب فرهنگى ، ايجاد دگرگونى اساسى در دروس علوم انسانى دانشگاهها بوده است و اين امر ، مستلزم بازنگرى منابع درسى موجود و تدوين منابع مبنايى و علمى معتبر و مستند با در نظر گرفتن ديدگاه اسلامى در مبانى و مسائل اين علوم است .\r\nستاد انقلاب فرهنگى در اين زمينه گامهايى برداشته بود ، اما اهميّت موضوع اقتضا مىكرد كه سازمانى مخصوص اين كار تأسيس شود و شوراى عالى انقلاب فرهنگى در تاريخ 7 / 12 / 63 تأسيس « سازمان مطالعه و تدوين كتب علوم انسانى دانشگاهها » را كه به اختصار « سمت » ناميده مىشود ، تصويب كرد .\r\nبنابراين ، هدف سازمان اين است كه با استمداد از عنايت خداوند و همّت و همكارى دانشمندان و استادان متعهد و دلسوز ، به مطالعات و تحقيقات لازم بپردازد و در هركدام از رشته‌هاى علوم انسانى به تأليف و ترجمه منابع درسى اصلى ، فرعى و جنبى اقدام كند .\r\nدشوارى چنين كارى بر دانشمندان و صاحبنظران پوشيده نيست و به همين جهت مرحلهء كمال مطلوب آن ، بايد بتدريج و پس از انتقادها و يادآوريهاى پياپى ارباب نظر به دست آيد و انتظار دارد كه اين بزرگواران از اين همكارى دريغ نورزند .\r\nاين كتاب به همراه ديگر مجلدات آن براى دانشجويان رشتهء الهيات ( گرايش تاريخ و تمدن ) در مقاطع كارشناسى و كارشناسى ارشد تدوين شده است . اميد مىرود كه علاوه بر جامعهء دانشگاهى ، ساير علاقه‌مندان نيز از آن بهره‌مند شوند .\r\nاز استادان و صاحبنظران ارجمند تقاضا مىشود با همكارى ، راهنمايى و پيشنهادهاى اصلاحى خود ، اين سازمان را در جهت اصلاح كتاب حاضر و تدوين ديگر آثار مورد نياز جامعهء دانشگاهى جمهورى اسلامى ايران يارى دهند .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nجلد دوم\r\n\r\n[ تتمه بخش دوم 
  ]\r\n\r\nفصل پنجم شامات\r\nسوريه « 1 » يا شام با وسعتى حدود 500 / 184 كيلومتر مربع ، در جنوب غربى آسيا قرار دارد .\r\nهمان‌طور كه آسياى صغير ، اروپا و آسيا را به هم پيوند مىدهد ، سوريه نيز آسيا و افريقا را به يكديگر مربوط مىسازد . اين سرزمين را مىتوان به چهار ناحيهء اصلى تقسيم كرد :\r\nدر شمال ، سوريهء عليا كه فلاتى است كم ارتفاع ؛ در مركز ، فنيقيه كه ناحيهء باريكى است ميان دريا و كوه لبنان ، كويلهء سيريا « 2 » ( سوريه ) كه ناحيه‌اى است كوهستانى و متصل به بيابان شام و در جنوب ، فلسطين كه بحر الميت در آن قرار دارد و رودخانهء اردن در آن جارى است . آب و هواى نواحى ساحلى ، مديترانه‌اى است و كشت غلّات و مو و درختان ميوه در آن صورت مىگيرد . هرچه به طرف مشرق پيش مىرويم ، مقدار باران كمتر و دشتها و بيابانها جانشين نواحى مزروعى مىشود ؛ اهالى آنجا كه تعدادشان نيز كم است ، به پرورش حيوانات و گله‌دارى اشتغال دارند .\r\nسرزمين سوريه تنها راه طبيعى اقوامى كه از آسيا به افريقا مىرفتند نبوده ، بلكه ناحيه‌اى بوده كه دريانوردان سواحل مديترانه ، شهرنشينان جلگه‌ها و درّه‌ها و اقوام بيابانگرد داخلى در آنجا باهم تماس مىگرفته‌اند . اين ناحيه را اقوامى سامىزبان ، از نژاد مديترانه‌اى اداره مىكردند ؛ اما چون قدرت چندانى نداشتند در برابر حملات مصريها و بابليها و آشوريها و هيتيها تاب مقاومت نياوردند . بعدها دولت دمشق و فنيقى در مركز و دولتهاى يهود و همسايگان آنان در جنوب اين سرزمين تشكيل شد .\r\n\r\n\r\n","description":"","footnote":"\r\n( 1 ) .  Suriyye \r\n( 2 ) .  Coele Syrie \r\n","page_name":" 1 ","page_number":7},
  {"content":"\r\n\r\nقسمت ساحلى سرزمين سوريه كه ميان دريا و كوهستان واقع بود ، كشور فنيقيه را تشكيل مىداد كه شهرهايى از قبيل صور و صيدا « 1 » و بيبلوس داشت . اين شهرها گاه دوست و متحد و زمانى دشمن يكديگر بودند . فنيقيها عمدتا ناتوان و تحت استيلاى مصريان بودند و به فراعنهء مصر خراج مىپرداختند . انحطاط مصر موجب شد كه در حدود سال 1200 ق . م ، فنيقيها استقلال از دست‌رفتهء خود را بازيابند و از آن زمان دورهء قدرت و افتخارشان آغاز شد . « 2 » فنيقيها كه از جانب خشكى آرامش خاطرى يافته بودند ، با نابودى امپراتورى دريايى كرت از رقيبان دريايى نيز آسوده‌خاطر شدند و از آن پس ، بازرگانى خود را به وضع شگفت‌انگيزى توسعه دادند و در سراسر مديترانهء شرقى به رفت‌وآمد پرداختند و در جزيرهء قبرس « 3 » كوچ‌نشينى تشكيل دادند ؛ ولى از همين زمان يونانيان به رقابت با آنان برخاستند . فنيقيها به نواحى دوردست ، از جمله سيسيل « 4 » ، جزيره ساردنى « 5 » و كناره‌هاى افريقا و اسپانيا رفتند و در همه‌جا نمايندگيهاى تجارتى و شهرهايى از قبيل پانورم « 6 » ، كارتاژ « 7 » و قادس « 8 » را بنياد نهادند و سرانجام با جرأت و تهور وارد اقيانوس اطلس ( درياى محيطى غربى ) شده ، در طول سواحل شرقى اين اقيانوس به جزاير كاسى تريد « 9 » ، « سيلى » « 10 » كه قلع آن معروف بود رسيدند . « 11 » فنيقيها گاه مجبور مىشدند با مردم بومى بجنگند . خود آنان هم اغلب به غارت و راهزنى دست مىزدند و افرادى را از نواحى مختلف ربوده ، در جاى ديگر به عنوان غلام مىفروختند . آنان علاوه بر تجارت برده ، مواد اوليه ، فلزات ، عاج و مواد خوشبو را مىخريدند و محصولات صنعتى ، جواهرات ، پارچه‌هاى ارغوانى رنگ ، اشياء شيشه‌اى و همچنين محصولات زينتى ، ميوه‌جات ، شراب و چوب سدر را به ديگر اقوام مىفروختند . بعدها ، در نتيجهء\r\n\r\n\r\n","description":"","footnote":"\r\n( 1 ) .  Seyda \r\n( 2 ) . دولاندلن ، ش . ؛ تاريخ جهانى پيش از تاريخ تا قرن شانزدهم ؛ ج 1 ، ص 45 - 46 .\r\n( 3 ) .  Qobros \r\n( 4 ) .  Sisil ( sieily ) \r\n( 5 ) .  Sardeny \r\n( 6 ) .  Panorme  : پالرمو\r\n( 7 ) .  Carthage \r\n( 8 ) .  Cadic \r\n( 9 ) .  Cassiterides \r\n( 10 ) .  Seily \r\n( 11 ) . همان ؛ ج 1 ، ص 46 .\r\n","page_name":" 2 ","page_number":8},
  {"content":"\r\n\r\nاتحاد با مصر و عبريان در درياى سرخ نيز كشتيرانى كردند و حتى معروف است كه با كشتيهايى به دستور نخائوى دوم ، فرعون مصر ، مسافرتى به دور افريقا انجام داده‌اند . به علاوه ، بازرگانى زمينى آنان نيز توسعه داشت و كاروانهاى بازرگانىشان در سوريه و بين النهرين فعاليتهايى داشتند . در قرن هشتم ق . م آشوريها حملات خود را به سوريه آغاز كردند و سرزمين فنيقيها را با وجود مقاومت اهالى ، به اطاعت خويش درآوردند و پس از آن ، اين ناحيه به تصرف مصريها و بابليها و از حدود سال 538 ق . م به تصرف پارسها درآمد .\r\nعبريان كه از نژاد مديترانه‌اى بودند و مانند فنيقيها به زبان سامى تكلم مىكردند ، در آغاز از اقوام بيابانگرد بين النهرين و عربستان به شمار مىآمدند و بتدريج به نواحى غربى و مخصوصا ناحيهء سينا متوجه شدند . آنان به قبايل چندى تقسيم شده بودند و منحصرا از طريق پرورش خر و بز و گوسفند روزگار مىگذراندند و بيشتر وقتشان به جنگهاى داخلى يا جنگ با همسايگان مىگذشت . عبريها به خدايان متعدد عقيده داشتند و پرستش توتمها و احترام به ارواح كه آميخته با ساحرى و پرستش اشياء بود در بين آنان رواج داشت . . . برخى از قبايل يهود ظاهرا همراه با هيكسسها ( چوپانان ) به سرزمين مصر قدم گذاشتند ؛ اما چون مورد آزار و شكنجه قرار گرفتند ، از مصر گريخته در شبه جزيرهء سينا به هم‌كيشان خود پيوستند و در همين زمان موسى ( ع ) ظهور كرد و اقوام يهود را به اتحاد باهم واداشت و مذهبى ملى براى آنان آورد . . . پس از موسى ( ع ) عبريان به تصرف فلسطين ، مسكن كنعانيها ، يعنى اقوامى كه از نظر نژاد و زبان با آنان خويشى داشتند ، پرداختند و پس از مدتها جنگ ، به زحمت ، گروهى از آنان را به اطاعت خود درآوردند و در بين آنها ساكن شدند . . . پس از اين پيروزى ، جنگهاى تازه‌اى عليه اقوام جنوب و مشرق كه خويشى و قرابتى باهم داشتند ، مانند عمالقه « 1 » ، ادوميها « 2 » ، موآبيها « 3 » و عمونيها « 4 » ، عليه فيليستنها « 5 » كه از راه دريا وارد فلسطين شده و ظاهرا از مردم اژه و از\r\n\r\n\r\n","description":"","footnote":"\r\n( 1 ) .  Amaleeites \r\n( 2 ) .  Edomites \r\n( 3 ) .  Moabites \r\n( 4 ) .  Ammonites \r\n( 5 ) .  Philistins \r\n","page_name":" 3 ","page_number":9},
  {"content":"\r\n\r\nكرت گريخته بودند درگرفت . لزوم مقاومت در برابر اين دشمنان ، عبريان را بر آن داشت تا در شكل حكومت خود تغييرى بدهند و حكومت سلطنتى را بپذيرند . پس از سالها جنگهاى داخلى ، سرانجام داود ( ع ) كه از قبيلهء يهودا بود پادشاه همهء عبريان شناخته شد . وى اورشليم « 1 » را گرفت و آن را به پايتختى برگزيد و پس از غلبه بر اقوام مجاور ، آنان را خراجگزار خويش كرد . سلطنت او توأم با افتخاراتى براى قوم يهود بود .\r\nپس از او ، پسرش ، سليمان ، سلطنت يافت . سليمان معبد اورشليم را بنا و با دولت صور و مصر روابط دوستانه برقرار كرد . پس از درگذشت سليمان ، ميان قبايل يهود جنگهايى درگرفت كه سرانجام به تشكيل دولتى منجر شد كه پايتختشان شهر سامارى يا سىشم « 2 » بود . پس از اندك مدتى ، آشوريها خود را آمادهء گشودن كشورهاى مجاورشان كردند .\r\nآنان به سرزمين فلسطين و سوريه هجوم بردند و دولت يهود تازه تشكيل شده را از ميان برداشتند ؛ اما دولت قديم يهود به نام يهودا را خراجگزار خود كردند . سرانجام ، بابليها دولت يهودا را منقرض كردند و يهوديان بسيارى را به اسارت به بابل آوردند . پس از سقوط بابل در 539 ق . م ، پارسها به عبريان ، كه اسرائيلى و يهود نيز ناميده مىشدند ، اجازه بازگشت به فلسطين و تجديد بناى معبد خويش را دادند . « 3 »\r\nبا تسخير ايران به دست اسكندر در 331 ق . م امپراتورى عظيم ايران كه از رود سند تا درياى مديترانه امتداد داشت از هم پاشيد . يونانيان در پى اين پيروزى ، همهء مرزهاى ايران را گشودند و سراسر آن را زير نفوذ خود درآوردند . اين كشورگشايى ، سرزمينهاى تسخير شده را يونانى نكرد ، بلكه به همان صورت ايرانى خود در زير فرمان يونانيها باقى ماند . اسكندر كه هنوز جوان بود ، در 323 ق . م از دنيا رفت . بلافاصله پس از مرگ وى ، سردارانش بر سر تقسيم ميراث او با يكديگر به نزاع برخاستند . تا سال 312 ق . م ، جنگ داخلى ميان ايشان ادامه يافت و در اين سال در تقسيم ممالك اسكندر با يكديگر توافق يافتند و قسمت آسيايى كه عملا تمام ايران قديم بود ، سهم سلوكوس\r\n\r\n\r\n","description":"","footnote":"\r\n( 1 ) .  Jerusalem \r\n( 2 ) .  Sishem \r\n( 3 ) . تاريخ جهانى پيش از تاريخ تا قرن شانزدهم ؛ ج 1 ، ص 47 - 51 .\r\n","page_name":" 4 ","page_number":10},
  {"content":"\r\n\r\nشد . . . سلوكوس در 300 ق . م شهر انطاكيه « 1 » را در سوريه غربى بنا نهاد و آن را پايتخت خويش ساخت . در 248 ق . م ، دولت اشكانيان ( پارتيان ) به وجود آمد . آنان بناى دست‌اندازى به متصرفات سلوكيان را گذاشتند و رفته رفته به درياى مديترانه نزديك شدند . در 150 ق . م بين النهرين به تصرف پارتيان درآمد و حدود فرمانروايى سلوكيان منحصر به سرزمينى شد كمى بزرگتر از سوريهء كنونى . به اين ترتيب ، نفوذ يونانيان تنها محدود به نواحى مجاور درياى مديترانه شد . « 2 »\r\nدر نيمهء قرن دوم پيش از ميلاد ، دولت سلوكيان بر اثر كشمكشهاى طولانى و بيهوده براى تسلط بر مصر ، بسيار ضعيف شده و در معرض زوال قرارگرفته بود . پارتيان نيز گرچه بين‌النهرين را تسخير كرده بودند ، از آنجا كه از سمت شرق گرفتار حملهء تركان شده بودند ، نيروى كافى براى حمله به متصرفات سلوكيان را نداشتند ؛ ولى در مجاورت سلوكيان دولت مقتدر ارمنستان يا ارمينيه توانست از ضعف سلوكيان در سوريه استفاده كند و تيگران ، پادشاه جاه‌طلب آن ، در 38 ق . م سوريه را تسخير كرد . در اين زمان ، جمهورى روم همچون نيروى تازه‌اى در سواحل مديترانه طلوع كرد . روميان مانند اسكندر ، آهنگ جهانگشايى نداشتند و تنها هدفشان ، فعاليت در تجارت بود و نيز اينكه از شرّ حملهء دشمنان در داخل خاك خود در امان بمانند ، اما پس از مدتى كوشيدند كه همهء بلاد واقع در اطراف مديترانه را تحت حمايت خويش قرار دهند . سرانجام ، رقابتهاى تجارى مردم كارتاژ و دزديهاى دريايى مردم پونتوس « 3 » براى روميها اسباب دردسر را فراهم ساخت و سبب شد كه روم با اين دو كشور به جنگ برخيزد . روميان كه آهنگ دخالت در امور مشرق را نداشتند ، سرانجام وادار به جنگهاى معروف ميثريداتى شدند كه به سال 83 ق . م در زمان فرمانروايى پومپيوس « 4 » درگرفت و به پيروزى روميان منجر شد . روميان ، ابتدا بنابر وصيّت اسكندر دوم ، فرمانرواى مصر ، كه روميان را\r\n\r\n\r\n","description":"","footnote":"\r\n( 1 ) .  Antakia \r\n( 2 ) . اوليرى ، دليسى ؛ انتقال علوم يونانى به عالم اسلامى ؛ ص 9 - 10 .\r\n( 3 ) .  Pontus \r\n( 4 ) .  Pompeius \r\n","page_name":" 5 ","page_number":11},
  {"content":"\r\n\r\nجانشين خود قرار داده بود ، مملكت مصر را ضميمه امپراتورى خود كردند ؛ سپس در 65 ق . م سوريه را كه در دست دولت ضعيف سلوكى بود ، به عنوان ايالتى ضميمهء خاك روم كردند . به فرمان پومپه ( پومپيوس ) ، رود فرات مرز شرقى اين ايالت شناخته شد .\r\nروميان دولتهاى كوچك عرب را كه در مشرق سوريه تشكيل شده بودند به حال خود گذاشتند . . . به اين ترتيب ، سوريه از تسلط سلوكيان يونانى خارج و جزئى از امپراتورى روم شد . « 1 » .\r\nاعراب پس از نخستين پيروزيهاى خود در جنگ با روميان ، در صدد آموختن فنون جنگى متداول ميان آنان برآمدند . برخى از اين فنون ، استفاده از مهندسى براى حمله به شهرها و ساختن استحكامات دفاعى بود . اعراب براى منظور اخير ، از اردوگاههاى مستطيل شكل و مستحكم شدهء روميان تقليد كردند و هر جا را اشغال مىكردند ، اين گونه شهرهاى نظامى ( معسكر يا اردوگاه ) را ، بويژه در نقاط دور افتاده مىساختند . « 2 » اعراب در آغاز فتوحات اسلامى ، بنا به دستور خليفهء دوم در كنار شهرها مىماندند و در جايى كه ميان آنان و شهر مدينه دريا يا رودخانه فاصله بود اردوگاهى نمىساختند ؛ آنان در كنار شهرهاى بزرگ ، چادر و سراخيمه برپا مىكردند و زن و بچه خود را نيز به آنجا مىبردند . اين اردوگاهها كم‌كم به شهر مبدل شد ؛ چنان كه بصره و كوفه و فسطاط به همين صورت تأسيس و كم‌كم به شهرهاى بزرگ تبديل شدند . « 3 »\r\nشام كه آن را سوريه نيز مىگفتند ، همان‌طور كه اشاره رفت جزء ايالات روم بود و به چند ناحيه تقسيم مىشد و هر ناحيه بطريق يا فرماندهء لشكرى داشت كه تابع شهر مركزى ( دمشق « 4 » كه بزرگترين شهر ايالت به شمار مىرفت ) بود . « 5 »\r\nمسلمانان از 13 ق / 634 م به بعد ، سرزمين سوريه را فتح كردند . جغرافيادانان اسلامى دربارهء شام نوشته‌اند كه از آن‌رو اين سرزمين را شام گفته‌اند كه شامّهء ( به معناى\r\n\r\n\r\n","description":"","footnote":"\r\n( 1 ) . همان ؛ ص 12 - 16 .\r\n( 2 ) . همان ؛ ص 224 .\r\n( 3 ) . زيدان ، جرجى ؛ تاريخ تمدن اسلام ؛ ج 1 ، ص 137 .\r\n( 4 ) .  Demaq , Demesq \r\n( 5 ) . ر . ك . : قدامة بن جعفر ؛ كتاب الخراج و صنعة الكتابة ؛ ص 165 - 178 .\r\n","page_name":" 6 ","page_number":12},
  {"content":"\r\n\r\nخال ) كعبه است و بعضى گفته‌اند كه شام از ريشهء تشاؤم است كه مردم آن را بدشگون دانند . برخى هم گفته‌اند كه چون اين سرزمين از ريگهاى سرخ و سفيد و سياه تشكيل شده به معناى خالهاى سرخ و سفيد و سياه است . « 1 » عده‌اى هم گفته‌اند ، شام را از جهت انتسابش به سام بن نوح ( ع ) ، بدين نام خوانده‌اند و « سام » را به زبان سريانى « شام » خوانند . « 2 » بعضى هم گفته‌اند [ احتمالا آنان كه از مصر قصد مكّه مىكردند 
  ] كه شام در سمت چپ مكّه واقع است . « 3 » مقدسى مىنويسد : سرزمين شام گرانقدر ، پيامبرخيز ، مركز نيكوكاران و خاستگاه فاضلان است . نخستين قبله‌گاه ، جايگاه قيامت و معراج ، سرزمين مقدس با خانقاههاى بىآلايش ، مرزهاى استوار ، كوههاى بلند ، هجرتگاه ابراهيم ( ع ) . . .\r\nدريا در سراسر غربش كشيده شده . . . كه سر ديگر آن در كرانهء درياى چين است . . .\r\nكانهاى سنگ رخام ، ثروت ، رفاه ، بازرگانان ، فقيهان ، نويسندگان ، هنرمندان و پزشكان شايسته دارد . « 4 » به نوشتهء ابو الفداء ، شام سرزمينى است كه هوايش وباخيز و خانه‌هايش تنگ و زمينش حزن‌آور و مردمش همواره گرفتار طاعونند . يك سوى آن درياست و به همين سبب ، سواحل آن مرطوب و عفن و مه‌آلود و بيمارىزا و فاسد كنندهء غذاهاست و سوى ديگرش بيابانى و خشك و سخت است ؛ آنچنان كه نه در آن گياهى رويد و نه چشمه‌اى جوشد . « 5 » بر اساس نقشه‌هاى جغرافيايى ، شام از شمال به شهرهاى مرزى شام ( واقع در كشور تركيه امروز ) ، از جنوب به ريگزارهاى شبه جزيرهء سينا ( تيه بنى اسرائيل قديم ) ، از مغرب به درياى روم ( مديترانه ) و از مشرق به كناره‌هاى رود فرات و بيابانهاى شمالى عربستان ( نفود شمالى ) محدود است .\r\nنخستين جغرافيادانى كه از تقسيمات شام نام برده ابن خرداذبه است كه در وصف خبر مغرب ، از پنج كوره به نامهاى قنّسرين ، « 6 » حمص ، دمشق و نواحى آن ، اردن و\r\n\r\n\r\n","description":"","footnote":"\r\n( 1 ) . مقدسى ، ابو عبد الله محمد بن احمد ؛ احسن التقاسيم ؛ ص 152 .\r\n( 2 ) . ابو الفداء ؛ تقويم البلدان ؛ ص 243 و ابن شداد ، ، عزالدين محمد ؛ الاعلاق الخطيره فى ذكر امراء الشام و الجزيره ؛ ج 1 ، ص 17 .\r\n( 3 ) . حموى ، ياقوت ؛ معجم البلدان ؛ ج 3 ، ص 312 و الاعلاق الخطيره ؛ ج 1 ، ص 17 - 18 .\r\n( 4 ) . احسن التقاسيم ؛ ص 151 - 152 .\r\n( 5 ) . تقويم البلدان ؛ ص 243 .\r\n( 6 ) .  Qennasrin \r\n","page_name":" 7 ","page_number":13},
  {"content":"\r\n\r\nفلسطين ياد مىكند ؛ « 1 » ولى مقدسى در تقسيم شام مىنويسد : من اين سرزمين را بر شش خوره تقسيم كرده‌ام ، نخستين آن قنّسرين است ، سپس حمص ، دمشق ، اردن ، فلسطين و پس از آن شراة است . « 2 » همان‌طور كه قبلا نيز اشاره شد ، اين كوره‌ها به لحاظ برپايى اردوگاههاى مسلمانى كه به قصد تصرف مركز آن ناحيه رفته بودند ، جند يا اردوگاه ناميده مىشد . بعضى از نويسندگان جديد ، شام دورهء اسلامى را به هفت اردوگاه به اين شرح تقسيم كرده‌اند : قنّسرين ، حمص ، دمشق ، اردن ، فلسطين ، عواصم ( كرسىنشينها ) و ثغور ( شهرهاى مرزى ) . « 3 »\r\n\r\nعواصم ( كرسىنشينها )\r\nنخستين تقسيم از تقسيمات شام ، عواصم است كه در بالاى شام و آن طرف حلب واقع بوده و تا كنار خليج اسكندرون ( در كنار شهر اسكندرونه ) امتداد داشته و مركز و قصبهء آن ، شهر انطاكيه بوده است .\r\nانطاكيه كه نام باستانى آن آنتيوخيا « 4 » بوده است ، در حال حاضر در جنوب كشور تركيه در كنار رود عاصى ( اورونتس ) « 5 » به فاصلهء 22 كيلومتر از ساحل درياى مديترانه واقع است . « 6 » اين شهر را سلوكوس نيكاتور اوّل در حدود 300 ق . م بنا كرد و به نام پدرش آنتيوخوس نام نهاد « 7 » و در اندك مدتى از مراكز مهم تجارتى شد . در 64 ق . م ، اين شهر به دست پومپيوس افتاد و مهمترين شهرهاى آسيايى دولت روم و كرسى ايالت آسيايى امپراتور روم شد . « 8 »\r\nدر دورهء ساسانيان ، شاپور اوّل در شهر انطاكيه ، والريانوس ، قيصر روم ، را در\r\n\r\n\r\n","description":"","footnote":"\r\n( 1 ) . ابن خرداذبه ؛ المسالك و الممالك ؛ ص 56 و 62 و يعقوبى ، ابن واضح ؛ البلدان ؛ ص 103 - 109 .\r\n( 2 ) . احسن التقاسيم ؛ ص 154 .\r\n( 3 ) . تاريخ تمدن اسلام ؛ ج 2 ، ص 250 .\r\n( 4 ) .  Antioxeya \r\n( 5 ) .  Orontes \r\n( 6 ) . ر . ك . : اطلس تايمز ؛ « نقشه » .\r\n( 7 ) . معجم البلدان ؛ ج 1 ، ص 266 و مصاحب ، غلامحسين ؛ دايرة المعارف فارسى ؛ ج 1 ، ص 273 .\r\n( 8 ) . دايرة المعارف فارسى ؛ ج 1 ، ص 273 .\r\n","page_name":" 8 ","page_number":14},
  {"content":"\r\n\r\nحصار گرفت و او را اسير كرد و با گروهى بسيار با خود برد و در شهر گنديشاپور سكنا داد . « 1 » در 540 م انوشيروان روى به سوى انطاكيه نهاد و آن شهر را كه سران سپاه قيصر در آن بودند گشود ؛ پس دستور داد تا از شهر انطاكيه نقشه‌اى دقيق تهيه كردند . و از روى آن ، در نزديك مدائن شهرى ساختند كه به روميه معروف شد ؛ آنگاه مردم انطاكيه را به شهر جديد برد و در آنجا سكنا داد . « 2 » بلاذرى مىنويسد : قنّسرين و توابع آن ، همچنان جزء حمص بود تا اينكه يزيد بن معاويه ، قنّسرين ، انطاكيه ، منبج « 3 » و توابع آن را اردوگاه كرد .\r\nدر زمان عباسيان ، هارون الرشيد ، قنّسرين و كوره‌هاى آن را اردوگاه واحدى قرار داد و منبج و دلوك و رعبان و قورس و انطاكيه را عواصم ناميد . « 4 » بلاذرى اضافه مىكند كه ابو عبيده در 16 ق ، عمرو عاص را از ايلياء به انطاكيه كه مردمش خيانت ورزيده بودند فرستاد . عمرو عاص آنجا را فتح كرد ، ولى مردم آن دوباره نقض عهد كردند . . . ابو عبيده سپاهيانى را فرستاد و براى بار دوم آنجا را گشود و حبيب بن مسلمهء فهرى را بر آن ولايت داد . « 5 » ابن خرداذبه ، هنگام سخن از نواحى قنّسرين ، كرسىنشينهاى شام را كه شهر انطاكيه نيز از آنهاست نام مىبرد . وى مىافزايد ماليات قنّسرين و كرسىنشينها ، چهارصد هزار دينار است . هيچ ساختمان مرمرى بهتر از قسيان ( كليساى ) انطاكيه نيست . « 6 » قسيان ، كليسايى با ساختمان استوار و بزرگ است كه نزد مسيحيان بسيار گرانقدر است و ايشان را عقيده بر آن است كه يحيى بن زكريا را در آنجا بازداشته‌اند و روميان آن شهر ( انطاكيه ) را شهر خدا مىدانند . « 7 » به نوشتهء اصطخرى ، بعد از دمشق هيچ جايى خوشتر از انطاكيه نيست . باره‌اى از سنگ و درختان خرما و كشاورزى و آب و درخت و آسيابها و نواحى آبادان دارد . . . و آب در سراها و محله‌ها جارى است . « 8 » مقدسى ، انطاكيه را از\r\n\r\n\r\n","description":"","footnote":"\r\n( 1 ) . نولدكه ، تئودور ؛ تاريخ ايرانيان و عربها در زمان ساسانيان ؛ ص 81 .\r\n( 2 ) . همان ؛ ص 258 .\r\n( 3 ) .  Manbidj \r\n( 4 ) . بلاذرى ، احمد بن يحيى ؛ فتوح البلدان ؛ ص 190 .\r\n( 5 ) . همان ؛ ص 200 و 232 .\r\n( 6 ) . المسالك و الممالك ؛ ص 58 و 138 .\r\n( 7 ) . الاعلاق الخطيره ؛ ج 1 ، جزء دوم ، ص 355 .\r\n( 8 ) . اصطخرى ، ابو اسحق ابراهيم ؛ مسالك و ممالك ؛ ص 64 و ابن حوقل ؛ صورة الارض ؛ جزء 1 ، ص 165 .\r\n","page_name":" 9 ","page_number":15},
  {"content":"\r\n\r\nشهرهاى اردوگاه قنّسرين دانسته و دربارهء آن وصفى جداگانه ندارد . « 1 » در 490 ق فرنگان در جنگ با يكى از سرداران سلجوقى به نام باغى سيان انطاكيه را فتح كردند . « 2 » ادريسى در قرن ششم ، در وصف انطاكيه مىنويسد : شهرى است پاكيزه و پرآب و آب در بازارها و راهها و كاخها و كوچه‌هاى آن جارى است . شهر داراى بارويى است و بوستانهاى آن به 12 ميل مىرسد و برگرد شهر حصارى شگفت و استوار و بلند كه از سنگ ساخته شده است قرار دارد و كوهى بر شهر مشرف است و در داخل اين حصار بزرگ ، آسيابها و باغها و كشتزارهاى غلات و ساير وسايل رفاه و بازارهاى آباد ، صنايع و حرف چشمگير و دادوستد پرسود و پربركت وجود دارد . در آنجا پارچه‌هاى بسيار خوب از نوع عتّابى و شوشترى و اصفهانى و آنچه شبيه به اينهاست بافته مىشود . « 3 » در 584 ق ، صلاح الدين ايوبى ، انطاكيه را فتح كرد . « 4 » ياقوت آنچه را جغرافيادانان قبل از او دربارهء انطاكيه گفته‌اند ، تأييد كرده مىنويسد : انطاكيه مركز عواصم است و از مرزهاى شامى به شمار مىرود و از بزرگترين شهرها و مشهورترين آنهاست ؛ به پاكيزگى و خوشبويى هوا و گوارايى آب و فراوانى ميوه و پرنعمتى معروف است . شهر دو بارو و خندق و باروى آن سيصد و شصت برج دارد كه چهار هزار نگهبان به نوبت بر بالاى آن نگهبانى مىدهند .\r\nشكل شهر مانند نصف دايره‌اى است كه قطر آن به كوه متصل باشد و ادامهء باروى شهر تا بالاى كوه مىرسد و در بالاى قلّه آن در داخل باروى ( شهر ) قلعه‌اى كه مانند شهر كوچكى است ، قرار دارد . اين بارو پنج دروازه دارد و در وسط شهر كليساى بزرگ قسيان قرار دارد . اين معبد ( كليسا ) قبلا خانهء پادشاهى بوده كه فطرس ( - بطرس ) ، رئيس حواريون ، فرزند او را زنده گردانيده بود . در ازاى آن معبد ، صد گام و پهنايش 80 گام بود و بر ستونهايى بنا شده است و گرداگرد آن خانه‌هايى است كه در آنها قضاة براى قضاوت مىنشينند و دانشمندان نحو و لغت به آموزش اين علوم مىپردازند . « 5 » در حدود سال\r\n\r\n\r\n","description":"","footnote":"\r\n( 1 ) . احسن التقاسيم ؛ ص 79 ، 89 ، 197 ، 217 ، 219 ، 227 ، 264 و 269 .\r\n( 2 ) . ابن خلدون ؛ تاريخ ابن خلدون ؛ ج 3 ، ص 94 .\r\n( 3 ) . شريف ادريسى ، محمد بن محمد ؛ نزهة المشتاق ؛ ج 2 ، ص 645 .\r\n( 4 ) . تاريخ ابن خلدون ؛ ج 3 ، ص 155 .\r\n( 5 ) . معجم البلدان ؛ ج 1 ، ص 266 - 267 .\r\n","page_name":" 10 ","page_number":16},
  {"content":"\r\n\r\n666 ق الملك الظاهر بيبرس ، انطاكيه را محاصره كرد و به جنگ گشود . وى پس از اين پيروزى و گردآورى غنايم ، قلعهء انطاكيه را خراب كرد و شهر را آتش زد . « 1 » ابو الفداء در نيمهء اول قرن هشتم ق مىنويسد : انطاكيه شهر بزرگى است داراى چشمه‌ها و باروى عظيمى كه پنج كوه و قلعه‌اى درون آن جاى دارد . در بيرون شهر ، رود عاصى و رود اسود در يك بستر جارىاند ، قبر حبيب نجّار آنجاست . « 2 » حمد الله مستوفى به نقل از رسالهء ملكشاهى مىگويد : در جامع انطاكيه ستونى است يكپارچه و مربع شكل از چوب صنوبر كه بلندى آن چهل و هر ضلعش يك گز است و در كليساى انطاكيه نيز گنبدى است چهل در چهل گز و بلندى آن هشتاد گز است . طبقهء اوّل آن عمارت از سنگ تراشيده و طبقهء دوم آن از آجر و گچ است و طبقهء سوم با چوب مسقّف و بام اين ساختمان با قلع اندود شده است . وى اضافه مىكند كه در شهر انطاكيه خانه‌ها ساخته‌اند و بر پشت آن خانه‌ها ، باغات كرده و درخت نارنج و ترنج و غيره كاشته و باغات را آب نيز مىدهند ، ولى آب در خانه‌هاى ديگر نفوذ نمىكند . « 3 » ابن بطوطه كه در قرن هشتم انطاكيه را ديده ، در وصف آن مىنويسد : شهرى است عظيم و كهن . در گذشته بارويى محكم داشته است كه در ميان باروهاى شام بىمانند بود ، ولى وقتى الملك الظاهر بيبرس آن شهر را گشود ، بارويش را ويران كرد . انطاكيه عمارات بسيار و خانه‌هاى خوش ساخت و درختان فراوان و آب كافى دارد . . . بر سر آرامگاه حبيب نجّار زاويه‌اى براى اطعام مسافران بنا كرده‌اند . « 4 »\r\nاسكندرونه يا اسكندريّه دومين شهر عواصم است . ابن خرداذبه مىنويسد : از انطاكيه تا اسكندريّه ( همان اسكندرونه موردنظر ما ) چهار منزل چاپارى فاصله است . « 5 » به نوشتهء اصطخرى ، اسكندرونه قلعهء كوچكى است بر ساحل درياى روم . در آنجا درخت خرما وجود دارد . « 6 » مقدسى ، اسكندرونه را يكى از شهرهاى اردوگاه قنّسرين\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 579 .\r\n( 2 ) . تقويم البلدان ؛ ص 283 .\r\n( 3 ) . مستوفى ، حمد الله ؛ نزهة القلوب ؛ ص 268 و 288 .\r\n( 4 ) . ابن بطوطه ؛ سفرنامه ابن بطوطه ؛ ج 1 ، ص 70 - 71 .\r\n( 5 ) . المسالك و الممالك ؛ ص 76 و كتاب الخراج ؛ ص 106 .\r\n( 6 ) . مسالك و ممالك ؛ ص 65 .\r\n","page_name":" 11 ","page_number":17},
  {"content":"\r\n\r\nمىداند . « 1 » اسكندرونه در قرن ششم هجرى شهرى پركشت و زرع و غلات و پرنعمت بوده است . « 2 » ياقوت مطلب مهمى دربارهء اسكندرونه ندارد جز آنكه مىنويسد : ميان اسكندرونه و بغراس چهار فرسخ راه بوده است . « 3 »\r\n\r\nاردوگاه قنّسرين\r\nقنّسرين شهر قديمى سوريه شمالى است . نام باستانى آن خلكيس « 4 » بود و در عهد مسيحيت به آن كن‌نشر « 5 » مىگفتند . شهر در مصبّ رود قويق « 6 » به درياچهء مردابى مطخ « 7 » قرار گرفته است . « 8 » پس از احياى دين مسيح در شامات ، يوحناى افتونيايى « 9 » ديرى در اين شهر بنا كرد كه بعدها مركز تعليم علوم يونانى گرديد . « 10 » اين شهر در جنگهاى ميان ايران و روم در 573 و 608 م به تصرف ايران درآمد . « 11 » بلاذرى مىنويسد : ابو عبيده ، قنّسرين و كوره‌هاى آن را به سال 16 ق فتح كرد . « 12 » به دوران امويان ، از حمص و قنّسرين و ولاياتى كه امروز عواصم ناميده مىشود ، هشتصد هزار و به قولى هفتصد هزار دينار ماليات دريافت مىشده است . « 13 » ابن خرداذبه ، نواحى قنّسرين را ياد كرده ، مىنويسد :\r\nماليات آن و كرسىنشينها چهارصد هزار دينار است . « 14 » قدامه ، ماليات كرسىنشينها را ، بر خلاف ابن خرداذبه ، سيصد و شصت هزار دينار آورده است . « 15 » در البلدان يعقوبى ، سخنى از اردوگاه قنّسرين نيست ؛ شايد دليل اين امر ناقص بودن كتاب اوست . او فقط\r\n\r\n\r\n","description":"","footnote":"\r\n( 1 ) . احسن التقاسيم ؛ ص 154 .\r\n( 2 ) . نزهة المشتاق ؛ ج 2 ، ص 646 .\r\n( 3 ) . معجم البلدان ؛ ج 1 ، ص 182 .\r\n( 4 ) .  Xalkis \r\n( 5 ) .  Qen - nashre \r\n( 6 ) .  Qovayq \r\n( 7 ) .  Matx \r\n( 8 ) . دايرة المعارف فارسى ؛ ج 2 ، ص 2086 .\r\n( 9 ) .  Aphtonia \r\n( 10 ) . انتقال علوم يونانى به عالم اسلامى ؛ ص 139 .\r\n( 11 ) . دايرة المعارف فارسى ؛ ج 2 ، ص 2086 .\r\n( 12 ) . ياقوت سال فتح آن را 17 هجرى نوشته است ( ج 4 ، ص 403 ) .\r\n( 13 ) . فتوح البلدان ؛ ص 201 .\r\n( 14 ) . المسالك و الممالك ؛ ص 58 .\r\n( 15 ) . كتاب الخراج ؛ ص 163 .\r\n","page_name":" 12 ","page_number":18},
  {"content":"\r\n\r\nمىنويسد : هركس از شاهراه مغرب رهسپار شود ، از حلب به شهر قنّسرين مىرسد . « 1 » اصطخرى مىنويسد : قنّسرين ، قصبهء حلب است كه بر سر راه عراق و مرزهاى شام قرار دارد و آن ناحيه را كورهء قنّسرين خوانند . « 2 » ولى ابن حوقل مىنويسد : حلب از شهرهاى اردوگاه قنّسرين و آباد و پرجمعيت و پرنعمت است و بر سر راه عراق به مرزهاى شام قرار دارد . « 3 » همزمان با ابن حوقل ، صاحب حدود العالم مىنويسد : قنّسرين شهرى است خرم و آبادان . « 4 » در نيمه دوم قرن چهارم هجرى مقدسى مىنويسد : قصبهء قنّسرين ، شهر حلب است و ديگر شهرهايش انطاكيه ، بالس ، سويديه ، سميساط ، منبج و قنّسرين . . .\r\nاست و قنّسرين شهرى است كه مردمش پراكنده شده‌اند . « 5 » در قرن ششم هجرى ادريسى در وصف اين شهر مىنويسد : قنّسرين شهرى است كه نواحىاش بدان منسوب است . . .\r\nشهر بارويى استوار داشته است كه در ايام كشته شدن حسين بن على ( ع ) به فرمان يزيد بن معاويه ويران شده است و امروز فقط آثارى از آن بارو باقى است و قلعه‌اى محكم دارد و در آن بازارهايى است كه در كنار رود قويق واقع است . « 6 » ابن جبير ، سيّاح اندلسى ، كه در اواخر قرن ششم هجرى قنّسرين را ديده ، مىنويسد : شهرى است شهرهء روزگار ، امّا اينك ويرانىاش فزوده ، چنان گشته كه گويى ديروز نبوده است و جز آثارى فرسوده و فرو ريخته از شهر اصلى چيزى برجاى نمانده است ؛ ولى روستاهاى آن آباد است و كشتزارى بزرگ دارد . « 7 » ياقوت در قرن هفتم هجرى مىنويسد : از قنّسرين امروز چيزى باقى نمانده ، جز شهركى و كاروانسرايى كه كاروانها در آن فرود مىآيند و عشرگاه ( جايى كه 10 / 1 ماليات مىگيرند ) و پيش بندرى كوچك براى سلطان است . « 8 » يك قرن بعد از ياقوت ، ابو الفداء مىنويسد : قنّسرين در آغاز اسلام مركز تجمع سپاه مسلمانان بود ؛ ولى امروز آبادى كوچكى است ؛ در پايين آن ، رود قويق جارى است و تپهء قنّسرين مشرف بر\r\n\r\n\r\n","description":"","footnote":"\r\n( 1 ) . البلدان ؛ ص 102 .\r\n( 2 ) . مسالك و ممالك ؛ ص 64 .\r\n( 3 ) . صورة الارض ؛ جزء 1 ، ص 163 .\r\n( 4 ) . حدود العالم ؛ ص 172 .\r\n( 5 ) . احسن التقاسيم ؛ ص 154 - 155 .\r\n( 6 ) . نزهة المشتاق ؛ ج 2 ، ص 648 .\r\n( 7 ) . ابن جبير ، محمد بن احمد ؛ سفرنامهء ابن جبير ؛ ص 313 .\r\n( 8 ) . معجم البلدان ؛ ج 4 ، ص 404 .\r\n","page_name":" 13 ","page_number":19},
  {"content":"\r\n\r\nآن است و تا شهر حلب يك مرحلهء سبك فاصله دارد . « 1 » ابن بطوطه مىنويسد كه قنّسرين شهرى قديمى و بزرگ بوده ، ولى اكنون فقط آثارى از آن برجاى مانده است . « 2 »\r\nحلب ، شهرى است قديمى در شمال غربى كشور سوريه كه بر كنار رود قويق و به فاصلهء 110 كيلومترى مشرق مديترانه واقع است . « 3 » اين شهر كه از قديمترين شهرهاى موجود سوريه است ، احتمالا به دست حتّيها ساخته شده بود . نام شهر در كتيبه‌هاى بغازكوى و متون بابلى ( مربوط به 750 ق . م ) و در متون مصرى در قرن 16 ق . م و نيز به مناسبت جنگ سال 1288 ق . م مصريان با حتيها در قادش آمده است . ظاهرا مراد از ارام صوبه « 4 » مذكور در عهد عتيق ، همان حلب است . سلوكوس اوّل آن را برويا « 5 » ناميد . در فتح حلب به دست خسرو انوشيروان در سال 540 م ، شهر سخت آسيب ديد . « 6 » به نوشتهء بلاذرى ، در 16 ق عياض بن غنم به فرمان ابو عبيده به حلب آمد و شهر را محاصره كرد ؛ چيزى نگذشت كه مردم براى خود ، اموال و منازلشان و بارو و قلعهء شهر و كليساها صلح طلب كردند ؛ عياض پذيرفت و با آنان صلح كرد و جايى هم براى مسجد در نظر گرفت .\r\nابو عبيده نيز عقد صلح را تأييد كرد . روايت ديگرى هم حاكى است كه مردم حلب براى حفظ جان خويش با مسلمانان قراردادى بستند و پذيرفتند كه خانه‌ها و كليساهايشان را با آنان تقسيم كنند . « 7 »\r\nبه سال 164 ق / 780 م ، مهدى عباسى گروهى از مانويان ( زنادقه ) را كه در حلب پنهان شده بودند ، بر دار كرد . « 8 » به نوشتهء ابن خرداذبه ، حلب از نواحى قنّسرين بوده است . « 9 » اصطخرى مىنويسد : شهر قنّسرين ، قصبهء ناحيت قنّسرين است ، ليكن دار الملك و بازارها و مسجد آدينه و عمارات در حلب است . « 10 » حلب از مراكز فرمانروايى حمدانيان\r\n\r\n\r\n","description":"","footnote":"\r\n( 1 ) . تقويم البلدان ؛ ص 295 .\r\n( 2 ) . سفرنامهء ابن بطوطه ؛ ج 1 ، ص 70 .\r\n( 3 ) . ر . ك . : اطلس تايمز ؛ « نقشه » .\r\n( 4 ) .  Arame Sube \r\n( 5 ) .  Beroya \r\n( 6 ) . دايرة المعارف فارسى ؛ ج 1 ، ص 861 - 862 .\r\n( 7 ) . فتوح البلدان ؛ ص 212 - 213 .\r\n( 8 ) . حتى ، فيليپ خليل ؛ تاريخ عرب ؛ ص 457 .\r\n( 9 ) . المسالك و الممالك ؛ ص 58 و كتاب الخراج ؛ ص 150 .\r\n( 10 ) . مسالك و ممالك ؛ ص 69 .\r\n","page_name":" 14 ","page_number":20},
  {"content":"\r\n\r\nبوده است . سيف الدوله حمدانى در 333 ق آهنگ حلب كرد و آن شهر را از يانس المونسى گرفت . در 351 ق دومستيكوس يا دمستق ( امپراتور بيزانس ) با سپاهيان روم به حلب حمله كرد . . . مردم حلب به دفاع از شهر برخاستند . . . سرانجام روميان به شهر درآمدند و خلق كثيرى را كشتند و بيش از سه هزار تن از دختران و پسران را اسير كردند و شهر را به آتش كشيدند . « 1 » صاحب حدود العالم مىنويسد : حلب شهرى است بزرگ ، خرم و آبادان ، با مردم و خواستهء بسيار ؛ يك باره دارد كه « سوار بر سر وى ، گرداگرد وى بگردد » . « 2 » به نوشتهء مقدسى ، حلب شهرى زيبا ، ساده و بارودار است و مردمش خوش‌زبان و مرفّه و خردمندند . ساختمانهاى آن خوش‌بنا و ساخته شده از سنگ است . در ميان شهر دژى بزرگ و استوار است كه چاه آب دارد و انبارهاى شاه در آن است . مسجد جامع در ميان شهر است . آب آشاميدنى مردم از نهر قويق است كه به شهر وارد مىشود و به خانهء سيف الدوله ( حمدانى ) مىرسد . شهر ( حلب ) بزرگ نيست ، ولى پايتخت سلطان است و هشت دروازه به اين نامها دارد : حمص ، رقّه ، قنّسرين ، يهود ، عراق ، بطيخ ، انطاكيه و اربعين كه دروازهء اخير بسته است . مقدسى اضافه مىكند كه از حلب پنبه و پارچه و اشنان و خاك سرخ كه در رنگرزى از آن استفاده مىشود ، صادر مىگردد . « 3 » ابن خلدون در شرح تاريخ حلب گويد : در 473 ق مسلم بن قريش ( از بنى عقيل ) به حلب درآمد و قلعهء آن را محاصره كرد ؛ آنگاه پسر خود ابراهيم را نزد سلطان ملكشاه فرستاد و او را از تصرف حلب آگاه كرد و از او خواست حكومت حلب را به او دهد ؛ سلطان نيز چنين كرد . در 488 ق تاج الدوله تتش ، والى شام ، مرد . پس از او ميان پسرانش ، رضوان و دقاق ، اختلاف افتاد . دقاق در دمشق به حكومت نشست و رضوان حلب را به پايتختى برگزيد . « 4 » در محرم 522 عماد الدين زنگى به حلب آمد . . . مردم حلب به استقبال او شتافتند . او بر سراسر آن نواحى مستولى شد و اعمال حلب را به امرا و\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 332 - 333 و 338 .\r\n( 2 ) . حدود العالم ؛ ص 172 .\r\n( 3 ) . احسن التقاسيم ؛ ص 157 و 181 .\r\n( 4 ) . تاريخ ابن خلدون ؛ ج 3 ، ص 94 و 381 - 382 .\r\n","page_name":" 15 ","page_number":21},
  {"content":"\r\n\r\nسپاهيان اقطاع داد . « 1 » به نوشتهء ادريسى ، حلب دار الامارهء ( جند ) قنّسرين و شهرى است پرجمعيت ، بر كنار راهى كه به عراق و سرزمين فارس و خراسان مىرود . بر گرد شهر باره‌اى از سنگ سفيد است و نهر قويق بر كنار دروازهء آن جارى است و قويق رود كوچكى است كه آب زيادى ندارد و به شهر داخل مىشود و در خيابانها و بازارها و خانه‌ها جارى است و آب مشروب مردم شهر از آن است . نهر قويق از يك آبادى كه سنياب خوانده مىشود و در شش ميلى دابق قرار دارد جارى مىشود و پس از هجده ميل به حلب مىرسد و از آنجا پس از بيست ميل راه به شهر قنّسرين و پس از دوازده ميل راه به مرج الاحمر مىرسد و پس از آن در نيزارها فرو مىرود ؛ بنابراين از سرچشمه‌اش تا جايى كه فرو مىرود ، 42 ميل راه است . حلب چشمهء آب خوبى نيز دارد . « 2 » صلاح الدين ايوبى در 579 ق در مقابل واگذارى سنجار ، نصيبين ، خابور ، سروج و رقّه به عماد الدين زنگى ، شهر حلب را گرفت و به آن شهر درآمد . « 3 » ابن ليون پادشاه ارمنستان در 602 ق . بر اعمال حلب تاخت و قتل و تاراج كرد . . . ولى سرانجام به بلاد خود بازگشت . « 4 » به نوشتهء ياقوت ، حلب شهرى بزرگ و وسيع و پربركت و خوش آب و هوا و قصبهء اردوگاه قنّسرين است . وى مىنويسد : حلب در لغت به معناى شير دوشيده است ، چون نقل مىكنند كه ابراهيم ( ع ) گوسفندانش را در آنجا دوشيد و انفاق كرد . حلب در زمان سلوكوس نيكاتور كه شاه سوريه و بابل و بلاد عليا بود بنا شد . . . و سلوكوس همان است كه شهرهاى لاذقيه ، سلوكيه ، افاميه و ادسا را كه به رها معروف است بنا كرد . « 5 » اين جغرافيادان دربارهء قلعه حلب نيز مىنويسد : در محكمى و استوارى به آن ضرب المثل مىزنند . حلب در زمينى درّه مانند و پرنشيب قرار دارد و در وسط آن ، كوهى بلند و مدور است و قلعه در بالاى آن كوه بنا شده و در وسط قلعه آبگيرى با آب گوارا وجود دارد .\r\nقلعه ، مسجد جامع و بوستانها و خانه‌هاى بسيار دارد . قلعهء حلب در دورهء صلاح الدين\r\n\r\n\r\n","description":"","footnote":"\r\n( 1 ) . همان ؛ ج 4 ، ص 351 .\r\n( 2 ) . نزهة المشتاق ؛ ج 2 ، ص 648 - 649 .\r\n( 3 ) . تاريخ ابن خلدون ؛ ج 4 ، ص 401 .\r\n( 4 ) . همان ؛ ج 4 ، ص 515 .\r\n( 5 ) . معجم البلدان ؛ ج 2 ، ص 282 .\r\n","page_name":" 16 ","page_number":22},
  {"content":"\r\n\r\nايوبى تعمير و مرمت شد و خندق اطراف آن حفر گرديد . شهر حلب هفت دروازه با نامهاى ذيل دارد : باب الاربعين ، باب اليهود ( يا باب النصر ) ، باب الجنان ، باب انطاكيه ، باب قنّسرين ، باب العراق و باب السّر . « 1 » اين نامها با آنچه مقدسى نام برده است قدرى اختلاف دارد . سپاهيان مغول در 657 ق . به فرماندهى هلاكوخان بر دمشق و ساير بلاد شام تا غزّه مستولى شدند ؛ سپس قلعهء حلب را گشودند و هلاكو خود به حلب آمد . « 2 » ابو الفداء در نيمهء اول قرن هشتم در وصف حلب مىنويسد : شهرى بزرگ و كهن و بوستانهايش اندك است . قلعه‌اى استوار و بارويى از سنگ دارد و با معرة النعمان 36 ميل فاصله دارد . « 3 » ابن بطوطه كه در قرن هشتم به شام آمده و شهرهاى آن را از نزديك ديده ، در وصف حلب مىنويسد : شهر و مركزى بزرگ و مهم است . . . قلعه‌اى بسيار محكم و بلند دارد كه همهء اجزاى آن از سنگ تراشيده است و آن را قلعه « شهباء » ناميده‌اند ؛ اين قلعه دو بارو دارد و اطرافش خندقى است كه آب در آن مىجوشد ، برجهاى بارو به هم نزديك است ؛ و اطاقهايى شگفت و پنجره‌هايى باز دارد . در اين قلعه زيارتگاهى است كه مردم به زيارت آن مىروند و مىگويند كه معبد ابراهيم خليل ( ع ) است . هنگامى كه غازان خان مغول به حلب حمله كرد ، يك چند قلعهء آن را محاصره كرد ، ولى به تسخير آن موفق نشد . حلب از ممتازترين شهرهاست و در حسن وضع و ترتيب و وسعت بازارها و نظم و سامان قسمتهاى مختلف آن بىمانند است . بازارهاى اين شهر ، سقف چوبى دارد . . . قيصريهء حلب از لحاظ زيبايى و بزرگى بىنظير است و گرداگرد مسجد جامع را فراگرفته است . مسجد جامع حلب از زيباترين مساجد شام به شمار مىرود و در صحن آن بركهء آبى وجود دارد . محوطهء مسجد سنگفرش مسطحى است و منبر مسجد به طرزى عالى و هنرمندانه ساخته و به وسيله عاج و آبنوس مرصع شده است . نزديك مسجد جامع مدرسه‌اى است كه از نظر زيبايى و ساختمان ، با بناى مسجد جامع همانند است ؛ اين مدرسه را يكى از امراى حمدانى ساخته است . در حلب بجز اين مدرسه ، سه مدرسهء ديگر و يك بيمارستان وجود دارد . بيرون شهر حلب اراضى پهناور گسترده‌اى\r\n\r\n\r\n","description":"","footnote":"\r\n( 1 ) . همان ؛ ص 285 - 286 .\r\n( 2 ) . تاريخ ابن خلدون ؛ ج 4 ، ص 552 .\r\n( 3 ) . تقويم البلدان ؛ ص 297 .\r\n","page_name":" 17 ","page_number":23},
  {"content":"\r\n\r\nاست كه مزارع و موستانها در آن واقع شده و در كنارهء رودخانه شهر باغها دائر كرده‌اند ؛ اين رودخانه همان است كه از شهر حماة هم مىگذرد و نهر عاصى خوانده مىشود .\r\nمحوطهء بيرون شهر حلب بسيار دلگشا و فرح‌بخش است . « 1 »\r\nمنبج كه روميها به آن هيراپليس « 2 » مىگفتند ، از توابع اردوگاه قنّسرين ( حلب ) بود . در منبج ، پلى بر روى رود فرات براى عبور از شام به جزيره قرار داشت و قلعه‌اى بزرگ ، كه چون برفراز تلّى بلند قرار داشت به آن قلعة النجم ( دژ ستاره ) مىگفتند ، پل را حراست مىكرد و پايين قلعه شهر كوچك منبج قرار داشت . « 3 » به نوشتهء بلاذرى ، ابو عبيده وقتى به حلب آمد ، عياض بن غنم را به منبج فرستاد و سپس خودش به دنبال او به منبج آمد . « 4 » ابن خرداذبه ، منبج را جزء نواحى قنّسرين دانسته و در وصف كليساى آن مىنويسد ، ساختمانى چوبى بهتر از كنيسه ( يا كليساى ) منبج نيست ، چون قوسهايى از چوب عنّاب دارد . « 5 » اصطخرى به دو محل به نام منبج اشاره كرده ؛ ابتدا مىگويد ، منبج شهرى است در بيابان و كشت آن با آب باران است . اطراف جسز ( پل ) منبج نيز شهرى كوچك است ليكن آب و كشاورزى دارد و آبش از رود فرات است . « 6 » ابن حوقل در وصف منبج مىنويسد : شهرى پرنعمت و استوار است با بازارهاى بزرگ و قديمى كه از آثار روميان است . حلوايى به نام ناطف دارد كه از عصارهء انار و گردو و پسته و زيره ساخته مىشود كه مانندش فقط در بخارا وجود دارد . منبج شهرى است بيابانى و خاكش سرخ و معطر است و بيشتر كشاورزى آنان به ديم است . برگرد شهر ديوارى قديمى وجود دارد . « 7 » صاحب حدود العالم مىنويسد : منبج شهركى است اندر بيابان و استوار . « 8 » مقدسى نيز منبج را جزء اردوگاه قنّسرين به شمار آورده ، ولى وصفى از شهر به دست نداده ، فقط\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 65 - 68 .\r\n( 2 ) .  Hierapolis \r\n( 3 ) . لسترنج ، گاى ؛ جغرافياى تاريخى سرزمينهاى خلافت شرقى ؛ ص 115 .\r\n( 4 ) . فتوح البلدان ؛ ص 217 و 271 .\r\n( 5 ) . المسالك و الممالك ؛ ص 58 و 138 .\r\n( 6 ) . مسالك و ممالك ؛ ص 65 .\r\n( 7 ) . صورة الارض ؛ جزء 1 ، ص 166 .\r\n( 8 ) . حدود العالم ؛ ص 170 .\r\n","page_name":" 18 ","page_number":24},
  {"content":"\r\n\r\nفاصلهء آن را تا حلب دو روز راه نوشته است . « 1 » ناصر خسرو در سفر خود به بيت المقدس از شهر منبج عبور كرده و در وصف آن مىنويسد : از فرات بگذشتيم و به منبج رسيديم .\r\nآن نخستين شهر از شهرهاى شام است . هواى آنجا عظيم خوش بود ؛ هيچ عمارتى از آن ( منبج ) بيرون از شهر نبود . « 2 » جهانگرد معروف اندلسى ، ابن جبير ، كه در نيمهء دوم قرن ششم هجرى به شام آمده و منبج را ديده دربارهء آن مىنويسد : شهرى است كه اطرافش گشاده است ، هوايى سالم و صاف دارد و بارويى كهن شهر را دربرگرفته ؛ شرق و غرب شهر را بوستانهايى پوشانده است كه درختان انبوه و ميوه‌هاى فراوان دارد ؛ آب مشروب شهر از چاههايى است كه آب زلال و بسيار گوارا دارد ؛ در هر خانه‌اى يكى دو چاه وجود دارد ؛ زمين اطراف شهر پربركت است ؛ شهر بازارها و خيابانهاى گشاده دارد و دكانهاى آن از بزرگى و فراخى به كاروانسراها و انبارها مىماند و روى بازارش سقف زده‌اند و بيشتر بازارهاى آن مسقف است . اين شهر كه حوادث زمان بخشهايى از آن را ويران كرده ، در روزگار قديم از شهرهاى باستانى روم بوده و آثارى از بناهاى رومى در آن باقى است . منبج دژى دارد كه در سمت جنوب شرقى شهر و جدا از آن قرار گرفته است . « 3 » به نوشتهء ياقوت ، هارون الرشيد نخستين كسى است كه عواصم را جدا كرد و مركز آن را منبج قرار داد و عبد الملك بن صالح بن على بن عبد الله را در آنجا گماشت . ياقوت اوصافى را كه جغرافيادانان قبل از او دربارهء منبج گفته‌اند ، تأييد مىكند . « 4 » يك قرن بعد از ياقوت ، ابو الفداء مىنويسد : منبج يكى از بلاد شام است و يكى از اكاسره كه بر شام غلبه كرد آن را ساخت و منبه ناميد و در آنجا آتشكده‌اى ساخت و مردى را به نام ابن دينار از فرزندان اردشير بن بابك بر آن گماشت . . . پس منبج معرب منبه است . برخى گويند ، منبه نام آتشكده است كه بر شهر اطلاق شده . وى اضافه مىكند ، منبج قناتها و باغهاى بسيار دارد ، بيشتر درختانش به لحاظ تربيت كرم ابريشم توت است . . . بيشتر بارو و شهرش ( اكنون ) ويران است . « 5 »\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 217 و 270 .\r\n( 2 ) . ناصر خسرو ؛ سفرنامه ، ص 14 .\r\n( 3 ) . سفرنامهء ابن جبير ؛ ص 305 .\r\n( 4 ) . معجم البلدان ؛ ج 5 ، ص 205 .\r\n( 5 ) . تقويم البلدان ؛ ص 201 .\r\n","page_name":" 19 ","page_number":25},
  {"content":"\r\n\r\nمعرّة النّعمان « 1 » در جنوب غربى حلب بر سر راهى كه به اردوگاه حمص و شهر آن مىرود واقع است . ابن خرداذبه ، معرة النعمان را از نواحى حمص به شمار آورده است . « 2 » يعقوبى در وصف آن مىنويسد : شهرى كهن و ويران است و مردم آن از قبيلهء تنوخند . « 3 » به نوشتهء ابن حوقل ، در اطراف شهر روستايى نيست و در تمام نواحى آن آب جارى و چشمه‌اى وجود ندارد ؛ شرب اهالى از آب باران و زراعتشان به ديم است . « 4 » ناصر خسرو كه در قرن پنجم هجرى هنگام سفر به بيت المقدس و مكّه و مدينه از معرة النعمان عبور كرده مىنويسد : ديوارى سنگين داشت ، شهرى آبادان بود و بر در شهر استوانه سنگينى ديدم چيزى در آن نوشته بود به خطى غير از خط تازى ( عربى ) ؛ از يكى پرسيدم كه اين چه چيز است ؟ گفت : طلسم عقرب است كه هرگز در اين شهر عقرب نباشد و نيايد و اگر از بيرون آورند و رها كنند ، بگريزد . ارتفاع آن ستون را ده ارش برآورد كردم و بازارهاى شهر را بسيار معمور ديدم و مسجد جامع شهر بر بلندىاى در ميان شهر قرار داشت كه از هر طرف با سيزده در به آن مسجد مىرفتند . كشاورزى مردم آن همه گندم است . درخت انجير و زيتون و پسته و بادام و انگور در شهر فراوان است . آب شهر از باران و چاه است .\r\nدر آن شهر مردى بود كه او را ابو العلاء معرّى مىگفتند كه نابينا و رئيس شهر بود ؛ نعمتى بسيار و بندگان و كارگران فراوان داشت . وى طريقهء زهد پيش گرفته ، گليمى پوشيده ، در خانه‌اى نشسته و نان جوين خوراك او بود . « 5 » ادريسى در قرن ششم هجرى ، معرة النعمان را جايى بسيار آباد و پر از ساختمانها و بازارها يافته ، مىنويسد : در نواحى آن آب جارى نيست و چشمه‌اى هم ندارد و غالب سرزمين آنها ريگزار است و آب مشروب مردمش از باران است . شهرى پردرخت و ميوه‌هايش زيتون ، انگور ، انجير ، گردو ، پسته و غيره است . « 6 » در نيمهء دوم قرن ششم هجرى ، ابن جبير نيز كه از معرة النعمان عبور كرده ، در وصف آنجا مىنويسد : روز شنبه نوزدهم ربيع الاوّل در سمت راست جاده‌اى كه عبور\r\n\r\n\r\n","description":"","footnote":"\r\n( 1 ) .  Ma'arrat an - No'Man \r\n( 2 ) . المسالك و الممالك ؛ ص 58 .\r\n( 3 ) . البلدان ؛ ص 104 .\r\n( 4 ) . صورة الارض ؛ جزء 1 ، ص 164 .\r\n( 5 ) . سفرنامه ؛ ص 15 .\r\n( 6 ) . نزهة المشتاق ؛ ج 2 ، ص 652 .\r\n","page_name":" 20 ","page_number":26},
  {"content":"\r\n\r\nمىكرديم در فاصلهء دو فرسنگى ، سرزمين معرّة را ديديم كه سواد آن پر از درختان زيتون و انجير و پسته و ميوه‌هاى گوناگون بود . پيوستگى بوستانها و همبستگى منظم روستاهاى آن در مسيرى به اندازهء دو روز راه ادامه مىيابد . « 1 » ياقوت مىنويسد : در جانب ديوار شهر ، قبل از ورود به شهر ، آرامگاه يوشع بن نون ( ع ) در بيابان واقع است ؛ ولى درست آن است كه يوشع به سرزمين نابلس « 2 » درگذشته و دفن شده است . اين آرامگاه را الملك الظاهر [ غياث الدين 
  ] تجديد عمارت كرد و براى آن موقوفه‌اى قرار داد و مردم به زيارت آن مىرفتند . در معرة ، همچنين آرامگاه عبد الله بن عمّار ياسر ، صحابه پيامبر ( ص ) قرار دارد . « 3 » ابو الفداء به نقل از اللباب مىنويسد : معرّة النعمان شهرى است از شام و معرّة در شام نام دو محل است ، يكى معرّة النعمان و ديگرى معرّة مصرين .\r\nمنسوب به معرّة النعمان را معرّنّمى و منسوب به معرّة مصرين را معرّنسى گويند . « 4 » ابن بطوطه كه در قرن هشتم هجرى به معرّة آمده ، در وصف آن مىنويسد : شهرى است بزرگ و خوب و بيشتر درختهاى آن انجير و پسته است و محصول آن را به مصر و شام مىبرند . قبر خليفه عمر بن عبد العزيز در يك فرسنگى بيرون شهر واقع است و زاويه و خادم ندارد . « 5 »\r\nبالس در مغرب رقّه و مرز جلگهء صفّين ، جايى كه رود فرات به سمت جنوب و سپس به طرف مشرق مىپيچد قرار داشت . شهر بالس همان شهر بارباليسوس « 6 » رومى است كه بندر بزرگ شام در ساحل فرات و مركز جاده‌هاى كاروانى بسيار بوده است . « 7 » به نوشتهء بلاذرى ، هنگامى كه ابو عبيدة جراح در محلى به نام عراجين فرود آمد ، مقدمهء سپاه خود را به سردارى حبيب بن مسلمه به بالس فرستاد . . . مسلمانان با اهالى آنجا به شرط\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 313 .\r\n( 2 ) .  Nablus \r\n( 3 ) . معجم البلدان ؛ ج 5 ، ص 156 و الاعلاق الخطيره ؛ ج 1 ، ص 170 - 171 .\r\n( 4 ) . تقويم البلدان ؛ ص 293 .\r\n( 5 ) . سفرنامهء ابن بطوطه ؛ ج 1 ، ص 65 .\r\n( 6 ) .  Barbalissus ( Balis ) \r\n( 7 ) . جغرافياى تاريخى سرزمينهاى خلافت شرقى ؛ ص 115 .\r\n","page_name":" 21 ","page_number":27},
  {"content":"\r\n\r\nپرداخت جزيه يا جلاى بلد صلح كردند . بعدها مسلمة بن عبد الملك براى جنگ با روميان در بالس اردو زد . . . مردم اين ناحيه نزد او آمدند از او خواستند كه نهرى از فرات براى آنها جارى سازد تا اراضى خود را كشت كنند و ثلث حاصل غلات را پس از وضع عشريهء حكومتى به او بپردازند و مسلمه چنين كرد . . . چون مسلمه بمرد ، بالس و قريه‌هاى آن به ورثهء او رسيد و تا زمان عباسيان در اختيار آنان بود . « 1 » ابن خرداذبه ، بالس را از شهرهاى نواحى رود خابور كه به فرات مىريزد و در جاى ديگر آن را از شهرهاى نواحى قنّسرين ياد كرده است . « 2 » ابن حوقل ، در وصف اين شهر مىنويسد : بر كنارهء غربى فرات واقع و شهر كوچكى است . راهها به آنجا مىرسد و از آنجا به سوى مصر و ديگر جاها مىروند . . . گرد شهر باره‌اى قديمى و اطراف آن باغها قرار دارد و بيشتر زراعت آنان غلات و گندم و جو است و در آنجا صابون بسيار خوبى درست مىكنند . مشهور است كه سيف الدولهء حمدانى هنگام جنگ با امير مصر وقتى از جنگ منصرف شد به بالس آمد . « 3 » مقدسى مىنويسد : بالس در مرز و به سمت رقّه واقع و آباد است . « 4 » بعضى گفته‌اند كه در شهر بالس شهادتگاه حضرت على بن ابى طالب ( ع ) قرار دارد . « 5 » به نوشته ابو الفداء ، بالس شهرى كوچك و مسكون و بر كنارهء غربى فرات بوده است . از آنجا تا قلعهء دوسر ، كه اكنون به قلعهء جعبر معروف است ، در مشرق فرات پنج فرسخ راه است . در مغرب فرات روبروى قلعهء جعبر سرزمين صفين واقع است . « 6 » جغرافيانويسان اسلامى شهرهاى ديگرى را نيز در اردوگاه قنّسرين يا « حلب » نام برده‌اند .\r\n\r\nاردوگاه حمص\r\nمركز اين اردوگاه ، شهر قديمى حمص است كه در كتيبه‌هاى قديمى به صورت امسّا « 7 »\r\n\r\n\r\n","description":"","footnote":"\r\n( 1 ) . فتوح البلدان ؛ ص 217 - 219 و معجم البلدان ؛ ج 1 ، ص 328 .\r\n( 2 ) . المسالك و الممالك ؛ ص 57 - 58 .\r\n( 3 ) . صورة الارض ؛ جزء 1 ، ص 165 - 166 .\r\n( 4 ) . احسن التقاسيم ؛ بخش 1 ، ص 218 .\r\n( 5 ) . الاعلاق الخطيره ؛ ج 1 ، ص 178 .\r\n( 6 ) . تقويم البلدان ؛ ص 299 .\r\n( 7 ) .  Emesa \r\n","page_name":" 22 ","page_number":28},
  {"content":"\r\n\r\nآمده است . « 1 » اين شهر به فاصله 5 / 1 كيلومترى رود عاصى ( يا اورونتس ) در جنوب شهر حماة در دشت حاصلخيزى در ملتقاى جاده‌هاى مهم بازرگانى واقع شده است . « 2 » اين اردوگاه علاوه بر شهر مركزى ، شهرهاى مهم ديگرى مانند ، حماة ، سلميّه ، تدّمر ، خناصره ، لاذقيه ، كفرطاب ، انطرسوس ، بلنياس ( بانياس ) دارد . « 3 » بلاذرى مىنويسد :\r\nمسلمانان در اينكه چه بلادى را جند مىناميده‌اند ، اختلاف دارند ؛ بعضى گويند ، مسلمانان فلسطين را جند خواندند ، زيرا مجموعه‌اى از كوره‌ها ( ناحيه‌ها ) را دربر داشت ، سپس دمشق و اردن و حمص را با قنّسرين جند خواندند . بلاذرى اضافه مىكند كه كار جند حمص و قنّسرين با هم خاتمه يافت . آن هنگام كه ابو عبيده از كار دمشق فراغت يافت . . . از راه بعلبك به حمص آمد . . . مردم حمص با او صلح كردند ، بر اين قرار كه ايشان را به جانها و اموال و باروى شهر و كليساها و آسيابهاى ايشان امان دهد ؛ فقط ربعى از كليساى يوحناى شهر را براى مسجد مستثنى كرد . « 4 » ابن خرداذبه به علاوه بر نام نواحى حمص ، خراج و ماليات اين اردوگاه را سيصد و چهل هزار دينار نوشته است ؛ همچنين اشاره مىكند كه قوسهاى سنگىاى بهتر از قوسهاى كنيسهء حمص نيست . « 5 » يعقوبى در وصف حمص مىنويسد : از وسيعترين شهرهاى شام است و آن را رودخانه‌اى بزرگ است كه شرب اهالى آنجا از آن است و مردم حمص همگى از اهالى يمن و از قبايل طى و كنده و حمير و كلب و همدان و جز اينان هستند . ابو عبيدة بن جراح در سال 16 ق آن را به صلح گشود ، ولى مردم پس از فتح نافرمان شدند و او ديگربار با اهالى مصالحه كرد . « 6 » به نوشتهء اصطخرى ، حمص شهرى پرنعمت و خوش آب‌وهوا و مردمانش زيبارويند . در آنجا مار و عقرب نيست . آب و درخت و كشاورزى بسيار دارند و كشاورزى آنان بيشتر با آب باران است . در حمص كنيسه‌اى است كه مانندش در هيچ\r\n\r\n\r\n","description":"","footnote":"\r\n( 1 ) . كوپلند ، پل ؛ سرزمين و مردم سوريه ؛ ص 177 .\r\n( 2 ) . دايرة المعارف فارسى ؛ ج 1 ، ص 876 و اطلس تايمز ؛ « نقشه » .\r\n( 3 ) . احسن التقاسيم ؛ بخش 1 ، ص 217 .\r\n( 4 ) . فتوح البلدان ؛ ص 189 - 190 و معجم البلدان ؛ ج 2 ، ص 303 .\r\n( 5 ) . المسالك و الممالك ؛ ص 58 - 59 و 138 .\r\n( 6 ) . فتوح البلدان ؛ ص 103 .\r\n","page_name":" 23 ","page_number":29},
  {"content":"\r\n\r\nجاى شام نيست ؛ يك نيمهء آن كليساست و نيمهء ديگرش مسجد جامع است . خيابانهايى كه در اين شهر وجود دارد همه از سنگ ساخته شده است . « 1 » مقدسى در وصف حمص مىنويسد : شهرى در شام بزرگتر از حمص نيست ، دژى بلند دارد كه از بيرون ديده مىشود . آب آشاميدنى مردم آن از آب باران است . نهرى نيز دارند . مسجد جامع آن گنبدى در سمت بازار دارد و بر سر آن ، تنديس مردى از مس كه بر پشت يك ماهى ايستاده و بادها آن را به چهارسو مىگردانند ( گلباد ) « 2 » قرار دارد . شهر در اين زمان ( زمان مقدسى ) مختل و ويران است . « 3 » ناصر خسرو هنگام وصف راه حلب تا دمشق از حمص فقط نام برده است . « 4 » ادريسى از حمص به خوبى ياد كرده مىنويسد : حمص سرزمينى وسيع است و شهر آن ، حمص ، شهرى نيكو و پرجمعيت است و در زمين مسطحى قرار دارد . مسافران با كالاها و ساخته‌هاى هنرى خود قصد آنجا مىكنند . بازارهاى پررونقى دارد و مردم آن پيوسته شادند و فراوانى [ نعمت 
  ] دارند و معاش آنها فراهم است . زنانشان صورتى زيبا دارند و آب مشروب آنان از قناتى است كه از جوسيه - در يك مرحله‌اى آنجا در مجاورت دمشق - و آبادى نزديك آن مىگذرد . بخشى از آب آنان نيز از رود ارنط كه به رود مقلوب معروف است و با فاصله يك تير پرتاب از جلو دروازهء شهر مىگذرد تأمين مىشود . بر كنار اين رود آباديهاى متصل به هم و بوستانها و درختان و نهرهاى بسيارى قرار دارد كه از آنها ميوه‌ها به شهر حمص مىبرند . در روزگار اسلام بيشتر ميوهء آن بلاد انگور بوده كه بيشتر آن تلف مىشده است . خاك حمص براى زراعت و كشاورزى خوب است . . . بهترين و معتدلترين هوا را نسبت به ديگر شهرهاى شام دارد . در آن شهر طلسمى است كه نه مار و نه عقرب بدان وارد نمىشود و هرگاه داخل شود ، بر دروازه شهر هلاك گردد . در شهر حمص گنبد بلند و بزرگى است كه در ميان آن بتى مسين به شكل انسان سوار بر اسب است كه هرگاه باد بوزد دوران مىكند . . .\r\nدر ديوار سمت قبلهء آن بنا ، سنگى است كه بر آن نقش عقربى است ؛ هرگاه انسانى را\r\n\r\n\r\n","description":"","footnote":"\r\n( 1 ) . مسالك و ممالك ؛ ص 64 و صورة الارض ؛ جزء 1 ، ص 162 - 163 و حدود العالم ؛ ص 172 .\r\n( 2 ) . نشانه‌اى بوده كه جهت وزيدن بادها را نشان مىداده است .\r\n( 3 ) . احسن التقاسيم ؛ بخش 1 ، ص 220 .\r\n( 4 ) . سفرنامه ؛ ص 14 .\r\n","page_name":" 24 ","page_number":30},
  {"content":"\r\n\r\nعقرب يا مار بگزد ، از گلى كه در آن سنگ است بر جاى گزيدگى قرار مىدهند كه التيام مىيابد . . . مسجد جامع شهر از تمام مساجد جامع شام بزرگتر است . « 1 » ابن جبير كه در نيمهء دوم قرن ششم به شام آمده و حمص را ديده مىنويسد : در سمت قبلهء اين شهر دژى بلند و استوار است و در سمت مشرق آن شهر گورستانى است كه قبر خالد بن وليد و پسرش عبد الرحمن و قبر عبيد الله بن عمر در آنجاست . باروهاى اين شهر در نهايت استحكام است و از قديم الايام تا به امروز پايدار است ؛ پايه‌هاى اين بارو را بر سنگ سخت سياه نهاده‌اند ؛ بارو دروازه‌هاى آهنين بلند و كلفت و شگفتى دارد ؛ در برجهاى استوار اين بارو ديده‌بانها نگهبانى مىدهند . درون شهر صحرايى است خشك و هامون . . . با بناهاى فرسوده ؛ بازارهايش چنان كساد است كه گويى هرگز روى رونق و آبادى نديده است . به فاصلهء كمتر از يك ميل از شهر دژ حصن الاكراد واقع است . . . حمص يك مدرسه نيز دارد . ابن جبير اضافه مىكند كه اگر از جاى بلندى از فاصله‌اى دور به شهر نگاه كنيد ، تا اندازه‌اى به شهر سيويل ( اشبيليه ) اندلس شباهت دارد ؛ بنابراين مردم اندلس اشبيليه را « حمص اندلس » گفته‌اند . « 2 » ياقوت مىنويسد : اين شهر را مردى به نام حمص بن مهر بن جان بن مكنف ساخته است و از قول اهل سير مىگويد كه حمص را يونانيها بنا كرده‌اند .\r\nكشت درختان زيتون فلسطين كار آنهاست . هنگامى كه ابو عبيده از كار دمشق آسوده شد ، يزيد بن ابى سفيان را در آنجا به كار گمارد و جانشين خود ساخت . . . قبر سفينه ، مولى پيامبر ( ص ) ، قبر قنبر ، مولى على بن ابى طالب ( ع ) ، كه گفته مىشود ، حجاج بن يوسف او را كشته است و نيز قبور برخى اولاد جعفر بن ابى طالب ( ع ) در سرزمين حمص قرار دارد . مشهد ابى دردا ، ابوذر غفارى و بسيارى از بزرگان و صحابه رسول خدا ( ص ) نيز آنجاست . « 3 » يك قرن بعد از ياقوت ، ابو الفداء مىنويسد : حمص از مراكز شام است .\r\nبوستانهايش از آب [ رود 
  ] عاصى سيراب شوند . . . و براستى پرنعمت‌ترين و خوشترين شهرهاى شام است . « 4 » به نوشتهء حمد الله مستوفى ، آب عاصى در ولايت شام از كوه\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 374 .\r\n( 2 ) . سفرنامهء ابن جبير ؛ ص 318 - 319 .\r\n( 3 ) . معجم البلدان ؛ ج 2 ، ص 302 - 304 .\r\n( 4 ) . تقويم البلدان ؛ ص 287 .\r\n","page_name":" 25 ","page_number":31},
  {"content":"\r\n\r\nبعلبك سرچشمه مىگيرد و از ولايت حمص و حماة و ديگر بلاد شام مىگذرد . « 1 » ابن بطوطه در قرن هشتم هجرى در وصف آن مىنويسد : شهرى است نمكين و دلنشين با درختان سرسبز و جويبارهاى فراوان و بازارهاى گشاده . مسجد جامع حمص ، جامع محاسن و زيباييهاست و در وسط آن بركهء آبى قرار دارد . مردم حمص عرب و به فضل و كرم موصوفند . . . در كنار قبر خالد بن وليد كه در بيرون شهر است ، زاويه و مسجدى بنا كرده‌اند . « 2 »\r\nحماة يا حما « 3 » يكى ديگر از شهرهاى حمص است . نام قديمى آن با توجه به كتيبه‌ها اپيفانيا « 4 » است . اين شهر در شمال سوريه بر دو ساحل رود اورونتس ( نهر عاصى ) در 120 كيلومترى جنوب غربى حلب ، در سرزمينى حاصلخيز قرار دارد . مصنوعاتش كالاهاى ابريشمى و پنبه‌اى است . اين شهر در روزگاران قديم در دست حتيها بوده و كتيبه‌هاى حتى در آنجا به دست آمده است ؛ در 720 ق . م ضميمه امپراتورى آشور شده ؛ بعدها جزء شاهنشاهى هخامنشى گرديده و سپس به دست اسكندر مقدونى افتاده است .\r\nآنتيوخوس چهارم ، ملقب به اپيفانس ، آن را اپيفانيا نام داده است . « 5 » به نوشتهء بلاذرى ، ابو عبيدة بن جراح پس از مصالحه با مردم بعلبك ، به سوى حماة رفت ؛ مردم حماة با وى ديدار و از او اطاعت كردند و او به شرط جزيهء سرانه و خراج اراضى با ايشان صلح كرد . « 6 » ابن خرداذبه ، حماة را از نواحى حمص به شمار آورده است . « 7 » يعقوبى مىنويسد : حماة شهرى كهن است . . . مردم آن قومى از يمن و بيشترشان از دو قبيلهء بهرا و تنوخ هستند . « 8 » اصطخرى در نيمهء دوم قرن چهارم هجرى مىنويسد : شيزر و حماة دو شهر كوچك و خوش آب‌وهوا با درخت و كشاورزى فراوانند . « 9 » مقدسى شهر حماة را از نواحى جند قنّسرين مىداند . « 10 » ناصر خسرو كه در قرن پنجم هجرى از حماة عبور كرده ، سخنى دربارهء\r\n\r\n\r\n","description":"","footnote":"\r\n( 1 ) . نزهة القلوب ؛ ص 218 .\r\n( 2 ) . سفرنامهء ابن بطوطه ؛ ج 1 ، ص 64 .\r\n( 3 ) .  Hamat or Hama \r\n( 4 ) .  Epifaneya \r\n( 5 ) . دايرة المعارف فارسى ؛ ج 1 ، ص 865 .\r\n( 6 ) . فتوح البلدان ؛ ص 189 .\r\n( 7 ) . المسالك و الممالك ؛ ص 58 .\r\n( 8 ) . البلدان ؛ ص 103 .\r\n( 9 ) . مسالك و ممالك ؛ ص 64 و صورة الارض ؛ جزء 1 ، ص 163 و حدود العالم ؛ ص 173 .\r\n( 10 ) . احسن التقاسيم ؛ بخش 1 ، ص 217 .\r\n","page_name":" 26 ","page_number":32},
  {"content":"\r\n\r\nآن نگفته است . در 458 ق ، سلطان آق سنقر برسقى به حماة حمله كرد و آنجا را از اتابك طغتكين گرفت و سه روز تاراج كرد ؛ سپس آن را به امير قرجان صاحب حمص داد . « 1 » در 505 ق فرنگان به بلاد شام حمله كردند ؛ هريك از امراى اين منطقه براى آزادى شهرها مالى گرد آوردند و به آنان پرداختند ؛ صاحب حماة نيز دو هزار دينار پرداخت . « 2 » در دورهء اتابكان زنگى ، نور الدين محمود زنگى مدرسه‌اى را در حماة بنا كرد . « 3 » صلاح الدين ايوبى در 570 ق كه قلعهء حماة در دست امير عز الدين جورديك بود در حماة فرود آمد . صلاح الدين او را پيام داد كه من در فرمان الملك الصالح هستم ، آمده‌ام تا اينجا را از تعرض فرنگان حفظ كنم . . . و سرانجام حماة را تصرف كرد . « 4 » ابن جبير اندلسى كه در نيمهء دوم قرن ششم هجرى به شام آمده در وصف حماة مىنويسد :\r\nشهرى است مشهور در ميان شهرهاى جهان . . . اما فراخنايى چندان و طرح بنايى درخشان ندارد . . . اطرافش بسته و خانه‌هايش به هم فشرده و پيوسته است . . . در بيرون شهر رودى بزرگ جارى است و بر دو كناره‌اش دولابهايى ( چرخهاى آبكش ) وجود دارد . . . بر يكى از كناره‌هاى اين رود كه به حومهء شهر پيوسته ، طهارتخانه‌هايى منظم و خانه‌هايى چند وجود دارد . . . بر كنارهء ديگر اين رود كه به پايين شهر پيوسته است مسجد آدينهء كوچكى قرار دارد . . . در مقابل گذرگاه اين رود ، در جنوب شرقى شهر ، دژى است كه از لحاظ طرح با دژ حلب برابر است ؛ اما از نظر دفاعى از آن ضعيفتر است . از آب اين رود نهرى به داخل آن دژ مىرود و در آنجا ذخيره مىشود و دژ را از بىآبى بيمى نيست . . . شالودهء شهر حماة را در گودالى وسيع و پهناور نهاده‌اند ؛ چنان كه گويى خندقى است كه دو ديوار بر دو جانب آن كشيده‌اند . شهر دو قسمتى است : شهر بالا و شهر پايين . . . آن سمت شهر كه به رود پيوسته نيازى به بارو ندارد ، ولى ديگر قسمتهاى شهر بارويى دارد كه از سه جانب ، آن را دربرگرفته است . بر روى اين رود پلى از سنگ سخت بسته‌اند كه شهر را به حومهء بيرون شهر مىپيوندد ؛ اين حومه بزرگ است و در آن كاروانسراها و\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 254 و 310 .\r\n( 2 ) . همان ؛ ج 4 ، ص 251 .\r\n( 3 ) . الاعلاق الخطيره ؛ جزء 1 ، ج 1 ، ص 245 .\r\n( 4 ) . تاريخ ابن خلدون ؛ ج 4 ، ص 393 - 394 .\r\n","page_name":" 27 ","page_number":33},
  {"content":"\r\n\r\nخانه‌ها و نيز دكانهايى قرار دارد كه مسافران نيازمنديهاى خود را از آنجا تهيه مىكنند .\r\nبازارهاى شهر بالا پر كالاتر و زيباتر از بازارهاى شهر پايين است و جامع تمام پيشه‌ها و انواع بازرگانيهاست . . . در شهر بالا مسجد آدينه‌اى است كه بزرگتر از مسجد آدينهء شهر پايين است و سه مدرسه و يك بيمارستان دارد . بر كنارهء رود و برابر شهر ، مسجد آدينهء كوچكى قرار دارد . در بيرون شهر دشتى وسيع و پهناور وجود دارد كه بيشتر به تاكستانها آراسته است و داراى كشتزارها و پاليزهاست و منظره‌اى دلباز و چشم‌نواز دارد . اين رود را كه در كنار شهر جارى است ، نهر عاصى يا رود سركش خوانند . . . مسير رود از جنوب به شمال است . اين رود بر سمت قبلهء شهر حمص و از نزديك آن مىگذرد . « 1 » ياقوت علاوه بر تأييد نظر جغرافيادانان قبل از خود درباره حماة مىنويسد : در كنار آن شهر ، قلعه‌اى بزرگ و استوار قرار دارد و خندقى به دور آن حفر شده كه حدود صد ذراع عمق دارد و آن را الملك المنصور محمد بن تقى الدين عمر بن شاهنشاه بن ايوب حفر كرده است . حماة شهرى قديمى و بازمانده از دوران جاهليت بوده كه نامش در قصيدهء امرو القيس آمده است . « 2 » يك قرن بعد از ياقوت ، در قرن هشتم هجرى ، ابو الفداء مىنويسد : نام حماة در كتب اسرائيليان آمده است . از خرمترين بلاد شام است . . . درون قلعهء حماة آسيابهايى است كه با آب مىچرخد ، حماة و شيزر به كثرت دولابها مشهورند . « 3 » ابن بطوطه كه در اواسط قرن هشتم حماة را ديده ، در وصف آن مىنويسد :\r\nحماة يكى از مراكز مهم شام و از زيباترين شهرهاى آن است ، اين شهر در ميان باغها و پاليزها قرار گرفته و دولابها ، مانند آسياى گردون در سرتاسر آن در گردش است ، نهرى بزرگ موسوم به عاصى از ميان آن شهر عبور مىكند . محلهء بيرونى شهر ( ربض ) كه منصوريه ناميده مىشود از خود شهر بزرگتر است و بازارهاى معتبر و گرمابه‌هاى خوب\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 315 - 316 .\r\n( 2 ) . در معجم البلدان ؛ ج 2 ، ص 300 آمده :\r\n تقطّع اسباب اللّيانة و الهوى * عشيّة جاوزنا حماة و شيزرا \r\n( 3 ) . تقويم البلدان ؛ ص 291 .\r\n","page_name":" 28 ","page_number":34},
  {"content":"\r\n\r\nدارد . در حماة انواع درختان ميوه به عمل مىآيد ؛ از جمله زردآلوى شيرينى است كه هستهء آن نيز مانند بادام شيرين است . « 1 »\r\nسلميّه از ديگر شهرهاى اردوگاه حمص است . گفته شده كه اين شهر را عبد الله بن صالح بن على بن عبد الله بن عباس بن عبد المطلب بنا كرد و فرزندان خود را در آن جاى داد و اكنون فرزندان عبد الله در آن زندگى مىكنند . « 2 » ابن خرداذبه ، سلميّه را از نواحى حمص دانسته است . « 3 » يعقوبى مىنويسد : اين شهر در بيابان قرار دارد و بانى آن ، عبد الله بن صالح ، نهرى به سوى شهر جارى ساخت و در زمين آن آب يافت و در آن زراعت زعفران كرد . مردم آن ، از اولاد عبد الله بن صالح هاشمى و موالى ايشان و برخى از مردم به هم آميختهء بازرگان و كشاورزند . « 4 » قدامه مىنويسد : از سلميّه تا دمشق راهى است كه به راه ميانه معروف و طول آن حدود 92 ميل است . « 5 » در قرن چهارم هجرى اصطخرى مىنويسد : بيشتر مردم آن هاشمىاند و شهر در كنار بيابان واقع است . « 6 » مقدسى نيز كه سلميّه را از شهرهاى اردوگاه حمص مىداند مطلب مهمى دربارهء آن ندارد . « 7 » اتابك عماد الدين زنگى در سال 532 ق از حمص به سلميه رفت و آنجا را فتح كرد . « 8 » ادريسى در نيمه قرن ششم هجرى در وصف سلميه مىنويسد : قلعه‌اى است مانند شهر كوچك و پرجمعيتى بر كنار بيابان و از آنجا تا حمص يك مرحله راه است . « 9 » ياقوت مىنويسد :\r\nسلميّه شهر كوچكى است در بيابان و از نواحى حماة است كه ميان آن دو ، دو روز راه است ، بعضى اين شهر را از نواحى حمص شمرده‌اند . در سلميه هفت محراب وجود دارد ؛ گفته‌اند زير آنها قبور تابعين است . قبر نعمان بن بشير در راه سلميه به حمص واقع است . « 10 » در قرن هشتم ، حماة شهرى پر آب و درخت و پرنعمت بوده است . « 11 »\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 64 .\r\n( 2 ) . تقويم البلدان ؛ ص 293 .\r\n( 3 ) . المسالك و الممالك ؛ ص 58 .\r\n( 4 ) . البلدان ؛ ص 103 .\r\n( 5 ) . كتاب الخراج ؛ ص 83 .\r\n( 6 ) . مسالك و ممالك ؛ ص 64 و حدود العالم ؛ ص 172 .\r\n( 7 ) . احسن التقاسيم ؛ بخش 1 ، ص 217 .\r\n( 8 ) . تاريخ ابن خلدون ؛ ج 4 ، ص 362 .\r\n( 9 ) . نزهة المشتاق ؛ ج 2 ، ص 649 - 650 .\r\n( 10 ) . معجم البلدان ؛ ج 3 ، ص 240 .\r\n( 11 ) . تقويم البلدان ؛ ص 293 .\r\n","page_name":" 29 ","page_number":35},
  {"content":"\r\n\r\nتدمر « 1 » ، يا پالمورا « 2 » يا پالميرا از شهرهاى قديمى سوريه است كه اكنون خرابه‌هاى آن در حدود 225 كيلومترى شمال شرقى شهر دمشق باقى است . « 3 » گفته‌اند كه اين شهر از بناهاى سليمان بن داود ( ع ) است . « 4 » اين شهر در جنگهاى ميان ايرانيان و روميان نقش مهمى داشته است و فرمانرواى آن ، اودنياتوس يا اذينه ، مهمترين عامل روميان در شرق نزديك بوده است . تدمر از بعد از جنگهاى شاپور اول با روميان از تحت الحمايگى روم خارج و هم‌پيمان آن امپراتورى شد . مرزهاى نواحى زير فرمان تدمر تا رود فرات كشيده شده بود و چهار راه تجارتى مهم سورا ( شهر قديمى در سوريه ) نيز در متصرفات آن قرار داشت . تدمر از دورهء نابسامانى پايان كار سلاطين سلوكى مهمترين بازار بر سر راه ميان سوريه و بين النهرين شده و از اين راه ثروت فراوانى اندوخته بود . هنر و معمارى تدمر با اينكه سبك يونانى - رومى را پذيرفته بود ، تا حدّ زيادى جنبهء شرقى نيز داشت .\r\nمردم اين شهر خدايان محلى مخصوص به خود داشتند و در گاهشمارى از ماه‌هاى معروف آشورى استفاده مىكردند . اودنياتوس پس از سال 260 م به خود لقب شاه داد ، و به عنوان نايب السلطنه - تابع اسمى روم - به سلطنت پرداخت . وى در سال 264 م از فرات گذشت ، رها را آزاد و نصيبين و حرّان را از تصرف ايرانيان خارج كرد . . . و در سال 266 يا 267 م كشته شد . بر خلاف آنچه در آن زمان شايع شد ، اين قتل به تحريك روميها بود ، بعضى گويند او در نزاعى شخصى با برادرزادهء خود كشته شد . پس از مرگ اودنياتوس زن بيوه‌اش زنوبيا « 5 » ( يا زينب ) به سلطنت رسيد و مدّعى مصر و آسيا شد .\r\nقلمرو قدرت زنوبيا عملا به سوريه و عربستان منحصر بود ؛ اما وى براى بسط قدرت خود به مصر كوشيد و پس از روبرو شدن با مقاومت فراوان بر آنجا دست يافت . بدين ترتيب ، با آنكه تدمر اسما تابع روم بود ، در مقام دشمن آن امپراتورى قرار گرفت . در سال 270 م اورليانوس « 6 » كه اميرى نيرومند بود ، تدمريان را از مصر بيرون راند و از آنجا به سوريه\r\n\r\n\r\n","description":"","footnote":"\r\n( 1 ) .  Tadmor \r\n( 2 ) .  Palmura \r\n( 3 ) . دايرة المعارف فارسى ؛ ج 1 ، ص 619 .\r\n( 4 ) . ابن فقيه ، ابو بكر احمد بن ابراهيم ؛ مختصر كتاب البلدان ؛ ص 110 .\r\n( 5 ) .  Zenobia \r\n( 6 ) .  Aurelianus \r\n","page_name":" 30 ","page_number":36},
  {"content":"\r\n\r\nرفت و سپس به جانب مشرق راند و متوجه تدمر شد . تدمريان در كنار نهر عاصى نزديك انطاكيه شكست خوردند . روميان از بيابان گذشتند و متوجه شهر تدمر شدند ؛ زنوبيا را عزيمت سست شد و براى طلب كمك نزد ايرانيان شتافت ؛ ولى روميان در پى او رفتند و اسيرش كردند و به اين ترتيب ، در سال 273 م تدمر مسخّر روميان شد . سال بعد ، تدمريان سر به شورش برداشتند ، ولى اورليانوس با سرعتى بيش از انتظار بر سر ايشان تاخت و شهر را گرفت و ويران كرد . « 1 » تدمر هنگام ورود اسلام به بادية الشام ، ويران بوده است . بلاذرى مىنويسد : اوس بن ثعلبة بن رفى ، از طايفه بنو تيم الله ، هنگام عبور از تدمر دربارهء دو بت آن شهر شعرى سروده است : اى دو دختر تدمرى مرا خبر دهيد ، هنوز از بسيار به پاى ايستادن ملول نگشته‌ايد ، روزگاران از پى روزگاران و سالها از پى سالها بر كسان شما بگذشته است . « 2 » ابن خرداذبه از تدمر جزء نواحى حمص نام برده است . « 3 » يعقوبى در وصف تدمر مىنويسد : شهرى است كهن و شگفت‌بنيان كه در اثر بسيارى عجايب آثار كه در آن است ، گفته مىشود سليمان بن داود پيامبر ( ع ) آن را بنا كرده است و مردم آن از قبيلهء كلبند . « 4 » با توجه به گفتار ابن خرداذبه و يعقوبى به نظر مىرسد كنار يا نزديك خرابه‌هاى شهر قديم تدمر ، روستا يا قصبه‌اى به اين نام بوده است . به نوشتهء ابن فقيه ، تدمر شهر شگفت بنيانى است كه صورتها و عكسهاى فراوان در آن است . . . در آن شهر كاخها و طاقها و اتاقها و ايوانها و غير آن وجود دارد و كف اتاقها ( حجره‌ها ) و ديگر جاها از سنگهاى يكپارچه است و تا به امروز [ زمان ابن فقيه 
  ] اين آثار باقى است . در آنجا صورت دو كنيز سنگى از باقيماندهء صورتهاى قديم است كه شعرا دربارهء آنها اشعارى سروده‌اند . « 5 » به نوشتهء مقدسى ، تدمر براى شهرهاى سليمان بن داود ( ع ) همچون كرسى ( پايتخت ) بوده است . « 6 » گفتهء صاحب حدود العالم كه مىگويد ،\r\n\r\n\r\n","description":"","footnote":"\r\n( 1 ) . انتقال علوم يونانى به عالم اسلامى ؛ ص 22 و 25 - 26 .\r\n( 2 ) . فتوح البلدان ؛ ص 498 .\r\n( 3 ) . المسالك و الممالك ؛ ص 58 و مسالك و ممالك ؛ ص 15 .\r\n( 4 ) . البلدان ؛ ص 103 - 104 .\r\n( 5 ) . مختصر كتاب البلدان ؛ ص 110 .\r\n( 6 ) . احسن التقاسيم ؛ بخش 1 ، ص 220 .\r\n","page_name":" 31 ","page_number":37},
  {"content":"\r\n\r\nخناصره و تدمر شهركهايىاند بر كران باديهء شام حاكى از آن است كه در زمان او تدمر از شهرهاى اردوگاه حمص و باقى و برقرار بوده است . « 1 » ياقوت در قرن هفتم در وصف آثار تدمر مىنويسد : گروهى گمان كرده‌اند كه آثار و بناهاى تدمر را جنّيان براى سليمان ( ع ) بنا كرده‌اند ، ولى مردم تدمر خود مىپندارند كه اين بناها قبل از سليمان بن داود ( ع ) بوده است . « 2 » به نوشتهء ابو الفداء ، بيشتر سرزمين تدمر شوره‌زار است ؛ خرما و زيتون دارد ؛ از ستونها و صخره‌ها آثارى بزرگ و باستانى در آنجاست ؛ برگرد آثار تدمر ديوارى است و قلعه‌اى [ نيز 
  ] دارد . « 3 » ابن بطوطه كه در نيمهء قرن هشتم هجرى از تدمر ديدن كرده ، در وصف آن به شعر نابغهء ذبيانى استناد كرده است . « 4 »\r\nانطرطوس « 5 » ، از شهرهاى بندرى شام بر ساحل درياى روم است كه در روزگار قديم ، قلعهء استوارى بوده و مرز مردم حمص به شمار مىآمده است . « 6 » بلاذرى به نقل از ابو حفص دمشقى و او از شيوخ حكايت مىكند كه ابو عبيده ، لاذقيه و جبله و انطرطوس را به دست عبادة بن صامت فتح كرد . از اين نقاط پاسدارانى ، تا فصل بسته شدن دريا ، محافظت مىكردند و چون معاويه به كار ساختن استحكامات در سواحل و ايجاد پادگانها در اين نواحى پرداخت آن بلاد را نيز مستحكم ساخت و بر آنها پادگان قرار داد . « 7 » ابن خرداذبه انطرطوس را انطرسوس « 8 » خوانده و آن را جزء نواحى حمص آورده است . « 9 » به نوشتهء يعقوبى ، مردم انطرطوس قومى از قبيلهء كنده‌اند . « 10 » اصطخرى مىنويسد : اين شهر قلعهء استوارى است بر كنارهء درياى روم و مصحف عثمان در آنجاست . « 11 » در نيمهء دوم قرن چهارم هجرى ، انطرطوس از شهرهاى مهم مسلمان‌نشين ساحل شام و\r\n\r\n\r\n","description":"","footnote":"\r\n( 1 ) . حدود العالم ؛ ص 172 .\r\n( 2 ) . معجم البلدان ؛ ج 2 ، ص 17 .\r\n( 3 ) . تقويم البلدان ؛ ص 121 .\r\n( 4 ) . سفرنامهء ابن بطوطه ؛ ج 2 ، ص 763 .\r\n( 5 ) .  Antartous \r\n( 6 ) . تقويم البلدان ؛ ص 104 .\r\n( 7 ) . فتوح البلدان ؛ ص 193 .\r\n( 8 ) .  Antarsous \r\n( 9 ) . المسالك و الممالك ؛ ص 58 .\r\n( 10 ) . البلدان ؛ ص 104 .\r\n( 11 ) . مسالك و ممالك ؛ ص 64 .\r\n","page_name":" 32 ","page_number":38},
  {"content":"\r\n\r\nشهرى با نعمت و كشت و برز و خواستهء بسيار بوده است . « 1 » ادريسى در قرن ششم هجرى در وصف انطرطوس مىنويسد : شهرى كوچك بر ساحل دريا با ديوارى ( بارويى ) استوار است و در نزديك آن جزيرهء ارواد قرار دارد . « 2 » در قرن هفتم هجرى به نوشتهء ياقوت ، انطرطوس شهرى در ساحل درياى شام و پايان نواحى دمشق از بلاد ساحلى و آغاز نواحى حمص بوده است . مؤلف اضافه مىكند كه انطرطوس را معاويه در سال 17 هجرى گشود و قلعهء آن را بنا كرد . « 3 »\r\nبانياس يا بلنياس « 4 » ، شهر و بندرى است كوچك در ايالت طرطوس سوريه ، در ساحل درياى روم . اين شهر در 55 كيلومترى جنوب بندر لاذقيه و چهل كيلومترى شمال بندر طرطوس قرار گرفته است . امروز ، بانياس به علت منتهى شدن لوله‌هاى نفتى عراق به آنجا اهميت يافته است . پالايشگاه نفت آن يكى از پالايشگاههايى است كه پس از تحولات سياسى سوريه شروع به فعاليت كرده و براى نخستين بار در سال 1358 ق / 1979 م آماده بهره‌بردارى شده است . « 5 » نام باستانى بانياس ، بالانيا لئوكاس « 6 » و از شهرهاى فنيقيه بوده است . اين شهر سپس به تصرف يونانيان درآمد « 7 » و پس از فتح سوريه در 65 ق . م به دست روميان ( احتمالا با چند شهر مهم ديگر ) از ايالات روم شد . « 8 » به نوشتهء طبرى : مسلمانان حمص و نواحى آن را در سال 15 هجرى فتح كردند . « 9 » در نيمهء دوم قرن سوم هجرى ، بانياس تابع اردوگاه حمص بوده است . « 10 » يعقوبى سال فتح اين شهر\r\n\r\n\r\n","description":"","footnote":"\r\n( 1 ) . حدود العالم ؛ ص 171 - 172 .\r\n( 2 ) . نزهة المشتاق ؛ ج 1 ، ص 375 .\r\n( 3 ) . معجم البلدان ؛ ج 1 ، ص 270 .\r\n( 4 ) .  Bolonyas \r\n( 5 ) . صفحه‌هاى مختلف ، وزارت اقتصاد سوريه ، سورية التصحيح ؛ 1970 و دانشنامهء ايران و اسلام ؛ ج 2 ، ص 116 .\r\n( 6 ) .  Balanea Leueas \r\n( 7 ) . دانشنامهء ايران و اسلام ؛ ج 2 ، ص 115 .\r\n( 8 ) . انتقال علوم يونانى به عالم اسلامى ؛ ص 15 - 16 .\r\n( 9 ) . تاريخ طبرى ؛ ج 3 ، ص 599 .\r\n( 10 ) . المسالك و الممالك ؛ ص 58 و احسن التقاسيم ؛ بخش 1 ، ص 217 .\r\n","page_name":" 33 ","page_number":39},
  {"content":"\r\n\r\nرا 16 هجرى به دست ابو عبيدة بن جراح ذكر كرده ، مىنويسد : ساكنان بلنياس آميزه‌اى از عرب و عجم هستند . « 1 » در سال 503 ق / 1109 م تانكرد « 2 » ، از امراى صليبى و نايب الحكومهء فرنگان در انطاكيه ، بانياس و قلعهء مرقب را كه نزديك آن بود ، از دست بنى عمّار ( حكام محلى آنجا ) درآورد و قلمرو فرنگان را در سمت جنوب گسترش داد . « 3 » ادريسى در نيمه قرن ششم هجرى در وصف بلنياس مىنويسد : شهر كوچك و آبادى است و محصولش ميوه و حبوباتش خوب و فراوان است . از بلنياس تا شهر جيله كه در ساحل درياست بيست ميل راه است . « 4 » بعدها در 584 ق / 1188 م صلاح الدين ايوبى به همراه نيروهاى تازه‌نفسى كه از سنجار گرد آورده بود ، از قسمت ساحل سوريه از كنار حصن الاكراد و قلعهء مرقب كه در كنار بانياس بود گذشت . « 5 » به نظر مىرسد كه وى به علت وجود استحكامات قلعهء مرقب از تصرف آن چشم پوشيد . چندى بعد ، بانياس و دژ مرقب جزء املاك ريموند « 6 » ، امير انطاكيه ، شد و او آنجا را در 604 ق / 1207 م به شهسواران مهمان‌نواز بخشيد . « 7 » فرقه شهسواران مهمان‌نواز ، در 676 ق / 1277 م از فراز دژ مرقب ، بانياس را زير نظر داشتند و در 679 ق / 1280 م به بقيعه از شهرهاى شام تاختند و غنايم بسيارى به دست آوردند . به دنبال آن ، منصور قلاوون ، امير مملوكى مصر و شام ، سپاهى گردآورد و براى گوشمالى آنان فرستاد . هدف او تسخير قلعهء مرقب بود ؛ زيرا مهمان‌نوازان مسلط بر آن قلعه ، بارها بر او شورش كرده و به مغولان پيوسته بودند .\r\nدر 684 ق / 1285 م ، سلطان منصور قلاوون با لشكرى انبوه دژ مرقب را محاصره كرد و با منجنيقهاى بسيار به كوبيدن حصار آن پرداخت ، ولى به گرفتن آن موفق نشد ؛ سپس به\r\n\r\n\r\n","description":"","footnote":"\r\n( 1 ) . البلدان ؛ ص 103 - 104 .\r\n( 2 ) .  Tancred \r\n( 3 ) . ابن اثير ؛ الكامل فى التاريخ ؛ ج 10 ، ص 476 و رانيسمان ، استيون ؛ تاريخ جنگهاى صليبى ؛ ج 2 ، ص 61 .\r\n( 4 ) . نزهة المشتاق ؛ ج 2 ، ص 644 .\r\n( 5 ) . تاريخ جنگهاى صليبى ؛ ج 2 ، ص 155 و 549 .\r\n( 6 ) .  Raymond \r\n( 7 ) . اسامه زكى زيد ؛ الصليبيون و اسماعيلية الشام فى عصر الحروب الصليبيه ؛ ص 95 .\r\n","page_name":" 34 ","page_number":40},
  {"content":"\r\n\r\nمهندسان دستور داد كه زير يكى از برجهاى آن ( به نام برج اميد ) كه در انتهاى گوشهء شمالى قلعه بود ، نقب بزنند ، سپس داخل آن آتش روشن كرد ؛ در نتيجه برج فروافتاد و قلعه تسليم او گرديد . « 1 » از آن زمان به بعد بانياس بىدفاع شد و به تصرف مماليك درآمد .\r\n\r\nاردوگاه دمشق\r\nكرسى ايالت ، دمشق ، پايتخت كنونى و بزرگترين شهر سوريه است كه بر ساحل رود بردى « 2 » به فاصلهء بيش از 100 كيلومتر از درياى مديترانه ، در دامنهء كوه قاسيون در حاشيهء بيابان و پشت جبل لبنان ( غربى و شرقى ) قرار دارد . اين كوهها شهر را از بادهاى دريايى مديترانه و ابرها محروم مىكند . شهر در واحهء وسيع و سرسبز و خرم غوطه « 3 » قرار دارد و انواع ميوه و غلات و سبزيها در آن به عمل مىآيد . رود بردى مايهء حيات غوطهء دمشق است . « 4 » اكنون دمشق شهر نوينى است با معمارى مديترانه‌اى و جمعيتى بيش از يك ميليون نفر . اين شهر سابقه‌اى بس طولانى دارد . طبق برخى روايات ، وطن آدم ( ع ) و نوح و ابراهيم ( ع ) بوده است . قابيل برادرش ، هابيل ، را در اين شهر كشت ؛ تخته سنگ سرخى كه در دامنهء تپه‌اى نزديك شهر وجود دارد اين امر را ثابت مىكند . « 5 » تاريخ بناى دمشق معلوم نيست . در قرن 15 ق . م تحوطمس سوم آن را فتح كرد . در قرن 11 ق . م پايتخت پر رونق آراميان بود و اينان شبكهء كانالهاى شهر را بسط دادند . « 6 » مسعودى مىنويسد : از فرزندان نوح ( ع ) ، جيرون بن سعد بن عاد به محل دمشق مقام گرفت و آن شهر را ساخت و ستونهاى سنگ سپيد و مرمر بياورد و بناى شهر را نهاد و آن را ارم ذات العماد ناميد . « 7 » نيز مىنويسد : هم‌اكنون به سال 332 ق اين محل در دمشق به جاست و يكى از بازارهاى\r\n\r\n\r\n","description":"","footnote":"\r\n( 1 ) . تاريخ جنگهاى صليبى ؛ ج 3 ، ص 466 ، 471 - 472 و 611 دانشنامهء ايران و اسلام ؛ ج 2 ، ص 116 .\r\n( 2 ) .  Barada \r\n( 3 ) .  Qute \r\n( 4 ) . دايرة المعارف فارسى ؛ ج 1 ، ص 992 - 993 .\r\n( 5 ) . مروج الذهب ؛ ج 1 ، ص 26 و سرزمين و مردم سوريه ؛ ص 119 .\r\n( 6 ) . دايرة المعارف فارسى ؛ ج 1 ، ص 993 .\r\n( 7 ) . مسعودى ، ابو الحسن على بن حسين ؛ مروج الذهب ؛ ج 1 ، ص 491 .\r\n","page_name":" 35 ","page_number":41},
  {"content":"\r\n\r\nشهر است كه نزديك مسجد جامع و به نام جيرون معروف است . جيرون بنايى بزرگ است و درهاى مسين عجيبى دارد . . . قسمتى از آن هنوز باقى است . « 1 » در 732 ق . م دولت دمشق به دست سپاهيان تيگلت پيلسر « 2 » سوم پادشاه آشور برافتاد ، سپس در همان قرن به دست بابليها افتاد و در قرن 6 ق . م در تصرف هخامنشيان بود . « 3 » در سال 333 ق . م اسكندر مقدونى بعد از جنگ ايسوس بر دمشق دست يافت ( در زمان اشكانيان ) و در نتيجه ، مذهب مسيح در آنجا انتشار پيدا كرد . « 4 » اين شهر مقر اسقفهاى مسيحى بود كه در سلسله مراتب كليسا پس از بطريق انطاكيه قرار داشتند و مدرسه‌اى داشت كه گرچه به پاى مدرسه اسكندريه و انطاكيه نمىرسيد ، مقارن با فتح اسلامى مقام برجسته‌اى يافته بود .\r\nمورخان مسلمان نوشته‌اند كه از درس‌خواندگان اين مدرسه شخصى بود به نام سرگيوس ( سرجون ) كه مقارن فتح اسلامى از طرف امپراتور روم مأمور رسيدگى به امور مالى اين شهر بود و در دوران معاويه ، نخستين خليفهء اموى ، نيز امور ماليه شام را به عهده داشت . « 5 »\r\nبه نوشتهء بلاذرى ، خالد بن وليد ، بسر بن ابى ارطاة عامرى قريشى و حبيب بن مسلمهء فهرى را به غوطهء دمشق فرستاد . خالد خود به گذرگاهى از دمشق كه ثنية العقاب ناميده مىشد رفت و در آنجا پرچم خود را به اهتزاز درآورد . اين پرچم از آن رسول خدا ( ص ) و به رنگ سياه بود ؛ از همين روى آن روز مردم آنجا را ثنية العقاب ناميدند . گويند كه خالد بر دروازهء شرقى دمشق و به روايتى ، بر دروازهء جابيه فرود آمد و اسقف دمشق طعام و هدايا براى وى فرستاد . « 6 » بلاذرى اضافه مىكند كه مسلمانان مجددا در سال چهاردهم هجرى به شهر دمشق بازگشتند و غوطه و كليساهاى آن را به عنوه ( با جنگ ) گرفتند ؛ مردم شهر حصارى شده ، درهاى شهر را بستند . خالد بن وليد با قريب پنج هزار تن كه ابو عبيده به وى داده بود ، بر دروازهء شرقى فرود آمد . عمرو بن عاص بر\r\n\r\n\r\n","description":"","footnote":"\r\n( 1 ) . همانجا .\r\n( 2 ) .  Tiglaat Pileser \r\n( 3 ) . دايرة المعارف فارسى ؛ ج 1 ، ص 993 .\r\n( 4 ) . هاكس ، جميز ؛ قاموس كتاب مقدس ؛ ص 393 .\r\n( 5 ) . انتقال علوم يونانى به عالم اسلامى ؛ ص 217 - 218 .\r\n( 6 ) . فتوح البلدان ؛ ص 162 و ابن واضح يعقوبى ؛ تاريخ يعقوبى ؛ ج 2 ، ص 13 .\r\n","page_name":" 36 ","page_number":42},
  {"content":"\r\n\r\nدروازه توما و شرحبيل بر دروازهء فراديس و ابو عبيده بر دروازهء جابيه فرود آمدند و سرانجام اسقف شهر دمشق با خالد قرار صلح گذاشت ؛ اما ابو عبيده و مسلمانان دروازهء جابيه را به عنوه گشودند و از آن به درون دمشق رفتند . خالد هم از دروازهء شرقى پس از گشودن آن به درون شهر راه يافت . با ابو عبيده در مقسلاط كه جايگاه مسگران در دمشق بود به هم رسيدند . ابو عبيده قرارداد صلح خالد را با مردم دمشق محترم شمرد و آن صلح را تجويز و امضا كرد و آنچه را به عنوه فتح شده بود ناديده گرفت . پس ، دمشق تماما به صلح گشوده شد . روايت است كه جزيه در شام در آغاز فتح ، يك جريب محصول و يك دينار براى هر نفر بود ؛ سپس عمر ميزان جزيه را براى آن دسته از نواحى كه سكّه طلا در آنجا رواج داشت ، براى هر نفر ، چهار دينار و براى نقاطى كه مسكوك نقره رايج بود ، براى هر نفر ، چهل درهم معين كرد . « 1 » در روزگار عثمان ، معاويه به حكومت شام منصوب شد و دمشق را مركز فرمانروايى خود قرار داد . در دوران او اين شهر پايتخت امپراتورى وسيع اسلام شد . قصر خليفه در دمشق در نهايت شكوه بود . ديوارهاى آن با قطعات معرّق و ستونهايش با مرمر و طلا و طاقهايش با جواهرات زينت يافته بود و هوايش به وسيلهء فوّاره‌ها و آبهاى جارى و باغهاى پر درخت تلطيف مىشد . علاقه به عمارت و تزيينات آن اختصاص به حكام وقت نداشت ، بلكه اميران و رجال دولت نيز در اين امر با يكديگر همچشمى مىكردند . « 2 » طرح ساختمان اوليهء مسجد جامع دمشق را كه در زمان امويان و به دوران خلافت وليد ساخته شد ، نخستين بار ابو عبيدة بن جرّاح ريخت و پس از آن به سال 97 ق وليد بن عبد الملك آن را بساخت . محل مسجد پيش از آن كليسا بود . وقتى وليد مصمم شد مسجد را بسازد ، پيشوايان نصارا را گرد آورد و بدانها گفت كه مىخواهد كليسا را داخل مسجد كند و حاضر است در هرجا كه بخواهند كليسايى به آنها بدهد يا قيمت آن را مضاعف بپردازد ، ولى آنها اين سخن را نپذيرفتند .\r\nزيرا ، ميان آنها و مسلمانان پيمانى بود كه متعرض كليساها نشوند ؛ امّا وليد به گفتار آنها\r\n\r\n\r\n","description":"","footnote":"\r\n( 1 ) . فتوح البلدان ؛ ص 175 - 176 و 178 - 179 .\r\n( 2 ) . ابراهيم حسن ، حسن ؛ تاريخ سياسى اسلام ؛ ج 1 ، ص 479 .\r\n","page_name":" 37 ","page_number":43},
  {"content":"\r\n\r\nتوجهى نكرد و كليسا را ويران كرد و به جاى آن مسجد دمشق را بساخت . در ساختمان مسجد چندان دقت و ظرافت به كار رفت كه گويند وليد ماليات هفت سال كشور خود را بر آن خرج كرد . « 1 » مقدسى در وصف ساختمان مسجد مىنويسد : جامع دمشق امروز بهترين نمونهء مسجد در نزد مسلمانان است . اين مسجد را وليد با پايه‌هاى سنگى بزرگ بنا كرد و بالاخانه‌هاى گشاده بر روى ستونهاى سنگ سياه صاف در سه ردهء گشاده نهاد .\r\nپهلوى محراب ، در وسط بنا ، گنبدى بزرگ ديده مىشود . دور صحن ، رواقهاى بلند با طاقچه‌هايى در بالاى آنها ديده مىشود كه همه با مرمرهاى سفيد پوشانيده شده ؛ ديوارها تا دو قامت ( انسانى ) پوشيده با مرمرهاى چند رنگ است و از بالاى مرمرها تا سقف از سراميكهاى رنگى است ؛ تصوير درختها و شهرها با آب زر بر روى ديوارها نقاشى و با خطوط زيبا و درست در آنها نوشته شده است ؛ كمتر درخت يا شهر معروفى است كه بر آن ديوارها نقاشى نشده باشد . همهء سرستونها زراندود است . پل رواقها با سراميك ، ستونهاى صحن با مرمرهاى سفيد و ديواره‌هاى دور مسجد و طاقچه‌هايش با سراميك نقشدار زينت‌يافته و پشت‌بامها با ورقهاى سربى و بالاخانه‌ها از دو سو با سراميك پوشيده شده است . وليد در سمت راست صحن مسجد ، دفترى براى ثبت اموال بنا كرد با هشت ستون كه ديوارهاى آن با سراميك مزيّن شده بود . در محراب مسجد و پيرامون آن نگينهايى از عقيق و فيروزه به كار برد . در سمت چپ محراب اصلى ، محراب كوچكترى ( مقصوره‌اى ) براى سلطان يا خليفه ساخت كه در ميانشان شكافى براى رفت‌وآمد بود . . . بر سر گنبد مسجد يك ترنج و بالاى آن يك انارك ساختند كه هر دو زرّين بود . از همه شگفت‌انگيزتر مرمرهاى رنگارنگ در ديوارها و ستونهاى مسجد بود كه هر رديف چنان ماهرانه با مرمرها و رگه‌هاى رديف ديگر جفت شده بود كه اگر هنرمندى يك سال بدان نگاه مىكرد ، مىتوانست هر روز هنرى تازه در آن بيابد . وليد براى ساختمان اين مسجد هنرمندان ايران و هند و مغرب و روم را بياورد . هفت سال ماليات شام را خرج آن كرد و هجده كشتى زر و سيم از راه جزيرهء قبرس بدانجا آورد و\r\n\r\n\r\n","description":"","footnote":"\r\n( 1 ) . همان ؛ ج 1 ، ص 480 - 481 .\r\n","page_name":" 38 ","page_number":44},
  {"content":"\r\n\r\nاين غير از هداياى پادشاه روم بوده است . مردم از چهار در بدين مسجد وارد مىشوند .\r\nباب بريد ، از سمت راست ( مغرب ) كه درى بزرگ است و دو دريچه راست و چپ دارد ؛ در بزرگ و دو دريچه‌اش هركدام دو لنگه دارند كه با مس اندود شده ؛ بر روى در و دو دريچهء آن سه طاقنماست ؛ هر در به يك طاقنماى دراز باز مىشود كه پلهايش بر ستونهاى مرمر نهاده شده و ديوارهايش نيز مانند آنچه گذشت از سراميك پوشانيده شده‌اند . همهء سقفها به بهترين شكل نقاشى شده‌اند . اين طاقنماها جايگاه ورّاقان و نشيمنگاه نايب قاضى است . باب بريد در ميان دو بخش سرپوشيده و صحن مسجد واقع است و مقابل آن ، در سمت چپ ( مشرق ) باب جيرون قرار دارد كه طرز قرار گرفتن و موقعيتش مانند باب بريد است ؛ بجز اينكه اين طاقنماها بلندتر و از پهنا بسته شده‌اند و با پلكان از آن سكوها بالا مىروند ؛ منجمان و مانند ايشان در آنجا مىنشينند . ديگر ، باب ساعات است كه در گوشهء شرقى سرپوشيدهء مسجد قرار دارد و در آن دو لنگه ساده دارد با طاقنماهايى كه شروطيان ( كارگزاران دولتى ) و مانند ايشان در آنها مىنشينند .\r\nچهارمين در ، باب الفراديس مسجد است كه دو لنگه دارد و روبروى محراب ميان طاقنماهايى واقع است كه در ميان پيش‌آمدگى سمت راست و چپ مسجد قرار گرفته و بالاى آن مناره‌اى است كه روى آن نقاشى شده . نزديك هريك از درها ، آبريزگاهى از سنگ مرمر ساخته شده كه در آنها آب روان است و فوّاره‌هايى در يك آب‌نماى بزرگ از مرمر در ميان مسجد ديده مىشود . اين مسجد آبراهى دارد كه سالى يك‌بار آن را باز مىكنند تا همهء مسجد را يك ذراع آب فرامىگيرد و پس از شست و شوى ديوارها و زمين مسجد ، سوراخ ديگرى را بازمىكنند تا همهء آب بدانجا فرورود . قصر خليفه ( الخضراء ) كه پشت مسجد است ، درهايى دارد كه با مس‌اندود شده است . يكى از اين درها به مقصورهء مسجد باز مىشود . « 1 » يعقوبى مىنويسد : عمر بن عبد العزيز كسى را به مسجد جامع دمشق فرستاد تا هرچه مرمر و كاشى و زر در آن است بكند و گفت كه مردم با ديدن اينها از حضور قلب در نماز خود بازمىمانند . به او گفتند : وسيله‌اى است براى\r\n\r\n\r\n","description":"","footnote":"\r\n( 1 ) . احسن التقاسيم ، بخش 1 ، ص 221 - 224 .\r\n","page_name":" 39 ","page_number":45},
  {"content":"\r\n\r\nزبونى دشمن ، پس آن را رها كرد . « 1 » مروان بن محمد ( آخرين والى اموى ) كه در سال 132 ق از جلو سپاه عباسيان مىگريخت ، وقتى به دمشق رسيد ، در دل داشت كه آنجا متحصن شود ؛ ليكن مردم دمشق همچون مردم ديگر شهرهاى شام او را تاراج كردند و قيسيهاى دمشق بر او تاختند . سرانجام ، در رمضان 132 عبد الله بن على ، عمّ منصور ، دمشق را محاصره كرد . مردم دمشق ، يحيى بن بحر را نزد او فرستادند تا براى ايشان امان بخواهد ؛ عبد الله بن على به او پاسخ مساعد داد ؛ ولى وقتى به سوى شهر نگاه كرد و سپاه عباسيان را ديد كه با روى شهر را گرفته‌اند از دادن امان‌نامه سرپيچيد . عبد الله بن على به مسجد جامع دمشق رفت و خطبه‌اى مشهور براى مردم ايراد كرد و دشمنى و بيداد بنى اميه و سخره گرفتن دين خدا را در نزد آنان يادآورى كرد . « 2 » منصور پس از رسيدن به خلافت ، رجال خاندان خود را بر نواحى مختلف كشور حكومت داد ؛ از جمله فضل بن صالح را بر دمشق فرمانروا كرد . « 3 » هارون به دوران خلافت خود ، سليمان بن ابى جعفر را والى دمشق كرد . پس مردم دمشق بر وى تاختند و بيرونش كردند و هرچه داشت به غارت بردند . « 4 » در 243 كه متوكل عباسى از سرّ من راى ( سامره ) به دمشق رفت به سبب غلظت هواى غوطه و بخارهايى كه از آبهاى آن ناحيه برمىخاست ، در شهر فرود نيامد و در قصر مأمون ، ما بين داريا و دمشق كه بر جايى مرتفع بود و يك ساعت با شهر فاصله داشت ، اقامت گزيد . « 5 » اين محل تا سال 332 ق ( زمان مسعودى ) به نام قصر مأمون معروف و بر شهر دمشق و ناحيهء غوطه مشرف بوده است . ابن خرداذبه در نيمهء دوم قرن سوم هجرى مىنويسد : دمشق همان ارم ذات العماد ( شهرى با ستونهاى سنگى ) است و قبل از آن خانهء نوح ( ع ) بوده است . وى دربارهء سرچشمه رود ارند نيز مىنويسد : اين رود به رود انطاكيه مشهور است و از سرزمين دمشق سرچشمه مىگيرد و كنار راهى است كه از بيابان مىگذرد . اين رود به سمت جنوب جريان مىيابد و به درياى روم مىريزد . سرچشمهء\r\n\r\n\r\n","description":"","footnote":"\r\n( 1 ) . تاريخ يعقوبى ؛ ج 2 ، ص 271 .\r\n( 2 ) . همان ؛ ج 2 ، ص 324 و 338 - 339 .\r\n( 3 ) . همان ؛ ج 2 ، ص 379 .\r\n( 4 ) . همان ؛ ج 2 ، ص 414 .\r\n( 5 ) . المسالك و الممالك ؛ ص 59 و 152 - 153 و ر . ك . : ابن رسته ، احمد بن عمر ؛ الاعلاق النفيسه ؛ ص 103 .\r\n","page_name":" 40 ","page_number":46},
  {"content":"\r\n\r\nرود بردى يا رود دمشق هم از سرزمين دمشق است . اين رود ناحيهء غوطه را آبيارى كرده ، به درياچهء دمشق مىريزد . « 1 » يعقوبى مىنويسد : دمشق شهرى باشكوه و كهن است كه در جاهليت و اسلام مركز شام بوده است . . . دمشق منازل پادشاهان غسّان بوده و آل جفنه ( غسانيان ) را در آن آثارى است . مردم دمشق بيشتر از مردم يمن هستند و قومى از قبيلهء قيس نيز در آنجا سكونت دارند . بيشتر منازل دمشق ، منزلها و كاخهاى بنى اميه است و كاخ معاويه به نام الخضراء كه اكنون دار الاماره است ، در دمشق واقع شده و مسجد آن كه در اسلام بهتر از آن وجود ندارد ، در زمان وليد ساخته شده است . « 2 » ابن رسته به قديمى بودن باروى شهر دمشق اشاره كرده و مىنويسد : نخستين ديوارى كه بعد از طوفان نوح ( ع ) بر روى زمين ساخته شد ، ديوار شهر حرّان و پس از آن ديوار بابل و شهر دمشق بوده است . « 3 » ابن فقيه مىنويسد : دمشق يكى از چهار بهشت دنياست و واژه دمشق به گفتهء اصمعى از كلمهء دمشقوها ، يعنى « تندش كنيد » گرفته شده است . ابن فقيه اضافه مىكند كه معاوية قصر خضراء را در زمان عثمان بن عفان در كنار اين كنيسه ( كليسا ) كه بعدها مسجد دمشق شد بنا كرد . « 4 » به نوشتهء قدامه خراج اردوگاه دمشق شام صد هزار و ده هزار دينار ( 110 هزار ) است . « 5 » اصطخرى در وصف دمشق مىنويسد : شهرى با عظمت و از بهترين شهرهاى شام است . در زمينى فراخ و در ميان كوهها واقع است . آبهاى بسيار كه گرد شهر مىگردد و درخت و كشاورزى ( بسيار ) دارد . . . آب دمشق از كنيسه‌اى بيرون شهر مىآيد كه آن را فيجه خوانند . . . چشمه‌سارهاى بسيارى به آن آب مىپيوندد و رود بزرگى مىشود كه به آن يزيد بن معاويه گويند ؛ پهناى اين رود به اندازهء رود دجله است .\r\nبه اين رود در عبور از كوهها در جايى به نام نيرب ، رود مزه و رود قناة مىپيوندد ؛ اين جايگاه همان است كه خداوند متعال مىفرمايد « . . . و آنها را در سرزمين مرتفعى كه داراى امنيت و آب جارى بود جاى داديم » . « 6 » از اين رود ، نهرها منشعب مىشود و اصل رود به نام بردى ( بردا ) خوانده مىشود . بر روى اين رود در ميان شهر دمشق پلى بسته‌اند .\r\n\r\n\r\n","description":"","footnote":"\r\n( 1 ) . المسالك و الممالك ؛ ص 59 و 152 - 153 .\r\n( 2 ) . البلدان ؛ ص 105 .\r\n( 3 ) . الاعلاق النفيسه ؛ ص 232 .\r\n( 4 ) . كتاب مختصر البلدان ؛ ص 37 و 104 - 106 .\r\n( 5 ) . كتاب الخراج ؛ ص 150 .\r\n( 6 ) . مؤمنون ، 50 .\r\n","page_name":" 41 ","page_number":47},
  {"content":"\r\n\r\nدر ميان خانه‌ها و گرمابه‌ها و دكانهاى دمشق آب روان باشد . آن قسمت از قبهء مسجد كه محراب زير آن قرار دارد ، از آثار صابئيان بوده و سپس به دست يونانيان افتاده . اين محل پرستشگاه آنان بوده است . از آن پس به دست يهودان افتاده و پادشاهانى كه بت مىپرستيدند ، بر آن مسلط شده‌اند . در آن روزگار ، يحيى بن زكريا ( ع ) را بكشتند ؛ سپس نصرانيان بر آن شهر غلبه كردند و آنجا عبادت كردند تا آن هنگام كه مسلمانان آمدند . « 1 » صاحب حدود العالم ، به كشت و برز بسيار و برنج آنجا اشاره كرده است . « 2 » در سال 470 ق سلطان ملكشاه سلجوقى ، بلاد شام را به برادر خود تاج الدوله تتش اقطاع داد . در 471 ق مصريان دمشق را محاصره كردند ؛ امير دمشق ، اتسز ، از تتش يارى خواست ؛ تتش به دمشق آمد و مصريان برگشتند . اتسز در كنار باروى شهر به استقبال تتش آمد ، ولى تتش او را گرفت و كشت و دمشق را تصرف كرد . « 3 » در 520 ق فرنگان گرد آمدند و به دمشق حمله كردند و در مرج الصّفر فرود آمدند . اتابك طغتكين ، فرمانرواى دمشق ، از تركمانان . . . يارى طلبيد . سرانجام مسلمانان بر فرنگان پيروز شدند و با غنايم بسيار به دمشق بازگشتند . « 4 » ادريسى در وصف دمشق مىنويسد : از مهمترين شهرهاى شام است ؛ در بهترين نقطهء آنجا قرار دارد و داراى معتدلترين هوا و پرآبترين و سرسبزترين جايهاست . پربارترين درختان را دارد . دمشق ثروتمندترين شهر شام است و لشكريان بيشمار و بناهاى بزرگ و باشكوه دارد . كوهها و مزارع زيادى در آن به چشم مىخورد ؛ باغستانهاى آن به غوطه معروف است . طول غوطه دو مرحله و پهناى آن يك منزل است .\r\nديه‌ها و قصبات كوچكى در آن است . . . در سمت دروازهء غربى دمشق وادى بنفشه قرار دارد كه درازاى آن دوازده ميل و پهناى آن سه ميل است و همهء آن درختكارى شده و از همه‌گونه ميوه در آن به چشم مىخورد و نهرهايى اين وادى را قطع مىكند . آبهاى غوطه از چشمهء فيجه است و اين چشمه بر بالاى كوهى است و آب از بالاى آن كوه بسان نهرى\r\n\r\n\r\n","description":"","footnote":"\r\n( 1 ) . مسالك و ممالك ، ص 62 - 63 و صورة الارض ؛ جزء 1 ، ص 160 - 161 .\r\n( 2 ) . حدود العالم ؛ ص 173 .\r\n( 3 ) . تاريخ ابن خلدون ؛ ج 2 ، ص 733 .\r\n( 4 ) . همان ؛ ج 4 ، ص 256 .\r\n","page_name":" 42 ","page_number":48},
  {"content":"\r\n\r\nبزرگ جارى است و در برخورد با سنگها صدايى مهيب و سهمگين دارد و با وجود فاصله زيادى كه تا پايين كوه دارد ، صداى ريزش آن به گوش مىرسد . محل ريزش آب اين رود در كنار دهكدهء ابل است و از آنجا به سمت شهر در جريان است و در مسير ، نهرهاى متعددى ، از جمله رود مزه ، رود يشكور ، رود يزيد و چند رود ديگر به آن مىريزد . آب اين رود كه به بردى معروف است قابل شرب نيست ؛ زيرا فضولات و زباله‌هاى شهر دمشق و بازماندهء فاضلاب حمامهاى شهر به آن ريخته مىشود . اين رود از وسط شهر دمشق عبور مىكند و در شهر ، پلى بر فراز آن بسته‌اند كه رفت‌وآمد مردم از روى آن است . ادريسى اضافه مىكند كه مسجد جامع دمشق از بناهاى صابئان است و بر فراز محراب آن گنبدى است كه زير آن گنبد نمازخانهء آنان بوده ؛ سپس به دست يونانيها افتاد . پس از مدتى يهود بر آن تسلط يافتند . بعد از آن ، مسيحيان بر آنجا دست يافتند و آنجا را به كليسايى تبديل كردند و چون اسلام در آنجا رونق گرفت ، در زمان وليد بن عبد الملك به مسجد جامع زيبايى تبديل شد . شهر دمشق به داشتن انواع و اقسام هنرها و صنايع معروف است . پارچه‌هاى حرير و خز و ديباهاى نفيس و گرانبها و بىنظيرى در آن بافته و به شهرهاى ديگر صادر مىشود . فرآورده‌هاى بافته شدهء آن با زيباترين ديباهاى رومى و حرير شوشترى و بافته‌هاى اصفهان برابرى مىكند . پارچه‌هاى آن از نظر طرح و ريزبافتى و ارزشمندى با پارچه‌هاى لباسى نيشابور و پارچه‌هاى عالى تنّيس رقابت مىكند . در درون دمشق و در آباديهاى آن آسيابهاى زيادى وجود دارد كه گندم زيادى را آرد مىكنند . دمشق بازرگانى پردرآمدى دارد و از گرانقدرترين شهرهاى شام و پيشرفته‌ترين آنهاست . « 1 » در نيمهء دوم قرن ششم هجرى جهانگرد معروف اندلسى ، ابن جبير كه دمشق را ديده ، در وصف بازارهاى آن مىنويسد : راسته بازار بزرگ آن متعلق به رويگران است كه از درازا به ديوار سمت قبلهء مسجد جامع متصل است و راسته بازارى زيباتر و بزرگتر از آن ، به طول و عرض ، وجود ندارد . پشت اين راسته بازار و نزديك به آن سر طويله‌اى . . . وجود دارد كه زمان او ( ابن جبير ) مسكون بوده است و در آن جاهايى\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 366 - 369 .\r\n","page_name":" 43 ","page_number":49},
  {"content":"\r\n\r\nبراى گازران ( جامه‌شويان ) تعبيه كرده بودند . بازارهاى دمشق از پررونقترين و منظمترين و خوش‌سازترين بازارهاى ممالك جهان است ، بويژه تيمچه‌هاى چند طبقهء آن كه به قيساريه ( سزاريه ) معروف است و همچون مهمانسراهايى استوار با درهايى آهنين بسان در كاخهاست و هر قيساريه مخصوص راسته و صنفى مستقل و معين است . « 1 » ابن جبير در وصف مقصوره‌هاى مسجد جامع دمشق مىنويسد : نخستين مقصوره را معاويه ساخت ؛ بعدها مقصورهء ديگرى به نام مقصورهء صحابه در مسجد ساخته شد تا آنگاه كه همهء كليسا را مسجد كردند . آنگاه ، مقصورهء ديگرى در ميان مسجد بنا كردند كه از مقصورهء صحابه بزرگتر بود . در سمت غربى مسجد به محاذات ديوار مقصورهء سوم ، اهل علم كه از حنفيان بودند براى تدريس گرد مىآمدند و در همان جا نماز مىگزاردند .\r\nدر اين مسجد كنجها ( يا زواياى ) ديگرى نيز وجود داشت كه طلّاب علوم براى نسخه‌نويسى و درس و بر كنار بودن از ازدحام مردم از آنها استفاده مىكردند . مسجد جامع دمشق را سه گنبد و بارگاه در داخل صحن است : يكى در سمت غربى مسجد كه بزرگترين گنبد است و بر چهار ستون بلند مرمرين قرار گرفته و مانند برجى آراسته به قطعات مرمر رنگين به رنگهاى دلنشينى است كه از زيبايى به گلزارى مىماند و بر فراز آن گنبدى سربى است و فوّاره آبى بر آن گنبد فرو مىريزد . گنبد و بارگاه كوچك ديگرى كه مرمرين و هشت پهلو و درون تهى است در ميان صحن مسجد قرار دارد كه آن نيز با مرمرهاى رنگين تزيين شده و بر چهار پايهء ستون مرمرين استوار شده است و آن نيز فوّاره‌اى دارد و آب كه از آن فوران مىكند ، از فرط زيبايى و ظرافت مردم را به هوس مىافكند كه دهان به زير آن گيرند و آب بنوشند . اين بارگاه را قفس آب خوانند . در سمت شرقى مسجد نيز گنبد سومى بر هشت پايهء ستون مرمرى به شكل همان گنبد بزرگ وجود دارد ، اما كوچكتر از آن است . در سمت شمال صحن درى است بزرگ كه به مسجد بزرگ ديگرى گشوده مىشود و در ميان صحن آن مسجد ، حوضى بزرگ و مرمرين و مدوّر قرار دارد كه همواره آب از كاسهء مرمرين سپيد و هشت پهلوى آن به\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 352 .\r\n","page_name":" 44 ","page_number":50},
  {"content":"\r\n\r\nبيرون مىريزد و درون حوض سوراخى است كه بر آن ستونى مرمرين تعبيه شده كه از آن آب به درون حوض مىريزد . اين جايگاه را كلّاسه مىخوانند . « 1 » در سمت شرقى صحن جامع دمشق نيز درى است كه به مسجدى از بهترين و بديعترين مساجد از نظر طرح و زيبايى ساختمان باز مىشود . شيعيان مىگويند ، زيارتگاه على بن ابى طالب ( ع ) است . در مقابل اين مسجد ، در سمت غربى ، جايى است كه بر فرازش پرده افكنده‌اند و بر پيش جبهه‌اش ، پردهء ديگرى آويخته‌اند و بيشتر مردم برآنند كه جايگاه عايشه بوده و او در اين محل حديث نقل مىكرده است ؛ اما مردم شايعهء آمدن على بن ابى طالب ( ع ) را به دمشق بيشتر قبول دارند و شيعيان برآنند كه وى را در حال نمازگزاردن در همين محل مسجد به خواب ديده‌اند و از اين‌رو در آنجا مسجدى بنا كرده‌اند . اين مسجد را مردم شام با قطعات طلا و بديعترين زيورها آراسته‌اند . اين مسجد دوبار دستخوش آتش‌سوزى شد كه آن را بازسازى كرده‌اند . « 2 » ابن جبير ساعتى را كه در ديوار مسجد جامع دمشق وجود داشته وصف كرده كه چگونه 12 ساعت روز را نشان مىداده و سپس ساعات شب را چگونه از آن مشخص مىكرده‌اند . او همچنين به وصف چگونگى آموزش و ختم قرآن در مسجد جامع دمشق و روش آموزش خطاطى به نوجوانان و كودكان پرداخته است . « 3 »\r\nابن جبير بسيارى از اماكن متبركه و زيارتگاهها و مزارات و مدارس و بيمارستانها و رباطها و خانقاههاى دمشق را وصف كرده است . وى مىنويسد : از جمله زيارتگاههاى دمشق ، آرامگاه يحيى پيامبر ( ع ) است كه در مسجد جامع دمشق در شبستان سمت قبله قرار دارد و بر آن ، صندوقى چوبين استوانه‌وار بر آن نهاده شده و بر فراز صندوق ، قنديلى بلورين و ميان تهى ، مانند قدحى بزرگ آويخته‌اند . از دروازهء باب الفراديس دمشق تا كوه قاسيون كه در شمال شهر است ، مدفن هفتاد هزار پيامبر ( عليهم السلام ) است ، ولى برخى شمارهء انبياى مدفون در آن محل را هفتصد تن گفته‌اند . در مغرب شهر دمشق گورستان بزرگى است معروف به مزار شهيدان كه مدفن بسيارى از اصحاب و تابعان پيامبر\r\n\r\n\r\n","description":"","footnote":"\r\n( 1 ) . همان ؛ ص 328 - 329 .\r\n( 2 ) . همان ؛ ص 329 - 330 .\r\n( 3 ) . همان ؛ ص 333 - 334 .\r\n","page_name":" 45 ","page_number":51},
  {"content":"\r\n\r\nخدا ( ص ) است . از قبرهاى مشهور اصحاب ، يكى قبر ابو درداء و قبر همسر او ، امّ درداء ، و جايى متبرك است . ديگر ، قبر فضالة بن عبيد و سهل بن حنظليه است كه در بيعت شجره با پيامبر ( ص ) بيعت كرده بودند . در كتاب فضايل دمشق خواندم كه امّ المؤمنين ، امّ حبيبه ، نيز در دمشق مدفون است . همچنين قبر بلال بن حمامه ، اذان‌گوى پيامبر ( ص ) ، در اين گورستان واقع است . شيعيان در ساختن بناهاى استوار بر مزار اهل بيت ( ع ) ، جهدى بليغ كرده‌اند و اوقافى فراوان بدانها اختصاص داده‌اند . يكى از اين زيارتگاهها مشهدى است منسوب به على بن ابى طالب ( ع ) كه بر آن مسجدى آراسته و زيبا ساخته‌اند . از ديگر مزارات اهل بيت ، مزار امّ كلثوم ، دختر على بن ابى طالب ( ع ) ، است .\r\nمزار گرامى اين بانوى بزرگوار در روستايى واقع در سمت قبلهء شهر دمشق است و بر آن مسجدى بزرگ ساخته‌اند و اوقافى دارد و مردم اين نواحى آنجا را به نام « مزار بانو امّ كلثوم » مىشناسند . در گورستان واقع در مغرب شهر دمشق كه قبلا از آن سخن گفتيم ، مزارهايى از اهل بيت پيامبر ( ص ) است . گويند ، مزار سكينه ، دختر امام حسين ( ع ) ، نيز در آنجاست . همچنين ، مزار اويس قرنى در آن گورستان قرار دارد . از ديگر مشاهد مهم اطراف شهر دمشق ، مزار سعد بن عبادهء خزرجى ، از اصحاب پيامبر خدا ( ص ) ، است كه در روستاى منيحه در مشرق دمشق واقع است و بر فراز آن مسجدى كوچك و خوش ساخت بنا كرده‌اند . « 1 » در آن زمان كه ابن جبير از دمشق ديدن كرده ، شهر هشت دروازه داشته است به اين نامها : دروازه شرقى كه به اختصار شرقى خوانده مىشد و بر آن مناره‌اى سپيد رنگ بوده است ، دروازه توما ، دروازه السلامة يا دروازهء سلامت ، باب الفراديس ( دروازه فردوسها ) كه در سمت شمال قرار داشت ، باب الفرج يا دروازهء گشايش ، باب النصر يا دروازهء پيروزى كه در سمت غربى شهر دمشق بود ، باب الجابيه كه آن نيز در مغرب شهر قرار داشت و سپس ، دروازهء كوچك يا باب الصغير كه ميان مغرب و قبلهء شهر قرار داشت . دمشق حومه‌اى آباد و بزرگ و گسترده دارد ، ولى خود شهر چندان بزرگ نيست . كوچه‌هايش تنگ و تاريك و ساختمانهايش بيشتر از گل و نى\r\n\r\n\r\n","description":"","footnote":"\r\n( 1 ) . همان ؛ ص 335 - 336 و 340 - 343 .\r\n","page_name":" 46 ","page_number":52},
  {"content":"\r\n\r\nاست كه طبقه طبقه روى هم قرار گرفته و از اين‌رو ، آتش‌سوزى در آن بسرعت همه‌گير مىشود . در دمشق نزديك به بيست مدرسه وجود دارد و دو بيمارستان ، يكى نو و ديگرى كهنه . از اين دو بيمارستان ، بيمارستان نو استوارتر و بزرگتر است و مصارف آن ، روزانه نزديك به پانزده دينار طلاست . بيمارستان كهنه در سمت غربى مسجد جامع واقع است . از خوش‌منظره‌ترين مدارس دمشق ، مدرسه نورالدين ( محمود زنگى ) است .\r\nبناى اين مدرسه كاخى است آراسته ، داراى آب جارى . در دمشق رباطهايى است كه بدانها خانقاه گويند و در اختيار صوفيان است و آنها نيز چون كاخى آراسته و زرنگار است و در همهء آنها آب روان و منظرهء دلپذير وجود دارد . نور الدين محمود زنگى كه مدتى امير شام و دمشق بوده ، اوقافى بسيار براى غريبان مغربى وقف كرده بود ؛ از جمله دو آسياب و هفت بوستان و زمينى حاصلخيز و گرمابه‌اى و دو باب دكان در راستهء عطاران . عايدات اين اوقاف ساليانه پانصد دينار مغربى بوده است . « 1 » ياقوت در قرن هفتم هجرى آنچه را جغرافيادانان قبل از او در وصف دمشق گفته‌اند تأييد كرده و اضافه مىكند : من در آنجا سنگى را ديدم كه چيزى مانند خون روى آن بود كه مردم شام معتقد بودند اين همان سنگى است كه هابيل بر آن كشته شده است و سرخى روى آن ، آثار باقيمانده از خون هابيل است . در برابر آن سنگ ، غارى قرار دارد كه مردم آن را زيارت مىكنند و آن را غار خون مىگويند . اين غار در دامنهء كوه قاسيون كه مىگويند پناهگاه انبيا و عبادتگاه آنها بوده واقع است . در مشرق شهر دمشق قبر عبد اللّه بن مسعود و ابىّ بن كعب قرار داشت ، ولى در اوايل دولت بنى عباس قبور آنان را شخم زده و در آنجا زراعت كردند و رفته رفته آثار قبور آنها محو گرديد . ياقوت از قبور بسيارى از شاهان و امرا و بزرگان دورهء اسلامى كه در دمشق درگذشته و مدفون شده‌اند ، مانند نور الدين محمود زنگى و صلاح الدين ايوبى نام برده است . « 2 » در دوره مماليك دمشق بسرعت رو به توسعه گذاشت ، بويژه كه مماليك دوستدار ساختن بناهاى تازه بودند . تعداد مدارس در طول دورهء فرمانروايى مماليك زياد بود و شركت جستن در امر تعليم و تربيت در\r\n\r\n\r\n","description":"","footnote":"\r\n( 1 ) . همان ؛ ص 345 - 348 .\r\n( 2 ) . معجم البلدان ؛ ج 2 ، ص 464 - 465 و 468 - 469 .\r\n","page_name":" 47 ","page_number":53},
  {"content":"\r\n\r\nسرتاسر آن عهد امرى جدى تلقى مىشد . با تشويق سكنهء شهر به تغيير مكان به خارج از ديوارهاى شهر ، حومه‌هاى قديمتر رو به رشد نهادند و حومه‌هاى جديدتر توسعه يافتند و بسيارى از آنها تبديل به شهرهاى كوچك شدند . « 1 » در اين دوره غير از دو بيمارستانى كه قبلا از آنها سخن گفتيم ، بيمارستانهاى ديگرى تأسيس شد كه براى ادارهء آنها اوقاف بزرگى وقف شد ؛ مانند بيمارستان القيمرى كه در صالحيه ساخته شد و براى آن دو دهكده و قسمتهايى از جاهاى ديگر با آسيابهاى آبى ، سى و پنج دكان ، يك اصطبل و دو كاروانسرا ( خان ) وقف شد . اكثر بيمارستانها به دو قسمت مردانه و زنانه تقسيم مىشد .\r\nدر آنها بخشهايى براى جراحى ، امراض داخلى و بيماريهاى چشم وجود داشت .\r\nديوانگان بخش جداگانه‌اى داشتند و كليه بخشها تحت نظارت افراد متخصص بود .\r\nبيمارستان القيمرى را اميرى مملوك به نام سيف الدين ( د 1257 ق ) تأسيس كرد . اين بيمارستان در شيب تپه‌اى واقع بود و شهر دمشق و باغستانهاى آن در پايينش قرار داشتند . اين بيمارستان شامل تالار بزرگى بود كه به ستونهايى تكيه داشت و در طرفش تالارهاى كوچكترى براى بيماران قرار داشت . در بيمارستان اتاق بزرگى به انبار دارو اختصاص داشت . يك درمانگاه براى بيماران سرپايى دوشنبه‌ها و پنجشنبه‌ها باز بود و به همهء بيماران دواى مجانى داده مىشد . در آشپزخانهء بيمارستان هم غذاهاى معمولى و هم پرهيزدار طبخ مىشد . بعضى از بيمارستانها ، مدارس طبى وابسته به خود داشتند .\r\nمماليك بناهاى معتبرى براى تعليم و تربيت مىساختند كه عبارت بود از يك حياط با حوض مرمرين در وسط كه از چهار سمت با چهار راهرو ستون‌دار محصور مىشد . يكى از راهروها به سمت مسجد و دومين راهرو به درون اتاق وسيع گنبددارى كه در آن ، اغلب مزار سازندهء بنا واقع بود و راهروهاى سوم و چهارم به اتاقهاى مطالعه و تعليمات دينى منتهى مىشد . هر مدرسه از خود ناظرى داشت كه وظيفه‌اش نظارت و ادارهء موقوفات و نگهدارى حسابها و مصرف درآمد موقوفات بود . از مدارس مهم دوران مماليك كه در حومهء شهر دمشق بود مىتوان از صالحيه ، ضيائيه ، اتابكيه ، صاحبيه و\r\n\r\n\r\n","description":"","footnote":"\r\n( 1 ) . زياده ، نيكلاا . ؛ دمشق در عصر مماليك ؛ ص 63 - 65 و 92 .\r\n","page_name":" 48 ","page_number":54},
  {"content":"\r\n\r\nعمريه نام برد كه غالبا بسيار بزرگ و داراى اوقاف فراوانى بودند . مدرسه ضيائيه كتابخانه‌اى داشت كه حتى كتب عهد قديم و عهد جديد در آن يافت مىشد . اين كتابخانه تا يورش تيمور به دمشق به خوبى اداره مىشد . مدرسهء عمريه را عمر بن قدامه كه خود دانشمند بزرگى بود ، در اواخر قرن دوازدهم به عنوان يك مدرسهء حنبلى تأسيس كرد و بعدا مبدل به مدرسه‌اى براى همهء سنّيان شد و بتدريج قسمتها و بناهاى تازه‌اى بدان افزوده گشت و به صورت مجتمعى از تالارها ، حياطها ، يك مسجد و اتاقهاى كوچك براى زندگى شاگردان درآمد . اوقاف اين مدرسه بقدرى زياد بود كه ناظرش علاوه بر جيرهء نان معلمان و شاگردان ، روزانه يك هزار قرص نان مىبخشيد . « 1 » طى قرون چهاردهم و پانزدهم ميلادى در دمشق يك مهاجرنشين كوچك اروپايى وجود داشت كه اساسا از بازرگانان و نيز ، كاتالونيا ، ژنو ، فلورانس ، كالابريا و فرانسه تشكيل مىشد ، و بنا به قول عده‌اى از سيّاحان تعداد آنان زياد بود . اينان انبارهاى بسيارى در شهر داشتند كه محتوى پارچه‌هاى گوناگون ابريشم و اطلس ، مخمل ، برنج و ساير مال التجارهء قابل فروش بود . بسيارى از بازرگانان مخصوصا به خريد ادويه و حمل آنها به اروپا از طريق بيروت علاقه‌مند بودند . مسيحيان و كليميان بومى دمشق ، همانطور كه در تمام ممالك اسلامى مرسوم بود ، اهل ذمه محسوب مىشدند . آنان جزيه مىپرداختند ولى با اين حال ، از كليهء مزاياى ساكنان شهر محروم بودند . در زمان مماليك اهل كتاب از اين امر مستثنى نبودند ، اموال مردم ضبط مىشد و مجبور به دادن سهميه‌هايى به دولت يا سلطان مىشدند و به دلايل گوناگون با آنان بدرفتارى مىشد . « 2 » به نوشتهء حمد الله مستوفى در نيمه اوّل قرن هشتم ، ارتفاعات شهر دمشق از غله و پنبه و ميوه‌هاى الوان به غايت خوب است . « 3 » ابن بطوطه كه در قرن هشتم هجرى به شام آمده و از دمشق ديدن كرده ، علاوه‌بر تأييد گفته‌هاى جغرافيادانان قبل از خود ، از بعضى اماكن و مزارات و مشاهد و بناهاى مقدس و مدارس دمشق نام برده كه گويا در دوران ابن جبير نبوده است . وى مىنويسد :\r\n\r\n\r\n","description":"","footnote":"\r\n( 1 ) . همان ؛ ص 90 - 94 .\r\n( 2 ) . همان ؛ ص 102 - 103 .\r\n( 3 ) . نزهة القلوب ؛ ص 250 .\r\n","page_name":" 49 ","page_number":55},
  {"content":"\r\n\r\nدمشق بهشت شرق و مطلع نور تابان است . اين شهر تا آنجا كه ما شنيده‌ايم خاتمه بلاد اسلام و عروس شهرهاست . باغها از هرسوى گرداگرد آن را فراگرفته ، همچون هاله‌اى كه بر گرد ماه نشيند ، در هريك از چهار جهت كه آن را بنگرى ، كران تا كران ، خرمى و سرسبزى خواهى ديد و چه خوش گفته‌اند كه اگر بهشت در زمين باشد ، دمشق جزو آن است . جامع دمشق معروف به مسجد بنى اميه از باشكوهترين مساجد دنيا و از لحاظ هنرى كه در ساختمان آن به كار رفته عاليترين آنهاست . مىگويند ديوار جنوبى مسجد جامع را هود پيامبر ( ع ) ساخته و قبر او هم در آنجاست . ليكن من در نزديكى شهر ظفار يمن در محلى به نام احقاف قبر هود ( ع ) را ديدم . مسجد جامع دمشق سيزده پيشنماز دارد و مقدم بر همه ، پيشنماز شافعيان است . در هنگام ورود من به آن شهر ، جلال الدين محمد بن عبد الرحمن قزوينى قاضى القضاة بود . « 1 » ابن بطوطه اضافه مىكند : شافعيان در دمشق چند مدرسه دارند كه بزرگترين آنها عادليه است و قاضى القضاة شهر در اين مدرسه به مرافعات رسيدگى مىكند . روبروى آن ، مدرسه ظاهريه است كه قبر الملك الظاهر ( بيبرس ) در آنجاست و نايبان قاضى القضاة در آنجا جمع مىشوند . حنفيها نيز در دمشق مدارسى دارند كه بزرگترين آن ، مدرسه سلطان نور الدين ( محمود زنگى ) است و قاضى القضاة آنان در آنجا به مرافعات رسيدگى مىكند . از جمله ديگر مدارس حنفى ، مدرسهء صمصاميه است و ديگر ، مدرسهء نوريه كه سلطان نور الدين محمود زنگى آن را ساخته است . ديگر ، مدرسه شرابشيه است كه شهاب الدين شرابشى تاجر آن را بنا كرده است . حنبليها هم مدارس متعددى در دمشق دارند كه بزرگترين آنها مدرسهء نجميّه است . « 2 » ابن بطوطه از مزارات و مشاهد متبركهء زياد نام برده كه عينا همانهايى است كه در زمان ابن جبير ، در دمشق محل مطاف زائران بيشمارى بوده است . دومين يورش تاتاران به سوريه به رهبرى تيمور لنگ در سال 804 ق / 1402 م صورت پذيرفت . در آن ايام ، دمشق نيز مانند نواحى شمال سوريه ، مورد قتل و غارت قرار گرفت . تيمور به علت\r\n\r\n\r\n","description":"","footnote":"\r\n( 1 ) . سفرنامه ابن بطوطه ؛ ج 1 ، ص 83 - 84 ، 88 و 91 .\r\n( 2 ) . همان ؛ ج 1 ، ص 97 - 99 .\r\n","page_name":" 50 ","page_number":56},
  {"content":"\r\n\r\nخطر عثمانيها در شمال قشون خود را عقب كشيد و سرانجام ، مرگ وى به سال 808 ق / 1405 م سوريه را از يورش ديگر او رهانيد . « 1 »\r\nبعلبك يا هليوپوليس « 2 » ، به معناى شهر آفتاب ، در 36 مايلى يا 65 كيلومترى شمال غربى دمشق ، در آغاز درّهء بقاع واقع شده و با شهر بندرى بيروت كه در مغرب آن است 80 كيلومتر فاصله دارد . « 3 » از پيشينهء قبل از اسلام اين شهر ، اطلاع چندانى در دست نيست ، اما به واسطهء عظمت ابنيه و آثار قديمش مشهور است . بعضى ، هيكل ( يا معبد ) آنجا را از عجايب دنيا شمرده‌اند . مورّخان معتقدند بانى معبد اين شهر ، آنتونيوس پيوس ، در 150 م آن را بنا كرده است . بعضى گفته‌اند كه اين هيكل يا معبد شمس ، همان بعله يا بعل هامون يا آمون و به روايتى همان بعل جاد است كه در سفر يوشع آمده است . « 4 » بعلبك در دورهء يوليوس سزار به صورت مهاجرنشينى رومى درآمد و در زمان امپراتورى قسطنطين معابد آن به كليسا مبدل شد . « 5 » يعقوبى ، فتح بعلبك را به دست خالد بن وليد ، در سال 14 ق مىداند ؛ « 6 » ولى ابن اثير مىنويسد : بعلبك در سال 15 ق به دست ابو عبيدة بن جرّاح به صلح گشوده شد . « 7 » به نوشتهء بلاذرى ، نخستين‌بار در سال 32 ق جمعى از مردم بعلبك به قبرس كوچانده شدند . سپس ، در سال 42 ق معاويه جماعتى از پارسيان بعلبك و حمص و انطاكيه را به سواحل اردن و صور و عكا و نقاط ديگر فرستاد . « 8 » وى در جاى ديگر مىگويد : معاويه در همين سال ( 42 ق ) پارسيان بعلبك و حمص را به انطاكيه منتقل كرد . « 9 » ابن خرداذبه نخستين جغرافيادانى است كه بعلبك را جزو نواحى دمشق دانسته است . وى بناهاى داخل آن را از شگفت‌ترين بناهاى دنيا\r\n\r\n\r\n","description":"","footnote":"\r\n( 1 ) . دمشق در عصر مماليك ؛ ص 29 - 30 .\r\n( 2 ) .  Heliopolis \r\n( 3 ) . افرام ، فؤاد البستانى ؛ دايرة المعارف بستانى ؛ ج 5 ، ص 496 و قاموس كتاب مقدس ؛ نقشهء ص 181 .\r\n( 4 ) . قاموس كتاب مقدس ؛ ص 182 ، آيات 11 : 17 و 12 : 7 و 13 : 5 .\r\n( 5 ) . دايرة المعارف فارسى ؛ ج 1 ، ص 433 .\r\n( 6 ) . تاريخ يعقوبى ؛ ج 2 ، ص 22 .\r\n( 7 ) . الكامل فى التاريخ ؛ ج 2 ، ص 491 .\r\n( 8 ) . فتوح البلدان ؛ ص 169 و 222 .\r\n( 9 ) . همان ؛ ص 214 .\r\n","page_name":" 51 ","page_number":57},
  {"content":"\r\n\r\nبرشمرده است . « 1 » به نوشتهء يعقوبى ، بعلبك يكى از شهرهاى باشكوه شام است و در آن ساختمانى است از سنگ شگفت‌انگيز و در شهر ، چشمه‌اى است كه نهرى بزرگ از آن خارج مىشود . درون شهر باغها و بوستانهاست و مردم آن قومى از پارسيانند . « 2 » به سال 289 ق قرمطيان به بعلبك حمله بردند و مردم را قتل عام و غارت كردند . « 3 » اندكى بعد ، ابن فقيه از بناى سنگى بعلبك سخن گفته ، مىنويسد : هركدام از سنگهاى آن ، حدود پانزده ذراع ارتفاع و ده ذراع پهنا دارد و هر 45 سنگ آن در يك ديوار به كار رفته است . « 4 » اصطخرى در نيمهء اول قرن چهارم به بناهاى سنگى بعلبك اشاره كرده ، مىنويسد : شهر بر دامنهء كوهى قرار گرفته و در همهء شام هيچ بنايى بزرگتر و شگفت‌تر از بناهاى بعلبك نيست . « 5 » به گفتهء ابن حوقل و صاحب حدود العالم ، اين شهر پرنعمت و غلّات و ميوه است و فراوانى و ارزانى در آن آشكار است ؛ كاخهايى از سنگ دارد كه بر روى ستونهاى بلند سنگى بنا شده است . « 6 » به نوشتهء مقدسى ، بعلبك شهر ناحيهء بقاع است ؛ شهرى كهن و دور از درياست كه بارو دارد ، درون آن ، كشتزارهاى فراوان است و مركز انگور و فرآورده‌هاى لبنى است . اين شهر و ناحيه‌اش سردسيرترين منطقهء شام است . « 7 » گفته‌اند در 522 ق در وادى تيم ، از نواحى بعلبك ، پيروان مذاهب نصيريه و درّوز زندگى مىكردند . در 532 ق اتابك عماد الدين زنگى شهر بعلبك را فتح كرد و نجم الدين را به نيابت از خود به بعلبك فرستاد . در 552 ق جانشين عماد الدين زنگى ، پسرش نور الدين محمود ، بر بعلبك و قلعهء آن دست يافت . « 8 » ادريسى در قرن ششم هجرى در وصف بعلبك مىنويسد : ديوارى استوار دارد كه از سنگ ساخته شده و پهناى آن ، بيست وجب است و نهر آبى در ميان شهر جارى است كه بر ساحل آن ، آسيابها و\r\n\r\n\r\n","description":"","footnote":"\r\n( 1 ) . المسالك و الممالك ؛ ص 59 و 137 .\r\n( 2 ) . البلدان ؛ ص 104 - 106 .\r\n( 3 ) . التنبيه و الاشراف ؛ ص 360 .\r\n( 4 ) . مختصر كتاب البلدان ؛ ص 118 .\r\n( 5 ) . مسالك و ممالك ؛ ص 63 .\r\n( 6 ) . صورة الارض ؛ جزء 1 ، ص 162 و حدود العالم ؛ ص 173 .\r\n( 7 ) . احسن التقاسيم ؛ بخش 1 ، ص 217 ، 225 ، 251 و 254 .\r\n( 8 ) . تاريخ ابن خلدون ؛ ج 4 ، ص 261 و 426 .\r\n","page_name":" 52 ","page_number":58},
  {"content":"\r\n\r\nچرخابها قرار دارد . « 1 » بعلبك در 559 ق . به تصرف صلاح الدين ايوبى درآمد . « 2 » ياقوت در قرن هفتم هجرى علاوه بر تأييد گفتهء ديگر جغرافيادانان ، درباره بعلبك مىنويسد : از آثار باقيماندهء آن ، كاخ سليمان بن داود ( ع ) بوده است . در بعلبك آرامگاهى است كه گمان كرده‌اند قبر مالك اشتر نخعى است ، ولى درست نيست . آرامگاه ديگرى نيز در آن شهر است كه مىگويند قبر حفصه ، دختر عمر و همسر رسول خدا ( ص ) ، است ، ولى اين حفصه دختر عمر نيست ، بلكه دختر معاذ بن جبل ( از اصحاب پيامبر ( ص ) ) است . قبر الياس پيامبر در اين شهر است . در قلعهء بعلبك جايگاهى است از آن ابراهيم خليل ( ع ) و مدفن اسباط نيز در همان قلعه قرار دارد . « 3 » در نيمهء دوم قرن هفتم هجرى قزوينى در وصف بعلبك مىنويسد : گويند آن موضع در زمان قديم بك نام داشت تا آنكه بنى اسرائيل آن موضع را به خاطر بتى كه نام آن بعل بود ، بعلبك نام دادند . « 4 » يك قرن بعد از ياقوت ، ابو الفداء در قرن هشتم از قول العزيزى مىنويسد : بعلبك شهرى بزرگ و قديمى است . در آنجا قربانگاهى است كه صابئيان آن را از بيوت خود مىشمارند و عزيزش مىدارند . « 5 » در همين قرن ابن بطوطه ، سياح معروف طنجه‌اى ، كه از شام ديدن كرده ، در وصف بعلبك مىنويسد : بعلبك باغها و بوستانهاى بسيار خوب و آب فراوان دارد و از حيث فراوانى و نعمت با دمشق همانند است . محصول گيلاس اين شهر بىنظير است . شيره يا دوشاب معروف بعلبكى در اين شهر ساخته مىشود و آن ، نوعى رب انگور است كه خاك مخصوصى در آن مىريزند ( ؟ ) و سفتش مىكنند و بعد قالب آن را شكافته يكپارچه بيرونش مىآورند و از آن حلوايى مىسازند كه بادام و پسته توى آن مىگذارند و به آن حلواى ملبّن يا جلد الفرس ( پوست اسب ) مىگويند . بعلبك از جهت لبنيات بسيار غنى است و محصول آنجا را به دمشق مىفرستند . در بعلبك ، نوعى پارچهء مخصوص مىبافند كه به احرام بعلبكى مشهور است . در اين شهر ، ظروف چوبين و قاشقهاى بىنظيرى ساخته مىشود . بشقابها را طورى مىسازند كه هر ده بشقاب توى\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 369 .\r\n( 2 ) . تاريخ ابن خلدون ؛ ص 377 و 442 .\r\n( 3 ) . معجم البلدان ؛ ج 1 ، ص 454 .\r\n( 4 ) . آثار البلاد و اخبار العباد ؛ ج 1 ، ص 202 .\r\n( 5 ) . تقويم البلدان ؛ ص 279 .\r\n","page_name":" 53 ","page_number":59},
  {"content":"\r\n\r\nيك بشقاب جاى مىگيرد و در نگاه اول به نظر مىرسد كه همهء آنها يك بشقاب بيشتر نيست . « 1 » در مورد قاشقها نيز چنين صنعتى به كار برده‌اند و به دور آنها يك غلاف پوستى هم درست مىكنند .\r\nبقاع ( جمع بقعه ) جلگه‌اى است باريك و طويل ميان جبل لبنان و جبل الشرقى با ارتفاع متوسط هزار متر . در روزگار باستان اين جلگه را كويله سيريا ( سوريهء مجوّف ) مىخوانده‌اند . « 2 » اين جلگهء باريك با طول حدود 1600 كيلومتر و عرض ده تا شانزده كيلومتر با جهت جنوب غربى - شمال شرقى در مشرق لبنان و جنوب غربى سوريه واقع است . نخستين‌بار در هزارهء دوم قبل از ميلاد ، قوم يطوريون كه در شمال شرقى درياى جليل ( درياچهء طبريه ) زندگى مىكردند ، به اطراف دمشق و درّه بقاع رفتند و پس از تصرف بعلبك در آنجا دولتى تأسيس كردند . « 3 » نبطيان نيز در دورهء فرمانروايى خود ، دمشق و دشت بقاع را در تصرف داشتند . « 4 » به نوشتهء يعقوبى ، ابو عبيدهء جرّاح در 14 ق خالد بن وليد را با سپاهى به بعلبك و سرزمين بقاع فرستاد و خالد آنجا را فتح كرد . « 5 » در دوران حكومت عبد الملك بن مروان در 66 ق باديه‌نشينان عرب به حمص ، بعلبك و بقاع حمله كردند . « 6 » ابن خرداذبه به هنگام سخن از دمشق و نواحى آن ، از بقاع نام مىبرد . « 7 » در آن زمان به نوشتهء قدامه ، جادهء حمص - دمشق از بقاع عبور مىكرده است . « 8 » يعقوبى مىنويسد : كسى كه بخواهد به راه بريد حركت كند بايد از جوسيه به بقاع رود و سپس به شهر بعلبك وارد شود . « 9 » در نيمهء دوم قرن چهارم هجرى ، مقدسى مىنويسد : بعلبك مركز ناحيهء بقاع است و آباديهايش ، زبدانى و كامر و عرجموش است . « 10 » در 572 ق / 1176 م ، صليبيان به بقاع تاختند و آنجا را غارت كردند . شمس الدين محمد بن عبد الملك بن مقدم ،\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 82 - 83 .\r\n( 2 ) . دانشنامهء جهان اسلام ؛ ج 3 ، ص 600 .\r\n( 3 ) . جواد على ؛ تاريخ المفصل فى تاريخ العرب قبل الاسلام ؛ ج 3 ، ص 601 و دانشنامهء جهان اسلام ؛ ج 1 ، ص 443 - 444 .\r\n( 4 ) . دانشنامهء جهان اسلام ؛ ج 3 ، ص 601 .\r\n( 5 ) . تاريخ يعقوبى ؛ ج 2 ، ص 22 - 23 .\r\n( 6 ) . مروج الذهب ؛ ج 2 ، ص 101 .\r\n( 7 ) . المسالك و الممالك ؛ ص 59 .\r\n( 8 ) . كتاب الخراج ؛ ص 83 .\r\n( 9 ) . البلدان ؛ ص 104 .\r\n( 10 ) . احسن التقاسيم ؛ بخش 1 ، ص 217 .\r\n","page_name":" 54 ","page_number":60},
  {"content":"\r\n\r\nفرمانرواى بعلبك ، با شنيدن اين خبر در نيزارهاى بقاع كمين كرد و بر آنان حمله برد ؛ عده‌اى را كشت و دويست نفر را اسير كرد و به نزد صلاح الدين ايوبى فرستاد . « 1 » ياقوت در قرن هفتم هجرى در وصف بقاع مىنويسد : سرزمين وسيعى است ميان بعلبك و حمص و دمشق ؛ آباديهاى بسيار و آب فراوان دارد و بيشتر آب مشروب مردم آباديهاى آن از چشمه‌اى است كه از كوه بيرون مىآيد و به آن عين الجرّ گفته مىشود . قبر الياس پيامبر ( ع ) در آنجا قرار دارد . « 2 » در 712 ق ، هنگام عبور الناصر سوم ، پادشاه مملوك مصر ، از كرك به قصد فتح دمشق ، دشمن وى ، افرم ، از مقابل وى گريخت و به بقاع العزيزى - قسمت جنوبى بقاع - پناه برد و ناصر بدون هيچگونه مانعى دمشق را گرفت . « 3 » در 1017 م ، امير فخر الدين دوم ، امير لبنان كه دست‌نشاندهء عثمانيان بود ، طرابلس ، بعلبك و بقاع را به تصرف درآورد و در 1236 م ، بشير شهاب دوم ، امير لبنان ، بقاع را ضميمه خاك لبنان كرد . « 4 »\r\nصيدا يا صيدون « 5 » شهر و بندرى است قديمى در لبنان كنونى در ساحل مديترانه .\r\nاين شهر به صورت صيدونو در كتيبه‌هاى تل العمارنه مربوط به 1400 ق . م آمده است .\r\nصيدا همواره از مراكز مهم دادوستد بوده و زمانى ، مخصوصا ، رنگهاى ارغوانى و ظروف شيشه‌اى آن مشهور بوده است . اين شهر قبل از اسلام ، در دورهء حكومت ايرانيان و نيز در دورهء هلنيستى و عهد روميان ، بندر مهمى بوده است . « 6 » به نوشتهء بلاذرى ، يزيد بن ابى سفيان پس از فتح شهر دمشق به صيدا و عرقه ، جبيل و بيروت رفت ؛ اين نواحى را سواحل مىگفتند . « 7 » ابن خرداذبه ناحيهء صيدا را جزو نواحى دمشق دانسته است . « 8 » يعقوبى مىنويسد : مردم جبيل و صيدا و بيروت ، قومى از پارسيانند كه معاوية بن ابى سفيان آنان\r\n\r\n\r\n","description":"","footnote":"\r\n( 1 ) . الكامل فى التاريخ ؛ ج 11 ، ص 436 - 437 .\r\n( 2 ) . معجم البلدان ؛ ج 1 ، ص 470 .\r\n( 3 ) . دانشنامهء جهان اسلام ؛ ج 3 ، ص 601 .\r\n( 4 ) . تاريخ عرب ؛ ص 914 و 917 و دانشنامهء جهان اسلام ؛ ج 3 ، ص 601 .\r\n( 5 ) .  Sidun \r\n( 6 ) . دايرة المعارف فارسى ؛ ج 2 ، نقشهء ص 1599 .\r\n( 7 ) . فتوح البلدان ؛ ص 182 .\r\n( 8 ) . المسالك و الممالك ؛ ص 59 .\r\n","page_name":" 55 ","page_number":61},
  {"content":"\r\n\r\nرا به آنجا منتقل ساخته بود . « 1 » اصطخرى فاصلهء دمشق تا صيدا را دو روز راه نوشته است . « 2 » صاحب حدود العالم در نيمهء دوم قرن چهارم مىنويسد : شهرهاى بيروت و صيدا بر كران درياى روم واقعند و اندر آنها مسلمانانند و شهرهايى بانعمت بسيار و كشت و برز و خواستهء بسيار است . « 3 » به نوشته مقدسى ، صيدا از شهرهاى ناحيهء دمشق و شهرى با بارو بر كرانهء دريا بوده است و كوه صديقا ميان صور و قدس و بانياس و صيدا واقع است . « 4 » ناصر خسرو كه در قرن پنجم هجرى به عزم سفر مصر از شهرهاى شام ديدن كرده ، در وصف صيدا مىنويسد : بر لب دريا واقع است و در آن نيشكر بسيار كاشته‌اند .\r\nشهرباره‌اى سنگى و محكم و سه دروازه و مسجد آدينهء خوب و با روحى دارد . در مسجد ، حصيرهاى نقشدار انداخته‌اند و شهر ، بازارى نيكو و آراسته داشت . گمان بردم كه شهر را براى قدوم سلطان يا بشارتى خوب كه رسيده آراسته‌اند . چون سؤال كردم ، گفتند : رسم اين شهر هميشه چنين بوده است . اطراف شهر باغستان و اشجار فراوان بود ؛ چنان به نظر مىرسيد كه پادشاهى از روى هوس ، آنجا را ساخته و قصرى در آن بنا كرده است . بيشتر درختان شهر پربار بود . « 5 » ادريسى در قرن ششم هجرى در وصف صيدا مىنويسد : شهرى است در ساحل درياى نمك ( مديترانه ) ؛ ديوارى سنگى دارد و نام آن منسوب به زنى است كه در ايام جاهليت بوده است ؛ شهرى بزرگ و آبادان با نواحى وسيع است و بازارهايى با اجناس ارزان دارد . باغها و بيشه‌زارهاى زيادى شهر را احاطه كرده است .\r\nصيدا چهار اقليم به نامهاى جزين ، سربه ، كفرقيلا و رامى دارد كه به كوههاى لبنان متصل است و همگى پرآب و پرنعمتند . در شهر چشمه‌اى است كه در ايام بهار در آن ماهيهايى به درازاى يك انگشت ظاهر مىشود كه نر و مادهء آن علاماتى دارند ؛ هنگام تخم‌ريزى آنها را صيد مىكنند و سپس مىخشكانند و در هنگام نياز از آنها استفاده مىكنند . اين ماهيهاى كوچك ، شبيه به قورباغه‌اند و دست‌وپاى كوچكى دارند . « 6 » صيدا در زمان\r\n\r\n\r\n","description":"","footnote":"\r\n( 1 ) . البلدان ؛ ص 106 .\r\n( 2 ) . مسالك و ممالك ؛ ص 69 .\r\n( 3 ) . حدود العالم ؛ ص 171 - 172 .\r\n( 4 ) . احسن التقاسيم ؛ بخش 1 ، ص 217 و 267 .\r\n( 5 ) . سفرنامه ؛ ص 20 .\r\n( 6 ) . نزهة المشتاق ؛ ج 1 ، ص 370 - 371 .\r\n","page_name":" 56 ","page_number":62},
  {"content":"\r\n\r\nياقوت ، در دست فرنگيان ( صليبى ) بوده است . « 1 » يك قرن بعد از ياقوت ، ابو الفداء مىنويسد : صيدا شهر كوچكى است و قلعه‌اى دارد و ميان آن و شهر مشغرا درّه‌اى است در نهايت زيبايى با درختان و رودهاى بسيار . درازاى اين درّه بيست و چهار ميل است . « 2 » ابن بطوطه در مسافرت به شام در وصف صيدا مىنويسد : شهرى قشنگ و پرميوه است ، انجير و كشمش و روغن زيتون از اين شهر به مصر صادر مىشود . « 3 »\r\nبيروت پايتخت و بندر مهم جمهورى لبنان است كه كنار درياى مديترانه و در دامنهء كوههاى لبنان قرار دارد و از مهمترين مراكز فرهنگى شرق ميانه و نام باستانىاش بروتوس « 4 » است . نام بيروت در ادوار ماقبل تاريخ ، در كتيبه‌هاى تل العمارنه آمده است .\r\nاهميت تاريخى اين بندر از دورهء روميان آغاز شده است . مدرسهء حقوق آن با مدارس آتن و اسكندريه رقابت مىكرده است . در 551 م ، زلزله‌اى سخت همراه با امواج دريا ويرانش كرد و يوستى نيانوس ، امپراتور روم ، آن را مرمت كرد . « 5 » بلاذرى مىنويسد :\r\nيزيد بن ابى سفيان پس از فتح شهر دمشق به صيدا ، عرقه ، جبيل و بيروت رفت . « 6 » بيروت در قرن سوم هجرى ناحيه‌اى از نواحى دمشق به شمار مىرفته است . « 7 » اصطخرى مىنويسد : بيروت شهرى آبادان است . اوزاعى ، صاحب اخبار ، در آنجا مقام داشت . « 8 » صاحب حدود العالم ، بيروت را شهرى آباد با نعمت بسيار و كشت و برز و خواستهء بسيار ياد كرده است . « 9 » به نوشتهء مقدسى ، بيروت شهرى از شهرهاى ناحيه دمشق است و بارو دارد . « 10 » ناصر خسرو در مسافرت به شام و عبور از بيروت در وصف طاق سنگينى كه راه ورود به شهر از زير آن مىگذشته ، فراوان سخن گفته است ، و از قول مردم آنجا نقل\r\n\r\n\r\n","description":"","footnote":"\r\n( 1 ) . معجم البلدان ؛ ج 3 ، ص 437 .\r\n( 2 ) . تقويم البلدان ؛ ص 269 .\r\n( 3 ) . سفرنامهء ابن بطوطه ؛ ج 1 ، ص 60 .\r\n( 4 ) .  Berutus \r\n( 5 ) . دايرة المعارف فارسى ؛ ج 1 ، ص 486 .\r\n( 6 ) . فتوح البلدان ؛ ص 182 .\r\n( 7 ) . المسالك و الممالك ؛ ص 59 و مختصر كتاب البلدان ؛ ص 105 .\r\n( 8 ) . مسالك و ممالك ؛ ص 67 و صورة الارض ؛ جزء 1 ، ص 162 .\r\n( 9 ) . حدود العالم ؛ ص 171 - 172 .\r\n( 10 ) . احسن التقاسيم ؛ بخش 1 ، ص 217 و 225 .\r\n","page_name":" 57 ","page_number":63},
  {"content":"\r\n\r\nمىكند كه آن طاق در باغ فرعون بوده و بس قديمى است . او مىنويسد : در همهء صحراى آن ناحيه ، ستونهاى مرمر و سرستونهاى مرمر منقوش فراوان است كه به شكلهاى مدور ، مربع و شش ضلعى و هشت ضلعىاند و سنگهايى بزرگ و سختند كه آهن بر آنها كارگر نيست و معلوم نيست آنها را از كجا آورده‌اند . « 1 » شهر بيروت در 503 ق توسط بالدوين فرنگى ، پادشاه بيت المقدس ، محاصره و به زور گشوده شد . « 2 » ادريسى در وصف بيروت مىنويسد : در كنار درياى شور ( مديترانه ) واقع است و برگرد آن ديوار سنگى بزرگ و وسيعى كشيده شده و نزديك شهر كوهى است كه در آن ، معادن آهن وجود دارد و از آن ، آهن بسيار استخراج و به شهرهاى شام صادر مىشود . برگرد شهر بيشه‌اى از درختان صنوبر واقع است كه از سمت جنوب به كوههاى لبنان متصل مىشود . اين بيشه يا نيزار دوازده ميل در دوازده ميل وسعت دارد . آب مردم شهر از چاههاست . « 3 » در قرن هفتم در زمان ياقوت ، اين شهر در دست فرنگيان بوده است . « 4 » يك قرن بعد از ياقوت ، ابو الفداء مىنويسد : بيروت دو برج و يك رود و بوستانهاى فراوان دارد و شهرى پرنعمت است .\r\nوى از قول ابن سعيد مغربى مىنويسد : بيروت فرضهء ( پيش بندر ) دمشق است و آب مردم شهر از قناتى است كه به آنجا كشيده‌اند . « 5 » ابن بطوطه كه در قرن هشتم هجرى از شام ديدن كرده ، در وصف بيروت مىنويسد : شهرى كوچك است و بازارهاى خوب و جامعى زيبا دارد . انواع ميوه‌ها و آهن از اين شهر به مصر صادر مىشود . « 6 »\r\nطرابلس « 7 » يا اطرابلس يا تريپوليس « 8 » شهر قديمى و بندرى در لبنان است كه در كنار درياى مديترانه و شمال شرقى بيروت واقع شده است . طرابلس ظاهرا به معناى « سه شهر » است و احتمال مىرود پايتخت ائتلافى سه شهر فنيقى صور و صيدا و آرادوس بوده است . اين شهر در دورهء سلوكيان و روميان رونق داشته است . « 9 » بلاذرى مىنويسد :\r\n\r\n\r\n","description":"","footnote":"\r\n( 1 ) . سفرنامه ؛ ص 19 - 20 .\r\n( 2 ) . معجم البلدان ؛ ج 1 ، ص 525 .\r\n( 3 ) . نزهة المشتاق ؛ ج 1 ، ص 371 .\r\n( 4 ) . معجم البلدان ؛ ج 1 ، ص 525 .\r\n( 5 ) . تقويم البلدان ؛ ص 269 .\r\n( 6 ) . سفرنامهء ابن بطوطه ؛ ج 1 ، ص 60 .\r\n( 7 ) .  Tripolitania \r\n( 8 ) .  Tripolis \r\n( 9 ) . دايرة المعارف فارسى ؛ ج 2 ، ص 1621 .\r\n","page_name":" 58 ","page_number":64},
  {"content":"\r\n\r\nچون عثمان به خلافت رسيد ، معاويه را والى شام كرد ؛ او نيز سفيان بن مجيب ازدى را به طرابلس كه مجموعه‌اى از سه شهر بود فرستاد . وى در مرغزارى كه چند ميل از آنجا فاصله داشت قلعه‌اى ساخت و از آنجا مردم شهر را در محاصره گرفت ، ولى مردم از پادشاه روم كمك خواستند و پادشاه ، كشتيهاى بسيارى را به كمك آنان فرستاد و آنان شبانه بر كشتيها سوار شده ، گريختند . سفيان بن مجيب وقتى شهر را خالى ديد ، فتح‌نامه‌اى براى معاويه فرستاد و جماعت بسيارى از يهوديان را در طرابلس سكونت داد . معاويه همه‌ساله گروه زيادى از سپاهيان را به طرابلس مىفرستاد . بلاذرى مىافزايد كه در روزگار عبد الملك بن مروان ، مردم طرابلس نقض عهد كردند ، ولى در روزگار جانشينش ، وليد ، اين شهر مجددا فتح شد . « 1 » طرابلس در قرن سوم هجرى شهرى از نواحى دمشق بوده است . « 2 » به نوشتهء يعقوبى ، مردم اين شهر پارسيانند و معاوية بن ابى سفيان آنان را به آنجا منتقل كرده است . شهر بندرگاه عجيبى دارد كه هزار كشتى را در خود جاى مىدهد . « 3 » اصطخرى مىنويسد : شهرى بر كنار درياى روم و آبادان و پر از درخت خرما و نيشكر بوده است . « 4 » صاحب حدود العالم نيز به مسلمانان آنجا اشاره كرده است . « 5 » اين اشاره حاكى از آن است كه نصارا در اين بندر فراوان بوده‌اند . ناصرخسرو در سفر به مصر ، هنگام عبور از شام ، در وصف طرابلس مىنويسد : روز شنبه پنجم شعبان سال 438 به طرابلس رسيديم . اطراف شهر ، همه كشاورزى و بساتين و اشجار و نيشكر و درختان نارنج و ترنج و موز و ليمو و خرما بود . شهر طرابلس چنان ساخته شده كه سه جانب آن با آب دريا تماس دارد و هنگامى كه آب دريا موج مىزند ، بر باروى شهر مىخورد و يك جانب آن نيز با خشكى تماس دارد ؛ ديوارى بزرگ در آن سمت ساخته‌اند و درى آهنين و محكم بر آن نهاده‌اند . اين دروديوار كه به سمت شرقى است ، از سنگ تراشيده است و كنگره‌ها و جنگ‌گاهها « 6 » دارد و بر سر ديوار ، عرّاده‌ها نهاده‌اند ؛ چون ترس ايشان از\r\n\r\n\r\n","description":"","footnote":"\r\n( 1 ) . فتوح البلدان ؛ ص 183 - 184 .\r\n( 2 ) . المسالك و الممالك ؛ ص 59 .\r\n( 3 ) . البلدان ؛ ص 106 .\r\n( 4 ) . مسالك و ممالك ؛ ص 64 .\r\n( 5 ) . حدود العالم ؛ ص 171 - 172 .\r\n( 6 ) . بريدگيهاى سر ديوارها و برجها كه سربازان از آنجا به سوى دشمن تيراندازى مىكردند .\r\n","page_name":" 59 ","page_number":65},
  {"content":"\r\n\r\nطرف روميان است كه با كشتيها قصد آنجا مىكنند . مساحت شهر هزار ارش است . در اين مساحت ، تيمچه‌ها و بناهاى پنج طبقه و شش طبقه ساخته‌اند كه هريك مانند قصرى است . شهر ، كوچه‌ها و بازارهاى نيكو و پاكيزه دارد و هر طعام و ميوه‌اى كه در نزد عجمها ديده بودم ، در آنجا موجود بود ، بلكه به صد درجه بيشتر . در ميان شهر ، مسجد آدينهء بزرگ و پاكيزه و آراسته و محكمى بود . در مسجد قبّه‌اى بزرگ ساخته بودند و در زير آن حوضى از مرمر بود كه در ميانش فوّاره‌اى برنجين وجود داشت . در بازار حوضچه‌اى ساخته‌اند كه آب بسيار از آن بيرون مىآيد كه مردم از آن آب برمىدارند و باقيماندهء آن بر زمين جارى شده ، به سوى دريا مىرود . گفته‌اند در اين شهر بيست هزار مرد است و شهر ، سواد و روستاهاى بسيار دارد . در آنجا كاغذ خوبى ، مانند كاغذ سمرقندى ، بلكه بهتر از آن مىسازند . اين شهر به سلطان مصر تعلق دارد . در بندرگاه اين شهر باجگاهى است و كشتيهايى كه از اطراف ( روم ) و فرنگ و اندلس و مغرب به آنجا مىآيند ، عشر ( 10 / 1 ) به سلطان مىدهند و ارزاق لشكر از آن است . سلطان مصر در آنجا كشتيهايى دارد كه به روم و صقليه و مغرب براى تجارت مىروند . مردم اين شهر همه شيعه باشند و شيعه به هر بلادى مساجد نيكو ساخته‌اند . در طرابلس خانه‌هايى همانند رباطها ساخته‌اند ، ولى كسى در آنجا مقام نمىكند و آنها را مشهد خوانند . « 1 » ادريسى مىنويسد : در طرابلس و اطراف آن ، قلعه‌ها و دژهاى آباد بسيارى وجود دارد ، مانند قلعهء انف الحجر ، قلعهء قالمون ، قلعهء ابى العدس و قلعه ارطوسيه . مشهورترين آباديهاى آن عبارتند از : شفيقيّه ، زيتونه ، راعبيّه ، حدث و اميون كه در اين آخرى درختان زيتون و انواع ميوه ، بيشتر از جاهاى ديگر وجود دارد . در سمت جنوبى طرابلس دژى است كه ابن صنجيل فرنگى آن را ساخته است ؛ وى از همين دژ توانست طرابلس را فتح كند .\r\nميان دژ و شهر طرابلس چهار ميل فاصله است و آن دژى بلند و استوار است . درمقابل شهر طرابلس در درياى مديترانه چهار جزيره وجود دارد كه به دنبال هم قرار دارند :\r\nنخستين آنها كه به خشكى نزديك است ، جزيرهء نرگس نام دارد كه جزيره‌اى كوچك و\r\n\r\n\r\n","description":"","footnote":"\r\n( 1 ) . سفرنامه ؛ ص 17 - 18 .\r\n","page_name":" 60 ","page_number":66},
  {"content":"\r\n\r\nخالى از سكنه است ، در كنار آن ، جزيرهء العمد و پس از آن جزيرهء راهب و بعد از آن جزيرهء اردقون واقع است . « 1 » به گفتهء ياقوت طرابلس به زبان رومى و طرابليطه به زبان يونانى به معناى سه شهر است ( طرا به معناى سه و بليطه به معناى شهر ) . ياقوت اطلاع چندانى از طرابلس شام به دست نمىدهد و فقط مىگويد شهرى بر كنار درياى مديترانه ميان لاذقيه و عكّاست . يك قرن بعد از ياقوت ( قرن هشتم ) ابو الفداء مىنويسد :\r\nطرابلس شهرى است رومى و بر زمينى كه در دريا پيشرفته قرار دارد . مسلمانان پس از فتح اين شهر در 688 ق ، آن را ويران ساختند و آنگاه در يك ميلى آن ، شهر ديگرى با همان نام بنا كردند . اين شهر رودخانه‌اى دارد و در اطراف شهر نيشكر مىرويد . « 2 » ابن بطوطه كه در همين قرن به شام آمده و شهرهاى آنجا را يك‌يك ديده ، در وصف طرابلس مىنويسد : اين شهر يكى از مراكز پرجمعيت شامات است ؛ چشمه‌سارها از همه‌سوى آن جارى است ؛ باغها و درختان سرسبز اطراف آن را فراگرفته ؛ از طرفى دريا دست جود و كرم بر آن گشاده و از طرف ديگر خشكى خيرات و بركات خود را بر آن ارزانى داشته ؛ اين شهر بازارهاى عجيب و زمينهاى سرسبز و خرم دارد . وى ادامه مىدهد : طرابلس كنونى شهرى تازه‌ساز در دو ميلى درياست ؛ اما طرابلس قديم درست در كنار دريا بوده و چندى در دست مسيحيان افتاده است و چون الملك الظاهر ( بيبرس ) شهر را پس گرفت ، آن را ويران و شهر تازه را بنا كرد . طرابلس گرمابه‌هاى خوبى ، مانند گرمابهء قاضى قرمى و گرمابهء سندمور دارد . اين سندمور از امراى طرابلس بوده كه از سختگيريها و شدت عمل او دربارهء مجرمان حكاياتى نقل مىكنند . « 3 » از ديگر شهرهاى اطراف دمشق مىتوان از غوطه ، حوران ، بثينّه و جولان نام برد .\r\n\r\nاردوگاه اردن\r\nسرزمين اردن همان اروم و جلعاد و موآب تورات است . اين سرزمين از شمال به اردوگاه\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 372 - 373 .\r\n( 2 ) . تقويم البلدان ؛ ص 275 .\r\n( 3 ) . سفرنامه ابن بطوطه ؛ ج 1 ، ص 62 - 63 .\r\n","page_name":" 61 ","page_number":67},
  {"content":"\r\n\r\nدمشق ، از مشرق به بادية الشام ، از مغرب به اردوگاه فلسطين و از جنوب به مدين و بندر ايله ( يا عقبه ) محدود است . به نوشتهء بلاذرى شرحبيل بن حسنه همهء اردن را به عنوه گشود ، جز طبريه كه مردم آن ، بر اين قرار كه نيمى از خانه‌ها و كنيسه‌هايشان از آن مسلمانان باشد مصالحه كردند ؛ « 1 » ولى يعقوبى دربارهء فتح كوره‌هاى اردن مىنويسد :\r\nابو عبيدهء جرّاح در خلافت عمر بن خطّاب آنها را فتح كرد ، بجز طبريه كه مردم آن با ابو عبيده صلح كردند . ديگر كوره‌هاى اين اردوگاه را خالد بن وليد و عمرو بن عاص در 14 ق ، گشودند . « 2 » ابن خرداذبه مىنويسد : نواحى اردن شامل نواحى طبريه ، سامره ، بيسان ، فحل ، جرش ، بيت رأس ، جدر ، آبل ، سوسيه ، صفّوريه ، عكّا ، قدس و صور است و ماليات اردن سيصد و پنجاه هزار دينار است ؛ « 3 » ولى يعقوبى خراج اردوگاه اردن را ، غير از ضياع ، صد هزار دينار « 4 » و قدامه صد و نه هزار دينار نوشته است . « 5 » اصطخرى در نيمهء اوّل قرن چهارم هجرى مىنويسد : اردن قصبه‌اى از طبريه و وطن يعقوب پيامبر ( ع ) است . « 6 » مقدسى در نيمهء دوم اين قرن اشتباه اصطخرى را تصحيح كرده و نوشته كه طبريه قصبه اردن است . « 7 » ياقوت در وصف اردوگاه اردن مىنويسد : يكى از پنج اردوگاه شام و ناحيهء وسيعى است شامل غور ، طبريه ، صور و عكّا و آنچه ميان آنهاست . وى از قول احمد بن طيّب سرخسى فيلسوف مىنويسد : اردن دوجاست : يكى اردن بزرگ و ديگرى اردن كوچك . اردن بزرگ همان رودى است كه به درياچهء طبريه مىريزد و ميان آن دو ، دوازده ميل فاصله است . آبها و چشمه‌سارهاى كوههاى آنجا به اين رود مىريزد و بيشتر مزارع و كشتزارهاى اردوگاه اردن ، در جهت ساحل شام ، از اين رود سيراب مىشوند ؛ سپس همهء اين آبها به درياچهء طبريه مىريزد . شهر طبريه در جانب غربى اين كوه و مشرف بر درياچه است . اما اردن كوچك‌رودى است كه از درياچهء طبريه خارج مىشود\r\n\r\n\r\n","description":"","footnote":"\r\n( 1 ) . فتوح البلدان ؛ ص 167 - 168 .\r\n( 2 ) . البلدان ؛ ص 107 .\r\n( 3 ) . المسالك و الممالك ؛ ص 60 و مختصر كتاب البلدان ؛ ص 116 .\r\n( 4 ) . البلدان ؛ ص 107 .\r\n( 5 ) . كتاب الخراج ؛ ص 150 .\r\n( 6 ) . مسالك و ممالك ؛ ص 62 - 69 و صورة الارض ؛ جزء 1 ، ص 160 .\r\n( 7 ) . احسن التقاسيم ؛ بخش 1 ، ص 217 و 226 .\r\n","page_name":" 62 ","page_number":68},
  {"content":"\r\n\r\nو به سمت جنوب در وسط غور جارى مىشود و كشتزارهاى دوطرف غور را كه عمدتا نيشكر هستند ، آبيارى مىكند و سرانجام به درياچهء بدبو ( منتنه ) مىريزد . « 1 »\r\nطبريه يا تيبرياس « 2 » شهرى در شمال شرقى اسرائيل ( فلسطين اشغالى ) بر ساحل غربى درياچهء طبريه يا درياى جليل و از مراكز كشاورزى است . هرودس آنتيپاس در سال 26 م آن را بنا نهاد و به افتخار امپراتور تيبريوس ، تيبرياس نام گرفت . پس از انهدام اورشليم ، تيبرياس از مراكز مهم يهود گرديد و مسيحيت پس از اينكه مذهب رسمى روم شد ، بتدريج در اين ناحيه نفوذ كرد . « 3 » دربارهء فتح اين شهر نوشته‌اند كه شرحبيل بن حسنه ، طبريه را پس از چند روز محاصره به صلح گشود و مردمش را بر جان و مال و فرزندان و كليساها و منازلشان امان داد . . . و موضعى نيز براى مسجد مسلمانان كنار نهاده شد . در خلافت عمر ، مردم عهد خود را شكستند و جماعتى از روميان و غير ايشان نيز به آنان پيوستند . ابو عبيده فرمان داد تا عمرو عاص به جنگ ايشان رود . عمرو عاص با چهار هزار سپاهى روانهء شهر شد و آنجا را به صلحى همانند صلح شرحبيل فتح كرد . به روايتى بار دوم نيز شرحبيل آنجا را گشود . « 4 » به نوشتهء يعقوبى ، طبريه كرسى اردن است و در پايين كوهى ، بر كنار درياچه‌اى باشكوه كه نهر مشهور اردن از آن خارج مىشود ، واقع است .\r\nدر طبريه چشمه‌هاى آب گرمى است كه در تابستان و زمستان فوران دارد و نمىخشكد .\r\nآبهاى گرم به گرمابه‌هاى شهر مىرود و مردم براى حمّامها نيازى به سوخت ندارند . مردم طبريه قومى از اشعريانند . « 5 » مقدسى وصف دل‌انگيزى از طبريه دارد و مىنويسد : طبريه قصبهء اردن و شهرستان درّهء كنعان است و در ميان كوه و درياچه ( جليل ) قرار گرفته است . از اين‌رو تنگ و در تابستان گرم و رنج‌زا ( وباخيز ) است . درازاى شهر يك فرسنگ و بىپهناست . بازارش از يك كوچه تا كوچهء ديگر است . گورستانش بر دامنهء كوه قرار دارد . هشت گرمابهء بدون سوخت دارد با چند دستشويى كه آبش گرم است .\r\n\r\n\r\n","description":"","footnote":"\r\n( 1 ) . معجم البلدان ؛ ج 1 ، ص 147 - 148 .\r\n( 2 ) .  Tiberias \r\n( 3 ) . دايرة المعارف فارسى ؛ ج 2 ، ص 1615 .\r\n( 4 ) . فتوح البلدان ؛ ص 168 - 169 .\r\n( 5 ) . البلدان ؛ ص 107 .\r\n","page_name":" 63 ","page_number":69},
  {"content":"\r\n\r\nمسجد جامعش در بازار ، بزرگ و خوب است . كف آن با سنگ‌ريزه فرش شده و ستونهايش با سنگ پوشانيده شده است . گويند كه مردم طبريه دو ماه از بسيارى پشه مىرقصند ؛ دو ماه با گزيدگى كك ور مىروند ؛ دو ماه با چوبدستى زنبورها را از خوراك و شيرينيها دور مىكنند ؛ دو ماه از گرما برهنه‌اند ؛ دو ماه نى مىزنند ، چون نيشكر مىمكند و دو ماه نيز در گل و لاى مىلولند كه در زمستان گل بسيار است . در پايين درياچه ( طبريه ) پلى بسته‌اند كه راه دمشق از روى آن مىگذرد ؛ آب آشاميدنى مردم از اين درياچه است و دورادور آن نخلستانها و ديه‌هاست . كشتيها نيز در اين درياچه رفت و آمد مىكنند . فاضلاب گرمابه‌ها بدانجا مىرود و بيگانگان آن را نمىپسندند . آب درياچهء سبك و پرماهى است و كوهى بلند بر شهر مشرف است . « 1 » ناصرخسرو كه در قرن پنجم هجرى از طبريه ديدن كرده ، در وصف آن مىنويسد : طبريه بر كنار دريايى است كه درازاى آن به قياس ، شش فرسنگ و پهناى آن سه فرسنگ است و آب آن دريا خوش بامزه است و شهر بر غربى درياست و آب همهء گرمابه‌هاى شهر و باقيماندهء آبها بدان دريا مىريزد و مردم آن شهر و ولايت همه ، آب از اين دريا خورند . شنيدم كه وقتى اميرى بدين شهر آمده بود ، فرمود كه راه آن پليديها و آبهاى پليد از آن دريا بازبندند ؛ چون چنين كردند ، آب دريا گنده شد ، چنان كه نمىشايست خوردن . باز فرمود تا همهء راه آبهاى چركين كه در آنجا بود بگشودند . باز آب دريا خوش شد . گرد شهر طبريه ديوارى استوار است و آن طرف شهر كه درياست ديوارى ندارد . بناهاى بسيار در ميان آب ، و زمين آن دريا سنگ است و منظرها بر سرستونهاى مرمرى كه در آب است ساخته‌اند . در ميان شهر مسجد آدينه‌اى است و بر در مسجد ، چشمه‌اى است و بر سر آن چشمه گرمابه‌اى ساخته‌اند و آب چنان گرم است كه تا به آب سرد نياميزند ، بر خود نتوان ريخت و گويند آن گرمابه را سليمان بن داود ( ع ) ساخته است . در شهر طبريه مسجد ديگرى است كه آن را مسجد ياسمن گويند . . . در ميان مسجد دكانى ( سكّويى ) بزرگ است و بر روى آن محرابها ساخته و گردبرگرد آن دكّان ( سكّو ) ، درخت ياسمن كاشته‌اند كه\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 226 - 227 .\r\n","page_name":" 64 ","page_number":70},
  {"content":"\r\n\r\nمسجد را بدان بازخوانند و در جانب مشرق آن مسجد ، رواقى است و قبر يوشع بن نون در آنجاست و در زير آن دكّان ، قبر هفتاد پيامبر است كه بنى اسرائيل ايشان را كشته‌اند . در شهر طبريه حصيرى مىسازند كه مصلّى نماز از آن است و در همانجا به پنج دينار مغربى خريد و فروش مىشود . در جانب غربى شهر كوهى است و گور ابو هريره آنجاست ، در بيرون شهر ، در سمت قبله ؛ اما كسى نمىتواند آنجا به زيارت برود ؛ چون مردم آنجا شيعه‌اند و چون كسى به زيارت رود ، كودكان غوغا و بر آن شخص حمله كنند و او را زحمت دهند و سنگ اندازند . از اين سبب من نتوانستم زيارت آن موضع كنم . « 1 » ادريسى در قرن ششم هجرى ، اطلاعات ناصرخسرو را دربارهء طبريه تأييد و از حصيرهاى آن به نام حصير سامانيه ياد كرده است . ادريسى از گرمابه‌هاى متعدد و معروف طبريه نيز ياد كرده ، و مىگويد : از آن جمله گرمابه دماقر و آن بزرگترين گرمابه شهر است كه آب آن هنگام بيرون آمدن چنان گرم است كه در آن تخم‌مرغ پخته مىشود . ديگر ، گرمابهء لؤلؤ است كه از دماقر كوچكتر است . در سمت جنوب شهر ، آب‌گرمهاى بسيارى است ؛ مانند چشمهء موقعين و چشمه شرف و چشمه‌هاى ديگر كه آب آنها به درياچه مىريزد و از نواحى مختلف ، مردم دردمند و از پاافتادگان و فلجها و بيماران امراض پوستى و كسانى كه جرب دارند به آنجا مىروند و براى استفاده از آن آبها سه روز در آنجا مىمانند و به اذن پروردگار از آن آبها درمان مىشوند . « 2 » ابن جبير ، سيّاح قرن ششم هجرى كه شام را ديده ، در وصف بيابان طبريه مىگويد : اين بيابان به سبب سهولت راه ، معبر كاروانهايى است كه از دمشق مىآيند ؛ اما كاروانهايى كه از راه تبنين مىگذرند به سبب گل‌آلودگى و باتلاقى بودن راه از استر استفاده مىكنند . در بيابان طبريه قبرهاى بسيارى از پيامبران عليهم السلام قرار دارد ؛ از جمله شعيب و سليمان و يهودا و روبيل و دختر شعيب ، همسر موسى ( ع ) . « 3 » ياقوت در آغاز قرن هفتم هجرى آنچه را جغرافيادانان قبل از او دربارهء طبريه گفته‌اند ، تأييد كرده است و اضافه مىكند كه از شگفتيهاى اين شهر ، ساختمانى\r\n\r\n\r\n","description":"","footnote":"\r\n( 1 ) . سفرنامه ؛ ص 24 - 25 .\r\n( 2 ) . نزهة المشتاق ؛ ج 1 ، ص 363 - 364 .\r\n( 3 ) . سفرنامه ابن جبير ؛ ص 376 .\r\n","page_name":" 65 ","page_number":71},
  {"content":"\r\n\r\nقديمى است كه در داخل يك وادى در مشرق دهكدهء حسينيه قرار دارد . مىگويند از بناهاى سليمان بن داود ( ع ) است . در واقع معبدى است كه از جلو آن دوازده چشمهء آب خارج مىشود كه هر چشمه مخصوص يك نوع بيمارى است . هرگاه بيمارى در آن غسل كند ، به اذن خداوند از آن بيمارى شفا يابد . آب اين چشمه‌ها گرماى زيادى دارد و صاف و خوش‌بوست و بيماران از هر سو به آنجا مىشتابند . از مزارات مهم اطراف طبريه ، قبر سليمان بن داود ( ع ) است كه در مشرق درياچه واقع است . گفته‌اند كه قبر لقمان حكيم و پسرش نيز در مشرق اين درياچه است . بعضى هم گفته‌اند كه قبر سكينه ( دختر امام حسين ( ع ) ) در بيرون شهر طبريه است ؛ ولى طبق روايت درست قبر او در مدينه است . از جمله قبور ديگرى كه گفته‌اند در بيرون شهر طبريه است ، قبر عبيد الله بن عباس بن على ( ع ) و معاذ بن جبل و كعب بن مرة البهرى است . « 1 » قزوينى هم به بعضى از شگفتيهاى شهر طبريه اشاره كرده ، مىنويسد در آنجا عقربهاى كشنده بسيار است ؛ همچون عقربهاى اهواز . در طبريه نهر بزرگى است كه نصف آب آن سرد است و نصف ديگر گرم و هرگز به هم مخلوط نمىشود . در اين شهر محلى است كه در آن هفت چشمه است ، هفت سال از آن چشمه‌ها آب مىجوشد و هفت سال بعد خشك است . « 2 » ابو الفداء در قرن هشتم هجرى مىنويسد : طبريه سابقا قاعده ( پايتخت ) اردن بود و امروز شهرى ويران است . صلاح الدين ايوبى آن را از فرنگان باز پس گرفت و از آن پس ويران شد . « 3 » ابن بطوطه ، سياح معروف كه در همين قرن به شهر طبريه آمده ، در وصف آن مىنويسد : در گذشته شهرى بزرگ و باعظمت بوده و اكنون فقط آثارى از آن عظمت و بزرگى بر جاى مانده است . اين شهر گرمابه‌هاى شگفتى دارد كه هريك به دو قسمت مردانه و زنانه تقسيم مىشود و آب داغ دارند . از اين شهر براى زيارت چاهى كه يوسف ( ع ) را در آن انداخته بودند ، رفتيم . اين چاه در صحن مسجد كوچكى واقع شده است و زاويه‌اى هم دارد . « 4 »\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 18 - 19 و قزوينى ، زكريا بن محمد بن محمود ؛ آثار البلاد و اخبار العباد ؛ ج 1 ، ص 282 - 283 .\r\n( 2 ) . آثار البلاد و اخبار العباد ؛ ج 1 ، ص 283 .\r\n( 3 ) . تقويم البلدان ؛ ص 263 .\r\n( 4 ) . سفرنامهء ابن بطوطه ؛ ج 1 ، ص 60 .\r\n","page_name":" 66 ","page_number":72},
  {"content":"\r\n\r\nصور يا توروس « 1 » در جنوب شهر صيدا در ساحل درياى روم ( مديترانه ) واقع شده و يكى از مشهورترين شهرهاى باستانى فنيقيه است . « 2 » تاريخ بناى شهر معلوم نيست ، ولى در 1400 ق . م شهرى پررونق بوده است . بعدها حيرام ، پادشاه صور ، با سليمان بن داود ( ع ) روابط دوستانه برقرار كرد . دريانوردان صور ( فنيقى ) در سواحل اسپانيا و افريقاى شمالى و جنوب ايتاليا ، مهاجرنشينهايى به نام كارتاژ ( يا قرطاجنّه ) داير كردند .\r\nصور در طى تاريخ طولانى خود مكرر تحت حكومت فرمانروايان آشورى و كلدانى و ايرانى درآمد ؛ سپس اسكندر مقدونى آن را تصرف و ويران كرد . سرانجام ، در دوران سلوكيان حكومت خودمختار يافت ، ولى پس از مدتى به تصرف روم درآمد و جزو امپراتورى روم قرار گرفت و مسيحيت از همان اوايل رواج خود بدانجا راه يافت . « 3 » بلاذرى مىنويسد : شرحبيل بن حسنه ، عكّا و صور و صفوريه را فتح كرد . هشام بن عبد الملك صناعت را به صور آورد و در آنجا مهمانسرا و مستغّلات ايجاد كرد . « 4 » ابن خرداذبه صور را در شمار نواحى اردن دانسته است . « 5 » به نوشتهء يعقوبى ، صور شهر سواحل است و كارخانه دارد و كشتيهاى دولت از آنجا براى جنگ با روم حركت مىكند . صور شهرى استوار و با شكوه است و اهالى آن مردمى به هم آميخته‌اند . « 6 » اصطخرى مىنويسد : شهرى سخت استوار و بر كنارهء درياست . آبادان و از همهء شهرهاى ساحل ، قديمتر است و همهء حكيمان يونان از آنجا برخاسته‌اند . « 7 » مقدسى در وصف صور مىنويسد : شهرى است با بارو ، بر كرانه دريا ، بلكه در خود دريا واقع است . از يك دروازه از روى يك پل به شهر وارد مىشوند . دريا دورادور آن را فراگرفته و سمت خشكى آن سه ديواره ( در آب ) است ، نه در زمين . شبها زنجيرى را ( كه در دهانهء خليج واقع است ) مىكشند تا كشتيها در شب داخل نشوند . صور شهرى مهم است و صنايع و\r\n\r\n\r\n","description":"","footnote":"\r\n( 1 ) .  Turos \r\n( 2 ) . دايرة المعارف فارسى ؛ ج 2 ، ص 1587 و اطلس تايمز ؛ « نقشه » .\r\n( 3 ) . قاموس كتاب مقدس ؛ ص 566 - 568 و دايرة المعارف فارسى ؛ ج 1 ، ص 1587 .\r\n( 4 ) . فتوح البلدان ؛ ص 170 .\r\n( 5 ) . المسالك و الممالك ؛ ص 60 .\r\n( 6 ) . البلدان ؛ ص 107 .\r\n( 7 ) . مسالك و ممالك ؛ ص 62 و صورة الارض ؛ جزء 1 ، ص 160 .\r\n","page_name":" 67 ","page_number":73},
  {"content":"\r\n\r\nويژگيهايى مانند بصره دارد . بيشتر شكر شام از آنجاست . آب و نيستان بسيار دارد . ميان عكّا و صور خليج‌مانندى است ؛ از اين‌روى گويند ، عكّا برابر صور است ، ولى بايد آب را دور زد . از صور شكر و مهره و شيشه‌هاى تراشيده صادر مىشود . « 1 » ناصر خسرو كه از شام عبور كرده و صور را ديده ، در وصف آن مىنويسد : در كنار ساحل در دريا صخره‌اى سنگى بود كه شهر را در آنجا ساخته بودند . اطراف شهر را ديوارى سنگين تراشيده و درزهاى آن را با قير گرفته بودند تا آب به شهر درنيايد . مساحت شهر را هزار گز در هزار گز قياس كردم . بناهاى آن پنج و شش طبقه بر سر يكديگر بود . شهر ، فوّارهء بسيار و بازارهاى نيكو و پرنعمت داشت . شهر صور به مال و توانگرى در ميان شهرهاى ساحلى شام معروف است . مردمش بيشتر شيعه‌اند . بر دروازهء شهر مشهدى ( آرامگاهى ) است و آنجا فرش و طرح و قناديل و چراغدانهاى زرّين و نقره‌گين نهاده بودند . شهر بر بلندى واقع است و آب آن از كوه مشرف به شهر مىآيد و بر در شهر طاقهاى سنگين ( سنگى ) ساخته‌اند و آب بر پشت آن طاقها به شهر آورده مىشود . « 2 » ادريسى در قرن ششم هجرى ، در وصف صور مىنويسد : اين شهر حومه‌اى بزرگ دارد ، در اين حومه شيشه‌ها و سفالهاى خوبى مىسازند و نيز در آنجا پارچه‌هاى سفيدى بافته مىشود كه به همهء آفاق مىبرند . اين پارچه‌ها از نظر جنس و هنر بافندگى و قيمت گرانبهايند و مانند آنها در ديگر جاهاى آن سرزمين بافته نمىشود . « 3 » ابن جبير ، جهانگرد اندلسى كه در اواخر قرن ششم هجرى به شام آمده و از شهر صور ديدن كرده ، در وصف آن مىنويسد : اين شهر در استوارى و پايدارى بدان‌گونه است كه به آن ضرب المثل مىزنند . فرنگيان اين شهر را پناهگاه خود در برابر حوادث زمان و صدمات دوران ساخته و از آن مأمنى براى خود درست كرده بودند . كوچه‌ها و خيابانهايش از كوچه و خيابانهاى شهر عكّا پاكيزه‌تر و نيكوتر است و مردمش با وجود كفر ، سرشتى نرمخو و خوش‌رفتار نسبت به غريبان مسلمان دارند . دو راه ورودى به شهر وجود دارد : يكى در خشكى و ديگرى در دريا و گرداگرد شهر\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 230 - 231 و 253 - 254 .\r\n( 2 ) . سفرنامه ؛ ص 20 - 21 .\r\n( 3 ) . نزهة المشتاق ؛ ج 1 ، ص 365 - 366 .\r\n","page_name":" 68 ","page_number":74},
  {"content":"\r\n\r\nرا ، جز يك‌سوى آن ، دريا احاطه كرده است . پس كسى كه از راه زمينى بخواهد داخل شود ، بايد از سه يا چهار دروازهء تودرتو ، كه هر دروازه‌اى را بارويى است استوار و محيط بر آن دروازه ، بگذرد و درون شهر آيد ؛ اما آن كس كه از راه دريا بخواهد داخل شود ، بايد از مدخلى كه ميان دو برج استوار است به بندرگاهى وارد شود كه باروى شهر از سه جانب بر آن محيط گشته است و از آن سوى كه رو به دريا دارد ، ديوارى با ملاط آهكى ساخته‌اند كه دروازه‌اى را دربرگرفته است . پس ، كشتيها به پاى اين ديوار مىآيند و زير آن لنگر مىاندازند . ميان آن دو برج نيز زنجيرى بزرگ كشيده‌اند كه مانع ورود و خروج كشتيها شود . بر اين دروازه نگهبانانى گماشته‌اند كه جز زير نظر ايشان آينده‌اى به درون نيايد و رونده‌اى بيرون نشود . « 1 » ياقوت در وصف اين شهر مىنويسد : صور تا سال 518 ق همواره در دست مسلمانان بود تا آنكه فرنگيان آن را محاصره كردند و بر شهر سخت گرفتند تا آنكه آذوقهء آنها تمام شد . امير مصر ، الآمر ، ناوگانى با آذوقه براى آنها فرستاد ، اما باد كشتيهاى آذوقه را به مصر بازگرداند و آذوقه دير به دست آنها رسيد . بعد از ده روز كه دوباره آذوقه به آنجا رسيد ، ديگر كار از دست رفته و شهر تسليم فرنگيها شده بود . فرنگيان ديوارهاى محكمى گرد شهر ايجاد كردند و آن را استوار ساختند و تاكنون ( زمان ياقوت ) شهر در دست آنهاست . « 2 » ابو الفداء مىنويسد : صور به سال 690 ق ، با عكّا فتح شد و خراب گرديد و امروز ( زمان ابو الفداء ) صور ويران و خالى از سكنه است . « 3 » ابن بطوطه كه در قرن هشتم هجرى به شام آمده و صور را ديده ، در وصف آن مىنويسد : خود شهر ويران است ، ولى در بيرون آن قريهء آبادى وجود دارد ، بيشتر مردم آن شيعه هستند . ابن بطوطه سپس به وصف شهر قديمى صور كه ديگر جغرافيادانان هم درباره‌اش گفته‌اند ، مىپردازد . « 4 »\r\nعكّا در كتاب تورات به صورت عكّو « 5 » و در نزد يونانيان به نام پتولمائيس « 6 » و در جنگهاى صليبى به سن - ژان - داكر « 7 » معروف بوده است . عكّا شهر و دريا بندرى در\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 371 - 372 .\r\n( 2 ) . معجم البلدان ؛ ج 3 ، ص 433 .\r\n( 3 ) . تقويم البلدان ؛ ص 265 .\r\n( 4 ) . سفرنامه ابن بطوطه ؛ ج 1 ، ص 59 .\r\n( 5 ) .  Akku \r\n( 6 ) .  Ptolemais \r\n( 7 ) .  San Jan Dakr \r\n","page_name":" 69 ","page_number":75},
  {"content":"\r\n\r\nشمال فلسطين اشغالى بر پيش‌آمدگى شمال كوه كرمل است و بر ساحل خليج عكّا ( بين عكّا و حيفا ) واقع است . فتح اين شهر به همراه صور و صفوريه به دست شرحبيل بن حسنه انجام شد . معاويه در 42 ق جماعتى از پارسيان بعلبك و حمص و انطاكيه را به سواحل اردن ، شهرهاى صور و عكّا ، و نقاط ديگر كوچ داد و شهر عكّا را هنگام عزيمت به قبرس مرمت كرد . « 1 » در 247 ق متوكل عباسى فرمان داد كه كشتيها را در عكّا و همهء سواحل به كار گيرند و به جنگجويان مجهّز كنند . « 2 » ناحيهء عكّا در قرن سوم هجرى جزو نواحى اردن به شمار مىرفته است . « 3 » يعقوبى مىنويسد : عكّا از شهرهاى ساحلى شام است . « 4 » مقدسى در وصف عكّا مىنويسد : شهرى مستحكم در كرانهء درياست . جامعى بزرگ و جنگل زيتون دارد . شهر صور بدين استحكام نبود تا آنكه ابن طولون به ديدار اين شهر آمد . او كه شهر صور و دژ آن و ديوار دريايى آن را ديده بود ، قصد كرد تا براى عكّا نيز بندرى مانند آن بسازد . پس هنرمندان ( و مهندسان ) ناحيه را فراخواند و اين امر را از آنان خواست . به او گفتند : امروز كسى نيست كه بتواند در آب ساختمان بسازد .\r\nسپس ، از جدّ من ابو بكر بنّا ، ياد كرده ، گفتند : اگر چنين دانشى مانده باشد ، تنها نزد اوست .\r\nابن طولون نامه‌اى به نزد حاكم بيت المقدس فرستاد تا او را بفرستد . چون ابو بكر بنّا به نزد او آمد ، خواستهء خود را با او باز گفت . ابو بكر بنّا گفت : اين امرى ساده است و دستور داد تكه‌هاى بزرگ چوب انجير صحرايى را گرد آورده ، آنها را بر روى آب پهلوى هم در سراسر ساحل روبروى دژ به يكديگر ببندند . سپس ، درگاهى بزرگ از سوى مغرب برايش نهاد و آنگاه با آجر و ملاط بر روى آن چوبها به ساختن ديوار آغاز كرد . هر پنج رگهء آجر كه مىساخت آنها را با تيرهاى محكم مىبست تا ديوار را نگاه دارد . وقتى چوبهاى انجير صحرايى سنگين مىشد و پايين مىرفت و به زمين مىنشست ، يك سال درنگ مىكرد تا خود را بگيرد و دوباره روى آن همانجا كه رها كرده بود ، رگهء ديگرى را با همان روش آغاز مىكرد تا به رگهء قبلى مىرسيد و آنها را به يكديگر مىدوخت . اين\r\n\r\n\r\n","description":"","footnote":"\r\n( 1 ) . فتوح البلدان ؛ ص 169 - 170 .\r\n( 2 ) . همان ؛ ص 170 .\r\n( 3 ) . المسالك و الممالك ؛ ص 60 .\r\n( 4 ) . البلدان ؛ ص 107 .\r\n","page_name":" 70 ","page_number":76},
  {"content":"\r\n\r\nكار را چندين بار تكرار كرد ، سپس پلى بر روى آن درگاه ( يا دروازه ) قرار داد و دو سر آن را به زنجيرى محكم كرد . كشتيهايى كه شب هنگام به بندر مىرسيدند ، زنجير از ورود آنها جلوگيرى مىكرد ؛ مگر آنكه اجازهء ورود داشته باشند . ابو بكر بنّا غير از خلعتها و چارپايان ، هزار دينار پاداش بگرفت . « 1 » ناصر خسرو كه در قرن پنجم هجرى عكّا را ديده ، مىنويسد : شهر بر بلندى نهاده شده . ( قسمتى از ) شهر زمينى كج ( ناهموار ) و باقى شهر هموار و در همهء ساحل كه بلندى نباشد شهر نسازند از ترس آب دريا و خوف از امواج كه بر كرانه مىزند . مسجد آدينه در ميان شهر از همهء بناهاى شهر بلندتر است و همهء ستونهاى آن مرمر است . در دست راست قبلهء مسجد ، قبر صالح پيامبر ( ع ) قرار دارد .\r\nساخت مسجد قسمتى سنگ‌فرش است و قسمت ديگر آن سبزى كاشته‌اند . شهر را مساحت كردم ؛ درازاى آن دو هزار و پهنايش پانصد ارش بود . شهر ديوارى به غايت محكم دارد و جانب غربى و جنوبى آن به سمت درياست و بر جانب جنوبى لنگرگاهى قرار دارد كه جهت محافظت كشتيها ساخته‌اند . در سمت چپ دروازهء شرقى شهر چشمه‌اى است كه بيست و شش پله مىخورد تا به آب برسد . گفته‌اند ، آن چشمه را آدم ( ع ) پيدا كرده و گاو خود را از آنجا آب داده است . بدين سبب ، آن چشمه را عين البقر خوانده‌اند . « 2 » در سال 497 ق / 1103 م شهر عكّا به محاصرهء بالدوين ، امير فرنگان ، درآمد .\r\nابتدا شهر تسليم نشد ، ولى سرانجام حكمران فاطمى شهر ، زهر الدوله جيوشى ، شهر را تسليم فرنگان كرد . « 3 » ادريسى در وصف عكّا مىنويسد : شهرى بزرگ و وسيع و پر رفت و آمد است ؛ املاك بسيار دارد و بندرگاهش امن است و سكنهء آن آميخته‌اى از اقوام ديگر هستند . از طبريه تا عكّا دو روز راه است . « 4 » در سال 583 ق صلاح الدين ايوبى به شهر عكّا وارد شد و در مسجد جامع كهن آن ، نماز جمعه به جاى آورد و اين نخستين نماز جمعه‌اى بود كه پس از استيلاى فرنگان در ساحل شام خوانده شد . « 5 » ابن جبير كه هنگام تسلط فرنگان بر شام به عكّا آمده ، مىنويسد : اين شهر مركز شهرهاى متصرفى\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 299 - 230 .\r\n( 2 ) . سفرنامه ؛ ص 21 - 22 .\r\n( 3 ) . تاريخ ابن خلدون ؛ ج 4 ، ص 297 و تاريخ جنگهاى صليبى ؛ ج 2 ، ص 100 - 101 .\r\n( 4 ) . نزهة المشتاق ؛ ج 1 ، ص 365 .\r\n( 5 ) . تاريخ ابن خلدون ؛ ج 4 ، ص 468 .\r\n","page_name":" 71 ","page_number":77},
  {"content":"\r\n\r\nفرنگان در شام و لنگرگاه كشتيهاى آنان است . بندرى است براى هر ناوگان و سفينه‌اى و در بزرگى شباهت به قسطنطنيه دارد و جايگاه بازرگانان مسلمان و مسيحى است كه از گوشه‌وكنار به آنجا مىآيند . كوچه‌ها و خيابانهايش پر ازدحام است . فرنگان در دههء اول قرن ششم هجرى آن را از دست مسلمانان ربودند و مساجدش را به كليسا تبديل و بر فراز آنها صليب برپا كردند . از مسجد آدينه آن شهر ، ساختمان كوچكى در دست مسلمانان است كه غريبان مسلمان براى نمازگزارى در آن گرد مىآيند . « 1 » ياقوت در قرن هفتم هجرى مىنويسد : عكّا اكنون در دست فرنگيان است . « 2 » ابو الفداء مىنويسد :\r\nمسلمانان در 690 ق عكّا را از فرنگيان باز پس گرفتند و از آن پس تاكنون ( زمان ابو الفداء ) شهرى ويران است . من در فتح آن شهر حاضر بودم و به فيض جهاد نايل آمدم . « 3 » به نوشتهء حمد الله مستوفى ، نزديك چشمهء عين البقر مشهدى است كه به حضرت امير المؤمنين ، على ( ع ) ، منسوب است . « 4 » ابن بطوطه ، جهانگرد مغربى كه به شام آمده ، در وصف عكّا ( عكّه ) مىنويسد : از راه ساحل به شهر عكّه كه در حال خرابى است رسيديم .\r\nعكّه پايتخت فرنگان در شام بود و فرنگان آن را مركز كشتيرانى خود قرار داده بودند .\r\nاين شهر شبيه به قسطنطنيه است . « 5 »\r\nبيسان « 6 » يا بيت‌شان « 7 » كه نام باستانى آن سكوتوپوليس « 8 » است از قديمترين شهرهاى فلسطين است . اين شهر در ملتقاى دو درّه اردن و يزرعيل واقع و فاصلهء آن تا ناصره ، در شمال غربى ، حدود 29 كيلومتر است . « 9 » نام بيسان شش هزار سال پيش از ميلاد مسيح در عصر كنعانيها ( و در آثار آنان ) به صورت بيت‌شان آمده است . اين نام بيانگر « خداىشان » يا « خانهء سكون » است و يهود اين نامگذارى را از كنعانيها گرفته است .\r\nمصريها به رهبرى تحوتمس سوم ( حدود 1479 ق . م ) بيسان را تصرف كردند و ساليان\r\n\r\n\r\n","description":"","footnote":"\r\n( 1 ) . سفرنامه ابن جبير ؛ ص 369 .\r\n( 2 ) . معجم البلدان ؛ ج 4 ، ص 144 .\r\n( 3 ) . تقويم البلدان ؛ ص 261 .\r\n( 4 ) . نزهة القلوب ؛ ص 290 .\r\n( 5 ) . سفرنامهء ابن بطوطه ؛ ج 1 ، ص 59 .\r\n( 6 ) .  Baysan \r\n( 7 ) .  Beytesan \r\n( 8 ) .  Skutopolis \r\n( 9 ) . دايرة المعارف فارسى ؛ ج 1 ، ص 483 و اطلس تايمز ؛ « نقشه » .\r\n","page_name":" 72 ","page_number":78},
  {"content":"\r\n\r\nدراز تا روزگار رعمسيس سوم ( 1198 ق . م ) آنجا را در تصرف داشتند . سپس شهر از تصرف آنان خارج شد و علىرغم كوششهاى مكرر مصريان نتوانستند دوباره آنجا را تسخير كنند . در ديوارهاى شهر بيسان فلسطينيان جسد شاول و فرزندان او را كه در 1004 ق . م كشته شده بودند ، دفن كردند . يونانيها بيسان را الشّكيتين خوانده‌اند ؛ چون اسكيتها يا سكيتها در حدود 600 ق . م آن را فتح كردند و در آن سكونت گزيدند . اين شهر در عصر يونانيان از مهمترين شهرهاى فلسطينيان بود و در آنجا فرهنگ يونان رواج داشت . در عهد روميان بيسان اهميت خود را به عنوان رهبر شهرهاى دهگانهء منطقهء فلسطين كه به ديكابولس معروف بود ، حفظ كرد . بيسان يك مركز تجارى مهم به شمار مىآمد كه كاروانهاى بازرگانى راه اردن از آن عبور مىكردند . بيسان در دوران بيزانسها در 325 م به مركز ابرشيه يا « اسقفى » تبديل شد و نقش بارزى در تشكيل مجمع دينى نيقيّه داشت . « 1 » در اواخر 13 ق / 634 م عمرو بن عاص و شرحبيل بن حسنه بيسان را گشودند . روايت ديگرى وجود دارد كه شرحبيل ، بتنهايى ، بعد از چند روز محاصره آنجا را گشود . گفته‌اند كه ساكنان شهر را در قسمتى از شهر جاى دادند و نيم ديگر شهر را به مسلمانان واگذار كردند . همچنين محل مسجد شهر را براى مسلمانان طرح‌ريزى كردند . « 2 » بنابه نقل ابن خرداذبه ، بيسان جزو نواحى اردن به شمار مىرفته است . « 3 » يعقوبى مىنويسد : مردم كوره‌هاى بيسان و فحل و جرش به‌هم آميخته از عرب و عجم هستند . « 4 » در قرن چهارم هجرى ، دو جغرافيادان بزرگ مىنويسند : زغر تا بيسان و طبريه ، همه را غور خوانند . « 5 » بيسان در دشتهاى گود شام بر كنار رود واقع شده و نخلستان دارد . برنج فلسطين و اردن از آنجا به دست آيد . جايى پرآب و گشاده است . آب از ميان شهر مىگذرد . جامع آن در بازار است . نيكوكاران در آن بسيارند ، ولى آب آنجا سنگين است .\r\n\r\n\r\n","description":"","footnote":"\r\n( 1 ) . هيأت الموسوعة الفلسطينيه ؛ الموسوعة الفلسطينيه ؛ ج 1 ، ص 486 .\r\n( 2 ) . فتوح البلدان ؛ ص 169 و تاريخ طبرى ؛ ج 4 ، ص 2158 .\r\n( 3 ) . المسالك و الممالك ؛ ص 78 و مختصر كتاب البلدان ؛ ص 116 .\r\n( 4 ) . البلدان ؛ ص 107 .\r\n( 5 ) . مسالك و ممالك ؛ ص 60 و صورة الارض ؛ جزء 1 ، ص 173 .\r\n","page_name":" 73 ","page_number":79},
  {"content":"\r\n\r\nاز بيسان نيل و خرما به دست آيد . « 1 » در 494 ق / 1100 م ، صليبيان به سردارى تنكريد در اطراف رود اردن پيشروى كردند . شهر بيسان كه بر سر راه سپاه صليبيها ميان ساحل مديترانه و دمشق بود ، نخستين شهرى بود كه به تصرف آنان درآمد . « 2 » در 507 ق / 1113 م ، مسلمانان راه فرنگان را در مغرب شهر طبريه و درياچهء آن بستند تا شايد آنان را از فراز كوههاى آنجا پايين آورند ، ولى فرنگان از پناهگاه خود خارج نشدند . بنابراين ، مسلمانان به بيسان رفتند و شهرهاى فرنگان را كه ميان عكّا و قدس بود غارت كردند . « 3 » به نوشتهء ادريسى ، ديار قوم لوط ، درياچهء بدبو و شهر زغر ( صغر ) تا بيسان و طبريه را غور ( اردن ) خوانده‌اند ؛ زيرا اين اماكن ميان دو كوه قرار گرفته و آبهاى شام همه به آنجا سرازير مىشود . شهر بيسان كوچك است و خرماى فراوان دارد . گياهى در آنجا مىرويد به نام سامانى ( يا سافانى ) كه از آن حصير سامانى مىبافند . اين گياه در ساير نقاط شام نمىرويد . « 4 » در ربيع الاول 578 / 1182 م ، صلاح الدين ايوبى آهنگ طبريه كرد و در اردن خيمه زد . آنگاه برادرزادهء خود ، فرخشاه ، را به بيسان فرستاد . فرخشاه شهر را گشود ، مردان را كشت و زنان را اسير كرد . « 5 » در جمادى الآخر 579 / 1183 م ، صلاح الدين خود از نهر اردن عبور و آهنگ بيسان كرد ؛ شهر را آتش زد و ويران ساخت و آنچه را در آنجا يافت به تاراج برد . « 6 » در 627 ق / 1229 م اسواران ( شهسواران ) ميهمان‌نواز و بوهموند ، رئيس فرنگان ، به بيسان حمله‌ور شدند . « 7 » در 663 ق / 1264 م سربازان فرانسوى مزدور سن‌لويى تا بيسان آمدند و غنيمت بسيار گرفتند . « 8 » در 679 ق / 1280 م گروهى از امراى سلطان قلاوون ، امير مصر ، شورش و با فرنگان سازش كردند . قلاوون به بيسان آمد و سركردهء آنان ، كوندك ، و يارانش را دستگير كرد و همه را كشت . « 9 » دمشقى در آغاز قرن هشتم هجرى مىنويسد : شهر بيسان با چند موضع ديگر\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 228 ، 253 و 264 .\r\n( 2 ) . تاريخ عرب ؛ ص 812 .\r\n( 3 ) . الكامل فى التاريخ ؛ ج 18 ، ص 159 .\r\n( 4 ) . نزهة المشتاق ؛ ج 1 ، ص 354 و 356 .\r\n( 5 ) . الكامل فى التاريخ ؛ ج 22 ، ص 230 و تاريخ ابن خلدون ؛ ج 4 ، ص 452 .\r\n( 6 ) . الكامل فى التاريخ ؛ ج 22 ، ص 283 .\r\n( 7 ) . تاريخ جنگهاى صليبى ؛ ج 3 ، ص 249 .\r\n( 8 ) . همان ؛ ج 3 ، ص 380 .\r\n( 9 ) . تاريخ ابن خلدون ؛ ج 2 ، ص 592 .\r\n","page_name":" 74 ","page_number":80},
  {"content":"\r\n\r\nيكى از اقليمهاى فلسطينى محسوب مىشده است . « 1 » ابو الفداء نيز مىنويسد : شهرى كوچك و بدون بارو با باغها و نهرها و چشمه‌هاست و بر جانب غربى غور اردن قرار دارد و بسيار پرنعمت است . نهر كوچكى دارد كه از چشمه‌اى جارى است . اين شهر در جنوب طبريه است و با آن هجده ميل فاصله دارد . « 2 » از حوادث مهمى كه بيسان را به دوران مماليك پيوند مىدهد آن است كه بعد از درگيرى عين جالوت ، سپاهيان پيروز مماليك به تعقيب تاتارها پرداختند و بار ديگر در بيسان با آنان برخورد كردند ؛ درگيرى خونينى پيش آمد و بسيارى از تاتارها كشته شدند و غنايم بسيارى نصيب نيروهاى فاتح ( مماليك ) گرديد . بعدها جنگ بزرگ ديگرى به رهبرى جان بردى الغزالى و سپاه عثمانى به رهبرى سنان پاشا رخ داد كه منجر به شكست مماليك و سقوط شهر بيسان و افتادن مناطق اطراف آن به دست عثمانى شد . در 1812 م كه جهانگرد بيركهارت از شهر بيسان عبور كرده آنجا را چنين وصف كرده است : بيسان بر روى زمينى بلند در جانب غربى غور اردن واقع است ؛ آنجا كه سلسله كوههايى در ادامهء وادى ( يا درّه اردن ) در وسعت زيادى به غور ختم مىشود و سرزمينى كاملا مشخص و مرتفع به وجود مىآورد . « 3 »\r\nعمّان « 4 » نام قديمش ربّث « 5 » بنى عمّون و ذكرش بكرّات در كتاب عهد عتيق آمده است . داود پيامبر ( ع ) در قرن 11 ق . م اين شهر را گرفت ، اما در زمان سليمان ( ع ) استقلال خود را بازيافت . سپس ، در قرون 8 و 7 ق . م به تصرف دولت آشور درآمد ؛ سرانجام ، بطلميوس دوم ، فيلادلفوس ، آنجا را فتح كرد و نام خود ، فيلادلفيا ، را بر آن نهاد .\r\nاين شهر در دورهء روميان شهرى آباد بوده است . « 6 » هنگام ورود مسلمانان به شام ، يزيد بن ابىسفيان به عمّان رفت و آنجا را به آسانى و به صلحى مانند صلح بصرى فتح كرد . « 7 » به نوشتهء ابن خرداذبه عمّان در قرن سوم هجرى از نواحى دمشق به شمار مىرفته است . « 8 »\r\n\r\n\r\n","description":"","footnote":"\r\n( 1 ) . انصارى دمشقى ، شمس الدين محمد ؛ نخبة الدهر فى عجايب البر و البحر ؛ ص 341 .\r\n( 2 ) . تقويم البلدان ؛ ص 243 .\r\n( 3 ) . الموسوعة الفلسطينيه ؛ ج 1 ، ص 486 - 489 .\r\n( 4 ) .  Amman \r\n( 5 ) .  Rabbath \r\n( 6 ) . دايرة المعارف فارسى ؛ ج 2 ، ص 1769 .\r\n( 7 ) . فتوح البلدان ؛ ص 182 .\r\n( 8 ) . المسالك و الممالك ؛ ص 59 و البلدان ؛ ص 105 .\r\n","page_name":" 75 ","page_number":81},
  {"content":"\r\n\r\nمقدسى مىنويسد : عمّان در لب بيابان است و ديه‌ها و كشتزارها دارد . روستايش ، بلقاء ، مركز حبوبات و گوسفند است . چند نهر و آسياب و جامعى زيبا در سمت بازار دارد كه صحن آن با سراميك آراسته شده است و چنان كه گفتيم همانند مكّه است . « 1 » ياقوت مىنويسد : عمّان در كنار بيابان شام و شهرستان سرزمينى بلقاء است . گفته‌اند كه عمّان شهر دقيانوس ( امپراتور زمان اصحاب كهف ) بوده و غار اصحاب كهف و رقيم در نزديكى آن قرار دارد . عمّان دهكده‌ها و مزارع و كشتزارهايى دارد و روستاى آن ، بلقاء است . اين روستا معدن حبوبات و چارپايان است . رودخانه‌هاى متعدد و آسيابهايى دارد كه با آب مىچرخد . شهر عمّان جامع زيبايى دارد كه در كنار بازار شهر واقع است . صحن مسجد با كاشيهايى شبيه كاشيهاى مسجد مكّه سنگفرش شده است . كاخ جالوت در كوهى مشرف به شهر عمان و آرامگاه اورياى نبى ( ع ) نزديك آن قرار دارد و كنار آن ، مسجدى و جايگاهى است به نام ملعب سليمان . در شهر ، ارزانى و نرخ اجناس پايين است و ميوهء فراوانى در آنجا يافت مىشود . مردم عمّان نادانند . « 2 » ابو الفداء مىنويسد :\r\nعمّان شهرى كهن و پيش از اسلام ويران بوده و ويرانه‌هاى قديمى بسيار دارد . نهر زرقاء از پايين شهر مىگذرد . . . همهء اطراف عمّان مزارع و زمينش حاصلخيز است . گفته‌اند كه لوط پيامبر ( ع ) عمّان را بنا كرد . عمّان شهر كورهء بلقاء است . « 3 »\r\nرقيم . بعضى ، اين كلمه را كه در قرآن پس از اصحاب كهف آمده « 4 » نام سگ مىدانند ؛ برخى ، نام لوحى كه داستان اصحاب كهف بر آن رقم شده و جمعى ، نام بيابانى مىدانند كه كهف ( يا غار ) در آن بوده است . « 5 » دربارهء محل رقيم و غار اصحاب كهف ، بعضى گفته‌اند كه در نزديكى بلقاء شام جايى است كه به آن رقيم گفته مىشود و اصحاب كهف در آنجا به سر مىبرده‌اند . برخى نيز گفته‌اند كه غار اصحاب كهف ميان عمّوريه و نيقيّه قرار داشته است و ميان غار تاطرسوس ده يا يازده روز راه بوده است . « 6 »\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 245 .\r\n( 2 ) . معجم البلدان ؛ ج 4 ، ص 151 .\r\n( 3 ) . تقويم البلدان ؛ ص 267 .\r\n( 4 ) . كهف ، 9 .\r\n( 5 ) . دايرة المعارف فارسى ؛ ج 1 ، ص 161 .\r\n( 6 ) . معجم البلدان ؛ ج 3 ، ص 61 .\r\n","page_name":" 76 ","page_number":82},
  {"content":"\r\n\r\nابن خرداذبه وصف كاملى را كه احتمالا از زبان معاصر خويش ، محمد بن موسى خوارزمى ، دربارهء غار اصحاب كهف شنيده در كتابش چنين آورده است : هوتة الرقيم فرورفتگىاى است در زمينى به اندازهء 200 در 200 ذراع كه رودى به آن وارد مىشود و در وسط آن ، درياچهء هوته است . اطراف آن درياچه درختانى است و گرد درختان در پايه يا دامنهء كوه ، خانه‌ها و منازل مسكونى واقع است كه از آن خانه‌ها بيشتر از صد مرد خارج مىشود و هر خانه درى در آن كوه و زير زمين آنجا دارد كه شخص را به سوى آن طرف درياچه مىبرد . مردم هرگاه از اطراف آن فرورفتگى به درون آن نگاه كنند ، آن را چون كاسه‌اى مىبينند . ابن خرداذبه اضافه مىكند كه كوزه‌اى از آب آن درياچه و نان تنورى و پنير براى على بن يحيى هديه آوردند و گفتند : ما روميان فقيرى ( ضعيفى ) هستيم و جنگجو نيستيم . فقط خدمتگزاران مردمى هستيم كه در اين هوته‌اند كه خداوند ايشان را بر آنجاها مسلط كرده بود . آن مردم ( خدمتگزاران ) در غارى كه در زمين هوته بود با نردبانى كه هشت ذراع ارتفاع داشت بالا و پايين مىرفتند . در آن غار سيزده مرد و يكى از آنان نوجوانى امرد ( بىريش ) بود . در تن آنها جبّه‌ها و لباسهاى پشمين و در پايشان پاپوش و نعلين بود ، موهايى را در صورت يكى از آنان گرفتم و كشيدم چيزى از آن به دستم نيامد . « 1 » ابن فقيه مىنويسد : نام آن غار جيرم است و اصحاب رقيم در قسطنطنيه در كوهى هستند كه در آنجا درّه‌اى است و ايشان سيزده مردند . « 2 » اصطخرى دربارهء اصحاب كهف سخن نمىگويد ، ولى در وصف رقيم مىنويسد : شهرى است نزديك بلقاء . ديوارها و خانه‌هاى آن شهر همه سنگ است ؛ پندارى كه همه از سنگ يكپارچه ساخته شده‌اند . « 3 » احتمالا اين گفتهء اصطخرى اشاره به آثار نبطيان قديم در اين حدود بوده است . مسعودى دربارهء اصحاب كهف و محل آنان ، بنابر آنچه در كتاب گمشدهء فنون المعارف خود نقل و در كتاب التنبيه و الاشراف به آن اشارهء مختصرى كرده مىنويسد : دربارهء محل اصحاب كهف اختلاف است . بعضى محل آنها را در شهر\r\n\r\n\r\n","description":"","footnote":"\r\n( 1 ) . المسالك و الممالك ؛ ص 87 .\r\n( 2 ) . مختصر كتاب البلدان ؛ ص 147 .\r\n( 3 ) . مسالك و ممالك ؛ ص 66 و تقويم البلدان ؛ ص 245 .\r\n","page_name":" 77 ","page_number":83},
  {"content":"\r\n\r\nافسوس ، آن سوى شهر زمرنى ، بر ساحل درياى روم دانسته‌اند ؛ برخى نيز هوته را كه به نام خارمى موسوم است و در نزديكى قره از سرزمين روم واقع است دانسته‌اند . « 1 » همو در مروج الذهب مىنويسد : كسان را دربارهء اصحاب كهف و رقيم اختلاف است . بعضى برآنند كه اصحاب كهف همان اصحاب رقيم هستند ؛ بعضى نيز گفته‌اند كه رقيم لوحى سنگى بود بر در غار كه نام اصحاب كهف بر آن نوشته شده بود . به‌هرحال ، هر دو جا در سرزمين روم بوده است . احمد بن طيّب سرخسى ، شاگرد كندى ، از محمد بن موسى خوارزمى منجّم نقل كرده كه خليفه الواثق باللّه ، او را از سرّمن‌رأى ( سامره ) به ديار روم فرستاد تا در آنجا محل اصحاب رقيم را كه محلى معروف به حارمى يا خارمى بود ببيند و گزارش دهد . محمد بن موسى غار اصحاب كهف را ديده و بليه‌اى را كه از موكّل ايشان به دو رسيده و مىخواسته او را با مسلمانانى كه همراهش بودند با زهر بكشد ، براى خليفه بازگو كرده است . « 2 » مقدسى مىنويسد : شهر طرسوس در دست روميان است و قبر دقيانوس نيز در اين شهر است . غار اصحاب كهف در روستاى اين شهر ، در دل تپه‌اى است كه مسجدى بر روى آن است و گويند كه غار اصحاب كهف در زير آن است .\r\nمقدسى از شخصى به نام فقيه ابو عبد الله محمد بن عمر بخارى و او به واسطه از مجاهد بن يزيد نقل مىكند كه گفت : با خالد بريدى در سال 102 ق به سفرى به نزد طاغيه ( امپراتور روم ) فرستاده شديم ؛ پس به قسطنطنيه رسيديم و در بازگشت به عمّوريه و سپس به لاذقيهء محترقه و سپس به هويه ( يا هوته ) رسيديم كه در ميان كوه واقع بود . به ما گفتند كه مردگانى ناشناخته در آنجا هستند و نگهبانانى دارند ؛ پس ما را با چراغ به درون سردابى بردند به درازاى نزديك پنجاه ذراع و پهناى دو ذراع . در ميان سرداب درى آهنين و پناهگاهى براى خانواده‌ها هنگام يورشهاى عرب ديديم ؛ پس ويرانه‌اى ديديم كه در ميانش گودالى از آب به پهناى پانزده ذراع بود كه آسمان از آنجا ديده مىشد ، سپس غارى را كه به درون آن كوه كشيده بودند ديديم . ما را به درون آن غار بردند كه به پشت هوته مىرسيد و نزديك بيست ذراع درازا داشت . در اينجا سيزده تن بر پشت\r\n\r\n\r\n","description":"","footnote":"\r\n( 1 ) . التنبيه و الاشراف ؛ ص 134 .\r\n( 2 ) . مروج الذهب ؛ ج 1 ، ص 307 .\r\n","page_name":" 78 ","page_number":84},
  {"content":"\r\n\r\nخوابيده ديديم كه هريك جبّه‌اى از پشم يا كرك بر تن داشتند . همه گردآلوده و روپوش گردآلود بر آنان كشيده بودند كه صدايى همچون صداى ورق مىداد . مژگانها هنوز بر ايشان بود . برخى پوتين تا ساق پوشيده و برخى نعلين و برخى شمشك به پا داشتند .\r\nتن‌ها تازه مىنمود . چون روى يكى را گشودم ، موى سر و رويش سالم و آب و رنگ او روشن و خون در صورتش پيدا بود ؛ گويى همين ساعت خفته بودند . جسد ايشان به نرمى تن يك مرد زنده بود ، بيشترشان جوان و برخى در آغاز پيرى بودند . سر يكى از آنها بريده شده بود ، چون سبب پرسيدم ، گفتند : در يكى از يورشهاى عرب كه هوته به دست ايشان افتاد ، چگونگى اينها را جويا شدند و چون پاسخ ما را نپذيرفتند ، يكى از ايشان سر آن را از تن جدا ساخت . مردم هوته مىگفتند : در آغاز هر سال ، يك روز عيد ايشان است . چون تاريخ آنها را جويا شديم ، گفتند : ما نمىدانيم جز اينكه ايشان را پيشگويان مىناميم . مجاهد و خالد گمان داشتند كه اينان همان اصحاب كهف باشند . « 1 » مقدسى علاوه بر اصحاب كهف ، از قصبهء رقيم هم كه در اردن بوده نام برده ، مىنويسد : رقيم ديهى است در يك فرسنگى عمّان در مرز بيابان ؛ غارى در آن است كه دو درگاه بزرگ و كوچك دارد . هركس بتواند از در بزرگ به درون شود و نتواند از در كوچك خارج شود ، پندارند كه او فاسد ( تخمهء ناپاك ) است . در آن غار سه گور است و بر بالاى آن غار مسجدى است . « 2 » ياقوت در قرن هفتم هجرى آنچه را جغرافيادانان قبل از او دربارهء اصحاب كهف گفته بودند تأييد كرده و فقط به موكلان اجساد اشاره مىكند كه قصد منحرف كردن بازديدكنندگان را داشتند كه مبادا آنها از راز اجساد آگاهى يافته و نان آنان را سنگ كنند . آنان قصد داشتند فرستادگان خليفه را از بين ببرند . ياقوت اضافه مىكند : نقل كرده‌اند كه اجساد اصحاب كهف را با صبر و مرّ و كافور خوشبو كرده بودند و پوستهاى اجساد به استخوان چسبيده بود و يكى از بازديدكنندگان مىگويد كه من دست خود را به سينهء يكى از آنها ماليدم و خشونت موى روى آن و سختى لباس او را حس كردم . بعضى گفته‌اند ، غار اصحاب كهف در بلقاء در سرزمين عرب در نواحى\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 215 - 216 .\r\n( 2 ) . همان ؛ بخش 1 ، ص 246 .\r\n","page_name":" 79 ","page_number":85},
  {"content":"\r\n\r\nدمشق است و گمان كرده‌اند كه غار كهف و رقيم در نزديكى عمّان قرار دارد و عمّان شهر دقيانوس است . بعضى هم پنداشته‌اند كه غار اصحاب كهف در افسوس ، در سرزمين روم ، و در نزديكى آبلستين ( آبلستان ) بوده است . « 1 » به نوشتهء حمد اللّه مستوفى ، كوه رقيم و غار آن در حدود عمّوريهء روم است و ذكرش در قرآن آمده است . . . دور آن كوه هجده فرسنگ است . « 2 »\r\nديار قوم لوط نزديك به بحر الميت و در جانب شرقى آن واقع شده و به سرزمين مقلوبه هم معروف است . در اين سرزمين ، هيچ حيوان و گياهى حتى گياهان خشك يافت نمىشود . سرزمينى است سياه و مفروش از تخته‌سنگهاى يكنواخت . گويند ، همان سنگهايى است كه بر قوم لوط افكنده شده است . « 3 » صاحب حدود العالم مىنويسد :\r\nديار قوم لوط ناحيه‌اى است ويران و كم مردم و بىنعمت . « 4 » به نوشتهء مقدسى ، هنگامى كه ابراهيم ( ع ) ديه‌هاى لوط را در هوا پرتاب شده ديد ، گفت : گواهى مىدهم كه حق اليقين همين است . « 5 » ناصرخسرو در قرن پنجم هجرى مىنويسد : درياى لوط در جانب جنوبى درياچهء طبريه است و شهرستان لوط بر كنار آن است ؛ اما هيچ اثرى از آن باقى نمانده است . « 6 » به نوشتهء ابو الفداء ديار قوم لوط و بحيرة المنتنه و زغر تا بيسان و نيز تا طبريه را غور نامند ، چه اين بلاد در درون درّه‌اى قرار دارند ؛ اما ديگر بلاد شام مرتفع است . « 7 »\r\nبحر لوط ، نام جديدتر آن بحر الميت است . جغرافيادانان اسلامى از آن با نامهاى بحيرة المنتنه ( درياچهء بدبو ) و بحيرة المقلوبه ( درياچهء واژگون ) و بحيرة صغر يا زغر و نيز درياچهء سدوم و عموره ياد كرده‌اند . اين درياچه حدود 76 كيلومتر طول و دوازده كيلومتر عرض دارد و به هيچ دريايى راه ندارد . عميقترين نقطهء آن 780 متر پايينتر از سطح درياست . آب اين درياچه بسيار شور است ؛ چنان كه براى زندگى هيچ جاندارى مناسب نيست . « 8 » اين درياچه در مرز فلسطين اشغالى و اردن قرار دارد . شمال آن ، غور\r\n\r\n\r\n","description":"","footnote":"\r\n( 1 ) . معجم البلدان ؛ ج 3 ، ص 61 .\r\n( 2 ) . نزهة القلوب ؛ ص 195 .\r\n( 3 ) . تقويم البلدان ؛ ص 246 .\r\n( 4 ) . حدود العالم ؛ ص 174 .\r\n( 5 ) . احسن التقاسيم ؛ بخش 1 ، ص 242 .\r\n( 6 ) . سفرنامه ؛ ص 25 .\r\n( 7 ) . تقويم البلدان ؛ ص 244 .\r\n( 8 ) . دانشنامه جهان اسلام ؛ ج 2 ، ص 325 - 326 .\r\n","page_name":" 80 ","page_number":86},
  {"content":"\r\n\r\nاردن و جنوبش وادى عربه واقع است و تا بندر عقبه ، كنار بحر احمر ، امتداد دارد .\r\nسرزمين سدوم باستانى در جانب شرقى آن ، درياچهء شهر اورشليم ( بيت المقدس ) در چهل كيلومترى شمال غربى و شهر الخليل ( حبرون ) در شصت كيلومترى مغرب آن قرار دارد . در مشرق درياچه ، سرزمين موآب و مركز آن ، شهر كرك ، قرار دارد . از بندر عقبه در ساحل بحر احمر به سمت شمال راهى است كه از ساحل غربى درياچه و از آباديهاى ساحلى عبور كرده ، در شمال درياچه به شهرهاى أريحا و بيت المقدس در شمال غربى متصل مىشود . « 1 » پايتخت نبطيها ، شهر پترا يا بطرا ، حدودا در پنجاه ميلى جنوب اين درياچه واقع بوده است . امروز آثار ويرانه‌هاى شهر قديمى موآب در چهارده ميلى شرق بحر لوط در اطراف تپه‌اى قرار دارد . « 2 » با ساكن شدن يكى از فرزندان اسماعيل ( ع ) با خانواده‌اش در مناطق شرقى فلسطين و اطراف بحر الميت ، اين درياچه در زبان عبرى به درياى قدمونى يا درياى شرقى معروف شد . « 3 » در سال هشتم هجرى ، سپاه روم در موته در سرزمين موآب قديم در مشرق درياچه ، بر سپاه پيامبر ( ص ) پيروز شد . « 4 » در سال 13 ق روميان در محل عربه ( جنوب بحر الميت ) گرد آمدند و آمادهء جنگ شدند ؛ يزيد بن ابى سفيان عده‌اى را به فرماندهى ابو امامهء باهلى به جنگ آنان فرستاد ؛ روميان شكست خوردند و منهزم شدند . « 5 » به گفتهء حتّى ، محل اين جنگ وادى عربه ، فرورفتگى بزرگى در جنوب بحر الميت بود . « 6 » ابن خرداذبه از اين درياچه با نام درياچهء منتنه ياد كرده ، مىنويسد : از آن نمكى بيرون مىآورند كه براى رنگرزى خوب است و قيرى كه به آن حمّر گويند و همان قفر اليهود است . گويند ، رود اردن به اين درياچه مىريزد و در سرزمين هند بيرون مىآيد . « 7 » يعقوبى مىنويسد : خورهء ( كورهء ) بيت جبرين شهرى قديمى\r\n\r\n\r\n","description":"","footnote":"\r\n( 1 ) . همان ؛ ج 2 ، ص 327 .\r\n( 2 ) . المفصل فى تاريخ العرب قبل الاسلام ؛ ج 3 ، ص 17 ، 53 و 67 .\r\n( 3 ) . همان ؛ ج 1 ، ص 29 - 30 .\r\n( 4 ) . تاريخ طبرى ، ج 2 ، ص 1610 و الكامل فى التاريخ ؛ ج 2 ، ص 158 - 160 .\r\n( 5 ) . الكامل فى التاريخ ؛ ج 2 ، ص 405 .\r\n( 6 ) . تاريخ عرب ؛ ص 190 .\r\n( 7 ) . المسالك و الممالك ؛ ص 62 .\r\n","page_name":" 81 ","page_number":87},
  {"content":"\r\n\r\nاست ؛ درياچهء مرده در آن شهر قرار دارد و از آن حمّر كه مومياست استخراج مىكنند . « 1 » ابن فقيه ، معاصر با يعقوبى ، چهار چيز را از عجايب سرزمين شام مىداند كه يكى از آنها همين درياچهء بدبوست كه چيزى در آن غرق نمىشود و هرچه در آن مىافتد بر سطح آب شناور مىماند . « 2 » اصطخرى در نيمهء اول قرن چهارم مىنويسد : بر كنارهء درياچه ، گلى است به نام خمّر كه درختان باغهاى فلسطين ، بويژه درختان خرما را با آن لقاح مىدهند . « 3 » به نوشتهء مسعودى ، رود اردن درياچهء بدبو را مىشكافد و تا وسط آن مىرسد ، آنجا فرو مىرود و ميان كفر ساباى بريد و رمله ، از سرزمين فلسطين ، از چشمه‌اى بزرگ به نام نهر ابى فطرس بيرون مىآيد و به درياى روم ( مديترانه ) مىريزد . آب درياچه مانند جيوه سنگين است . « 4 » مقدسى مىنويسد : يگانه بندر كنار اين درياچه شهر زغر است . « 5 » در سال 505 ق امير فرنگان صليبى ، بالدوين ، تصميم گرفت كه منطقهء ميان خليج عقبه و بحر الميت را زير سلطهء خود درآورد . در 527 ق پادشاه صليبيها ، فولك ، ماوراى اردن و قلعهء مونترال را به يكى از درباريان خود سپرد و به اين ترتيب ، او توانست جنوب بحر الميت را زير نظر گيرد . « 6 » در 578 ق شاهزادهء صليبى ، فرمانرواى كرك ، در اين شهر كشتيهايى ساخت . او مىخواست براى تاراج كاروانهايى كه از راه دريا عازم مكّه بودند ، ناوگانى بر روى درياى احمر راه بيندازد . وى در اواخر همان سال زورقهايى را كه از چوب درختان جنگلهاى مآب يا موآب ساخته بود ، در بحر الميت آزمايش كرد . « 7 » ياقوت در قرن هفتم هجرى با تأييد گفته‌هاى جغرافيادانان قبل از خود مىنويسد : اين درياچه بسيار بدبوست و گاهى طوفانى مىشود و هرچيزى را ، از حيوان و انسان هلاك مىكند تا جايى كه آباديهاى اطرافش براى مدتى خالى از سكنه مىشود . « 8 » يك قرن بعد از ياقوت ، ابو الفداء مىنويسد : آب اين درياچه فروكش مىكند ، ولى از آن رودى خارج نمىشود و در آن هيچ موجود زنده‌اى نيست ، نه ماهى و نه جانور ديگر . « 9 »\r\n\r\n\r\n","description":"","footnote":"\r\n( 1 ) . البلدان ؛ ص 329 .\r\n( 2 ) . مختصر كتاب البلدان ؛ ص 118 .\r\n( 3 ) . مسالك و ممالك ؛ ص 64 .\r\n( 4 ) . التنبيه و الاشراف ؛ ص 74 .\r\n( 5 ) . احسن التقاسيم ؛ بخش 1 ، ص 249 .\r\n( 6 ) . تاريخ جنگهاى صليبى ؛ ج 2 ، ص 112 و 266 .\r\n( 7 ) . الكامل فى التاريخ ؛ ج 11 ، ص 490 و تاريخ جنگهاى صليبى ؛ ج 2 ، ص 510 .\r\n( 8 ) . معجم البلدان ؛ ج 1 ، ص 516 .\r\n( 9 ) . تقويم البلدان ؛ ص 53 و 246 .\r\n","page_name":" 82 ","page_number":88},
  {"content":"\r\n\r\nزغر يا صغر شهرى است در ساحل شرقى درياچهء بدبو . به نوشتهء يعقوبى ، اهالى شهر زغر مردمى به‌هم آميخته‌اند . « 1 » صاحب حدود العالم مىنويسد : زغر شهركى است از ديار قوم لوط و اندر وى آبادانى اندك است و در حدود زغر كوه بلقاء واقع است كه شهرها و روستاهاى بسيار دارد و مردم آن خوارجند . « 2 » مقدسى در وصف آن مىنويسد :\r\nزغر بندرى سودآور بر كنار درياچهء مقلوبه است و مردمش سياه‌چرده و درشت اندامند و آبش همانند آب جهنم است و آن شهر باقيماندهء شهرهاى لوط است . « 3 » حمد الله مستوفى مىنويسد : زغر چشمه‌اى است كه به دختر لوط پيامبر ( ع ) منسوب است ؛ جهت آنكه آن دختر در همانجا درگذشته بود . « 4 »\r\nبلقاء يكى از خوره‌هاى كوههاى شراة ( دنباله كوههاى داخل عربستان ) در شام و ناحيه‌اى آبادان است و عمّان كه قبلا درباره‌اش سخن گفتيم از شهرهاى آن است .\r\nنوشته‌اند كه پيامبر خدا ( ص ) در ماه صفر سال يازدهم ، اسامة بن زيد را مأمور بلقاء و اذرعات و مؤتهء دمشق كرد . « 5 » بلاذرى مىنويسد : ابو عبيده با جماعتى از مسلمانان به مآب در سرزمين بلقاء آمد كه در آن دشمنان گرد آمده بودند و آنجا را به صلحى مانند صلح بصرى گشود . روايت ديگرى حاكى از آن است كه يزيد بن ابى سفيان به عمّان رفت و آنجا را به آسانى و به صلحى مانند صلح بصرى گشود و بر سرزمين بلقاء چيره شد . « 6 » بلقاء در قرن سوم هجرى از نواحى اطراف دمشق بوده است . « 7 » يعقوبى در اواخر قرن سوم هجرى مىنويسد : اهالى بلقاء قومى از قيس و نيز جماعتى از قريش هستند . « 8 » ياقوت مىگويد : ده ستمگران كه خداوند بزرگ اراده كرده و فرموده ، در آنجا گروهى از ستمگرانند ، از ناحيهء بلقاء است ، بعضى هم گفته‌اند ، بلقاء شهر شراة شام است و آن سرزمين معروفى است . « 9 »\r\n\r\n\r\n","description":"","footnote":"\r\n( 1 ) . البلدان ؛ ص 106 .\r\n( 2 ) . حدود العالم ؛ ص 174 .\r\n( 3 ) . احسن التقاسيم ؛ بخش 1 ، ص 249 و معجم البلدان ؛ ج 3 ، ص 411 .\r\n( 4 ) . نزهة القلوب ؛ ص 290 .\r\n( 5 ) . التنبيه و الاشراف ؛ ص 255 .\r\n( 6 ) . فتوح البلدان ؛ ص 164 و 182 .\r\n( 7 ) . المسالك و الممالك ؛ ص 59 .\r\n( 8 ) . البلدان ؛ ص 105 .\r\n( 9 ) . معجم البلدان ؛ ج 1 ، ص 489 .\r\n","page_name":" 83 ","page_number":89},
  {"content":"\r\n\r\nمؤته شهرى است در مركز دشت حاصلخيز شمال اردن ، در جانب كرانهء جنوبى بحر الميت در جنوب شهر كرك . « 1 » اهميت مؤته به لحاظ جنگى است كه ميان سپاه روم و سپاه اسلام پيش آمد . به نوشتهء مسعودى ، در جمادى الاول سال هشتم ، زيد بن حارثه و جعفر بن ابيطالب و عبد اللّه بن رواحه به اتفاق جمعى براى جنگ با روميان به سوى مؤته رفتند كه جزو بلقاى دمشق و شام است ؛ چون شرحبيل بن عمرو غسّانى ، حارث بن عمير ازدى ، فرستادهء پيامبر خدا ( ص ) ، را كه سوى فرمانرواى بصرى مىرفت كشته بود . سپاه اسلام كه در حدود سه هزار كس بود با سپاه روميان كه صد هزار نفر بودند به مقابله برخاست . فرماندهان سپاه اسلام يكى پس از ديگر به شهادت رسيدند ؛ آنگاه خالد بن وليد سپاه شكست‌خوردهء اسلام را به مدينه بازگردانيد . « 2 » همو مىنويسد : در ماه صفر سال يازدهم هجرت ، پيامبر خدا ( ص ) اسامة بن زيد را مأمور بلقاء و اذرعات و مؤتهء دمشق كرد تا انتقام خون پدر را بگيرد . « 3 » ياقوت مىنويسد : مؤته از آباديهاى بلقاء در مرزهاى شام است و گفته‌اند كه از مشارف شام محسوب مىشود . « 4 » ابو الفداء نيز مىنويسد : مؤته در كمتر از يك منزلى شهر كرك واقع است و قبر جعفر طيّار و اصحاب او در آنجاست . « 5 »\r\nشوبك « 6 » يكى از قلعه‌هاى صليبيان در اردن هاشمى امروز بوده و در شمال وادى عربه و جنوب بحر الميت قرار دارد . « 7 » در 509 ق / 1115 م ، بالدوين ، امير فرنگان ، به ناحيهء شراة بازگشت و تصميم گرفت كه آنجا را براى هميشه اشغال كند . او از حبرون سرازير شد و پايين بحر الميت را دور زد و وادى عربه را كه از بحر الميت تا خليج عقبه كشيده شده ، پشت سر نهاد و در شوبك كه يكى از چند ناحيهء حاصلخيز اين منطقهء بىحاصل بود و تا نزديكترين پايگاه فرنگان تقريبا صد ميل فاصله داشت ، قلعه‌اى عظيم برآورد\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 3 ، ص 2885 و اطلس تايمز ؛ « نقشه » .\r\n( 2 ) . التنبيه و الاشراف ؛ ص 243 - 244 .\r\n( 3 ) . همان ؛ ص 255 .\r\n( 4 ) . معجم البلدان ؛ ج 5 ، ص 220 .\r\n( 5 ) . تقويم البلدان ؛ ص 267 .\r\n( 6 ) .  Sabak \r\n( 7 ) . دايرة المعارف فارسى ؛ ج 2 ، ص 1500 و اطلس تايمز ؛ « نقشه » .\r\n","page_name":" 84 ","page_number":90},
  {"content":"\r\n\r\nكه آن را كوه شاهى يا قلعهء شوبك ناميد و پادگانى با سازوبرگ كافى در آن باقى گذاشت . « 1 » در 567 ق / 1171 م صلاح الدين از مصر به جنگ بلاد فرنگان رفت و در شوبك فرود آمد . مردم شوبك از او امان خواستند كه ده روز ايشان را مهلت دهد ؛ صلاح الدين پذيرفت . « 2 » ياقوت مىنويسد : شوبك قلعه‌اى استوار ميان عمّان ، أيله و قلزم و نزديك شهر كرك است . يحيى بن على تنوخى در تاريخش ياد مىكند كه يكى از پادشاهان فارس در 509 م به سرزمين ربيعه در منطقهء طىّ كه همان شراة و بلقاء و كوههاى آن و وادى موسى بود ، وارد شد و بر قلعه‌اى قديمى و خراب كه به شوبك معروف بود به نزديك وادى موسى فرود آمد . « 3 » اين گفتهء ياقوت حاكى از قدمت قلعهء مذكور است . ابو الفداء مىنويسد : شوبك شهرى است كوچك ، با بوستانهاى بسيار .\r\nبيشتر مردمانش نصارا باشند و در مشرق غور ( اردن ) و بر كنارهء شام در جهت حجاز واقع است . از زير قلعهء آن دو چشمهء آب مىجوشد . آب اين دو چشمه از ميان شهر به صورت دو نهر جارى است و آب بوستانها از اين دو نهر است . بوستانها در وادىاى در مغرب شهر است و ميوه‌هاى نيكو دارد كه به مصر صادر مىشود . قلعهء شوبك از سنگ سفيد ساخته شده و بر تلّ بلند و سفيدى در مشرق غور و مشرف به آن قرار دارد . « 4 »\r\nايله يا ايلا « 5 » بندرى است قديمى ، كنار خليج عقبه و بندر عقبهء كنونى نزديك يا بر محل آن به وجود آمده است . در قديم گذرگاه ميان مصر و ميان بلاد عرب و همچنين ميان بنادر فنيقيه و جنوب جزيرة العرب قرار داشته است . احتمالا بنى اسرائيل در عبور از مصر به كنعان از آنجا گذشته‌اند . « 6 » بر اين شهر ، داود پيامبر ( ع ) دست يافت ، ليكن ادوميان در زمان يهورام پادشاه ، آن را تصرف كردند . . . در زمان سليمان ( ع ) شهر معروفى بود و هنگامى كه عزيا پادشاه يهودا بر تخت شاهى نشست با لشكرى عظيم ايلا را از تصرف\r\n\r\n\r\n","description":"","footnote":"\r\n( 1 ) . تاريخ جنگهاى صليبى ؛ ج 2 ، ص 113 .\r\n( 2 ) . تاريخ ابن خلدون ؛ ج 4 ، ص 436 .\r\n( 3 ) . معجم البلدان ؛ ج 3 ، ص 370 .\r\n( 4 ) . تقويم البلدان ؛ ص 269 .\r\n( 5 ) .  ILa  ، واژه‌اى عربى است ، به معنى درخت .\r\n( 6 ) . دايرة المعارف فارسى ؛ ج 1 ، ص 347 و قاموس كتاب مقدس ؛ ص 143 .\r\n","page_name":" 85 ","page_number":91},
  {"content":"\r\n\r\nايشان ( ادوميان ) به‌درآورد و همواره در تصرف قوم يهودا بود . « 1 » اين بندر ، مدتى قبل از اسلام در تصرف دولت نبطيان بترا و در واقع عامل ارتباط ميان اين دولت با درّهء نيل بود .\r\nراه جنوبى عربستان به سمت غزّه نيز از اين بندر مىگذشت . تجّار عرب كالاهاى هند را به بنادر غزّه ، حيفا ، يافا ، در كنار درياى مديترانه مىبردند . « 2 » بنا به نقل بلاذرى ، رسول خدا ( ص ) كه در سال نهم هجرت براى جنگ به تبوك رفته بود با بزرگ ايله ، يحنّة بن رؤبة « 3 » با اين قرار صلح كرد كه هركس در سرزمين او به سنّ احتلام رسيده سالانه يك دينار بپردازد . « 4 » ابو بكر هنگام فرستادن عمرو عاص ، به او دستور داد از راه ايله رهسپار فلسطين شود . « 5 » به نظر مىرسد كه در اين زمان ايله در اختيار مسلمانان بوده است .\r\nابن خرداذبه ضمن وصف راه مصر تا مكّه ، از ايله نام برده است . « 6 » به نوشتهء يعقوبى ، ايله شهرى است با شكوه بر ساحل درياى شور و حاجيان شام و مصر و مغرب آنجا گرد آيند و دادوستدهاى بسيار دارند و اهالى آن ، مردمى به‌هم آميخته‌اند و قومى در آنجا سكونت دارند كه مىگويند از شيعيان عثمان بن عفّان هستند . در اين شهر رسول خدا ( ص ) هنگامى كه رهسپار تبوك بود ، برده‌اى را به رؤبة بن يحنّه ( يحنّة بن رؤبة - فتوح البلدان ، ص 88 ، 89 ) ، بخشيد . « 7 » اصطخرى مىنويسد : ايله شهركى كوچك و آبادان با كشاورزى اندك است . يهودان در آنجا باشند . « 8 » به نوشته صاحب حدود العالم ، ايله شهركى است بر كران درياى قلزم و بر مرز ميان بيابان مصر و شام واقع است . « 9 » مقدسى از اين شهر به نام ويله ياد كرده و در وصف آن مىنويسد : شهرى است در كنار شاخه‌اى از درياى چين .\r\nآباد و بزرگ و محصولش خرما و ماهى است . درگاه فلسطين و بارانداز حجاز است ، مردم ، آن را ايله نامند ، ولى ايله نزديك آن بوده و ويران شده است . اين شهر همان است\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 142 .\r\n( 2 ) . انتقال علوم يونانى به عالم اسلامى ؛ ص 155 و 157 .\r\n( 3 ) . يعقوبى در البلدان ، ص 119 . نام وى را رؤبة بن يحنّة ضبط كرده است .\r\n( 4 ) . فتوح البلدان ؛ ص 88 - 89 .\r\n( 5 ) . همان ؛ ص 158 .\r\n( 6 ) . المسالك و الممالك ؛ ص 123 و كتاب الخراج ؛ ص 18 .\r\n( 7 ) . البلدان ؛ ص 119 .\r\n( 8 ) . مسالك و ممالك ؛ ص 35 و صورة الارض ؛ جزء 1 ، ص 53 .\r\n( 9 ) . حدود العالم ؛ ص 172 .\r\n","page_name":" 86 ","page_number":92},
  {"content":"\r\n\r\nكه خداوند بزرگ درباره‌اش فرمود : از ايشان دربارهء آن ديه كه در كنار دريا بود بپرس . « 1 » در 509 ق / 1115 م ، بالدوين شهرى را كه فرنگان ، ايله يا الين « 2 » مىناميدند تسخير كرد و در آن ، دژى مستحكم بنا كرد و از آنجا با قايق به جزيرهء فرعون يا به قول فرنگان جزيرهء گرايه « 3 » رفت و دومين قلعه را آنجا بنا كرد و هر دو را پادگان گذارد . « 4 » در 566 ق / 1170 م صلاح الدين ايوبى در عقب‌نشينى به سوى مصر و در آخرين روزهاى همين سال ناوگانى به خليج عقبه فرستاد و دژ ايله را تصرف كرد . « 5 » در اواخر سال 578 ق / 1182 م رينالد شاتيونى ، امير فرنگان ، به سوى ايله واقع در رأس خليج عقبه راند و زورقهايى را كه از چوب درختان جنگلهاى مآب ساخته و بر روى بحر الميت آزمايش كرده بود با خويشتن برد و اين شهر را كه از سال 566 ق / 1170 م به بعد در دست مسلمانان بود فرو گرفت ، ولى قلعهء أيله كه بر جزيرهء فرعون مشرف بود ، از پا ننشست و مقاومت كرد . صلاح الدين پس از نجات قلعهء جزيرهء فرعون ، ايله را از فرنگان باز پس گرفت . « 6 » ياقوت در قرن هفتم هجرى مىنويسد : أيله شهرى است بر ساحل درياى قلزم به جانب شام . گفته‌اند كه آن ، پايان سرزمين حجاز و آغاز سرزمين شام است . ايله شهرى كوچك و آباد است و زراعت كمى دارد . اين شهر به روزگار پيامبر ( ص ) در دست يهوديان بود . « 7 » ابو الفداء مىنويسد : امروز أيله برجى است و حكمرانى مصرى دارد و خالى از كشت و زرع است .\r\nپيش از اين ، قلعهء كوچكى در دريا داشت كه اكنون متروك مانده و والى به برج ساحل دريا نقل مكان كرده است . « 8 » حمد الله مستوفى مىنويسد : ايله ( در ساحل دريا ) و بر يك فرسنگى مصر قرار دارد . « 9 » احتمالا ، اين فاصله تا مرز مصر است و اين خود دليل بر آن است كه ايله در محدوده‌ى شام واقع است .\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 250 ( اشاره به آيه 163 سورهء اعراف دارد ) .\r\n( 2 ) .  Elyn \r\n( 3 ) .  Graye \r\n( 4 ) . تاريخ جنگهاى صليبى ؛ ج 2 ، ص 113 .\r\n( 5 ) . همان ؛ ج 2 ، ص 455 .\r\n( 6 ) . تاريخ ابن خلدون ، ج 4 ، ص 455 و تاريخ جنگهاى صليبى ؛ ج 2 ، ص 510 .\r\n( 7 ) . معجم البلدان ؛ ج 1 ، ص 292 و آثار البلاد و اخبار العباد ؛ ج 1 ، ص 198 - 199 .\r\n( 8 ) . تقويم البلدان ؛ ص 119 .\r\n( 9 ) . نزهة القلوب ؛ ص 253 .\r\n","page_name":" 87 ","page_number":93},
  {"content":"\r\n\r\nمدين يا مديان ( در عبرى به معناى دشمنى آمده ) سرزمينى است كه از فرزندان ابراهيم ( ع ) در آنجا مسكن داشتند . بعضى ، اين سرزمين را از خليج عقبه تا موآب ( مآب ) و طور سينا مىدانند . عده‌اى هم آن را از شبه جزيرهء سينا تا فرات مىدانند . مردم آن ، براى تجارت به فلسطين و لبنان و مصر مىرفتند و در هنگام فروختن حضرت يوسف ( ع ) اهالى آنجا با اسماعيليان دوستى داشتند . نوشته‌اند كه در خطّهء مدين خرابه‌هايى از آبادى قديم باقى بوده است . قوم يا قبيلهء مدين كه در تورات نامشان آمده در اين ناحيه ساكن بوده‌اند . در قرآن ده مرتبه از قوم مدين سخن رفته و گاهى از آنان با عنوان قوم شعيب پيامبر ( ع ) ( يثروى كتب يهود و پدرزن حضرت موسى ( ع ) ) سخن رفته است و گاهى در مقام سخن از ملجأ موسى ( ع ) نام آن آمده و ظاهرا مقصود از اصحاب الايكه كه در قرآن چهار مرتبه ذكر آن رفته و يك بار از آنها به عنوان قوم شعيب آمده ، همان قوم مدين است . « 1 » مسعودى مىنويسد : آغاز جنگ يوشع بن نون با سميدع ، پادشاه عماليق ، به ديار ايله به نزديك مدين بوده است . « 2 » ابن خرداذبه مدين را جزو نواحى مدينه نام برده است . « 3 » اصطخرى در وصف مدين مىنويسد : بر كنارهء درياى قلزم و مقابل تبوك با فاصلهء شش مرحله از آن واقع است و چاه موسى ( ع ) كه از آن آب كشيد و گوسفندان شعيب را آب داد در آنجاست و آب مردم آنجا از چشمه‌اى روان است و مدين نام آن قبيله‌اى است كه شعيب پيامبر ( ع ) از ايشان بود . « 4 » مقدسى كه شراة را ( علاوه بر پنج اردوگاه معروف ) يكى ديگر از اردوگاههاى شام دانسته ، مدين را جزو خورهء شراة مىداند و در وصف آن مىنويسد : در مرز حجاز است . گويند ، سنگى كه موسى پيامبر ( ع ) براى سيراب كردن گوسفندان شعيب از جا بركند در آنجاست . اصطلاحات وزن و اندازه و آداب ايشان شامى است . « 5 » ادريسى گفتهء جغرافيانويسان قبل از خود را دربارهء مدين تأييد كرده و علاوه بر آن ، مىنويسد : شهر مدين بزرگتر از تبوك است . « 6 » در مدين چاهى\r\n\r\n\r\n","description":"","footnote":"\r\n( 1 ) . تقىزاده ، سيد حسين ؛ تاريخ عربستان و قوم عرب در اوان ظهور اسلام و قبل از آن ؛ قسمت 1 و 2 ، ص 5 .\r\n( 2 ) . مروج الذهب ؛ ج 1 ، ص 44 .\r\n( 3 ) . المسالك و الممالك ؛ ص 106 .\r\n( 4 ) . مسالك و ممالك ؛ ص 22 و صورة الارض ؛ جزء 1 ، ص 40 و حدود العالم ؛ ص 169 و معجم البلدان ؛ ج 5 ، ص 77 - 78 .\r\n( 5 ) . احسن التقاسيم ، بخش 1 ، ص 217 و 251 .\r\n( 6 ) . نزهة المشتاق ؛ ج 1 ، ص 350 .\r\n","page_name":" 88 ","page_number":94},
  {"content":"\r\n\r\nاست كه گويند سر آن پوشيده است و بر بالاى آن خانه‌اى است كه مردم آن را زيارت مىكنند . « 1 » ابو الفداء مىنويسد : ( امروز ) مدين شهرى ويران است بر ساحل درياى قلزم و در شش منزلى آن چاهى است كه موسى ( ع ) گوسفندان شعيب را آب داده . پهناى درياى قلزم در ساحل مدين در حدود يك مجرى يا گره دريايى است . « 2 »\r\n\r\nاردوگاه فلسطين\r\nسرزمين فلسطين يا ارض مقدس در مشرق درياى مديترانه واقع است . از نظر طبيعى ، يك رشته ارتفاعات كه دنبالهء كوههاى لبنان است ، فلسطين را از شمال به جنوب به دو قسمت تقسيم مىكند . در منتهى اليه شمالى ، رشته‌كوههايى واقع است كه بعضى قلل آن تا حدود 910 متر ارتفاع دارند و بتدريج كه در جهت جنوب به بيابان جليل كشيده مىشود ، از ارتفاع آن كاسته مىشود . دشتهاى متعددى در ميان اين رشته كوهها واقع است ؛ از آن جمله دشت تاريخى يزرعيل است . ارتفاع اين رشته‌كوهها در جنوب سامره دوباره اضافه مىشود به طورى كه در نواحى جنوب يهوديه و ادوم به بيش از 910 متر مىرسد . شهر اورشليم با بلندى حدود 760 متر بر يكى از ارتفاعات اين رشته كوهها در ناحيهء يهوديه واقع است . كوههاى اين ناحيهء درّه‌هايى دارند كه در آنها غلّات و انواع سبزيجات كاشته مىشود . در دامنه‌هاى پرنشيب اين كوهها ، موستانها و باغهاى زيتون فراوان وجود دارد . كوههاى سامره كه در شمال فلات يهوديه واقع است هموارتر و درّه‌هاى آن وسيعتر و زيباتر است . از منتهى اليه شمال ارتفاعات سامره پيش‌آمدگى كوهها از ميان دشت ساحلى شارون به طرف شمال غربى امتداد مىيابد و ارتفاع اين كوهها در كوه كرمل كه دامنه‌هاى آن به آبهاى درياى مديترانه مىرسد ، بيشتر است .\r\nدشت ساحلى فلسطين كه عرض متوسط آن حدود شانزده كيلومتر است در غرب اين ارتفاعات طولانى واقع است و در امتداد ساحل شرقى مديترانه از غزه ، يافا و تل‌آويو به\r\n\r\n\r\n","description":"","footnote":"\r\n( 1 ) . آثار البلاد و اخبار العباد ؛ ج 1 ، ص 342 .\r\n( 2 ) . تقويم البلدان ؛ ص 119 و نزهة القلوب ؛ ص 269 .\r\n","page_name":" 89 ","page_number":95},
  {"content":"\r\n\r\nجانب شمال تا كوه كرمل كشيده شده است . رونق كشاورزى در قسمت جنوبى اين دشت كه به فلسطيا معروف است ، به خوبى دشت شارون در شمال آن و دشت يزرعيل در آن سوى شارون نيست . كوه كرمل به طرف شمال ، ساحلى هلالىشكل به درازاى شانزده كيلومتر در كنار مديترانه به‌وجود مىآورد كه شهر بندرى جديد حيفا را به شهر بارودار قرون وسطايى عكّا متصل مىكند . اين دشت ساحلى از عكّا به آن‌سوى صور در سمت شمال امتداد مىيابد تا آنكه در دامنه‌هاى كوههاى لبنان ناپديد مىشود . همهء دشت ساحلى واقع در شمال كوه كرمل در ادوار باستان جزئى از فنيقيّه بوده است . در شمال رشته‌كوه طولى نامبرده ، درّه رسوبى بزرگى واقع است كه نهر اردن كه از كوههاى غربى جبل حرمون يا جبل الشيخ سرچشمه مىگيرد ، در بستر آن جارى مىشود . بحر حوله كه در ادوار باستانى به آبهاى ميروم معروف بود ، در اين درّه بزرگ واقع است . نهر اردن از حوضهء عميق درياچهء حوله به سمت جنوب جريان يافته ، از درياچهء طبريه كه 215 متر از سطح درياهاى آزاد پايينتر است مىگذرد . نهر اردن بعد از درياچهء طبريه 112 كيلومتر طى مىكند تا به بحر الميت مىريزد . دنبالهء بحر الميت درّه رسوبى بزرگى است كه از وادى عربه و خليج عقبه به بحر احمر محدود مىشود ، ولى آبى از درياچه به بيرون جارى نمىشود . به‌طور كلى ، اين فرورفتگى بزرگ نهر اردن و بحر الميت - كه از مهمترين سيماهاى طبيعى فلسطين به شمار مىروند - رشته كوههاى فلسطين را از فلات اردن و بيابان سوريه ( باديه الشام ) جدا مىسازد . سرزمين جنوبى يهودا يا نقب و منتهى اليه جنوبى دشت ساحلى فلسطيا ، هر دو بتدريج در بيابانى كه در طرف جنوب غربى در شبه جزيرهء سينا گسترده است ناپديد مىشوند . نهر اردن تنها رود مهم و دائمى فلسطين است . رودهاى عوجاء و زرقاء ، ميان اشقلون و كوه كرمل ، در دشت شارون جريان دارند . رود قيشون كه در دشت يزرعيل جارى است ، در شمال كوه كرمل و بندر حيفا به مديترانه مىريزد . دشت ساحلى فلسطين كه از عريش تا كوههاى كرمل امتداد دارد ، در نهايت بارورى است و بلاد اصلى فلسطينيان را تشكيل مىدهد . چشمه‌هاى مهم فلسطين ، مانند چشمه حاصبيا و چشمهء مقطّع كه در وادى يزرعيل جارىاند ، و چشمه‌هاى ديگرى كه منبع آب طبريه و بيسان و اطراف اورشليم است ، آب قابل شرب\r\n\r\n","description":"","footnote":"","page_name":" 90 ","page_number":96},
  {"content":"\r\n\r\nمردمند . بعضى چشمه‌هاى آب گوگردى و آتشفشانى هم در فلسطين وجود دارد . آب و هواى فلسطين نسبت به وسعت آن بسيار متنوع است . آب و هواى دشتهاى ساحلى غربى آن كه از شبه جزيرهء سينا تا لبنان كشيده شده ، نيمه استوايى است . رشته‌كوههاى مركزى و مناطق كوهستانى كه از حبرون به سمت شمال امتداد دارد ، شامل شهرهاى بيت لحم ، اورشليم ، نابلس و ناصره است . در طى ماه‌هاى آذر تا اسفند ، هوا سرد و زمستانى است ، باران در آن بسيار مىبارد و گاه كولاك برف و باران در آن ديده مىشود . در بهار و تابستان و اوايل پاييز ، شبها خنك و روزها گرم است . فلسطين در بيشتر ايام سال آسمانى صاف دارد ؛ اما وقتى بادهاى گرم و خشك و غبارآلود از بيابانهاى شرقى مىوزد ، روزها گرم و خشك و دما طاقت‌فرساست . درّه اردن در قسمت اعظم سال گرماى طاقت‌فرسا دارد و دماى آن در سايه به 49 درجهء سانتيگراد مىرسد ؛ ولى در طى ماه‌هاى زمستان ، آب و هواى آن مطبوع است . از لحاظ پوشش گياهى ، فلسطين را به دو منطقه تقسيم مىكنند : در ناحيهء غربى ( در ساحل مديترانه ) درختها و بوته‌هاى پيوسته سبز و انواع گلهاى زودرس بهارى فراوان است . پرورش درخت بادام ، زيتون ، انجير ، توت و مو در اين منطقه معمول است . در همين منطقه ، درختهاى بلوط ، كاج ، سرو لبنانى ، صنوبر ، چنار ، گردو ، گز و موز و برخى ديگر مىرويد . در درّه نهر اردن رستنيها و انواع درختان ميوه و انواع سبزيجات ، خيار سبز ، كدو ، كاهو ، پياز ، بادمجان ، سيب‌زمينى ، لوبياى سبز و پنبه كشت مىشود . بيابان جنوبى فلسطين ( نقب ) و تپه ماهورهاى بئر سبع ، تقريبا عارى از درخت و جنگل است ؛ اما بوته‌هاى معطر و گلهاى گوناگون در آنها مىرويد . حيوانات فلسطين نيز مانند گياهان آن متنوع است و انواع حيوانات مناطق حاره و معتدله در آنجا يافت مىشود . در درياچهء طبريه و نهر اردن ماهى فراوان است . « 1 »\r\nآغاز تاريخ فلسطين بيشتر شرح فتوحات و تاخت‌وتاز اقوام مختلفى است كه به دلايل جغرافيايى ، از مغرب و جنوب ، از اين سرزمين به عنوان شاهراهى براى بسط قلمرو خود به سمت شمال و جنوب استفاده مىكردند . برخورد اين اقوام در فلسطين ، اين\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 660 - 666 و دايرة المعارف فارسى ؛ ج 2 ، ص 1919 - 1920 .\r\n","page_name":" 91 ","page_number":97},
  {"content":"\r\n\r\nسرزمين را به ميدان جنگى تبديل مىكرد و موجب مىشد كه مردم فلسطين بدفعات خراجگزار دولتهاى قدرتمند خارج از اين سرزمين گردند . « 1 » عبريهاى سامى كه از نژاد مديترانه‌اى بودند و مانند فنيقيان به زبان سامى تكلم مىكردند ، در آغاز از اقوام بيابانگرد بين النهرين و عربستان به شمار مىآمدند و بتدريج به نواحى غربى و مخصوصا ناحيهء سينا متوجه شدند . آنها به قبايل چندى تقسيم مىشدند و منحصرا از طريق پرورش خر و بز و گوسفند زندگى مىكردند و بيشتر وقت آنها به جنگهاى داخلى يا جنگ با همسايگان مىگذشت . آنان به خدايان متعدد عقيده داشتند و پرستش توتمها و احترام به ارواح ، كه آميخته با ساحرى و پرستش اشياء بود ، در بينشان رواج داشت .\r\nبرخى از قبايل يهود ظاهرا همراه با هيكسوسها ( چوپانان ) به سرزمين مصر قدم گذاشتند ؛ ولى چون مورد آزار و شكنجه بودند ، از مصر گريخته ، در شبه جزيرهء سينا به هم‌كيشان خود پيوستند و در همين زمان موسى ( ع ) ظهور كرد و اقوام يهود را به اتحاد با هم واداشت . از اين پس ، تنها خداى آنها يهوه بود . پس از موسى ( ع ) ، عبريها ، فلسطين ( مسكن كنعانيها ) ، يعنى مسكن اقوامى را كه از نظر نژاد و زبان با آنان خويشى داشتند ، متصرف شدند و پس از مدتها جنگ ، به سختى ، برخى از آنان را به اطاعت خويش درآورده و در بين آنان ساكن شدند . پس از اين پيروزى ، جنگهاى تازه‌اى با اقوام جنوب و مشرق كه خويشى و قرابتى با هم داشتند ، مانند عمالقه ، ادوميها ، موآبيها و عمّونيها عليه فيليستنها كه از راه دريا وارد فلسطين شده و ظاهرا اهل اژه و از كرت گريخته بودند درگرفت . لزوم مقاومت در برابر اين دشمنان ، عبريان را برآن داشت تا شكل حكومت خود را تغيير دهند و حكومت سلطنتى را بپذيرند . اين كار به علت حسادت اقوام و قبايل با يكديگر آسان نبود . عاقبت شائول « 2 » ( از قبيلهء بن يامين ) توانست دشمنان خود را به اطاعت درآورد و به اين ترتيب بر تمام عبريان حكومت كند . وى در جنگ با فيليستنها به قتل رسيد . پس از سالها جنگ داخلى ، سرانجام داود ( ع ) از قبيلهء يهودا پادشاه همهء\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 2 ، ص 1920 .\r\n( 2 ) .  Saul \r\n","page_name":" 92 ","page_number":98},
  {"content":"\r\n\r\nعبريان شد ؛ وى اورشليم را گرفت و آن را به پايتختى برگزيد . « 1 »\r\nداود ، جليات ( امير فلسطينيان ) را به قتل رسانيد و اسرائيليان ، فلسطينيان را تا دروازهء جت و عقرون دنبال كرده ، خلق بسيارى از آنان را طعمه شمشيرها ساختند . پس از اينكه داود بر مسند حكمرانى نشست ، فلسطينيان بر وى هجوم آوردند ؛ اما او آنان را در وادى رفائيان و بعل فراصيم شكست داد . در زمان سلطنت سليمان بن داود ( ع ) ، فلسطينيان مطيع و فرمانبردار وى گشتند . « 2 » دوران فرمانروايى سليمان ( ع ) ، دورهء پيشرفت بسيار عبريان محسوب مىشود . وى معبد اورشليم را بنا كرد ؛ با دولت صور و مصر روابط دوستانه برقرار كرد ؛ ارتش و مالياتها را به صورتى منظم درآورد ؛ بازرگانى را توسعه داد ؛ از هنر و هنرمندان حمايت كرد و در درياى سرخ ، نيروى دريايى بيشمارى ترتيب داد .\r\nسليمان ( ع ) در 935 ق . م از دنيا رفت . قبيلهء يهودا و قسمتى از قبيلهء بن‌يامين ، رحبعام « 3 » ، پسر سليمان ( ع ) را به پادشاهى برداشتند ؛ اما ساير قبايل ، يربعام « 4 » را به سلطنت برداشتند .\r\nدولت اسرائيل در فلسطين از طرفداران يربعام تشكيل شد كه پايتخت آن سىشم و بعدها سامارى شد . در واقع با مرگ سليمان ( ع ) وحدت اقوام يهود از بين رفت و جنگهاى داخلى ميان آنان منجر به ضعف ايشان گشت . در همين زمان آشوريها كه خود را آمادهء فتح كشورهاى مجاور مىكردند ، سرزمين فلسطين را چند بار مورد هجوم قرار دادند و سرانجام در 721 ق . م ، سامارى را متصرف شدند ؛ در نتيجه ، دولت اسرائيل منقرض گرديد ، اما دولت يهودا به پرداخت خراج گردن نهاد ، تا اينكه در سال 586 ق . م به دست بابليها منقرض شد و بسيارى از يهود به اسارت بابليها درآمدند . پس از سقوط بابل در 539 ق . م ، پارسها به عبريان كه به اسرائيلى و يهود نيز معروف بودند ، اجازهء بازگشت به فلسطين و تجديد بناى معبد خويش را دادند . در همين ايام ، پيامبران يهود ، عاموس ، اشعيا ، ارميا ، نحميا و حزقيال با بت‌پرستى جنگيدند و احساسات ميهنى آنها را تقويت\r\n\r\n\r\n","description":"","footnote":"\r\n( 1 ) . تاريخ جهانى پيش از تاريخ تا قرن شانزدهم ؛ ج 1 ، ص 48 - 49 و قاموس كتاب مقدس ؛ ص 668 - 669 .\r\n( 2 ) . قاموس كتاب مقدس ؛ ص 669 .\r\n( 3 ) .  Roboam \r\n( 4 ) .  Jeroboam \r\n","page_name":" 93 ","page_number":99},
  {"content":"\r\n\r\nكردند . تدوين سفر تثنيه و كتاب پادشاهان به همين زمان منسوب است . « 1 » در روزگار اسكندر ، فلسطينيان قدرت و اقتدارى نداشتند و پس از مرگ اسكندر ، فلسطين زير سلطهء جانشينان اسكندر درآمد . نخست ، بطالسهء « 2 » مصر تا 198 ق . م و سپس سلوكيان بر فلسطين تسلط يافتند . يهوديان در دورهء سلوكيان كاملا آزادى سياسى يافتند . عاقبت به سبب اختلافات داخلى ميان يهوديان ، پومپه ( سردار رومى ) در 63 ق . م فلسطين را اشغال كرد و دولت مكابيان يهود كه در دوران سلوكيان به وجود آمده بود ، تحت الحمايه روم قرار گرفت . روميان ، هرودس كبير را به نيابت خود در فلسطين فرمانروا كردند . در اين زمان بود كه عيسى مسيح ( ع ) در بيت لحم متولد شد . روميان به سبب مشكلاتى كه در ادارهء فلسطين روى داد ، آنجا را تحت نظارت مباشران رومى قرار دادند . حكومت مستقيم روم بر فلسطين ، سرانجام موجب شورش دامنه‌دار يهوديان شد كه در نتيجهء آن ، بيت المقدس و معبد آن به دست امپراتور تيتوس ( 70 م ) ويران شد . بعد از تجزيه امپراتورى روم و تأسيس امپراتورى بيزانس و پس از آنكه در 330 م پايتخت جديد مسيحىنشين ، يعنى بيزانس يا قسطنطنيه ، تأسيس شد ، فلسطين يكى از ايالات مهم مسيحى بيزانس گرديد . « 3 » سرانجام ، پس از ضعف روميان و ظهور اسلام ، همان‌طور كه قبلا اشاره شد ، منطقهء سوريه ( شام ) برطبق تقسيمات جغرافيايى آغاز اسلام ، به پنج اردوگاه تقسيم شد كه يكى از آنها اردوگاه فلسطين بود . اين اردوگاه شهرها و مراكز مهمى داشت كه به اهم آنها اشاره مىكنيم .\r\nاورشليم يا بيت المقدس ، شهر مركز اردوگاه فلسطين در دامنهء كوههاى يهودا - كه مقسم آب ميان درّه اردن در شرق و درياى مديترانه در غرب است - واقع شده است . شهر بر روى دو تپهء صخره‌اى به ارتفاع 750 متر از سطح دريا در ميانهء كوه بيت ايل يا بيت‌ئيل « 4 » در شمال ، و كوه حبرون يا الخليل در جنوب در فلات قدس و الخليل واقع شده\r\n\r\n\r\n","description":"","footnote":"\r\n( 1 ) . تاريخ جهانى پيش از تاريخ تا قرن شانزدهم ؛ ج 1 ، ص 50 - 51 .\r\n( 2 ) .  Ptolemies \r\n( 3 ) . قاموس كتاب مقدس ؛ ص 669 - 670 و دايرة المعارف فارسى ؛ ج 2 ، ص 1920 .\r\n( 4 ) .  Beth - El \r\n","page_name":" 94 ","page_number":100},
  {"content":"\r\n\r\nاست . در جانب غربى شهر ، دامنهء كوههاى يهودا گسترده است و در جانب شرقى شهر ، دشت يهودا تا بحر الميت ادامه دارد . فاصلهء شهر از دامنهء غربى كوههاى يهودا پانزده تا شانزده كيلومتر و از كنارهء شرقى آن ، تنها دو كيلومتر است . بلندى ارتفاعات شمالى و جنوبى بيت المقدس به هزار متر مىرسد . فاصلهء بيت المقدس از ساحل مديترانه 52 كيلومتر و از بحر الميت 22 كيلومتر است ، نيز ارتفاع آن از سطح بحر الميت - كه از سطح درياهاى آزاد پايينتر است - حدود 1150 متر است . فاصلهء بيت المقدس از عمّان 88 كيلومتر ، از دمشق 290 كيلومتر ، از بيروت 388 كيلومتر ، و از قاهره 528 كيلومتر است . « 1 » نام قديمى و باستانى بيت المقدس ، اورشليم است كه تركيبى است از دو واژه « اور » و « شليم » كه اور در عبرى به معناى آتش ، روشنايى و مقدس و شليم به مفهوم شهر ، صلح ، سلامتى و آرامش است ؛ بر روى هم اورشليم يعنى شهر مقدس ، شهر صلح و آرامش و شهر روشنايى است . « 2 » در قاموس كتاب مقدس از قول يوسيفوس و اوسيبيوس ، دو مورخ دنياى قديم ، آمده كه پس از يوشع ، قوم اسرائيل شهر اورشليم را محاصره كرده ، آن را آتش زد ؛ با وجود اين ، بعضى از جاهاى شهر سالم مانده بود تا آنكه داود ( ع ) بر اريكهء سلطنت نشست و اورشليم را پايتخت خود قرار داد . داود ( ع ) شهر اورشليم را محصور كرد و ديوارش را به قلعهء صهيون رسانيد و تابوت عهد را از قريه يعاريم به اورشليم آورد و آنجا را شهر سياسى و دينى قوم اسرائيل قرار داد . « 3 » پس از داود ، سليمان ، هيكل خداوند ( خانهء مقدس يا معبد ) و كاخ سلطنتى را در آن بنا كرد . جايگاهى كه هيكل در آن بنا شد ، جايى بود كه داود ( ع ) از شخصى به نام ارويه يبوسى خريده بود ؛ ولى خداوند او را از بناى هيكل در آنجا منع كرد . چون او درگذشت ، سليمان عزم خود را براى بناى هيكل جزم نمود و حيرام ، پادشاه صور ، چوبهاى سرو و بنّايانى براى او فرستاد . بناى معبد بعد از هفت سال به پايان رسيد . سليمان كاخ پادشاهى را در اورشليم بنا كرد ؛ ديوار شهر\r\n\r\n\r\n","description":"","footnote":"\r\n( 1 ) . دائرة المعارف اسلام ؛ ذيل « بيت المقدس » .\r\n( 2 ) . حميدى ، سيد جعفر ؛ تاريخ اورشليم ( بيت المقدس ) ؛ ص 15 .\r\n( 3 ) . قاموس كتاب مقدس ؛ ص 121 و تاريخ يعقوبى ؛ ج 1 ، ص 59 .\r\n","page_name":" 95 ","page_number":101},
  {"content":"\r\n\r\nاورشليم را گسترش داد و ارتفاع آن را بلندتر كرد . آوازه و شهرت و عظمت اورشليم به گوش ملكهء سبا رسيد ؛ وى عزم تماشاى آن كرد . « 1 » سليمان بعد از اتمام خانهء خدا ، تمام موقوفات پدر را به داخل آن برد و طلا و نقره و ساير آلات و ادواتى را كه براى خانهء خدا هديه كرده بودند در خزاين آن جاى داد . هنگامى كه كار ساختن خانه بكلّى پايان پذيرفت ، سليمان از مشايخ و بزرگان بنى اسرائيل و رؤساى قوم خواست تا در اورشليم گردآيند و تابوت عهد ( تابوت ميثاق يا تابوت سكينه ) را از شهر داود ( ع ) كه بالاى كوه صهيون بود بياورند . پيش از اين ، داود ( ع ) تابوت عهد را در قربانگاهى كه در صهيون ساخته بود ، قرار داده بود . « 2 » چون سليمان بن داود ( ع ) بدرود حيات گفت ، پسرش ، رحبعام ، جانشين وى شد . اسباط بنى اسرائيل گرد او جمع شدند و به او گفتند پدرت بر ما درشتى كرد و ما را سخت به فرمان كشيد . اكنون بر ما سبك گير . رحبعام به آنها گفت ، انگشت كوچك من از انگشت بزرگ پدرم سنگينتر است ( يعنى سخن درشت به آنان گفت ) . بنى اسرائيل چون اين سخن را شنيدند ، بازگشتند و در شهرها پراكنده شدند . از همهء اسباط بنى اسرائيل فقط سبط يهودا و سبط بن‌يامين با رحبعام باقى ماندند و ده سبط ديگر ، يربعام را به پادشاهى برداشتند . « 3 »\r\nبه‌طور كلى بعد از سليمان وضع بنى اسرائيل چندان رضايت‌بخش نبود . بيست و هفت نفر يكى پس از ديگرى به تخت شاهى نشستند و در هر دوره‌اى اوضاع شهر اورشليم تغييراتى يافت . در زمان يوآش ، اورشليم تجديد بنا شد و اين پادشاه هيكل ( يا معبد ) خدا را نيز مرمّت كرد . . . بعدها چون عزّيا به سلطنت نشست ، دوباره حصارهاى شهر اورشليم را مرمّت كرد ، و فرزندش بر استحكام حصار شهر افزود ؛ خصوصا بر ديوارى كه به صهيون و موريا متصل مىشد . اورشليم در زمان آحاب ويران شد ، ولى در زمان حزقيا مرمت شد . وى كاريزها و چشمه‌هاى فراوانى را در شهر جارى ساخت و بر\r\n\r\n\r\n","description":"","footnote":"\r\n( 1 ) . همان ؛ ص 121 - 122 و همان ؛ ج 1 ، ص 68 - 69 .\r\n( 2 ) . تاريخ اورشليم ( بيت المقدس ) ؛ ص 82 - 83 .\r\n( 3 ) . تاريخ يعقوبى ؛ ج 1 ، ص 71 - 72 و حنبلى ، قاضى مجير الدين ؛ الانس الجليل بتاريخ القدس و الخليل ؛ ج 1 ، ص 145 .\r\n","page_name":" 96 ","page_number":102},
  {"content":"\r\n\r\nاستوارى ديوار اورشليم بيفزود . « 1 » سرانجام ، پادشاه آشور ، تيگلت پيلسر ، در 741 ق . م به كشور اسرائيل تاخت و شهرهاى زيادى را به تصرف درآورد و نزديك به شصت هزار نفر را به اسارت گرفت . بعدها ، پادشاه ديگر آشور ، شلمنّصر پنجم ، به خاك اسرائيل لشكر كشيد و آنجا را غارت و تاراج كرد و مردم را به اسيرى برد . سپس در 586 ق . م بخت النّصّر ( نبوكد نصّر ) به اسرائيل تاخت و آنجا را ويران كرد . « 2 » به نوشتهء يعقوبى ، بخت النصّر تورات و آنچه از كتابهاى پيامبران در هيكل اورشليم بود گرفت و در چاهى نهاد و آتش در آن افكند و از خاك انباشته‌اش ساخت . ارمياى پيامبر هم در اين زمان بود و چون از آمدن بخت النصّر آگاه شد ، تابوت عهد را برداشت و آن را در غارى پنهان ساخت . شمارهء كسانى كه بخت النصّر به زمين بابل كوچ داد ، هجده هزار نفر بود كه هزار پيامبر در ميان آنان بود . « 3 » چون كوروش ، شاه هخامنشى ، به تخت سلطنت بابل نشست ، امر كرد اسراى قوم به شهر خود بازگردند و خانهء مقدس را بنا كنند . بعد از چندى ، نحميا كه از جانب پادشاه ايران در اورشليم حكومت داشت ، به رغم مخالفت بعضى از سران يهود ، حصارهاى شهر اورشليم را بنا كرد . « 4 » در قاموس كتاب مقدس از قول يوسيفوس ، مورخ معروف ، آمده است كه اسكندر ذو القرنين در 332 ق . م به اورشليم آمد ؛ كهنه به استقبال وى شتافتند و از عطاياى او برخوردار شدند . اسكندر ماليات سالهاى هفتم را كه سال يوبيل مىگفتند به ايشان بخشيد . در 320 ق . م بطلميوس سوتر ، از سرداران اسكندر ، با لشكر به قصد اورشليم آمد و آنجا را محاصره كرد ؛ آن روز ، شنبه بود و چون يهوديان از محاربه در اين روز امتناع داشتند ، وى شهر را گشود ؛ جمعى از اهالى شهر را اسير كرد و به افريقا برد . بعد از رفتن بطلميوس سوتر يكى از بزرگان و شجاعان يهود به نام سيمون عادل رئيس كهنه شد و هيكل را وسعت داد و حصارهاى شهر اورشليم را استوار كرد .\r\nبطلميوس فيلادلفوس نيز عطاياى بسيار و گرانبها به هيكل تقديم كرد . در 203 ق . م\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 123 و تاريخ يعقوبى ؛ ج 1 ، ص 74 - 75 .\r\n( 2 ) . تاريخ اورشليم ( بيت المقدس ) ؛ ص 102 - 103 ، 107 و قاموس كتاب مقدس ؛ ص 123 .\r\n( 3 ) . تاريخ يعقوبى ؛ ج 1 ، ص 78 .\r\n( 4 ) . قاموس كتاب مقدس ؛ ص 123 و انتقال علوم يونانى به عالم اسلامى ؛ ص 60 - 61 .\r\n","page_name":" 97 ","page_number":103},
  {"content":"\r\n\r\nآنتيوخوس بزرگ ، پادشاه سلوكى ، بر اورشليم تاخت و آن را فتح كرد ؛ ولى در 199 ق . م يكى از رؤساى لشكرى اسكندر به نام سكوباس شهر اورشليم را از تصرف آنتيوخوس درآورد ؛ مدت اين تسلط بيش از يك سال نبود . چون يهوديان دروازه‌هاى شهر را براى آنتيوخوس گشودند ، او به شهر درآمد . وى پول فراوان به يهود بخشيد و هيكل را مرمّت كرد . سرانجام در سال 165 ق . م يهوداى مكابيوس با لشكرى عظيم از يهوديان بر اورشليم تاخت و شهر را از والى آنتيوخوس گرفت . در اين زمان ، يهوديان به اورشليم بازگشتند . بعد از چندى ، در سال 135 ق . م يوحنّا هركانوس ظهور كرد . در زمان او پادشاه سوريه بر اورشليم حمله آورد و زير ديوار شهر نقب زد ؛ ولى در اثناى جنگ صلحى ميان آنها منعقد شد و محاصرهء شهر پايان يافت و يهوديان ديوارهاى شهر اورشليم را مرمّت كردند . بعد از درگذشت يوحنّا هركانوس ، ميان دو فرقه فريسيان و صدوقيان يهود با حكّام شهر زدوخوردهايى پيش آمد كه منجر به كشته شدن پنجاه هزار نفر از اهالى اورشليم شد . « 1 » در 63 ق . م پومپيوس ، سردار رومى ، اورشليم را به تصرف درآورد ، ولى خزاين هيكل را به جاى خود گذاشت . به عكس ، در سال 54 ق . م كراسوس ، سردار رومى ، اورشليم را به تصرف درآورد و خزاين هيكل را به يغما برد . در سال 40 ق . م پارتيان ( يا اشكانيان ) اورشليم را تصرف كردند ، يك سال بعد از آن در 39 ق . م ، هيروديس لشكر بزرگى از روميان گرد آورد و شهر اورشليم را پس از شصت روز محاصره تصرف كرد . هيروديس شروع به تعمير هيكل كرد و در مدت 64 سال حكومت خود ، اورشليم و هيكل را چنان ساخت كه اورشليم به عظمت و جلال گذشته‌اش بازگشت . « 2 » اورشليم در دوران امپراتوران روم ، صدمات فراوان ديد . بعد از انقلابى كه در زمان وسپازيانوس و تيتوس پيش آمد ، روميان شهرى در محل اورشليم بنا كردند كه آن را آيلياكپتولينا ناميدند ؛ ولى در دوران امپراتورى قسطنطين ، دوباره آن را اورشليم خواندند . « 3 » نوشته‌اند : هنگامى كه قسطنطين و مادرش ، هلانه ، به كيش مسيح درآمدند ، هلاته بنايى بر سر قبرى كه مىپنداشتند عيسى در آن مدفون است بنا كرد و بنايى را كه بر\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 124 - 125 و 127 .\r\n( 2 ) . همان ؛ ص 127 .\r\n( 3 ) . همان ؛ ص 128 .\r\n","page_name":" 98 ","page_number":104},
  {"content":"\r\n\r\nروى صخره بود ويران ساخت و از روى كينه‌اى كه با قوم يهود داشت ، آنجا را مكان زباله‌هاى شهر كرد . اين وضع همچنان بود تا عمر بن خطّاب قدس را گشود . در آن هنگام يكى از يهوديان او را به موضع صخره راهنمايى كرد . عمر آن مكان را پاكيزه ساخت و بر روى آن مسجدى بنا كرد تا اينكه وليد بن عبد الملك به حكومت رسيد و قبة الصخره را به همان حال كه امروز است بنا كرد . « 1 » در 614 م خسرو پرويز ، اورشليم را گرفت و صليب مقدس را از آنجا به تيسفون فرستاد . « 2 » بلاذرى مىنويسد : عمرو عاص ، رفع را گشود ، در حالى كه ايلياء ( اورشليم ) را در محاصره داشت . در 16 ق / 637 م خود ابو عبيده ايلياء را در محاصره گرفت . مردم ايلياء از ابو عبيده امان خواستند و خواستار آن شدند كه صلحى همانند مردم شهرهاى شام با ايشان بسته شود و بر همان قرار جزيه و خراج بپردازند و تقاضا كردند كه عمر بن خطّاب خود عقد صلح با ايشان را ببندد .\r\nابو عبيده موضوع را براى خليفهء دوم ، عمر ، نوشت ؛ خليفه نخست به جابيهء دمشق و از آنجا به ايلياء آمد و با مردم آن پيمان صلح بست و عهدنامه‌اى نوشت ؛ ايلياء به سال هفده هجرى فتح شد . « 3 » بنا بر روايتى ديگر ، عمر بن خطّاب ، خالد بن ثابت فهمى را كه آن هنگام در جابيه بود ، با سپاهى به بيت المقدس فرستاد و او با ايشان بجنگيد تا حاضر شدند از آنچه در درون باروى شهرشان هست چيزى به وى دهند و هرچه خارج آن است از آن مسلمانان باشد . پس ، خليفهء دوم بيامد و آن قرار را تنفيذ كرد و به مدينه بازگشت . روايت ديگر اين است كه خليفه دوم وقتى به ايلياء آمد صلح ابو عبيده را با مردم ايلياء تأييد و تنفيذ كرد . « 4 » ابن خرداذبه در قرن سوم هجرى در وصف بيت المقدس مىنويسد : ناحيهء ايلياء همان بيت المقدس است و بيت المقدس مركز كشور داود و سليمان ( عليهم السلام ) و رحبعام بن سليمان و فرزندان او بوده است . به نوشتهء ابن فقيه ، بيت المقدس ناف زمين است و در روايات آمده كسى كه در بيت المقدس نماز گزارد ،\r\n\r\n\r\n","description":"","footnote":"\r\n( 1 ) . تقويم البلدان ؛ ص 261 .\r\n( 2 ) . كريستن سن ، آرتور ؛ ايران در زمان ساسانيان ؛ ص 468 .\r\n( 3 ) . فتوح البلدان ؛ ص 200 - 201 و البلدان ؛ ص 108 - 109 .\r\n( 4 ) . المسالك و الممالك ؛ ص 61 و البلدان ؛ ص 108 و معجم البلدان ؛ ج 1 ، ص 293 .\r\n","page_name":" 99 ","page_number":105},
  {"content":"\r\n\r\nگويا در آسمان نماز خوانده است و در روز قيامت خانه كعبه با تمام حاجيانش به سوى بيت المقدس آيد و به آن خوشامد گويد . نخستين جايى كه بعد از طوفان نوح پيدا شد ، صخرهء بيت المقدس بود و در روز قيامت در آنجا در بوق دميده مىشود و خداوند بزرگ بندگانش را در آنجا گرد مىآورد . « 1 » در نيمهء اول قرن چهارم هجرى ، اصطخرى در وصف بيت المقدس مىنويسد : شهرى است در جايگاهى بلند و آنجا مسجدى است كه در همهء مسلمانى مسجدى از آن بزرگتر نيست و ارتفاع جايگاه صخره‌اى كه مسجد بر آن است از زمين تا سينهء يك مرد باشد و درازا و پهناى آن صخره يكسان است و حدود ده ، دوازده گز است و بايد با نردبان به درون آن رفت . در بيت المقدس آب روان نيست ، مگر چشمه‌هايى كه به مصرف كشت و زرع مىرسد . در همهء ولايت فلسطين ، بيت المقدس پرنعمت‌تر است و محراب داود ( ع ) آنجاست و آن ، بنايى است كه ارتفاعش نزديك به پنجاه گز است و از سنگ ساخته شده است . « 2 » به نوشتهء صاحب حدود العالم : « بيت المقدس ، شهرى است بر بر كوه و اندر وى هيچ آب روان نيست و اندر وى مزگتى است كى مسلمانان از هر جايى آنجا شوند به زيارت » . « 3 » در نيمهء دوم قرن چهارم هجرى مقدسى در وصف بيت المقدس و مسجد اقصى مىنويسد : در مجلسى نشسته بودم ؛ يكى از من هواى بيت المقدس را پرسيد ؛ به او گفتم : « سج سج » نه گرم و نه سرد است . او گفت : اين وصف بهشت است . سپس گفتم : ساختمانهاى آن از سنگ است كه از آن بهتر و استوارتر نباشد ؛ بىآلايشتر از مردمش نيست ؛ پاكيزه‌تر از بازارش ، بازارى نيست ؛ بزرگتر از مسجدش نديده‌ام ؛ زيارتگاههايش بيش از همه‌جاست ؛ انگورش عالى است ؛ گلابى آن بىمانند است ؛ هرگونه پزشك حاذق در آن يافت شود و هميشه مسافر در آن فراوان است . « 4 » مقدسى اضافه مىكند : روزى در مجلسى در بصره نشسته بودم ؛ سخن از شهرها به ميان آمد ؛ به اهل مجلس گفتم : بيت المقدس\r\n\r\n\r\n","description":"","footnote":"\r\n( 1 ) . مختصر كتاب البلدان ؛ ص 94 .\r\n( 2 ) . مسالك و ممالك ؛ ص 60 و صورة الارض ؛ جزء 1 ، ص 158 .\r\n( 3 ) . حدود العالم ؛ ص 174 .\r\n( 4 ) . احسن التقاسيم ؛ بخش 1 ، ص 233 .\r\n","page_name":" 100 ","page_number":106},
  {"content":"\r\n\r\nگرانقدرترين شهرهاست ؛ زيراكه دنيا و آخرت در آنجاست . دنيادارى كه آخرت بخواهد ، در آنجا خواهد يافت . آخرت‌دارى كه دنيا را بخواهد ، در آنجا مىيابد . نه سرمايش زهرآگين است و نه گرمايش رنج‌آور . زيباتر از ساختمانهايش و پاكيزه‌تر از آنها و دلگشاتر از مسجدهايش يافت نشود . خداوند ميوه‌هاى درّه و دشت و كوه و ديگر اضداد را در آنجا گرد آورده است ؛ مانند ترنج ، بادام ، خرما ، گردو ، انجير ، موز . آنجا جايگاه روز رستاخيز است . حشرونشر در آنجا خواهد بود . بزرگداشت مكّه و مدينه به كعبه و پيامبر ( ص ) است و روز قيامت مكه و مدينه را به بيت المقدس بدرقه كنند .\r\nرستاخيز همه مردم در آنجاست ؛ ولى بيت المقدس عيبهايى نيز دارد . در تورات آمده است كه بيت المقدس مانند طشت زرى است كه پر از عقرب باشد ؛ چون از گرمابه‌هايش كثيفتر و پرخرجتر نباشد . مسيحيان در آن بسيارند ؛ دانشمندان اندكند ؛ مردمش نامهربانند ؛ بر سراها و مهمانخانه‌ها و همچنين بر آنچه در آنجا به فروش مىرسد ماليات سنگينى بسته‌اند ؛ ستمكش در آنجا بىياور است ، بردگيان ( زنان ) اندوهگينند ؛ ثروتمندان رشك خورده ، فقيهان تنها ؛ اديبان كمياب ؛ مجلس مناظره و درس ناياب و يهود و نصارا بر شهر مسلطند و مسجد از نماز جماعت خالى است . اين شهر از مكه كوچكتر و از مدينه بزرگتر است ؛ ولى ساختمانهايش استوارند . شهر ، بارويى دارد كه يك سوى آن كوه و دو سوى ديگر آن خندقى است . باروى شهر هشت دروازه آهنين به نامهاى صهيون ، تيه ، بلاط ، جبّ ارميا ، سلوان ، اريحا ، عمود و محراب داود دارد . آب در شهر بيت المقدس فراوان است . گويند كه در بيت المقدس چيزى ارزانتر از آب و اذان نيست . كمتر خانه‌اى است كه يك تا چند آب انبار نداشته باشد . شهر سه بركهء بزرگ به نامهاى بنى اسرائيل ، سليمان و عياض دارد . در مسجد اقصى ، بيست حب ( خمرهء آب ) پر آب هست . كم‌كويى ( كوچه‌اى ) ديده مىشود كه در آن حب يا خمرهء آب نباشد . « 1 »\r\nمسجد اقصى در گوشهء شرقى شهر بيت المقدس رو به قبله واقع است . اين بنا كه تاريخ آن به زمان داود ( ع ) مىرسد با سنگهايى به درازاى حدود ده ذراع يا كمتر كه روى\r\n\r\n\r\n","description":"","footnote":"\r\n( 1 ) . همان ؛ بخش 1 ، ص 235 .\r\n","page_name":" 101 ","page_number":107},
  {"content":"\r\n\r\nآنها نقر شده و منبّت‌كارى است ، ساخته شده است . عبد الملك بن مروان روى آن را با سنگهاى كوچك و زيبا بساخت و برايش بالاخانه‌ها درست كرد ، آنطور كه از مسجد جامع دمشق بهتر شد . در زمان عباسيان ، زلزله‌اى بخش سرپوشيدهء آن را ويران كرد و جز پيرامون محراب آن چيزى از بناى سرپوشيده باقى نماند . به خليفهء وقت ( المقتدر عباسى ) گزارش كردند كه بيت المال محلى توانايى بازسازى آن را به گونهء نخست ندارد ؛ خليفه به فرمانروايان و فرماندهان كشور نوشت كه هريك گوشه‌اى از كار را بر عهده گيرند و آنان بخش ويران شده را استوارتر از پيش ساختند . اين سرپوشيده بيست و شش در دارد ؛ از جمله « در مسين بزرگ » كه برابر محراب قرار دارد و با برنز زر اندود پوشيده شده است و يك لنگهء آن را جز يك مرد بسيار نيرومند باز نتواند كرد . سمت راست سرپوشيده ، هفت در بزرگ است كه در ميانين آنها زراندود است . در سمت چپ نيز هفت در بزرگ ، مانند سمت راست است . در سمت راست صحن مسجد [ يعنى طرف مغرب 
  ] رواقهايى است كه بر تيرهايى از مرمر و استوانه‌ها واقع شده و در شمال صحن مسجد نيز رواقهايى سرپوشيده از سنگ وجود دارد . در ميان سرپوشيده ، مجسمهء شترى بزرگ بر بالاى گنبدى زيبا قرار دارد . سقفهاى رواقها ، بجز رواقهاى شمالى ، با صفحه‌هاى سربين و سقف رواقهاى شمالى با فسيفساى ( سراميك ) درشت پوشانده شده است . « 1 » همهء صحن مسجد اقصى سنگفرش است و ميان آن دكّه‌اى ( صخره‌اى ) است كه از چهار سوى آن با پلكانى بزرگ به بالا مىروند و بر بالاى دكّه يا صخره چهار گنبد به نامهاى قبة السلسلة ، قبّة المعراج ، قبة النّبى و قبة المحشر وجود دارد كه اين چهار گنبد زيبا با روكشهاى سربين بر تيرهاى مرمرى بىديوار قرار دارند . در ميان دكه ، قبة الصّخره بر يك هشت‌ضلعى ( يا هشتى ) با چهار درگاه قرار گرفته است كه هر در مقابل يك پلكان است ؛ اين درها عبارتند از : در قبله ، در اسرافيل ، در صور و در نساء كه همهء آنها زراندودند . در بالاى هريك از درها ، سردر زيبايى از چوب صنوبر - كه مادر المقتدر عباسى دستور ساخت آنها را داده بود - وجود دارد و نيز طاقچه‌اى است كه با\r\n\r\n\r\n","description":"","footnote":"\r\n( 1 ) . همان ؛ بخش 1 ، ص 236 - 237 .\r\n","page_name":" 102 ","page_number":108},
  {"content":"\r\n\r\nچوب صنوبر و برنز زينت يافته است . هر طاقچه نيز درى ساده دارد . درون هشتى سه طاقنماست كه بر تيرهاى مرمر سوار بر ديوار ، نشسته و در زيبايى بىهمانند است و روى آنها نيز طاقنماهاى ديگرى است كه درون آنها طاقنماى ديگرى به صورت هشت پهلو و بر ستونهاى سوار بر پلهاى قوسى قرار دارد كه در بالاى آنها فضايى بلند با طاقنماهايى بزرگ به وجود آورده است . گنبدى نيز بر بالاى آنهاست و ارتفاع گنبد از زمين تا نوك سيخ سر گنبد صد ذراع و از دور نمايان است . اين گنبد با همهء بزرگىاش با برنز زراندود پوشيده شده است . گنبد سه پوسته دارد : نخست از لوحه‌هاى نقاشى شده ، دوم از تيرآهنهاى مشبّك و سوم از چوبهايى كه صفحه‌هايى بر آن چسبيده است . در ميانهء گنبد ، راهرويى ساخته‌اند كه كارگران براى بازرسى و تعمير آن به آنجا مىروند . چون آفتاب بر اين گنبد مىتابد ، درخششى شگفت‌انگيز دارد كه من [ مقدسى 
  ] مانندش را در دنياى اسلام نديده و در جهان شرك نيز نشنيده‌ام . از سيزده راه كه بيست در دارند مىتوان به اين مسجد داخل شد . اين درها عبارتند از : باب حطّه ، دو در نبى ، درهاى محراب مريم ، دو در رحمت ، باب بركت بنى اسرائيل ، درهاى اسباط ، درهاى هاشميان ، باب وليد ، باب ابراهيم ، باب ام خالد ، باب داود ، شامل باب سكينه ، و باب خضرا . زيارتگاههاى داخل مسجد عبارتند از : محرابهاى مريم ، زكريا ، يعقوب ، خضر ، مقام پيامبر ( ص ) ، مقام جبرئيل ، جايگاه نمل ، جايگاه نور ، كعبه ، صراط . در سمت چپ ( مشرق مسجد اقصى ) رواقى نيست ، بخش سرپوشيده نيز به ديوار شرقى چسبيده نيست . دو علت براى بىسرپوش ماندن بخش شرقى وجود دارد ، نخست آنكه خليفهء دوم دستور داده بود كه در مغرب مسجد اقصى نمازخانه‌اى براى مسلمانان بسازند ، بنابراين اين باريكه شرقى را رها كردند تا دستور خليفه را اجرا كنند ؛ دوم اينكه اگر سرپوشيده را تا به ديوار شرقى مىرسانيدند ، قبة الصخره برابر محراب واقع نمىشد . درازاى مسجد اقصى هزار ذراع ( به ذراع اشبانى يا هاشمى ) و پهناى آن هفتصد ذراع است . در سقفهاى مسجد اقصى ، چهار هزار تكه چوب و هفتصد تير مرمر و بر بام ( گنبد ) آن ، چهل و پنج هزار تكه سرب به كار رفته است . درازا و پهناى صخرهء واقع در ميان مسجد كه قبة الصخره بر بالاى آن است سى و سه در بيست و هفت ذراع هاشمى است . در زير صخره فضايى است كه گنجايش\r\n\r\n","description":"","footnote":"","page_name":" 103 ","page_number":109},
  {"content":"\r\n\r\nشصت و نه نفر را دارد . جيرهء روغن زيتون مسجد در هر ماه صد دينار و جيرهء حصير آن در هر سال هشتصد هزار ذراع است . خدمتگزاران مسجد بردگانىاند كه عبد الملك بن مروان براى خمس اسيران به آنجا اختصاص داده و از اين روى به خاندان اخماس شهرت دارند و كسى جز ايشان حق اين كار را ندارد . « 1 » ناصر خسرو در وصف بيت المقدس مىنويسد :\r\nشهرى بزرگ است . آن وقت كه ديديم ( زمان ناصرخسرو ) بيست هزار مرد در آن بودند ، بازارهاى نيكو و بناهاى عالى داشت و همهء زمين شهر سنگفرش بود و هركجا كوه بوده ، بريده‌اند و هموار كرده‌اند ، چنان كه وقتى باران مىبارد همهء زمين شهر پاكيزه مىشود . در آن شهر صنّاع ( صاحبان حرف و هنر ) بسيارند . هر گروهى را رسته‌اى جداگانه باشد .\r\nمسجد اقصى در مشرق شهر است و باروى شرقى مسجد باروى شهر نيز هست چون از مسجد بگذرى ، صحرايى بزرگ و هموار است كه آن را ساهره خوانند و گويند كه صحراى قيامت همان خواهد بود . ميان مسجد اقصى و دشت ساهره وادى عميقى است و در آن ، بناهايى بزرگ به روش پيشينيان است . در آنجا گنبدى سنگين ديديم تراشيده كه بر بالاى خانه‌اى بود كه از آن شگفت‌تر بنايى نيست . در افواه مردم بود كه آن ، خانهء فرعون است و آن وادى جهنّم . چون از شهر ، به سوى جنوب ، نيم فرسنگ بروند و به نشيبى فرو روند ، چشمهء آب از سنگ بيرون مىآيد كه آن را عين سلوان گويند . در اطراف آن چشمه عمارات بسيار كرده‌اند و بوستانها ساخته‌اند و گويند كه آب چشمه براى بيماريهاى مزمن نافع است . بيت المقدس را بيمارستانى نيك است و وقف بسيار دارد . وى در مورد صخرهء شهر بيت المقدس چنين مىگويد : و اين سنگ صخره همان است كه خداوند عزّ و جلّ موسى ( ع ) را فرمود تا آن را قبله سازد و چون موسى ( ع ) آن را قبله كرد ، چندان نزيست تا به روزگار سليمان ( ع ) كه چون قبله صخره بود ، مسجد را در گرد صخره بساختند ، چنان كه صخره در ميان مسجد محراب مردم بود تا روزگار پيامبر ( ص ) كه همچنان قبله بود تا آنگاه كه خداوند تبارك و تعالى فرمود كه قبله ، خانهء كعبه باشد . مىخواستم تا مساحت اين مسجد كنم ، گفتم اول هيأت و وضع آن خوب\r\n\r\n\r\n","description":"","footnote":"\r\n( 1 ) . همان ؛ بخش 1 ، ص 238 - 239 .\r\n","page_name":" 104 ","page_number":110},
  {"content":"\r\n\r\nبدانم و بعد از آن مساحت كنم . مدتها در آن مسجد مىگشتم و نظاره مىكردم ؛ پس در جانب شمالى آن ، نزديك قبّهء يعقوب ( ع ) ، بر طاقى در سنگ نوشته‌اى ديدم ( با اين عبارت ) كه درازاى اين مسجد هفتصد و چهار ارش و پهناى آن صد و پنجاه و پنج ارش است به گز ملك و گز ملك آن است كه به خراسان آن را گز شايگان گويند . زمين مسجد سنگفرش است و درزهاى آن به ارزير ( سرب ) گرفته‌اند . مسجد در مشرق شهر و بازار است . چون از بازار به مسجد روند ، روى به مشرق باشد . مسجد درگاهى بسيار زيبا به ارتفاع سى گز و پهناى بيست گز دارد . روى آن درگاه و روى دو جناح و ايوان درگاه منقّش به ميناهاى ملوّن است كه در گچ نشانده‌اند و چشم از ديدن آن خيره مىماند .\r\nهمچنين بر آن درگاه لقب سلطان مصر با مينا نقش شده است . بر سر اين درگاه ، گنبدى بزرگ كه از سنگ ساخته‌اند و دو در كه روى آنها را با برنج دمشقى پوشانده‌اند و گويى طلاست قرار دارد و هر در پانزده گز ارتفاع و هشت گز پهنا دارد و اين دو در را باب داود ( ع ) مىگويند . چون از اين در به داخل مسجد روند ، بر دست راست دو رواق بزرگ است كه هريك بيست و نه ستون مرمر دارد با سر ستونها و نعلها يا قوسهاى جناقى مرخّم ملوّن كه درزهاى آنها با ارزيز ( سرب ) گرفته شده است . بر سر ستونها ، طاقهايى از سنگ بىگل و گچ زده شده ، چنان كه هر طاقى چهار يا پنج سنگ بيشتر نباشد و اين رواقها تا نزديك مقصورهء مسجد كشيده شده است و چون از در مسجد به بيرون روند ، در سمت چپ آن ( در سمت شمال ) رواقى دراز است كه شصت و چهار طاق بر روى ستونهاى مرمرى قرار دارد . بر ديوار اين سمت در ديگرى است كه به آن باب السّقر گويند . در جانب شمالى مسجد ، دو در ديگر است در پهلوى يكديگر كه هريك هفت گز پهنا و دوازده گز ارتفاع دارند و به باب الاسباط معروفند . بر پهناى مسجد رواقى است و بر ديوار آن درى است و به غير از آن در ، دو در ويژهء صوفيان است و آنجا محرابهاى نيكو ساخته و خلقى از متصوّفه هميشه آنجا مجاور باشند و نماز گزارند ، الّا روز آدينه كه به مسجد درآيند تا آواز تكبير به ايشان برسد . در ركن شمالى مسجد ، رواقى نيكوست و قبه‌اى بزرگ و نيكو دارد كه بر آن نوشته شده : « هذا محراب زكريا النبى عليه السلام » و\r\n\r\n","description":"","footnote":"","page_name":" 105 ","page_number":111},
  {"content":"\r\n\r\nگويند او پيوسته اينجا نماز كردى . اين محراب زكرياى نبى ( ع ) است و او در اينجا نماز گزارد . « 1 » . . . در داخل سرپوشيدهء مسجد اقصى ، حصيرهاى مغربى انداخته و قنديلها و مسرجه‌ها ( چلچراغها ) جداجدا به زنجير آويخته‌اند و محرابى بزرگ در آن سرپوشيده ساخته‌اند كه منّقش به ميناست و در دو جانب محراب دو عمود مرمرى است به رنگ عقيق سرخ و تمامت ازارهء مقصوره ، مرمرهاى رنگارنگ است و در دست راست آن ، محراب معاويه قرار دارد . در سه فرسنگى شهر ( بيت المقدس ) آبگيرى بزرگ ديدم كه آبها كه از كوه جارى مىشود ، در آنجا جمع مىگردد و از آن آبگير ، راهى ( مجرايى ) ساخته‌اند كه به مسجد جامع جارى مىگردد . . . در همهء خانه‌ها حوضهاى آب باشد كه از آب باران پر شود ، گرمابه‌ها نيز از آب باران باشد . حوضهايى كه در جامع است هرگز محتاج به عمارت نباشد ، چون از سنگ خاراست . وى ادامه مىدهد : گفتم كه شهر بيت المقدس بر سر كوه است و زمين شهر هموار نيست ، ولى زمين مسجد صاف و هموار است . پس ، بدان موضع كه شهر و محله‌ها در نشيب است ، مسجد را درهاست . از آن درها ، يكى را باب النّبى ( ص ) خوانند و در جانب قبله است . اين در ، ده گز پهنا و حدود پنج گز ارتفاع دارد و بر بالاى آن ، سقفى زده‌اند و بنايى بزرگ بر بالاى آن است و سنگهايى را در بناى آن به كار برده‌اند كه حركت دادن و جابه‌جا كردن آن ميسر نيست .\r\nمىگويند آن عمارت را سليمان بن داود ( ع ) بنا كرده است و پيامبر ( ص ) در شب معراج از آن در به مسجد آمده است ، و اين در بر جانب راه مكه است . در پهناى مسجد ، در سمت شرقى ، درى است كه آن را باب العين گويند ، چون از اين در بيرون روند ، به نشيبى فرو روند كه آنجا چشمهء سلوان است . « 2 » گفته‌هاى ناصرخسرو دربارهء قبة الصّخره به گفته‌هاى مقدسى نزديك است ؛ در اينجا فقط به تزييناتى كه در سرپوشيدهء قبة الصّخره در زمان ناصر خسرو بوده و مقدسى چيزى دربارهء آن نگفته ، اشاره مىكنيم . وى گفته است : صخره سنگى كبود رنگ است و هرگز كسى پاى بر آن ننهاده است و از آن سمت كه رو به قبله است ، نشيبى ( سرازيرى ) دارد و چنان است كه گويى قبلا كسى از آنجا بالا\r\n\r\n\r\n","description":"","footnote":"\r\n( 1 ) . سفرنامه ؛ ص 29 - 33 و قس . : نزهة المشتاق ؛ ج 1 ، ص 359 - 360 .\r\n( 2 ) . سفرنامه ؛ ص 35 - 39 .\r\n","page_name":" 106 ","page_number":112},
  {"content":"\r\n\r\nرفته و پايش بدان سنگ فرو رفته است . در سر پوشيده ، فرشهاى نيكو از ابريشم انداخته‌اند و در ميان خانه ، از طاق قبهء صخره ، قنديلى آويخته شده است كه زنجير آن نقره‌گين است . در اين خانه قناديل نقره فراوان است كه بر هر يكى وزن آن نوشته شده ؛ از آن جمله قنديلهايى است كه سلطان مصر ساخته و فرستاده است . من حساب كردم كه يكهزار من نقره آلات در آن خانه ( قبة الصّخره ) بود . در قبة الصّخره شمعى ديدم بسيار بزرگ چنان كه درازاى آن هفت ارش و كلفتى آن سه وجب بود ، مانند كافور زباجى ( سفيد ) و [ آن شمع 
  ] با عنبر سرشته و بر آن ، نام سلطان مصر به زر نوشته شده بود .\r\nمىگفتند هر سال سلطان مصر شمع بسيارى به آنجا مىفرستد كه اين ، يكى از آنهاست . « 1 »\r\nدر سال 463 ق / 1070 - 1071 م ، اتسز ، پسر ابق خوارزمى از امراى سلطان ملكشاه ، از شام به فلسطين لشكر كشيد و شهر رمله را گشود ؛ سپس بيت المقدس را محاصره و آن را از دست علويان ( فاطميان ) مصر بيرون كرد . « 2 » در 490 ق / 1097 م ، تاج الدوله تتش بيت المقدس را به امير سقماق بن ارتق تركمانى به اقطاع داد و اين سال درست مقارن با حملهء فرنگان به شام بود . فرنگان در اين سال ( 490 ق ) عازم بيت المقدس شدند و چهل و چند روز آنجا را در محاصره گرفتند و دو برج در نزديكى باروى شهر بنا كردند ؛ سپس از جانب شمالى وارد شهر شدند و يك هفته قتل و غارت كردند . مسلمانان به محراب داود ( ع ) پناه بردند . فرنگان در مسجد اقصى ، نزديك قبة الصخره ، هفتاد هزار تن را هلاك كردند و چهل قنديل نقره - هريك به وزن سه هزار و ششصد درهم - و تنورى از نقره به وزن چهل رطل شامى و صد و پنجاه قنديل مسين و چيزهاى ديگرى كه در حساب نگنجد از آنجا بردند . « 3 » به نوشتهء ادريسى : در مشرق كنيسه يا مسجد اقصى ، كمى به سمت جنوب ، زندانى است كه عيسى مسيح در آنجا زندانى بوده و جايگاه مصلوب شدن او نيز در همان جا قرار داشته است . « 4 » در راه بالا رفتن به جبل زيتون كنيسهء بزرگ و زيبا بنيانى است كه كنيسهء باترنصتر خوانده\r\n\r\n\r\n","description":"","footnote":"\r\n( 1 ) . همان ؛ ص 41 - 42 .\r\n( 2 ) . تاريخ ابن خلدون ؛ ج 2 ، ص 732 .\r\n( 3 ) . همان ؛ ج 3 ، ص 94 - 95 .\r\n( 4 ) . نزهة المشتاق ؛ ج 1 ، ص 361 .\r\n","page_name":" 107 ","page_number":113},
  {"content":"\r\n\r\nمىشود . بر بالاى آن كوه نيز كنيسهء بزرگ و زيباى ديگرى است كه در آن زنان و مردانى خود را وقف كرده‌اند و به اجر و پاداش الهى اميدوارند . در مشرق كوه زيتون ، كمى به سمت جنوب ، آرامگاه عازر ( مرده‌اى كه مسيح ( ع ) او را زنده كرده بود ) قرار دارد . « 1 » بيت المقدس ( اورشليم ) هشتاد سال در دست مسيحيان بود . سرانجام ، در 583 ق / 1187 م صلاح الدين ايوبى در ناحيهء حطين بر فرنگان ، كه براى نصب خيمه‌هاى خود بر فراز تلّى رفته بودند حمله برد و بيشتر آنان را به قتل رساند . « 2 » وى چون از كار عسقلان و بلاد مجاور آن فراغت يافت ، لشكر به بيت المقدس برد و به جماعتى از زعماى فرنگ كه از حطين رهايى يافته و بدانجا گرد آمده بودند حمله برد . صلاح الدين پنج روز به گرد شهر بيت المقدس مىگرديد تا ببيند از كدام سو بايد به شهر حمله كند .\r\nعاقبت جانب شمالى از دروازهء عمود و كنيسهء صهيون را برگزيد و منجنيق نصب كرد .\r\nسپاهيان او حمله‌اى سخت كردند و خندق شهر را تصرف و باروى شهر را سوراخ كردند .\r\nفرنگان در جنگ سست شدند و از صلاح الدين امان خواستند . صلاح الدين ابتدا از دادن امان خوددارى مىكرد ، ولى با مشورت اطرافيانش به آنان امان داد ؛ مشروط بر اينكه در مدت چهل روز هر مرد ده دينار و هر زن پنج دينار و هر كودك چه دختر و چه پسر ، دو دينار بدهد . صلاح الدين روز جمعه بيست و هفتم رجب سال 583 ق / 1187 م بيت المقدس را گرفت و پرچم مسلمانان را بر باروهاى شهر برافراشت . « 3 » مىنويسند ، هنوز همهء پناهندگان از اورشليم بيرون نرفته بودند كه صليب مقدس را از بالاى قبة الصّخره فرو كشيدند و تمام علامتهاى مسيحيان را برداشتند و مسجد اقصى را از آثار آنان پاك كردند . سپس ، هر دو بنا را با گلاب عطرآگين كردند و يك‌بار ديگر به روحانيان مسلمان سپردند . روز آدينه ، صلاح الدين پيشاپيش جمعى انبوه به مسجد درآمد و به درگاه خدا نماز شكر گزارد . « 4 » صلاح الدين براى اقامهء نمازهاى پنجگانه ، امامى معين كرد\r\n\r\n\r\n","description":"","footnote":"\r\n( 1 ) . همانجا .\r\n( 2 ) . الكامل فى التاريخ ؛ ج 11 ، ص 536 - 537 و تاريخ ابن خلدون ؛ ج 4 ، ص 466 - 467 .\r\n( 3 ) . همان ؛ ج 11 ، ص 546 - 547 و همان ؛ ج 4 ، ص 470 - 471 .\r\n( 4 ) . الكامل فى التاريخ ؛ ج 11 ، ص 551 و تاريخ جنگهاى صليبى ؛ ج 2 ، ص 547 .\r\n","page_name":" 108 ","page_number":114},
  {"content":"\r\n\r\nو دستور داد منبرى بسازند ؛ به او گفتند كه نور الدين محمود زنگى بيست سال پيش براى مسجد بيت المقدس در حلب منبرى ساخته و چند سال صنعتگران ماهر بر آن كار كرده‌اند ؛ دستور داد آن منبر را از حلب آوردند و در مسجد اقصى نصب كردند . وى همچنين دستور داد تا در مسجد اقصى قرآنهاى بسيار بگذارند و قاريان معيّن و براى آنان مقررى تعيين و مدارس و رباطها بنا كرد . « 1 » بعد از انقراض ايوبيان و در آغاز فرمانروايى مماليك ، بخش اعظم بيت المقدس بر اثر زدوخوردهاى فراوان ويران و خالى از سكنه شد . معدود مسيحيان شهر و نيز مسلمانان و يهوديانى كه در آن اسكان يافته بودند ، همگى در 658 ق / 1260 م ، قبل از آنكه موج حملات ويرانگر مغول تا حبرون و غزّه در جنوب بيت المقدس برسد ، اين شهر را تخليه كردند . بعد از پيروزى مماليك در عين جالوت در شوال 658 / 1260 م ، بيت المقدس در امپراتورى مماليك ادغام شد و تحت حكومت مملوك نايب الحكومهء دمشق درآمد . « 2 » ابن بطوطه در سفرنامه‌اش اطلاعات فراوانى دربارهء بيت المقدس و مسجد اقصى به دست داده است . او مىنويسد : به شهر بيت المقدس رسيدم كه بعد از مسجد الحرام و مسجد پيامبر ( ص ) ، بر همهء نقاط و اماكن متبركه پيشى دارد و معراج پيامبر ( ص ) به آسمان از آن شهر بوده است . بيت المقدس شهرى است بزرگ و زيبا كه با سنگهاى تراش ساخته شده است . پادشاه نيكوكار ، صلاح الدين ايوبى كه خدايش او را جزاى خير دهد ، بعد از تسخير اين شهر ، قسمتى از باروى آن را ويران كرد . الملك الظاهر ( بيبرس ) نيز براى اينكه مسيحيان در فكر تصرف مجدد شهر نباشند ، بقيه باروى شهر را منهدم ساخت . اين شهر در قديم آب نداشته ، ليكن در زمان ما ( زمان ابن بطوطه ) امير سيف الدين تنگيز ، امير دمشق ، مجراى آبى به آنجا آورده است . مسجد بيت المقدس از مساجد شگفت و بسيار زيباست و مىگويند مسجدى بزرگتر از آن در دنيا وجود ندارد . درازاى آن ، از شرق به غرب ، 752 ذراع ملكى و پهناى آن ، از سمت قبله به داخل ، 435 ذراع است و در سه جهت آن درهاى متعددى وجود دارد ؛ اما از طرف قبله تا آنجا كه اطلاع دارم يك در بيشتر ندارد . محوطهء مسجد فضاى غير مسقفى است ، ولى خود مسجد سقفى بسيار عالى و مذهّب و رنگين دارد كه\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 472 - 473 .\r\n( 2 ) . دايرة المعارف اسلام ؛ ذيل « بيت المقدس » .\r\n","page_name":" 109 ","page_number":115},
  {"content":"\r\n\r\nدر اوج مهارت و هنرمندى ساخته شده است . قبة الصّخره از بناهاى بسيار شگفت و محكم با زيباييهاى فراوان و بدايع بيشمار است . قبه در وسط مسجد ، روى يك بلندى قرار دارد و راه آن از يك پلهء مرمرى است و چهار در دارد و دورتادور آن ، مانند داخل آن ، با كمال مهارت و صنعتگرى از سنگهاى مرمر مفروش شده و در داخل و خارج آن انواع تزيينات و هنرها به كار رفته ، چندانكه زبان از وصف آن قاصر است . قسمت اعظم قبه با قطعات طلا پوشانده شده است . پيامبر ( ص ) از روى همين تخته سنگ ( قبة الصّخره ) به آسمان عروج كرده است . قبة الصّخره تقريبا به اندازهء يك قامت انسان ارتفاع دارد و زير آن ، غارى است به اندازهء يك اتاق كوچك كه آن هم در حدود يك قامت ارتفاع دارد و به وسيلهء پله‌اى به آنجا مىروند . صخره دو عدد مجمر ( نرده ) بسيار عالى دارد . نردهء اول كه روى صخره قرار دارد از آهن و با كمال هنرمندى ساخته شده و نردهء دوم از چوب است . در قبه ، سپر آهنينى آويزان است كه مىگويند از آن حمزة بن عبد المطلب بوده است . از مشاهد متبركهء بيت المقدس ، بنايى است در كنار درّهء وادى جهنّم كه بر روى تلّ مرتفعى در مشرق شهر واقع شده و مىگويند عيسى ( ع ) از آنجا به آسمان رفته است . از مشاهد ديگر ، قبر رابعهء بدويه است . اين رابعه را با رابعهء عدويهء مشهور نبايد اشتباه كرد . در داخل وادى جهنّم كليسايى است كه مسيحيان آن را بسيار محترم مىدارند و مىگويند قبر مريم ( ع ) در آنجاست . كليساى ديگرى نيز در آنجاست كه نصارى به زيارت آن مىروند و مدعى هستند كه قبر مسيح در آنجاست . جايگاه مهد عيسى نيز در اين كليسا و موضعى متبرك است . « 1 » قاضى مجير الدين حنبلى ( متولد 860 ق ) ، معاصر مماليك ، اطلاعات بسيارى دربارهء آثار و ابنيهء دو شهر قدس و خليل به دست داده و از مدارس و خانقاهها و ابنيه‌اى كه در دوران ايوبيان در بيت المقدس ساخته شده و تا زمان مماليك باقى بوده ، ياد كرده است ؛ از آن جمله است مدرسهء الزاوية الخثنيه كه سلطان صلاح الدين ايوبى آن را در سمت بيرونى حصار جنوبى مسجد اقصى و پشت منبر معروف صلاح الدين بنياد نهاد و آن را وقف شيخ زاهد عابد ، جلال الدين محمد بن احمد بن محمد جلال الدين الشاشى كه در بيت المقدس مجاور بود كرد و مقرر\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 54 - 56 .\r\n","page_name":" 110 ","page_number":116},
  {"content":"\r\n\r\nنمود كه بعد از او ، وقف پيروانش باشد . تاريخ وقف اين زاويه 18 ربيع الاوّل 587 است .\r\nديگر ، مدرسة النحويه است كه در كنار صحن قبة الصّخره ، در سمت قبله به سوى غرب واقع شده است . گفته‌اند كه بانى آن الملك المعظّم عيسى و تاريخ بناى آن 604 ق بوده است . اين مدرسه بر يكى از برجهاى باب الرحمة مسجد اقصى قرار داشت كه منسوب به شيخ نصر مقدسى بوده است . قبل از آن به مدرسهء غزاليه معروف بود ، چون ابو حامد غزّالى كه چندى در آنجا معتكف شده است ، به او منسوب بوده است . در 610 ق ، الملك المعظّم عيسى بن احمد بن ايوب اين مدرسه را نوسازى كرد و آن را به شكل زاويه‌اى براى قرائت قرآن و تدريس نحو زبان عرب درآورد و كتابهايى از جمله اصلاح المنطق ابن السّكيت را وقف آن كرد . اين مدرسه در ايام مجير الدين حنبلى دائر نبوده است .\r\nديگر ، مدرسه زاوية الدّركاء است كه در مجاورت بيمارستان صلاحى قرار داشت . به نوشتهء مجير الدين ، اين بنا در زمان فرنگان به دار الاستباريه معروف بوده و مناره‌اى داشته كه امروز بخشى از آن خراب شده است . در گذشته نواب قدس در آن منزل داشتند .\r\nواقف اين زاويه ، الملك المظفر شهاب الدين غازى ابن الملك العادل ابى بكر بن ايوب ، فرمانرواى ميّافارقين بوده است . ديگر ، بناى زاوية الهنود در داخل حصار شهر و در فاصلهء قريب صد مترى جنوب باب السّاهره قرار داشت و به فقراى طريقت رفاعيه متعلّق بود . بعدها ، طايفهء هنديها در آن منزل گرفتند و به زاوية الهنود معروف شد . بناى اين زاويه به قرن هفتم هجرى باز مىگردد . « 1 » بعضى از بناها و آثار بيت المقدس را الملك عيسى بن الملك العادل ، برادر سلطان صلاح الدين ايوبى ، در ايام حكومتش بر شام ساخته است كه به اهم آنها اشاره مىشود : 1 ) بناى قبة النحويه در سال 604 ق ؛ 2 ) بناى آب انبارى معروف به سبيل مشعلان ، در سال 613 ق كه آب انبارى ساده در داخل محوطهء مسجد اقصى بود و در نزديكى پلكان زاويهء شمال غربى صحن قبة الصّخره قرار داشت ؛ 3 ) بناى مدرسة المعظّمية در سال 614 ق كه مدرسه‌اى براى پيروان مذهب\r\n\r\n\r\n","description":"","footnote":"\r\n( 1 ) . الانس الجليل بتاريخ القدس و الخليل ؛ ج 2 ، ص 34 ، 43 ، 47 و 48 و تاريخ اورشليم ( بيت المقدس ) ؛ ص 160 .\r\n","page_name":" 111 ","page_number":117},
  {"content":"\r\n\r\nحنفى بود . اين مدرسه در مقابل باب شرف الانبياى مسجد واقع است و امروز به باب الملك الفيصل معروف است و يكى از دروازه‌هاى شمالى مسجد اقصى است . بناى دروازهء ياد شده و رواقى كه از آن به طرف مغرب امتداد مىيابد در سال 610 ق و در ايام حكومت الملك المعظّم ابى الغرائم عيسى بن ابى بكر بن ايوب بازسازى شده است . « 1 »\r\nآثار و ابنيهء نامبرده در دوران مماليك نيز مورد استفاده بوده است . آثار بازمانده از دوران مماليك خود به دو دورهء مماليك بحرى و مماليك برجى تقسيم مىشود : از مماليك بحرى ( 650 - 784 ق / 1253 - 1383 م ) آثار فراوانى در بيت المقدس و اطراف آن باقى مانده كه به اهم آنها اشاره مىشود .\r\n1 . رباط علاء الدين البصير ؛ اين بنا در جانب شمالى راهى قرار دارد كه از مدخل باب الناظر بيت المقدس در نزديكى ادارات سابق مجلس اعلاى اسلامى بيت المقدس به داخل مسجد اقصى مىروند و در مقابل رباط المنصورى قرار دارد . اين رباط را امير علاء الدين آيدغدى بن عبد اللّه الصالحى النجمى در 666 ق وقف كرده بود . امير علاء الدين از اكابر امرايى بود كه قبل از آمدنش به بيت المقدس ، در ايام الملك الظاهر بيبرس و الملك المنصور قلاوون ، ناظر حرمين شريفين بود . وى در سال 665 ق باب المطهره را كه يكى از دروازه‌هاى غربى مسجد اقصى و در جنوب باب القطانين بود باز كرد و در روزگار او بود كه صحن قبة الصّخره سنگفرش شد . « 2 »\r\n2 . الخانقاه الفخريه كه داخل حصار مسجد اقصى و مجاور مسجد مغربيان قرار داشت و در ورودى آن در كنار دروازه‌اى بود كه از آن به سوى محلهء مغربيان خارج مىشدند . اين خانقاه را قاضى فخر الدين ابو عبد الله محمد بن فضل الله ، ناظر سپاه اسلامى بيت المقدس ، وقف كرده بود . وى قبطىنژاد و مسلمانى نيكو اعتقاد و از جمله بزرگان والامقام بيت المقدس بود و وقفيات بسيار داشت . وى در نيمهء رجب 732 وفات يافته است . « 3 »\r\n\r\n\r\n","description":"","footnote":"\r\n( 1 ) . بيت المقدس ؛ ص 160 - 161 و الانس الجليل بتاريخ القدس و الخليل ؛ ج 2 ، ص 42 .\r\n( 2 ) . الانس الجليل بتاريخ القدس و الخليل ؛ ج 2 ، ص 43 و تاريخ اورشليم ( بيت المقدس ) ؛ ص 161 - 162 .\r\n( 3 ) . همان ؛ ج 2 ، ص 34 و همان ؛ ص 166 - 167 .\r\n","page_name":" 112 ","page_number":118},
  {"content":"\r\n\r\n3 . المدرسة التنكزيه ؛ واقف اين مدرسهء بزرگ و استوار ، امير تنكز ناصرى ، نايب شام ، بوده است . در ميان مدارس شام از اين مدرسه محكمتر نبوده است . اين مدرسه در سمت راست واردشوندگان به مسجد اقصى - از سمت باب السلسله كه دروازهء اصلى مسجد است - قرار دارد . بر در اين مدرسه نقش كتيبه‌اى است كه برطبق آن تنكز اين مدرسه را در 729 ق بنا كرده است . مرمركارى ديوار جنوبى مسجد اقصى و نيز تجديد بناى قناتى كه آب را از عين العروب ( چشمهء عروب ) به شهر بيت المقدس مىآورد ، از ديگر آثار تنكز است . بناى قنات مزبور در 727 ق آغاز شد و در 728 ق آب آن به بيت المقدس رسيد و در پايان ربيع الاول 728 ، در وسط مسجد ، در آبگيرى مرمرى ميان قبة الصّخره و مسجد اقصى آب نماند . سوق القطانين و حمامى كه در سمت راست وارد شوندگان - از راه وادى - به اين بازار قرار دارد ، امروز به حمام العين معروف است و كاروانسرايى كه در سمت جنوب سوق القطانين ميان حمام الشفى و حمام العين واقع است نيز از آثار تنكز است . وى منارهء باب السلسله را نيز دوباره ساخت . « 1 » امير تنكز روز سه‌شنبه 21 محرم 741 ق در قلعهء اسكندريه مسموم شد و درگذشت . وى را ابتدا در اسكندريه مدفون كردند ، ولى بعد جسد او را در پنجم رجب 744 به بيت المقدس منتقل كردند . « 2 »\r\n4 . المدرسة البلديه در سمت شمالى باب السكينهء مسجد اقصى ، معروف به باب السلام واقع است . اين مدرسه را امير منكلى بغا الاحمدى ، نايب حلب ، وقف كرد و خود در همانجا وفات يافت و در 782 ق در آنجا مدفون گرديد . « 3 »\r\n5 . دار الحديث از سمت مغرب مجاور باب التربه و مدرسة الطازيه است . اين بنا به وسيله امير شرف الدين عيسى بن بدر الدين ابى القاسم الهكّارى وقف شده و تاريخ وقف آن 25 رجب 666 است . « 4 »\r\n\r\n\r\n","description":"","footnote":"\r\n( 1 ) . همان ؛ ج 2 ، ص 34 - 35 و همان ؛ ص 165 - 166 .\r\n( 2 ) . الانس الجليل بتاريخ القدس و الخليل ؛ ج 2 ، ص 35 .\r\n( 3 ) . همان ؛ ج 2 ، ص 35 و تاريخ اورشليم ( بيت المقدس ) ؛ ص 170 .\r\n( 4 ) . همان ؛ ج 2 ، ص 44 و همان ؛ ص 162 .\r\n","page_name":" 113 ","page_number":119},
  {"content":"\r\n\r\n6 . الرباط المنصورى در سمت جنوبى راه باب الناظر مسجد اقصى و در مقابل رباط علاء الدين البصير واقع بوده و سلطان الملك المنصور قلاوون الصالحى در 681 ق آن را ساخته و وقف فقرا و زوّار بيت المقدس كرده است . « 1 »\r\n7 . المدرسة الدويداريه ؛ اين مدرسه در سمت راست باب شرف الانبياى مسجد اقصى قرار داشته است . اين مدرسه در 695 ق ساخته شده و واقف آن امير علم الدين ابو موسى سنجر بن عبد الله الدويدار الصالحى النجمى بوده است . امروز اين مدرسه به مدرسهء دخترانهء اسلامى ( مدرسة الاناث الاسلاميه ) معروف است . « 2 »\r\n8 . المدرسة الجاوليه در سمت شمال غربى محوطهء حرم شريف واقع است و بناى آن را امير علم الدين سنجر الجاولى ، نايب غزّه در 715 ق ، وقف كرده است . اين مدرسه در آن ايام محل سكونت نواب قدس شريف بوده است . واقف در رمضان 745 درگذشته است . « 3 »\r\n9 . رباط كرد در جانب شمالى راه باب الحديد و در مقابل مدرسهء ارغونيه واقع بود . واقف اين بنا المقر السيفى كرد ، فرمانرواى ديار مصر در 693 ق بوده است . « 4 »\r\n10 . مدرسهء الزاوية المهمازيه ، در ناحيهء باب حطه در شمال غربى مدرسهء صلاحيه واقع است . اين مدرسه به شيخ كمال الدين المهمازى منسوب است . الملك الصالح اسماعيل بن الناصر محمد بن قلاوون ، آبادى بيت لقيا ، از توابع و مضافات بيت المقدس را كه امروز ويران شده است ، در 745 ق براى مشايخ و بزرگان مقيم در اين زاويه وقف كرده بود . « 5 » ديگر آثار باقيمانده از اين دوره عبارتند از : الزاوية الكبكيه ، التربة الاوحدية ، المدرسة الاسلاميه ، زاوية المغاربه ، التربة الجالقيه ، جامع قلعة القدس ، التربة السعديه ، المدرسة الكريميه ، المدرسة الامينيه ، المدرسة الملكيه ، تربة تركان خاتون ، التربة الكيلانيه ، المدرسة الفارسيه ، مدرسه و تربة الارغونيه ، الزاوية المحمديه ، زاوية الطواشيه ، المدرسة الطشتمريه ، المدرسة المنجكيه ، المدرسة الطازيه ، المدرسة الشيخونيه ، رباط الماردينى ، المدرسة الاسعرريه و المدرسة الباروديه . « 6 »\r\n\r\n\r\n","description":"","footnote":"\r\n( 1 ) . همان ؛ ج 2 ، ص 43 و همان ؛ ص 162 .\r\n( 2 ) . همان ؛ ج 2 ، ص 39 و همانجا .\r\n( 3 ) . همان ؛ ج 2 ، ص 38 و همان ؛ ص 165 .\r\n( 4 ) . همان ؛ ج 2 ، ص 37 و همان ؛ ص 162 .\r\n( 5 ) . همان ؛ ج 2 ، ص 42 و همان ؛ ص 167 .\r\n( 6 ) . الانس الجليل بتاريخ القدس و الخليل ؛ ج 2 ، ص 33 - 52 .\r\n","page_name":" 114 ","page_number":120},
  {"content":"\r\n\r\nبرخى از آثار و ابنيهء باقيمانده از دورهء مماليك برجى ( 784 - 922 ق ) در بيت المقدس عبارتند از :\r\n1 . المدرسة الطولونيه در داخل صحن مسجد اقصى و در نزديكى رواق شمالى - در بالاى پلكانى كه به منارهء باب الاسباط راه دارد - واقع شده و شهاب الدين احمد بن الناصر بن محمد الطولونى الظاهرى آن را در زمان الملك الظاهر برقوق و به دست مملوكش ، آق‌بغا ، پيش از سال 800 ق بنا كرده است . « 1 »\r\n2 . المدرسة الباسطيه در شمال مسجد اقصى و در نزديكى باب شرف الانبياى مسجد اقصى ( دروازهء ملك فيصل كنونى ) واقع است و قسمتى از آن نيز در سمت شمال شرقى ، متصل به مدرسهء دويداريه كه امروز مدرسهء دخترانه اسلامى بيت المقدس در آن داير است قرار دارد . واقف اين مدرسه قاضى زين الدين عبد الباسط بن خليل الدمشقى بود و اولين كسى كه بنيان اين مدرسه را گذاشت ، شيخ الاسلام شمس الدين محمد الهروى ، شيخ مدرسهء صلاحيه و ناظر حرمين بوده است . وى قبل از آنكه موفق به اتمام كار اين بنا شود وفات يافت ؛ لذا پس از او قاضى زين الدين عبد الباسط كار ساختمان اين مدرسه را به پايان رساند و در 834 ق آن را وقف صوفيه كرد . اين بنا هنوز در بيت المقدس برپا و قابل استفاده است . « 2 »\r\n3 . المدرسة الغادريه در جانب شمالى محوطهء مسجد اقصى ميان باب شرف الانبياء و منارهء باب الاسباط واقع بود . اين مدرسه را مصر خاتون در 836 ق بنا كرد .\r\nو همسر وى ، امير ناصر الدين محمد بن دلغادر ، پس از اتمام آن را وقف كرد . امروز ، از اين مدرسه ويرانه‌اى بيش برجا نمانده است . « 3 »\r\n4 . المدرسة العثمانيه كه امروز به نام دار الفتيانى معروف است ، در سمت چپ باب المتوضأ ( معروف به باب المطهره يا باب آبريزگاه ) واقع است . اين بنا را بانو اصفهان شاه خاتون وقف كرده و موقوفات بسيارى را در بلاد روم و غير آن به اين مدرسه\r\n\r\n\r\n","description":"","footnote":"\r\n( 1 ) . همان ؛ ج 2 ، ص 40 و تاريخ اورشليم ( بيت المقدس ) ؛ ص 176 .\r\n( 2 ) . همان ؛ ج 2 ، ص 39 و همانجا .\r\n( 3 ) . همان ؛ ج 2 ، ص 40 و همان ؛ ص 176 - 177 .\r\n","page_name":" 115 ","page_number":121},
  {"content":"\r\n\r\nاختصاص داده است . اصفهان شاه خاتون در شهر بيت المقدس وفات يافت و در مقبرهء باب الرحمه مدفون گرديد . « 1 »\r\n5 . الرّباط الزمنى در سمت راست باب المطهره و روبروى مدرسهء عثمانيه ( سكونتگاه آل الفتيانى ) واقع است . اين بنا را خواجه شمس الدين محمد بن الزمن ، از خاصّان الملك الاشرف قايتباى كه در سال 897 ق وفات يافت ، وقف كرده است . بناى اين رباط متعلق به سال 881 ق است . « 2 »\r\n6 . المدرسة الاشرفيه در سمت چپ كسانى واقع است كه از باب السلسله وارد حرم مىشوند و منارهء باب السلسله بر آن مشرف است . در ورودى اين مدرسه در غايت زيبايى و جلو آن ، رواقى است كه با سنگهاى محكم و استوار ساخته شده و با نقوش و تصاوير زيبا كه با ظرافت و دقت تمام بر آنها حكاكى شده ، مزيّن شده است . در دو طرف در ورودى ، كتيبه‌اى به خط نسخ وجود دارد كه بر طبق آن ، اين مدرسه را الملك الاشرف سيف الدين ابا النصر قايتباى در 885 ق بنا كرده است . آب انبار معروف به سبيل قايتباى كه روبروى همين مدرسه واقع است و در 887 ق بنا شده نيز از آثار همين پادشاه است .\r\nيكى ديگر از آثار قايتباى نيز پلكانى است كه در سمت جنوب غربى قبة الصّخره در نزديكى المدرسة النحويه واقع است و به صحن قبة الصّخره راه دارد . علاوه بر اينها وى در 887 ق نيز منارهء جامع العمريه را كه امروز به جامع عمر معروف است و در جوار كليساى قيامت قرار دارد ، بنا كرد . همچنين تعمير كاريزى كه آب جارى را از عين العروب به بيت المقدس مىرساند ، نيز در زمان وى پايان يافت . « 3 »\r\nغير از آثار و ابنيهء ياد شده ، مساجد و رباطها و زاويه‌هاى فراوان ديگرى در بيت المقدس بوده كه ياد همهء آنها در اينجا ضرورت ندارد . علاوه بر آثار اسلامى كه به نمونه‌هايى از آن اشاره شد ، ديرها و كليساها و كنيسه‌هاى متعددى در بيت المقدس وجود داشته است كه از آن جمله‌اند : كنيسه مار يعقوب ، كنيسة المصلبيّه ، كنيسة صهيون ، كنيسة قمامه و كنيسة اليهود . « 4 »\r\n\r\n\r\n","description":"","footnote":"\r\n( 1 ) . همان ؛ ج 2 ، ص 36 و همان ؛ ص 177 .\r\n( 2 ) . همان ؛ ج 2 ، ص 36 و همان ؛ ص 178 .\r\n( 3 ) . تاريخ اورشليم ( بيت المقدس ) ؛ ص 178 - 179 .\r\n( 4 ) . الانس الجليل بتاريخ القدس و الخليل ؛ ج 2 ، ص 49 - 51 .\r\n","page_name":" 116 ","page_number":122},
  {"content":"\r\n\r\nشايان ذكر است كه تعداد چشمگير مدارس و خانقاهها و زاويه‌ها در دوره مماليك در شهر بيت المقدس نشانهء رونق اقتصادى اين شهر نيست ؛ زيرا موقوفات وابستهء به آنها اكثرا ناچيز بود و بسرعت به پايان مىرسيد . بعلاوه ، حكام و ساير مقامات دولتى غالبا مخارج گزافى را كه براى به دست آوردن مقام خود متحمل شده بودند ، با وضع مالياتهاى سنگين بر غير مسلمانان و نيز مسلمانان جبران مىكردند . تنها صنعت مهم بيت المقدس توليد صابون از روغن زيتون باغستانهاى انبوه پيرامون شهر بود كه آن نيز از سياستهاى اقتصادى زيانبار حكومت مماليك محسوب مىشد ؛ زيرا آنان توليد صابون را به انحصار خود درآوردند و مردم را مجبور كردند كه مقادير زيادى مازاد بر نيازهاى خود را به قيمتهاى گزاف خريدارى كنند . ناامنى مستمر در داخل و خصوصا خارج شهر بيت المقدس نيز بر سختى زندگى مردم اين شهر مىافزود . در اوايل قرن دهم هجرى / شانزدهم ميلادى ، به مدت ده سال ، هيچ كس از اهالى بيت المقدس نتوانست به حج برود ؛ زيرا شرارتهاى بدويان صحرا گرد مانع سفر زائران از بيت المقدس به بحر احمر بود . گزارش سياحان نشان مىدهد كه در آن ايام نواحى غير آباد فراوانى در داخل اين شهر وجود داشته است ؛ اما مركز شهر كهنه در خارج مسجد اقصى - چنان كه امروز از آثار آن برمىآيد - در عهد مماليك ساخته شده است . « 1 » در اينجا به شرح برخى ديگر از شهرهاى مهم اردوگاه فلسطين مىپردازيم .\r\nرمله « 2 » شهرى است در مركز فلسطين اشغالى ، در جنوب شرقى شهر تل آويو .\r\nنوشته‌اند كه وليد بن عبد الملك ، برادرش ، سليمان ، را بر اردوگاه فلسطين ولايت داد و او در لد منزل كرد و سپس شهر رمله را بنيان نهاد . نخستين بنايى كه در آن ساخت ، كاخ خود و محلى به نام دار الصباغين بود . در ميانهء اين دو محل نيز آب‌انبارى احداث كرد . سپس ، زمينى را برگزيد و در آن مسجدى بنا كرد و پيش از آنكه به پايانش رساند ، خود خليفه شد و در زمان خلافت خود نيز به بناى آن ادامه داد تا اينكه عمر بن عبد العزيز آن را به\r\n\r\n\r\n","description":"","footnote":"\r\n( 1 ) . تاريخ اورشليم ( بيت المقدس ) ؛ ص 69 - 70 .\r\n( 2 ) .  Ramla \r\n","page_name":" 117 ","page_number":123},
  {"content":"\r\n\r\nاتمام رسانيد . سليمان بن عبد الملك به مردم نيز اجازه داد تا خانه‌هايى براى خود بسازند و براى آنان چاههاى آب و قناتى به نام برده حفر كرد . وى مباشرت در انجام هزينه‌هاى حفر قنات و چاهها و نيز بناى مسجد جامع را به كاتبى نصرانى از مردم لد به نام بطريق بن نكا سپرد . شهر رمله قبل از سليمان بن عبد الملك وجود نداشت و به جاى آن ريگستانى بود . پس از سليمان بن عبد الملك ، ديگر خلفاى اموى براى چاهها و قنات رمله هزينه‌هايى انفاق مىكردند و چون بنى عباس به خلافت رسيدند ، اين انفاق همچنان ادامه داشت . معتصم عباسى آن هزينه‌ها را تسجيل كرد و به صورت يك بودجه دائمى درآورد كه هر ساله پرداخت مىشد . « 1 » يعقوبى مىنويسد : سليمان بن عبد الملك شهر رمله را بنا و شهر لد را ويران كرد و مردم لد را به رمله منتقل ساخت . رمله شهر فلسطين است و نهر كوچكى دارد كه شرب مردم از آن است . نهر ابو فطرس نيز در دوازده ميلى رمله واقع است . شرب مردم از آب چاهها و حوضها و آب‌انبارهاست كه آب باران در آنها جمع مىشود . مردم شهر مردمى به هم آميخته از عرب و عجم و اهل ذمهء آن ، يهود و سامرى هستند . « 2 » به گفتهء جغرافيادانان قرن چهارم هجرى رمله قصبهء فلسطين و جايى با نعمت و شهرى بزرگ است . « 3 » مقدسى در وصف رمله مىنويسد : شهرى دلگشا ، زيبا ، خوش‌ساخت ، سبك آب ، زرخيز ، پر ميوه و ثروتمند است . زيارتگاههاى گرانقدر و آباديهاى خوب و بازرگانى سودمند دارد . در سرزمينهاى اسلامى ، روشنتر از جامع آن و خوشمزه‌تر از نان سفيدش و مباركتر از ناحيه‌اش و گواراتر از ميوه‌اش نديدم . در ميان روستاهاى پاكيزه و شهرها و منزلهاى گرانمايه جا گرفته است . مهمانخانه‌هاى زيبا ، گرمابه‌هاى پاكيزه ، خوراكيهاى گوارا و خورش بسيار ، خانه‌هاى گشاده ، مسجدهاى نيكو و خيابانهاى فراخ و همه‌چيز را با هم دارد . شهر در دشت ساخته شده ؛ اما نزديك كوه و درياست . انجير و خرما را با هم دارد . كشتزارهاى ديمى پرثروت و بركت دارد ؛ ولى در زمستان يك دريا گل است و در تابستان يك خاكدان غبار . نه آب رونده دارد و نه\r\n\r\n\r\n","description":"","footnote":"\r\n( 1 ) . فتوح البلدان ؛ ص 207 - 208 و التنبيه و الاشراف ؛ ص 342 و معجم البلدان ؛ ج 3 ، ص 69 .\r\n( 2 ) . البلدان ؛ ص 107 - 108 .\r\n( 3 ) . مسالك و ممالك ؛ ص 60 و صورة الارض ؛ جزء 1 ، ص 158 و حدود العالم ؛ ص 173 - 174 .\r\n","page_name":" 118 ","page_number":124},
  {"content":"\r\n\r\nسبزى و نه خاك خوب و نه يخ . شهر پر از پشه است ، چاههاى آن گود و شور ، آب باران در آب انبارهاى سربسته جمع شود . بينوايان تشنه‌اند و بيگانگان سرگردانند ، گرمابه‌هايش ديوانگاه است ، دولابها ( چرخ‌چاهها ) را مستخدمان مىچرخانند . مساحت شهر بيش از يك ميل در يك ميل است . ساختمانهايش از سنگ تراشيده و آجر پخته است . آنچه از كوچه‌هايش به ياد دارم ، چنين است : درب بئر العسكر ، درب مسجد عنّبه ، درب بيت المقدس ، درب بيلعة ، درب لدّ ، درب يافا ، درب مصر ، درب داجّون . جامع رمله در بازار بهتر و زيباتر از جامع دمشق است و ابيض خوانده مىشود . در قلمرو اسلام بزرگتر از محراب جامع رمله نيست و پس از منبر بيت المقدس ، منبرى بهتر از آن نيست .\r\nمناره‌اى زيباتر دارد كه هشام بن عبد الملك آن را ساخته است . « 1 » مؤلف اضافه مىكند كه از عمويم شنيدم ، هنگامى كه هشام خواست جامع رمله را « دوباره بازسازى كند » به او خبر دادند كه مسيحيان ستونهايى از مرمر براى كليساى بالعه در زير خاك پنهان كرده‌اند ، پس به ايشان گفت : يا ستونها را بياوريد يا ما كليساى لد را ويران مىكنيم تا با ستونهايش جامع خودمان را بسازيم ؛ آنها ستونها را آوردند . « 2 »\r\nناصر خسرو كه در ضمن سفر از رمله عبور كرده ، در وصف آن مىنويسد :\r\nشهرستانى بزرگ است و بارويى حصين و بلند و محكم از سنگ و گچ دارد و دروازه‌هايش آهنين است . از شهر رمله تا لب دريا سه فرسنگ است . در ميان مسجد آدينه ، حوضهاى بزرگ است . مسجد آنجا را سيصد گام در دويست گام مساحت كردم .\r\nبر پيش صفّه مسجد نوشته بودند كه پانزدهم محرم سال 425 ، اينجا زلزله‌اى اتفاق افتاد شديد و عمارات بسيار را خراب كرد . در شهر ، مرمر فراوان است و بيشتر سراها و خانه‌هاى مردم از مرمر بنا شده است . انواع و الوان مرمرها را آنجا ديدم از ملمّع ، سبز ، سرخ ، سياه و سفيد و همه نوع رنگ . آنجا نوعى انجير است كه از آن بهتر هيچ جا نيست و به شهرهاى اطراف مىبرند . « 3 » ادريسى در قرن ششم هجرى مىنويسد : رمله شهرى نيكو\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 231 - 232 .\r\n( 2 ) . همانجا .\r\n( 3 ) . سفرنامه ناصر خسرو ؛ ص 27 .\r\n","page_name":" 119 ","page_number":125},
  {"content":"\r\n\r\nو آباد است و بازارها دارد و دخل و خرج مردم آن از بازرگانى است . « 1 » ياقوت مىگويد :\r\nصلاح الدين ايوبى اين شهر را در 583 ق از دست فرنگان بازگرفت و از ترس آنكه مبادا بار ديگر بر آن استيلا يابند ، آن را ويران كرد ؛ ولى شهر بار ديگر در 587 ق به دست فرنگان افتاد . اين شهر در حال حاضر خراب و ويران است . « 2 » در دوران مماليك ، زمان الملك الناصر محمد بن قلاوون ، مساجد و منابرى در رمله ساخته شد . الملك الناصر محمد بن قلاوون در اين شهر مناره‌اى ساخت كه از نظر ارتفاع و شكل بنا ، از شگفتيهاى دنيا بود . بناى اين مناره در نيمهء شعبان 728 ق به پايان رسيد . مسافرانى كه آن را ديده‌اند ، مىگويند بىنظير بوده است . « 3 » امير شاهين الكمالى ، فرماندار رمله ، نيز مناره‌اى بنا كرد و بر گرد آن مسجدى ساخت كه در روزهاى جمعه در آنجا نماز برگزار مىشد . او بر اين مسجد و مناره موقوفاتى وقف و براى خدّام آن حقوق و مقررى وضع كرد ؛ بناى اين مسجد و مناره در 854 ق بوده است . « 4 » ابن بطوطه كه در قرن هشتم هجرى به شام مسافرت كرده ، در وصف رمله مىنويسد : به رمله رفتيم كه همان فلسطين باشد . رمله شهرى بزرگ و كثير الخير است و بازارهاى خوب دارد . مىگويند ، در جنوب جامع ابيض اين شهر سيصد تن از پيامبران را دفن كرده‌اند . « 5 »\r\nغزّه « 6 » شهرى است در شمال شرقى مصر ، به فاصلهء چهار كيلومترى درياى مديترانه . غزّه از شهرهاى باستانى فلسطين است . در ابتداى امر ، كنعانيان كه از نسل حام بودند در آن سكونت گزيدند و از آن پس ، قومى به نام عناقيان در آنجا ساكن شدند .\r\nسپس ، مصريان آنجا را پايگاه لشكركشى خود به سوريه كردند . در حدود 1200 ق . م فلستيان به فلسطين آمدند و غزّه يكى از پنج شهر عمدهء آنان شد و شمشون ، پهلوان يهود از قبيلهء دال ، معبد غزّه را بر سر خود و دشمنانش خراب كرد . اهل غزّه پيوسته در بت‌پرستى و عبادت بت داجّون مشغول بودند تا آنكه يهوديان بر آنجا مسلط شدند . اين\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 356 .\r\n( 2 ) . معجم البلدان ؛ ج 3 ، ص 69 - 70 .\r\n( 3 ) . الانس الجليل بتاريخ القدس و الخليل ؛ ج 2 ، ص 68 - 69 .\r\n( 4 ) . همان ؛ ج 2 ، ص 70 - 71 .\r\n( 5 ) . سفرنامه ابن بطوطه ؛ ج 1 ، ص 58 .\r\n( 6 ) .  Qazza \r\n","page_name":" 120 ","page_number":126},
  {"content":"\r\n\r\nشهر در دورهء روميان از مراكز مسيحيت گرديد . « 1 » نخستين برخورد مسلمانان با روميان ، در زمان خلافت ابو بكر در سرزمين فلسطين در يك آبادى از آباديهاى غزّه به نام داثن رخ داد كه مسلمانان پيروز شدند . سپس ، عمرو عاص غزّه را در زمان خلافت ابو بكر فتح كرد . « 2 » غزّه در قرن سوم هجرى يكى از نواحى فلسطين محسوب مىشده است . « 3 » به نوشتهء يعقوبى : غزّه بر ساحل درياست و آن ، آغاز اقليم سوم است و قبر هاشم بن عبد مناف در آن قرار دارد . « 4 » اصطخرى در قرن چهارم هجرى مىنويسد : در آخر نواحى فلسطين ، بر آن سوى كه جفار مصر مىباشد ، شهرى است كه آن را غزّه خوانند ؛ آنجا مولد محمد بن ادريس شافعى بوده و در جاهليت عرب ، عمر بن خطّاب از آنجا گذشته است . « 5 » به نوشتهء مقدسى ، غزّه شهرى بزرگ و در كنار جادهء مصر نزديك باديه و كرانهء درياست . جامعى زيبا دارد كه اثرى از عمر بن خطاب در آنجا هست . « 6 » در 563 ق صلاح الدين به جنگ بلاد فرنگان لشكر كشيد و نواحى عسقلان و رمله را مورد حمله قرار داد و ربض غزّه را تاراج كرد . « 7 » ابو الفداء در قرن هشتم هجرى مىنويسد : غزّه شهرى نه‌چندان بزرگ است بر ساحل دريا ؛ باغها دارد ؛ نخلستانهايش اندك و تاكستانهايش بسيار است و انواع ميوه و قلعه‌اى كوچك دارد . « 8 » ابن بطوطه هنگام ورود به شام ابتدا به غزّه آمده . وى در وصف آنجا مىنويسد : غزّه شهرى است وسيع ، داراى عمارتهاى بسيار و بازارهاى خوب و مساجد متعدد ؛ بارو و جامعى زيبا دارد و مسجدى كه اكنون نماز جمعه در آن اقامه مىشود ، توسط امير بزرگ جاولى بنا گرديده است و ساختمانى بسيار خوب و عالى دارد .\r\nمنبر اين مسجد از مرمر سپيد است . خاندان بنى سالم در اين شهر سمت رياست و بزرگى داشتند و شمس الدين ، قاضى بيت المقدس ، از اين خاندان بود . « 9 »\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 635 و دايرة المعارف فارسى ؛ ج 2 ، ص 1809 .\r\n( 2 ) . فتوح البلدان ؛ ص 159 و 200 .\r\n( 3 ) . المسالك و الممالك ؛ ص 61 .\r\n( 4 ) . البلدان ؛ ص 108 و معجم البلدان ؛ ج 4 ، ص 202 .\r\n( 5 ) . مسالك و ممالك ؛ ص 61 و صورة الارض ؛ جزء 1 ، ص 159 .\r\n( 6 ) . احسن التقاسيم ؛ بخش 1 ، ص 243 .\r\n( 7 ) . تاريخ ابن خلدون ؛ ج 4 ، ص 434 .\r\n( 8 ) . تقويم البلدان ؛ ص 257 و الانس الجليل بتاريخ القدس و الخليل ؛ ج 2 ، ص 74 .\r\n( 9 ) . سفرنامهء ابن بطوطه ؛ ج 1 ، ص 51 .\r\n","page_name":" 121 ","page_number":127},
  {"content":"\r\n\r\nعسقلان « 1 » يا اشقلون شهرى است باستانى بر ساحل فلسطين جنوبى . اين شهر از شهرهاى پنجگانهء فلسطينيان بود كه به مسافت ده ميل از غزّه به سمت شمال در ساحل مديترانه واقع است . عسقلان ، مسقط الرأس هيروديس بزرگ ، پادشاه بيت المقدس بود .\r\nدر دورهء روميان به سبب بازيها و مراسم دينى كه در آن انجام مىشد ، از مراكز با رونق تمدن هلنيستى بود . « 2 » به نقل بلاذرى ، عمر بن خطّاب به معاويه نوشت كه كار فتح بلاد فلسطين را دنبال كند و او عسقلان را به صلح گشود . به روايتى ، عمرو عاص عسقلان را پيش از آن فتح كرده بود ؛ سپس مردم آن ، عهد خود شكسته بودند و روميان نيز آنان را امداد كرده بودند ؛ پس معاويه آن را گشود و مرابطان و محافظان را بر آن گماشت .\r\nروميان در ايام ابن زبير ، عسقلان را ويران كردند و مردمش را از آنجا براندند . چون عبد الملك بن مروان حكومت يافت ، عسقلان را بساخت و مستحكم كرد و قومى از عرب را در آنجا سكونت داد و زمينهايى به مرابطان آن ناحيه اقطاع داد . قبلا هم در عسقلان زمينهايى به امر عمر و عثمان به اعراب به اقطاع داده شده بود . « 3 » به گفتهء ابن خرداذبه و بعدها اصطخرى عسقلان يكى از نواحى اردوگاه فلسطين بوده است . « 4 » صاحب حدود العالم در نيمهء دوم قرن چهارم هجرى عسقلان را از شهرهاى شام بر كران درياى روم ياد كرده كه در آن مسلمانانند و شهرى با نعمت بسيار و كشت و برز و خواستهء فراوان بوده است . « 5 » مقدسى مىنويسد : عسقلان شهرى بزرگ در كرانهء درياست ؛ پر از باغچه و ميوه و مركز انجير صحرايى است ؛ جامع آن در بازار بزّازهاست و با مرمرفروش شده و دلگشا و زيبا و مستحكم است ؛ ابريشم بسيار خوب و خيرات فراوان دارد ؛ زندگانى در آن مرفّه است ؛ بازارهاى زيبا دارد ؛ ولى بندرگاه آن خراب است و مارهايش موذى هستند ؛ رباطى دارد كه محل دادوستد بازرگانان و خريد و فروش اسيران است . « 6 » ناصر خسرو كه از طريق دريا به عسقلان آمده مىنويسد : بازار و جامع نيكو دارد . طاقى\r\n\r\n\r\n","description":"","footnote":"\r\n( 1 ) .  Asqalan \r\n( 2 ) . قاموس كتاب مقدس ؛ ص 71 و دايرة المعارف فارسى ؛ ج 2 ، ص 1733 .\r\n( 3 ) . فتوح البلدان ؛ ص 206 - 207 و 209 .\r\n( 4 ) . المسالك و الممالك ؛ ص 61 .\r\n( 5 ) . حدود العالم ؛ ص 171 - 172 .\r\n( 6 ) . احسن التقاسيم ؛ بخش 1 ، ص 244 و 249 .\r\n","page_name":" 122 ","page_number":128},
  {"content":"\r\n\r\nدر آنجا ديدم كهنه ؛ گفتند : مسجدى بوده است ؛ طاقى بزرگ و از سنگ بود ؛ چنان كه اگر كسى قصد خراب كردن آن را داشت ، بايد مالى بسيار خرج كند . « 1 » ادريسى در قرن ششم هجرى مىنويسد : شهر بارو دارد . اطراف آن بوستانهاست . پادشاه قدس با سپاهيان روم از فرنگان و غيره در سال 548 ق عسقلان را فتح كردند و هم اكنون نيز در دست آنان است . « 2 » پيش از آن ، در 535 ق سپاه فرنگان به عسقلان حمله كردند و نواحى آن را غارت كردند . سپاهيان مصر كه عسقلان در تصرف آنان بود ، با فرنگان جنگيدند و فرنگان شكست خورده و فرار كردند . « 3 » در اوايل جمادى الاخر 583 صلاح الدين ايوبى به عسقلان آمد و پادشاه فرنگان و سركردگان داويه را كه در دمشق اسير بودند احضار كرد و از آنان خواست مسيحيان عسقلان را ندا دهند تا شهر را تسليم كنند . آنان ندا دادند ، ولى مردم شهر گوش به سخن آنان ندادند و پاسخهاى درشت دادند . صلاح الدين بر شدت جنگ بيفزود و منجنيقها نصب كرد . عاقبت ، مردم شهر را گرسنگى از پاى در آورد ، از اين‌رو از صلاح الدين با شروطى امان خواستند . صلاح الدين همهء شروط آنها را بپذيرفت و پس از چهارده روز محاصره ، شهر را در اواسط 583 ق فتح كرد . « 4 » در آغاز ماه شعبان 587 فرنگان دوباره آهنگ عسقلان كردند . صلاح الدين با ياران خود به مشورت نشست كه دربارهء عسقلان چه تصميمى بگيرد ؛ همه به خراب كردن آن اشارت كردند .\r\nابتدا ، صلاح الدين به ويران شدن عسقلان رضا نمىداد ؛ ولى بالاخره خودش به عسقلان رفت و در نوزدهم شعبان 587 شهر را به كلى ويران كرد و سنگهاى آن را به دريا ريخت و نشان آن را از روى زمين محو كرد . « 5 » ياقوت در قرن هفتم هجرى به عسقلان عروس شهرهاى شام نام داده است . « 6 » يك قرن بعد از ياقوت ، ابو الفداء مىنويسد : عسقلان از جملهء مرزهاى اسلام است . بندرى ندارد ، شرب مردمش از چاههاست و در اين زمان\r\n\r\n\r\n","description":"","footnote":"\r\n( 1 ) . سفرنامه ؛ ص 51 .\r\n( 2 ) . نزهة المشتاق ؛ ج 1 ، ص 357 و ر . ك . : تاريخ ابن خلدون ؛ ج 3 ، ص 105 و ج 4 ، ص 264 .\r\n( 3 ) . تاريخ ابن خلدون ؛ ج 4 ، ص 318 .\r\n( 4 ) . همان ؛ ج 4 ، ص 470 .\r\n( 5 ) . همان ؛ ج 4 ، ص 495 .\r\n( 6 ) . معجم البلدان ؛ ج 4 ، ص 122 .\r\n","page_name":" 123 ","page_number":129},
  {"content":"\r\n\r\n( زمان ابو الفداء ) شهرى ويران و خالى از سكنه است . « 1 » ابن بطوطه كه در آغاز قرن هشتم هجرى به شام آمده مىنويسد : عسقلان اكنون خراب است و از آن ويرانه‌اى بيش برجاى نمانده ؛ در صورتى كه سابقا كمتر شهرى محاسن و استحكام و زيبايى و موقعيت عسقلان را داشته است . در عسقلان مزار مشهورى است كه مىگويند سر امام حسين ( ع ) پيش از آنكه به مصر فرستاده شود در آنجا بوده است . بناى مسجد عسقلان ، چنان كه بر سر در آن نوشته شده ، به فرمان يكى از امراى عبيدى ( فاطمى ) صورت گرفته است . در طرف جنوبى اين زيارتگاه ، مسجد بزرگى بوده است به نام مسجد عمر كه فقط ديوارهاى آن بر جاى مانده و از جمله بقاياى آن تعدادى ستونهاى مرمرى است كه زيبايى خاصى دارند .\r\nدر سمت جنوب اين مسجد چاهى است معروف به چاه ابراهيم ( ع ) كه به وسيله پلكان پهناورى به درون آن مىروند . در بيرون شهر عسقلان ، وادى النمل قرار دارد . مىگويند ، وادى مورچگان كه ذكرش در قرآن آمده ، « 2 » همين وادى است . در گورستان عسقلان از قبور شهدا و اوليا اين قدر هست كه به شمار درنمىآيد . نگهبان گورستان ما را بر سر قبرها برد و قبور بزرگان را نشان داد . « 3 »\r\nبيت اللحم « 4 » ( خانهء نان ) شهرى است در اردن هاشمى ، در فلسطين در ده كيلومترى جنوب اورشليم . تپه‌هاى سبز مشجّر به درختان نيكو آن را احاطه كرده است و آبهاى خوشگوار از زمينهاى حاصلخيزش جارى است . نام قديمتر بيت اللحم ، روث ، و موطن داود ( ع ) بوده است و چون مولد عيسى ( ع ) در آنجا بوده ، از زيارتگاههاى معتبر محسوب مىشود . « 5 » بعد از داود ( ع ) فلسطينيان يك‌بار آن را فتح كردند ، و رحبعام ، فرزند سليمان ( ع ) ، به دور آن حصار كشيد . بيت اللحم تا بعد از تولد مسيح شهر كوچكى بود ؛ امپراتور يوستى نيانوس ديوارهاى آن را مرمت كرد ؛ در سال 330 ميلادى هلانه كليسايى در بالاى غارى كه مسيح ( ع ) در آنجا متولد شده بود بنا كرد و آن قديمترين كليساى\r\n\r\n\r\n","description":"","footnote":"\r\n( 1 ) . تقويم البلدان ؛ ص 257 .\r\n( 2 ) . نمل ، 18 .\r\n( 3 ) . سفرنامهء ابن بطوطه ؛ ج 1 ، ص 57 - 58 .\r\n( 4 ) .  Beyte Lahm \r\n( 5 ) . قاموس كتاب مقدس ؛ ص 201 - 202 و دايرة المعارف فارسى ؛ ج 1 ، ص 483 .\r\n","page_name":" 124 ","page_number":130},
  {"content":"\r\n\r\nمسيحيان است . « 1 » به نوشتهء اصطخرى در قرن چهارم هجرى ، از بيت المقدس چون بر جانب جنوب روند ، بر شش ميلى آن قبه‌اى است و آنجا دهى است كه آن را بيت اللحم گويند . گفته‌اند شاخى از درخت خرمايى كه مريم ( ع ) از آن خورده و ذكر آن در قرآن آمده ، در اين كنيسه در بن گنبد نهاده است و آن را گرامى مىدارند . « 2 » مقدسى در نيمهء دوم قرن چهارم هجرى مىنويسد : بيت اللحم ديهى است در يك فرسخى به سوى حبرى ؛ عيسى در آن بزاد ؛ نخل معروف نيز در آنجا بوده ، در حالى كه نخل در هواى اين روستا خرما ندهد و اين معجزهء مريم ( ع ) بود . كليسايى نيز در آنجا هست كه در آن ناحيه بىمانند است . « 3 » ناصرخسرو كه در قرن پنجم هجرى به قصد زيارت حج به شام آمده ، بيت اللحم را ديده و در وصف آن مىنويسد : شش فرسنگ كه از بيت المقدس به سمت جنوب حركت كرديم ، در راه ديه‌هاى بسيار و كشت و زرع و باغهاى بسيار و درختان انگور ديم و انجير و زيتون و سماق خودرو فراوان بود . يك فرسنگى شهر بيت المقدس ، مسيحيان را جايى است كه آن را سخت بزرگ مىدارند و هميشه قومى آنجا مجاور باشند ؛ آن را بيت اللحم گويند و ترسايان آنجا قربان كنند و از روم آنجا بسيار آيند . « 4 » ادريسى در قرن ششم هجرى مىنويسد : ميان بيت اللحم و بيت المقدس شش ميل فاصله است و در ميان اين راه قبر راحيل ، مادر يوسف ، و بنيامين ، فرزند يعقوب ( ع ) ، قرار دارد .\r\nبر اين آرامگاه دوازده قطعه سنگ و بالاى آن ، گنبدى از سنگ قرار دارد . بيت اللحم كنيسه‌اى زيبا بنيان و استوار دارد كه تا امروز در تمام كنيسه‌ها مانندش ديده نشده است .\r\nاين كنيسه درى از سمت مغرب دارد ؛ در پايه و اساس كنيسه ستونهاى مرمر ظريفى به كار رفته است و در پايه هيكل ، در سمت شمال ، غارى است كه عيسى مسيح ( ع ) در آنجا متولد شده است . « 5 » در سال 583 ق صلاح الدين ايوبى پس از تصرف عسقلان ، گروههايى از لشكر خود را به قلاع مجاور فرستاد و رمله و داروم و غزّه و شهرهاى جليل\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 202 .\r\n( 2 ) . مسالك و ممالك ؛ ص 61 .\r\n( 3 ) . احسن التقاسيم ؛ بخش 1 ، ص 240 .\r\n( 4 ) . سفرنامه ؛ ص 46 .\r\n( 5 ) . نزهة المشتاق ؛ ج 1 ، ص 362 و ر . ك . : الانس الجليل بتاريخ القدس و الخليل ؛ ج 2 ، ص 66 .\r\n","page_name":" 125 ","page_number":131},
  {"content":"\r\n\r\nو بيت اللحم را در تصرف آورد . « 1 » ياقوت در قرن هفتم هجرى علاوه بر تأييد گفتار جغرافيادانان قبل از خود ، بويژه مقدسى ، مىنويسد : گفته‌اند كه قبر داود ( ع ) و سليمان ( ع ) در آنجاست . « 2 »\r\nابن بطوطه مىنويسد : به زيارت بيت اللحم كه زادگاه عيسى ( ع ) است نائل شدم ؛ بقاياى تنهء درخت خرما در آن محل موجود بود و ابنيهء بسيارى در آنجا هست . نصارا اين جايگاه را سخت محترم مىدارند و مسافرانى را كه به آنجا مىآيند مهمان مىكنند . « 3 »\r\nنابلس شهرى است در قسمت اشغالى فلسطين ، در 48 كيلومترى شمال بيت المقدس . نوشته‌اند چون ده سبط از اسباط بنى اسرائيل به فرمان يربعام درآمدند و او بر فرزندان سليمان بن داود ( ع ) خروج كرد ، در نابلس مكانى گزيد و بر كوهى از آن ديار ، هيكل بزرگى برپا كرد و سليمان بن داود ( ع ) و ديگر پيامبران ( بنى اسرائيل ) را تكفير كرد ، ولى به نبوت موسى ( ع ) و هارون و يوشع قائل شد و براى سامريها كيش تازه‌اى آورد تا از فضايل فرزندان سليمان آگاه نشوند و بر او و پيروانش عاصى نگردند ؛ ايشان را از حج بيت المقدس منع و ايشان را واداشت تا از آن پس بر كوه كوچكى در خارج شهر نابلس حج گزارند . « 4 »\r\nدر روزگار باستان در نزديك آن شهر عبرى شكيم بود كه امپراتور روم هادريانوس آن را مرمت كرد و نئاپوليس ناميد و شهر فعلى معرب آن است . « 5 » عمرو عاص نابلس را در خلافت ابو بكر بر اين قرار فتح كرد كه جانها و اموال و منازل اهالى در امان باشد و جزيهء سرانه و خراج بر اراضى بپردازند . « 6 » به نوشتهء ابن خرداذبه نابلس ناحيه‌اى از نواحى فلسطين بوده است . « 7 » به نوشتهء يعقوبى ، نابلس شهرى كهن است و دو كوه مقدس در آن واقع شده و زير شهر ، شهرى است كه در سنگ كنده شده است و در آن ، مردمى به هم آميخته از عرب و عجم و سامرى سكونت دارند . « 8 » اصطخرى در نيمهء اوّل قرن\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 470 .\r\n( 2 ) . معجم البلدان ؛ ج 1 ، ص 522 .\r\n( 3 ) . سفرنامهء ابن بطوطه ؛ ج 1 ، ص 54 .\r\n( 4 ) . تقويم البلدان ؛ ص 261 .\r\n( 5 ) . دايرة المعارف فارسى ؛ ج 3 ، ص 2981 .\r\n( 6 ) . فتوح البلدان ؛ ص 200 .\r\n( 7 ) . المسالك و الممالك ؛ ص 61 .\r\n( 8 ) . البلدان ؛ ص 108 .\r\n","page_name":" 126 ","page_number":132},
  {"content":"\r\n\r\nچهارم هجرى مىنويسد : قومى از سامريان مىگويند كه نابلس همان بيت المقدس است و اين قوم سامرى در هيچ‌جاى نيستند مگر در اين شهر . « 1 » صاحب حدود العالم نيز مىنويسد : نابلس و أريحا دو شهر كند ، خرد و كم نعمت . « 2 » به نوشتهء مقدسى ، نابلس در كوهستانى پرزيتون واقع است ؛ يك بازار سراسرى دارد . جامع آن در ميان بازار و آجر فرش و پاكيزه است ؛ نهرى روان و ساختمانهايى از سنگ و آبراههاى شگفت‌انگيز دارد .\r\nاو اضافه مىكند كه مردم طبريه و نيمى از مردم نابلس و قدس و بيشتر مردم عمّان شيعه هستند . آب نابلس سخت ( سنگين ) است . « 3 » در قرن ششم هجرى ادريسى مىنويسد :\r\nنابلس شهر سامريان است و در آنجا چاه آبى است كه يعقوب ( ع ) آن را حفر كرده است .\r\nدر اين شهر جاى نشستن مسيح ( ع ) است كه از زنى سامرى تقاضاى آب كرد تا بياشامد و بر آن محل ، اكنون كنيسهء زيبايى ساخته شده است . « 4 » در 583 ق صلاح الدين ايوبى ، حسام الدين عمر بن لاچين را با لشكرى به نابلس فرستاد . او ابتدا سبسطيه و سپس نابلس را تصرف كرد . فرنگان نابلس به قلعهء شهر پناه بردند ؛ صلاح الدين قلعه را محاصره كرد و چون تسليم شدند ، آنان را بر سر اموال و املاك خويش باقى گذاشت . « 5 » به نوشتهء ياقوت ، نابلس ناحيهء وسيعى دارد و ناحيهء بزرگوارى است و در آن كوهى است كه در آن كوه ، قدس ( يا بيت المقدس ) قرار دارد . در بيرون نابلس كوهى است كه مىگويند حضرت آدم ( ع ) در آن سجده كرده است و همان كوهى است كه يهود معتقدند قربانى در آنجا صورت گرفته و قربانى در نزد ايشان اسحاق ، فرزند ديگر ابراهيم ( ع ) ، بوده است . يهود به اين كوه ايمان زيادى دارند و نام آن كريرم است و نام آن در تورات آمده است و سامريان در آنجا نماز مىگزارند . در آنجا چشمهء آبى است كه در زير غارى جارى است و آن را گرامى مىدارند و سامره آن را زيارت مىكنند و به همين لحاظ است كه سامريان در اين شهر فراوانند . « 6 » ابن بطوطه در قرن هشتم هجرى مىنويسد : از رمله به نابلس رفتم . نابلس\r\n\r\n\r\n","description":"","footnote":"\r\n( 1 ) . مسالك و ممالك ؛ ص 61 .\r\n( 2 ) . حدود العالم ؛ ص 174 .\r\n( 3 ) . احسن التقاسيم ؛ بخش 1 ، ص 244 - 245 و 259 - 260 .\r\n( 4 ) . نزهة المشتاق ؛ ج 1 ، ص 356 .\r\n( 5 ) . تاريخ ابن خلدون ؛ ج 4 ، ص 468 .\r\n( 6 ) . معجم البلدان ؛ ج 5 ، ص 248 و آثار البلاد و اخبار العباد ؛ ج 1 ، ص 363 - 364 .\r\n","page_name":" 127 ","page_number":133},
  {"content":"\r\n\r\nشهرى است بزرگ با درختان بسيار و نهرهاى فراوان كه از نظر محصول زيتون ، از پربركت‌ترين بلاد شام محسوب مىشود . روغن زيتون اين شهر را به مصر و دمشق مىبرند و نيز حلواى خروب را كه در آن شهر مىسازند به دمشق و ساير نواحى صادر مىكنند . خربزهء نابلس بسيار خوشمزه و عالى است ؛ مسجد جامع شهر در نهايت استحكام و زيبايى است و بركهء آب گوارايى در وسط آن جارى است . « 1 »\r\nحبرون « 2 » يا مدينة الخليل ، يعنى شهر ابراهيم ( ع ) در 32 كيلومترى جنوب غربى اورشليم در فلسطين اشغالى واقع است . حبرون در آغاز ، قريهء اربع « 3 » يا شهر اربع نام داشت و نام ديگر آن ، ممرا « 4 » يا احتمالا يكى از محلات آن بوده است . در حال حاضر آن را حبرون زاهره يا حبرون الخليل گويند كه اشاره به حضرت ابراهيم ( ع ) است . اين شهر از قديم الايام به ساختن شيشه معروف بوده است . بناهايش همه از سنگهاى آهكى بود كه از كوههاى اطراف آن آورده بودند . حضرت ابراهيم خليل ( ع ) مدت زيادى در حبرون سكونت داشت و مقبرهء خوبى براى خانوادهء خود در آنجا بنا كرد . داود ( ع ) نيز قبل از آنكه به اورشليم رود ، مدتى در حبرون مسكن داشت . اين شهر هنگام فتنهء يربعام و جدايى مملكت داود ( ع ) در ضمن شهرهاى يهودا درآمد . « 5 » بلاذرى مىنويسد : رسول خدا ( ص ) حبرى ( حبرون ) و بيت عينون و مسجد ابراهيم ( ع ) را به تميم بن اوس ( با كنيهء ابو رقيه ) و برادرش نعيم بن اوس ، اقطاع داد و در اين باب سندى بنوشت و زمانى كه شام فتح شد ، اين اقطاع را به آنان سپردند . « 6 » مقدسى در وصف حبرون مىنويسد : حبرى ديه ابراهيم خليل ( ع ) است . دژى مستحكم دارد كه گويند ساختهء دست جنّيان است ؛ از سنگ بزرگ و نقاشى شده ساخته شده است ؛ در ميانش ، گنبدى از سنگ بر گور ابراهيم ( ع ) است و در جلو آن گنبد ، گور اسحاق قرار دارد و در پشت گنبد ، گور يعقوب ( ع ) است و كنار گور هر پيامبرى قبر همسر او نيز قرار دارد . اين اطلاعات را ظاهرا مقدسى\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 58 .\r\n( 2 ) .  Habrun \r\n( 3 ) .  Qaryato Arba \r\n( 4 ) .  Mamra \r\n( 5 ) . قاموس كتاب مقدس ؛ ص 310 - 311 و دايرة المعارف فارسى ؛ ج 1 ، ص 830 .\r\n( 6 ) . فتوح البلدان ؛ ص 186 و الانس الجليل بتاريخ القدس و الخليل ؛ ج 2 ، ص 82 .\r\n","page_name":" 128 ","page_number":134},
  {"content":"\r\n\r\nاز كتاب مقدس يهود گرفته است . « 1 » دژ را مسجد كرده‌اند و گرد آن گنبد و مسجد خانه‌ها براى زائران ساخته‌اند . قناتى كم‌آب نيز در ده و قلعهء آن جارى است . اطراف اين ديه تا نيم مرحله ، از هر سو ، تاكستانها و سيبستانهاست و جبل نضره ناميده مىشود و ميوه‌هايش از همه‌جا بهتر است و به مصر صادر مىشود . در اين ديه ، مهمانخانه‌اى دائمى ( مجانى ) است كه آشپز و نانوا و كارگر مرتب دارد و عدس پخته با روغن زيتون به هر فقير كه وارد مىشود مىدهند . بيشتر مردم گمان دارند كه از ديه‌هاى ابراهيم پيامبر ( ع ) است ؛ ولى از موقوفات تميم‌دارى است . « 2 » ياقوت در قرن هفتم هجرى گفتار مقدسى را دربارهء حبرون تأييد كرده ، مىنويسد : قبر ابراهيم ( ع ) و همسرش ، ساره ، اسحاق ( ع ) و همسرش و يعقوب ( ع ) و همسرش ، لعيا ، در آنجاست . « 3 » يك قرن بعد از ياقوت ، ابو الفداء مىنويسد :\r\nبيت حبرون در يك گودى ميان كوههايى پر از درخت واقع است . درختان اين كوهها و ديگر كوههاى فلسطين و جلگه‌هاى آن ، همه زيتون و انجير و خرنوب است . « 4 »\r\nاريحا شهرى است در فلسطين اشغالى ، در شمال بحر الميت ، در حاشيهء وادى اردن ، در پانزده ميلى شمال شرقى اورشليم . اريحا به معناى مكان خوشبوست و در لغت عبرانى به معناى ماه است و بعيد نيست كه در قديم الايام مذهب مهتاب‌پرستى در آنجا رونق داشته است . نخستين شهرى است كه يوشع از مملكت كنعانيها متصرف شد .\r\nاسرائيليان به امر خداوند به آنجا درآمدند ؛ تمام ذى حيات را به قتل رسانيدند . سپس شهر را آتش زدند و فقط راحاب ، فرمانرواى شهر ، و خانواده‌اش را امان دادند . يوشع كسانى كه اريحا را دوباره بنا كنند لعنت نمود ؛ ولى بعدها اريحاى ديگرى در جوار خرابه‌هاى آن بنا كردند . اريحا را شهر نخل نيز مىگفتند . كلدانيان در دشت اريحا بر يهود و صدقيا حمله و آنها را اسير كردند ؛ ولى بعد از اسارت ، مردم اريحا به اورشليم بازگشتند و در بناى حصار اورشليم كمك كردند . برخى گمان برده‌اند كه شهر قديم اريحا نزديك عين السلطان بوده است و آبهايى را كه اليشاع نبى ، بدمزگى و شورى آنها را به قدرت خداوند\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 311 .\r\n( 2 ) . احسن التقاسيم ؛ بخش 1 ، ص 241 .\r\n( 3 ) . معجم البلدان ؛ ج 2 ، ص 212 .\r\n( 4 ) . تقويم البلدان ؛ ص 259 .\r\n","page_name":" 129 ","page_number":135},
  {"content":"\r\n\r\nبه شيرينى مبدل كرد از همين چشمهء عين السلطان بوده است . در مغرب و شمال اريحا ، تلهاى سنگ آهك است كه ارتفاع يكى از آنها ، تخمينى ، به 340 تا 350 ذرع مىرسد و به كورن تنه معروف است كه بنا بر روايات جديد ، محل چهل روز روزه گرفتن عيسى ( ع ) بوده است . « 1 » يعقوبى ضمن برشمردن كوره‌هاى دمشق مىنويسد : غور كه شهر آن ريحا يا اريحاست ، جزيى از سرزمين بلقاست و مردم آن قومى از قبيلهء قيس و نيز جماعتى از قبيلهء قريش هستند . « 2 » به نوشتهء مسعودى ، نام ديگر درياچهء منتنه يا بدبو ، درياچهء اريحاست ؛ چون اين شهر درست در شمال آن واقع است . « 3 » مقدسى در نيمهء دوم قرن چهارم هجرى در وصف اريحا مىنويسد : شهر ستمگران بوده است . همان درگاه كه خداوند ، در قرآن براى بنى اسرائيل ياد كرده در آنجاست . اريحا مركز نيل و خرماست و روستايش پايين درّه اردن است . كشتزارهاى مردم از چشمه‌سار سيراب مىشود ؛ جايى گرمسير و مركز مارهاى پادزهرى و كژدم است . « 4 » مردمش سيه‌چرده‌اند ؛ شهر پشهء بسيار دارد . آبش سبكترين آب در اسلام است . موز و رطب و ريحان نيز در آنجا فراوان است . « 5 » ابو الفداء به نقل از العزيزى مىنويسد : اريحا نخستين شهرى است كه يوشع بن نون از اعمال شام فتح كرد . رود اردن در چهار ميلى آن جارى است . مسيحيان معتقدند كه مسيح ( ع ) در آن رود تعميد يافت . در حوالى اريحا معادن گوگرد وجود دارد و در تمامى فلسطين جز در آنجا معدن گوگرد نيست . « 6 » در اريحا وسمه كارند و از آن نيل سازند . « 7 »\r\n\r\n\r\n","description":"","footnote":"\r\n( 1 ) . قاموس كتاب مقدس ؛ ص 42 - 43 .\r\n( 2 ) . البلدان ؛ ص 105 .\r\n( 3 ) . التنبيه و الاشراف ؛ ص 69 .\r\n( 4 ) . پادزهر معروف بيت المقدس از مارهاى اطراف اريحا ساخته مىشود .\r\n( 5 ) . احسن التقاسيم ؛ بخش 1 ، ص 245 و معجم البلدان ؛ ج 1 ، ص 165 .\r\n( 6 ) . تقويم البلدان ؛ ص 255 .\r\n( 7 ) . همانجا .\r\n","page_name":" 130 ","page_number":136},
  {"content":"\r\n . \r\n","description":"","footnote":"","page_name":" 131 ","page_number":137},
  {"content":"\r\n\r\n\r\nفصل ششم مصر\r\nمصر در شمال شرقى قاره افريقا واقع است ؛ از شمال به درياى مديترانه ، از مغرب به كشور ليبى ، از جنوب به سودان و حبشه و از مشرق به بحر احمر و فلسطين اشغالى محدود است . رودخانهء نيل طويلترين رودخانهء جهان ، به طول 6700 كيلومتر ، از درياچهء ويكتوريا و آلبرت كه در زير خط استوا و در ناحيه‌اى بسيار گرم و مرطوب قرار دارد سرچشمه مىگيرد و پس از اينكه به سمت شمال مىرود وارد منطقهء حارّه مىشود . سطح آب نيل در فصول مختلف تغيير مىكند و پس از آنكه آخرين شعبه‌هاى ( سرچشمه‌هاى ) اين رود به آن مىپيوندد از نوبه و حبشه كه پيشينيان آن را اتيوپيا مىخواندند عبور مىكند .\r\nشش آبشار معروف نيل در سرزمين نوبه ( كه امروز جزو كشور سودان است ) قرار دارد . قسمت سفلاى نيل ( نيل آبى ) در سرزمين مصر جارى است و از درّه باريكى عبور كرده ، وارد زمينهاى صاف و هموار و به شاخه‌هاى متعدد تقسيم مىشود و به درياى مديترانه مىريزد . « 1 » مردم مصر كه از نژاد مديترانه‌اى هستند ، از دورهء ماقبل تاريخ در درّه نيل ساكن شده‌اند . آنان لوازم و وسايل خود را از سنگ و بعدها از مس تهيه مىكردند .\r\nبافندگى و سفالگرى در بينشان معمول بود . با شكار و صيد ماهى و نيز كشاورزى امرار معاش مىكردند . درّه حاصلخيز نيل در مصر ، از چهار هزار سال پيش از ميلاد به دولتهاى\r\n\r\n\r\n","description":"","footnote":"\r\n( 1 ) . تاريخ جهانى پيش از تاريخ تا قرن شانزدهم ؛ ج 1 ، ص 19 .\r\n","page_name":" 132 ","page_number":138},
  {"content":"\r\n\r\nكوچكى به نام نوم « 1 » تقسيم شده بود و همين تقسيمات در دورهء تاريخى هم به صورت تقسيمات ادارى وجود داشت . هريك از اين قسمتها ، مذهبى مخصوص به خود داشت كه منشأ آن ، توتميسم بود و بعدها ، اين عقيده به پرستش حيوانات در نزد آنان تبديل شد . « 2 » كشمكش ميان دولتهاى كوچك ، پس از مدتها منجر به تشكيل دو دولت مصر شمالى و مصر جنوبى شد و سرانجام ، دولت مصر جنوبى ( مصر عليا ) بر مصر شمالى ( مصر سفلى ) غلبه كرد و مصر را تحت لواى يك حكومت درآورد ؛ دورهء تاريخى از همين زمان در مصر آغاز مىشود . تا استيلاى اسكندر بر مصر ، 31 سلسله يا خانوادهء سلطنتى در اين سرزمين حكومت كردند . پادشاه اين سلسله‌ها ، با عنوان فرعون ، ضمن داشتن مقام خدايى ، معرف همهء حيوانات مقدس دولتهاى كوچك به شمار مىرفتند و در امور مذهبى ، دينى و نظامى اختيار كامل داشتند . امور مصر عليا و مصر سفلى هريك به وسيلهء وزير و فرماندار آن ايالت اداره مىشد . هر ايالت و ناحيت در دوران فراعنه ، مذهب و خدايان خود را پرستش مىكرد و هر خدايى با شكل انسان يا حيوان يا آميخته از اين دو پرستش مىشد . مشهورترين خدايان آنان ، ازيريس ( خورشيد ) ، هوروس ( شاهين ) ، ثوت ( لك‌لك ) ، آنوبيس ( شغال ) و ماتور ( ماده‌گاو ) بود . در اين مذاهب ستايش اموات نيز مرسوم بود . « 3 » در حدود دو هزار و نهصد سال پيش از ميلاد ، سلسلهء سوم فراعنه در مصر روى كار آمد كه بناى اهرام پله‌دار ، يعنى هرم ساكارارا را به آنان نسبت مىدهند . پس از آنان ، سلسله چهارم فراعنه است كه معروفترينشان خئوپس ، خفرن و ميكرينوس ، بانيان اهرام بزرگ جيزه نزديك ممفيس « 4 » ، هستند . در اين دوره ، مصريها به شبه جزيرهء سينا راه يافته ، به استخراج معادن مس ، مرمر و فيروزه پرداختند . در زمان سلسله ششم فراعنه ، كشتيرانى در درياى سرخ و رود نيل توسعه يافت . قدرت و اختيارات فراعنه رو به افزايش بود ؛ وزيران ، پيشكاران ، فرمانداران و قضات اولويت\r\n\r\n\r\n","description":"","footnote":"\r\n( 1 ) .  Nome \r\n( 2 ) . همانجا .\r\n( 3 ) . همان ؛ ج 1 ، ص 19 - 20 .\r\n( 4 ) .  Memfis \r\n","page_name":" 133 ","page_number":139},
  {"content":"\r\n\r\nمقام داشتند . روحانيان از قدرت و احترام فراوان بهره‌مند بودند و پايينتر از اين طبقات ، تودهء مردم ، يعنى پيشه‌وران و دهقانان و مردم عادى قرار داشتند كه فاقد هرگونه حقوقى بودند . زندگى مردم اين دوره از راه شكار ، صيد ماهى ، كشاورزى و گله‌دارى تأمين مىشد . پرورش خر ، گاو ، خوك ، بز و گوسفند معمول بود و كشت گندم و جو و درخت مو و انواع سبزيجات رواج داشت . خوراك اغلب مردم غلات و حبوبات و انواع سبزيها و ماهى بود . در صنايع دستى پيشرفت زيادى به چشم مىخورد و مهمتر از همه ، صنعت نساجى بود . گذشته از اين ، كفّاشى ، نجّارى ، زرگرى و سنگتراشى نيز رواج داشت . از ميان همه هنرها فقط آثار باارزشى از معمارى و بناهاى مذهبى و مقبره‌ها باقى است . از معابد ، البته آثار زيادى به جا نمانده و حال آنكه ، مقبره‌هاى زيادى به شكل مصطبه و اهرام هم‌اكنون باقى است . مصطبه سكوى برجسته‌اى بوده است كه زير آن اتاقى تعبيه شده و تابوت چوبى يا سنگى حاوى جسد را در آن قرار مىدادند . اهرام از سنگهاى بزرگ تراش بدون ملاط ساخته شده و تعداد آنها در حدود هشتاد عدد است و همه در ناحيهء ممفيس قرار دارند . بلندترين هرم ، هرم خئوپس است كه يكصد و سى و هشت متر ارتفاع دارد . « 1 » در حدود 2200 سال قبل از ميلاد مسيح ، شاهزادگان شهر تب در مصر عليا ، عنوان فرعون بر خود گذاشتند . اين دوره را امپراتورى ميانه يا نخستين امپراتورى شهر تب مىخوانند . فراعنهء اين سلسله اردوكشيهايى براى غارت و دستبرد به اطراف مىزدند . مصريها در اين هنگام از آبشار دوم نيل در نوبه گذشته ، وارد حبشه شدند ، شبه جزيرهء سينا را به تصرف درآوردند و براى تجارت با كرت و عربستان و سواحل سومالى ( صومالى ) به مسافرتهاى دريايى پرداختند . « 2 » سرانجام ، در حدود 1680 قبل از ميلاد ، قومى از آسيا به نام هيكسسها ( هيكسوسها ) وارد مصر شدند . اينان ابتدا مصر سفلى و سپس مصر عليا را تصرف كردند . اين قوم حدود يك قرن بر مصر حكومت كردند .\r\nسرانجام ، شاهزادگان و امراى شهر تب در مصر عليا در برابر آنان قيام كردند و در 1580 قبل از ميلاد ، هيكسسها را از مصر رانده ، امپراتورى جديد يا دومين امپراتورى تب را در\r\n\r\n\r\n","description":"","footnote":"\r\n( 1 ) . همان ؛ ج 1 ، ص 20 - 22 .\r\n( 2 ) . همان ؛ ج 1 ، ص 24 .\r\n","page_name":" 134 ","page_number":140},
  {"content":"\r\n\r\nمصر عليا برقرار كردند . زمامداران مصر در اين دوره افرادى با تدبير و نيرومند بودند و تب ، پايتخت مصر را به صورت شهرى زيبا و باشكوه درآوردند . در اين دوره فراعنه ، سوريه را تصرف كردند و سرانجام ، رامسس سوم ، آخرين فرعون مقتدر از سلسلهء بيستم پادشاهان تب ، بيگانگان را از مصر بيرون كرد .\r\n\r\nمصر عليا و مصر سفلى\r\nدر حدود 1080 ق . م ، سرزمين مصر ، دو قسمت شد : 1 ) مصر عليا ( يا جنوب مصر ) كه به دست روحانيان افتاد و 2 ) مصر سفلى كه زير سلطهء سلسله‌اى از فراعنه قرار گرفت ؛ ميان اين دو قسمت مصر هميشه نزاع و كشمكش بود تا اينكه دولت آشور ابتدا مصر سفلى ( دلتاى نيل ) را تصرف و سپس ، در سه نوبت سراسر مصر را فتح كرد . سرانجام ، سقوط امپراتورى آشور ، مصر را از خطر زوال نجات داد و يكى از مردم شهر سائيس مصر ، سلسله‌اى را به وجود آورد . در اين زمان ، آرامش و پيشرفتى نصيب مصريان شد نخائوى دوم ، فرعون اين سلسله ، نخستين‌بار در صدد ايجاد ارتباط ميان درياى سرخ و درياى مديترانه برآمد و با يونانيان و فنيقيها روابط دوستانه برقرار كرد و به فكر تصرف سوريه نيز افتاد . سرانجام ، در سال 525 ق . م در زمان پسامتيك سوم ، از شاهان اين سلسله ، هخامنشيان به مصر حمله كردند و پس از فتح مصر ، اين كشور را ضميمه امپراتورى خود كردند . « 1 » بدين ترتيب ، استقلال ملتى كهنسال كه قرنها حكومت و تمدن باشكوهى داشت و آثار هنرى جاويدان و زيبايى از خود به يادگار گذاشته بود ، دستخوش زوال شد .\r\nمذهب ، خط و سازمانهايى كه اين ملت به وجود آورده بود از بين رفت ؛ اما يادگارهاى معمارى و حجّارى آن ، هنوز باقى و مورد تحسين همگان است . همانطور كه اشاره شد ، مصر در زمان كمبوجيه ( از شاهان هخامنشى ) به دست ايرانيها افتاد . مصريها پس از شكست از سپاه ايران به ممفيس ( يا منفيس ) ، پايتخت مصر ، پناه بردند و پس از محاصره ، تسليم سپاه ايران شدند . كمبوجيه از ممفيس به شهر سائيس كه نزد مصريها\r\n\r\n\r\n","description":"","footnote":"\r\n( 1 ) . همان ؛ ج 1 ، ص 25 - 29 .\r\n","page_name":" 135 ","page_number":141},
  {"content":"\r\n\r\nبسيار مقدس بود رفت . به گفتهء هرودوت ، وى موميايى آمازيس را بيرون آورده ، در آتش انداخت . « 1 » كمبوجيه پس از مراجعت از حبشه كه بسيارى از سپاهيانش را نيز از دست داده بود ، گاو آپيس مصريان را كشت و كهنهء مصرى را شلّاق زد و احتمالا در بازگشت به ايران خودكشى كرد . بعدها ، داريوش اوّل به مصر آمد ؛ چون به او خبر داده بودند كه والى ايران در مصر هوس استقلال‌طلبى دارد . داريوش تصميم گرفت مصريها را از خود راضى كند ؛ زيرا كارهاى بىرويهء كمبوجيه آنان را از ايران سخت ناراضى كرده بود . همچنين داريوش وقتى ديد كه مردم مصر به خاطر از دست دادن گاو مقدس خود عزادارند ، براى يافتن گاوى موافق آيين مذهبى آنان جايزه‌اى تعيين كرد . سپس معابد مصريان و راههاى بازرگانى آنان را مرمت كرد ، نيز معادن منطقهء حمّامات را كه از كار افتاده بود مجددا به كار انداخت و حتى ترتيب شبكه آبيارى ايران را به صورت كاريزها و قنوات به مصريها آموخت . سرانجام ، مصريها از اين اقدام داريوش راضى شدند . « 2 »\r\nبه‌طور كلى ، مصريها از حكومت ايران راضى نبودند و وقتى خبر فتوحات اسكندر را شنيدند ، اميدوار شدند كه از قيد ايران خلاصى يابند ؛ از اين‌رو اسكندر را با آغوش باز پذيرفتند . اسكندر روانهء مصر شد و مردم مصر از او در محلى به نام پلوز « 3 » استقبال كردند . كشتيهاى مقدونى نيز از راه نيل به طرف ممفيس ، پايتخت مصر ، حركت كردند و خود او در ساحل شرقى نيل به شهر هليوپوليس ( شهر خورشيد ) آمد . وقتى اسكندر وارد ممفيس شد ، ثروت و آبادى شهر ، سبب حيرت او گرديد . وى به معبد پتا و گاو مقدس مصريها اداى احترام كرد . مازاسيس ، والى ايران در مصر ، وقتى مقاومت در مقابل سپاه اسكندر را بيهوده ديد ، به استقبال اسكندر رفت و خزانهء ايران را به وى سپرد . « 4 » اسكندر در 323 ق . م در جوانى از دنيا رفت . اما پس از مرگ وى ، بر سر تقسيم ميراث او ، ميان سردارانش نزاع درگرفت . تا آنكه در 312 ق . م ، آنان در تقسيم ممالك\r\n\r\n\r\n","description":"","footnote":"\r\n( 1 ) . پيرنيا ، حسن ؛ ايران باستان ؛ ج 1 ، ص 489 - 490 و 492 .\r\n( 2 ) . همان ؛ ج 1 ، ص 497 - 498 و 566 - 567 .\r\n( 3 ) .  Peluse \r\n( 4 ) . همان ؛ ج 1 ، ص 1352 - 1353 .\r\n","page_name":" 136 ","page_number":142},
  {"content":"\r\n\r\nاسكندر با يكديگر به توافق رسيدند ؛ در اين ميان ، مصر نصيب بطلميوس ( پطولمايوس ) شد . « 1 » در اواخر حكومت بطالسه بر مصر ، روميان در كارهاى مشرق و سواحل مديترانه دخالت كردند و سرانجام در زمان فرمانروايى پومپيوس ( حدود 81 ق . م ) بنا بر وصيت اسكندر دوم ، فرمانرواى مصر كه روميان را جانشين خود معرفى كرده بود ، مملكت مصر ضميمهء دولت روم شد . « 2 » مهمترين شهر مصر در دوران فرمانروايى بطالسه و روميان شهر اسكندريه بود . اين شهر را اسكندر در 323 ق . م در محل شهر مصرى را كوته « 3 » تأسيس كرد . بطلميوس سوتر « 4 » اسكندريه را پايتخت خود قرار داد و در اين شهر مركزى علمى به نام موسئوم « 5 » ( موزه ) تأسيس كرد كه در واقع دانشگاهى يونانى به شمار مىرفت . در آن زمان ، در معبد هليوپوليس مصر ، گروهى از حكما و دانشمندان به سر مىبردند ؛ سوتر آنان را به اسكندريه انتقال داد . وى كتابخانه‌اى نيز در كنار موسئوم بنا نهاد . اين شهر در دوران بطالسه و بعد از آن ، مركز علوم يونانى و جايگاه دانشمندان شد . « 6 » در دورهء ساسانيان در 616 م ، شهر براز از كوير ميان مصر و شام گذشته ، وارد مصر شد و اسكندريه را كه شهر مهم بازرگانى آن كشور بود بدون هيچ مقاومتى تسخير كرد . سپاه ايران پس از نه قرن بار ديگر وادى مصر را تسخير كرد . « 7 » ولى ، پس از شكست خسرو پرويز از سپاه روم ، مجددا مصر زير سلطهء روم قرار گرفت .\r\nبه نوشتهء بلاذرى ، در زمان خلفاى اسلام ، عمرو عاص خودسرانه با سه هزار و پانصد سپاهى به مصر رفت و اين كار ، خليفهء دوم را خشمگين ساخت و به وى نامه نوشت و او را توبيخ كرد و به او دستور داد كه به جاى خود بازگردد . گويند ، عمرو عاص به سال 19 هجرى به مصر رفت و در عريش منزل كرد و سپس به فرما آمد و عزم تسخير شهر باب اليون كرد . مسلمانان ، آن شهر را گشودند و پس از فتح ، فسطاط ناميدند . برخى گويند ، عمرو عاص در آنجا خيمه‌اى برپا كرد و وجه تسميه فسطاط از همين‌جاست . « 8 »\r\n\r\n\r\n","description":"","footnote":"\r\n( 1 ) . انتقال علوم يونانى به عالم اسلامى ؛ ص 9 - 10 .\r\n( 2 ) . همان ؛ ص 14 - 15 .\r\n( 3 ) .  Rakote \r\n( 4 ) .  Soter \r\n( 5 ) .  Museum \r\n( 6 ) . همان ؛ ص 32 - 33 .\r\n( 7 ) . مشكور ، محمد جواد ؛ ايران در عهد باستان ؛ ص 459 .\r\n( 8 ) . فتوح البلدان ؛ ص 304 - 305 .\r\n","page_name":" 137 ","page_number":143},
  {"content":"\r\n\r\nابن خرداذبه ، مصر را به خوره‌هاى ( نواحى ) متعدد تقسيم كرده است . او مىنويسد : هنگام حملهء مسلمانان به مصر ، مغرب و قبط ( مصر ) در تصرف روم بود . دربارهء مساحت مصر نيز مىنويسد : درازاى مصر از شجرتين ، ميان رفح و عريش ، تا أسوان « 1 » است و پهناى مصر از برقه ( در لوبيه ) تا بندر ايله در كنار درياى قلزم است و اين مسافت چهل شبانه‌روز در چهل شبانه‌روز راه است . ماليات مصر در روزگار فراعنه 96000000 دينار بود ، اما مالياتى كه عبيد اللّه بن حبحاب به دوران امويان از مصر مىگرفت 2723837 دينار بود . بعدها ، والى بنى عباس ، موسى بن عيسى ، از آنجا 2180000 دينار مىگرفت . « 2 » به نوشتهء يعقوبى ، فسطاط همان جايى است كه به قصر هم معروف است . چون عمرو عاص در خلافت عمر بن خطاب در سال 20 ق باب اليون را فتح كرد ، قبايل عرب همراه او پيرامون فسطاط بنياد ساختمان نهادند ؛ بدين جهت آن محل فسطاط خوانده شد . عمرو بن عاص مسجد جامع و دار الاماره آن را كه به دار الرمل معروف شد بنا كرد و بازارها را در طرف شرقى نيل به گرد مسجد جامع برپا و براى هر قبيله ، كارگزارى تعيين كرد و قلعهء جيزه را در طرف غربى نيل مقابل فسطاط بنا نهاد و آنجا را پاسگاهى مرزى براى مسلمانان قرار داد . عمرو بن عاص همهء خوره‌هاى مصر را به صلح فتح كرد ؛ بجز شهر اسكندريه كه پس از سه سال مقاومت ، سرانجام ، آن را در 23 ق فتح كرد . « 3 »\r\n\r\nمهمترين كشورهاى اسلامى مصر\r\nفسطاط ( قاهره قديم ) نخستين شهر اسلامى مصر كه در آغاز فتح آن ، مركز حكومت و سپاه بود در اطراف قلعهء بيزانسى باب اليون ساخته شد . فسطاط به معناى چادر است . چون كبوترى جنگلى بر بالاى آن آشيان كرده و جوجه آورده بود ، جايگاه به وجود آمدن شهر فسطاط گرديد . در پاپيروسهاى دو زبانه ارتباط ميان لفظ عربى فسطاط و كلمهء يونانى « فسّاطن » « 4 » كه به معناى « اردوگاه واقع در ميان سنگر » است ،\r\n\r\n\r\n","description":"","footnote":"\r\n( 1 ) .  asuan , Oswan \r\n( 2 ) . المسالك و الممالك ؛ ص 63 - 64 .\r\n( 3 ) . البلدان ؛ ص 109 - 110 .\r\n( 4 ) .  Phossaton \r\n","page_name":" 138 ","page_number":144},
  {"content":"\r\n\r\nنشان داده شده است . در دوره عباسيان ، در بيرون شهر فسطاط ، منطقهء معروف به العسكر ، محل زندگى واليان ، بنا شد . بعدها ، احمد بن طولون ( 254 - 270 ق ) قصر و ميدان اسب‌دوانى و منطقهء معروف به القطايع ( اقطاعات ) ، نزديك العسكر ، را بنا كرد .\r\nاين ناحيه مقرّ فرمانروايان طولونى بود ؛ اما پس از انقراض آنان ، مجددا العسكر مركز فرمانروايى حكام قرار گرفت تا اينكه سردار فاطميان ، جوهر ، مصر را گشود و شهر قاهره را بنيان نهاد . « 1 » در نيمهء دوم قرن چهارم هجرى ، چهارده سال پس از بناى قاهره به دست فاطميان ، صاحب حدود العالم مىنويسد : فسطاط قصبهء مصر است . توانگرترين شهر در جهان و بىاندازه آبادان و پرنعمت است و بر مشرق رود نيل قرار دارد . آرامگاه شافعى در آنجاست . « 2 » همين جغرافيادان اضافه مىكند كه « هرمين دو بناست بر سر كوهى به نزديك فسطاط . ملاط آنها از جوهرى است كه هيچ چيز بر آن كارگر نيست .\r\nهريك از آن دو هرم چهارصد ارش درازا در چهارصد ارش پهنا و چهارصد ارش ارتفاع دارد و در ميان آن خانه‌هاست . . . اين بنا را هرمس پيش از طوفان بنا كرده است » . « 3 » مقدسى مىنويسد : فسطاط در نظر همگان مركز مصر شمرده مىشود ؛ زيرا ديوانها و دربار امير مؤمنان آنجاست . اين شهر مرز مغرب و سرزمينهاى عرب است .\r\nشهر ، گسترش يافته ، مردمش بسيار و سرزمينش شكوفاست . مركز مصر و افتخار اسلام و تجارتخانهء ملتها و مهمتر از مدينة السلام ( بغداد ) و انبار مغرب و بارانداز مشرق است . در ميان شهرها پرجمعيت‌تر از آن نيست . تجارتخانه‌هاى شگفت و بازارهاى پردرآمد و بهترين گرمابه‌ها و بزرگترين جامع را دارد . بندرش پركشتىتر از ديگر بنادر است .\r\nپرجمعيت‌تر از نيشابور و بخارا ، مهمتر از بصره و بزرگتر از دمشق است . ساختمانهاى چند اشكوبه در كنار هم در دو ساحل نيل در فسطاط و جيزه « 4 » بنا شده است . يكى از خلفاى عباسى شاخه‌اى از رود نيل را به دور يكى از دو قسمت شهر بكشيد ، پس اين بخش جزيره خوانده شد ؛ زيرا در ميان شاخه اصلى نيل و رود جدا شده از آن قرار داشت ؛ اين\r\n\r\n\r\n","description":"","footnote":"\r\n( 1 ) . ويت ، گاستون ؛ قاهره ؛ ص 13 - 14 .\r\n( 2 ) . حدود العالم ؛ ص 175 - 176 .\r\n( 3 ) . همانجا .\r\n( 4 ) .  Gizeh \r\n","page_name":" 139 ","page_number":145},
  {"content":"\r\n\r\nشاخه نهر امير المؤمنين ناميده شد و از آن مىآشامند . مسجد جامع شهر به هنگام نماز جمعه چنان انبوه از نمازگزاران مىشود كه مىگويند حتى قيصريه‌ها ، مسجدها و دكانها پر از نمازگزاران مىشود . اين مسجد كه آن را سفلانى ( پايينى ) مىخوانند ، در آغاز اسلام ، به وسيله عمرو بن عاص ساخته شده است و منبرى خوش‌ساخت دارد . ديوارهاى مسجد با سراميك تزيين شده و ستونهاى آن از مرمر است . اين مسجد از جامع دمشق بزرگتر است . گرداگرد مسجد بازارها قرار دارد . در جنوب جامع ، دار الشط و انبارها و دستشوييها واقع است . آبادترين جاى شهر فسطاط زقاق القناديل است . مسجد جامع بالايى شهر فسطاط را ابن طولون بنا كرد كه بزرگتر و روشنتر از مسجد جامع سفلانى است . اين مسجد با ستونهايى از آجر ساخته و با ساروج سفيدكارى شده است . در ميان صحن مسجد ، گنبدى همچون گنبد زمزم قرار دارد . سقّاخانه‌اى نيز در كنار رودخانهء شهر قرار دارد . پشت مسجد ، چند بيرونى و يك خانهء زيبا واقع است . مسجد يك منارهء سنگى دارد كه پله‌هايش از بيرون است . در ميان دو مسجد جامع بالا و پايين ، مسجد عبد الله قرار دارد كه مساحت آن به اندازهء كعبه است . در بيرون شهر فسطاط ، جايى است كه گنبدهاى بسيار و شقّاخانه‌ها دارد و قرافه خوانده مىشود . جامعى در آنجاست كه ام المغربى آن را ساخته است . در كنار جزيره ( جايى كه نهر جدا شده از نيل ، به دور قسمتى از شهر كه در سمت شرقى است مىپيچد ) جايى به نام مختاره است كه چند گردشگاه و يك مسجد جامع در آن است . در قاهره كه در كنار فسطاط است نيز مسجد جامعى است . قاهره بيرون از فسطاط قرار دارد ، ولى امروز ( زمان مقدسى ) ساختمانهايش به شهر فسطاط پيوسته است . فسطاط امروز از بزرگترين شهرهاى اسلام و گراميترين و پرجمعيت‌ترين آنهاست . با تمام شلوغى ، نان سفيد را جز در آنجا ، در جايى ديگر به يك درم نفروشند . موز و خرما در آنجا ارزان است . فسطاط بازرگانى شگفت و درآمدى نيكو دارد . آب شهر شيرين ، ولى خانه‌هايش بدبو و پر پشه و كثيف و رنج‌آور است ؛ ميوه‌اش اندك است . خانه‌ها . . . پركنه و بيمارىزاست ، پيرامون شهر باده‌گسارى برقرار است و زنانشان تردامنند . مردم در مذهب دو دستگى دارند . جزيرهء متصل به شهر فسطاط كه از گردش رودخانه به دور آن به وجود آمده ، جامعى دارد . در پشت شهر\r\n\r\n","description":"","footnote":"","page_name":" 140 ","page_number":146},
  {"content":"\r\n\r\nنخلستان و باغستان فراوان است و ترعهء امير المؤمنين ، كنار رود شهر در جايى به نام مختاره قرار دارد . جيزه شهرى است در سمت چپ رود نيل ، درست مقابل فسطاط . دو قسمت جيزه و جزيرهء فسطاط را پلى به هم متصل مىكند . جيزه يك مسجد جامع دارد كه آباد و بزرگتر از جامع جزيرهء فسطاط است . « 1 » دربارهء جيزه و آثار و بناهاى شگفت آن صحبت خواهيم كرد .\r\nبعدها به دورهء فاطميان ، شهر قاهره در دشتى شنزار بنا شد كه پيش از آن چيزى در آنجا وجود نداشت . جوهر ، فرمانده سپاه فاطميان ، در نخستين شب ورود خويش به فسطاط ، به پيروى از طرحهايى كه خليفه در شمال افريقا تهيه كرده بود ، نقشه ديوارهاى قاهره را در شمال پايتخت قديم كشيد و قصر خلافت را پى افكند . وى هنگامى كه قصد بناى قاهره كرد ، منجّمان را براى انتخاب سعدترين ساعت فراخواند . آنان براى حفر پى ديوارها و آغاز بناى شهر ساعت نيكويى برگزيدند و سرانجام شهر قاهره در ششم ژوئيه 969 / 358 ق بنا و شش ماه بعد ، مراكزى براى دسته‌هاى مختلف سپاه در آن تعيين شد .\r\nشهر جديد از منارهء جنوبى جامع حاكم شروع و تا باب زويله در مشرق امتداد داشت ؛ حدود آن با حدود قاهره جديد يكسان بود ، اما در مغرب ، حدودش از خليج مصر تجاوز نمىكرد . قصر سلطنتى نيز همزمان با شهر ساخته شد . نخستين سنگ بناى جامع الازهر در 970 م / 359 ق نهاده شد و ساختمان آن در 22 ژوئن 972 / هفتم رمضان 361 به اتمام رسيد . « 2 » كم‌كم مساكنى براى سپاهيان و خانوادهء آنان بنا و نيز دكانهاى خاصى جهت دادوستد و رفع نيازمنديهاى آنان داير شد . در مغرب خليج مصر باغهايى وجود داشت كه تا سواحل نيل گسترده مىشد . وقتى ارتفاع آب نيل به حداكثر ميزان خود مىرسيد ، خليفه به يكى از كوشكهايى كه در دشت برپا شده بود عزيمت مىكرد و مردم به شادى و سرور مىپرداختند . آب ، در مشكهايى با شتر يا استر حمل مىشد ؛ روى مشكها را مىپوشاندند تا آب روى عابران ترشح نكند . علاوه بر آن ، اهل بازار مجبور بودند كه در جلو محل كار خود كوزه‌اى آب مهيا بدارند و در صورت بروز آتش‌سوزى به خاموش\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 280 - 285 .\r\n( 2 ) . قاهره ؛ ص 31 - 33 .\r\n","page_name":" 141 ","page_number":147},
  {"content":"\r\n\r\nكردن حريق كمك كنند . الحاكم بامر الله ، خليفهء فاطمى ، فرمان داده بود كه جلو دكانها و خانه‌ها و در ميدانها و شوارع و معابر بن‌بست ، چراغ روشن شود تا جايى كه مردم كم‌كم در اين كار راه افراط در پيش گرفتند . در قاهرهء جديد و قاهرهء كهن ( فسطاط ) ، بازاريانى كه در هواى آزاد يا در جاهاى مسقف ، چراغ نصب مىكردند در تمام طول شب آن را خاموش نمىكردند و مشتريهاى فراوانى داشتند . « 1 » ناصر خسرو كه مدتى در قاهره به سر برده در وصف آنجا مىنويسد : « شهر قاهره پنج دروازه دارد ؛ باب النصر ، باب الفتوح ، باب القنطره ، باب الزويله و باب الخليج . قاهره شهرى است كه نظير آن كم باشد .\r\nشمارش كردم ، در اين شهر از بيست هزار دكان كم نباشد ، همه ملك سلطان ؛ و بسيار دكانهاست كه هريك را در ماهى ، ده دينار مغربى اجرت آن است و از دو دينار كمتر نيست ؛ و كاروانسراى و گرمابه و ديگر عمارات چندان است كه آن را حد و قياس نيست ، تمامت ملك سلطان ؛ و هيچ آفريده‌اى را عقار و ملك چندان نباشد . شنيدم كه در قاهره و مصر هشت هزار سرا باشد از آن سلطان كه آن را به اجارت دهند و هر ماه كرايه ستانند . شهر قاهره بارو ندارد و بناها چنان مرتفع است كه از بارو محكمتر و بلندتر است و هر سراى و كوشكى را حصارى است و بيشتر عمارات پنج اشكوب و شش اشكوب باشد . آب خوردنى از نيل باشد و سقّايان با شتر آب را حمل كنند . مصر و قاهره را گويند پنجاه هزار شتر روايه‌كش ( آب‌كش ) است كه سقايان آب كشند و سقّايان كه آب بر پشت كشند ، جدا باشند به سبوهاى برنجين و با خيكها در كوچه‌هاى تنگ كه راه شتر نباشد آب برند . اندر شهر ، در ميان سراها ، باغچه‌ها و اشجار باشد و آب از چاه دهند . آن سراها چنان بود از پاكيزگى و نظافت كه گويى از جواهر ساخته‌اند ، نه از گچ و آجر و سنگ . تمامت سراهاى قاهره جداجدا نهاده است ، چنان كه درخت و عمارت هيچ آفريده ، بر ديوار غيرى نباشد » . « 2 »\r\nناصر خسرو اضافه مىكند : « قصر سلطان ميان شهر قاهره است و همهء اطراف آن گشاده ، كه هيچ عمارت بدان نپيوسته است . هر شب هزار مرد پاسبان اين قصر باشند » . « 3 »\r\n\r\n\r\n","description":"","footnote":"\r\n( 1 ) . همان ؛ ص 34 - 36 .\r\n( 2 ) . سفرنامه ؛ ص 61 و 63 - 64 .\r\n( 3 ) . همان ؛ ص 61 .\r\n","page_name":" 142 ","page_number":148},
  {"content":"\r\n\r\nچنان كه نقل كرده‌اند ، پاسدارى شبانهء قصر خليفه تشريفات باشكوهى داشت . پس از آنكه مؤذن موعد اداى نماز شب را اعلام مىداشت و نماز را يكى از پيشوايان دينى به جاى مىآورد ، اميرى راه پلكانهاى قصر خليفه را در پيش مىگرفت ؛ در پايان نماز ، وى به دستهء طبل‌زنها و شيپورچيها دستور مىداد تا طبل و شيپور بنوازند . در حدود يك ساعت نغمات دل‌انگيزى مىنواختند . آنگاه ، افسرى كه متصدى و مسئول اين امر بود ، از قصر بيرون مىآمد ، نيزه‌اى به دست مىگرفت و نخست آن را در درگاه قصر بر زمين مىكوفت و سپس نيزه را به چابكى برمىگرفت و در را مىبست و هفت‌بار به دور قصر مىگشت . پس از آنكه وى گشت خود را به پايان مىرساند ، پاسداران و قراولان را تعيين مىكرد . زنجيرى در كم عرضترين نقطهء ميدانى كه به بين القصرين معروف بود كشيده مىشد . از آن ساعت به بعد ، در آن ميدان ، عبور و مرور تا ساعتى كه صداى شيپور سپيدهء صبح را اعلام مىداشت قطع مىشد ؛ آنگاه ، زنجير را جمع مىكردند و رفت‌وآمد دوباره شروع مىشد . « 1 » ناصر خسرو كه خود درون قصر را ديده مىنويسد : « چون از بيرون ، شهر را بنگرند ، قصر سلطان چون كوهى نمايد از بسيارى عمارات و ارتفاع آن . چون از در سراى به درون شدم ، عمارتها و صفه‌ها و ايوانها ديدم كه اگر وصف كنم ، به درازا كشد .\r\nدوازده قصر در هم ساخته ؛ همه مربعات كه در هريك كه مىرفتى از ديگرى نيكوتر بود و هريك به مقدار صد ارش در صد ارش . يكى از اين جمله ، قصرى بود شصت اندر شصت ارش ؛ و تختى به تمامت عرض خانه نهاده به بلندى چهار گز از سه جهت ، آن تخت همه از زر بود ، شكارگاه و ميدان و غيره بر آن تصوير شده و كتابتى به خط پاكيزه بر آنجا نوشته » . « 2 » همين جهانگرد اضافه مىكند : « در پيش مصر جزيره‌اى در ميان نيل است كه وقتى ، نهرى كرده بودند ؛ آن جزيره مغربى شهر بود و در آنجا مسجد آدينه‌اى است و باغهاست و آن [ اشاره به جزيره است 
  ] پاره‌سنگى بوده است در ميان رود . دو شاخ از نيل ، هريك به قدر جيحون ، تقدير كردم ؛ اما بس نرم و آهسته مىرود و ميان شهر و جزيره ، جسرى ( پلى ) بسته‌اند به سى و شش پاره كشتى ؛ و بعضى از شهر ، ديگر\r\n\r\n\r\n","description":"","footnote":"\r\n( 1 ) . قاهره ؛ ص 37 - 38 .\r\n( 2 ) . سفرنامه ؛ ص 62 و 79 .\r\n","page_name":" 143 ","page_number":149},
  {"content":"\r\n\r\nسوى آب نيل است و آن را جيزه خوانند و آنجا نيز مسجد آدينه است . در مصر چندان كشتى و زورق باشد كه به بغداد و بصره نباشد . اهل بازار مصر هرچه فروشند ، راست گويند و اگر كسى به مشترى دروغ گويد ، او را بر شترى نشانده زنگى به دست او دهند تا در شهر مىگردد ، زنگ مىجنباند و منادى مىكند كه من خلاف گفتم و ملامت مىبينم و هركه دروغ گويد ، سزاى او ملامت باشد . در بازار آنجا ، از بقّال و عطّار و پيله‌ور ، هرچه فروشند باردان « 1 » آن از خود بدهند . روغن چراغ آنجا از تخم ترب و شلغم گيرند و آن را زيت حارّ گويند . آنجا كنجد اندك باشد و روغنش گران و روغن زيتون ارزان بود و پسته گرانتر از بادام است و مغز بادام ده من از يك دينار نگذرد » . « 2 » ادريسى در وصف شهر فسطاط مىنويسد : « شهر فسطاط همان مصر است كه به اين نام خوانده شده ؛ چون در آغاز ، مصرام بن حام بن نوح ( ع ) آن را بنا كرده است ؛ شهر مصر در پايان عين شمس قرار دارد . چون عمرو عاص و مسلمانان در آغاز اسلام آن را فتح كردند ، در آن اقامت گزيدند و اطراف آن را خط كشيدند ، پس فسطاط خواندند . هم‌اكنون شهرى است بزرگ در منتهاى آبادانى و نعمت و پاكيزگى و زيبايى و گشادگى راهها ، استوارى بناها و بازارهاى پر از كالاهاى بازرگانى ، ساختمانهاى متصل به هم ، و كشاورزى شكوفا . مردمش سامىنژادند . در پايين فسطاط ، ضياع گرانقدرى قرار دارد كه از آنجا شراب عسل كه از آب و عسل به دست مىآيد و در تمام آن سرزمين مشهور است وجود دارد . به سرزمين فسطاط كوه المقطّم متصل است و در آن كوه قبور پيامبرانى مانند يوسف و يعقوب و اسباط [ فرزندان او 
  ] قرار دارد » . « 3 » ويليام صورى درباره ديدار فرستادگان شاه فرانكها از قاره و قصر خليفه در 563 ق / 1167 م ( همزمان با حكومت فاطميان ) گزارشى دارد كه بسيار حائز اهميت است . بخشى از گزارش اين گونه نقل شده است : فرستادگان كه به وسيلهء شاوور ، وزير خليفه هدايت مىشدند ، نخست به قصرى بسيار زيبا كه به طرزى با شكوه تزيين شده بود هدايت گرديدند . آنگاه ، فرستادگان به حياط بيرونى كه\r\n\r\n\r\n","description":"","footnote":"\r\n( 1 ) . ظرف و جوال و خرجين و لفّافه است كه چيز خريده شده را در آن نهند .\r\n( 2 ) . همان ؛ ص 76 .\r\n( 3 ) . نزهة المشتاق ؛ ج 1 ، ص 322 - 323 و 326 .\r\n","page_name":" 144 ","page_number":150},
  {"content":"\r\n\r\nاطراف آن را رواقهاى مجلل ستوندارى احاطه كرده بود وارد شدند . تمام حياط با مرمرهاى رنگارنگ مفروش بود و بين اين مرمرها با طلا بندكشى شده بود . . . اين محوطه چنان زيبا و خوشايند و تماشايى بود كه حتى ديدگان كم‌توجه‌ترين افراد را نيز به خود خيره مىساخت . آب به وسيله لوله‌هاى زرين و سيمين در منبعى كه در مركز محوطه قرار گرفته بود ذخيره مىشد و از آن منبع ، آب زلالى به آبراهه‌ها و استخرهايى كه كف آنها با مرمر مفروش بود جارى مىگرديد . پرندگان گوناگونى از نادرترين انواع و كميابترين رنگها ، كه از سراسر جهان مشرق آورده شده بودند ، به هر سو مىپريدند . راهنمايان جديد ، فرستادگان شاه فرانك را از حياطهاى زيباترى عبور دادند و به باغى بردند كه باغ نخستين در برابر رونق و زيبايى آن بىارزش مىنمود . در آنجا فرستادگان به تماشاى نمايشگاهى از جانوران رفتند كه اگر كسى به وصف حيوانات عجيب آن بپردازد به دروغگويى متهم خواهد شد . . . سرانجام ، به قصر بزرگى رسيدند كه مقر خليفهء فاطمى بود . اين قصر مجللتر از همهء چيزهايى بود كه تا آن لحظه ديده بودند . حياط قصر پر از جنگجويان ساراسن « 1 » بود كه زره‌هاى سيمين و زرّين درخشانى به تن داشتند . « 2 » امراى فرانكها به اتاق بزرگى هدايت شدند . پرده‌اى كه به نقش حيوانات ، پرندگان ، و انسان منقّش بود و گوهرهايى چون ياقوت ، زمرد ، و صدها قطعه سنگهاى قيمتى ديگر بر آن مىدرخشيد ، از يك ديوار تا ديوار روبرو كشيده شده و اتاق را به دو قسمت تقسيم مىكرد . در اين اتاق كسى نبود با اين حال همين كه شاوور وارد اتاق شد ، چنان كه گويى در حال عبادت و نماز باشد ، به خاك افتاد ، سپس به پا خاست ، و بار ديگر زمين را بوسيد ، شمشيرى را كه معمولا به گردن حمايل داشت بر زمين نهاد . شاوور براى سومين بار و با خضوع تمام و پرستش‌كنان زمين را بوسه داد و به همان حال باقى ماند . آنگاه ناگهان و بسرعت برق پردهء زرين و ابريشمين بزرگى كه قسمت ديگر اتاق را مخفى\r\n\r\n\r\n","description":"","footnote":"\r\n( 1 ) . نامى است كه يونانيان و روميان متأخر به مردم چادرنشين بيابانهاى سوريه و عربستان داده بودند و در جنگهاى صليبى به مسلمانان ، به‌طور كلى ، اطلاق مىشد ( دايرة المعارف فارسى ؛ ذيل « ساراسن » ) .\r\n( 2 ) . قاهره ؛ ص 39 - 42 .\r\n","page_name":" 145 ","page_number":151},
  {"content":"\r\n\r\nنگاهداشته بود ، چون حجابى به كنار رفت ، خليفهء كودك « العاضد لدين الله » در برابر ديدگان بهت‌زدهء فرستادگان دنياى لاتين نمايان شد . « 1 » آنچه در اين قصر نظر فرستادگان را جلب كرد ، منبّت‌كاريهاى زيبا ، منظرهء شكارگاهها ، صحنه‌هايى از مجالس موسيقى ، رقص و باده‌گسارى را مجسم مىكرد كه توالى آنها تا حدى غير منتظره است . هنرمندانى كه اين صحنه‌ها را در خيال خويش مجسم ساخته‌اند ، ضرورت تقارن را از نظر دور نداشته و در نقشهء كار خود نيز از اصولى پيروى نموده‌اند . . . اين مناظر چنان گويا هستند كه مىتوانند جلال و شكوه دربار خلفاى فاطمى را در نظر مجسم كنند . در قصور فاطميان ، مخازن بسيارى وجود داشت كه هم انبار و هم محل نگاهدارى نوادر و غرايب بود . نويسندگان عرب در آثار خود از اين مخازن اين گونه ياد كرده‌اند : در انبار البسه ، پوشاكهايى نگاهدارى مىشد كه خلفا با اسراف تمام به خاصّان و كارداران عالىمقام خويش مىبخشيدند . در انبار ديگرى ، مجموعه‌هايى از مرواريدها و گوهرهاى گران‌قيمت ، اشياء چينى و بلور ، آينه‌ها ، شطرنجهاى آبنوس ، مهره‌هاى ساخته شده از عاج ، نقره ، طلا ، ظروف غذاخورى زرين و همچنين مقدار هنگفتى از كميابترين عطرها نگاهدارى مىشد . در انبار ديگرى ، قاليچه‌ها و پرده‌هايى نگاهدارى مىشد كه بر آنها نقوش حيوانات ، از جمله فيل و چارپايان ديگر و شكل پرندگان و انسان با زر و سيم گلدوزى شده بود . انبار اسلحه ، مختص آلات جنگ از هر قبيل ، مانند شمشير ، نيزه ، زره ، كلاهخود ، يراق اسب ، تيروكمان و زوبين بود . قسمتهاى ديگر قصر مشتمل بود بر انبار مخصوص ساز و برگ اسب ، آبدارخانه كه به انواع نوشيدنيها اختصاص داشت ، مخزن خاص ادويه كه انواع موم ، عسل ، شكر مصفا ، نبات ، روغن كنجد و روغن زيتون در آن نگاهدارى مىشد . « 2 »\r\nفاطميان همچون بسيارى ديگر از فرمانروايان مصر با حضور خود در مراسم\r\n\r\n\r\n","description":"","footnote":"\r\n( 1 ) . قاهره ؛ ص 39 - 42 .\r\n( 2 ) . همان ؛ ص 43 - 44 و دربارهء كاخهاى دورهء فاطميان ر . ك . : مقريزى ، تقى الدين احمد بن على ؛ المواعظ و الاعتبار بذكر الخطط و الآثار ؛ ج 2 ، ص 56 به بعد .\r\n","page_name":" 146 ","page_number":152},
  {"content":"\r\n\r\nاعياد مسيحيان ، به بزرگداشت اين اعياد مىپرداختند . نبايد فراموش كرد كه بازرگانى و كشاورزى مصر منحصرا در دست مسيحيان بود . توجه به اين نكته نيز لازم است كه مذهب اسماعيليهء رايج در مصر ، موجب طرد قسمت عظيمى از تودهء مسلمان سنّى مذهب مملكت شده بود . طبيعى است كه وزراى خلفاى فاطمى براى حفظ سياست موازنه مىكوشيدند تا محبوبيتى را كه در ميان قسمتى از تودهء مسلمان از دست داده بودند ، در ميان مسيحيان به دست آورند . « 1 »\r\nقاهره در دوران فاطميان بارويى آجرى داشت . اين بارو همچنان پابرجا بود تا اينكه در اواخر قرن پنجم هجرى / يازدهم ميلادى ، بدر الجمالى ، وزير فاطميان ، به جاى اين باروى ناچيز ، باروى مستحكمى از سنگ تراشيده بنا كرد . اين بارو دليل بارزى بر تكامل فن معمارى است ؛ زيرا كاملا با اسلوبى كه در بناهاى اوليه به كار مىرفت متفاوت بود . سه دروازهء تاريخى كه از اين بارو به جا مانده ، يعنى باب زويله در جنوب ، باب النصر و باب الفتوح در شمال ( كه ناصر خسرو نيز از آنها نام برده ) شبيه دروازه‌هاى رومى است ؛ مخصوصا باب النصر با برجستگيهاى زيباى سنگى چهارگوش ، گچبريها و افريزهايش ( مقرنسها ) ، شباهت بيشترى به دروازه‌هاى رومى دارد . در سمت غرب جادهء مضاعفى كه به دور بارو مىپيچيد ، در ديوار باروى آن ، كه نگهبانان به گشت مىپرداختند . . . همه‌جا سوراخهايى در ديوار تعبيه كرده و ديدگاههاى بزرگى ساخته بودند كه از آنجا كمانداران ديده‌بانى مىكردند و تير مىانداختند . « 2 »\r\nآنچه مانند تاجى بر سر افتخارات فاطميان مىدرخشيد ، جامع الازهر بود كه در اصل ، مسجدى به سبك كلاسيك مساجد بود ، و رواقهايى داشت . تغيير عمده‌اى كه بر اثر نفوذ سبك معمارى افريقاى شمالى در آن به وجود آمد ، وسعت زيادى بود كه به شبستان مركزى مسجد داده شد و آن را به نوعى تالار تشريفاتى ، خاص جشنها ، بدل ساخت . « 3 » در خلافت المستنصر بالله قحطى هفت ساله‌اى روى داد كه ظاهرا به فسطاط\r\n\r\n\r\n","description":"","footnote":"\r\n( 1 ) . قاهره ؛ ص 45 - 46 .\r\n( 2 ) . نك . : خطط مقريزى ؛ ج 2 ، ص 96 و قاهره ؛ ص 47 - 48 .\r\n( 3 ) . قاهره ؛ ص 49 - 50 .\r\n","page_name":" 147 ","page_number":153},
  {"content":"\r\n\r\nبيش از قاهره خسارت وارد آورد . فسطاط جمعيت خود را از دست داد و خانه‌هاى مسكونى آن در اندك مدتى رو به ويرانى نهاد . قاهره نيز طبعا از اين آفت بر كنار نماند و بعضى از مناطق شهر ويران و خالى از سكنه شد . بعدها ، در دورهء خلافت آمر به احكام الله ( 495 - 525 ق ) خانه‌هايى در منطقهء واقع ميان قاهره و فسطاط بنا شد . مأمون ، وزير آمر ، فرمانى صادر كرد مبنى بر اينكه مالكان اين منطقه ، حق ساختن بنا يا فروش زمينشان را ندارند . بنابراين ، مالكان ملزم بودند در صورت بناى خانه ، از مصالح خانه‌هاى ويران فسطاط استفاده كنند . استقرار مجدد واحدهاى نظامى ( در فاصله ) دو شهر فسطاط و قاهره كه به دستور بدر الجمالى انجام گرفته بود نيز تا حدودى مشكل مسكن پيش آورد ؛ اما براى رفع آن ، مردم را در بيرون باروها و در قسمت جنوب شهر مسكن دادند و نيز براى رفع نيازمنديهاى روزانهء آنان بازارهايى تأسيس كردند . در اين بازارها ، بزّازان ، داروفروشان ، و قصّابان حجره‌هايى داشتند . كار مسكن‌سازى و اسكان مردم به جايى رسيد كه تمام منطقه‌اى كه فسطاط و قاهره در آن قرار داشت ، به ناحيهء مسكونى مبدل شد تا جايى كه حدود آن از حدود دو شهر قديم فسطاط و قاهره نيز فراتر رفت . « 1 » ابو الحسن على بن رضوان شرح مفصلى از قاهرهء دوران فاطميان داده است كه مقريزى آن را در كتاب خود آورده . وى مىنويسد : مركز حكومت مصر چهار قسمت شده است :\r\nفسطاط ، قاهره ، جزيرة الروضة و جيزه . كوه المقطّم بر جانب مشرق شهر ، ميان دار الخلافه و گورستانهاى شهر واقع است . مهمترين اين چهار قسمت ، فسطاط است كه از غرب به رود نيل محدود است . در سواحل غربى نيل ، درختانى به اندازه‌هاى مختلف وجود دارد . كوچه‌ها و معابر فسطاط تنگ و ساختمانهاى آن مرتفع است و هنگامى كه باد جنوب مىوزد ، گرما و رطوبت را از فسطاط به سوى قاهره مىآورد . آب چاههاى قاهره به سطح زمين نزديك است و همين امر باعث شده كه با رسوبات زمين كه در ايام فيضان ( يا طغيان ) نيل پيش مىآيد مخلوط شود . مقدارى از گل‌ولاى قاهره نيز به چاهها ريخته و آنها را آلوده مىكند . هواى قاهره نسبت به فسطاط معتدلتر و بهتر و\r\n\r\n\r\n","description":"","footnote":"\r\n( 1 ) . همان ؛ ص 61 - 63 .\r\n","page_name":" 148 ","page_number":154},
  {"content":"\r\n\r\nسالمتر است . « 1 » فسطاط در 564 ق / 1168 م به محاصرهء سپاه فرنگان درآمد ؛ چون شاوور تمام نيروهاى خود را براى دفاع از قاهره متمركز ساخته بود . پس ، ناچار دستور داد كه كسى در قاهرهء كهن باقى نماند . سيل جمعيت ، شهر فسطاط را به سوى قاهره پشت سر گذاشت . كثرت افراد چنان بود كه گويى روز رستاخيز است . اين جمع بسيار ، در مساجد ، گرمابه‌ها ، كوچه‌ها ، و جاده‌هاى قاهره اردو زدند ؛ در حالى كه تمام دارايى خود را از دست داده بودند و سراسيمه نگران حملهء دشمن به قاهره بودند . شاوور دستور داد تا بيست‌هزار كوزه آكنده از نفت و ده هزار نيم سوز به فسطاط حمل كردند و در سراسر شهر پراكنده ساختند و شهر را آتش زدند . پس از اين واقعه ، فسطاط مدت مديدى به صورت ويرانه‌اى باقى ماند و به « تل آشغالى » معروف شد . « 2 » صلاح الدين ايوبى در 564 ق بعد از درگذشت عمويش ، اسد الدين شيركوه ، از طرف خليفهء فاطمى به مسند وزارت نشست . در آغاز چون سياهان قاهره بر ضد او شورش كرده بودند ، آنها را در محلهء منصوره نزديك قاهره قتل‌عام كرد . آنان امان خواستند و به جيزه در سمت غربى نيل رفتند . شمس الدوله تورانشاه برادر صلاح الدين به فرمان برادر به سركوبى آنان نيز در جيزه اقدام كرد . « 3 » صلاح الدين پس از آنكه به خلافت فاطميان پايان داد ( 567 ق / 1171 م ) ، در صدد برآمد تا محل مستحكمى بيابد و آنجا را مقر خويش سازد . بنابراين ، دستور داد بر پيش‌آمدگى كوه المقطّم ، كه شبيه شبه‌جزيره‌اى بود ، ارگى بسازند ؛ پس ، مساجد و مقابرى كه در اين محوطه وجود داشت ويران و اهرام كوچك جيزه ، كه بىشك تعدادشان اندك نبود ، منهدم شد و سنگهايى كه از تخريب آنها به دست آمده بود براى بناى ارگ جديد به قاهره برده شد . تصميم صلاح الدين بر آن بود كه باروى واحدى به دور قاهره جديد ، فسطاط و ارگ بكشد ؛ اما پيش از آنكه بناى بارو و ارگ را تمام كند درگذشت . « 4 » ارگ قاهره كه بناى آن از 572 ق / 1176 م آغاز شده بود ، در 604 ق /\r\n\r\n\r\n","description":"","footnote":"\r\n( 1 ) . خطط مقريزى ؛ ج 2 ، ص 63 .\r\n( 2 ) . تاريخ ابن خلدون ؛ ج 4 ، ص 429 ؛ قاهره ؛ ص 70 .\r\n( 3 ) . تاريخ ابن خلدون ؛ ج 4 ، ص 432 - 433 .\r\n( 4 ) . معجم البلدان ؛ ج 4 ، ص 266 .\r\n","page_name":" 149 ","page_number":155},
  {"content":"\r\n\r\n1207 م به پايان رسيد ؛ اما بناى بارو براى هميشه ناتمام ماند . « 1 » از دورهء ايوبيان به بعد ، گسترش شهر قاهره كه لازمهء ازدياد جمعيت بود ، با پيروى از قوانين دقيقى انجام گرفت .\r\nاز سوى جنوب ، قاهره رفته‌رفته به فسطاط مىپيوست ؛ زيرا پايتخت جديد نيازمند آن بود كه از فسطاط به عنوان بندرى بر كنار رود نيل استفاده كند . اما در فاصلهء دو شهر باغهاى زيبايى وجود داشت كه تا آغاز قرن هفتم هجرى / چهاردهم ميلادى ، همچنان بر جاى بود . قاهره در طرف غرب ، به سوى سواحل نيل پيش مىرفت و خليج مصر را پشت سر مىگذاشت ؛ به طورى كه جزيرهء بولاق ( در شمال قاهره ) به جبههء جديدى بر كنار رود نيل تبديل مىشد و به صورت بندرى تجارى ، با فسطاط رقابت مىكرد . « 2 » ابن جبير ، سياح اندلسى كه در آن زمان به مصر آمده بود ، در وصف فسطاط و قاهره مىنويسد : هنوز علايم ويرانيهايى كه بر اثر آتش‌سوزى دورهء پر اضطراب انقراض سلسلهء فاطميان در 1169 م / 564 ق در فسطاط به وقوع پيوست در شهر باقى است . « 3 » اغلب قسمتهاى شهر امروز تجديد بنا شده و ساختمانها به‌طور پيوسته در كنار هم قرار گرفته‌اند . آنچه در شهر قاهره ، بيشتر جلب‌نظر مىكند ، آثار و زيارتگاههاى متبركى است كه خداوند بزرگ و گرامى از بركت آنها آن ديار پر آثار را نگاه مىدارد ؛ از آن جمله مشهدى است بزرگوار و بلند مرتبه در شهر قاهره كه سر حسين بن على بن ابى طالب ( ع ) در آنجاست و گويند در صندوقى نقره‌اى به خاك سپرده شده و بر فراز آن بنايى باشكوه برآورده‌اند . ابن جبير بسيارى از مشاهد اهل بيت وصى به پيامبر ( ص ) و امامان و تابعان و دانشمندان و زاهدان را كه در گورستان معروف به قرافه ( در قاهره ) ديده نام مىبرد . « 4 » همچنين ، او مىنويسد : در قاهره چهار مسجد جامع استوار بنيان ديدم كه در يكى از آنها خطبهء جمعه خوانده مىشد . او به ساختمان قلعه ( يا دژى ) استوار و بلند كه در كنار شهر ديده اشاره مىكند كه سلطان ( ايوبى ) مىخواهد آن قلعه را محل سكونت خود قرار دهد و ديوار آن را امتداد مىدهد تا به دو شهر مصر ( فسطاط ) و قاهره بپيوندد .\r\n\r\n\r\n","description":"","footnote":"\r\n( 1 ) . الخطط مقريزى ؛ ج 2 ، ص 96 - 97 و قاهره ؛ ص 72 - 73 .\r\n( 2 ) . قاهره ؛ ص 77 - 78 .\r\n( 3 ) . سفرنامهء ابن جبير ؛ ص 76 - 87 .\r\n( 4 ) . همانجا .\r\n","page_name":" 150 ","page_number":156},
  {"content":"\r\n\r\nاز ديگر آثار قاهره ، بيمارستانى است كه ايوبيان ساخته‌اند . پذيرايى بيماران در اين بيمارستان گونه‌گون است . در اتاقهاى آن ، بسترهايى با پوشش كامل است كه بيماران بر آنها مىخوابند و پرستاران به خدمت ايشان ايستاده‌اند و خوراك و آشاميدنى مناسب حال ايشان را به آنان مىخورانند . ميان دو شهر مصر ( فسطاط ) و قاهره مسجدى است بزرگ كه به ابو العباس احمد بن طولون منسوب است و از مساجد جامع كهن با بنايى زيباست . در شهر مصر ( فسطاط ) مسجد جامعى منسوب به عمرو عاص است كه اكنون ( زمان ايوبيان ) از مساجد مهم قاهرهء قديم ( فسطاط ) است . ميان دو بخش شهر ، كه به وسيله نيل به وجود آمده ، آبادى بزرگ و معتبر و استوار بنيانى است كه به جيزه معروف است و هر هفته يكشنبه بازارى بزرگ در آن تشكيل مىشود و مردم در آنجا گرد مىآيند . ميان جيزه و شهر مصر ( فسطاط ) جزيره‌اى است با خانه‌هاى نيكو و غرفه‌هاى مشرف بر رود نيل كه مركز بازى و گردش است و ميان اين جزيره با شهر مصر ( فسطاط ) خليجى است از نيل كه به اندازه يك ميل در طول جزيره امتداد دارد . در اين جزيره ، مسجد جامعى است كه در آن خطبه مىخوانند و در اين مسجد ارتفاع‌سنجى قرار دارد كه هرساله مقدار افزونى آب نيل را ، هنگام فيضان و طغيان ، با آن مىسنجند . اين ارتفاع‌سنج ستونى است هشت پهلو از مرمر سفيد كه در جايى كه آب هنگام فيضان به صورت تالاب درمىآيد ، نصب مىشود . اين ستون به بيست و دو ذراع و هر ذراع به بيست و چهار جزء به نام انگشت درجه‌بندى شده است . چون فيضان بدان حد رسد كه آب ، نوزده ذراع را فراگيرد ، به نظر اهالى غايت نيكويى مقدار آب در سال است . ميزان متوسط آب نزد ايشان هفده ذراع است . مقدار آبى كه به سلطان ( ايوبى ) حق مىدهد از مصريان خراج بگيرد ، شانزده ذراع و بيشتر از آن است . « 1 » ابن سعيد مغربى هم در وصف قاهره قديم و جديد مىنويسد : فسطاط از نظر كالا بسيار غنى است و قيمت اجناس در آنجا به سبب نزديكى به رود نيل از قاهره ارزانتر است . كشتيهاى حامل كالا در اينجا توقف مىكنند و اجناس وارداتى در همان نزديكيها به فروش مىرسد . اين عمل در\r\n\r\n\r\n","description":"","footnote":"\r\n( 1 ) . همان ؛ ص 83 - 84 و 87 - 88 .\r\n","page_name":" 151 ","page_number":157},
  {"content":"\r\n\r\nقاهره به علت دورى شهر از ساحل نيل ، امكانپذير نيست . امّا ، قاهره مرفهتر و باشكوهتر از فسطاط است ؛ مدارس زيباتر ، خانه‌هاى پرجمعيت‌تر و عمارتهاى مجللترى دارد كه خاص امراست . « 1 » حقيقت آنكه ، سلطان ( ايوبى ) توجه بيشترى به آن دارد ؛ هرگونه خدمات ديوانى در اينجا سهلتر و زيادتر صورت مىگيرد . با اين حال ، چون سلطان ايوبى قصد دارد دژ جزيرهء روضه را ، كه از طريق فسطاط بايد به آنجا رفت ، بسازد و مركز قلمرو خويش قرار دهد ، رونق فسطاط فزونى گرفته است و عدهء زيادى از امرا به آنجا انتقال يافته‌اند و بازارهاى آن شلوغتر شده است . به امر سلطان ، مقابل پلى كه به جزيرهء روضه منتهى مىشود بازار وسيعى ساخته‌اند و بازارى را كه اختصاص به سپاهيان داشت و در آنجا پوست روباه و خز و منسوجات و اشياء ديگرى از اين قبيل فروخته مىشد ، از قاهره به فسطاط انتقال داده‌اند . در واقع ، قاهره شهرى است فراخور حال مستمندان و بىچيزان ؛ زيرا نان در آنجا ارزان و مطربها و نوازندگان و وسايل سرگرميهاى ديگر در داخل و خارج شهر فراوان است و مستمندان مىتوانند به سهولت اميال و آرزوهاى خود را برآورده سازند . « 2 »\r\nبنابراين ، قاهره در اواخر دوره ايوبيان به مركز مهم تجارى و دادوستد تبديل شده بود ، كه از طريق آن ، واردات شرق اقصى به خطوط كشتيرانى درياى مديترانه مىرسيد .\r\nاين دوره را بايد عصر طلايى سوداگران ادويه ناميد . نظرياتى كه پيلوتى « 3 » بيان داشته مؤيد اين موضوع است ، مالك الرقاب قاهره مىتواند خود را پيشواى مسيحيت و نيز صاحب‌اختيار جزاير و ممالكى بداند كه در آنجا انواع ادويه به عمل مىآيد . اين امر به سبب آن است كه هيچيك از انواع ادويه را نمىتوان جز از طريق قلمرو سلطان ( ايوبى ) به مملكتى صادر كرد يا در جايى به فروش رساند ؛ زيرا قاهره ميان دو دريا واقع است :\r\nنخست ، درياى مغرب ( مديترانه ) كه اسكندريه و دمياط و بيروت و تمام خطّهء شام بر\r\n\r\n\r\n","description":"","footnote":"\r\n( 1 ) . مغربى ، ابى الحسن ؛ على بن موسى بن سعيد ؛ كتاب الجغرافيا ؛ ص 129 و قاهره ؛ ص 85 - 86 .\r\n( 2 ) . قاهره ؛ ص 85 - 86 .\r\n( 3 ) .  Piloti  .\r\n","page_name":" 152 ","page_number":158},
  {"content":"\r\n\r\nكنار آن است ؛ ديگر ، بحر احمر كه در سوى ديگر اين سرزمين قرار دارد و جدّه ، بندر شهر مكّه ، بر كنار آن است . از آنجا ، كالاهاى تجارتى در طول ساحل از شهرى به شهر ديگر صادر مىشود و سپس به « شهر قلزم » كه بندر طور سيناست مىرسد . كاروان شترها از مكّه به اين قسمت از ساحل مىآيند و بار خود را در اينجا خالى مىكنند . اين كناره از مكه تا بندر طور سينا تحت فرمان سلطان قاهره است . بنابراين ، مملكت سلطان همچون جزيره‌اى در ميان دو درياست و بر هند و غرب نظارت دارد . كشتيهايى كه از هند مىآيند راه ديگرى ندارند و كالاى خود را جز در مملكت سلطان قاهره در هيچ سرزمين ديگرى نمىتوانند به فروش رسانند . همين امر در باب مسيحيان غرب نيز صادق است . بنابراين ، معلوم است كه اگر بخواهيم با مملكت سلطان قاهره دادوستد كنيم يا به زيارت بيت المقدس برويم ، بايد با وى روابط حسنه داشته باشيم . « 1 » ياقوت در آغاز قرن هفتم هجرى كه مقارن با فرمانروايى آخرين حكام ايوبى بر مصر است ، دربارهء تقسيمات سرزمين مصر از قول قضاعى مىنويسد : سرزمين مصر به دو قسمت تقسيم مىشود :\r\nصعيد « 2 » ( يا مصر عليا ) كه در سمت جنوب قرار دارد و مصر سفلى كه به سمت وزيدن باد شمال قرار دارد . « 3 » صعيد به سى كوره ( خوره يا ناحيه ) و مصر سفلى به سى و سه كوره تقسيم مىشود . كوره‌هاى صعيد عبارتند از : فيّوم « 4 » ، منف ، و سيم ، شرقيه ، دلاص ، بوصير ، اهناس ، فشن ، بهنسا « 5 » ، طحا ، جيّر ، سمنّوريه ، بويط ، أشمونين « 6 » ، أنصناى پايين و أنصناى بالا ، قوص و قاو ، شطب ، اسيوط « 7 » ، قهقوه ، أخميم « 8 » ، ديرابشيا ، هو ، إقنا ، فاو ، دندرا ، قفط « 9 » ، اقصر « 10 » ، أسنا ، أرمنت و أسوان . « 11 » بعلاوه ، ياقوت از دو شهر فسطاط و قاهره ، به عنوان\r\n\r\n\r\n","description":"","footnote":"\r\n( 1 ) . همان ؛ ص 98 - 99 .\r\n( 2 ) .  Saide  .\r\n( 3 ) . ابن خرداذبه نيز به اين تقسيم اشاره كرده است ( المسالك و الممالك ؛ ص 63 - 64 ) . بايد توجه داشت كه اين تقسيم از زمانهاى قديم حتى قبل از اسلام در مصر معمول بوده است .\r\n( 4 ) .  Fayyum  .\r\n( 5 ) .  Bahnasa  .\r\n( 6 ) .  Osmunayn  .\r\n( 7 ) .  Asyut  .\r\n( 8 ) .  Axmim  .\r\n( 9 ) .  Qoft ( Qeft )  .\r\n( 10 ) .  Aqsor  .\r\n( 11 ) . معجم البلدان ؛ ج 5 ، ص 139 .\r\n","page_name":" 153 ","page_number":159},
  {"content":"\r\n\r\nكرسى و پايتخت قديم و جديد مصر ياد كرده و دربارهء هركدام وصفى آورده است كه مطالبش دربارهء فسطاط همان است كه جغرافيادانان قبل از او آورده‌اند . « 1 » يك قرن بعد از ياقوت ، ابو الفداء در وصف مصر و دو كرسى آن مىنويسد : ديار مصر دو خشكى است ، در دو جانب شرقى و غربى نيل . حد شمالى ديار مصر ، درياى روم است از رفح تا عريش و جفار و فرما و دمياط و رشيد و اسكندريه تا برقه ؛ حد غربى مصر ، از برقه است بر ساحل دريا به طرف جنوب تا واحات تا حدود نوبه ؛ حد شرقى مصر ، از بحر قلزم است روبروى أسوان تا عيذاب و قصير و شهر قلزم تا تپّه بنى اسرائيل ؛ سپس به طرف شمال مىپيچد به سوى درياى روم تا به رفح ، مىرسد . حد جنوبى مصر نيز سرزمين نوبه و بلاد بجا است . قاهره در شمال فسطاط واقع است . اين شهر را خلفاى فاطمى بنا كردند .\r\nقاهره بستانى بوده است از آن بنى طولون ، به نام القطائع ، در نزديك پايتختشان ؛ بعدها ، آن را قاهره ناميدند ؛ يعنى هركس كه بدان تازد مغلوب شود . فسطاط بر ساحل نيل و محل آمد و شد كشتيهاست . در مكان فعلى فسطاط ، قصرى از بناهاى پيشينيان موسوم به قصر الشمع بود . « 2 » حمد الله مستوفى مىنويسد : در مغرب سرزمين اسلامى بزرگترين شهر قاهره است . « 3 » ابن خلدون در وصف قاهره مىنويسد : « كسى كه قاهره را نديده باشد به عظمت اسلام پى نمىبرد . قاهره مادر شهرهاى عالم ، روضهء جهان ، مركز تجمع ابناء بشر ، رواق اسلام و سرير سلطنت است . شهرى است كه به قلعه‌ها و قصرها آراسته ، با درويشها ، خانقاهها و مدرسه‌ها زينت يافته و به نور اقمار و كواكب علم و دانش منوّر گشته است . دربارهء مصر از شيخ ابو العباس بن ادريس ، بزرگ علماى بجايه سؤال كردم ، گفت : گويى مردمش از شمار بيرونند ؛ مرادش كثرت مردم بود . چون به شهر قاهره درآمدم ، طالبان علم كه در آنجا بودند نزد من آمدند و خواستند برايشان درس بگويم .\r\nعذر آوردم كه مرا چندان بضاعتى نيست ؛ ولى عذر من نپذيرفتند . عاقبت در جامع الازهر به تدريس نشستم . پس از چندى ، مرا با سلطان مصر [ الملك الظاهر برقوق 
  ] ديدار افتاد ؛\r\n\r\n\r\n","description":"","footnote":"\r\n( 1 ) . همان ؛ ج 4 ، ص 261 - 266 .\r\n( 2 ) . تقويم البلدان ؛ ص 139 - 140 ، 145 - 146 و 159 .\r\n( 3 ) . نزهة القلوب ؛ ص 253 .\r\n","page_name":" 154 ","page_number":160},
  {"content":"\r\n\r\nمرا بگرمى پذيرا شد و براى من مقررى چشمگيرى از صدقات خود معين كرد . در اين احوال ، يكى از مدرسان مدرسه قمحيه « 1 » در مصر درگذشت . اين مدرسه از موقوفات صلاح الدين ايوبى بود . مرا به جاى او به تدريس دعوت كردند . سپس ، در سال 786 ق ، چون قاضى مالكى شهر عزل شد ، سلطان مرا به جاى او برگزيد . . . در 790 ق در داخل باب النصر قاهره سلطان بيبرس خانقاهى بنا كرده بود و از آبادترين خانقاهها بود با اوقاف بسيار ، چون ناظر آن مرده بود ، سلطان مرا به جاى او برگماشت . « 2 » ويت از قول ابن خلدون نقل مىكند كه بر هر كنارهء رود نيل بهشتى گسترده است . آب اين رود چون آبى است كه از آسمان براى مردم فرومىريزد . وى مىگويد : از معابر پرازدحام اين دار الاماره و از ميان بازارهاى آن كه سرشار از تمام لذايذ زندگى است عبور كردم . سخن در باب شهرى است كه از آن همه نعمات برخوردار است و داراى شواهدى چنان متعدد بر تمدن پيشرفته خويش مىباشد كه پايانى ندارد . سابقا از معلمان و همشاگردان خود و نيز از سوداگرانى كه از زيارت برمىگشتند تقاضا كرده بودم كه عقيدهء خويش را در باب قاهره اظهار دارند ؛ گرچه پاسخها مختلف بود ، در اساس مشابه مىنمود . يكى از اينان چنين گفته « آنچه انسان در خواب مىبيند ما فوق واقعيت است ؛ آنچه مىتوان در باب قاهره در خواب ديد به پاى واقعيت نمىرسد » . « 3 » ذكر اين قطعهء غنايى ، به عنوان مقدمه‌اى بر وصف پايتخت مصر در دورهء مماليك كاملا مناسب به نظر مىرسد . البته ، بايد توجه داشت كه تمام اطلاعاتى كه در سخن ابن خلدون آمده حقيقت ندارد . حتى ، آنجا كه مورخ مذكور اضافه مىكند كه در ميان شهرهاى داراى عالىترين درجات تمدن ، قاهره به عنوان منبع علم و هنر مقام برجسته‌اى دارد ؛ زيرا در قرون هشتم و نهم هجرى / چهاردهم و پانزدهم ميلادى ، قاهره ، هيچگاه يك مركز علمى قابل قياس با بغداد و قرطبه نبود ، بلكه آنجا از مراكز ادارى و سياسى و مخصوصا مركز دادوستد محسوب\r\n\r\n\r\n","description":"","footnote":"\r\n( 1 ) . مدرسهء قمحيه يكى از مدارس قاهره بود ، كه صلاح الدين ايوبى آن را وقف مالكيان كرده بود تا در آن فقه تدريس كنند ، بر اين مدرسه زمينهايى از ناحيهء فيوّم را كه حاصل آنها گندم بود وقف كرده بودند . از اين رو آن را مدرسه قمحيه ( قمح : گندم ) مىگفتند ( تاريخ ابن خلدون ؛ ج 6 ، ص 489 ) .\r\n( 2 ) . همان ؛ ج 6 ، ص 483 - 484 ، 489 و 495 .\r\n( 3 ) . قاهره ؛ ص 102 - 103 .\r\n","page_name":" 155 ","page_number":161},
  {"content":"\r\n\r\nمىشد . « 1 » در دورهء مماليك ، شهر قاهره توسعه زيادى يافت و عمارتهاى باشكوهى در معابر شهر قديم و محلات بيرون آن برپا شد . مماليك با آنكه درگير دشمنيهاى خانوادگى بودند ، آثار برجسته و نفيسى همچون قصرها ، مسجدها و مزارها از خود بر جاى نهادند . ابن بطوطه كه مصر را در زمان حكومت مماليك ديده در وصف پايتخت آن ، مىنويسد : قاهره معتبرترين شهرها و پايتخت فرعون قوىشوكت ، با اراضى پرنعمت و نواحى پهناور خود ، در نهايت آبادانى و زيبايى و سرسبزى ، محل گردآمدن آيندگان و روندگان است . در اين شهر از هر نوع مردم ، فقير و غنى ، عالم و جاهل ، وضيع و شريف و بد و نيك گرد آمده‌اند . شهر با جمعيت خود ، چون دريا موج مىزند و با همهء وسعتى كه دارد از كثرت مردمان تنگ مىنمايد . با آنكه روزگارى دراز بر اين شهر گذشته از رونق جوانى آن كاسته نشده و ستارهء اقبالش هنوز در اوج درخشندگى است . امتياز خاص اين شهر به رود نيل است كه ارزش فراوانى دارد و مردم آن را از آب باران بىنياز مىسازد . وسعت و حدود شهر به اندازهء يك ماهه راه است .\r\nخاك آن حاصلخيز و مردم آن غريب‌نوازند . گفته مىشود در مصر ( قاهره ) دوازده هزار سقّا وجود دارد كه مشكهاى آب را بر اشتران خود حمل مىكنند . همچنين ، در اين شهر سىهزار مكارى ( چاروادار ) « 2 » است و در رودخانهء نيل سى و شش هزار وسيلهء نقليه از ديوانى و رعيتى كار مىكنند كه ميان اسكندريه و دمياط و مصر عليا در رفت‌وآمد هستند . بر ساحل نيل ، روبروى شهر مصر ، محلى است معروف به روضه كه جايگاه تفريح و تفرّج مىباشد و باغهاى زيبا و فراوان دارد . مردم مصر اهل خوشگذرانى و عيش و طرب هستند . من يك بار شاهد جشنى بودم كه به مناسبت شفاى ملك ناصر برپا شده بود . تمام بازارها را آذين بسته و دكانها را با انواع زيورها و پارچه‌هاى ابريشمين زينت داده بودند . مسجد عمرو عاص در مصر ( قاهرهء قديم يا فسطاط ) مسجدى شريف و مشهور و مورد احترام است كه نماز جمعه را آنجا برگزار مىكنند . در قسمت شرقى\r\n\r\n\r\n","description":"","footnote":"\r\n( 1 ) . همان ؛ ص 103 .\r\n( 2 ) . كسى كه حيوانات باركش را مىراند يا با آنها باربرى مىكند ( معين ؛ فرهنگ فارسى ؛ « ذيل چاروادار » ) .\r\n","page_name":" 156 ","page_number":162},
  {"content":"\r\n\r\nمسجد ، زاويه‌اى است كه امام ابو عبد الله شافعى در آن تدريس مىكرده است . مدارس مصر به قدرى زياد است كه شمارهء درست آن را نمىتوان گفت و اما از بيمارستانهاى آن ، بيمارستانى كه نزديك آرامگاه منصور قلاوون در ميان دو كاخ ساخته شده كه زبان از وصف آن قاصر است ؛ زيرا آنقدر وسايل رفاهى و دارو در آن وجود دارد كه از حد شمار بيرون است و مىگويند روزانه هزار دينار درآمد آن است . اكنون از اين بيمارستان فقط نماى جلويى مدخل بزرگ آن با مناره و بعضى قسمتهاى ديگر آن بر جاى مانده . اما شمار خانقاهها در مصر بسيار است . امراى مصر در ساختن خانقاهها بر يكديگر پيشى مىجويند . هر خانقاه مخصوص گروهى از دراويش است و بيشتر دراويش از ايرانيانند كه مردمى اهل ادب و در مسلك تصوف ، صاحب اطلاع هستند . قرافه ، گورستان قديمى مصر ، از امكنهء بسيار متبركهء شهر است . اين گورستان به جبل المقطّم چسبيده است . مردم مصر در گورستان مذكور قبه‌هاى زيبا ساخته و گرد آن را ديوار كشيده‌اند ؛ به طورى كه مقبره به صورت خانه‌اى درآمده است . برخى از مصريان ، مدرسه و خانقاهى هم در كنار قبر مىسازند . از مزارات متبركهء مصر ، آرامگاه مقدسى است كه در آن سر امام حسين بن على ( ع ) مدفون است . اين مشهد رباطى وسيع و بسيار عالى دارد كه بر درهاى آن حلقه‌ها و صفحه‌هاى نقره كار گذاشته‌اند . ديگر ، تربت سيدهء نفيسه ، دختر زيد بن على بن الحسين ( ع ) است . بناى تربت ، بسيار زيبا و نورانى است و رباطى هم در كنار آن است . ديگر ، تربت امام ابو عبد الله محمد بن ادريس شافعى است كه رباطى بزرگ است و موقوفاتى دارد و گنبد آن بسيار عالى و بديع و محكم و بلند است . قبر عدهء بيشمارى از علما و صلحا در گورستان قرافه مصر قرار دارد . « 1 » گفتار ابن بطوطه را جهانگرد ايتاليايى ، فروسكو بالدى « 2 » ، كه در 786 ق / 1384 م قاهره را ديده تأييد مىكند . ويت از قول اين جهانگرد و ديگر جهانگردانى كه قاهره را بعد از ابن بطوطه ديده‌اند مىنويسد : جمعيت قاهره بيش از جمعيت توسكان ( ناحيه‌اى در ايتالياى مركزى ) است . در قاهره خيابانى\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 28 - 32 .\r\n( 2 ) .  Fresco baldi \r\n","page_name":" 157 ","page_number":163},
  {"content":"\r\n\r\nبود كه جمعيتش بتنهايى بر جمعيت شهر فلورانس ( در ايتاليا ) فزونى داشت . طول قاهره را در ربع اوّل قرن پانزدهم ميلادى / نهم هجرى قمرى ، 24 كيلومتر و عرض آن را 8 كيلومتر نوشته‌اند . جهانگرد ديگرى به نام سيمون سگولى « 1 » ، درازاى شهر قاهره را بيش از نوزده كيلومتر و محيط آن را چهل و هشت كيلومتر و جمعيت آن را متجاوز از سيصد هزار نفر گفته است . در ضمن ، مىگويد : بيش از پنجاه هزار تن از آنان نه خانه‌اى دارند و نه سقفى كه به زير آن پناه ببرند . بعلاوه ، بيش از ده هزار تن از آنان لباسى هم بر تن ندارند و فقط پارچه‌اى به دور كمر مىبندند .\r\nبعضى از جهانگردان اروپايى كه در قرنهاى هشتم و نهم هجرى / چهاردهم و پانزدهم ميلادى قاهره را ديده‌اند مىگويند : غالب معابر در قاهره تنگ و تاريك است .\r\nدر بعضى جاها ، خانه‌ها چنان نزديك يكديگر ساخته شده‌اند كه لبهء بامها به هم رسيده و از يك بام تا بام ديگر حصير پهن كرده بودند . خيابانهاى تاريك و پيچ‌درپيچ شهر داراى كنجها ( زوايا ) و قناسيهاى ( كج و معوجهاى ) بسيارى است كه پر از گرد و خاك و زباله‌هاى ديگر است ، و اين كوچه‌ها كاملا خاكى است . در معابر اصلى جمعيتى از مردم وحشى چنان ازدحام مىكنند كه به زحمت مىتوان از يك خيابان عبور كرد و وارد خيابانى ديگر شد . « 2 » بازارهاى شهر قاهره ، مانند همهء شهرهاى مشرق‌زمين ، انتهايى نداشت . بازار شهر قاهرهء قديم ( فسطاط ) ، به گفتهء يكى از سالخوردگان ، دوازده هزار دكان داشت كه در طول شاهراهى كه از ابتداى حسينيه بر كنار ريگستان تا حرم سيده نفيسه امتداد داشت ، واقع بودند . در اين مسير دكانهايى وجود داشت كه پر از اغذيه و اشربه و انواع كالاهايى بود كه چشم تماشاچيان از ديدن آنها مبهوت مىشد . در كنار باب الفتوح ( يكى از دروازه‌هاى قاهره ) جامع الحاكم ( خليفهء فاطمى ) ديده مىشد كه مناره‌هاى چهارگوش آن ، با بارويى كه مسجد را احاطه مىكرد هماهنگى كامل داشت .\r\nدر سوى ديگر باب الفتوح ، بازار قصّابان و بقّالان و سبزىفروشان و كسبهء ديگر قرار داشت .\r\n\r\n\r\n","description":"","footnote":"\r\n( 1 ) .  Simon Segoli \r\n( 2 ) . قاهره ؛ ص 116 - 117 و 119 .\r\n","page_name":" 158 ","page_number":164},
  {"content":"\r\n\r\nاين بازار مشهورترين و پررفت‌وآمدترين بازارهاى قاهره بود . مردم براى خريد اقسام تره‌بار و انواع گوشت ، از سراسر حومهء شهر به اين بازار مىآمدند . به فاصلهء اندكى از اين محل ، بازارى بود كه در آنجا زين و ساير سازوبرگ شتر به فروش مىرسيد . مردم ، مخصوصا پيش از فرا رسيدن موسم حج ، از سراسر مملكت مصر به اين بازار مىآمدند .\r\nاز اين بازار تا مسجد الأقمر ، دكانهايى بود كه در آنها انواع مواد غذايى ، از قبيل گوشت خام و پخته ، نان ، روغن ، پنير ، شير ، سبزيجات و ادويهء گوناگون عرضه مىشد . دكانهاى متعددى وجود داشت كه در آنها كباب و خوراكيهاى سرخ كرده ، شب و روز ، آماده بود .\r\nنزديك جامع الأقمر ، بازار شمع‌ريزها نيز قرار داشت . در آنجا شمعهاى بلند ، براى قنديلها و مشعلهاى مخصوص شرطه‌هاى مأمور پاسدارى شهر ، و شمعهاى بسيار بزرگى كه در اجتماعات و هنگام حركت دسته‌ها به كار مىرفت ، ديده مىشد . مجاور قسمت شمال شرقى اين منطقه ، به سوى باب النصر ، بازارى بود كه بزّازان و كسبه و پيشه‌وران وابسته به آنان ، از قبيل جولا ، قصّار ، رنگرز ، رفوگر ، خياط ، لباسشو ، اتوكش و طراح و به عبارت ديگر ، تمام پيشه‌ورانى كه به نحوى در كار دادوستد پوشاك بودند ، گرد آمده بودند . نزديك مسجد الأقمر ، به سمت جنوب آن ، بازار نسبتا بزرگ مرغ‌فروشان قرار داشت . « 1 »\r\nيكى از پرازدحامترين نقاط قاهره ، خيابان ميان دو كاخى بود كه از دورهء فاطميان باقى مانده بود . در دورهء ايوبيان ، امرا و شاهزادگان قصرهاى خالى اين خيابان را اشغال كرده بودند . در كنار اين خيابان ، بازار روزى تشكيل مىشد كه در آن ، انواع گوشت ، نان ، شيرينى ، ميوه و كالاهايى از اين قبيل مىفروختند . اين خيابان در دورهء مماليك تقريبا به يك موزه تبديل شد كه نمونه‌هاى فراوانى از معمارى دوران اسلامى در آن وجود داشت ، از جمله بناهاى بزرگى مانند مدرسهء سلطان برقوق كه ديوارهاى مرتفع و مناره‌هاى كوتاه و قطورش چشم را به سوى خود معطوف مىسازد . سپس ، مجموعهء ساختمانهايى كه به دست منصور قلاوون و پسرش محمد ساخته شد . غير از اين\r\n\r\n\r\n","description":"","footnote":"\r\n( 1 ) . همان ؛ ص 146 - 149 .\r\n","page_name":" 159 ","page_number":165},
  {"content":"\r\n\r\nبازارها و آثار گفته شده ، در مناطق مختلف شهر ، بازارها و اماكن عمومى متعددى وجود داشت كه براى مقاصد بازرگانى تأسيس شده بودند . هريك از بازارها اختصاص به يك نوع كالاى تجارتى داشت . در بعضى از آنها ، كالاهايى از قبيل دارو ، طوطى ، خاك طلا كه كاروانها از حبشه مىآوردند ، سنگهاى قيمتى و پارچه‌هاى كتانى ظريف وجود داشت . در شهر ، صنعتگران و سوداگران بسيارى وجود داشت . حجره‌ها يا كارگاهها اغلب در خيابانى بود كه از باب النصر تا باب زويله امتداد داشت . در اين خيابان ، اغلب ، اشراف و اعيان شهر در رفت‌وآمد بودند . بعلاوه مدارسى در اين خيابان بود كه وسعت ، ارتفاع و تزيينات بناى آنها قابل تحسين بود . [ اكنون بعضى از آنها وجود دارد 
  ] ، مساجد بزرگ و زيبا و نيز گرمابه‌هايى در اين خيابان بود كه معماران در ساختن آنها هنرمندى بسيار به كار برده بودند . « 1 »\r\nاسكندريه از ديگر شهرهاى مصر سفلى و ضمنا بزرگترين بندر مصر در ساحل مديترانه است كه اسكندر آن را در 323 ق . م تأسيس كرد . در محل اين شهر ، پيش از تأسيس ، شهر مصرى را كوته « 2 » قرار داشت و مدتها ، در زبان محلى ( قبطى مصر ) شهر اسكندريه را به اين نام مىخواندند . در تقسيم مملكت اسكندر ميان سردارانش ، مصر سهم بطلميوس سوتر شد و تا زمانى كه روميان اين سرزمين را مسخّر كردند ، در تصرف سلسله بطالسه بود . سوتر ، اسكندريه را پايتخت خود قرار داد و در اين شهر مركزى علمى به نام موسئوم « 3 » ( موزه ) تأسيس كرد كه در واقع دانشگاهى يونانى به شمار مىرفت و با مدارس قديم آتن رقابت مىكرد . سوتر در كنار اين موزه ، كتابخانه‌اى نيز بنا كرد كه ظاهرا بزرگترين كتابخانهء جهان باستان بوده است . « 4 » اين كتابخانه به انضمام كتابخانهء سراپيون « 5 » ( در شهر اسكندريه ) حدود 700 هزار مجلد كتاب داشت . كتابخانهء اسكندريه بعد از ورود قيصر در 47 م به فرمان او سوخته شد و باز به ايجاد آن همت گماشتند ، و\r\n\r\n\r\n","description":"","footnote":"\r\n( 1 ) . همان ؛ ص 158 - 159 .\r\n( 2 ) .  Rakote \r\n( 3 ) .  Museum \r\n( 4 ) . انتقال علوم يونانى به عالم اسلامى ؛ ص 32 - 33 .\r\n( 5 ) .  Serapeion \r\n","page_name":" 160 ","page_number":166},
  {"content":"\r\n\r\nسپس در 390 م ويران گشت ؛ « 1 » بنا به قولى ، بقاياى آن را مسلمانان عرب بعد از تسلط بر اسكندريه ( 641 م / 19 ق ) سوزاندند . در جنگهاى خسرو پرويز با روميان ، سردار او به نام بوذبوذ يا شاهين آهنگ مصر كرد و تباهى به بار آورد و خود را به اسكندريه رساند و آن شهر را با جنگ گشود و به كليساى بزرگ شهر حمله برد و اسقف آن را گرفت و شكنجه كرد تا صليبى را كه مسيحيان مىپنداشتند حضرت عيسى را بر آن به دار كشيده‌اند در اختيار او بگذارد . « 2 » دربارهء فتح اسكندريه به دست مسلمانان نوشته‌اند : چون عمرو بن عاص مصر ( فسطاط ) را بگشود ، در آن اقامت كرد و سپس به عمر بن خطّاب نامه نوشت و از وى اجازهء لشكركشى به اسكندريه را خواست . عمر به وى جواب مثبت داد .\r\nعمرو عاص به سال 21 ق عازم اسكندريه شد . روميان و قبطيانى كه اين سوى اسكندريه بودند بر ضد وى گرد آمدند . پس از جنگهاى متوالى ، سرانجام در 23 ق و سپس در 25 ق عمرو عاص پس از فرو ريختن ديوارهاى اسكندريه ، جنگ‌كنان و به عنوه به شهر اسكندريه درآمد . عمرو و مسلمانان ديوارهاى اسكندريه را منهدم ساختند . . . عمرو بر زمين اسكندريه خراج و بر مردمش جزيه قرار داد . « 3 » يعقوبى مىنويسد : عمرو عاص ديگر بلاد مصر را نيز در سالهاى 23 تا 25 ق گشود . « 4 » وى اضافه مىكند كه اسكندريه در 25 ق سر به نافرمانى برآورد و عمرو بن عاص با آنان جنگيد تا آن را فتح كرد و زنان و كودكان را اسير گرفت و آنان را به مدينه فرستاد ؛ پس عثمان ايشان را به همان ذمه اوّلشان بازگردانيد و عمرو بن عاص را عزل كرد و عبد الله بن سعد بن ابى سرح را والى مصر كرد . « 5 » در ايام مأمون ، عبد الله بن طاهر به جنگ قومى كه در اسكندريه ياغى شده بودند رفت . آنان را محاصره كرد و سپس امانشان داد و در 212 ق اسكندريه را فتح كرد و حكومت آنجا را به الياس بن اسد خراسانى داد . « 6 » نوشته‌اند : اين قوم مهاجرانى از شهر\r\n\r\n\r\n","description":"","footnote":"\r\n( 1 ) . صفا ، ذبيح الله ؛ تاريخ علوم عقلى در تمدن اسلامى تا اواسط قرن پنجم ؛ ص 5 .\r\n( 2 ) . دينورى ، ابو حنيفه ؛ اخبار الطوال ؛ ص 136 .\r\n( 3 ) . فتوح البلدان ؛ ص 317 و 319 و البلدان ؛ ص 110 .\r\n( 4 ) . تاريخ يعقوبى ؛ ج 2 ، ص 42 .\r\n( 5 ) . همان ؛ ج 2 ، ص 56 .\r\n( 6 ) . همان ؛ ج 2 ، ص 481 - 482 .\r\n","page_name":" 161 ","page_number":167},
  {"content":"\r\n\r\nقرطبه بودند كه به اسكندريه آمدند . حكم بن هشام ( 180 - 260 ق ) آنان را به سوى مصر رانده بود . اين مهاجران چون به اسكندريه داخل شدند شورش كردند و اسكندريه را تصرف كردند و ابو حفص عمر بلوطى را بر خود امير ساختند ؛ چون عبد الله بن طاهر از كار عبد الله بن السّرى فراغت يافت ، به اسكندريه آمد ؛ اين مهاجران درخواست امان كردند و عبد الله آنان را امان داد ، بدان شرط كه به يكى از جزاير درياى روم بروند . آنان به جزيرهء كرت رفتند و در آنجا مسكن گزيدند . « 1 » در ايام معتمد عباسى ، برادرش ، موفّق ، حكم حكومت اسكندريه را براى احمد بن طولون نوشت و احمد در رمضان 257 به اسكندريه رفت . « 2 » ابن خرداذبه ، كورهء اسكندريه را از نواحى مصر ياد كرده و در وصف مناره عجيب اسكندريه مىنويسد : اين مناره سيصد و شصت خانه دارد كه دايره‌وار گرد مناره قرار دارند و مسجدى در بالاى مناره است كه سوار يا سوارانى مىتوانند بدان بالا روند . وى اضافه مىكند كه طرز بناى اين مناره همانند منارهء سرّمن‌راى است . اين مناره در ساحل دريا قرار دارد ، به گونه‌اى كه امواج دريا به پايه‌هاى آن مىخورد . هيچ كشتى از اين دريا عبور نمىكند ، مگر آنكه از زير اين مناره گذشته ، داخل آن سرزمين شود . در منارهء اسكندريه آينه‌اى آويخته بودند كه هركس در زير آن مىنشست ، هركه را در قسطنطنيه بود مىديد ؛ حال آنكه ميان او و شهر اسكندريه دريا فاصله انداخته بود . « 3 » ابن خرداذبه اضافه مىكند : ساختمان روميه و اسكندريه در 300 ق . م بنا شده است . مردم آن شهر در روز در داخل شهر راه نمىرفتند ، مگر با لباسهاى پشمين سياه رنگ كه از شدت سفيدى ديوارهاى شهر ، بر چشمهاى خود ترسان بودند و منارهء عجيب شهر در كنار خرچنگى شيشه‌اى در دريا قرار داشت . در آن شهر ، ششصد هزار يهودى بودند كه به مردم شهر خدمت مىكردند . « 4 » يعقوبى مىنويسد : اسكندريه خود داراى كوره‌هايى است كه بر ساحل درياى شور ( مديترانه ) و نيز بر ساحل خليجهاى نيل واقع شده است و از آن\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 2 ، ص 392 - 393 .\r\n( 2 ) . تاريخ يعقوبى ؛ ج 2 ، ص 543 .\r\n( 3 ) . المسالك و الممالك ؛ ص 63 و 91 - 93 و مختصر كتاب البلدان ؛ ص 72 .\r\n( 4 ) . المسالك و الممالك ؛ ص 137 و قس . : الاعلاق النفيسه ؛ ص 91 .\r\n","page_name":" 162 ","page_number":168},
  {"content":"\r\n\r\nجمله‌اند : كورهء بحيره ، كورهء مصيل و كورهء مليدس . اين سه كوره بر ساحل خليجهاى نيل قرار دارد و كوره‌هايى كه بر ساحل خليج اسكندريه واقع است عبارتند از : كورهء ترنوط ، كورهء قرطسا و كورهء خربتا . اسكندريه كوره‌هاى ديگرى هم بر ساحل خليجهاى ديگر نيل دارد ؛ مانند كورهء صا ، كورهء شباس ، كورهء حيز ، كورهء بدقون و كورهء شراك كه بر ساحل خليج نسترو قرار دارند . اسكندريه علاوه بر كوره‌هاى ياد شده بر ساحل درياى شور و كوره‌هاى واقع بر ساحل خليجهاى نيل ، كوره‌هاى ديگر هم دارد كه از آن جمله است : كورهء مريوط كه كوره‌اى آباد با درختان انگور و ميوه فراوان است . « 1 » ابن رسته نقل مىكند كه در اسكندريه محلى را ديده است كه به ستونهاى سليمان معروف و قصر و اقامتگاه سليمان در آنجا بوده است . بعدها اين قصر و ديوارهاى آن ويران شده و تنها ستونهايى از آن برجاى مانده و سقفى بر آنها نيست ؛ اما درى كه سليمان از آن داخل مىشده باقى مانده است ؛ اين در دو لنگه دارد كه هر دو را از تخته سنگها تراشيده‌اند و از حيث صافى و برّاقى چون آينه است . از فسطاط با كشتى تا اسكندريه قريب سى فرسخ راه آبى است كه در دو جهت آن ( راست و چپ رودخانه ) درختان خرما و زمينهاى حاصلخيز و باغهايى است . پس از آن به حصار اسكندريه مىرسى . در حدود صد گام در ساحل دريا ، سدّى از سنگ ساخته‌اند . اين سد تا منارهء اسكندريه امتداد دارد . اين مناره فانوس دريايى و از جنس سنگ ( سيليس ) است . در اين مناره سيصد پله وجود دارد ؛ در هر پله ، دريچه‌اى قرار داده‌اند كه مشرف بر درياست . ارتفاع اين مناره را كه سر به آسمان كشيده ، حدود سيصد ذراع به ذراع سلطانى گفته‌اند . از در شرقى شهر كه داخل شهر اسكندريه شويد ، گنبد سبزرنگى را خواهيد ديد كه شانزده پايه از سنگ مرمر دارد ؛ اين گنبد سبز رنگ تقريبا در وسط شهر واقع است و آن را اسكندر بنا كرده است . سمت راست گنبد ، دريا واقع شده و سمت چپ آن ، باغهاى ميوهء فراوان چون انجير و انگور وجود دارد . در مقابل گنبد سبز رنگ نيز بازارى قرار دارد . « 2 » مقدسى سرزمين مصر را به\r\n\r\n\r\n","description":"","footnote":"\r\n( 1 ) . البلدان ؛ ص 117 - 118 .\r\n( 2 ) . الاعلاق النفسيه ؛ ص 136 - 138 و ر . ك . : التنبيه و الاشراف ؛ ص 11 .\r\n","page_name":" 163 ","page_number":169},
  {"content":"\r\n\r\nهفت كوره تقسيم كرده است كه از سمت شام عبارتند از : جفار ، حوف ، ريف ، اسكندريه ، مقدونيه ، صعيد و هفتمين كوره واحات . « 1 » وى مىگويد : قصبهء اسكندريه نيز به همين نام است و شهرهايش عبارتند از : رشيد ، مريوط ، ذات الحمام و برلس . شهر اسكندريه قصبه‌اى نيكو بر ساحل درياى روم است و دژى استوار دارد . شهرى گرانمايه و پر از نيكوكاران خداپرست است . مردم آن از آب نيل مىآشامند و آداب و رسومشان همانند شاميهاست . ساختمانهاى شهر از سنگهاى دريايى و مرمر است ؛ دو مسجد جامع دارد و در نواحى آن ، خرنوب و زيتون و بادام و كشتزارهاى ديمى بسيار است . رود نيل در اسكندريه به دريا مىريزد . « 2 » ناصر خسرو كه از مصر و اسكندريه ديدن كرده ، در وصف اسكندريه و مناره‌اش مىنويسد : شهر بر لب درياى روم و كنار نيل است و از آنجا ميوهء بسيار با كشتى به مصر آورند ؛ و بر منارهء آن آينه‌اى حرّاقه ساخته‌اند كه هر كشتى از روميان كه از استانبول آمدى ، چون به مقابل آن رسيدى ، آتشى از آن آينه بر آن افتادى و بسوختى . روميان بسيار جد و جهد كردند و حيله‌ها به كار بردند و كسى را فرستادند تا آن آينه را بشكنند . « 3 » به روزگار حاكم ( خليفهء فاطمى ) مصر مردى نزد او آمد و پذيرفت كه آن آينه را تعمير نمايد ولى حاكم نپذيرفت ، گفت روميان به همين صورت هر سال زر و مال فراوان براى ما مىفرستند و راضىاند . « 4 » يك قرن بعد ( ششم هجرى ) ، ادريسى در وصف اسكندريه همان اطلاعاتى را كه مقدسى و ديگران گفته‌اند ، تأييد مىكند . ولى در وصف شهر اطلاعاتى را مىدهد كه احتمالا در زمان او وجود داشته است . او مىنويسد :\r\nدر اسكندريه آثار و علائم شگفت‌انگيز استوارى وجود دارد كه گواه قدرت بنيانگذار آن است . . . شهرباره‌اى استوار و درختان ميوه فراوان و آباديهاى بسيار . . . بازرگانى پررونق بناهاى بلند . . . خيابانهاى وسيع . . . و بناهاى آن با ورقه‌هايى از سنگهاى مرمر و رخام پوشيده شده ، و قوسهاى طاقها با ستونهاى محكم بنا شده ، بازارهاى بسيار وسيع و كشتزارهاى پرخير و بركت دارد ، و شاخهء غربى رود نيل از آنجا مىگذرد . « 5 » در 562 ق\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 275 .\r\n( 2 ) . همان ؛ بخش 1 ، ص 280 .\r\n( 3 ) . سفرنامه ؛ ص 56 - 57 .\r\n( 4 ) . همانجا .\r\n( 5 ) . نزهة المشتاق ؛ ج 1 ، ص 319 .\r\n","page_name":" 164 ","page_number":170},
  {"content":"\r\n\r\nاسد الدين شيركوه به اسكندريه لشكر كشيد و آنجا را به صلح گشود و برادرزادهء خود ، صلاح الدين ، را در اسكندريه نهاد . در 570 ق فرنگان صليبى به ساحل اسكندريه رسيدند ؛ مردم شهر بر باروها آمدند و با آنان به جنگ پرداختند ؛ فرنگان منجنيقها نصب كردند ؛ امراى مسلمان شهرها از هر سو به اسكندريه آمدند و براى جنگ بيرون شهر گرد آمدند و بر دشمن ظفر يافتند ؛ در پايان روز بشارت دادند كه صلاح الدين ايوبى بر شهر مسلط شده است . « 1 » ابن جبير سياح اندلسى كه در 578 ق به اسكندريه آمده ، در وصف اين شهر و آثار آن مىنويسد : نخستين ويژگى اسكندريه بنيادگذارى و طرح شهر و وسعت و عظمت ساختمانهاى آن است ؛ تا آنجا كه ما به حقيقت ، شهرى را كه راههايش وسيعتر و ساختمانهايش بلندتر و زيباتر و باشكوهتر از اسكندريه باشد نديده‌ايم ، بازارهاى آن در نهايت شكوه و رونق و پرنعمت است و شگفت‌آور اينكه در شالوده‌ريزى اين شهر ، بناهاى زيرزمينى و استوار در نظر گرفته شده است ؛ زيرا آب نيل از زيرزمين به تمام خانه‌ها و كوچه‌هاى آن روان است . در اين شهر ستونها و لوحهاى مرمرين ديديم كه از فزونى شماره و بلندى و گستردگى و قطر و زيبايى در پندار نگنجد ، تا آنجا كه در برخى از گذرگاهها ستونهايى وجود دارد كه سر به آسمان مىسايد و مراد از ساختن و برافراشتن آنها معلوم نيست ؛ به ما گفتند اين ستونها در قديم تختگاه ويژهء فيلسوفان آن ديار و برجستگان علمى آن روزگار بوده است و خدا داناتر است ؛ اما چنين به نظر مىرسد كه اين ستونها براى رصدگيرى ( ستارگان ) بوده باشد . از محاسن و مفاخر اين شهر ، وجود مدارس و محارس ( غريبخانه‌ها و خوابگاهها ) براى طالبان علم و اهل اعتكاف و تعبّد است . توجه سلطان ( ايوبى ) به غريبان بيگانه تا آن درجه است كه گرمابه‌هايى ويژه براى ايشان تعيين كرده است و نيز بيمارستانى براى درمان غريبان اختصاص داده و پزشكانى را بر آنان گماشته كه به احوال آنان رسيدگى كنند . از ديگر شگفتيهاى اسكندريه فزونى مساجد در اين شهر است كه برخى حدود دوازده هزار باب و پاره‌اى ، هشت هزار باب ، بيشتر يا كمتر ، تخمين مىزنند و چه بسا چند مسجد در يك\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 326 ، 382 و 440 .\r\n","page_name":" 165 ","page_number":171},
  {"content":"\r\n\r\nجا چنان به هم تركيب شده‌اند كه مجموعه‌اى را تشكيل داده است . اين مساجد را پيشنمازانى است كه از جانب سلطان شهريه دارند . « 1 » ياقوت اطلاعات جغرافيادانان قبل از خود را تأييد كرده و علاوه بر آن ، افسانه‌هايى دربارهء بناى اسكندريه و منارهء آن نقل كرده است . او مىنويسد : اسكندريه از بناهاى اسكندر اول يا ذو القرنين رومى است و نامش اشك بن سلوكوس بود ، و او اسكندر بن فيليپوس نيست ، اسكندر اول همان كسى است كه روى زمين را گشت و به سرزمين ظلمات وارد شد و همان مصاحب و دوست موسى و خضر عليهم السلام بود ، و او همان كسى است كه سد ( يأجوج و مأجوج ) را بنا كرد . . . گفته‌اند در اسكندريه دو عمود ( ستون ) نزديك مسجد الرحمه شهر بود . روايت كرده‌اند كه بر آن دو نوشته‌اى به خط حميرى وجود داشت كه بر آنها نوشته بود من شدّاد بن عادم كه شهر ذات العماد را بنا كردم و اردوگاه اردوگاهها ( جند الاجناد ) و سدّى را در آن وادى بنا كردم و اين ستونها را به محكمى و استوارى بنا كردم كه از بين نمىرود و گنجى را در پنجاه ذراعى ساحل اين دريا قرار دادم كه كسى بدان نمىرسد مگر امتى در آخر زمان و آنها پيروان محمد ( ص ) هستند . . . . ياقوت از كسى روايت مىكند كه نزديك به جايگاه منارهء اسكندريه غارى در ساحل دريا بود كه در آن تابوتى مسى قرار داشت كه آن را گشودند ، در آن تابوت نقره‌اى بود ، پس چون تابوت دوم را گشودند در آن صندوقچه‌اى از سنگ الماس بود ، چون در آن را گشودند در آن تاجى از ياقوت سرخ كه شاخ و برگ آن تاج از زبرجد سبز بود ، بنابراين يكى از غلامان را خواستند از سرمه‌دان داخل صندوقچه ، سرمه به چشمش كشيدند ، ناگهان تمام جايگاه گنجها و معادن طلا و صيدگاههاى مرواريد به چشم او نمايان شد ، كه به كمك آن ( پولها ) به ساختمان اسكندريه پرداختند و در ستونهاى بناهاى شهر طلا و نقره و انواع جواهرات قرار دادند و ستونها را بالا آوردند . ياقوت اضافه مىكند ، نخستين كسى كه منارهء اسكندريه را ساخت ، زنى بود به نام دلوكه دختر ريّا ، و بعضى هم گفته‌اند كه ملكه‌اى از پادشاهان روم اين مناره را تعمير كرد و آن را « قلبطره » ناميد . اين مناره بسيار بزرگ و\r\n\r\n\r\n","description":"","footnote":"\r\n( 1 ) . سفرنامه ابن جبير ؛ ص 71 - 74 .\r\n","page_name":" 166 ","page_number":172},
  {"content":"\r\n\r\nوهم‌انگيز است ، و آن يك قطعهء واحد و گردى است كه بر سنگى بزرگ مانند خانه‌اى مربع شكل يكپارچه ساخته شده و بر فراز آن نيز قطعه سنگ ديگرى مانند قطعهء نخستين قرار دارد ، كه مردم زمان ما ( زمان ياقوت ) از قرار دادن قطعه‌اى از آن سنگها بر روى قطعه‌اى ديگر عاجزند . . . . « 1 »\r\nيك قرن بعد از ياقوت ، ابو الفداء مىنويسد : منارهء اسكندريه در ميان آب است و آب از هر سو گرداگرد آن را گرفته است . شهر اسكندريه به صورت رقعهء شطرنج ساخته شده است . كوچه‌هايش چون صليب متقاطع است و به همين جهت بيگانه در آن شهر گم نشود . اسكندريه جزيره‌اى نيز دارد با بوستانها و تفرجگاهها . زمين اسكندريه شوره‌زار است ؛ شهر بارويى از سنگ دارد با چهار دروازه به نامهاى باب رشيد ، باب سدره ، باب البحر و دروازهء چهارم جز به روز جمعه باز نمىشود . « 2 »\r\nبه نوشتهء حمد الله مستوفى ، اسكندريه مرزى است ميان اهل اسلام و فرنگ و در فضيلت اسكندريه احاديث بسيار است ؛ هوايش به گرمى مايل است . در آنجا بافندگى به درجهء اعلى بود و قماش ( پارچه ) اسكندرى از آنجا به همهء عالم برند . مردم آنجا شافعى مذهبند و در كنار شهر در چهار فرسنگى آن ، قلعهء بزرگى است بر روى كوهى كه مشرف بر درياست و به سبب بلندىاش منارهء اسكندريه خوانده شده است . « 3 » ابن بطوطه ، جهانگرد مغربى كه در 726 ق به اسكندريه آمده ، در وصف اين شهر مىنويسد : مانند گوهرى يكتاست و چون دوشيزه در زيورهاى خود جلوه مىكند . جمالش مغرب را روشنايى بخشيده است . اسكندريه چهار دروازه « 4 » دارد . نظير بندر اسكندريه را از نظر بزرگى و اهميت در همهء دنيا نديده‌ام . از ديگر شگفتيهاى اسكندريه ستون مرمرى عجيبى است كه در خارج شهر قرار دارد و عمود السوارى خوانده مىشود . اين ستون در ميان\r\n\r\n\r\n","description":"","footnote":"\r\n( 1 ) . معجم البلدان ؛ ج 1 ، ص 184 - 187 .\r\n( 2 ) . تقويم البلدان ؛ ص 151 . ابو الفداء نام دروازهء چهارم را نياورده است .\r\n( 3 ) . نزهة القلوب ؛ ص 247 .\r\n( 4 ) . پيش از اين ، ابو الفداء نام سه دروازه را ذكر كرده بود . ابن بطوطه دروازهء چهارم را نيز كه باب الاخضر بوده نام برده است .\r\n","page_name":" 167 ","page_number":173},
  {"content":"\r\n\r\nانبوهى از درختان خرما واقع شده و ارتفاع آن در وسط نخلستان به خوبى مشخص است .\r\nعمود السوارى قطعه سنگى است كه با مهارت تمام تراش خورده و صاف شده و آن را بر روى پايه‌هاى سنگى چهارگوش كه به شكل دكه‌هاى بزرگى مىباشد ، كار گذاشته‌اند . از وقايع اسكندريه كه به سال 727 ق خبر آن در مكّه به ابن بطوطه رسيد ، اختلافى بود كه ميان مسلمانان و بازرگانان مسيحى شهر اسكندريه پيش آمد . والى اسكندريه كه كركى نام داشت از روميان ( مسيحيان ) حمايت مىكرد . وى براى آزار مسلمانان آنان را در محوطهء بين دو ديوار خارجى شهر گرد آورد و دروازه‌ها را به روى آنان بست . اين امر عكس العمل بسيار بدى در ميان مردم ايجاد كرد كه دروازه‌ها را شكستند و به خانهء والى ريختند ، او متحصن شد . خبر اين شورش را به وسيله كبوتر نامه‌بر به الملك الناصر امير مصر رساندند . پادشاه اميرى به نام جمالى را به كمك او فرستاد و بعد از او امير ديگرى را به نام طوغان كه به ستمگرى معروف بود فرستاد و مردم را آرام كردند . « 1 » در 767 ق مردم قبرس با ناوگانى بزرگ كه گويند به هفتاد كشتى مىرسيد و پر از سازوبرگ جنگى و سواران و جنگجويان و اسبهايشان بود به بندر اسكندريه وارد شدند ؛ در اين زمان پادگان شهر اسكندريه ضعيف بود و قبرسيان و فرنگان پس از محاصرهء شهر ، آن را گشودند و هر چه در خانه‌ها و بازارها يافتند بردند . دكانهاى صرّافان و انبارهاى بازرگانان به غارت رفت و بسيارى از زنان و كودكان را اسير كردند و بردند . « 2 »\r\nتنّيس از ديگر شهرهاى مصر سفلى است كه در جزيره‌اى كوچك در درياچه‌اى ميان مديترانه و رودخانه واقع است . ابن خرداذبه تنّيس را از نواحى مصر سفلى كه در كنار درياست ، نام برده است . « 3 » در 238 ق روميان با صد كشتى به دمياط « 4 » و سپس به تنّيس آمدند و هر دو شهر را تصرف و غارت كردند . « 5 » يعقوبى مىنويسد : تنّيس در كنار درياى بزرگ شور ( مديترانه ) و درياچه‌اى كه آب آن از نيل مىآيد و بدان محيط است\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 1 ، ص 11 - 12 و 18 .\r\n( 2 ) . تاريخ ابن خلدون ؛ ج 4 ، ص 668 .\r\n( 3 ) . المسالك و الممالك ؛ ص 63 و الاعلاق النفيسه ؛ ص 112 .\r\n( 4 ) .  Demyat \r\n( 5 ) . تاريخ ابن خلدون ؛ ج 2 ، ص 431 .\r\n","page_name":" 168 ","page_number":174},
  {"content":"\r\n\r\nقرار دارد . تنّيس شهرى است كهن كه جامه‌هاى گرانقيمت سفت‌بافت و نازك از نوع دبيقى « 1 » و كتان تنك و نرم و پارچه‌هاى خطدار ( راه‌راه ) و مخمل و پارچه‌هاى نگارى و انواع پارچه در آن بافته مىشود ؛ و لنگرگاه كشتيهايى است كه از شام و مغرب مىآيند . « 2 » در شهر تنّيس كشاورزى و چهارپا پيدا نشود ؛ و تلّى بزرگ در آنجاست كه گفته‌اند ، چون مردگان بسيارى در آنجا بر يكديگر نهاده‌اند ، چنين شده و آن را تلّ تركوم خوانند و شايد اين تلّ مربوط به زمان موسى عليه السلام بوده است . « 3 » مسعودى مىنويسد : آرد تنّيس و دمياط ( مصر ) مانند ندارد و معدن طلا و زمرد گرانبهاى خالصى آنجاست ؛ كاغذ و روغن بلسان و روغن ترب و گندم يوسفى از آنجاست . « 4 » به نوشتهء صاحب حدود العالم ، درياچه‌اى كه تنّيس در كنار آن واقع است ، درياى مصر خوانده شده و به درياى روم پيوسته است و رود نيل به آن مىريزد ؛ تنّيس در ميان اين درياچه بر دو جزيره واقع است و ايشان را كشت و برز نيست و از آنجا جامه‌هاى صوف و كتان خيزد با قيمت بسيار . « 5 » مقدسى در وصف تنّيس مىنويسد : شهرى مانند بغداد و همانند كوهى از زر است و تجارتخانهء مشرق و مغرب است ؛ با بازارهاى زيبا ، ماهيهاى ارزان و نعمت فراوان ؛ ساحلى دلگشا دارد ؛ جامعى گرانمايه و كاخهايى بلند در آن است ؛ شهر ، پر فايده و مرفّه است ، ولى در جزيره‌اى تنگ قرار دارد و آب مشروبشان را در آب‌انبارهاى در بسته نگاه مىدارند . بيشتر مردم شهر قبطى هستند . پليديها را در خيابانها مىريزند ؛ پارچه و روپوشهاى رنگين مىبافند ؛ جايى دارند كه در آن مردگان كفار را روى هم انبار مىكنند ؛ گورستان مسلمانان نيز ميان شهر قرار دارد . « 6 » ناصر خسرو كه در قرن پنجم هجرى به مصر آمده ، در وصف تنّيس مىنويسد : در كشتى نشستم تا تنّيس ؛ و آن ، جزيره‌اى است و شهرى نيكو و از خشكى دور است ، چنان كه از بامهاى خانه‌هاى شهر ، ساحل را نتوان ديد .\r\nشهرى انبوه و بازارهاى نيكو و دو جامع دارد و به قياس ، ده هزار دكان در آنجا باشد و\r\n\r\n\r\n","description":"","footnote":"\r\n( 1 ) . از نوع پارچه‌هايى كه در شهر دبيق مصر بافته مىشد و به دبيقى « همان دبيط » معروف بوده است .\r\n( 2 ) . البلدان ؛ ص 116 .\r\n( 3 ) . مسالك و ممالك ؛ ص 55 - 56 .\r\n( 4 ) . التنبيه و الاشراف ؛ ص 21 .\r\n( 5 ) . حدود العالم ؛ ص 16 ، 83 و 175 .\r\n( 6 ) . احسن التقاسيم ؛ بخش 1 ، ص 287 .\r\n","page_name":" 169 ","page_number":175},
  {"content":"\r\n\r\nصد دكان آن ، عطّارى باشد ؛ و آنجا در تابستان در بازارها كشگاب فروشند كه شهرى گرمسيرى است و بيمارى در آن فراوان است . در آنجا قصبهاى رنگين بافند و عمامه‌ها و پوشش زنان و قصبهايى كه در اينجا بافند در جاى ديگر نباشد . و به شهر تنّيس [ جامه‌اى زرّين 
  ] به نام بوقلمون بافند كه به هر وقتى از روز به لونى ديگر نمايد و در هيچ جاى جهان مانند آن نيست . در شهر ، حوضهاى زيرزمينى بزرگ ساخته‌اند و آن را مصانع خوانند . چون آب نيل طغيان كند و آب شور و تلخ درياچه را از آنجا دور كند ، اين حوضها را پر كنند و آب آنها را براى شرب به كار برند . در شهر تنّيس پنجاه هزار مرد باشد و پيوسته هزار كشتى در اطراف شهر بسته باشد كه از آن بازرگانان است و نيز بسيارى از آن كشتيها مال سلطان باشد . از يكى از مردم مورد اعتماد شنيدم كه هر روز هفتاد هزار دينار مغربى از آنجا به خزانهء سلطان مصر برند . در شهر جامهء عمارى شتران و نمد زين اسبان ؛ و بوقلمون بافند براى سلطان و آنجا آلات آهن سازند چون مقراض و كارد و غيره . « 1 »\r\nدر قرن ششم هجرى ، ادريسى نيز همان اوصافى كه مقدسى و ناصر خسرو براى تنّيس گفته‌اند تأييد مىكند . « 2 » ياقوت در آغاز قرن هفتم هجرى مىنويسد : در يكى از تواريخ دربارهء تنّيس خواندم كه گفته‌اند ، حصار و باروى شهر را نخستين بار در ربيع الاول 230 ق ساختند و در آن هنگام والى تنّيس عيسى بن منصور بن عيسى خراسانى معروف به رافعى بود كه از طرف ايتاخ ترك در ايام خلافت واثق والى تنّيس بود . ياقوت اضافه مىكند كه از روزگار بنى اميه آثار و بناهايى در تنّيس بر جاى مانده است . در زمان عباسى ( بنى عباس ) ديوارى به دور شهر كشيده شد . از آثار باقيمانده از صدر اسلام در تنّيس ، مقابر شهداى اسلام در نزديك تپه‌اى در بالاى مسجد غازى است . . . و اين حادثه جنگ كه منجر به كشته شدن مسلمانان شد در نزديك قبهء ابى جعفر بن زيد بوده است كه الآن به قبهء فتح معروف است . . . در روزگار طولونيها ، احمد بن طولون در 269 ق به تنّيس وارد شد ؛ تعدادى آب انبار و قهوه‌خانه در بازار شهر بنا كرد كه به انبارهاى امير معروف بود . « 3 » يك قرن بعد از ياقوت ، ابو الفداء مىنويسد : درياچهء تنّيس\r\n\r\n\r\n","description":"","footnote":"\r\n( 1 ) . سفرنامه ؛ ص 51 - 53 .\r\n( 2 ) . نزهة المشتاق ؛ ج 1 ، ص 336 - 338 .\r\n( 3 ) . معجم البلدان ؛ ج 2 ، ص 51 - 52 .\r\n","page_name":" 170 ","page_number":176},
  {"content":"\r\n\r\nيك روز راه درازا و نصف روز راه پهنا داشته و آب آن در بيشتر سال شور بوده است ، مگر زمانى كه باد شمالى مىوزيد و آب درياى روم را به درياچهء آن وارد مىكرد . « 1 »\r\nحمد الله مستوفى هنگامى كه تنّيس به صورت جزيره درآمده مىنويسد : جزيرهء تنّيس دورش نود و پنج فرسنگ و در آن غلّه تمام است و ديباى رومى خوب بافند و خورش ايشان شير و ماهى است . آب درياچهء آن از رود نيل است ؛ هرگز شور و تلخ و متعفّن نگردد و چندان كه هوا گرمتر باشد ، آبش بيشتر و سردتر بود . چون آبش بيفزايد در شوره‌زارها افتد و نمك شود . « 2 » ابن بطوطه در قرن هشتم هجرى مىنويسد : تنّيس شهر بزرگ و مشهورى بوده كه اكنون خراب است . « 3 »\r\nدمياط شهرى است در مصر سفلى ، بر كنار شاخهء شرقى رود نيل و نزديك مصبّ نيل به درياى مديترانه . گفته‌اند عمرو بن عاص چون فسطاط را گشود . . . عمير بن وهب جمعى را به تنّيس و دمياط و تونه و دميره و . . . فرستاد و او نيز همان كار ( يعنى ) همانند مصالحهء فسطاط را با مردم آنجا انجام داد . « 4 » مقريزى مىنويسد : دمياط پيوسته در دست مسلمانان بود تا آنكه روميان در 90 هجرى بر آن مسلط شدند و خالد بن كيسان ( امير آنجا ) را اسير كردند و به نزد پادشاه روم بردند ، سپس او را به نزد وليد بن عبد الملك بازگرداندند ؛ زيرا ميان او و روميان پيمان دوستى برقرار بود . در سال 121 ق در خلافت هشام بن عبد الملك ( 105 - 125 ق ) نيز روميان با 360 كشتى به دمياط وارد شدند و مردم آنجا را قتل و غارت كردند . « 5 » در عصر عباسيان نيز ، به هنگام فتنهء ميان امين و مأمون ، روميان طمع در مملكت مصر كردند و در شهر دمياط فرود آمدند . « 6 » همچينين در عصر متوكل ( در سال 237 ق ) روميان با هشتاد و پنج كشتى به دمياط آمدند و جماعتى از مسلمانان را كشتند و جمعى از زنان مسلمان و قبطى و يهودى را به اسارت گرفتند و دو روز و دو شب در دمياط ماندند و سپس بازگشتند . « 7 » پس از رفتن روميان ، متوكل امر به\r\n\r\n\r\n","description":"","footnote":"\r\n( 1 ) . تقويم البلدان ؛ ص 159 .\r\n( 2 ) . نزهة القلوب ؛ ص 237 - 238 و 242 .\r\n( 3 ) . سفرنامهء ابن بطوطه ؛ ج 1 ، ص 24 .\r\n( 4 ) . فتوح البلدان ؛ ص 313 .\r\n( 5 ) . خطط مقريزى ؛ جزء 1 ، ص 597 - 598 .\r\n( 6 ) . همان ؛ جزء 1 ، ص 599 .\r\n( 7 ) . تاريخ يعقوبى ؛ ج 2 ، ص 517 و خطط مقريزى ؛ جزء 1 ، ص 599 .\r\n","page_name":" 171 ","page_number":177},
  {"content":"\r\n\r\nساختن قلعهء دمياط كرد . وى به ايجاد يك نيروى دريايى در مصر نيز فرمان داد . « 1 » به نوشتهء اصطخرى ، در دمياط كشاورزى و چهارپا نباشد و جامه‌هاى عالى از آنجا خيزد . « 2 » بعد از مرگ كافور اخشيدى كه فتنه‌ها برخاست ، روميان ده روز باقى مانده از رجب سال 357 با حدود ده كشتى به دمياط آمدند ، مردم را كشتند و صد و پنجاه نفر از مسلمانان را به اسارت گرفتند . « 3 » ابن حوقل مىنويسد : تنّيس و دمياط دو جزيره‌اند كه ميان آب شور و گوارا واقعند . در آن دو جزيره پارچه‌هاى خوبى بافته مىشود كه به تنّيسى و دمياطى معروفند و در روزگار ما ( زمان ابن حوقل ) هر قطعهء از آنها بيست هزار دينار تا سى هزار دينار ارزش دارد و به عراق صادر مىشود . « 4 » مقدسى در وصف دمياط مىنويسد : پس از عبور از يك درياچه ( درياچهء تنّيس ) به درياچهء آب شيرين ديگرى ( درياچه دمياط ) مىرسى و از راههاى تنگ در اين درياچه به شهر دمياط وارد مىشوى كه گشاده‌تر و خوش‌هواتر ، زيبا و جمع و جورتر ، پر ميوه و خوش ساختمان‌تر و پرآب‌تر و كارگرانش ماهرتر و پارچه‌هايش گرانبهاتر و خوش‌كارتر از تنّيس است . گرمابه‌هاى پاكيزه‌تر و ديوارهاى استوارتر و كم‌دردسرتر از تنّيس دارد . در آن دژى از سنگ با درهاى فراوان است . در شهر رباطهاى بسيار است و هر ساله مرزداران شهرها در آنجا گرد آيند . در كرانهء آن ، خانه‌هاى قبطيان است ؛ در آنجاست كه رود نيل به دريا مىريزد . از دمياط علاوه بر پارچه‌هاى رنگين ، نى نيز به دست آيد . در دمياط دولت ماليات سنگينى مىگيرد . « 5 » ناصر خسرو پس از ديدن تنّيس به دمياط رفته و در خاطراتش به قصبهاى سپيدرنگ دمياط اشاره كرده ، ولى وصفى دربارهء خود شهر ندارد . « 6 » در روزگار خليفه الفائز بنصر الله عيسى ( فاطمى ) كه وزير او الصالح طلائع بن رزيك بود ، 600 كشتى در جمادى الاخر 550 در دمياط لنگر انداخت كه آنها را وجيز بن رجار ، صاحب صقلّيه ( سيسيل ) فرستاده بود . آنان دست به غارت و كشتار مردم زدند ، سپس به تنّيس رفتند . « 7 »\r\n\r\n\r\n","description":"","footnote":"\r\n( 1 ) . خطط مقريزى ؛ جزء 1 ، ص 599 .\r\n( 2 ) . مسالك و ممالك ؛ ص 55 .\r\n( 3 ) . خطط مقريزى ؛ جزء 1 ، ص 599 .\r\n( 4 ) . صورة الارض ؛ جزء 1 ، ص 143 .\r\n( 5 ) . احسن التقاسيم ؛ بخش 1 ، ص 287 - 290 و 305 .\r\n( 6 ) . سفرنامهء ؛ ص 51 .\r\n( 7 ) . خطط مقريزى ؛ جزء 1 ، ص 600 .\r\n","page_name":" 172 ","page_number":178},
  {"content":"\r\n\r\nادريسى در قرن ششم هجرى به همان مطالبى كه جغرافيادانان قبل از او دربارهء دمياط گفته‌اند ، اشاره دارد و از پارچه‌هاى زيبايى كه در آنجا بافته مىشود با نام دبيقى ( يا دبيطى ) ياد كرده است . « 1 » در 565 ق در روزگار خلافت عاضد لدين الله فاطمى و وزارت الملك الناصر صلاح الدين يوسف بن ايوب ، فرنگان به دمياط آمدند ؛ همراه آنان متجاوز از هزار و دويست كشتى بود . سپاهيان ( خليفه ) از قاهره خارج شدند در حالى كه هزينهء آنها متجاوز از 550 هزار دينار بود . جنگ پنجاه و پنج روز طول كشيد و جنگ سختى بود . « 2 » عامل دمياط در اين زمان شمس الخواص منكوبرس بود . صلاح الدين او را به اموال و سپاه يارى كرد . . . صلاح الدين از نور الدين محمود زنگى يارى خواست ؛ زيرا خود گرفتار مصر و شيعيان ( فاطمى ) آن سرزمين بود . نور الدين زنگى سپاهى به دمياط فرستاد و سپس خود نيز عازم دمياط شد و به بلاد فرنگان در سواحل شام رفت و در آنجا دست به قتل و غارت گشود ؛ چون فرنگان چنان ديدند ، دمياط را رها كرده ، به ديار خود بازگشتند . « 3 » بعدها ، فرنگان در 616 ق از طريق دريا به دمياط آمدند و پس از محاصره شهر ، سرانجام در آخر شعبان همان سال دمياط را تصرف كردند . « 4 » دو سال بعد ، مسلمانان راه را بر كشتى بزرگى كه پر از آذوقه و سلاح بود و به يارى فرنگان به سواحل مصر مىآمد بستند و هرچه داشتند به غنيمت گرفتند . فرنگان چاره‌اى نديدند و عاقبت از الملك الكامل و الملك الاشرف ايوبى امان خواستند و در اواسط 618 ق دمياط را بدون هيچ عوضى تسليم كردند و از آن پس ، اين شهر يكى از دژهاى استوار اسلام شد . « 5 » به نوشتهء ياقوت ، دمياط هوايى خوش دارد و محل توليد لباس شرابى رنگ گرانقيمت و فاخرى است . اين شهر يكى از مرزهاى اسلام به شمار مىآيد . در سمت شمال دمياط ، آب رود نيل به درياى نمك مىريزد ، در جايى كه به آن استوم گفته مىشود و پهناى آن حدود صد ذراع است و دو برج در دو سمت آن قرار دارد كه زنجيرى آهنى ميان آن دو\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 338 .\r\n( 2 ) . خطط مقريزى ؛ جزء 1 ، ص 600 .\r\n( 3 ) . تاريخ ابن خلدون ؛ ج 3 ، ص 113 و ج 4 ، ص 433 - 434 و خطط مقريزى ؛ جزء 1 ، ص 600 .\r\n( 4 ) . معجم البلدان ؛ ج 2 ، ص 474 و تاريخ ابن خلدون ؛ ج 4 ، ص 521 - 522 .\r\n( 5 ) . تاريخ ابن خلدون ؛ ج 4 ، ص 529 .\r\n","page_name":" 173 ","page_number":179},
  {"content":"\r\n\r\nكشيده شده است و هيچ كشتى بدون اجازه حق ورود و خروج از آنجا را ندارد و در برابر آن ، خليجى است كه از دريا به سمت قبله تا تنّيس امتداد دارد . بر ديوار شهر محلهايى براى ديده‌بانى ساخته‌اند . حسن بن محمد مهلبى « 1 » روايت كند كه از جمله شگفتيهاى دمياط آن است كه بافندگانى كه اين نوع لباسهاى گرانقيمت را مىبافند ، از پست‌ترين مردم و از قبطيها هستند كه بدترين نوع خوراك و نوشيدنيها را دارند . بيشتر خوراك آنان ماهى نمك سود يا ماهى تازه و سير بدبوست . بيشتر آنها بعد از غذا دستان خود را نمىشويند و با همان دستان آلوده به سراغ پارچه‌هاى فاخر مىآيند و مشغول به بافتن مىشوند . خريداران در خريد اين پارچهء گرانبها ترديد به خود راه نمىدهند . در دمياط پارچهء سفيدى نيز بافته مىشود كه در آن از نخ طلا استفاده نمىشود . علاوه بر اين پارچهء فاخر و پارچهء سفيد ، پارچه‌هاى رنگين ديگرى نيز بافته مىشود . روايت كرده‌اند كه در 398 ق يك دست لباس دمياطى به 3000 دينار خريده شده است و اين قيمت را در هيچ شهرى نديده و نشنيده‌ام . در دمياط فرشهاى بوقلمونى با رنگهاى مختلف و حاشيهء تزيين شده و همچنين ، حوله‌هاى مخصوص خشك كردن بدن و دست و پا بافته مىشده است . براى همهء پادشاهان روى زمين از اين حوله‌ها به رسم هديه و تحفه فرستاده مىشده است . « 2 »\r\nدر 647 ق / 1249 م فرنگان به دمياط آمدند . الملك الصالح ايوب ، قبيلهء بنى كنانه را به حفاظت دمياط گماشته بود . چون در برابر مهاجمان ياراى پايدارى نداشتند ، گريختند . پادشاه فرانسه دمياط را تصرف كرد . « 3 » ولى يك سال بعد در 648 ق / 1250 م فرانسيس پادشاه فرانسه خواست كه دمياط را به مسلمانان تسليم كند و از بند اسارت و محاصره آزاد گردد . مسلمانان دمياط را تصرف كردند و او را آزاد كرده و به عكّا فرستادند . « 4 » در اين زمان دولت ايوبيان منقرض شد و مماليك بحرى روى كار آمدند ، و الملك المعز آيبك ، دمياط را به علاء الدين آيدغدى به اقطاع داد . « 5 » ابو الفداء ، در نيمهء\r\n\r\n\r\n","description":"","footnote":"\r\n( 1 ) . كتابى به نام المسالك و الممالك داشته كه مفقود شده و ياقوت از او نقل كرده است .\r\n( 2 ) . معجم البلدان ؛ ج 2 ، ص 472 - 473 .\r\n( 3 ) . تاريخ ابن خلدون ؛ ج 4 ، ص 542 .\r\n( 4 ) . همان ؛ ج 4 ، ص 545 و 560 .\r\n( 5 ) . همان ؛ ج 4 ، ص 563 .\r\n","page_name":" 174 ","page_number":180},
  {"content":"\r\n\r\nاول قرن هشتم هجرى در وصف دمياط مىنويسد : شهرى بارودار بوده و باروى آن به امر متوكل عباسى ساخته شده بود . دمياط در 648 ق ويران شده است و نزديك آن شهر كوچكى به نام منشيه بنا شده است كه داراى بازارها و گرمابه‌هاست . « 1 » جهانگرد معروف طنجه‌اى ، ابن بطوطه ، كه در سفر خود به مصر از دمياط ديدن كرده مىنويسد : شهرى است وسيع ، واقع در كنار رود نيل با ميوه‌هاى گوناگون . مردمى كه خانه‌هايشان كنار نيل است با دلو از آن آب مىكشند و بسيارى از خانه‌ها هم پلكانهايى دارند كه به وسيله آن تا كنار رودخانه مىتوان پايين رفت . درخت موز در اين شهر فراوان است و محصول آن را با كشتى تا قاهره مىبرند . گلّه‌هاى دمياط شبانه روز بدون چوپان به چرا مشغولند .\r\nمسافران كه وارد دمياط مىشوند ، حق خروج ندارند ، مگر با اجازه و مهر والى يا حاكم شهر ؛ اشخاص معتبر را كاغذى مىدهند كه مهر بر آن زده شده است ، ولى بازوى ديگران را مهر مىزنند تا آن را به دروازه‌بانان نشان دهند . پرندگان دريايى در اين شهر فراوانند و گوشت خيلى چربى دارند ؛ شير گاوميشهاى دمياط در خوبى و گوارايى بىنظير است و ماهى بورى آنجا را به شام و روم و قاهره صادر مىكنند . در بيرون شهر دمياط جزيره‌اى است به نام برزخ كه وسط نيل و دو درياچه تنّيس و دمياط واقع شده و مسجد و خانقاهى در آن است . شهر قديمى دمياط را فرنگيها در زمان الملك الصالح ويران كردند ؛ شهر كنونى ( زمان ابن بطوطه ) دمياط ، جديد الاحداث است . خانقاه شيخ جمال الدين ساوه‌اى ، پيشواى گروه معروف قلندريان كه ريش و ابروان خود را مىتراشند ، در دمياط جديد واقع است . در بيرون دمياط مزار متبركى است معروف به شطا كه مردم مصر در روزهاى معينى از سال به زيارت آن مىآيند . همچنين ، در بيرون دمياط در وسط باغها جايگاهى است كه منيه خوانده مىشود و شيخى از فضلا به نام ابن النعمان در آنجا زندگى مىكند . والى دمياط مردى نيكوكار بود كه محسنى خوانده مىشد و در كنار نيل مدرسه‌اى بنا كرده بود . « 2 »\r\nعين الشّمس يكى از شهرهاى باستانى مصر و در عصر اسلام ، ناحيه‌اى از نواحى\r\n\r\n\r\n","description":"","footnote":"\r\n( 1 ) . تقويم البلدان ؛ ص 157 .\r\n( 2 ) . سفرنامهء ابن بطوطه ؛ ج 1 ، ص 24 - 25 و 27 .\r\n","page_name":" 175 ","page_number":181},
  {"content":"\r\n\r\nمصر بوده كه در شمال قاهره بر ساحل غربى نيل و در كنار راه شام واقع شده است . به نوشتهء بلاذرى ، چون عمرو بن عاص فسطاط را فتح كرد ، عبد الله بن حذافه سهمى را به عين شمس فرستاد و او بر سرزمين آن شهر چيره شد و با مردم شهرهايش مصالحه كرد . « 1 » در اين شهر دو ستون از بقاياى ستونهاى قديم موجود است كه بر سر هريك ، طوقى از مس است كه قطرات آب از زير هريك تا كمر ستونها مىرسد و از آن حد پايينتر نمىرود و اين قطرات آب شبانه روز جارى است و قسمتى كه آب به آن مىرسد مرطوب و خزه بسته و سبز رنگ است ؛ آن ستونها از بناهاى هوشهنك ( هوشنگ ) است . « 2 » بعضى گفته‌اند ، عين شمس شهرى كهن است كه مساكن فرعون در آن واقع بوده است . « 3 » ابن فقيه مىنويسد : عين الشمس در سه فرسخى فسطاط و منف قرار داشته و خانه‌هاى فرعون آنجا بوده است . « 4 » اصطخرى عين الشّمس و منف « 5 » را آرامگاه فرعون دانسته است « 6 » . به نوشتهء مقدسى ، عين شمس شهرى است در كنار جادهء شام و پر از كشتزار ؛ در آنجا براى جلوگيرى از طغيان آب نيل ، بندى ( سدّى ) از خاك و خاشاك بر روى نيل بسته‌اند .\r\nمسجد جامع ايشان در بازار است . هنگام افزايش آب نيل مردم جشنى به نام چليپا برپا مىكنند - كه در واقع پايان شيرين شدن انگور است - و سلطان مصر به عين شمس مىرود و دستور باز كردن سدّ را مىدهد و آب به سوى آباديهاى ريف جارى مىشود . مقدسى به دو منارهء عين شمس نيز اشاره كرده ، مىگويد : آن دو مناره طلسمى براى تمساحهاست . « 7 » ناصر خسرو مىنويسد : سلطان مصر را به دو فرسنگى شهر قاهره ، باغى است كه آن را عين الشّمس مىگفتند و چشمهء آب نيكويى در آنجاست ؛ باغ را به نام همين چشمه مىخوانند و مىگويند كه آن ، باغ فرعون بوده است و به نزديك آن باغ ، عمارتى كهنه\r\n\r\n\r\n","description":"","footnote":"\r\n( 1 ) . فتوح البلدان ؛ ص 313 .\r\n( 2 ) . المسالك و الممالك ؛ ص 137 - 138 و مختصر كتاب البلدان ؛ ص 72 - 73 .\r\n( 3 ) . البلدان ؛ ص 115 .\r\n( 4 ) . مختصر كتاب البلدان ؛ ص 71 .\r\n( 5 ) .  Manf  .\r\n( 6 ) . مسالك و ممالك ؛ ص 57 .\r\n( 7 ) . احسن التقاسيم ؛ بخش 1 ، ص 285 ، 294 - 295 و 301 .\r\n","page_name":" 176 ","page_number":182},
  {"content":"\r\n\r\nديدم چهار پاره‌سنگ بزرگ ، هريك به صورت مناره‌اى كه سى گز ارتفاع داشت و از سرهاى آنها قطرات آب مىچكيد و هيچكس نمىدانست كه آنها چيستند . در آن باغ درخت بلسان بود كه مىگفتند پدران آن سلطان تخم آن را از مغرب آورده‌اند . « 1 »\r\nادريسى در قرن ششم هجرى مىنويسد : اكنون عين شمس آباد است . اين شهر در دامنهء كوه المقطّم واقع است و در نزديك آن بر سر آن كوه تنور فرعون « 2 » قرار دارد . در بالاى آن كوه آينه‌اى بود كه بر گرد لولايى دوران مىكرد ، هرگاه كسى از آن دو محل ( منف و عين شمس ) به آن كوه بالا مىرفت ، در آن آينه ديده مىشد . « 3 » ياقوت در قرن هفتم هجرى مىنويسد : عين شمس شهر فرعون زمان موسى ( ع ) در مصر بوده است .\r\nفاصلهء آن تا فسطاط سه روز راه است . شهرى بزرگ و مركز ناحيهء أتريب بوده است و اكنون ويران است و آثار قديمى فراوان دارد . ستونهاى بلند سياهى دارد كه مردم آنها را مسالّ فرعون مىنامند . از شگفتيهاى عين شمس معبد شمس است . ياقوت در وصف مناره‌هاى عين شمس مىگويد : آن دو ستون براى رصد كردن ( ستارگان ) بوده است و هر كدام از آنها پنجاه ذراع ارتفاع داشته و بر سر آنها صورت انسانى كه بر چارپايى سوار بوده قرار داشته است . بر سر چهار ستون سنگى ياد شده نيز دو بنا مانند دو صومعه از جنس مس قرار داشت ؛ هرگاه آب نيل جارى مىشد ، از آن دو صومعهء مسى و ستونها آب مىچكيد . ظاهرا ستونها براى اندازه‌گيرى آب نيل به هنگام نقصان و فيضان آن بوده است . ياقوت معتقد است كه عين شمس در آغاز اسلام ويران شد و سنگهاى آن را به جاهاى ديگر برده‌اند ؛ ولى هنوز از آن سنگها اندكى باقى مانده است . « 4 » ابو الفداء يك قرن بعد مىنويسد : از عين الشّمس تنها آثار كهنى بر جاى مانده است . « 5 »\r\n\r\n\r\n","description":"","footnote":"\r\n( 1 ) . سفرنامه ؛ ص 69 - 70 .\r\n( 2 ) . چنان كه نقل كرده‌اند تنور بدان مناسب بود كه فرعون هرگاه مىخواست از عين شمس به شهر منف يا ممفيس برود ، ديده‌بان در بالاى كوه در آن تنور آتش مىافروخت و حاكم منف براى پذيرايى فرعون آماده مىشد ( معجم البلدان ؛ ج 5 ، ص 214 ) .\r\n( 3 ) . نزهة المشتاق ؛ ج 1 ، ص 326 .\r\n( 4 ) . معجم البلدان ؛ ج 4 ، ص 178 - 179 و ر . ك . : آثار البلاد و اخبار العباد ؛ ج 1 ، ص 291 .\r\n( 5 ) . تقويم البلدان ؛ ص 161 .\r\n","page_name":" 177 ","page_number":183},
  {"content":"\r\n\r\nمنف يا ممفيس ، پايتخت مصر باستان ، بر رأس دلتايى به فاصلهء هجده كيلومترى جنوب قاهره و در مغرب رود نيل واقع است . ابن عبد الحكم مىنويسد : منف نخستين شهرى است كه بعد از طوفان نوح ( ع ) آباد شد و يكى از فرزندان نوح در آن سكونت گزيد . « 1 » اين شهر پايتخت يك سلسله از فراعنهء مصر بوده و از لحاظ ادارى ، موقعيت مناسبترى نسبت به ديگر مراكز مصر داشته است . « 2 » فنيقيها ، ممفيس راخى كپتا ، به معناى معبد روح‌پتا ، مىناميدند ( پتا يكى از خدايان مصر بوده است ) . « 3 » در ايام فراعنه آثار مهمى در آن ساخته شد كه بزرگترين و مشهورترين آنها ، اهرام در نزديكى ممفيس در جيزه است . « 4 » هنگام تسخير مصر به دست هخامنشيان ، پايتخت فراعنه شهر ممفيس بود .\r\nكمبوجيه پس از ورود به مصر ، ارك شهر ممفيس را تسخير كرد و از اين زمان ، ممفيس مقر والى ايرانى مصر شد . در زمان بطالسه و روميان پس از اسكندر ، ممفيس مهمترين شهر مصر به شمار مىرفت . « 5 » ابن عبد الحكم مىنويسد : بعد از فتح مصر ، خاندان عمرو عاص و خاندان عبد الله بن سعد بن ابى سرح و قبيلهء بلّى در منف و وسيم اقامت گزيدند . « 6 » ابن خرداذبه در قرن سوم هجرى ، ناحيهء منف و وسيم را با هم از نواحى مصر ياد كرده است و مىنويسد : منف شهر فرعون است كه در آنجا مىنشسته ( يعنى پايتخت او بوده ) است و براى آن شهر هفتاد دروازه گذاشته و ديوارهاى آن را با آهن و طلا ساخته بود . در شهر منف نهرهايى بود كه از زير تخت ( فرعون ) جارى بودند . « 7 » به نوشتهء يعقوبى ، منف از شهرهاى صعيد ، ولى شهرى ويران بوده است كه در زمان او ( يعقوبى ) وجود داشته ولى ويران بوده و مردم مصر مىگفتند آن شهر فرعون بوده و در آن سكونت داشته است . « 8 » ابن فقيه مىگويد : پيرى از خاندان ابى طالب به من گفت كه در منف ، از نواحى مصر ، خانه فرعون را ديده است كه در آن سراها و غرفه‌ها و ايوانهايى بوده است\r\n\r\n\r\n","description":"","footnote":"\r\n( 1 ) . ابن عبد الحكم ؛ فتوح مصر و اخبارها ؛ ص 61 .\r\n( 2 ) . رابينسون ، چارلز الگزاندر ؛ تاريخ باستان ؛ ص 66 .\r\n( 3 ) . ايران باستان ؛ ج 1 ، ص 25 .\r\n( 4 ) . تاريخ باستان ؛ ص 71 .\r\n( 5 ) . ايران باستان ؛ ج 1 ، ص 489 - 490 و دايرة المعارف فارسى ؛ ج 3 ، ص 2856 .\r\n( 6 ) . فتوح مصر و اخبارها ؛ ص 251 - 252 .\r\n( 7 ) . المسالك و الممالك ؛ ص 63 و 137 .\r\n( 8 ) . البلدان ؛ ص 110 .\r\n","page_name":" 178 ","page_number":184},
  {"content":"\r\n\r\nكه تمام آنها به صورت سنگ يكپارچه كنده شده و به جايى استوار نشده بوده و با جايى تماس نداشته است . « 1 » اصطخرى منف را آرامگاه فرعون مىداند . « 2 » مقدسى دربارهء منف سخن نگفته ولى به جيزه كه در كنار آن بوده و آثارى داشته اشاره كرده است . « 3 » ياقوت در قرن هفتم هجرى گفتهء جغرافيادانان قبل از خود را دربارهء منف تأييد كرده ولى مىنويسد : در منف كليسايى بوده است كه موسى ( ع ) در آنجا آن مرد قبطى را مشت زد و او را كشت . درازا و پهناى اين كليسا معلوم نيست و سقف آن از سنگ بوده است . . . در منف آثار زيادى از دانشمندان و پيامبران بوده است . در بالاى كوه المقطّم تنورى بود - كه قبلا به آن اشاره شد - اين تنور بدان مناسبت بود كه هرگاه فرعون مىخواست از عين شمس به منف رود ديده‌بان در بالاى كوه در آن تنور آتش مىافروخت و حاكم منف براى پذيرايى فرعون آماده مىشد و بالعكس اگر فرعون از منف به عين شمس مىرفت ، باز به همان صورت ديده‌بان بر فراز كوه در آن تنور آتش مىافروخت و حاكم عين شمس براى پذيرايى قدوم فرعون مىآمد ؛ بنابراين آن محل را تنور فرعون ناميده‌اند .\r\nياقوت اضافه مىكند كه احمد بن طولون در بالاى المقطّم نزديك به آن محل ( تنور فرعون ) مسجدى بنا كرد . « 4 » ابو الفداء مىنويسد : منف مصر كهن است كه در مغرب نيل واقع شده ؛ چون عمرو بن عاص آن را گشود ، به دستور خليفهء دوم ، عمر ، آن را ويران كرد و در جانب شرقى نيل و مقابل آن ، شهر فسطاط را بنا كرد . در منف آثار صخره‌هاى منقش و مصوّر كه با روغنهاى سبز يا ديگر روغنهاى نقاشى شده وجود دارد . « 5 »\r\nجيزه ، يكى از شهرهاى مصر بر ساحل غربى رود نيل است كه در يازده كيلومترى جنوب غربى قاهرهء كهن ( فسطاط قديم ) واقع شده و ميان اين دو شهر پلى بر روى رود نيل بسته شده است . به فاصلهء هشت كيلومترى جنوب شرقى جيزه ، آثار سه هرم از فراعنه مصر قديم و معبد و مجسمهء بزرگ ابو الهول واقع است « 6 » . جيزه در نزديكى\r\n\r\n\r\n","description":"","footnote":"\r\n( 1 ) . مختصر كتاب البلدان ؛ ص 58 و آثار البلاد و اخبار العباد ؛ ج 1 ، ص 260 .\r\n( 2 ) . مسالك و ممالك ؛ ص 57 .\r\n( 3 ) . احسن التقاسيم ؛ بخش 1 ، ص 284 .\r\n( 4 ) . معجم البلدان ؛ ج 5 ، ص 214 .\r\n( 5 ) . تقويم البلدان ؛ ص 157 .\r\n( 6 ) . دايرة المعارف فارسى ؛ ج 1 ، ص 782 و اطلس تايمز ؛ « نقشه » .\r\n","page_name":" 179 ","page_number":185},
  {"content":"\r\n\r\nممفيس قديم يا منف ( دورهء اسلامى ) قرار داشته است و بزرگترين و مشهورترين اهرام ، هرم خوفو يا خئوپس است و دو هرم ديگر ، از آن خفرن يا خفرع و ميكرينوس يا منكورع است . به نقل هرودوت ، صد هزار كارگر مدت بيست سال براى ساختن بزرگترين هرم ، يعنى هرم خوفو رنج بردند . اين هرم بر روى زمينى به مساحت سيزده ايكر « 1 » ساخته شد و قاعدهء آن 70 متر مربع و ارتفاع آن 6 / 141 متر است و تقريبا دو ميليون و نيم قطعه سنگ ، هركدام به وزن دو تن و نيم در آن به كار رفته است . نزديك اين هرم بزرگ ، مجسمه معروف ابو الهول واقع است كه داراى سر انسان و بدن شير است ؛ درازاى اين مجسمه 187 پا و ارتفاع آن 66 پاست ؛ سر اين مجسمه احتمالا سر فرعون بنا كنندهء آن است . و در سمت چپ ابو الهول هرم خفرن و در كنار آن هرم بزرگ خوفو و سپس هرم ميكرينوس قرار گرفته است . « 2 » به نوشتهء يعقوبى ، عمرو بن عاص قلعهء جيزه را در طرف غربى نيل بنا كرد و آن را پاسگاهى مرزى براى مسلمانان قرار داد و قومى را در آن سكونت داد ؛ ولى خليفهء دوم به او نوشت كه ميان من و مسلمانان آبى را حايل مساز . « 3 » اصطخرى در نيمهء اول قرن چهارم هجرى ، فقط به پلى كه ميان فسطاط و جيزه بر روى نيل بوده اشاره كرده و گفته است : پس از عبور به سوى ديگر رود ، عمارتى است كه آن را جيزه خوانند . « 4 » مقريزى مىنويسد كه بناى مسجد جامع جيزه ، در محرم 350 ق به فرمان على بن اخشيد و به دست محمد بن عبد الله الخازن آغاز شد ، ولى كافور پرخازن پيشدستى و اقدام به ساختن مسجد كرد و براى آن مستغلاتى قرار دارد . مردم جيزه قبل از آن ، نماز جمعه را در مسجد همدان برگزار مىكردند . « 5 » مقدسى مىنويسد :\r\nجيزه شهرى است در پشت رودخانهء نيل كه از جزيره « 6 » با پلى به آنجا مىروند . فاطميها اين پل را ويران كردند . شهر جيزه يك مسجد جامع دارد . شهر ، آباد و بزرگتر از جزيرهء\r\n\r\n\r\n","description":"","footnote":"\r\n( 1 ) . ايكر  ( eykar )  يا  ( acre )  ، واحد مساحت اراضى ، در ممالك انگليسى زبان ، برابر 405 / 0 هكتار ( 840 / 4 يا رد مربع است ) - دايرة المعارف فارسى ؛ ج 1 ، ص 344 .\r\n( 2 ) . تاريخ باستان ؛ ص 71 - 73 .\r\n( 3 ) . البلدان ؛ ص 110 و تاريخ يعقوبى ؛ ج 2 ، ص 45 .\r\n( 4 ) . مسالك و ممالك ؛ ص 52 .\r\n( 5 ) . خطط مقريزى ؛ ج 1 ، ص 577 .\r\n( 6 ) . منظور ، جزيرهء فسطاط قديم است .\r\n","page_name":" 180 ","page_number":186},
  {"content":"\r\n\r\nفسطاط است و راه مغرب از آنجا مىگذرد . شاخهء نيل كه از ميان فسطاط و جيزه عبور مىكند ، در زير جزيرهء فسطاط با رود اصلى نيل يكى مىشود . « 1 » ادريسى در قرن ششم هجرى ، جيزه را شهرى با بناهاى زيبا و بلند و بازارهاى آباد توصيف كرده است . « 2 » ياقوت در قرن هفتم هجرى مىنويسد : جيزه شهر كوچكى است در مغرب فسطاط مصر و مقابل آن ( در جهت ديگر رود نيل ) ؛ و ناحيهء وسيع و بزرگى دارد و از بهترين نواحى مصر است ؛ او مىافزايد كه عمرو عاص پس از گرفتن اسكندريه و بازگشت به فسطاط به لحاظ ترس از دشمن . . . خاندانهايى از قبايل حمير و همدان و آل رعين و طايفه‌اى از قبيلهء ازد و طايفه‌اى از حبشه را در آنجا سكونت داد . « 3 » مقريزى مىنويسد : جيزه نام آبادى بزرگى است كه بناهايى زيبا دارد و در جانب غربى رود نيل واقع است و راه آن شهر به فسطاط مصر ، از رود نيل مىگذرد . در روزهاى يكشنبه هر هفته بازارى بزرگ در آنجا تشكيل مىشود كه اصناف از هر ناحيه‌اى بدانجا گرد مىآيند . در آنجا بيشمارى مسجد جامع و مساجد ديگر وجود دارد . « 4 »\r\nبلبيس « 5 » ، فربيتوس يونانى شهرى است قديمى در مصر سفلى در شمال شرقى قاهره ، بر ساحل شعبه‌اى از رود نيل معروف به درياى ابن منجا كه در روزگار قديم الفرع البلوس ناميده مىشده است . نام بلبيس از فلبس قبطى گرفته شده و جغرافيانويسان اسلامى آن را به صورتهاى بلبيس يا بلبيس ضبط كرده‌اند . « 6 » مقريزى مىنويسد : در تورات آمده است كه وقتى يعقوب ( ع ) بر فرزندش يوسف ( ع ) وارد شد به سرزمين حاشان اقامت كرد ؛ و حاشان همان بلبيس است تا محلى به نام علاقمه . به لحاظ داشتن چارپايان مواشى به آنجا فرود آمد . « 7 » گفته‌اند كه چون عمر بن خطّاب به جابيه آمد ، عمرو بن عاص به مصر رفت و در بلبيس فرود آمد ؛ در آنجا با ارمانوسه ، پسر مقوقس ، جنگيد .\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 284 - 285 .\r\n( 2 ) . نزهة المشتاق ؛ ج 1 ، ص 323 - 324 .\r\n( 3 ) . معجم البلدان ؛ ج 2 ، ص 200 .\r\n( 4 ) . خطط مقريزى ؛ ج 1 ، ص 575 .\r\n( 5 ) .  Bilbays \r\n( 6 ) . براى اطلاع بيشتر ر . ك : دانشنامهء جهان اسلام ؛ ذيل « بلبيس » ( ج 3 ، ص 740 ) .\r\n( 7 ) . خطط مقريزى ؛ ج 1 ، ص 515 .\r\n","page_name":" 181 ","page_number":187},
  {"content":"\r\n\r\nاز ايشان هزار سوار كشته و سه هزار نفر اسير شدند و ما بقى به سوى مقوقس ( حاكم مصر ) گريختند ؛ و ارمانوسه گرفتار شد و تمام اموال او و ساير قبطيان بلبيس به تصرف مسلمانان درآمد . « 1 » به نوشتهء ياقوت ، فتح بلبيس در 18 يا 19 ق به دست عمرو عاص بوده است . « 2 » در ايام خلافت مأمون ، عباس بن موسى بن عيسى به يارى قبيلهء قيس بر حوف ( مصر ) استيلا يافت ؛ ليكن قبيلهء قيس دست از يارى او برداشتند و او سى و پنج روز در بلبيس اقامت كرد . « 3 » از بلبيس تا فسطاط مصر 24 ميل راه بوده است . « 4 »\r\nدر نيمهء دوم قرن چهارم هجرى ، العزيز باللّه ، خليفهء فاطمى ، در يكى از لشكركشيهايش به روم به سال 386 هجرى بر اثر بيماريهاى متعددى چون نقرس و قولنج و . . . در شهر بلبيس چشم از جهان فرو بست . « 5 » مقدسى در همين زمان در وصف بلبيس مىنويسد : شهر مركز ناحيهء حوف است و شهرهاى اين ناحيه مشتول ، جرجير ، فاقوس و . . . است . بلبيس شهرى بزرگ و آباد است ، باديه‌ها و كشتزارهاى بسيار دارد و ساختمانهايش از گل است . « 6 » در 420 ق / 1029 م كه ابن الجرّاح ( شورشى ) شهر رمله را ويران كرد ، گروههايى از سپاه خود را به اطراف فرستاد كه تا عريش مصر رفتند ؛ در اين ميان ، ساكنان بلبيس و قرافه از ترس جان به مصر ( فسطاط ) كوچ كردند . « 7 » در 559 ق / 1163 - 1164 م ، اسد الدين شيركوه با سپاهش به شهر بلبيس آمد و ناصر الدين ، برادر ضرغام وزير خليفهء فاطمى ، با سپاهى به مقابله او آمد ، ولى شكست خورد و به قاهره گريخت . وقتى اسد الدين بلبيس را رها كرد ، فرنگان قصد شهر كرده ، با سپاه خود به آنجا آمدند ؛ اسد الدين شيركوه به بلبيس بازگشت و آنجا را سه ماه محاصره كرد ؛ و چون نور الدين در شام به فرنگان حمله كرد ، آنان در ذى حجهء 559 ق / 1163 - 1164 م از بلبيس\r\n\r\n\r\n","description":"","footnote":"\r\n( 1 ) . همان ؛ ج 1 ، ص 516 .\r\n( 2 ) . معجم البلدان ؛ ج 1 ، ص 179 .\r\n( 3 ) . تاريخ يعقوبى ؛ ج 2 ، ص 461 .\r\n( 4 ) . المسالك و الممالك ؛ ص 62 و كتاب الخراج ؛ ص 87 .\r\n( 5 ) . الكامل فى التاريخ ؛ ج 9 ، ص 116 و تاريخ ابن خلدون ؛ ج 3 ، ص 78 .\r\n( 6 ) . احسن التقاسيم ؛ بخش 1 ، ص 275 و 287 .\r\n( 7 ) . تاريخ ابن خلدون ؛ ج 4 ، ص 78 .\r\n","page_name":" 182 ","page_number":188},
  {"content":"\r\n\r\nخارج شدند . « 1 » در 564 ق / 1168 - 1169 م فرنگان دوباره در بلبيس فرود آمدند و آنجا را به زور فتح كردند و مردم را كشتند و شهر را غارت كردند ؛ ولى با آمدن شيركوه به مصر ، فرنگان به ديار خود بازگشتند . « 2 » در 591 ق / 1194 - 1195 م الملك العادل نامه‌اى پنهانى به الملك العزيز ، فرمانرواى مصر ، فرستاد و به او دستور داد كه به بلبيس برود و در مقابل الملك الافضل از آنجا محافظت كند ؛ ولى الملك العادل خود به بلبيس رفت و همزمان با افضل به بلبيس رسيد . « 3 » الملك الافضل در 596 ق / 1199 - 1200 م ، ديوار شهر بلبيس را خراب كرد . « 4 » به نوشتهء ابو الفداء ، بلبيس درختان و نخل فراوان دارد . حكمرانان حوف در آنجا مىنشينند و چون آب نيل افزون شود ، نهرى موسوم به بحر ابن منجا از نيل جدا مىشود و از بلبيس مىگذرد . « 5 » به نوشتهء انصارى دمشقى ، نيل هفت شاخه دارد كه يكى از آنها بلبيس است ؛ « 6 » احتمالا اين همان رودى است كه از شهر بلبيس مىگذشته است .\r\nبلبيس در دوران فرمانروايى محمد على پاشا ( 1220 - 1265 ق ) قصبهء ( مركز ) مديريهء شرقى ( استان شرقى ) بود . امروز اين شهر با خطوط ارتباطى به قاهره و بندر اسماعيليه ( كنار آبراه سوئز ) متصل است . « 7 » در قرن سيزدهم هجرى / هفدهم ميلادى شهر زقازيق « 8 » جاى بلبيس را گرفت .\r\nفرما شهر و ناحيه‌اى است در شمال شرقى مصر . شهر ، نزديك به ساحل مديترانه قرار داشته است . ابن عبد الحكم از ابن وهب نقل مىكند كه هاجر ، مادر اسماعيل ( ع ) از آبادى فرماى مصر بوده است . « 9 » بلاذرى مىنويسد : عمرو عاص به سال 19 ق به مصر رفت و در عريش منزل كرد و سپس به فرما آمد . در آنجا با جمعى كه آمادهء نبرد بودند\r\n\r\n\r\n","description":"","footnote":"\r\n( 1 ) . الكامل فى التاريخ ؛ ج 11 ، ص 299 و تاريخ ابن خلدون ؛ ج 3 ، ص 110 .\r\n( 2 ) . همان ؛ ج 11 ، ص 336 و همان ؛ ج 4 ، ص 327 - 328 .\r\n( 3 ) . الكامل فى التاريخ ؛ ج 12 ، ص 119 .\r\n( 4 ) . همان ؛ ج 12 ، ص 155 .\r\n( 5 ) . تقويم البلدان ؛ ص 161 .\r\n( 6 ) . نخبة الدهر فى عجايب البر و البحر ؛ ص 171 .\r\n( 7 ) . دايرة المعارف بستانى ؛ ذيل « بلبيس » .\r\n( 8 ) .  Zakazik \r\n( 9 ) . فتوح مصر و اخبارها ؛ ص 54 .\r\n","page_name":" 183 ","page_number":189},
  {"content":"\r\n\r\nبجنگيد و اردويشان را متصرف شد و عزم نبرد فسطاط كرد . « 1 » نوشته‌اند ، در مصر نخستين جايى كه عمرو عاص در آنجا جنگيد فرما بود و قبطيانى كه در فرما بودند او را يارى دادند . « 2 » فرما در قرن سوم هجرى يكى از نواحى مصر سفلى بوده است . ابن خرداذبه مىنويسد : يهود رازانى « 3 » كه به زبانهاى عربى و فارسى و رومى و فرنگى صحبت مىكنند ، از مغرب بردگان و كنيزان و غلام‌بچگان و پارچه‌هاى ابريشمى و پوست خز و چرم و پوست سمور و شمشيرها را از فرنگستان مىآورند . آنان در ساحل درياى غربى ( اقيانوس اطلس ) سوار كشتى و در فرما از آن پياده مىشوند و كالاهاى بازرگانى خود را با كشتى به درياى قلزم مىبرند ؛ و بالعكس ، از چين مشك و عود و كافور و دارچين و غيره به بنادر درياى قلزم و پس از آن ، به فرما مىبرند و از آنجا ، به سوى درياى غربى سوار كشتى مىشوند . « 4 » يعقوبى مىنويسد : فرما نخستين شهر مصر از طرف شام است و در آن ، مردمى به هم آميخته سكونت دارند و ميان آن و بحر اخضر ( مديترانه ) سه ميل راه است . « 5 » به نوشتهء ابن فقيه ، يكى از پادشاهان مصر به افلاطون « 6 » حكيم گفت كه در ناحيه‌اى از مصر در جانب بيابان ديوارى به درازاى سى فرسخ ميان فرما تا اسوان بنا كند كه مانعى ميان ايشان ( مصريان ) و حبشيان باشد . وى مىافزايد ، بحر قلزم ( بحر احمر ) را بحر فرما نيز مىگويند . « 7 » اصطخرى در نيمهء اول قرن چهارم هجرى در وصف فرما تا تنّيس از راه دريا دو فرسنگ است . « 8 » مقدسى مىنويسد : فرما قصبهء جفار و شهرهايش بقّاره ، ورّاده و عريش است . فرما تا دريا يك فرسنگ فاصله دارد . شهرى آبادان و پر جمعيت و داراى دژ و بازارهاى خوب است ؛ و در شوره‌زارى با آب شور قرار دارد . فرما\r\n\r\n\r\n","description":"","footnote":"\r\n( 1 ) . فتوح البلدان ؛ ص 304 .\r\n( 2 ) . تاريخ يعقوبى ؛ ج 2 ، ص 33 و فتوح مصر و اخبارها ؛ ص 134 .\r\n( 3 ) . يهوديانى كه در منطقهء رازان بغداد مىزيستند .\r\n( 4 ) . المسالك و الممالك ؛ ص 63 و 128 - 129 .\r\n( 5 ) . البلدان ؛ ص 109 و 116 .\r\n( 6 ) . احتمالا بايد هرمس حكيم موهومى مصر باشد .\r\n( 7 ) . مختصر كتاب البلدان ؛ ص 60 و 64 .\r\n( 8 ) . مسالك و ممالك ؛ ص 56 و صورة الارض ؛ جزء 1 ، ص 149 و حدود العالم ؛ ص 175 و خطط مقريزى ؛ ج 1 ، ص 591 .\r\n","page_name":" 184 ","page_number":190},
  {"content":"\r\n\r\nدر تقاطع راههاست و پيرامون آن ، شكارگاه سلوا واقع است كه مركز ماهيهاى خوب و خيرات فراوان است . در همه جاى ناحيهء جفار ، سنگهاى طلايى رنگ فراوان است . در جفار در هر فاصله يك بريد و يك چاه آب است . هنگامى كه بادها مىوزد ، شنها راهها را مىپوشاند و راهپيمايى در آنجا دشوار است . « 1 » در رجب 545 / 1150 - 1151 م فرنگان با سپاهى بزرگ به فرما آمدند و شهر را سوزاندند و غارت كردند ؛ در پايان كار ، شاوور ، وزير العاضد خليفهء فاطمى ، دستور داد كه فرما را خراب كنند . « 2 » مقريزى مىنويسد : بعد از آن ، فرما خراب شد و ديگر آباد نشد . « 3 » ادريسى در قرن ششم هجرى مىنويسد : بعد از آن ، فرما خراب شد و ديگر آباد نشد . « 3 » ادريسى در قرن ششم هجرى مىنويسد : شهر فرما ، علاوه بر آنكه در ساحل درياى شام است ، به فاصلهء يك مرحله ، مجاور درياچهء تنّيس است . « 4 » ياقوت در قرن هفتم هجرى در وصف فرما مىنويسد : دژى كوچك دارد و بر كنار درياست و هوايش بد و عفن است ، چون اطرافش همه شوره‌زار است . كشت و زرعى هم ندارد ؛ آب شرب مردمش از باران است ؛ آب نيل را از تنّيس با كشتى به فرما مىبرند ، ولى در اطراف فرما ، در ريگزارى ، آبى وجود دارد كه شيرين و گواراست . حتى آب چاههايى كه به فواصل دور در آن ناحيه وجود دارد شور است . مردم فرما از قبطيها و بعضى از آنها از قبايل عرب بنى حرى و جذامند . كالاى تجارتى ايشان ، جو و علف است . در اطراف شهر ، درختان نخل كه خرمايشان رطب بسيار شيرين و خوبى است و به شهرهاى ديگر صادر مىشود فراوان است . « 5 » در زمان ابو الفداء ( قرن هشتم هجرى ) فرما شهرى خراب و ويران بوده است . « 6 » مقريزى مىنويسد : فرما آثار قديمى و شگفتيهاى فراوان دارد . مردم مصر مىگويند ، از فرما تا جزيرهء قبرس راهى ساخته شده از قطعات مرمر سياه و سفيد ، در بيابان بوده است كه دريا بر آن مسلط شده و آن را پوشانيده است . « 7 » هم‌اكنون ، فرما يكى از بنادر فعّال مصر بر كنار درياى مديترانه است و ميان عريش و تنّيس قرار دارد .\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 275 و 277 - 278 .\r\n( 2 ) . خطط مقريزى ؛ ج 1 ، ص 594 .\r\n( 3 ) . همانجا .\r\n( 4 ) . نزهة المشتاق ؛ ج 1 ، ص 357 .\r\n( 5 ) . معجم البلدان ؛ ج 1 ، ص 255 - 256 .\r\n( 6 ) . تقويم البلدان ؛ ص 143 .\r\n( 7 ) . خطط مقريزى ؛ ج 1 ، ص 592 .\r\n","page_name":" 185 ","page_number":191},
  {"content":"\r\n\r\nقلزم يا شهر باستانى كلوسما « 1 » شهر و بندرى قديمى در كنار بحر احمر نزديك سوئز حاليه بوده است . مسلمانان بحر احمر را به همين مناسبت درياى قلزم مىخواندند .\r\nاين شهر در انتهاى شاخهء غربى بحر احمر و انتهاى كانالى كه از رود نيل به بحر احمر كشيده شده بود قرار داشت . كار بناى اين كانال را رانكو ، فرعون مصر ، شش قرن پيش از ميلاد آغاز كرد . بعدها ، داريوش ، شاه ايران ( 521 - 486 ق . م ) ، آن را به پايان رسانيد .\r\nسپس ، در زمان بطلميوس دوم ، پادشاه مصر و پس از او به دست ترايانوس ، امپراتور روم ، مرمت شد . « 2 » از اين ترعه در دوران خلافت خليفهء دوم استفاده مىشد و كشتيها از راه اين كانال از مصر به درياى سرخ رفت‌وآمد مىكردند و خواربار و كالا به مكّه و مدينه مىبردند . احتمالا اين آبراه از كنار آبادى قلزم عبور مىكرده است . اين كانال در همان زمان به خليج امير المؤمنين معروف شد . « 3 » در زمان خلافت حضرت على ( ع ) هنگامى كه مالك اشتر به عنوان والى مصر به آن سوى روان شد ، در قلزم از دنيا رفت . « 4 » در دوران خلافت متوكل عباسى ، مردى را به نام عبد الله معروف به قمى به معدن مصر فرستاد و توليت آن معدن را به وى داد و او را بر قلزم والى كرد . . . وى چون به معدن رسيد ، از قلزم آذوقه به بلادبجه « 5 » حمل مىكرد . « 6 » قلزم در قرن سوم هجرى به همراه طور يكى از نواحى مصر به شمار مىآمده است . ابن خرداذبه در كتابش به اهميت بندر قلزم كه بازرگانان از آنجا با كشتى به سوى جار و جدّه و سپس به سند و هند و چين مىرفتند ، اشاره كرده است . « 7 » يعقوبى مىنويسد : قلزم شهرى بزرگ بر ساحل درياست . بازرگانانى كه از مصر خواربار به حجاز و يمن صادر مىكنند ، آنجا گرد مىآيند ؛ و بندرگاه كشتيها در اين شهر است و اهالى آن ، مردمى به هم آميخته‌اند . بازرگانان اين شهر ثروتمند و در\r\n\r\n\r\n","description":"","footnote":"\r\n( 1 ) .  Klusma \r\n( 2 ) . دايرة المعارف فارسى ؛ ج 2 ، ص 2074 - 2075 و اطلس تايمز ؛ « نقشه » .\r\n( 3 ) . نويرى ؛ نهاية الارب فى فنون الادب ؛ ج 4 ، ص 278 و فتوح مصر و اخبارها ؛ ص 285 .\r\n( 4 ) . تاريخ ابن خلدون ؛ ج 3 ، ص 421 .\r\n( 5 ) .  Bodja \r\n( 6 ) . فتوح البلدان ؛ ص 342 .\r\n( 7 ) . المسالك و الممالك ؛ ص 63 و 128 .\r\n","page_name":" 186 ","page_number":192},
  {"content":"\r\n\r\nرفاهند . « 1 » اصطخرى مىنويسد : شهر قلزم بر كنار درياست و درياى قلزم ، آنجا پايان مىپذيرد . در قلزم هيچ كشاورزى و درخت و آب ( آب شيرين ) نباشد ، ولى از جاهاى دوردست آب آورند . شهرى آبادان و فرضهء مصر و شام است . « 2 » مقدسى قلزم را از شهرهاى ناحيهء حوف دانسته و در وصف آن مىنويسد : شهرى باستانى است كه در پايان درياى چين ( بحر احمر ) واقع است . جايى است خشك و بىروح ؛ نه آب دارد ، نه آبادى ، نه كشت و زرع ، نه حيوان ، نه هيزم ، نه درخت ، نه انگور و نه هيچ ميوه . آب را با كشتى و با شتر از جايى در فاصلهء يك بريد به نام سويس ( سوئز ) مىآورند كه آن هم آبى گنديده است . دربارهء ايشان طنزى مىگويند : خواربار قلزم از بلبيس ، آبشان از سويس ، خوراك مردم آن گوشت تيس ( الاغ ) ، و سقف خانه‌هايشان هيزمى است كه براى سوخت خوب است . آب گرمابه‌هاى شهر ، تلخ و رنج‌زا و راه شهر دشوار است . ولى شهر مسجدهاى زيبا و كاخهاى استوار و تجارتخانه‌هاى سودآور دارد . انبار مصر و بارانداز حجاز است و طور سينا نزديك قلزم است . « 3 » ناصر خسرو كه در مسافرت به مصر از قلزم عبور كرده مىنويسد : شهرى است بر كنار دريا كه از مصر ( فسطاط ) تا آنجا سى فرسنگ راه است . « 4 » ياقوت كه گفته‌هاى جغرافيادانان قبل از خود را دربارهء قلزم تأييد كرده مىنويسد : قلزم متصل به كوهى است كه در آن مغناطيس است و آن سنگى است كه آهن را به خود جذب مىكند ؛ و هرگاه آن سنگ را با گياهى شبيه زنبق چرب كنند ، اثرش از بين مىرود و هرگاه آنچه را ماليده شده پاك كنند ، به حال اوّل بازمىگردد . قلزم قديم ، امروز خراب است و جايى نزديك آن به نام سويس ، تبديل به فرضه‌اى ( بندر ) شده كه آن نيز خراب است و مردم زيادى ندارد . « 5 » ابو الفداء در قرن هشتم هجرى مىنويسد : كوههاى طور داخل درياى قلزم است و در كنار آن زبانهء درياى قلزم ( به سمت غرب ) قرار دارد كه ميان آن و مصر ، شهر قلزم در ساحل دريا واقع شده است . فرعون مصر ( زمان موسى )\r\n\r\n\r\n","description":"","footnote":"\r\n( 1 ) . البلدان ؛ ص 119 .\r\n( 2 ) . مسالك و ممالك ؛ ص 35 .\r\n( 3 ) . احسن التقاسيم ؛ بخش 1 ، ص 275 ، 278 - 279 و 299 و معجم البلدان ؛ ج 4 ، ص 388 .\r\n( 4 ) . سفرنامه ؛ ص 58 .\r\n( 5 ) . معجم البلدان ؛ ج 4 ، ص 387 - 388 .\r\n","page_name":" 187 ","page_number":193},
  {"content":"\r\n\r\nنزديك اين شهر غرق شده است . « 1 » كانال يا ترعه‌اى كه از زمان باستان بين نيل و درياى قلزم كنده شده بود و از اين شهر قلزم مىگذشت ، در 1899 م پر شد و بدين جهت شهر قلزم نيز از اهميت و اعتبار خود افتاد . « 2 »\r\nعيذاب شهر و بندرى است در مصر كه بر ساحل بحر احمر واقع شده است .\r\nبلاذرى از بندر عيذاب به دوران خلافت متوكل عباسى و لشكركشى محمد بن عبد الله معروف به قمى به قلعهء شاه بجه ياد كرده است . « 3 » يعقوبى مىنويسد : عيذاب در ساحل درياى شور ( درياى قلزم ) واقع است . مردم از آنجا براى مكّه و حجاز و يمن سوار كشتيها مىشوند و بازرگانان به آنجا مىآيند و طلا و عاج و جز آن را با كشتيها مىبرند . « 4 » اصطخرى مىنويسد : معدن زر در زمين بجه است . از بجه به عيذاب مىروند . « 5 » به نوشتهء مسعودى ، در 302 ق گروهى از مسلمانان و گروه بسيارى از اعراب ربيعه در معدن الذهب و ولايت علاقى و عيذاب مقيم شدند . « 6 » مقدسى مىنويسد : عيذاب ميقات مردم مصر است و هركس از آن سو ( مصر ) مىآيد ، در آنجا احرام مىبندد . « 7 » ناصر خسرو كه در قرن پنجم هجرى در مراجعت از مصر به مكّه ، به عيذاب آمده در وصف اين شهر مىنويسد : در ربيع الاوّل 442 به شهر عيذاب رسيديم ؛ اين شهر بر كنار درياست و مسجد آدينه دارد . باجگاهى است كه از طرف سلطان مصر پانصد مرد ( مرزدار نظامى ) در آنجا هستند . از حبشه و زنگبار و يمن كشتيهاى بازرگانى به آنجا مىآيند و از آنجا كالاها را بر اشتران بار كرده از بيابان ميان عيذاب و أسوان گذشته ، به أسوان مىبرند ؛ و از آنجا با كشتى از راه نيل به مصر ( فسطاط ) مىآورند . « 8 » ادريسى در قرن ششم هجرى مىنويسد :\r\nشهر عيذاب بر كنار درياى شورى واقع است . مردمش سياه‌چهره و آب آشاميدنى آنها از چاههاست . از طرف حاكم بجه و حاكم مصر مأمورانى در عيذاب ساكنند كه مالياتها را نصف به نصف تقسيم مىكنند . مأمورى كه از طرف حاكم مصر بر عيذاب نظارت دارد ،\r\n\r\n\r\n","description":"","footnote":"\r\n( 1 ) . تقويم البلدان ؛ ص 144 و 157 .\r\n( 2 ) . دايرة المعارف فارسى ؛ ج 2 ، ص 2075 .\r\n( 3 ) . فتوح البلدان ؛ ص 342 .\r\n( 4 ) . البلدان ؛ ص 114 .\r\n( 5 ) . مسالك و ممالك ؛ ص 57 .\r\n( 6 ) . مروج الذهب ؛ ج 1 ، ص 381 .\r\n( 7 ) . احسن التقاسيم ؛ بخش 1 ، ص 113 .\r\n( 8 ) . سفرنامه ؛ ص 93 .\r\n","page_name":" 188 ","page_number":194},
  {"content":"\r\n\r\nكارش تهيهء ارزاق و معاش مردم شهر است ؛ ولى حاكمى كه از طرف والى بجه است ، كارش حمايت مردم در برابر حبشه است ؛ اين مأمور بجه در عيذاب اقامت دارد و كارش رسيدگى به بيابان و صحراهاى بيرون از عيذاب است . مردم عيذاب به همهء نواحى سرزمين بجه براى خريد و فروش مىروند و از آنجاها روغن و عسل و لبنيات مىآورند .\r\nدر آن شهر ، مردم بر قايقها سوار شده ، به صيد ماهيهاى بزرگ و لذيذ و خوش‌طعم مىپردازند . « 1 » ياقوت سخن چندان مهمى دربارهء عيذاب نگفته است ، فقط مىنويسد :\r\nعيذاب شهركى در ساحل بحر قلزم است كه بندرگاه كشتيهايى است كه از عدن به مصر مىآيند . « 2 » يك قرن بعد از ياقوت ، ابو الفداء در قرن هشتم هجرى مىنويسد : در مورد عيذاب اختلاف است ؛ برخى حدود مصر را چنان گرفته‌اند كه عيذاب داخل در آن سرزمين مىشود ؛ و اين درست‌تر است ؛ چه حكومت آن از جانب والى مصر تعيين مىشود . بنابراين ، عيذاب از اعمال مصر است . برخى نيز آن را از بجا دانسته و عده‌اى هم آن را در محدودهء سرزمين حبشه مىدانند . عيذاب فرضهء بازرگانان يمن است و حاجيانى كه از مصر از راه دريا به جدّه مىروند در عيذاب به كشتى مىنشينند . « 3 » حمد الله مستوفى ، معاصر ابو الفداء ، عيذاب را از شهرهاى مهم و معروف ناحيهء بجا دانسته است . « 4 » ابن بطوطه در قرن هشتم هجرى در وصف عيذاب مىنويسد : شهرى بزرگ است كه ماهى و شير فراوان دارد . غلات و خرما را از مصر عليا به آنجا مىبرند . اهالى اين شهر از طايفه بجا هستند كه رنگ پوستشان سياه است و خود را در ملحفهء زردرنگى مىپوشانند و بر سر خود عصابه‌اى « 5 » مىنهند كه پهناى آن يك انگشت بيشتر نيست . اين طايفه دختران خود را ارث نمىدهند و قوت غالب آنها شير شتر است و سوار شتر يك كوهانه مىشوند و آن را صهب مىنامند . يك ثلث اين شهر از آن الملك الناصر ( پادشاه مصر ) و دو ثلث ديگر آن از آن پادشاه بجا است . در شهر عيذاب مسجدى است مشهور و متبرك كه\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 134 - 135 .\r\n( 2 ) . معجم البلدان ؛ ج 4 ، ص 171 .\r\n( 3 ) . تقويم البلدان ؛ ص 161 .\r\n( 4 ) . نزهة القلوب ؛ ص 268 .\r\n( 5 ) . پارچه باريكى است به رنگهاى مختلف كه بر سر مىبندند .\r\n","page_name":" 189 ","page_number":195},
  {"content":"\r\n\r\nبه شيخ قسطلانى منسوب است و من آن را زيارت كردم . « 1 » هنگامى كه ابن بطوطه به عيذاب رسيده ، پادشاه بجا مشغول جنگ با مماليك مصر بوده است . وى در بازگشت از مكّه ، از جدّه با زورق به سوى عيذاب حركت كرده است . او مىنويسد : باد ما را به بندرى به نام رأس دوائر برد و بناچار از راه خشكى ، از صحرايى كه شترمرغان و آهوان زيادى در آن بود پس از 9 روز راهپيمايى به شهر عيذاب آمديم . « 2 »\r\nمصر عليا يا صعيد مصر در كنار شاخهء اصلى رودخانهء نيل كه زندگى مصريها هميشه به آن وابسته بوده قرار داشته است ، اين رود از افريقاى مركزى و كوههاى اتيوپى سرچشمه مىگيرد و پس از طى چندين صد كيلومتر ، به طرف شمال ، از نوبه ( بخشى از سودان كنونى ) مىگذرد و در اينجا ، شش آبشار تشكيل مىدهد ؛ شمالىترين آبشار را نخستين آبشار مىشمارند و مصر از همين محل شروع مىشود . از اين محل ، يعنى أسوان جديد ، تا منف يا ممفيس ، نزديك قاهرهء جديد ، طول نيل بيش از هزار كيلومتر است . در بيشتر اين مسافت ، درّه نيل كمتر از شانزده كيلومتر ، پهنا دارد ؛ اگرچه در بعضى نقاط ، به علت ساييده شدن تپه‌هاى سنگ آهك ، عرض درّه به پنجاه كيلومتر مىرسد . همهء اين منطقه از أسوان يا سين تا حدود منف يا به عبارتى از جنوب قاهره تا آبشار أسوان به مصر عليا يا صعيد مصر مشهور است . « 3 » به تعبير ديگر ، باريكهء مزروعى كنار نيل ( جز فيّوم و واحات كه به سمت ليبى است ) ، به طول 965 كيلومتر و پهناى 5 تا 10 كيلومتر ، صعيد مصر و يكى از دو قسمت بزرگ مصر است . « 4 » از همان زمان كه عمرو عاص بر مصر مسلط شد ، كسانى را به اطراف فرستاد ؛ از جمله قيس بن حارث را به صعيد مصر فرستاد .\r\nقيس در جايى كه به نام خود او خوانده مىشد فرود آمد و خبر آن را براى عمرو نوشت .\r\nدر آنجا از ناحيهء شرقى « رود نيل » گذشت تا به فيّوم رسيد . « 5 » در 257 ق يكى از علويان به نام ابراهيم بن محمد بن يحيى بن عبد الله بن محمد بن على در صعيد مصر خروج كرده\r\n\r\n\r\n","description":"","footnote":"\r\n( 1 ) . سفرنامه ابن بطوطه ؛ ج 1 ، ص 49 - 50 .\r\n( 2 ) . همان ؛ ج 1 ، ص 310 - 311 .\r\n( 3 ) . تاريخ باستان ؛ ص 60 .\r\n( 4 ) . دايرة المعارف فارسى ؛ ج 2 ، ص 1565 .\r\n( 5 ) . فتوح مصر و اخبارها ؛ ص 293 .\r\n","page_name":" 190 ","page_number":196},
  {"content":"\r\n\r\nو به ابن صوفى مشهور گشت . ابن طولون با ارسال سپاهى او را شكست داد . ابن صوفى گريخت و سپس در 259 ق دوباره به نواحى صعيد بازگشت و به اشمونين رفت .\r\nابن طولون مجددا سپاهى به دفع او فرستاد . اين‌بار علوى به عيذاب گريخت و به مكّه رفت ، ولى در آنجا دستگير و نزد ابن طولون فرستاده شد ؛ ابن طولون او را آزاد كرد . « 1 » در 270 ق و هنگام فرمانروايى احمد بن طولون بر مصر ، احمد بن محمد بن عبد الله بن ابراهيم از فرزندان حسن بن على ( ع ) در صعيد مصر قيام كرد . ابن طولون او را دستگير كرد و كشت . « 2 » ابن خرداذبه صعيد را يكى از نواحى مصر دانسته است . « 3 » يعقوبى كوره‌هاى صعيد مصر را نام برده و هريك را جداگانه وصف مىكند . همچنين مىگويد : عجمهاى مصر همگى قبطيانند . آنان كه در صعيد هستند مريس ، و آنان كه پايينتر از صعيد و احتمالا از بلاد كفر و هم‌مرز با صعيدند بيما نام دارند . « 4 » ابن فقيه مىنويسد : از آثار گذشته كه تا زمان او در مصر باقى بوده حائط العجوز بر ساحل رود نيل است كه پيرزنى آن را ساخته است . « 5 » در 307 ق عبيد الله مهدى فرزند خود ، ابو القاسم را با سپاهى ( براى بار دوم ) روانهء مصر كرد ؛ او ابتدا اسكندريه و سپس جيزه و اشمونين و بسيارى از نواحى صعيد را تصرف كرد . « 6 » اصطخرى مىنويسد : بر جانب جنوبى رود نيل به جايگاهى كه آن را صعيد گويند معدن زبرجد و زمرد باشد ، در بيابانى دور از عمارت و زمرد و زبرجد را جز اين ، هيچ معدنى ديگر نشناخته‌اند . « 7 » وى اضافه مىكند : در زمين صعيد مصر نوعى خر پرورش مىدهند كه به سملاقى معروف است و گفته‌اند كه در جفت‌گيرى گورخر با خر اهلى به وجود مىآيد . « 8 » مسعودى مىنويسد اجساد انسانهايى در بعضى نواحى مصر و صعيد در غارها و گودالها و جاهاى ديگر روى هم انبوه شده و كس نداند از كدام اقوام بوده‌اند . نه نصارا آنها را از اسلاف خود مىدانند و نه يهود آنها را از قدماى خود شمارند\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 432 .\r\n( 2 ) . مروج الذهب ؛ ج 2 ، ص 690 و 741 .\r\n( 3 ) . المسالك و الممالك ؛ ص 63 .\r\n( 4 ) . البلدان ؛ ص 110 - 111 و 118 - 119 .\r\n( 5 ) . مختصر كتاب البلدان ؛ ص 60 و مروج الذهب ؛ ج 1 ، ص 348 - 349 .\r\n( 6 ) . تاريخ ابن خلدون ؛ ج 3 ، ص 53 .\r\n( 7 ) . مسالك و ممالك ؛ ص 54 .\r\n( 8 ) . همان ؛ ص 57 .\r\n","page_name":" 191 ","page_number":197},
  {"content":"\r\n\r\nو نه مسلمانان از خود دانند كه اينان كه بوده‌اند و نه تاريخ در باب آنها چيزى مىگويد . . .\r\nو غالبا در اين غارها و گودالها و كوهستانها زيورهايشان به دست مىآيد . « 1 » صعيد ، اقليمى ( آب و هوايى ) مانند حجاز دارد و گرماى آن مانند گرماى حجاز است و اقسام نخل ، اراك « 2 » ، مقل ، بلوط ، هليله ، فلفل و خيارچنبر در آن مىرويد . قسمت پايين صعيد آب و هواى شامى دارد و باران مىبارد و ميوه‌هاى شام ، از تاك و بادام و جوز و ديگر ميوه‌ها و سبزيها و گلها ، در آن مىرويد . « 3 » صاحب حدود العالم ، از صعيد اعلى نام برده و اضافه مىكند كه در صعيد ترسايان فراوانند . « 4 » مقدسى مصر را به هفت خوره تقسيم كرده و دربارهء صعيد ، يعنى يكى از آن خوره‌ها ، مىنويسد : قصبهء صعيد أسوان است و شهرهايش عبارتند از : حلوان ، قوص ، اخميم ، بلينا ، علاقى ، اجمع و بوصير ، فيّوم ، أشمونين ، سمسطا ، تنز ، طخا و بهنسهء قيس . « 5 » مقدسى اضافه مىكند كه ، برنج ، پشم ، خرما ، سركه و كشمش از صعيد صادر مىشود . در راه صعيد خانه‌هاى بسيارى به نام برابى ( جمع بربا كه از ريشهء قبطى ) است وجود دارد كه نقاشيهاى بسيار در آنها ديده مىشود .\r\nدر صعيد مانند ديگر نواحى مصر باجگاهى وجود دارد . « 6 » ناصر خسرو مىنويسد : سه‌شنبه ، چهاردهم ذى حجّه سال 441 از مصر در كشتى نشستم و به راه صعيد اعلى روانه شدم و آن ، روى به جانب جنوب دارد . ولايتى است كه آب نيل از آنجا به مصر ( فسطاط ) مىآيد ، و فراخى ( نعمت ) مصر اغلب از آنجاست . « 7 » ادريسى در قرن ششم هجرى در وصف الاغهاى صعيد مىنويسد : كوچك‌اندازه‌اند ، بدنشان چربى زياد ندارد ، ولى بسيار چابكند و سريع در شنهاى واحات حركت مىكنند . « 8 » در 562 ق / 1166 - 1167 م اسد الدين شيركوه در صعيد با شاوور ، وزير خليفهء فاطمى ، و فرنگان روبرو شد و با آنكه\r\n\r\n\r\n","description":"","footnote":"\r\n( 1 ) . مروج الذهب ؛ ج 1 ، ص 351 .\r\n( 2 ) . گياهى است تلخ و شورمزه . براى اطلاع بيشتر ر . ك . : فرهنگ نفيسى ؛ ج 1 ، ص 157 .\r\n( 3 ) . التنبيه و الاشراف ؛ ص 21 .\r\n( 4 ) . حدود العالم ؛ ص 36 و 198 .\r\n( 5 ) . احسن التقاسيم ؛ بخش 1 ، ص 275 - 277 .\r\n( 6 ) . همان ؛ بخش 1 ، ص 290 .\r\n( 7 ) . سفرنامه ؛ ص 89 - 91 .\r\n( 8 ) . نزهة المشتاق ؛ ج 1 ، ص 123 .\r\n","page_name":" 192 ","page_number":198},
  {"content":"\r\n\r\nشمار سپاهيانش به دو هزار سوار نمىرسيد بر آنان پيروز گشت . « 1 » در 570 ق / 1174 - 1175 م يكى از امراى عرب به نام كنز الدوله كه از شيعيان علوى مصر بود ، در صعيد شورش كرد . صلاح الدين ابو الهيجا ، يكى از اميران خود را مأمور دفع او كرد . وى كنز الدوله را كشت و صعيد را آرام كرد . « 2 » ياقوت در قرن هفتم هجرى دربارهء تقسيمات صعيد مىنويسد : به سه ناحيه تقسيم مىشود : صعيد بالا كه آغازش از أسوان و پايانش نزديك شهر اخميم است ؛ صعيد ميانى كه از اخميم تا ناحيهء بهنسا است و صعيد پايين كه از بهنسا تا نزديك شهر فسطاط است . صعيد نهصد و پنجاه و هفت آبادى دارد . « 3 » در 713 ق اعراب در صعيد مصر دست به اغتشاش و آشوب زدند . الملك الناصر محمد بن قلاوون سپاهى بر سر آنان فرستاد و دوبارهء آرامش برقرار شد . « 4 » يك قرن بعد از ياقوت ، ابو الفداء مىنويسد : صعيد ناحيه‌اى طولانى و كم‌عرض است و ميان دو كوه بر دو كرانهء رود نيل قرار دارد و در آن ، شهرهاى بسيار است . درازاى صعيد از أسوان تا فسطاط بيش از بيست و پنج مرحله است و پهناى آن حدود نصف تا يك روز راه است . « 5 » صعيد مصر در حال حاضر به هفت ناحيهء ادارى تقسيم شده است كه بعضى از آنها به همان نامهاى قديم خوانده مىشود . اكنون به معرفى برخى نواحى و شهرهاى مهم صعيد مصر مىپردازيم :\r\nأسوان شهرى است در مصر عليا و نام باستانى آن سوئنه « 6 » است . مركز صعيد بالاست و بر ساحل راست رود نيل ، نزديك نخستين آبشار نيل ، واقع شده و از تفرجگاههاى زمستانى مردم مصر و داراى مهمانخانه‌هاى جديد است . ويرانه‌هاى معبدى از دورهء بطالسه دارد و بر ساحل مقابل آن ( آن طرف رود نيل ) قبور پادشاهان اوايل مصر ( سلسلهء ششم تا دوازدهم ) واقع است . سد أسوان بر رود نيل كه طرح آن در 1960 م به مرحله اجرا درآمد و يكى از سدهاى بزرگ جهان است ، ظاهرا نزديك\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 110 .\r\n( 2 ) . همان ؛ ج 4 ، ص 440 .\r\n( 3 ) . معجم البلدان ؛ ج 3 ، ص 408 .\r\n( 4 ) . تاريخ ابن خلدون ؛ ج 2 ، ص 632 .\r\n( 5 ) . تقويم البلدان ؛ ص 141 .\r\n( 6 )  Suene \r\n","page_name":" 193 ","page_number":199},
  {"content":"\r\n\r\nهمان سدّ باستانى مصر قديم در ناحيهء أسوان است . « 1 » أسوان در قرن سوم هجرى يكى از نواحى مصر بوده است « 2 » و شهر بزرگ أسوان در طرف شرقى نيل واقع است . اين شهر داراى درختان خرماى بسيار و كشتزارهاست و كالاى وارداتى بلاد نوبه و بجه به آنجا مىآيد . « 3 » ابن فقيه مىنويسد : پايان ناحيهء مصر ، از طرف نوبه ، شهر أسوان است ؛ و از دمقله ( يا دنقله ) در نوبه تا أسوان كه آغاز مصر است ، چهل شبانه‌روز راه است . « 4 » اصطخرى مىنويسد : از مرز أسوان ، بر كنار رود نيل ، تا به درياى مديترانه همه عمارت است . أسوان مرز نوبيان ، ولى ميانشان صلح برقرار است . « 5 » قدامة بن جعفر در ضمن وصف معمورهء زمين مىنويسد : اقليم دوم معمورهء زمين ، اقليم أسوان است و آن ، شهرى است كه در كنار بيابان بجه و سرزمين مصر قرار دارد . « 6 » به نوشتهء صاحب حدود العالم ، « سوان ( اسوان ) آخرين شهر مصر و مرز آن است بر روى نوبيان بر مغرب نيل و شهرى است با مال بسيار و مردمانى جنگى و اندر كوههايى كه به دو نزديك است ، از الواحات ، معدن زمرّد است و زبرجد ، واندر همهء جهان بجز اينجا نباشد ؛ و اندر كوههاى الواحات گوسپندان وحشىاند ؛ و از پس أسوان ، اندر سرحد ميان مصر و نوبه خرانند وحشى ، بسيار ملمّع و سياه و زرد ، خرد چند گوسپندى ، و چون از آنجا بيرون آرى بميرند » . « 7 » مقدسى مىنويسد : اسوان قصبهء صعيد ، در كرانهء نيل و آبادان و بزرگ است . آتشگاهى ( مناره‌اى ) بلند و نخلستانها و انگورستانهاى بسيار و بازرگانى و درآمد ( فراوان ) دارد و مادر شهر ( صعيد ) به شمار مىرود و از أسوان تا عيذاب بر كنار دريا راهى مطمئن است . « 8 » ناصر خسرو كه هنگام بازگشت از مصر به مكّه ، از راه صعيد به اسوان آمده ، در وصف آن شهر مىنويسد : بر جانب جنوب اين شهر كوهى بود كه رود نيل از دهانه اين كوه بيرون مىآمد و مىگفتند كشتى از اينجا بالاتر نمىرود كه آب از جاهاى تنگ و سنگهاى عظيم\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 2 ، ص 148 - 149 و اطلس تايمز ؛ « نقشه » .\r\n( 2 ) . المسالك و الممالك ؛ ص 63 .\r\n( 3 ) . البلدان ؛ ص 113 .\r\n( 4 ) . مختصر كتاب البلدان ؛ ص 74 و 78 .\r\n( 5 ) . مسالك و ممالك ؛ ص 53 .\r\n( 6 ) . كتاب الخراج و صنعة الكتابه ؛ ص 109 - 110 .\r\n( 7 ) . حدود العالم ؛ ص 177 .\r\n( 8 ) . احسن التقاسيم ؛ بخش 1 ، ص 276 ، 286 و 308 .\r\n","page_name":" 194 ","page_number":200},
  {"content":"\r\n\r\nفرود مىآيد . . . شهر أسوان عظيم محكم است تا اگر وقتى از ولايت نوبه كسى قصد آنجا كند نتواند ؛ و مدام در آنجا لشكرى باشد به محافظت شهر و ولايت . مقابل شهر ، در ميان رود نيل ، جزيره‌اى است چون باغى و اندر آن ، خرماستان و زيتون و ديگر اشجار و زرع بسيار است و به دولاب آب دهند . « 1 » ادريسى در قرن ششم هجرى در وصف أسوان مىنويسد : در مرزهاى نوبه واقع است . در اينجا ، كشتيهاى مصر در نيل بالاتر نمىتوانند بروند . أسوان پايان شهرهاى صعيد بالا و شهرى كوچك و آباد و پرگندم ، با ساير حبوبات و ميوه‌ها و دانه‌هاست . در آنجا انواع گوشت ، از جمله گوشت گاو ، شتر ، بز و گوسفند با نرخهاى ارزان فراوان است و از آنجا ، كالاهاى بازرگانى به سرزمين نوبه صادر مىشود . برخى گمان مىكنند كه مردم اين ناحيه رومى و بر دين نصارا هستند ؛ زيرا از روزگار قبطيان و قبل از ظهور اسلام در زمرهء خوارج نصارا ( مخالفان كليساى مسيحى مصر ) بوده‌اند و پيوسته ميان سرزمين بجه و حبشه و شهرهايى كه به نوبه متصل است گردش مىكردند و تقريبا مانند قبيلهء لمتونه صحرا بودند كه در مغرب اقصى پيوسته در گردش بودند . « 2 » ياقوت مىنويسد : ناحيهء و شهرى بزرگ در پايان صعيد مصر و اول بلاد نوبه است . اين ناحيه در ساحل شرقى رود نيل قرار دارد . در كوههاى أسوان ، پايه‌هاى ستونهايى وجود دارد كه همانند آنها در اسكندريه به كار رفته است . نيل در آن محل از تنگه‌اى عبور مىكند كه مىخواسته‌اند در آنجا پلى بزنند . . . حسن ابراهيم مصرى گفته كه در أسوان انواع گوناگون خرما و رطب وجود دارد . برخى از علما هم گفته‌اند كه رطبهايى كه در أسوان است مانندش در عراق نيست . . . ابو رجاء أسوانى نيز خبر داد كه در أسوان خرمايى است كه سبزتر از برگ پيازچه است و هارون الرشيد دستور داد كه براى او از أسوان انواع خرماها را بياورند . « 3 » ابو الفداء مىنويسد : أسوان كشت و زرعى ندارد و گندم از ديگر جاها بدانجا برند ؛ و نزديك به جنادل نخلستانهاى بسيار دارد . « 4 » به نوشتهء لئون افريقى ، در اطراف أسوان ، زمينها حاصلخيز و شهر مسكونى و پرجمعيت است . موقعيت بازرگانى آن باعث شده كه اين شهر در قلب سرزمين نوبه از مقام خاصى برخوردار باشد .\r\n\r\n\r\n","description":"","footnote":"\r\n( 1 ) . سفرنامه ؛ ص 90 - 91 .\r\n( 2 ) . نزهة المشتاق ؛ ج 1 ، ص 39 - 40 .\r\n( 3 ) . معجم البلدان ؛ ج 1 ، ص 191 - 192 .\r\n( 4 ) . تقويم البلدان ؛ ص 153 .\r\n","page_name":" 195 ","page_number":201},
  {"content":"\r\n\r\nدر أسوان بناهايى متعلق به قدماى مصر است و برخى برجهاى بلند نيز وجود دارد كه در زبان مردم آن سرزمين به بربا يا برابى معروف است . در آن طرف اسوان شهر و مكان قابل ذكرى وجود ندارد ، بلكه آباديهاى پراكنده‌اى وجود دارد كه در آنجا ، مردمى سياه‌پوست با زبانى به هم آميخته از عربى و مصرى و حبشى زندگى مىكنند . اين مردم تابع قومى به نام بجه هستند كه در بيابانها به همان صورت اعراب زندگى مىكنند و سلطان مصر هيچ نفوذى بر اين نواحى ندارد ؛ چون محدودهء حكومت او در همين‌جا ( اسوان ) به پايان مىرسد . « 1 »\r\nخورهء أسنا يا اسنا شهر و ناحيه‌اى است قديمى در صعيد و در قرن سوم هجرى ناحيه‌اى از نواحى مصر بوده است . « 2 » به نوشتهء يعقوبى : كوره و شهر أسنا در طرف غربى نيل واقع است و گفته مىشود كه اهالى آن مريسى « 3 » اند و خرهاى مريسى از همانجاست . « 4 » اصطخرى مىنويسد : أسنا و اخميم هر دو در يك بيابان واقع و هر دو آبادند . « 5 » ادريسى اسنا را با كسر همزه ( به صورت إسنا ) ضبط كرده و در وصف آن مىنويسد : در غرب رود نيل واقع شده و شهرى قديمى از آثار قبطيان نخستين است . در آنجا كشتزارها و بوستانهاى زيبا و همه‌گونه رفاه و امنيت و آسايش وجود دارد . آنان انگور فراوانى دارند كه از آن شيرهء بسيار درست كرده ، به همه‌جاى سرزمين مصر صادر مىكنند . در اين شهر آثار باقيمانده و شگفتى از قبطيان ( قديم ) وجود دارد . « 6 » ياقوت در قرن هفتم هجرى مىنويسد : أسنا شهرى است در نواحى دوردست صعيد كه بعد از آن ، جز أدفو و أسوان شهرى نيست و بعد از آن شهرهاى نوبه است . اين شهر در ساحل غربى نيل واقع است و نخلستانهاى فراوان و بازرگانى پررونق دارد . « 7 » يك قرن بعد از ياقوت ،\r\n\r\n\r\n","description":"","footnote":"\r\n( 1 ) . افريقى ، لئون ؛ وصف افريقيا ؛ ج 2 ، ص 241 .\r\n( 2 ) . المسالك و الممالك ؛ ص 63 و مختصر كتاب البلدان ؛ ص 74 .\r\n( 3 ) . مريسى منسوب به مريسه است و مريسه يكى از آباديهاى صعيد مصر است كه خرهاى مريسى بدان منسوب است و بادى از اين ناحيه به سوى مصر سفلى مىوزد كه بسيار سرد و خنك است و باد مريسى معروف است .\r\n( 4 ) . البلدان ؛ ص 113 .\r\n( 5 ) . مسالك و ممالك ؛ ص 56 .\r\n( 6 ) . نزهة المشتاق ؛ ج 1 ، ص 129 .\r\n( 7 ) . معجم البلدان ؛ ج 1 ، ص 189 .\r\n","page_name":" 196 ","page_number":202},
  {"content":"\r\n\r\nابو الفداء در وصف أسنا مىنويسد : شهرى است با حمامها و بازارها . . . نخلستانها و كشتزارها و تاكستانها دارد . « 1 » ابن بطوطه كه در قرن هشتم هجرى از صعيد مصر ديدن كرده ، در وصف أسنا مىنويسد : شهر بزرگى است و كوچه‌هاى وسيع و عايدات بسيار و زوايا و مدارس و جوامع متعدد و بازارهاى خوب و باغات سرسبز دارد . « 2 » به نوشتهء لئون افريقى ، نام قديم أسنا ، سيانه ، به معناى زشتى بوده ؛ عرب آن را به صورت أسنا ، يعنى زيبا تغيير داده است . شهر در نهايت زيبايى است و در ساحل افريقايى نيل واقع است .\r\nساختمانهاى آن جديد است و در دورهء اسلام ساخته شده است ؛ چون قبل از اسلام به وسيله روميها ويران شده بود . ساكنان اين شهر از ثروتمندانند و نقره و طلا و جواهر و چارپايان و حبوبات و گندم فراوان و با نوبه روابط بازرگانى دارند كه از طريق بيابان و نيل انجام مىشود . در شهر ، ويرانه‌هايى از بناهاى بسيار بزرگ و قديمى و مقابر شگفت‌انگيز و آثارى از قبور كه نقوش مصرى و لاتينى دارند به چشم مىخورد . « 3 »\r\nخورهء اقصر ، شهر و ناحيه‌اى است در صعيد . اقصر بر كنار رود نيل و در محل شهر باستانى طيوه قرار دارد . « 4 » در قرن سوم هجرى ، اقصر و قفط با هم يك ناحيه بوده است . « 5 » در زمان يعقوبى ، اقصر شهرى ويران بود . « 6 » ياقوت در وصف اقصر مىنويسد : نام شهر و ناحيه‌اى است در ساحل شرقى نيل در صعيد بالا و جايى است باستانى و قديمى با كاخهاى بسيار ؛ و از اين‌رو اقصر خوانده شده است . « 7 » ابو الفداء مىنويسد : اقصر شهر كوچكى است در جنوب قوص بر كنارهء شرقى رود نيل ، با مزارع و كشتزارها و نخلها . در آنجا ، ظروف گلين از قبيل مشربه‌ها سازند و به ديگر جاها برند . « 8 » ابن بطوطه در قرن هشتم هجرى از اقصر عبور كرده و در وصف آن مىنويسد : شهركى زيباست . قبر صالح عابد ابو الحجّاج اقصرى در آن است و خانقاهى نيز بر سر مزار او ساخته‌اند . « 9 »\r\n\r\n\r\n","description":"","footnote":"\r\n( 1 ) . تقويم البلدان ؛ ص 153 .\r\n( 2 ) . سفرنامه ابن بطوطه ؛ ج 1 ، ص 48 .\r\n( 3 ) . وصف افريقيا ؛ ج 2 ، ص 240 .\r\n( 4 ) . دايرة المعارف فارسى ؛ ج 1 ، ص 195 و ر . ك . : اطلس تايمز ؛ « نقشه » .\r\n( 5 ) . المسالك و الممالك ؛ ص 63 و مختصر كتاب البلدان ؛ ص 74 .\r\n( 6 ) . البلدان ؛ ص 113 .\r\n( 7 ) . معجم البلدان ؛ ج 1 ، ص 237 .\r\n( 8 ) . تقويم البلدان ؛ ص 151 .\r\n( 9 ) . سفرنامهء ابن بطوطه ؛ ج 1 ، ص 48 .\r\n","page_name":" 197 ","page_number":203},
  {"content":"\r\n\r\nخورهء قفط يا كوپتوس « 1 » ، شهر و ناحيه‌اى است قديمى در مصر عليا . شهر آن در ساحل راست رود نيل واقع بوده است . امروز به جاى اين شهر قديمى ، دهكدهء قفط ( در شمال شهر باستانى تب يا طيوه ) واقع است . « 2 » قفط يا كوپتوس در روزگار قديم يكى از بنادر پررونق كنار نيل بوده و انواع و اقسام كالا از طريق بيابان به آنجا آورده مىشده است . در زمان بطلميوس دوم كالاهاى شرقى را در بنادر درياى قلزم ( بحر احمر ) پياده مىكردند و از آنجا ، از راه مهم بيابان واقع در ميان برنيكه و كوپتوس ( قفط ) عبور مىدادند . اين راه داراى نگهبان و چاههاى آب بود . از جمله كالاهاى مهم ، فيل بود كه آن را از افريقا با قايقهاى مخصوص مىآوردند و سپس آنها را در كوپتوس پياده مىكردند و از آنجا از راه آبى رود نيل به نقاط مختلف مىفرستادند . « 3 » به نوشتهء ابن خرداذبه ، ناحيهء قفط از نواحى مصر بوده است . « 4 » يعقوبى مىنويسد : قفط شهرى است در سمت شرقى رود نيل كه آثار پادشاهان پيشين و قصرهاى بربا « 5 » در آن قرار دارد ؛ از قفط به معادن زبرجد مىروند و آن ، معدنى است كه به آن خربة الملك مىگويند . در هشت منزلى شهر قفط دو كوه است . كه يكى را عروس و ديگرى را خصوم گويند و معادن زبرجد در آن دو كوه است . « 6 » به نوشتهء مسعودى : معدن زمرد در ناحيهء صعيد بالا از توابع شهر قفط است ؛ از آنجا سوى اين معدن مىروند ؛ محلى كه معدن در آن است به خربه معروف است . مسعودى در همان زمان اشاره مىكند كه شهر قفط رو به ويرانى است و قوص از آن آبادتر است . « 7 » ادريسى در قرن ششم هجرى در وصف قفط\r\n\r\n\r\n","description":"","footnote":"\r\n( 1 ) .  Koptos \r\n( 2 ) . دايرة المعارف فارسى ؛ ج 2 ، ص 2068 و اطلس تايمز ؛ « نقشه » .\r\n( 3 ) . تاريخ باستان ؛ ص 445 ، 457 - 458 .\r\n( 4 ) . المسالك و الممالك ؛ ص 63 و مختصر كتاب البلدان ؛ ص 73 و كتاب الخراج و صنعة الكتابه ؛ ص 153 .\r\n( 5 ) . بربا ، جمع آن برابى ، كلمه‌اى است قبطى و مراد آن قصر است كه در موضعهاى متعدد از صعيد مصر ساخته شده و در آنها از هر جاندارى صورتهايى برآمده در سنگ كنده و سرهاى برخى از حيوانات را روى پيكر برخى ديگر قرار داده‌اند .\r\n( 6 ) . البلدان ؛ ص 112 .\r\n( 7 ) . مروج الذهب ؛ ج 1 ، ص 385 و 387 - 388 .\r\n","page_name":" 198 ","page_number":204},
  {"content":"\r\n\r\nمىنويسد : شهر ، دور از ساحل رود نيل و در سمت شرقى آن واقع است . مردمش شيعه و متمدن و به هم آميخته‌اند . شهر مسجد جامع دارد . در شهر آثار و بقايايى از روميان قديم وجود دارد . در قفط سبزيجاتى ، مانند شلغم و تره و كاهو فراوان است . در آنجا دانه‌هاى گياهان را گردآورى كرده ، آسياب مىكنند و از آنها روغن مىگيرند و از روغن آنها انواع صابونهاى مصرفى ( نظافتى ) مىسازند و به تمام سرزمين مصر صادر مىكنند . « 1 » ابن جبير ، جهانگرد اندلسى ، مىنويسد : قفط شهرى است در بخش شرقى نيل به فاصلهء سه ميلى رود نيل ؛ از شهرهاى مصر علياست كه به زيبايى و پاكيزگى ساختمانها و استوارى بناها مشهور است . « 2 » ياقوت مىنويسد : املاك قفط از زمان على بن ابى طالب ( ع ) وقف علويان بوده است . در سرزمين مصر ، املاك وقفى و مزارع وقف ، غير از اينجا ، در هيچ‌جاى ديگر وجود ندارد ؛ اين املاك همه در اختيار سلطان ( مصر ) است ، مگر زمينها و املاكى كه امير الجيوش ، بدر الجمالى ، وقف كرده است . بيشتر مردم قفط بازرگانند و به هند سفر مىكنند . ميان شهر تا ساحل نيل يك ميل فاصله است و ساحل آنجا را قطر مىخوانند .\r\nدر قفط بازارهايى است و مردم شهر ثروتمندند و در اطراف شهر كشتزارها و باغهاى نخل و ليمو و نارنج و پرتقال فراوان است و كوه نزديك شهر بر شهر سايه افكنده است . « 3 » مقريزى مىنويسد : منارى بلند بر روى كوه قفط هست كه درياى مديترانه از بالاى آن ديده مىشود . قفط معادن جيوه دارد كه از آن تمثالى ( مجسمه‌اى ) عمود مانند ساخته‌اند كه ذوب نمىشود . در قفط بركه‌اى است كه به آن صياد پرندگان گويند ؛ چون هر پرنده‌اى از روى آن گذر كند در آن سقوط مىكند و قادر به پرواز نيست ؛ اين بركه اكنون هست ، اما منار قفط سقوط كرده و ويران شده است . « 4 »\r\nخورهء قوص شهر و ناحيه‌اى است در صعيد . قوص بزرگترين شهر بعد از فسطاط بوده است . يعقوبى مىنويسد : پس از ويران شدن اقصر ، قوص در طرف شرقى رود نيل\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 128 .\r\n( 2 ) . سفرنامهء ابن جبير ؛ ص 98 .\r\n( 3 ) . معجم البلدان ؛ ج 4 ، ص 383 و تقويم البلدان ؛ ص 149 و نزهة القلوب ؛ ص 272 .\r\n( 4 ) . خطط مقريزى ؛ ج 1 ، ص 647 .\r\n","page_name":" 199 ","page_number":205},
  {"content":"\r\n\r\nبه وجود آمد . « 1 » به نوشتهء مسعودى : از محل خربه كه معدن زمرد است تا نزديكترين آبادى كه ولايت قفط و قوص در صعيد است ، هفت روز راه است . قوص در روزگار قبطيان آباد بوده است . اين شهر ، نسبت به قفط ، آبادتر و پرجمعيت‌تر است . « 2 » مقدسى قوص را از شهرهاى صعيد نام برده ، ولى وصفى دربارهء آن ندارد . « 3 » ناصر خسرو در وصف قوص مىنويسد : « آنجا بناهاى عظيم ديدم از سنگهايى كه هركه بيند تعجّب كند . شارستانى كهنه ، و از سنگ ، بارو ساخته و اكثر عمارتهاى آن از سنگهاى بزرگ كرده كه يكى از آنها مقدار بيست هزار من و سى هزار من باشد و عجب آنكه به ده ، پانزده فرسنگى آن موضع ، نه كوهى است و نه سنگ ؛ تا آنها را از كجا و چگونه نقل كرده باشند » . « 4 » ادريسى در وصف قوص مىنويسد : شهر بزرگى است داراى منبر و بازارها و مسجد جامع و بازرگانى و درآمد ؛ و مسافران در آنجا فراوانند و انبار كالاهاست و دادوستد در آنجا پر سود و نعمت فراوان است . آب آشاميدنى مردم از رود نيل است . سبزيجات پاكيزه و نوعى از حبوبات و گوشتهاى خوب و خوش خوراك در آنجا فراوان است . هوايش وباخيز است و مردمش گندم‌گونند و كمتر بيگانه‌اى به آنجا مىرود كه از بيمارى در امان باشد . « 5 » ابن جبير ، جهانگرد اندلسى ، در نيمهء دوم قرن ششم هجرى به مصر آمده و در مصر ( فسطاط ) سوار كشتى شده و به سوى صعيد حركت كرده و پس از هجده روز به شهر قوص رسيده است . وى در وصف آنجا مىنويسد : روز پنج‌شنبه ، بيست و چهارم محرم سال 579 ق / 1183 - 1184 م به شهر قوص وارد شديم . اين شهر بازارهايى پررونق دارد . در اين شهر ، حاجيان و بازرگانان يمنى و هندى و حبشى رفت‌وآمد دارند . از همين شهر است كه مردم رهسپار صحراى عيذاب مىشوند . ما در مهمانسرايى در منيه ، در بيرون شهر قوص كه به مهمانسراى ابن عجمى معروف بود فرود آمديم ؛ منيه حومه‌اى بزرگ در بيرون شهر قوص است . « 6 » در قرن هفتم هجرى ياقوت مىنويسد : قوص شهرى\r\n\r\n\r\n","description":"","footnote":"\r\n( 1 ) . البلدان ؛ ص 113 .\r\n( 2 ) . مروج الذهب ؛ ج 1 ، ص 387 - 388 .\r\n( 3 ) . احسن التقاسيم ؛ بخش 1 ، ص 276 .\r\n( 4 ) . سفرنامه ؛ ص 90 .\r\n( 5 ) . نزهة المشتاق ؛ ج 1 ، ص 128 .\r\n( 6 ) . سفرنامهء ابن جبير ؛ ص 98 .\r\n","page_name":" 200 ","page_number":206},
  {"content":"\r\n\r\nبزرگ و وسيع و مركز صعيد است . فاصله‌اش تا فسطاط 12 روز است . مردم آن ، صاحبان ثروتهاى كلانند . شهر قوص پايگاه بازرگانانى است كه از عدن به آنجا مىآيند . شهرى است بسيار گرم و ميان آن تا درياى قلزم پنج يا چهار روز راه است . « 1 » چنان كه نقل شده ، در رمضان 662 / 1263 - 1264 م در قوص سكه‌هايى را از زير خاك يافتند كه روى يك طرف آنها ، صورت پادشاهى ايستاده كه در دست راستش ترازويى و در دست چپش شمشيرى بود ، و در طرف ديگر سكه ، سرى با گوشها و چشمهايى باز حك شده بود و روى سكه‌ها به خط يونانى نوشته شده بود « من ملك غليات هستم ؛ ميزان عدالت و بخشش در دست من است ، براى كسى كه اطاعت كند ؛ گوشهاى من براى شنيدن صداى مظلوم و چشمانم براى ديدن مصالح مملكت باز است » . راهبى خط روى سكه‌ها را خواند ؛ تاريخ سكه‌ها سال 2300 ق . م را نشان مىداد . « 2 »\r\nابن بطوطه كه در قرن هشتم هجرى بسيارى از شهرهاى مصر را ديده مىنويسد :\r\nقوص باغهاى سرسبز و بازارهاى زيبا و مساجد زياد و مدارس عالى دارد و حاكم‌نشين مصر علياست . « 3 » به نوشتهء مقريزى : قوص شهرى پرعقرب است و مارهاى خال‌خالى ( سپيد و سياه ) دارد و عقربهاى آن كشنده است . مردم ، شبها براى عبور در شهر ، چراغى در يك دست و يك وسيلهء آهنى براى كشتن عقربها در دست ديگر دارند . « 4 »\r\nخوره اخميم كه نام باستانى آن خمّيس « 5 » است ، شهر و ناحيه‌اى است در صعيد ميانه ، واقع در مصر عليا . شهر آن در ساحل شرقى رود نيل در پانصد كيلومترى جنوب شهر قاهره واقع است . در متون رومى - بيزانسى از آن ، با نام پانوپوليس ياد شده است . « 6 » در قديم الايام ، مقياس اندازه‌گيرى آب نيل توسط دلوكه دختر زبّاء در اخميم بنا شده بود . « 7 » بلاذرى مىنويسد : عمرو عاص ، خارجة بن حذافهء عدوى را به فيوّم و اشمونين و\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 413 و تقويم البلدان ؛ ص 149 .\r\n( 2 ) . خطط مقريزى ؛ ج 1 ، ص 657 .\r\n( 3 ) . سفرنامهء ابن بطوطه ؛ ج 1 ، ص 47 .\r\n( 4 ) . خطط مقريزى ؛ ج 1 ، ص 657 .\r\n( 5 ) .  Xemmis \r\n( 6 ) . دايرة المعارف فارسى ؛ ج 1 ، ص 68 - 69 و اطلس تايمز ؛ « نقشه » .\r\n( 7 ) . فتوح مصر و اخبارها ؛ ص 71 - 72 .\r\n","page_name":" 201 ","page_number":207},
  {"content":"\r\n\r\nاخميم و ديگر شهرهاى صعيد مصر گسيل داشت . « 1 » اخميم در قرن سوم هجرى به همراه محلى به نام دير از نواحى مصر به شمار مىرفته است . « 2 » به نوشتهء يعقوبى : اخميم شهرى در ساحل شرقى رود نيل بوده و گليمهاى كوچك زين‌پوش و چرمهاى اخميمى كار آنجا بوده و دير بوشنووه كه مىگويند دو نفر از حواريون مسيحى در آنجا دفن شده‌اند ، در آنجا قرار دارد . « 3 » اصطخرى مىنويسد : اخميم ، واقع در بيابان و شهرى آبادان با كشاورزى و نخل فراوان است . گويند كه ذو النون مصرى از اخميم بوده است . « 4 » ابن حوقل ، معاصر اصطخرى مىنويسد : بربا كه ساختمان بزرگى است از سنگهاى تراشيده شده و پرنقش و نگار و از آثار پيشينيان است ، در اخميم قرار دارد ؛ اين ساختمان بزرگ قبل از طوفان ساخته شده است . « 5 » صاحب حدود العالم مىنويسد : اشمونين و اخميم و بلنيا سه شهرند بر كران غربى نيل ؛ آبادان و خرم ، با نعمت بسيار . اندرين شهرها درخت آبنوس بسيار است . « 6 » مقدسى ، اخميم را از شهرهاى صعيد دانسته ، مىنويسد : شهرى است پرنخل ، واقع بر كنار يكى از شعبات رود نيل ؛ انگورستان و كشتزارها دارد ؛ اين خوره در بلندترين زمين مصر واقع شده است . « 7 » به نوشتهء ناصر خسرو : اخميم شهرى است انبوه و آبادان و حصارى محكم و استوار دارد و نخل و بوستانهايش بسيار است . « 8 » ادريسى نيز در وصف اخميم مىنويسد : در دو ميلى ساحل شرقى رود نيل « 9 » قرار دارد ، با عمارات ، خرما و نيشكر فراوان . ساختمان بزرگى كه در آن است ( بربا ) ، از ساخته‌هاى هرمس حكيم است . از اين نوع ساختمانها در بيشتر شهرهاى مصر فراوان است ؛ اما « برباى اخميم » محكمترين و زيباترين آنهاست . در اين بنا ، صورت ستارگان و بعضى از تصاوير صنعتها و صنعتگران و نوشته‌هايى از علوم گذشته نقر شده است . « 10 » ابن جبير در وصف اين شهر\r\n\r\n\r\n","description":"","footnote":"\r\n( 1 ) . فتوح البلدان ؛ ص 313 .\r\n( 2 ) . المسالك و الممالك ؛ ص 63 .\r\n( 3 ) . البلدان ؛ ص 111 .\r\n( 4 ) . مسالك و ممالك ؛ ص 56 و صورة الارض ؛ جزء 1 ، ص 148 .\r\n( 5 ) . صورة الارض ؛ جزء 1 ، ص 148 .\r\n( 6 ) . حدود العالم ؛ ص 177 .\r\n( 7 ) . احسن التقاسيم ؛ بخش 1 ، ص 276 و 286 .\r\n( 8 ) . سفرنامه ؛ ص 90 .\r\n( 9 ) . مقدسى قبلا اين شهر را در غرب رود نيل دانسته است .\r\n( 10 ) . نزهة المشتاق ؛ ج 1 ، ص 125 - 126 .\r\n","page_name":" 202 ","page_number":208},
  {"content":"\r\n\r\nمىنويسد : اخميم از شهرهاى نامدار مصر علياست ؛ بنيادش باستانى است و در آن ، مسجد ذو النون مصرى و مسجد داود ، يكى از صالحان مشهور ، قرار دارد . در اين شهر آثار و جايگاههايى از بناهاى قبطيان و كنيسه‌هاى ايشان وجود دارد كه براساس معاهده‌اى كه مسيحيان قبطى با مسلمانان بسته‌اند - تاكنون آباد و برقرار است . از بناهايى كه شگفتى آن زبانزد جهانيان است ، معبد بزرگى است در ناحيهء شرقى اين شهر كه درازاى پايهء ديوار آن دويست و بيست ذراع و پهناى آن صد و شصت ذراع است و نزد مردم آن سامان به بربا شهرت دارد . در حاشيهء صحن اين معبد بزرگ ، چهل ستون قرار دارد . محيط هر ستون پنجاه وجب و فاصلهء هر ستون تا ستون ديگر ، سى وجب است .\r\nسرستونها در نهايت عظمت و استوارى است و به صورتى شگفت‌انگيز حجّارى شده و بنيانى زيبا پديد آورده كه گويى خرّاطان چابك‌دست آنها را تراشيده‌اند ؛ تمام آنها به رنگهاى گوناگون لاژوردى ( لاجوردى ) و ديگر رنگها رنگ‌آميزى شده و سرتاسر ديوارها از پايين تا بالا نقش و نگار دارد ؛ بر هر ستون تا سرستون بعد از آن ، لوح بزرگى از سنگ تراشيده نصب شده است . سقف اين معبد ، بتمامى ، از الواح سنگى منظم است كه به نحو بديعى به هم پيوسته شده و چنان به نظر مىرسد كه فرشى است يكپارچه ؛ تمام آن الواح با تصاوير بديع و رنگهاى شگفت‌انگيز آراسته و زينت شده ، به طورى كه بيننده مىپندارد سقفى است يكپارچه از چوب نقشدار . درون اين معبد بزرگ و بيرون و بالا و پايين آن ، تصاوير و اشكال گوناگون ديده مىشود . اين معبد بزرگ يكى از شگفتيهاى عالم است و زبان از وصف آن عاجز مىماند . « 1 » ياقوت در قرن هفتم هجرى ، علاوه بر تأييد گفتهء جغرافيادانان قبل از خود ، مىنويسد : در غرب شهر اخميم كوه كوچكى است كه هركه گوش خود را به سمت آن توجه دهد ، صداى غرش آب و همچنين صدايى شبيه نجواى آدميان را مىشنود . ياقوت به ساختمان شگفت‌انگيز برابى نيز اشاره دارد و مىنويسد : اين ساختمان بزرگ ، تك و تنها به جايى پيوسته نيست . طاقها و وروديهايى دارد و در ديوارهاى آن تصاوير زيادى كشيده شده ، از جمله تصاوير انسانى و انواع\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 94 - 95 .\r\n","page_name":" 203 ","page_number":209},
  {"content":"\r\n\r\nحيوانات . . . و تصاوير شناخته نشده و شناخته شده در ميان آنها فراوان است . صورت مردى در ميان آن تصاوير است كه از آن بزرگتر و با هيبت‌تر و با شكوهتر نديده‌ام . روى ديوارهاى اين بنا نوشته‌ها زياد است كه هيچكس مقصود و مفهوم آنها را نمىداند كه چيست . « 1 » ابن بطوطه در وصف اخميم مىنويسد : شهرى است بزرگ و محكم و عجيب .\r\nبرباى معروف اخميم كه از سنگ ساخته شده ، در آنجاست . در داخل آن ، نقوش و خطوطى است از مردمان قديم كه اكنون مفهوم ما نيست . مردم دربارهء اين صورتها و نقشها ، دروغهايى مىگويند كه قابل اعتماد نيست . در اخميم مردى بود معروف به « خطيب » كه يكى از اين « بربا » ها را ويران كرد و با سنگهايى كه از آن به دست آمد ، مدرسه‌اى ساخت . اين مرد از توانگران معروف بود و حسودان او معتقد بودند كه ثروت خود را از همين برابيها به دست آورده است . « 2 »\r\nخورهء اسيوط ، نام قديمىاش لوكوپوليس « 3 » و شهر و ناحيه‌اى است در صعيد ميانين . شهر اسيوط در ساحل غربى رود نيل قرار دارد و هم‌اكنون از مراكز بازرگانى مصر به شمار مىرود . « 4 » اسيوط يا سيوط يكى از نواحى مصر در دوران اسلامى بوده است . « 5 » به نوشتهء يعقوبى : اسيوط از شهرهاى باعظمت صعيد است . فرش قرمزى شبيه فرش ارمنى در آنجا بافته مىشود . « 6 » ناصر خسرو در وصف اسيوط نوشته است : به شهر اسيوط رسيديم ؛ مىگفتند كه افيون از اين شهر خيزد و آن ، خشخاش است كه تخم آن سياه باشد ؛ چون بلند شود و پيله بندد ، او را بشكنند ؛ از آن ، مثل شيره بيرون آيد ؛ آن را جمع كنند و نگاه دارند . در اسيوط از پشم گوسفند ، دستارها بافند كه مانند آن در عالم نباشد و صوفهاى باريك كه به ولايت عجم آورند و گويند مصرى است ، همه از اين صعيد الاعلى باشد . من به اسيوط فوطه‌اى ( لنگى ) ديدم از صوف گوسفند بافته بودند كه\r\n\r\n\r\n","description":"","footnote":"\r\n( 1 ) . معجم البلدان ؛ ج 1 ، ص 123 - 124 و ر . ك . : تقويم البلدان ؛ ص 149 .\r\n( 2 ) . سفرنامه ابن بطوطه ؛ ج 1 ، ص 46 .\r\n( 3 ) .  LuKopolis \r\n( 4 ) . دايرة المعارف فارسى ؛ ج 1 ، ص 153 و اطلس تايمز ؛ « نقشه » .\r\n( 5 ) . المسالك و الممالك ؛ ص 63 و مختصر كتاب البلدان ؛ ص 73 .\r\n( 6 ) . البلدان ؛ ص 111 .\r\n","page_name":" 204 ","page_number":210},
  {"content":"\r\n\r\nمانند آن نه به لهاور ( لوهاور ) و نه به ملتان ديدم و به شكل ، پنداشتى مانند حرير است . « 1 » به نوشتهء ادريسى : شهر اسيوط بزرگ و آباد و پرجمعيت و مانند بهشت بوده است .\r\nبوستانهاى پرگل و انواع حبوبات و زمين آن ، وسعت و زيبايى شگفت‌انگيز دارد . « 2 » ابن جبير در نيمهء دوم قرن ششم هجرى در وصف اسيوط مىنويسد : از شهرهاى مشهور مصر علياست و ميان آن و كرانهء غربى رود نيل ، سه ميل راه است . شهرى خوش منظره و پيرامونش نخلستانهاست و بارويى كهن دارد . « 3 » ياقوت مىنويسد : برخى از مسيحيان اسيوط برايم نقل كردند كه 75 كليسا در آن شهر وجود دارد و مسيحيان در اسيوط فراوانند . در اسيوط انواع پارچه‌هاى ارمنى و دبيقى بافته مىشود و انواع شكر نيز در آنجا تهيه مىشود كه در هيچ شهر اسلامى مانند آن نيست . نوعى گلابى در آنجاست كه از فرط فراوانى به شهرهاى ديگر صادر مىشود . وقتى براى هارون الرشيد دنيا را تعريف و تصوير كردند ، او جز اسيوط را نيكو ندانست . در اسيوط 30 هزار فدان از مساحت زمينهاى آنجا آبگيرها هستند كه مىگويند يكى از سرگرميهاى ابو الجيش بن خمارويهء طولونى پرداختن به همين آبگيرها بود . « 4 » ابو الفداء به نقل از ابن سعيد مغربى مىنويسد :\r\nجبل الطير ( كوه پرندگان ) در كنار شهر اسيوط است . هر سال پرندگان بر آن كوه گرد آيند و چون پراكنده شوند ، يكى از آنها در شكافى از كوه معلّق مىماند . « 5 » ابن بطوطه كه مهمان يكى از مشايخ شهر به نام شهاب الدين بن صباغ بوده است ، مىنويسد : از شهر منفلوط به اسيوط رفتم كه شهرى بس نيك است و بازارهاى بديع دارد . « 6 »\r\nخورهء أشمونين شهر و ناحيه‌اى است در صعيد پايين واقع در مصر عليا . شهر مركز اين ناحيه در محل شهر باستانى هرموپوليس ماگنا « 7 » كه در قديم محل پرستش خداى مصريان ، تحوت بوده است قرار دارد . در 1720 م مجراى نيل كه از سمت شرقى آن\r\n\r\n\r\n","description":"","footnote":"\r\n( 1 ) . سفرنامه ؛ ص 89 - 90 .\r\n( 2 ) . نزهة المشتاق ؛ ج 1 ، ص 128 .\r\n( 3 ) . سفرنامهء ابن جبير ؛ ص 94 .\r\n( 4 ) . معجم البلدان ؛ ج 1 ، ص 193 .\r\n( 5 ) . تقويم البلدان ؛ ص 151 .\r\n( 6 ) . سفرنامه ابن بطوطه ؛ ج 1 ، ص 45 .\r\n( 7 ) .  Magna  .\r\n","page_name":" 205 ","page_number":211},
  {"content":"\r\n\r\nمىگذشت تغيير مسير داد و از آن پس ، شهر اشمونين از رونق افتاد . « 1 » اين شهر را خارجة بن حذافهء عدوى به دستور عمرو بن عاص فتح كرد . « 2 » به گواهى بسيارى از جغرافيادانان ، اشمونين در قرن سوم هجرى از نواحى مصر به شمار مىرفته است . « 3 » يعقوبى مىنويسد :\r\nشهر اشمونين اسبان و ستوران و استرهاى برومند دارد و از شهرهاى بزرگ مصر است . « 4 » اصطخرى در وصف اين شهر مىنويسد : شهر كوچكى است ، آبادان با كشاورزى و نخل ؛ و از آنجا جامه‌ها خيزد و در برابر اشمونين ، بر شمال نيل ، شهركى است كه آن را بوصير خوانند . مروان بن محمد آنجا كشته شده است . « 5 » صاحب حدود العالم مىنويسد :\r\nاشمونين در ساحل غربى نيل واقع شده . آبادان و خرم و با نعمت بسيار و اندر وى درخت آبنوس فراوان است . « 6 » به نوشتهء ادريسى در قرن ششم هجرى : أشمونى ( اشمونين ) شهرى كوچك ، زيبا و آباد و در آن باغها و بوستانهاست . خرما و كشت و زرع دارد و انواع حبوبات و ميوه‌ها و نعمتها به آنجا آورده مىشود . در آنجا پارچهء بسيار معروف و خوبى بافته مىشود . « 7 » ياقوت در قرن هفتم هجرى مىنويسد : مردم مصر اين شهر را أشمونين خوانند . شهرى باستانى و آباد و تا اين زمان ( زمان ياقوت ) مسكون بوده است . اين شهر مركز ناحيه‌اى است به همين نام از نواحى صعيد پايين ، در مغرب نيل . « 8 » يك قرن بعد از ياقوت ، ابو الفداء أشمونين را جزو صعيد ميانه دانسته ، مىنويسد : در آن ، آثار بزرگ باستانى ، همچون ستونهاى تراشيده و غير آن است . نزديك به يك سوم مرحله از نيل فاصله دارد . غير از اين اشمونين كه شهر و ناحيهء معروفى در صعيد است ، شهر ديگرى به همين نام در مصر سفلى و نزديك دمياط است كه آن را أشمون طنّاح و أشمون الرّمّان و أشمون جريس مىخوانند . « 9 » مقريزى مىنويسد : در اشمونين چند طايفه از بازماندگان\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 158 و اطلس تايمز ؛ « نقشه » .\r\n( 2 ) . فتوح البلدان ؛ ص 313 .\r\n( 3 ) . المسالك و الممالك ؛ ص 63 و مختصر كتاب البلدان ؛ ص 73 .\r\n( 4 ) . البلدان ؛ ص 111 .\r\n( 5 ) . مسالك و ممالك ؛ ص 56 و صورة الارض ؛ جزء 1 ، ص 148 .\r\n( 6 ) . حدود العالم ؛ ص 177 .\r\n( 7 ) . نزهة المشتاق ؛ ج 1 ، ص 124 .\r\n( 8 ) . معجم البلدان ؛ ج 1 ، ص 200 .\r\n( 9 ) . تقويم البلدان ؛ ص 153 .\r\n","page_name":" 206 ","page_number":212},
  {"content":"\r\n\r\nجعفر بن ابى طالب ( ع ) اقامت دارند كه صاحبان شوكت و حشمتند ؛ غير از آنها فرزندان مسلمة بن عبد الملك هم آنجا بوده‌اند ؛ گروهى از بنى اميه هم در آنجا زندگى مىكردند . « 1 »\r\nخورهء بهنسا ، نام باستانى آن اوكسورهونخوس « 2 » و شهر و ناحيه‌اى است قديمى در صعيد پايين ، واقع در مصر عليا . شهر بهنسا نزديك فيّوم قرار دارد . در سالهاى 1896 - 1897 و 1906 - 1907 م پاپيروسهاى فراوانى از دورهء روميان كشف شد . در همان زمانها شهرى پررونق و كليساها و ديرهايش مشهور بوده « 3 » و در دوران اسلامى يكى از نواحى مصر بوده است . « 4 » يعقوبى مىنويسد : در اين شهر پرده‌هاى بهنسى بافته مىشود . « 5 » به نوشتهء مسعودى : قلابدوزى بهنسا و اسيوط و اخميم معروف بوده است . « 6 » مقدسى مىگويد : در مصر ، ديه‌هايى است كه به صادراتشان شهرت دارند ؛ مانند شطا و طحا و بهنسه كه در اين آخرى پرده و فرشهاى گوناگون مىبافند . « 7 » ادريسى در قرن ششم هجرى در وصف اين شهر مىنويسد : بهنسا ، چهار مرحله دور از خليجى است كه به وسيله رود نيل تشكيل شده و در سمت غرب آن واقع است و شهرى است پرجمعيت . از اين شهر تا مصر ( فسطاط ) هفت روز راه است . در اين شهر ، از قديم الايام تا حال پرده‌هاى معروف بهنسى و نيز نوعى لباس براى سلطان ( طراز سلطانى ) بافته مىشده است . تجار و بازرگانان اين پرده‌هاى گرانقيمت را به قيمت دويست مثقال خريدارى مىكردند . در اينجا لباسهايى از پشم و پنبه نيز بافته مىشده است و تا اين زمان پرده‌ها و فرشها و لباسهاى بهنسا در تمام آفاق مشهور است . « 8 » ياقوت مىنويسد : بهنسا شهرى در صعيد پايين و آباد و بزرگ و پرجمعيت است . زيارتگاهى در بيرون شهر است كه مىپندارند مسيح ( ع ) و مادرش هفت سال در آنجا بوده‌اند . شهر آب انبارهايى شگفت دارد . « 9 »\r\n\r\n\r\n","description":"","footnote":"\r\n( 1 ) . خطط مقريزى ؛ ج 1 ، ص 665 .\r\n( 2 ) .  Oxyrhynehus \r\n( 3 ) . دايرة المعارف فارسى ؛ ج 1 ، ص 480 و اطلس تايمز ؛ « نقشه » .\r\n( 4 ) . المسالك و الممالك ؛ ص 63 .\r\n( 5 ) . البلدان ؛ ص 110 .\r\n( 6 ) . التنبيه و الاشراف ؛ ص 21 .\r\n( 7 ) . احسن التقاسيم ؛ بخش 1 ، ص 277 و 288 .\r\n( 8 ) . نزهة المشتاق ؛ ج 1 ، ص 130 .\r\n( 9 ) . معجم البلدان ؛ ج 1 ، ص 516 - 517 .\r\n","page_name":" 207 ","page_number":213},
  {"content":"\r\n\r\nابو الفداء نيز در نيمهء اول قرن هشتم هجرى در وصف بهنسا مىنويسد : خوره‌اى است كه قسمت وسيعى از صعيد پايين جزو آن است . شهر آن ، داراى بازارهاست و بر كنار درياى يوسف كه همان درياچهء فيّوم است واقع شده و آب شهر و آن ناحيه از همين درياچه است . اين شهر در دامان كوهى در سمت آبادان رود نيل واقع است و يك منزل با نيل فاصله دارد . « 1 » ابن بطوطه نيز كه از صعيد مصر عبور كرده در وصف بهنسا مىنويسد :\r\nشهرى است بزرگ با باغهاى فراوان ؛ پارچه‌هاى پشمى در آنجا بافته مىشود . « 2 » مقريزى به طرازبافى در اين شهر اشاره كرده مىنويسد : لباسهاى سلطانى و حرير و لحافهاى بزرگ و ديگر پارچه‌ها را در اينجا مىبافند . قيمت يك دست از اين لباسها برابر 30 مثقال طلا بوده است . « 3 »\r\nخورهء فيّوم شهر و ناحيه‌اى است در مصر عليا ، در مغرب رود نيل . آب شهر و ناحيه از بحر يوسف ( درياچهء فيّوم ) و ترعه‌هاى منشعب از آن است . ناحيهء فيّوم بسيار حاصلخيز و محصولاتش ، غلات ، ميوه ، نيشكر و پنبه است . درياچهء قارون كه همان درياچهء قديمى موئريس « 4 » است در مغرب شهر قرار دارد . آثار و بقاياى باستانى ، باقيمانده از عهد فراعنهء سلسلهء دوازدهم مصر ، در سراسر ناحيهء فيّوم فراوان است . در فيّوم پاپيروسهاى بسيارى به زبان مصرى قديم و عربى از قرن هشتم ميلادى به دست آمده است . اين شهر نيز هنگام ورود اسلام به مصر ، به دست خارجة بن حذافه عدوى فتح شد . « 5 » در قرن سوم هجرى ناحيه‌اى از نواحى مصر بوده است . « 6 » يعقوبى در وصف اين شهر مىنويسد : در دوران قديم به آن مصر گفته مىشده است . شهرى است باشكوه و پرعمارت ، و گندم معروف مصر از آنجاست و جامه‌هاى خيش « 7 » آنجا بافته مىشود . « 8 » به\r\n\r\n\r\n","description":"","footnote":"\r\n( 1 ) . تقويم البلدان ؛ ص 149 .\r\n( 2 ) . سفرنامه ابن بطوطه ؛ ج 1 ، ص 42 .\r\n( 3 ) . خطط مقريزى ؛ ج 1 ، ص 660 .\r\n( 4 ) .  Moeris \r\n( 5 ) . فتوح البلدان ؛ ص 313 .\r\n( 6 ) . المسالك و الممالك ؛ ص 63 و كتاب الخراج ؛ ص 151 .\r\n( 7 ) . نوعى پارچه كتانى يا پارچه بافته شده از پشم و پنبه بوده است ( - فرهنگ نفيسى ؛ ج 2 ، ص 1439 ) .\r\n( 8 ) . البلدان ؛ ص 110 .\r\n","page_name":" 208 ","page_number":214},
  {"content":"\r\n\r\nنوشتهء اصطخرى : يوسف پيامبر ( ع ) دستور داد آب نيل را در نهرى ( نهر يوسف ) به آن شهر بياورند ؛ در آنجا نيل از آب‌سنجى به نام لاهون به سوى فيّوم جارى مىشده است . « 1 » مسعودى مىنويسد : لاهون جزيره‌اى سنگى در ميان رود نيل بوده كه به مقام يوسف ( ع ) معروف بوده است و دربارهء بناى آن مىنويسد : حضرت يوسف ( ع ) در ايام عزير ( مصر ) لاهون را بنا كرد و فيّوم را به وضعى كه اكنون ( زمان مسعودى ) هست ترتيب داد و پل معروف سقوفه را بساخت و ستونى كه در وسط فيّوم است بنا كرد كه معلوم نيست تا كجا در زمين فرو رفته است ؛ اين ستون يكى از شگفتيهاى دنيا و به شكل مربع است . سنگ لاهون كه در ميان نيل است در واقع آب‌سنجى است كه روى آن درجه‌ها نصب شده بوده و سنگ به سوى فيّوم دريچه‌اى داشته كه آب از آن به فيّوم مىآمده است . در واقع ، آب مورد نياز فيّوم از آن آب‌سنج عبور مىكرده است . « 2 » مقدسى در وصف فيّوم مىنويسد : شهرى است گرانقدر با كشتزارهاى برنج خوب و كتان پست و ديه‌هاى گرانمايه‌اى به نام جوهريات دارد . او اضافه مىكند كه صادرات فيّوم برنج و كتان نامرغوب است ، همچنين مىنويسد : در قديم الايام آب رود نيل به فيّوم نمىرسيد ؛ مردم نزد يوسف ( ع ) شكايت بردند ؛ او در ميان نيل بندى بزرگ ساخت تا آب رود به فيّوم رسد . امروز ( زمان مقدسى ) فيّوم سيرابترين خاك مصر است و بار گران خراج را مىكشد ، ولى باز درآمدش بسيار است . هنگام افزايش نيل ، آب از روى آن سد مىريزد ؛ بنابراين آبراهه‌هاى سد را باز مىكنند تا آب پايين رود . آب فيّوم گرم است ، چون بر كشتزارهاى برنج عبور مىكند . « 3 » در قرن ششم هجرى ادريسى مىنويسد : فيّوم شهرى است پردرخت و بوستان و ميوه و غلات . بيشتر غلات آن برنج است . هوايش وباخيز و براى بيگانگان و مسافران و آنانى كه به آنجا وارد مىشوند ناسازگار است . آثار بناهاى بزرگى در آن هست كه به شهر منسوب است ، گفته‌اند در ناحيهء فيّوم درياچه‌اى بوده است كه آبهاى آن ناحيه به آن مىريخته است و در آن نى و علف فراوان بوده ، پادشاه زمان يوسف ( ع ) كه آن درياچه را ناخوش مىداشت آن را به يوسف ( ع ) بخشيد و\r\n\r\n\r\n","description":"","footnote":"\r\n( 1 ) . مسالك و ممالك ؛ ص 53 .\r\n( 2 ) . مروج الذهب ؛ ج 1 ، ص 95 و 342 - 343 .\r\n( 3 ) . احسن التقاسيم ؛ بخش 1 ، ص 207 - 208 ، 286 و 290 .\r\n","page_name":" 209 ","page_number":215},
  {"content":"\r\n\r\nيوسف سنگ لاهون يا « سد سنگى » را بنا كرد و آن را با گچ و آهك و آجر و صدف مانند ديوارى بلند و محكم استوار ساخت و بر بالاى آن دريچه‌اى گذاشت و در پشت آن خليجى را در سمت شرقى حفر كرد و در سمت غرب آن نيز خليج ديگرى حفر كرد كه هر دو خليج به هم متصل بود . . . هرگاه آب از آن خليج به خليج شرقى جارى مىشد و به نيل مىرسيد ، آب از خليج غربى به صحراى تنهمت كه در جانب غربى شهر بود ، جارى مىشد ، بنابراين ديگر آبى در خليج غربى باقى نمىماند . « 1 » در قرن هفتم هجرى ياقوت آنچه را جغرافيادانان قبل از او در وصف فيّوم گفته‌اند تأييد كرده ، مىنويسد : ميان فيّوم و فسطاط چهار روز راه در بيابان است . فيّوم در سرزمينى دايره‌اى شكل قرار دارد و نيل در بالاى آن جارى است ؛ به همين جهت آب نيل بر آن هموار نمىشود ؛ پس ، يوسف ( ع ) نهرى بزرگ حفر كرد و آب نيل را به فيّوم آورد . خراج فيّوم در 355 هجرى ، هزار دينار بود كه به كافور اخشيدى تسليم شد . گفته‌اند كه در ناحيهء فيّوم ، 360 دهكده بوده كه هر دهكده به سبب فراوانى نعمت كفاف يك روز مصر ( فسطاط ) را مىداده است . مردم آن ناحيه با وجود محصولات كشاورزى خودكفا هستند . اكنون عايدات شهر يك دهم قبل است . « 2 » يك قرن بعد از ياقوت ، ابو الفداء مىنويسد : فيّوم كرسى ولايتى است به همين نام ؛ در آن ، حمامها و بازارها و مدارسى است از آن شافعيان و مالكيان . شهر ، بر دو جانب نهر يوسف واقع است . ميان فسطاط و فيّوم چهل و هشت ميل فاصله است . « 3 » به نوشتهء حمد الله مستوفى : موضع فيّوم به زمان يوسف ( ع ) صحرايى بىنفع بود ؛ يوسف ( ع ) نهرى از نيل به آنجا برد و در مدت هفتاد روز آن ناحيه آباد و مردم‌نشين شد ؛ فرعون گفت : « هذا عمل الف يوم » ؛ از آن به بعد الفيّوم خوانده شد . « 4 » به شهادت كتاب ابن خرداذبه ، مصر و نواحى آن حدود نود ناحيه و شهر بوده است كه وصف همهء آنها از حوصلهء اين كتاب خارج است . از اين‌رو ، در اين فصل نواحى و شهرهاى مهم معرفى و توصيف شدند .\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 327 .\r\n( 2 ) . معجم البلدان ؛ ج 4 ، ص 286 - 287 و آثار البلاد و اخبار العباد ؛ ج 1 ، ص 311 - 312 .\r\n( 3 ) . تقويم البلدان ؛ ص 155 .\r\n( 4 ) . نزهة القلوب ؛ ص 272 .\r\n","page_name":" 210 ","page_number":216},
  {"content":"\r\n . \r\n","description":"","footnote":"","page_name":" 211 ","page_number":217},
  {"content":"\r\n . \r\n","description":"","footnote":"","page_name":" 212 ","page_number":218},
  {"content":"\r\n . \r\n","description":"","footnote":"","page_name":" 213 ","page_number":219},
  {"content":"\r\n\r\n\r\nفصل هفتم ماوراى مصر\r\n\r\nنوبه ، بجه و بجا ( شمال حبشه )\r\nيونانيان دربارهء مردمان ماوراى مصر چندان اطلاعى نداشتند يا اصلا چيزى دربارهء آنها نمىدانستند ؛ حتى هرودوت نتوانست از آنها ديدن كند . او در حدود 450 ق . م پس از مسافرت به مصر جنوبى نوشت : دورترين كشور آباد جنوب ( مصر ) اتيوپى است . « 1 » در اينجا ( در كوش و نوبه ) طلا به مقدار زياد ، فيلهاى عظيم الجثه ، عاج ، آبنوس و همه نوع درختان جنگلى يافت مىشد . مردمان بلند قامت آن زيباترين مردمان روى زمين هستند و از همهء مردمان ديگر جهان بيشتر عمر مىكنند . « 2 » امروز هم در امتداد نيل ميانه و بالا مردمى زندگى مىكنند كه اگر عمر طولانى ندارند ، بسيار زيبا و بلند قامتند . صرف‌نظر از گزارشهايى از اين نوع ، نويسندگان يونانى چيزى براى گفتن دربارهء سرزمينهاى ماوراى مصر نداشتند و اين امر نشان مىدهد كه چرا دانشمندان اروپايى كه پيرو نوشته‌هاى يونانى بودند ، چيزى براى نوشتن در اين زمينه نداشتند . در گذشتهء دور دو مركز تمدن ذوب فلز در اين سرزمين ( اتيوپى و نوبه ) وجود داشته است و اكنون معلوم شده است كه اين هر دو تمدن براى تاريخهاى بعدى بسيار اهميت داشته است . اين دو تمدن ، يكى تمدن كوش واقع در نوبه ، و ديگرى ، اكسوم پدر تمدن حبشهء امروز در كوهستانهاى امتداد كرانهء جنوب غربى درياى سرخ بوده است . « 3 » مردمان قسمت شمالى كوش ( نوبه )\r\n\r\n\r\n","description":"","footnote":"\r\n( 1 ) . مقصود هرودوت از اتيوپى سرزمين كوش در نوبه و سرزمينهاى متصل به جنوب كوش بوده است .\r\n( 2 ) . دخانيانى ، عبد الله ؛ تاريخ افريقا ؛ ص 35 - 36 .\r\n( 3 ) . همان ؛ ص 36 .\r\n","page_name":" 214 ","page_number":220},
  {"content":"\r\n\r\nدر دورهء امپراتورى ميانهء مصر ، پس از سال 2000 پيش از ميلاد زير نفوذ مصر قرار گرفتند . آمنوفيس اول ( 1962 - 1991 ق . م ) ، فرعون مصر ، با تسخير واحات « 1 » ، شمالىترين ايالت نوبه قديم ، اين فتح را آغاز كرد و تقريبا از اين زمان است كه نوبه شمالى در اسناد مصرى ، كوش خوانده شده است . با پايان يافتن قدرت هيكسوسها و ظهور امپراتورى جديد در مصر ، لشكركشى به سوى جنوب از سرگرفته شد و پيش قراولان توتموسيس « 2 » اول ، فرعون فاتح و بزرگ مصر ، به مناطق دوردست جنوب رفته و مرزهاى امپراتورى را تا كورگوس « 3 » ، ميان آبشار چهارم و پنجم رود نيل ، گسترش دادند .\r\nآنان ممكن است تا منطقهء خارطوم امروز نيز پيش رفته باشند . از 1500 تا 800 ق . م بيشتر مردم نوبه ، مركب از دو ايالت خراجگزار واحات و كوش ، تحت نظارت و زير سلطهء مستقيم مصر قرار گرفتند . « 4 » با وجود اين ، مردم نوبه متمايز از مصريان باقى ماندند و افكار و رسوم خود را حفظ كردند . پس از انقراض امپراتورى جديد فراعنه ، در قرن يازدهم پيش از ميلاد ، هنگامى كه اميران ليبيايى در تبس ، پايتخت مصر عليا ، حكومت مىكردند ، سران كوش يا نوبه با امنيّت كامل در نوبه قدرت خويش را افزايش دادند و سرانجام ، در دوره‌هاى بعد مصر را به تصرف درآوردند . فرعونهاى كوش مدت يك قرن بر مصر عليا و بيش از پنجاه سال بر تمام مصر حكومت كردند و تا هجوم آشوريان در مصر عليا باقى ماندند . در اين زمان ، نوبيان از لحاظ آداب و رسوم و تشريفات و معمارى و كاربرد خط هيروگليف سخت مصرى شده بودند . حملهء آشوريها به مصر در 660 ق . م موجب آشنايى كوشيها با فنّ ذوب آهن شد . تقريبا صد سال پس از عقب‌نشينى كوشيها از مصر ، يك تمدن جديد كوشى در يكى از شهرهاى جنوبى آن سرزمين ، يعنى مرويه واقع در صد و شصت كيلومترى شمال خارطوم ، به وجود آمد . احتمالا فشار دولت ايران و نيروى نظامى ديگرى از شمال در قرن ششم ق . م در اين انتقال مركز كوشيها از شمال به جنوب مؤثر بوده است . « 5 » از مرويه ، پايتخت كوش ، راههاى كاروان‌رو در جهات مختلف كشيده\r\n\r\n\r\n","description":"","footnote":"\r\n( 1 ) .  Wahat \r\n( 2 ) .  Tutmosis \r\n( 3 ) .  Kurgus \r\n( 4 ) . همان ؛ ص 37 .\r\n( 5 ) . همان ؛ ص 38 - 39 .\r\n","page_name":" 215 ","page_number":221},
  {"content":"\r\n\r\nشده بود . راه كاروان‌رو شرقى ، كوش را به بنادر درياى سرخ و تجارت اقيانوس هند ، راه شمالى ، كوش را به مصر زير سلطهء يونانيان و سپس روميان و جنوب اروپا ، و راه جنوب شرقى كوش را به كوهستانهاى اتيوپى و امپراتورى اكسوم ( پس از سال 100 ميلادى ) مربوط مىكرد . شواهدى نيز در دست است كه راه ديگرى در مسير غربى ، كوش را به نيجر وصل مىكرده است . سرانجام ، در روزگاران بعد ، كوش مانند ديگر تمدنهاى باستانى به دست فراموشى سپرده شد . « 1 »\r\nامپراتورى اكسوم ( يا حبشه ) دومين تمدن برجستهء سرزمينهاى ماوراى مصر ، تقريبا همزمان با تمدن كوش يا نوبه پديد آمد . دربارهء ارتباط اتيوپى و تمدنهاى جنوب غربى عربستان ، تورات داستان ديدار ملكهء سبا و حضرت سليمان را به طرز زيبا و دلكشى بيان مىكند . بر طبق يك افسانهء اتيوپيايى ، بلقيس يا ملكهء سبا ، در يكى از سالهاى قرن دهم پيش از ميلاد ، با خدم و حشم و هداياى فراوان به نزد حضرت سليمان ( ع ) به اورشليم مىرود و پس از مدتى ، با يك فرزند پسر از حضرت سليمان به موطنش بازمىگردد . اين پسر ، به نام منليك ، بنيانگذار سلسله‌اى مىشود كه تا اين اواخر در اتيوپى حكومت مىكرده است . اين افسانه تا حدودى به يك جامعهء نيرومند اشاره مىكند كه تا قرن پنجم ق . م در امتداد ساحل اقيانوس هند و در سرزمين پست شمال شرقى اتيوپى وجود داشته و چيزهاى بسيارى از عربستان جنوبى گرفته بوده است . به مرور زمان ، پس از قرن چهارم پيش از ميلاد ، فرهنگ يونانى - رومى جاى فرهنگ اتيوپى - سبايى را گرفت . « 2 » سرانجام ، روميها كه به لحاظ تجارت بخور هواى تسخير عربستان جنوب غربى را در سر داشتند ، پس از يك لشكركشى ناموفق توجه خود را به مصر معطوف كردند و بر آن مملكت متمدن و پرثروت دست يافتند . آنان بتدريج در هر دو ساحل غربى و شرقى بحر احمر پيش رفتند و تجارت بخور را در آنجا در معرض تهديد قرار دادند و سرانجام در نيمهء نخست قرن اول ميلادى ، تجارت هند را با مصر از طريق راه دريايى بحر احمر و سپس روابط مستقيم روم را با حبشهء افريقا ( اكسوم ) كه\r\n\r\n\r\n","description":"","footnote":"\r\n( 1 ) . همان ؛ ص 41 - 42 .\r\n( 2 ) . ر . ك : تاريخ افريقا .\r\n","page_name":" 216 ","page_number":222},
  {"content":"\r\n\r\nدشمن ديرينهء يمن بود ، برقرار كردند . اين روابط ، علاوه بر انتشار نصرانيت در حبشه ، در اواسط قرن چهارم ميلادى كه موجب ازدياد روابط حبشه با دولت روم شد ، در تشويق تجاوزات پىدرپى حبشه به يمن مؤثر بود و سرانجام مقدمهء حمله حبشيان را به سرزمين يمن فراهم آورد . « 1 »\r\nپس از ظهور اسلام و فتح مصر به دست مسلمانان ، عمرو عاص سوارانى را به شهرهاى اطراف فرستاد تا آنان را مطيع گرداند . سواران مسلمان به سرزمين نوبه وارد شدند ؛ اما نوبيان با ايشان جنگيدند و آنان را بازگرداندند و چون با تير ، چشمان مسلمانان را هدف مىگرفتند ، آنان را حدقه زن ناميدند . « 2 » يعقوبى مىنويسد : عمرو عاص ، عقبة بن نافع فهرى را در سال 22 ق به سرزمين نوبه فرستاد ؛ ولى مسلمانان به نبردى سخت گرفتار آمدند و چون از سرزمين نوبه بازگشتند ، شهر جيزه را خطكشى كردند . « 3 » وضع به همين قرار بود تا عبد الله بن سعد بن ابى سرح به ولايت مصر رسيد و نوبيان خواستار صلح شدند . عبد الله پذيرفت و قرار بر اين شد كه هر سال ، سيصد و به روايتى ، چهارصد رأس گوسفند به مسلمانان دهند و مسلمانان در مقابل ، گندم به ايشان دهند . « 4 » در زمان عباسيان ، مهدى عباسى ( 160 - 169 ق ) دستور داد تا نوبيان را ملزم كنند كه آنان هر سال سيصد و شصت برده بياورند و در مقابل ، گندم ، سركه ، جامه و فرش يا بهاى آن را بستانند . متوكل عباسى در دوران خلافت خود ( 234 - 247 ق ) محمد بن عبد الله قمى را به معدن مصر فرستاد و ولايت قلزم را به او سپرد . قمى از قلزم به سوى بلاد بجه حركت كرد و به ساحل عيذاب آمد تا به قلعهء شاه بجه رسيد و با گروه كمى كه همراه داشت ، مشغول جنگ با آنان شد . شاه بجه با گروهى بسيار سوار بر اشتران شد و به قمى و همراهان او حمله كرد . قمى دستور داد كه بر گردن اسبان جرسهايى ببندند ؛ چون شتران شاه بجه آواز جرسها را شنيدند ، به كوه و بيابان فرار كردند و شاه بجه نيز كشته شد .\r\nجانشين او از متوكل تقاضاى صلح كرد . در سال 241 ق شاه جديد بجه به سامرا آمد و بر\r\n\r\n\r\n","description":"","footnote":"\r\n( 1 ) . ر . ك : تاريخ عربستان و قوم عرب در اوان ظهور اسلام و قبل از آن ؛ جزء 3 - 6 ، ص 31 و 33 .\r\n( 2 ) . فتوح البلدان ؛ ص 340 - 341 .\r\n( 3 ) . تاريخ يعقوبى ؛ ج 2 ، ص 45 .\r\n( 4 ) . فتوح البلدان ؛ ص 340 - 341 و تاريخ يعقوبى ؛ ج 2 ، ص 58 .\r\n","page_name":" 217 ","page_number":223},
  {"content":"\r\n\r\nدادن جزيه و بقط ( دادن برده ) ، با خليفه صلح كرد و ديگر مانع كار مسلمانان در معدن طلاى بجه نشد . « 1 » ابن خرداذبه مىنويسد : پادشاه نوبه را كابيل و پادشاه حبشه را نجاشى خوانند . در بالاى مصر ، نوبه و بجه و حبشه قرار دارد كه عثمان بن عفان بر چهارصد رأس گوسفند در سال ، با آنان صلح كرد . وى اضافه مىكند كه رود نيل سرزمين نوبه را دور مىزند و به مصر مىآيد . « 2 » يعقوبى مىنويسد : كسى كه قصد بلاد نوبه داشته باشد ، بايد از وادى بزرگ علاقى كه معدنهاى طلا در آن است عبور كند تا به شهر علوه كه به آن ، سوبه گويند رسد . پادشاه نوبه در آنجا منزل دارد و مسلمانان به آنجا رفت‌وآمد مىكنند و آغاز نيل مصر از آنجاست و جزيرهء علوه در همين قسمت نيل قرار دارد . در اين جزيره فيلها و كرگدنها و ديگر جانداران زندگى مىكنند . « 3 » به نوشتهء اصطخرى : نوبيان نصرانىاند . ولايت ايشان فراختر از حبش ( حبشه ) است و عمارت بيشتر دارد . نيل مصر از ميان ناحيت ايشان گذرد و از آنجا به زنگبار رسد . « 4 » مسعودى مىنويسد : در سرزمين نوبه و علياى ديار حبشيان ، مجاور علياى مصبّ نيل ، يك نوع بوزينه وجود دارد كه به بوزينهء نوبه‌اى معروف است ؛ جثه و صورت كوچك دارد و سياه كم‌رنگ ، همچون مردم نوبه است . « 5 » مسعودى اضافه مىكند : مردم نوبه اسب و شتر و گاو و گوسفند دارند . پادشاه ايشان اسبان خوب مىپرورد و عوام آنجا بيشتر استر سوار مىشوند و با كمانهاى عربى تيراندازى مىكنند . آنها تيراندازان ماهرى هستند . مردم نوبه تاك و ذرت و موز و گندم دارند . در نوبه يك نوع اترج هست كه در همهء بلاد اسلام به درشتى آن نيست . ملوك آنجا پندارند كه از اعقاب ملوك حميرند . از سرزمين نوبه براى شاهان عرب و خليفگان عباسى و حكام مصر ، حيوانى به نام زرافه هديه مىبرند . « 6 » ناصر خسرو مىنويسد : از أسوان به چهار فرسنگ راه ، ولايت نوبه بود و مردم آن زمين همه ترسا باشند و هر وقت از پيش ملك آن ولايت نزد سلطان مصر هديه‌ها فرستند و عهود ميثاق كنند كه لشكر\r\n\r\n\r\n","description":"","footnote":"\r\n( 1 ) . فتوح البلدان ؛ ص 341 - 343 .\r\n( 2 ) . المسالك و الممالك ؛ ص 16 ، 64 و مختصر كتاب البلدان ؛ ص 76 .\r\n( 3 ) . البلدان ؛ ص 114 - 115 .\r\n( 4 ) . مسالك و ممالك ؛ ص 37 - 38 .\r\n( 5 ) . مروج الذهب ؛ ج 1 ، ص 193 .\r\n( 6 ) . همان ؛ ج 1 ، ص 341 - 342 و 369 .\r\n","page_name":" 218 ","page_number":224},
  {"content":"\r\n\r\nبدان ولايت نرود . « 1 » ياقوت در قرن هفتم هجرى در وصف نوبه مىنويسد : نوبه سرزمينى است وسيع و پهناور در جنوب مصر و مردم آن مسيحىاند . آغاز سرزمين آنان بعد از أسوان است . از أسوان تا دورترين نقطه سرزمين نوبه پنج شبانه روز راه است . ميان نوبه و بجه كوههاى بلند و مرتفعى است و مردم آن ، بتها را مىپرستند . نوبه‌ايها صاحبان شتر و اسب و گاو و گوسفند هستند . پادشاه آنان گروهى بندهء زيبا دارد كه كمانهاى عربى بر خود آويزان مىكنند . در سرزمين ايشان كه شبيه يمن است گندم و جو و ذرت و نخل و انگور و گياه ، مقل و بوتهء اراك وجود دارد . ايشان أترجهاى بسيار بزرگ دارند . « 2 » « . . . نوبيان تعظيم پادشاهى كه كابيل نام دارد بسيار به جا آرند و آن پادشاه نافذ الحكم است در رعيت خود ، . . . و هركه را خواهد به بندگى گيرد ، و در اموالشان هر تصرفى كه خواهد كند » « 3 » . ابو الفداء مىنويسد : بلاد نوبه در مشرق نيل واقع است . « 4 » ابن بطوطه به مسيحى بودن مردم نوبه اشاره كرده است . « 5 »\r\nدنقله شهرى است قديمى در ساحل غربى رود نيل واقع در شمال كشور سودان .\r\nاين شهر در قرن سوم هجرى اقامتگاه پادشاه نوبه و شهرى بزرگ بوده است . « 6 » يعقوبى مىنويسد : مردم دنقله با مسلمانان سازش كردند و باغها را به حصّه « 7 » به آنها دادند . اينان در اراضى خود نخلستانها و تاكستانها و كشتزارها دارند و كشورشان نزديك دو ماه راه وسعت دارد . « 8 » ابن فقيه كه نام اين شهر را دمقله ضبط كرده مىنويسد : شهر نوبه است و ميان آن تا أسوان چهل شبانه‌روز راه است . « 9 » مسعودى در 332 ق هنگامى كه در فسطاط مصر بوده شنيده كه پادشاه نوبه كابل بن سرور در شهر دنقله اقامت دارد . « 10 » ادريسى در قرن ششم هجرى در وصف دنقله مىنويسد : در ساحل نيل و بر دو كنارهء آن واقع و آب\r\n\r\n\r\n","description":"","footnote":"\r\n( 1 ) . سفرنامه ؛ ص 91 .\r\n( 2 ) . معجم البلدان ؛ ج 5 ، ص 309 .\r\n( 3 ) . آثار البلاد و اخبار العباد ؛ ج 1 ، ص 25 .\r\n( 4 ) . تقويم البلدان ؛ ص 589 .\r\n( 5 ) . سفرنامهء ابن بطوطه ؛ ج 2 ، ص 791 .\r\n( 6 ) . البلدان ؛ ص 115 و مختصر كتاب البلدان ؛ ص 78 .\r\n( 7 ) . حصّه به معناى قسمت و بهره و نصيب و . . . سخت . . . - فرهنگ نفيسى ( ناظم الاطباء ) ؛ ج 2 ، ص 1252 .\r\n( 8 ) . تاريخ يعقوبى ؛ ج 1 ، ص 234 .\r\n( 9 ) . مختصر كتاب البلدان ؛ ص 74 و 78 .\r\n( 10 ) . مروج الذهب ؛ ج 1 ، ص 380 .\r\n","page_name":" 219 ","page_number":225},
  {"content":"\r\n\r\nآشاميدنى مردم آن ، از رود نيل است . مردم شهر ، سياه ، ولى خوش‌صورت و زيبا چهره‌اند و خوراكشان جو و ذرت و خرماست كه از سرزمين مجاور ايشان آورده مىشود . شراب ايشان از ذرت گرفته مىشود و گوشتى كه در آشپزى به كار مىبرند ، گوشت شتر تازه و قطعه قطعه شده است . گوشت را نمك سود كرده ، با شير شتر جوان طبخ مىكنند . ماهى فراوان دارند و در سرزمين آنان زرّافه و فيل و آهو وجود دارد . « 1 » ياقوت مىنويسد : دنقله همان دمقله است و به خط سكرى دنكله هم ضبط شده است . « 2 » ابن خلدون در كتاب خود درباره حوادثى كه در عصر منصور قلاوون در دنقله رخ داده است چنين مىگويد :\r\nچون الملك الظاهر بيبرس درگذشت . . . و ملك به الملك المنصور قلاوون رسيد ، در سال 686 ق / 1287 م سپاهى به سردارى علم الدين سنجر الخياط و عز الدين الكورانى به نوبه فرستاد . نايب قوص عز الدين ايدمر السيفى نيز با ايشان همراه شد . . . اين سپاه در دو جانب شرقى و غربى رود نيل در ناحيهء دنقله پيش رفتند ، پادشاه نوبه بيتمامون نام داشت ، كه عقب‌نشينى كرد . چون سپاه مصر به مصر بازگشتند ، بيتمامون به دنقله بازگشت و بر سراسر آن بلاد مستولى شد . ولى پسر خواهرش به شكايت به مصر آمد .\r\nقلاوون ، عز الدين آيبك الافرم را با لشكرى همراه او كرد و به نوبه فرستاد و اين واقعه در سال 688 ق / 1289 م اتفاق افتاد . اين سپاه دنقله را از بيتمامون گرفت و او به جزيره‌اى در ميان نيل گريخت و داود نامى را به شاهى برداشتند . . . و سپاه مصر بازگشت . ولى در سال 689 ق / 1290 م بيتمامون به دنقله آمد و داود را كشت و اميرى را با هداياى بسيار به نزد سلطان قلاوون فرستاد و تقاضاى صلح كرد . سلطان او بر سرير مملكت نوبه مستقر بماند . « 3 » بعد از مرگ بيتمامون در سال 716 ق / 1316 - 1317 م برادرش كربيس در دنقله به پادشاهى رسيد . . . اندكى بعد ، او از پرداخت جزيه به سلطان الملك الناصر سرباز زد .\r\nسلطان لشكرى به نوبه فرستاد و او از جلو سپاه سلطان گريخت . سلطان شخصى را به نام نشلى كه به مصر آمده و اسلام آورده و از خاندان شاهى نوبه بود ، به جاى او بر تخت سلطنت نشاند . . . ولى در 719 ق / 1319 م مردم نوبه بر نشلى شوريدند و او را كشتند و\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 37 - 38 .\r\n( 2 ) . معجم البلدان ؛ ج 2 ، ص 478 .\r\n( 3 ) . تاريخ ابن خلدون ؛ ج 4 ، ص 596 - 597 .\r\n","page_name":" 220 ","page_number":226},
  {"content":"\r\n\r\nدوباره كربيس را به شاهى برداشتند . « 1 » ابو الفداء مىنويسد : دنقله قاعدهء نوبه است و قسمت جنوب و مغرب آن ، مجالات ( راه رفت‌وآمد ) زنگيان نوبه است . شهر ، بر كنارهء غربى نيل واقع است و شرب مردم آنجا از رود نيل است . مردمش از سياهانند ، ولى از ديگر سياهان نيك روىترند . غذايشان ذرت و جو و خرماست كه از بيرون بدانجا برند . « 2 » ابن بطوطه ، معاصر ابو الفداء ، مىنويسد : نيل از نوبه به دنقله - كه بزرگترين شهرهاى آنان است - مىرود . سلطان آن ، ابن كنز الدين نام دارد كه در روزگار الملك الناصر اسلام پذيرفته است . « 3 » دنقله از قرن هشتم هجرى به بعد ، به عنوان پايتخت نوبه ، نامش مكرر در تواريخ آمده است و بعد از آنكه منطقهء نوبه جزو كشور سودان شد ، اين ناحيه و مركزش مورد نزاع مصر و كشور سودان بوده است . آخرين حوادث و وقايعى كه ارتباط مستقيم با دنقله داشته است ، به زمان خليفه عبد اللهى ( 1885 - 1898 م ) مربوط مىشود .\r\nدر 1885 م به بعد ، مهدى سودانى يك لشكركشى عليه مصر ، به فرماندهى عبد الرحمن النجومى طرح‌ريزى كرد ؛ ولى جريان لشكركشى بسيار كند بود . لشكركشى واقعى تا زمانى كه نيروهاى انگليس و مصر از دنقله عقب رانده شدند ، پيش نيامد . از طرفى ، بىاعتمادى خليفهء عبد اللهى نسبت به نجومى سبب سستى او شد و در ماه فوريه 1889 ، يونس الدكيم ، فرماندهء سپاه مصر ، براى تحويل گرفتن حكومت وارد دنقله شد . « 4 » نتيجهء حكومت عبد اللهى ( عبد الله ) در سودان ، خرابى كامل وضع تجارت و كشاورزى بود .\r\nخليفه كه نقشهء حمله به مصر را كشيده بود ، در سوم اوت 1889 در توسكى دست به كار عملى كردن منظور خود شد ، ولى نقشهء حملهء او براى فتح مصر ، با قشونى كه از دراويش تهيه ديده بود ، با شكست كامل خاتمه يافت . خليفه وقتى كه شكست خورد ، به كردفان فرار كرد و در جنگ نوامبر 1899 به قتل رسيد . پس از اين جنگ ، مجددا قواى مشترك بريتانيا و دولت مصر بر سودان مسلط شدند . « 5 »\r\n\r\n\r\n","description":"","footnote":"\r\n( 1 ) . همان ؛ ج 4 ، ص 634 - 635 .\r\n( 2 ) . تقويم البلدان ؛ ص 597 .\r\n( 3 ) . سفرنامه ابن بطوطه ؛ ج 2 ، ص 791 .\r\n( 4 ) . نك . : هالت ، پى . ام . و ام . دابليو . دالى ؛ تاريخ سودان بعد از اسلام ؛ ص 108 - 113 .\r\n( 5 ) . گونيلى ، حسين ؛ جغرافياى ممالك اسلامى قارهء افريقا ، سودان ؛ ص 54 - 55 .\r\n","page_name":" 221 ","page_number":227},
  {"content":"\r\n\r\nعلوه از شهرهاى مهم نوبه است كه بر كنارهء رود نيل و پايينتر از شهر دنقله واقع است . به نوشتهء يعقوبى : كسى كه از علاقى قصد بلاد نوبه كند ، پس از طى سى منزل يا بيشتر به شهر بزرگ علوه كه « سوبه » نيز نام دارد مىرسد . پادشاه علوه در آنجا منزل دارد و مسلمانان به آنجا رفت‌وآمد مىكنند . گفته مىشود كه جزيرهء علوه به جزيرهء سند پيوسته است و نيل همچنان كه در مصر جارى مىگردد ، از ماوراى علوه تا سرزمين سند در نهرى به نام مهران جارى مىشود . در جزيره‌اى كه در سرزمين علوه است ، فيلها و كرگدنها و ديگر جانداران مشابه جزيره‌هاى سند وجود دارد . « 1 » به نظر مىرسد كه يعقوبى اين نظريه را از جاحظ گرفته باشد و اين همان است كه مسعودى نيز در تخطئه جاحظ به آن اشاره كرده و ابوريحان بيرونى نيز جاحظ را ، به دليل قائل بودن به اين مطلب كه سرچشمه رود نيل و رود سند يكى است ، به كم دانشى و بىاطلاعى متهم كرده است كه در بخش كليات در همين كتاب بدان اشاره شده است .\r\nابن فقيه درازاى اين سرزمين را - كه علوا ناميده - تا بلاد نوبه در جهت مغرب ( رود نيل ) سه ماه راه دانسته است . « 2 » مسعودى مىنويسد : رود نيل سرزمين سودان را طى مىكند و به شهر علوه ، پايتخت نوبه ، و پس از آن به شهر دنقله مىرسد . « 3 » ادريسى در قرن ششم هجرى در وصف علوه مىنويسد : بر ساحل نيل و پايينتر از شهر دنقله است و ميانشان پنج روز راه - از روى نيل - است . آب مشروب ايشان از رود نيل است و با آب نيل ، جو و گندم و ساير سبزيجات ، از جمله شلغم ، پياز ، ترب ، خيار و هندوانه مىكارند .\r\nعلوه در شكل و ساخت مانند دنقله است و مردم آن ، كارشان مانند مردم دنقله تجارت و بازرگانى است . مردم علوه به سرزمين مصر مسافرت مىكنند و ميان علوه و بلاق ، شهر ديگر نوبه ، از راه بيابان ده روز راه و از راه رود نيل كمتر است . « 4 » اين قسمتها چون از سرزمين مسلمانان دور بوده ، جغرافيادانان مسلمان ، به دليل دورى راه و وجود آدمخواران سياه‌پوست ، از آنها كمتر اطلاع داشتند . آنچه باقى مانده و به دست ما رسيده نيز نتيجه تلاش و كوششهاى ادريسى است .\r\n\r\n\r\n","description":"","footnote":"\r\n( 1 ) . البلدان ؛ ص 114 - 115 .\r\n( 2 ) . مختصر كتاب البلدان ؛ 78 .\r\n( 3 ) . التنبيه و الاشراف ؛ ص 56 .\r\n( 4 ) . نزهة المشتاق ؛ ج 1 ، ص 38 .\r\n","page_name":" 222 ","page_number":228},
  {"content":"\r\n\r\nبلاق ، از شهرهاى نوبه و جزيره‌اى است در ميان رود نيل . اين شهر باره‌اى از سنگ دارد . « 1 » ادريسى در قرن ششم هجرى در وصف بلاق مىنويسد : از شهرهاى سرزمين نوبه و ميان آن و رود نيل دو ذراع [ البته ذراع دست نيست و احتمالا مقياس ديگرى است كه مقدار آن معلوم نيست 
  ] فاصله است . مردمش متمدن و خوراكشان خوب است . گندم را از جاهاى ديگر به آنجا مىآورند . جو و ذرت را خودشان كشت مىكنند و نزد آنها بسيار است . شهر بلاق جاى گردآمدن بازرگانان نوبه و حبشه و بازرگانان سرزمين مصر است . آنها به آنجا مسافرت مىكنند و در آنجا در صلح و آرامشند . لباس مردم بلاق شلوار و پيراهن است و زمينهايشان را با آب نيل و آب نهرى كه از سرزمين حبشه مىآيد آبيارى مىكنند . « 2 » ياقوت مىنويسد : بلاق شهرى است در پايان صعيد مصر و اول بلاد نوبه و مرز ميان اين دو ناحيه است . « 3 »\r\nبجه منطقهء وسيعى ميان نوبه و سواحل بحر احمر است و در شمال شرقى سودان امروز قرار دارد . مردم بجه كه به سرزمين مصر تاخت و تاز مىكردند و مانع بردن طلا از معادن آنجا مىشدند ، چنان رعب در دل مردم ايجاد كرده بودند كه مسلمانان معادن را رها كرده و گريخته بودند . خليفه متوكل عباسى براى حل اين مشكل ، محمد بن عبد الله قمى را به معدن مصر - كه در جنوب اين سرزمين قرار داشت فرستاد و او را بر قلزم ولايت داد . قمى از قلزم به بجه رفت و بر پادشاهان دست يافت كه پيش از اين ، شرح آن گذشت . « 4 » شاه بجه در 241 ق به سامره رفت و با او به قرار خراج و بقط « 5 » صلح كردند و او را با قمى بازگردانيدند . مردم بجه از اين صلح خوشحال شدند و خراج ادا كردند و ديگر مانع كار مسلمانان در معدن طلا نشدند . « 6 » به نوشتهء ابن خرداذبه ، در بالاى مصر نوبه و بجه و حبشه قرار دارد كه عثمان بن عفّان بر چهارصد رأس گوسفند با آنان در سال صلح كرد . « 7 » يعقوبى مىنويسد : از علاقى تا سرزمين بجه بيست و پنج منزل راه است .\r\n\r\n\r\n","description":"","footnote":"\r\n( 1 ) . البلدان ؛ ص 113 .\r\n( 2 ) . نزهة المشتاق ؛ ج 1 ، ص 38 .\r\n( 3 ) . معجم البلدان ؛ ج 1 ، ص 478 .\r\n( 4 ) . ر . ك . : ص 217 همين كتاب .\r\n( 5 ) . بقط  ( baqt )  ، قماش و متاع خانه ، برده - فرهنگ نفيسى ( ناظم الاطباء ) ؛ ج 1 ، ص 624 .\r\n( 6 ) . فتوح البلدان ؛ ص 342 - 343 .\r\n( 7 ) . المسالك و الممالك ، ص 64 .\r\n","page_name":" 223 ","page_number":229},
  {"content":"\r\n\r\nپادشاه بجه و قومى از آنها به نام حداربه ، در شهرى به نام هجر زندگى مىكنند و مسلمانان به قصد تجارت به آنجا مىروند . بجه‌ها در خيمه‌هاى پوستى منزل دارند و ذرت و مانند آن را مىخورند و بر شتران سوار مىشوند و سواره بر آن جنگ مىكنند . در فاصلهء ميان علاقى تا بجه ، قوم ديگرى از بجه‌ها سكونت دارند كه آنان را « زنافجه » خوانند و شهرى كه پادشاه زنافجه در آن سكونت دارد ، زنافجه‌ايها مانند حداربه و بجه‌ايها ، مذهب و شريعتى ندارند و بتى را به نام « ححاخوا » مىپرستند . « 1 » يعقوبى اضافه مىكند :\r\nبجه‌ايها مانند اعراب ، قبيله‌ها و تيره‌ها دارند ؛ سرزمين آنها نيز تقسيماتى چنين دارد :\r\nنخستين قسمت اين سرزمين ، از مرز أسوان ( آخرين مرز اسلامى ) از طرف راست رود نيل ، ميان مشرق و مغرب ، تا مرز بركات در شرقى اين قسمت است كه پايتخت آن شهر هجر است . دومين قسمت بجه ، سرزمينى است به نام بقلين با مركزى به همين نام كه شهرهاى بسيار و پروسعت دارد و مردمش مجوسى و ثنوى مذهبند و اراضى پرباران دارند . سومين قسمت بجه ، بازين است كه از يك طرف ، همسايه علوهء نوبه و از طرف ديگر ، هم‌مرز بقلين است . چهارمين قسمت بجه ، جارين نام دارد كه پادشاهى بزرگ دارد و پايتخت او شهرى به نام باضع است كه در ساحل درياى بزرگ ( اقيانوس هند ) واقع است . مردم اين سرزمين دندانهاى پيشين خود را از بالا و پايين مىكنند و مىگويند نبايد دندانهايى مانند دندانهاى خران داشته باشيم و ريش خود را نيز مىكنند . پنجمين قسمت بجه ، قطعه نام دارد و آخرين قسمت اين سرزمين ( بجه ) است . درازاى اين بخش ، از باضع تا جايى به نام فيكون امتداد دارد . مردم اين ناحيه از بجه داراى قدرت و شوكت فراوانند و سربازخانه‌اى به نام دار السوا دارند كه جوانان دلير و سربازان آماده در آن گوش به فرمانند . « 2 » اصطخرى مىنويسد : چون از جانب غربى قلزم درآيى بر ساحل دريا به بيابانهايى از حدود مصر مىرسى ، آن راه سوى بيابانهاى بجه مىكشد و معدن زر آنجاست ؛ و بجه قومى باشند كه صنم مىپرستند و خانه‌هاى مويى دارند و از مردم حبش\r\n\r\n\r\n","description":"","footnote":"\r\n( 1 ) . البلدان ؛ ص 115 .\r\n( 2 ) . تاريخ يعقوبى ؛ ج 1 ، ص 234 - 235 .\r\n","page_name":" 224 ","page_number":230},
  {"content":"\r\n\r\nسياهترند . در آنجا ، ديه‌ها و شهرها و كشاورزى نباشد . « 1 » مسعودى مىنويسد : در اين سال ، يعنى 332 ق ، صاحب معدن طلا ، ابو مروان بشر بن اسحاقى است از طايفه ربيعه كه با سه هزار كس از ربيعه و بستگان مضرى و يمنى خود در آنجاست و سى هزار نيزه‌دار اسب‌سوار بجه‌اى همراه دارد كه همه سپرهاى بجاويايى دارند و اينان از طايفه حداريه‌اند و از همهء مردم بجه فقط آنها مسلمانند و بقيه مردم بجه كافرند و بت خود را پرستش مىكنند . « 2 » صاحب حدود العالم مىنويسد : « بجه ناحيتى است ، مشرق و جنوب و مغرب وى بيابان است و شمال آن نيز بيابان است . اين ناحيه ميان حبشه و بجه و نوبه و درياست . مستقر ملك بجه آنجا باشد » . « 3 » به نوشتهء ادريسى : سرزمين بجه مجاور سرزمين حبشه و در سمت شمال آن است . به سرزمين بجه آبادى و شهرى نيست و آن ، بيابان وسيعى است كه مردمى درآنند و مقصد بازرگانانى است كه از آنجا به وادى علاقى قصد سفر دارند . مردم صعيد مصر و بجه به اين سرزمين ( وادى علاقى ) رفت‌وآمد مىكنند و از شهرهاى بجه ، شهر بخته است كه در واقع آبادى مسكونى است و بازارى دارد و در اطرافش قومى به تربيت شتر مشغولند و معاش ايشان و كسب آنان از همين شتران است كه به شتران بختى مشهورند كه به زيبايى و بردبارى و تندروى ، در جاى ديگرى مانند آنها ديده نمىشود . « 4 » ابو الفداء در قرن هشتم هجرى مىنويسد : بجه از بلاد بربر است ، نه از بلاد بجا كه معادن طلاى آن نزديك علاقى است . « 5 » به نوشتهء حمد الله مستوفى : اين معدن طلا به زمين حبشه حاصل نيكو دهد . جاى آن در مفازه ( بيابان ) ، ميان مصر و نوبه و حبشه و بحر قلزم واقع است . « 6 »\r\nعلاقى ، سرزمين طلاخيزى است كه ميان سرزمين نوبه و بجه و عيذاب مصر واقع است . « 7 » يعقوبى مىنويسد : كسى كه آهنگ رفتن به معادن طلا داشته باشد ، بايد از أسوان حركت كند و از اماكنى به نامهاى ضيقه ، بويب ، بيضية ، بيت ابن زياد ، غديفر ، كوه سرخ ،\r\n\r\n\r\n","description":"","footnote":"\r\n( 1 ) . مسالك و ممالك ؛ ص 31 و 37 و ر . ك : صورة الارض ؛ جزء 1 ، ص 48 و 55 .\r\n( 2 ) . مروج الذهب ؛ ج 1 ، ص 381 .\r\n( 3 ) . حدود العالم ؛ ص 197 .\r\n( 4 ) . نزهة المشتاق ؛ ج 1 ، ص 46 - 47 .\r\n( 5 ) . تقويم البلدان ؛ ص 603 .\r\n( 6 ) . نزهة القلوب ؛ ص 201 .\r\n( 7 ) . اطلس تاريخ الاسلام ؛ ص 328 - 329 .\r\n","page_name":" 225 ","page_number":231},
  {"content":"\r\n\r\nكوه بياض و قبر ابو مسعود . . . عبور كند . به اين ترتيب به وادى علاقى مىرسد و همه اين اماكن معادن طلاست . وادى علاقى مانند يك شهر بزرگ است و گروهى از مردم و آميختگانى از عرب و عجم ( به قصد يافتن طلا ) در آنجا گرد آمده‌اند . در علاقى بازارها و دادوستد بسيار وجود دارد . آب آشاميدنى مردم از چاههايى است كه در وادى علاقى حفر مىشود . بيشتر مردمى كه در علاقى سكونت دارند ، از قوم ربيعه و بنى حنيفه و يمامه‌اند كه با زنان و فرزندان خود به آنجا آمده‌اند . در وادى علاقى و اطراف آن ، معادن طلا وجود دارد ( همانجايى كه اعراب به آن بلاد التبر مىگفتند ) . مردم آنجا براى گروهى از بازرگانان كار مىكنند . آنان طلا را به شكل زرنيخ زرد بيرون مىآورند و گداخته مىكنند و در قالبها مىريزند . « 1 » اصطخرى در وصف علاقى مىنويسد : در معدن طلايى كه تا عيذاب مصر ده مرحله فاصله دارد ، جايگاهى است كه آن را علاقى گويند و مردمان در آنجا گردآيند . زمينى هامون است و ريگ و ريشهء اين معدن طلا به مصر نيز مىرسد .\r\nدر اين معدن جز طلا و نقره وجود ندارد . « 2 » مقدسى ، علاقى را جزو شهرهاى صعيد مصر آورده ، ولى در جاى ديگر مىنويسد : علاقى شهرى است كه در پايان خورهء كنار راه عيذاب است . « 3 » اين تناقض در گفتار مقدسى ، احتمالا ناشى از بىاطلاعى وى درباره بلاد سياهان است . ادريسى در قرن ششم هجرى دربارهء معدن مشهور نوبه در وسط سرزمين آنجا در بيابانى قرار دارد كه كوهى در اطراف آن نيست و فقط بيابانى از شنهاى روان و ماسه‌هاى نرم است . خاكه‌هاى طلا در آن ريگهاى روان در شب ديده مىشود . آنجا را علامت‌گذارى مىكنند ، چون صبح شود ، آن جايگاه را كه علامت ( يا نشان ) گذاشته‌اند ، حفر مىكنند و خاك ( يا شن ) آن را با آب مىشويند و طلا را از شن بيرون مىآورند ، سپس آن را با جيوه گداخته و طلاى به دست آمده را جمع مىكنند ، ميان خودشان خريد و فروش مىكنند . « 4 » ياقوت مىنويسد : علاقى قلعه‌اى است در سرزمين بجه در جنوب\r\n\r\n\r\n","description":"","footnote":"\r\n( 1 ) . البلدان ؛ ص 113 - 114 .\r\n( 2 ) . مسالك و ممالك ؛ ص 37 .\r\n( 3 ) . احسن التقاسيم ؛ بخش 1 ، ص 276 و 286 .\r\n( 4 ) . نزهة المشتاق ؛ ج 1 ، ص 46 .\r\n","page_name":" 226 ","page_number":232},
  {"content":"\r\n\r\nسرزمين مصر . در آنجا ، معدن طلايى است كه ميان علاقى و شهر اسوان در زمين شن قرار دارد . مردم آنجا را مىكنند ؛ اگر به طلايى برخوردند ، قسمتى از آن معدن را براى خود برمىدارند و قسمت ديگر سهم سلطان علاقى مىشود . اين پادشاه مردى از قوم بنى حنيفه از قبيلهء ربيعه است . « 1 » ابن سعيد مغربى مىنويسد : علاقى شهرى است از مملكت بجا . كوه علاقى مشهور است و در درّهء آن ، طلاى خالص پيدا مىشود . « 2 » به نوشتهء ابو الفداء : مردم بجه از سياهان مسلمان و نصارا و بت‌پرست هستند . شهر علاقى به درياى قلزم نزديك است و از سواحل آن ، صدفى نامرغوب صيد شود . در كوههاى علاقى معدن زر است ؛ ولى آنچه از آن به دست مىآيد به قدر مالى كه صرف استخراجش مىكنند ، نيست . كوه علاقى مشهور است . ميان علاقى و عيذاب مصر هشت مرحله راه است و از علاقى به سرزمين بجا مىروند . « 3 » سرزمين بجا ، در مشرق بجه و شمال حبشه و در جنوب علاقى به سمت سواحل درياى قلزم ( در واقع ، قسمت شمال كشور حبشه امروز ) قرار دارد . در بجا سياهان مسلمان و مسيحى و بت‌پرست زندگى مىكنند ؛ آنان در آن بيابانها با شترانشان به بازرگانى و سير و سفر مشغول و به امانت‌دارى مشهورند . پادشاه جزيرهء سواكن ( در بحر احمر ) از مسلمانان بجا است ؛ او از بازرگانان باج مىگيرد . « 4 » ابو الفداء مىنويسد : از علاقى به بلاد بجا مىروند و بلاد بجا ميان درياى قلزم و رود نيل واقع است و ميان بجا و نوبه كوهى بلند قرار دارد . « 5 » حمد الله مستوفى ، بجا را از مشهورترين شهرهاى حبشه مىداند . « 6 »\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 145 .\r\n( 2 ) . كتاب الجغرافيا ؛ ص 116 .\r\n( 3 ) . تقويم البلدان ؛ ص 161 .\r\n( 4 ) . كتاب الجغرافيا ؛ ص 116 - 117 .\r\n( 5 ) . تقويم البلدان ، ص 161 .\r\n( 6 ) . نزهة القلوب ؛ ص 267 - 268 .\r\n","page_name":" 227 ","page_number":233},
  {"content":"\r\n . \r\n","description":"","footnote":"","page_name":" 228 ","page_number":234},
  {"content":"\r\n . \r\n","description":"","footnote":"","page_name":" 229 ","page_number":235},
  {"content":"\r\n\r\n\r\nفصل هشتم مغرب\r\nاز زمانهاى باستان ، در شمال غربى افريقا از تركيب تمدنهاى صحرايى با تمدنهاى بومى مشتق از تمدنهاى مديترانه‌اى تا هزارهء دوم قبل از ميلاد ، اقوام نوخاستهء بربر برخاستند .\r\nاقوامى كه مىتوان آنها را برحسب اشتراك زبان بربرى يا انواع آن گروه‌بندى كرد ، جزء فعّال صحنهء شمال افريقا شدند و بر سرزمينهاى ساحلى مديترانه و تپه‌هاى داخلى ناحيهء شمالى افريقا تسلط يافتند . بربران ، به لحاظ سرعت و زيبايى اسبانشان ، در مناطق بسيار دور از سرزمينشان شهرت داشتند و به روايت هرودوت ، يونانيان نخستين بار استفاده از چهار اسب را براى كشيدن ارّابه از آنان آموختند . گرچه بربرها با هرودوت وارد تاريخ شدند ، قبل از آن ، زادگاه بربرها در اين پهنه بوده است . به روايت وى در قرن پنجم قبل از ميلاد نامهاى مختلفى براى شاخه‌ها يا طوايف بربر ذكر شده است كه از آن جمله است : گارامانتها ، « 1 » نازامونيانها « 2 » ، ماچيلها « 3 » ، اوزها « 4 » و موريتانها . اين نامها مربوط به دسته‌هاى سياسى يا فرهنگى بربرها در روزگاران بسيار دور بوده است . « 5 » به نوشتهء گوستاولوبن ، اصل و نسب بربرها نيز همچون ساير اقوام ، به‌طور دقيق ، بر ما معلوم نيست ؛ ليكن با توجه به اينكه سكنهء اصلى افريقاى شمالى سياه‌فامند ، مىتوان گفت كه بربرها ، مركب از اقوام گوناگون ، در يكى از اعصار باستان از سرزمينهاى ديگر آمده و در\r\n\r\n\r\n","description":"","footnote":"\r\n( 1 ) .  Garamantes \r\n( 2 ) .  Nasamonian \r\n( 3 ) .  Maehyles \r\n( 4 ) .  Auses \r\n( 5 ) . تاريخ افريقا ؛ ص 51 .\r\n","page_name":" 230 ","page_number":236},
  {"content":"\r\n\r\nاينجا سكونت اختيار كرده‌اند . اينكه گفتيم « در يكى از اعصار باستان » جهتش اين است كه راجع به اين مهاجرت ، نه از تاريخ و نه از روايات زبانى ، نشانى در دست نيست و اما انتساب آنان به اقوام گوناگون از اينجا ناشى شده كه در ميان قومى كه مويشان سياه است ، بربرهاى مو بور و چشم آبى مشاهده مىشود و در خصوص تعيين محل مهاجرت اين اقوام ، غير از قياس راه ديگرى نداريم . به‌طور حتم ، آنان از سمت جنوب افريقا كه بيشتر مردم آن سياهند نيامده‌اند ؛ آمدن آنان از سمت شمال نيز به لحاظ وجود درياى بزرگ و سختى عبور از آن در قديم ممكن نيست . بنابراين ، ناچاريم بگوييم كه آنان يا از سمت مشرق ، يعنى از بالاى دماغهء ميان افريقا و آسيا به اين سرزمين آمده‌اند يا از سمت مغرب ، يعنى از همان دماغه‌اى كه حد فاصل ميان اروپا و افريقاست . « 1 » گوستاولوبن خود به اين نتيجه رسيده است كه چون اين مردم موى بور و چشمهاى آبى دارند ، غالبا از نژاد اروپايى هستند و از طرف مغرب ( از دماغهء ميان اروپا و افريقا ) ، و البته از شمال اروپا به اين منطقه آمده‌اند ؛ زيرا ابنيهء به يادگار مانده از آنها در افريقيه ، مانند همان ابنيه‌اى است كه در شمال اروپا موجود است . بعضى اسناد موجود تاريخى نيز مهاجرت باستانى اين اقوام موبور را به اين منطقه تأييد مىكند ؛ چنان كه در مصر آثارى از هزار و چهارصد تا هزار و پانصد سال قبل از تولد مسيح ( ع ) وجود دارد كه در آنها صورت اقوام موبور و چشم آبى افريقيه به چشم مىخورد .\r\nدر جغرافياى قديم سيلاكس « 2 » تأليف دويست سال قبل از مسيح ( ع ) و نيز در سفرنامه‌اى كه او از سفرهاى خود به سواحل بحر متوسط نوشته است حالات اقوامى ذكر شده كه داراى موى بور بوده و در ناحيهء تونس فعلى مسكن داشته‌اند . . . و اكنون از تعداد آنها كاسته شده و فقط در بعضى از اماكن و نقاط زندگى مىكنند . امروز بربرهاى خالص فقط در سرزمينهاى كوهستانى باقى مانده‌اند ؛ اما سكنهء شهرها و سواحل ، به واسطهء اختلاط خون ، تغييراتى يافته‌اند . آنها نه فقط با روميان و يونانيان و واندالها ، بلكه\r\n\r\n\r\n","description":"","footnote":"\r\n( 1 ) . لوبون ، گوستاو ؛ تمدن اسلام و عرب ؛ ص 303 - 304 .\r\n( 2 ) .  Seylax \r\n","page_name":" 231 ","page_number":237},
  {"content":"\r\n\r\nبا اعراب نيز اختلاط و امتزاج حاصل كرده‌اند . « 1 » با آمدن فنيقيها به مديترانهء غربى ، بربرها كاملا به تجارت دنياى كهن كشيده شدند . مراكز تجارتى آنها در شمال افريقا به صورت دولتهاى بازرگان درآمدند . كارتاژ كه بزرگترين آنها بود ، در قرن نهم پيش از ميلاد ( 814 ق . م ) به وجود آمد و در قرن پنجم ميلادى تبديل به يك امپراتورى نيرومند شد . در اين زمان بنادر بزرگ فنيقى از قبيل لپتيس « 2 » و سابراتا « 3 » پديد آمد . اين بنادر نه تنها واسطهء تجارت شرق و غرب مديترانه بودند ، بلكه واسطهء تجارت داخل افريقا با جهان كهن آن روزگار نيز به شمار مىآمدند . فنيقيها مدتها تجارت شمال افريقا و بنادر مديترانه را برعهده داشتند ، تا آنكه به سال 146 ق . م مبارزهء طولانى ميان روم و كارتاژ با شكست و ويرانى كارتاژ پايان يافت . موطن كارتاژها در تونس شرقى به صورت يك ايالت رومى درآمد . بربرها از جايگزين شدن يك دشمن به جاى دشمن ديگر استقبال كردند و آماده بودند با دشمن تازه‌وارد ( روميها ) تجارت كنند و حتى براى آنها بجنگند ، ولى نمىخواستند از استقلالشان صرف‌نظر كنند . سرانجام ، جمهورى روم - البته با دشوارى - توانست بر نوميديا ( تونس و الجزاير ) چيره شود و آن را تبديل به يكى از ايالات خود كند ؛ امّا در مراكش ( مغرب اقصى ) هيچگاه نظم رومى برقرار نشد . تنها پس از پيدايش امپراتورى روم و قدرت نظامى بسيار زيادش ، تونس و الجزاير و تا حدودى مراكش ، به زير نفوذ نيرومند روم درآمدند ، امپراتورى روم به مدت چهار قرن بر شمال افريقا مسلط بود . سرانجام ، هجوم واندالها از اروپاى غربى در قرن پنجم ميلادى و شورش مردم افريقا ، به سلطهء روم در شمال افريقا پايان داد . با اين حوادث دورهء قديم به پايان رسيد و قرون وسطا آغاز شد . « 4 »\r\n\r\nتقسيمات افريقاى شمالى قبل از ورود اسلام\r\nمراد از افريقاى شمالى ، كشورهاى مراكش ، الجزاير ، تونس و ليبى ( بخش طرابلس )\r\n\r\n\r\n","description":"","footnote":"\r\n( 1 ) . همان ؛ ص 304 - 306 .\r\n( 2 ) .  Leptis \r\n( 3 ) .  Sabratha \r\n( 4 ) . تاريخ افريقا ؛ ص 51 و 53 - 55 .\r\n","page_name":" 232 ","page_number":238},
  {"content":"\r\n\r\nاست كه از اقيانوس اطلس آغاز و به مرزهاى غربى كشور مصر محدود مىشوند . حد شمالى افريقاى شمالى ، بحر متوسط ( درياى مديترانه ) و مرز جنوبى آن ، ريگستانى است كه به سرزمين سودان ( سرزمين سياهان ) محدود مىشود . روميان افريقاى شمالى را به پنج ايالت تقسيم مىكردند : ايالت اول بخش شرقى كشور ليبى به نام سيرنائيك « 1 » يا برقهء دورهء اسلامى ؛ ايالت دوم ، افريقيه كه شامل طرابلس و تونس امروز بوده ؛ ايالت سوم ، نوميديا « 2 » شامل قسمت اعظم كشور الجزاير امروز كه جزو امپراتورى كارتاژ بوده ؛ ايالت چهارم ، مورتانى قيصرى « 3 » شامل قسمت كمى از مغرب كشور الجزاير و نواحى شمالى كشور مغرب يا مراكش ؛ و ايالت پنجم ، موريتانى تنژيتان « 4 » شامل قسمت اعظم كشور مغرب يا مراكش ( تا حدود صحراى غربى ) بوده است . هريك از اين ايالات پنجگانه زير نظر يك والى يا قائم مقامى ، از سوى امپراتورى روم اداره مىشدند . « 5 »\r\nاعراب مسلمان در ابتداى فتوحات ، افريقاى شمالى و اندلس را ، با هم ، مغرب مىناميدند ؛ ولى بعد از فتح طرابلس و تونس ( امروز ) و بناى شهر قيروان ( در ناحيهء تونس امروز ) آنجا را افريقيه ناميدند و سپس ، لفظ مغرب را فقط بر افريقاى شمالى اطلاق كردند . بعد از آن ، در تقسيمات شمال افريقا ، ابتدا افريقيه ( طرابلس و تونس ) و سپس الجزاير را به نام مغرب الاوسط و مراكش را مغرب الاقصى ناميدند . « 6 » ابن خرداذبه نخستين جغرافيادانى است كه مغرب و افريقيه را جدا از هم توصيف كرده است . وى به هنگام وصف راه برقه تا مغرب ، به صورتى پراكنده از نواحى مغرب ، همچون قيروان سخن گفته و پس از آن ، از شهرهاى مغرب اوسط ، مانند تلمسان و تاهرت و پس از آن ، از تقسيمات مغرب اقصى ، يعنى سوس الادنى و سوس الاقصى نام برده است . وى هنگام وصف تيره‌هاى بربر ، از سرزمين ليبى به صورت لوبيّه و دو ناحيه مهم آن برقه\r\n\r\n\r\n","description":"","footnote":"\r\n( 1 ) .  Cyrenaica \r\n( 2 ) .  Numidi \r\n( 3 ) .  Mauritanie Cesarienne \r\n( 4 ) .  Mauritanie Tingitane \r\n( 5 ) . تمدن اسلام و عرب ؛ ص 302 و دايرة المعارف فارسى ؛ ج 2 ، ص 3083 .\r\n( 6 ) . تمدن اسلام و عرب ؛ ص 302 .\r\n","page_name":" 233 ","page_number":239},
  {"content":"\r\n\r\n( انطابلس ) و اطرابلس ياد كرده است . « 1 » گفتار ابن خرداذبه درباره افريقيه و مغرب چندان گويا نيست . احتمالا در مآخذى كه وى در اختيار داشته ، مغرب تقسيمات منسجمى نداشته است . بلاذرى سرزمينهايى را كه در غرب سرزمين مصر قرار داشته مغرب خوانده است و مىنويسد : از عبد الله بن زبير نقل شده كه گفت : عثمان بن عفّان ما را به غزاى افريقيه فرستاد . در آنجا بطريقى بود كه سلطه‌اش از اطرابلس تا طنجه را شامل مىشد . « 2 » يعقوبى كه كتاب خود را براساس جهات چهارگانه ( شمال ، جنوب ، مشرق و مغرب ) نوشته است ، بخش مغرب كتاب خود را به توصيف سرزمينهايى اختصاص داده كه بعد از مصر واقع شده و محدودهء آن تا دوردستها ( مغرب اقصى ) مىرود . وى در اين محدوده به طور پراكنده از شهرهاى برقه ، سرت ، ودّان ، زويله ، فزّان ، اطرابلس ، قيروان و ديگر شهرهايى كه تا ساحل اقيانوس محيط ( اطلس ) قرار دارند ، مانند سوس الاقصى سخن گفته و جزيرهء اندلس و شهرهاى آن را نيز جزو مغرب دانسته است . « 3 » اصطخرى در وصف مغرب مىنويسد : ديار مغرب بر درازاى درياى روم ( مديترانه ) نهاده است و مشتمل بر دو نيمه است ؛ يك نيمه بر جانب شرقى و يك نيمه بر جانب غربى . جانب شرقى ، شامل برقه ، افريقيه ، تاهرت ، طنجه ، سوس و زويله و آنچه در درياست ؛ و جانب غربى ، شامل ولايت اندلس است . « 4 » صاحب حدود العالم در نيمهء دوم قرن چهارم هجرى دربارهء مرزها و وسعت سرزمين مغرب مىنويسد : « ناحيتى است كى مشرق وى ناحيت مصر است ، و جنوب وى بيابانى است كى آخرش به ناحيت سودان بازدارد ، و مغرب وى درياى اقيانوس مغربى است و شمال وى درياى روم است ؛ و اين ناحيتى است كى اندر وى بيابان بسيار است ، و كوه ، سخت اندك ؛ و اين مردمان سياهند و اسمر ( گندمگون ) ، و اندر وى ناحيتهاى بسيار است و شهرها و روستاها ؛ و اندر بيابان ايشان بربريانند بسيار بىعدد ؛ و اين ، جايى گرمسير است و زر اندر وى بسيار است و اندر ريگهاى اين ناحيت ،\r\n\r\n\r\n","description":"","footnote":"\r\n( 1 ) . المسالك و الممالك ؛ ص 5 ، 66 - 67 و 69 و كتاب الخراج ؛ ص 88 - 98 ، عينا به‌طور پراكنده مطالبى دربارهء افريقيه و مغرب گفته است .\r\n( 2 ) . فتوح البلدان ؛ ص 326 .\r\n( 3 ) . البلدان ؛ ص 120 - 139 .\r\n( 4 ) . مسالك و ممالك ؛ ص 39 .\r\n","page_name":" 234 ","page_number":240},
  {"content":"\r\n\r\nمعدن زر است و بازرگانى ايشان بيشتر به زر است » . « 1 » مقدسى در نيمهء دوم قرن چهارم هجرى وصفى كامل دربارهء تمام سرزمينهايى كه به مغرب معروف است دارد ؛ وى مىنويسد : سرزمين مغرب ، سرزمينى خوش‌منظر ، بزرگ و ثروتمند است . شهرها و ديه‌هاى فراوان با ويژگيهاى شگفت‌انگيز ، رفاه ، مرزهاى استوار و باروهاى بسيار محكم ، باغهاى دلگشا و جزيره‌هاى بسيار دارد ؛ مانند اندلس شگفت‌انگيز و تاهرت زيبا و دلگشا و طنجه ، آن شهر دوردست و سجلماسهء منحصر بفرد و صقلّيه ( سيسيل ) ، آن جزيرهء پرسود كه مردم آن هميشه در جنگ هستند و ثروتشان سالم است . مغرب مانند بصره داراى شهرهايى چند است . مردم به خيرات رغبت دارند ؛ سلطانشان دادگر و حسابدان است ؛ دريا را بهترين همسايه دارند و براى هر آينده و رونده مردم ( مردان جنگى ) دارند . شهرهايش در ميان زيتونستانها فرو رفته و كوههايش در زير درختان انجير و انگور مستور است و پستيهايش پر از درختان است ؛ ولى مرزهايش دور و بيابانهايش بسيار و راههايش دشوار و پرخطر . گوشهء دورافتادهء اسلام است كه برخى بخشهايش در پشت دريا جدا مانده است . كسى را بدانجا رغبت نيست و براى رفتن بدانجا آمادگى نيست و از آن سرزمين پرسش نكنند و درباره‌اش سخن نگويند . نه دانشمندى سرشناس بيرون داد و نه زاهدى مشهور ، مگر اندكى . « 2 » مقدسى اضافه مىكند :\r\nمن مغرب را با اندلس يك جا نهادم ، ولى به اندلس نرفته‌ام تا آن را خوره‌بندى كنم [ پس آنچه را شنيده‌ام ياد مىكنم 
  ] : نخستين خوره‌اش از سمت مصر ، برقه است ؛ سپس افريقيه ، تاهرت ، سجلماسه ، فاس ، سوس اقصى ، و جزيرهء صقلّيه ( سيسيل ) كه روبروى افريقاست ، اندلس در پشت دريا و سرزمين روم است . فاس خود دو ناحيت دارد : طنجه و زاب . « 3 » ادريسى در قرن ششم هجرى اطلاعات پراكنده‌اى دربارهء شهرهاى مغرب داده ، ولى از تقسيمات آن سخنى به ميان نياورده است . وى بارها از مغرب الاقصى و مردم آن و نوع لباس و پوشاك و خوراك آنها سخن مىگويد ، بدون آنكه از حدود و مرزهاى\r\n\r\n\r\n","description":"","footnote":"\r\n( 1 ) . حدود العالم ؛ ص 177 - 178 .\r\n( 2 ) . احسن التقاسيم ؛ بخش 1 ، ص 310 - 311 .\r\n( 3 ) . همان ؛ بخش 1 ، ص 311 .\r\n","page_name":" 235 ","page_number":241},
  {"content":"\r\n\r\nمغرب سخنى بگويد . « 1 » به نوشتهء ياقوت : مغرب ، ضد مشرق و آن سرزمينى است بسيار گشاده با راههاى سخت و دشوار . برخى گفته‌اند كه مرز مغرب از شهر مليانه است و آن ، پايان مرزهاى افريقيه است تا پايان كوههاى سوس كه پشت آن ، اقيانوس محيط ( اقيانوس اطلس ) قرار دارد و جزيرهء اندلس نيز داخل در اين قسمت مغرب است .\r\nدرازاى اين سرزمين از راه خشكى دو ماه راه است . « 2 » يك قرن بعد از ياقوت ، ابو الفداء در قرن هشتم حدود و تقسيمات مغرب را بتفصيل بيان كرده ، مىنويسد : مغرب در جانب غربى بلاد ( سرزمين ) مصر قرار دارد . مرز شرقى بلاد مغرب به مرزهاى غربى مصر محدود مىشود . از واحات كه در جنوب غربى سرزمين مصر است تا درياى روم ( مديترانه ) و ميان اسكندريه و شهر برقه در لوبيه ( ليبى ) جايى به نام عقبه است كه راه بلاد مغرب از آنجا شروع مىشود . مرز شمالى سرزمين مغرب درياى روم است ؛ از عقبه ( نامبرده در بالا ) تا دهانهء درياى زقاق ( تنگهء جبل الطارق ) نزديك به شهرهاى سلا و طنجه . مرز غربى سرزمين مغرب درياى محيط ( اقيانوس اطلس ) است ؛ از طنجه ( كنار تنگه جبل الطارق ) تا صحراى لمتونه ( در جنوب كشور مراكش ) . مرز جنوبى سرزمين مغرب صحراهايى است كه ميان سرزمين سياهان و سرزمين مغرب قرار دارد ؛ اين صحراها از غرب به شرق از كنار درياى محيط ( اقيانوس اطلس ) تا واحات در مرزهاى غربى كشور مصر امتداد دارد . « 3 » ابو الفداء سپس دربارهء تقسيمات مغرب مىنويسد :\r\nقسمت اول مغرب را مغرب الاقصى گويند كه درازاى آن ، از مغرب به مشرق ، از ساحل درياى محيط شروع مىشود و تا شهر تلمسان امتداد دارد ؛ و پهناى آن از شمال ، از شهر سبته است تا جنوب كه به مرّاكش و سجلماسه محدود مىشود . قسمت دوّم مغرب را مغرب الاوسط گويند كه درازاى آن ، از شهر وهران در مغرب ( در فاصلهء يك روز راه از تلمسان ) شروع مىشود و تا پايان شهر بجايه امتداد دارد ؛ و پهناى آن ، از شمال در ساحل درياى روم است تا صحراهاى افريقا در جنوب . قسمت سوم مغرب را كه در مشرق دو\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 117 و 205 - 206 و ج 2 ، ص 525 - 526 .\r\n( 2 ) . معجم البلدان ؛ ج 5 ، ص 161 .\r\n( 3 ) . تقويم البلدان ؛ ص 163 .\r\n","page_name":" 236 ","page_number":242},
  {"content":"\r\n\r\nقسمت مغرب الاقصى و مغرب الاوسط واقع شده ، افريقيه نامند كه درازاى آن از مشرق شهر بجايه تا پايان سرزمين برقه ، مجاور بلاد مصر ، است . پهناى افريقيه نيز از شمال در ساحل درياى روم تا صحراها و ريگزارهاى داخل افريقاست . خشكى ساحلى دو قسمت مغرب الاقصى و مغرب الاوسط كه روبروى سرزمين اندلس است و از بندرها و پيش بندرهاى آن مىتوان به اندلس رفت ، برّ العدوه خوانده مىشود ؛ اما افريقيه كه روبروى جزيرهء صقلّيه و ارض كبير ( اروپا ) است جزو برّ العدوه نيست . تونس با اينكه از افريقيه است ، مىتوان از آن ، به اندلس رفت ؛ بنابراين از برّ العدوه به شمار مىرود . « 1 »\r\nلئون افريقى ، شمال افريقا يا افريقيه را به چهار سرزمين بربر ، نوميديا ، ليبيا و سرزمين سياهان تقسيم كرده است .\r\nسرزمين بربر از مشرق كوه مييس آغاز مىشود تا پايان كوههاى اطلس به طول سيصد ميل كه از اسكندريه شروع مىشود . اين سرزمين از شمال از كوه مييس در ساحل مديترانه تا ستونهاى هركول ( جبل الطارق ) امتداد دارد و از غرب از تنگه ( هركول ) تا پايان كوههاى اطلس در طول ساحل اقيانوس محيط ( اطلس ) امتداد دارد . . . و در سمت جنوب به نزديك كوههاى اطلس منتهى مىشود .\r\nنوميديا ، نامى است كه يونانيها به آن داده‌اند و اعراب آن را سرزمين جريد ( يعنى جايى كه خرما در آن مىرويد ) ناميده‌اند . نوميديا از مشرق واحات كه شهرى در صد ميلى سرزمين مصر است آغاز مىشود و از غرب تا نون بر ساحل درياى محيط امتداد دارد و از شمال به دامنه‌هاى كوههاى اطلس جنوبى متصل است . سپس به ريگزار صحراى جنوبى ختم مىشود . اعراب اين نام را بر تمام اين سرزمين به لحاظ فراوانى خرما اطلاق كرده‌اند .\r\nليبيا ، يونانيان و اعراب بجز بيابان قفر نام ديگرى به آن اطلاق نكرده‌اند . ليبيا از مشرق شوره‌زار واحات آغاز مىشود و از غرب به اقيانوس محيط ( اطلس ) محدود مىشود و مجاور آن در شمال سرزمين نوميديا ( سرزمين خرما ) قرار دارد و در جنوب آن\r\n\r\n\r\n","description":"","footnote":"\r\n( 1 ) . همان ؛ ص 163 - 164 .\r\n","page_name":" 237 ","page_number":243},
  {"content":"\r\n\r\nسرزمين سياهان ( سودان ) واقع است كه از مشرق مملكت ولاتة ( كوالاطه ) در ساحل درياى محيط ( اقيانوس هند ) آغاز مىشود .\r\nسرزمين سياهان ، از مشرق مملكت كاوكة آغاز مىشود و در غرب تا مملكت ولاتة ( كوالاطه ) امتداد مىيابد و در سمت شمال به بيابان ليبيا ختم مىشود و در سمت جنوب به درياى محيط و جاهايى كه جز بازرگانان كه از آنجا به مملكت تنيكتو مىآيند ، كس ديگرى اطلاع ندارد . « 1 »\r\nدر اينجا به توصيف شهرهاى مهم مغرب مىپردازيم و سخن را از مشرق اين ناحيه كه به پايتختهاى ممالك اسلام ، يعنى دمشق و بغداد نزديك بوده آغاز مىكنيم .\r\nافريقيه ، به سرزمين ليبى ( لوبيه ) ، مشتمل بر دو ناحيهء برقه و طرابلس و سرزمين تونس اطلاق مىشود . جغرافيانويسان مسلمان به قسمت شرقى بلاد بربرنشين ، يعنى مغرب الاقصى و مغرب الاوسط ، افريقيه گفته‌اند . آنان اين نام را از اسم ايالت افريقاى روم گرفته و حدود آن را به تفاوت ذكر كرده‌اند . در بعضى مآخذ ، مشتمل بر ايالت افريقايى روم ، به‌طور اخص شامل طرابلس غرب و نوميديا ( تونس و الجزاير و مراكش ) و حتى موريتانيا مىشده است . بعدها لفظ افريقيه به معناى محدودترى براى قسمت مركزى و شمالى مملكت تونس به كار رفت . « 2 » بلاذرى به افريقيه كه جداى از سرزمين ليبى بوده اشاره كرده ، مىنويسد : عمرو بن عاص با مردم انطابلس و شهر آن ، برقه كه ميان مصر و افريقيه واقع است ، مصالحه كرد . « 3 » بلاذرى در خصوص فتح افريقيه مىنويسد :\r\nچون عبد الله بن سعد بن ابى سرح والى مصر و مغرب شد ، مسلمانان را در دسته‌هاى سواره گسيل داشت و ايشان بر پيرامون افريقيه يورش بردند و غنايمى گرفتند . پس از مدتى ، عثمان غزاى افريقيه را متوقف كرد ؛ لكن با شورى كه در اين باب با بزرگان اسلام كرد ، بر حمله به افريقيه مصمم شد و در سال 27 ق ، و به رواياتى در 28 و 29 ق ، طى نامه‌اى كه به عبد الله بن سعد بن ابى سرح نوشت ، فرمان حمله به افريقيه را صادر كرد و سپاه بزرگى را به يارى او فرستاد .\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 28 - 29 .\r\n( 2 ) . دايرة المعارف فارسى ؛ ج 1 ، ص 177 .\r\n( 3 ) . فتوح البلدان ؛ ص 322 .\r\n","page_name":" 238 ","page_number":244},
  {"content":"\r\n\r\nبلاذرى مىنويسد : چون بطريق ( پاتريك يا پاتريارك ) رومى كشته شد و سپاهش گريخت ، بزرگان افريقيه گرد آمدند و از عبد الله بن سعد خواستند كه سيصد قنطار طلا از ايشان بستاند و دست از آنان بردارد و از بلادشان خارج شود ؛ عبد الله اين قرار را پذيرفت . روايت ديگرى حاكى از آن است كه عبد الله بن سعد بن ابى سرح با بطريق افريقيه به دو هزار هزار و پانصد هزار ( دو ميليون و پانصد هزار ) دينار صلح كرد و به مصر بازگشت و كسى را بر افريقيه ولايت نداد ، چون در آن زمان شهر جامعى در افريقيه وجود نداشت . « 1 » بلاذرى مىگويد : چون خلافت بر معاوية بن ابى سفيان هموار گشت ، وى معاوية بن حديج سكونى را بر مصر ولايت داد و او در سال پنجاه هجرى عقبة بن نافع فهرى را به افريقيه گسيل داشت . به روايتى ديگر ، عقبه را خود معاويه بر مغرب ولايت داد . به هر صورت ، وى با چهار هزار تن از مسلمانان به غزاى افريقيه رفت و آن را فتح كرد و خطهء قيروان افريقيه را ترسيم كرد . قيروان جنگلى از اشجار و درختان گز بود كه به دليل وجود درندگان و مارها و كژدمهاى كشنده امكان زندگى در آن نبود .\r\nعقبة آن خارستان را از وجود درندگان و گزندگان پاك و در آن ، مسجد جامعى بنا كرد .\r\nگويند ، معاويه پس از عزل معاوية بن حديج ، مسلمة بن مخلد انصارى را بر مصر و مغرب ولايت داد و او نيز ابو المهاجر دينار ، آزاد كردهء خود ، را بر افريقيه و مغرب گمارد . « 2 » چون يزيد بن معاويه به حكومت رسيد ، عقبة بن نافع فهرى را به مقام خويش اعاده كرد و او به غزاى سوس ادنى كه پشت طنجه بود رفت . « 3 » در اين زمان ، بلاد افريقيه و مغرب در آتش شورشها و طغيانهاى محلى مىسوخت و روميان و بربرها هر دو در پى فرصت بودند .\r\nعقبة به‌جاى آنكه به استحكام پايه‌هاى دولت نوپاى خويش بپردازد ، دست به فتوحات تازه زد و تا آخرين مرز مغرب پيش تاخت تا به ساحل درياى محيط رسيد . در بعضى روايات آمده است كه چون عقبة به ساحل اقيانوس رسيد ، با اسب خويش به آب زد تا\r\n\r\n\r\n","description":"","footnote":"\r\n( 1 ) . همان ؛ ص 326 - 327 .\r\n( 2 ) . همان ؛ ص 328 - 329 و نيز ر . ك : تاريخ يعقوبى ؛ ج 2 ، ص 161 .\r\n( 3 ) . فتوح البلدان ؛ ص 329 و فتوح مصر و اخبارها ؛ ص 335 .\r\n","page_name":" 239 ","page_number":245},
  {"content":"\r\n\r\nآب به گردن اسب رسيد ؛ سپس گفت : « بار خدايا ! گواه باش كه رفتن نمىتوانم ؛ اگر راهى بيابم ، پيشتر خواهم تاخت » . « 1 » در اين زمان بربرها به سردارى يكى از پيشوايان خود به نام كسيلة بن لمزم شورش كردند . كسيله قبلا اسلام آورده و با عربها پيمان دوستى بسته بود ؛ اما اينك - شايد به دليل بدرفتارى عقبه با او - علم مخالفت برافراشته ، گروه كثيرى از روميان و بربرها با او يار شده بودند . كسيله پراكندگى لشكر مسلمانان را در اطراف مغتنم شمرد و بر لشكر عقبه زد ؛ ميان دو سپاه نبردهايى سخت درگرفت ؛ مسلمانان شكست خوردند و عقبه و جماعتى از سردارانش كشته شدند . « 2 » چون عبد الملك بن مروان به حكومت رسيد ، برادر خود عبد العزيز را بر مصر ولايت داد و او زهير بن قيس بلوى را بر افريقيه گمارد . زهير ، افريقيه ( شوش ) را فتح كرد و به برقه بازگشت . در آنجا با روميان مصاف داد و كشته شد . سپس عبد الملك بن مروان ، حسّان بن نعمان غسّانى را به حكومت افريقيه فرستاد . او با ملكهء بربرها ، كه كاهنه بود ، جنگيد و او را منهزم ساخت و به قصرهايى كه در ناحيه برقه بود آمد و در آنجا منزل گرفت . از آن پس ، اين كاخها را قصور حسّان ناميدند . حسان بار ديگر با ملكهء بربرها ، جنگيد و او را كشت و از بربرها بردگانى گرفت و نزد عبد العزيز فرستاد . « 3 » حسّان چندى در افريقيه درنگ كرد و به انتظام امور سپاهى و ادارى و مالى آنجا پرداخت ؛ ديوانهايى تأسيس كرد و امور خراج و جزيه را در ضبط آورد و پايه‌هاى دولت خود را در ثغور و نواحى استوارى بخشيد ؛ آنگاه شهر قيروان را از نو بساخت و مسجد جامعى پىافكند . حسّان تا 86 ق / 705 م كه سال درگذشت عبد الملك بن مروان است در آن منصب بماند . « 4 » گويند چون وليد بن عبد الملك حكومت يافت ، عموى خود عبد الله بن مروان را امارت مصر داد . عبد الله ، حسان را از حكومت افريقيه عزل كرد و موسى بن نصير لخمى را در\r\n\r\n\r\n","description":"","footnote":"\r\n( 1 ) . فتوح مصر و اخبارها ؛ ص 336 و الكامل فى التاريخ ؛ ج 4 ، ص 106 .\r\n( 2 ) . لابن عذارى المراكشى ؛ البيان المغرب فى اخبار الاندلس و المغرب ؛ ج 1 ، ص 28 - 29 و الكامل فى التاريخ ؛ ج 4 ، ص 108 .\r\n( 3 ) . فتوح مصر و اخبارها ؛ ص 338 و فتوح البلدان ؛ ص 330 و البيان المغرب ؛ ج 1 ، ص 38 - 39 .\r\n( 4 ) . فتوح مصر و اخبارها ؛ ص 340 .\r\n","page_name":" 240 ","page_number":246},
  {"content":"\r\n\r\n89 ق / 708 م به امارت افريقيه فرستاد . « 1 » موسى بن نصير به نشر اسلام در ميان قبايل بربر پرداخت . در اين زمان ، روميان كه از دست يافتن بر افريقيه مأيوس شده بودند به جنگ در مرزها پرداختند . موسى بن نصير در نزديكى خرابه‌هاى قرطاجنه ( در افريقيه ) كارخانهء بزرگى براى ساختن كشتى تأسيس كرد و براى حمايت مرزها ، ناوگانى بزرگ ترتيب داد و پسر خود عبد الله را با چند كشتى به جزاير نزديك فرستاد . او جزاير ميورقه و منورقه را ، كه جزو جزاير بالئار بود ، در 91 ق / 710 م فتح كرد . حمله‌هاى ديگرى نيز از دريا به صقلّيه و سردانيه صورت گرفت و شهر سرقوسه ( سيراكوز ) مورد تاخت و تاز واقع شد . سرانجام عبد الله بن موسى بن نصير از اين جنگها با غنايم و اسيران بسيار بازگشت . « 2 » بدين گونه مسلمانان قدرت خود را بر سراسر افريقيه از دريا و خشكى بسط دادند . هنگامى كه عمر بن عبد العزيز به خلافت رسيد ، اسماعيل بن عبد الله بن ابى المهاجر ، مولى بنو مخزوم را در سال 100 ق / 718 - 719 م بر افريقيه و مغرب ولايت داد . « 3 » چون يزيد بن عبد الملك به حكومت رسيد ، يزيد بن ابى مسلم ، مولى حجاج بن يوسف را بر افريقيه و مغرب ولايت داد . وى در سال 102 ق / 720 - 721 م به افريقيه آمد .\r\nنگهبانان او بربر بودند و روى دست هريك از ايشان واژه حرسى « 4 » داغ زده شده بود . اين كار بر بربران گران آمد ؛ از اين‌رو با يكديگر توطئه كرده و بر كشتن او همداستان شدند و شبى كه براى نماز مغرب بيرون رفت ، او را در نمازگاهش كشتند . « 5 »\r\nدر سال 103 ق / 721 - 722 م يزيد بن عبد الملك ، بشر بن صفوان كلبى را ولايت افريقيه داد . هشام بن عبد الملك نيز در 105 ق / 723 - 724 م حكومت بشر بن صفوان را بر افريقيه تأييد كرد . اما وى در 109 ق / 727 - 728 م در قيروان مرد و هشام بن عبد الملك ، عبيدة بن عبد الرحمن سلمى را به ولايت افريقيه و مغرب گمارد . او در 110 ق / 728 - 729 م به شهر قيروان وارد شد . « 6 » چندى بعد ، هشام بن عبد الملك ،\r\n\r\n\r\n","description":"","footnote":"\r\n( 1 ) . عنان ، محمد بن عبد الله ؛ تاريخ دولتهاى اسلامى در اندلس ؛ ج 1 ، ص 22 .\r\n( 2 ) . همان ؛ ج 1 ، ص 23 و البيان المغرب ؛ ج 1 ، ص 42 .\r\n( 3 ) . البيان المغرب ؛ ج 1 ، ص 48 .\r\n( 4 ) . به معناى اسكورت يا گارد است .\r\n( 5 ) . همانجا .\r\n( 6 ) . همان ؛ ج 1 ، ص 49 - 50 و فتوح البلدان ؛ ص 333 .\r\n","page_name":" 241 ","page_number":247},
  {"content":"\r\n\r\nعبد الله بن حبحاب يا به روايت ابن عذارى ، عبيد الله بن الحبحاب را به ولايت افريقيه و مغرب گمارد . « 1 » پس از عزل ابن حبحاب ، كلثوم بن عياض قشيرى ولايت افريقيه يافت ؛ وى در 123 ق / 740 - 741 م به آنجا رفت و كشته شد و پس از وى هشام بن عبد الملك ، حنظلة بن صفوان كلبى ، برادر بشر بن صفوان را ولايت افريقيه داد . او با خوارج آنجا نبرد كرد و در همان ديار بمرد . چون حكومت به وليد بن يزيد بن عبد الملك رسيد ، عبد الرحمن بن حبيب فهرى با او به مخالفت برخاست و بر افريقيه مسلط شد . او تا زمان مروان بر افريقيه فرمان راند و چون مروان بن محمد خلافت يافت ، عبد الرحمن بن حبيب به وى نامه نوشت و فرمانبردارى آشكار ساخت و هدايايى براى او فرستاد . پس از مرگ عبد الرحمن ، بربرها و اباضيان كه از خوارج بودند بر آنجا غلبه كردند .\r\nدر زمان عباسيان ، در اواخر خلافت ابو العباس سفّاح ، محمد بن اشعث خزاعى با هفتاد هزار و به قولى با چهل هزار تن به عنوان والى به افريقيه آمد و چهار سال بر آن بلاد حكومت كرد و شهر قيروان را مرمت كرد . مردم قيروان و سپاهيان مقيم شهر بر او تاختند و او به كمك خراسانيان بر مردم چيره شد . منصور ، محمد بن اشعث خزاعى را عزل كرد و به جايش عمر بن حفص بن عثمان بن قبيصه ( معروف به هزار مرد ) را ولايت افريقيه داد ؛ او همان است كه هزار مرد ناميده مىشد و مورد تحسين منصور عباسى بود . « 2 » ابن خلدون مىنويسد : هزار مرد سه سال به انتظام امور افريقيه پرداخت . سپس براى ساختن باروى شهر طبنه راهى آن شهر شد . در زمان عمر بن حفص خوارج صفريه و اباضيه شورش كردند . ابو حاتم خارجى با سپاه اباضيه شهر قيروان را محاصره كرد و چندان محاصره را سخت كرد كه عمر بن حفص به تنگنا افتاد و بناچار دل بر هلاك نهاد و به جنگ بيرون رفت و در اواخر سال 154 ق / 770 - 771 م به قتل رسيد . « 3 » پس از آن ، منصور عباسى ، يزيد بن حاتم بن قبيصة بن المهلب بن ابى صفره را با شصت هزار جنگجوى به افريقيه فرستاد . يزيد بن حاتم در افريقيه بر خوارج تاخت و به انتقام خون\r\n\r\n\r\n","description":"","footnote":"\r\n( 1 ) . همان ؛ ج 1 ، ص 51 و همان ؛ ص 333 .\r\n( 2 ) . فتوح البلدان ؛ ص 334 - 335 .\r\n( 3 ) . تاريخ ابن خلدون ؛ ج 3 ، ص 272 .\r\n","page_name":" 242 ","page_number":248},
  {"content":"\r\n\r\nيارانش تيغ در ميان خوارج نهاد و در نيمهء سال 155 ق / 771 - 772 م به شهر قيروان در آمد . پس از مرگ يزيد بن حاتم در 170 ق / 786 - 787 م هارون الرشيد ، فرزندش داوود را به افريقيه فرستاد . او نيز كارى از پيش نبرد . سرانجام ، هارون برادرش ، روح بن حاتم را در سال 171 ق / 787 - 788 م به افريقيه فرستاد . در روزگار او افريقيه كاملا آرام بود . پس از مرگ روح بن حاتم ، هارون الرشيد ، فضل بن روح را به جاى پدرش به افريقيه فرستاد .\r\nاو در 177 ق / 793 - 794 م وارد قيروان شد ؛ ولى سرانجام در اواسط 178 ق / 794 - 795 م به دست خوارج به قتل رسيد . پس ، هارون ، هرثمة بن اعين را به جاى او والى افريقيه كرد . هرثمة در 179 ق / 795 - 796 م به قيروان وارد شد ، مردم را امان داد و قصر بزرگى در منستير بنا كرد و به گرد شهر طرابلس به سمت دريا بارويى كشيد . هرثمه كه افريقيه را سرزمينى پرآشوب ديد از رشيد خواست كه او را از حكومت افريقيه معاف دارد . هارون او را بر كنار كرد و يكى از بركشيدگان خويش به نام محمد بن مقاتل عكّى را كه مردى بدسيرت بود ، به افريقيه فرستاد . او در رمضان 181 ق / 797 - 798 م به افريقيه داخل شد ، لكن سپاهيان به خلافش برخاستند . تمّام بن تميم تيمى در 183 ق / 799 م بر عليه او شورش كرد . در 184 ق / 800 م ، هارون الرشيد با اشارت هرثمة بن اعين ، منشور امارت افريقيه را به نام ابراهيم بن الاغلب كرد . او در اواسط 184 ق / 800 م به قيروان آمد و به ضبط امور پرداخت . « 1 » از اين تاريخ دوران حكومت واليان بر افريقيه خاتمه مىيابد و دوران فرمانروايى نيمه مستقل اغلبى بر افريقيه آغاز مىشود . ابراهيم بن اغلب در آبادى و عمران افريقيه كوشيد و باروى شهر قيروان را از نو و شهر عباسيه را نزديك قيروان بنا كرد و همهء متعلّقات خود را بدانجا برد . « 2 » اغالبه در زمان زيادة الله اول ، يكى از مقتدرترين و نيرومندترين امراى اغلبى ، به فتح صقلّيه كه در تصرف بيزانسيان بود ( 217 ق / 836 م ) پرداختند . آنان ناوگان وسيعى ترتيب دادند كه مايهء تفوق ايشان در مديترانه مركزى شد . امراى اغلبى به عمارت كردن و ساختن بنا نيز شور و شوقى داشتند .\r\nزيادة الله اول ، مسجد بزرگ قيروان را دوباره ساخت و ابراهيم بن احمد اغلبى مسجد\r\n\r\n\r\n","description":"","footnote":"\r\n( 1 ) . همان ؛ ج 3 ، ص 273 - 277 .\r\n( 2 ) . همان ؛ ج 3 ، ص 277 - 287 .\r\n","page_name":" 243 ","page_number":249},
  {"content":"\r\n\r\nبزرگ تونس را تجديد بنا كرد . علاوه‌بر اين ، آثار بسيار براى آبيارى و كشاورزى ، خاصه در نواحى جنوب افريقيه كه چندان حاصلخيز نبود ساخته شد . ابن خرداذبه كه از مغرب و افريقيه با هم نام مىبرد مىنويسد : تونس در تصرف ابن الاغلب است و ميان افريقيه و تونس با قاطر دو مرحله راه است . نام شهر تونس قرطاجنّه است كه در ساحل دريا واقع شده و بارويى با محيط 21 هزار ذراع دور آن كشيده شده است . « 1 » يعقوبى از افريقيه با نام افريقا نام برده مىنويسد : نخستين كس كه به سرزمين افريقا درآمد عبد الله بن سعد بن ابى سرح بود . وى در خلافت عثمان بن عفّان در سال سى و شش هجرى آنجا را فتح كرد . « 2 » در 296 ق / 908 - 909 م ابو عبد الله شيعى به افريقيه آمد ؛ مردم قيروان به ديدارش شتافتند و با او به نام عبيد الله مهدى بيعت كردند . « 3 » عبيد الله مهدى تا 303 ق / 915 - 916 م در قيروان بود ؛ آنگاه شهر مهديه را در دو منزلى جنوب قيروان در افريقيه بنا نهاد و اين شهر تا سال 543 ق / 1148 - 1149 م همچنان معمور بود . « 4 » اصطخرى ، طرابلس غرب را از نواحى افريقيه دانسته مىنويسد : ولايت تاهرت از افريقيه است . پادشاهان افريقيه و برقه از فرزندان ابن اغلب بودند . « 5 » قدامة بن جعفر ، معاصر اصطخرى ، مىنويسد : از اليس « 6 » تا دروازه شهر قيروان كه شهر افريقيه است ، بيست و چهار ميل راه است « 7 » و همين جغرافيادان در جاى ديگرى از كتابش مىنويسد : نخستين مرز مغرب افريقيه و به قيروان مشهور است . « 8 » مسعودى ضمن وصف اقاليم هفتگانهء زمين ، اقليم سوم را مصر و افريقيه نام برده است . « 9 » از اين گفته مسعودى مستفاد مىشود كه افريقيه شامل مغرب نيز بوده است چون در وصف اقاليم ديگر در كتاب او نامى از مغرب ديده نمىشود . صاحب حدود العالم ، افريقيه را برابر مغرب گرفته ، مىنويسد : قيروان شهرى عظيم است و اندر\r\n\r\n\r\n","description":"","footnote":"\r\n( 1 ) . المسالك و الممالك ؛ ص 5 و 66 .\r\n( 2 ) . البلدان ؛ ص 126 .\r\n( 3 ) . تاريخ ابن خلدون ؛ ج 3 ، ص 292 .\r\n( 4 ) . تاريخ سياسى اسلام ؛ ج 3 ، ص 502 .\r\n( 5 ) . مسالك و ممالك ؛ ص 40 ، 42 و 47 و صورة الارض ؛ جزء 1 ، ص 71 و 93 .\r\n( 6 ) .  Alys \r\n( 7 ) . كتاب الخراج ؛ ص 98 .\r\n( 8 ) . همان ؛ ص 188 .\r\n( 9 ) . التنبيه و الاشراف ؛ ص 31 .\r\n","page_name":" 244 ","page_number":250},
  {"content":"\r\n\r\nمغرب هيچ شهر نيست از اين بزرگتر و آبادانتر ، اين شهر قصبهء مغرب است . « 1 » مقدسى ، معاصر با صاحب حدود العالم ، عين گفتار او را تأييد كرده و شهرهاى مغرب را نيز بر شمرده است . « 2 » بكرى در قرن پنجم هجرى از افريقيه فقط نام برده مىنويسد : جايگاهى است در مغرب كه ميان ما و مردم آنجا كوهى است . « 3 » ادريسى نيز دربارهء افريقيه وصف چندانى ندارد و فقط مىنويسد : مهديه كرسى سرزمين افريقيه و پايتخت شهرهاى آن است . « 4 » به نوشتهء ياقوت : افريقيه سرزمينى وسيع و مملكتى بزرگ است كه مقابل جزيرهء صقلّيه قرار دارد و پايان آن ، تا برابر جزيرهء اندلس امتداد دارد ؛ دو جزيره در شمال آن است ؛ صقلّيه به سمت مشرق و جزيرهء اندلس به جهت مغرب . مرز افريقيه از طرابلس غرب از سمت برقه و اسكندريه تا بجايه است و گفته‌اند مسافت آن تا مليانه حدود دو ماه و نيم راه است . ياقوت از قول ابو عبيد بكرى مىنويسد : درازاى مرز افريقيه از برقه در مشرق تا طنجه الخضراء در سمت مغرب است و پهناى آن ، از دريا تا ريگزارهايى است كه در اول سرزمين سودان قرار دارد . اين كوهها و ريگزارهاى بزرگ و متصل به هم از شرق تا غرب امتداد دارد و در اين ريگزارها فنك خوبى ( نوعى حيوان كه پوستى قيمتى دارد ) شكار مىشود . « 5 » ابو الفداء يك قرن بعد از ياقوت ، افريقيه را قسمت سوم مغرب مىداند و مىنويسد : افريقيه از برّ العدوه نيست و روبروى جزيرهء صقلّيه ( سيسيل ) و ارض كبيره ( اروپا ) واقع است . « 6 »\r\nاينك ، پيش از آنكه شهرهاى افريقيه ( قسمت سوم مغرب ) را معرفى كنيم سرزمين برقه را كه خارج از محدودهء افريقيه و حد فاصل افريقيه و مصر است شرح مىدهيم :\r\nبرقه « 7 » يا سيرنائيك ، منطقه‌اى بوده ميان سرت كبير « 8 » و مرمريكا « 9 » يعنى ساحل افريقاى شمالى . نيمهء شمالى اين منطقه به پنتابليس « 10 » ، يعنى پنج شهر معروف بوده است\r\n\r\n\r\n","description":"","footnote":"\r\n( 1 ) . حدود العالم ؛ ص 178 .\r\n( 2 ) . احسن التقاسيم ؛ بخش 1 ، ص 311 - 312 .\r\n( 3 ) . بكرى ، ابى عبيد ؛ المغرب فى ذكر بلاد افريقيه و المغرب ؛ ص 22 .\r\n( 4 ) . نزهة المشتاق ؛ ج 1 ، ص 283 .\r\n( 5 ) . معجم البلدان ؛ ج 1 ، ص 228 - 229 .\r\n( 6 ) . تقويم البلدان ؛ ص 164 .\r\n( 7 ) .  Barea \r\n( 8 ) .  Syrtis Major \r\n( 9 ) .  Marmarica \r\n( 10 ) .  Pantabolic \r\n","page_name":" 245 ","page_number":251},
  {"content":"\r\n\r\nكه عبارت بودند از : 1 ) هسپريدس برنيس « 1 » كه اكنون به بنغازى « 2 » معروف است كه 2 ) برقه يا المرج « 3 » يا مرج كه در دورهء اسلامى نيز معروف بوده است . 3 ) سيرن « 4 » كه به قورينا « 5 » و عين شحات « 6 » معروف بوده است . 4 ) آپولونيا « 7 » يا مرسى سوسه « 8 » . 5 ) آرسينو كه به توكيره يا توكره هم مشهور بوده است . در سالهاى بعد ، دو شهر مهم طلميثه « 9 » و درنه « 10 » به آنها اضافه شد . « 11 » در زمان سلطنت بطالسه شهرهاى غيرساحلى شروع به تنزل كرد ، ولى برقه در جادهء رقابت تجارتى با مصر و كارتاژ افتاد ؛ زيرا تجارت از اين راهها به قارهء افريقا ساده‌تر بود . زمانى كه تمام افريقاى شمالى به دست روميها افتاد ، برقه هم به وسيلهء آخرين پادشاه بطالسه ضميمهء كرت « 12 » ، يكى از استانهاى رومى گرديد . « 13 » در 22 - 23 ق / 643 م كه عمرو بن عاص اسكندريه را فتح كرد ، با سپاه خويش به عزم مغرب روان شد تا به برقه ، مدينهء انطابلس ، رسيد و با مردم آن با جزيه‌اى برابر سيزده هزار دينار - و اينكه هركس بخواهد ، بتواند اولاد خود را به جاى جزيه بفروشد - صلح كرد . « 14 »\r\nبلاذرى از قول عبد الله بن عمرو عاص مىنويسد : « اگر اموال من در حجاز نبود ، هرآينه در برقه اقامت مىكردم ؛ زيرا جايى از آن سلامت‌تر نيافتم » . « 15 » در سال 215 ق / 830 م مأمون عباسى شنيد مردم برقه نافرمان شده‌اند . برادرش ، ابو اسحاق ، را به آنجا فرستاد و او آنجا را فتح كرد . « 16 » در 228 ق / 842 - 843 م در زمان واثق ، قومى از بربر به همراه قومى از قبيلهء قريش ( از بنى اسيد بن ابى العيص ) در برقه نافرمان شدند . واثق ، رجاء بن ايوب انصارى را به آنجا فرستاد . برخى گريختند ، ولى رجاء بر جماعتى از آنان\r\n\r\n\r\n","description":"","footnote":"\r\n( 1 ) .  Hesperides Berniec \r\n( 2 ) .  Benghazi \r\n( 3 ) .  Elmerg \r\n( 4 ) .  Cyrene \r\n( 5 ) .  Grenna \r\n( 6 ) .  Ain Shahat \r\n( 7 ) .  Apollonia \r\n( 8 ) .  Marsa Susa \r\n( 9 ) .  Tolmeita ( Plolemais ) \r\n( 10 ) .  Derna \r\n( 11 ) . جغرافياى ممالك اسلامى قاره افريقا ، سودان ؛ ص 10 .\r\n( 12 ) .  Crete \r\n( 13 ) . همان ؛ ص 11 .\r\n( 14 ) . فتوح البلدان ؛ ص 322 و فتوح مصر و اخبارها ؛ ص 294 و تاريخ يعقوبى ؛ ج 2 ، ص 45 .\r\n( 15 ) . فتوح البلدان ؛ ص 322 - 323 و معجم البلدان ؛ ج 1 ، ص 389 .\r\n( 16 ) . تاريخ يعقوبى ؛ ج 2 ، ص 487 .\r\n","page_name":" 246 ","page_number":252},
  {"content":"\r\n\r\nظفر يافت و بازگشت . « 1 » در 257 ق / 870 - 871 م معتمد ، خليفهء عباسى ، محمد بن هرثمة بن اعين را والى برقه كرد ؛ او در ماه ربيع الآخر همان سال رهسپار برقه شد ؛ ولى سپاه برقه بر محمد بن هرثمه تاختند و او را از برقه بيرون كردند . « 2 » در 261 ق / 874 - 875 م مردم برقه بر عامل خود ، محمد بن فرج فرغانى بشوريدند و او را از شهر بيرون راندند و سر از فرمان ابن طولون برتافتند . ابن طولون سردار خود ، لؤلؤ ، را مأمور سركوب آنها كرد . لؤلؤ به شهر درآمد و گروهى از اعيان آنها را گرفت و بعضى را تازيانه زد و دستهاى بعضى را بريد ؛ مردم آرام شدند و او به مصر بازگشت . « 3 » ابن خرداذبه مىنويسد : قبيلهء لواته ( بربر ) به سرزمين برقه كه به رومى آن را انطابلس يا پنتابلس ( به معناى پنج شهر ) گويند ساكن شدند . « 4 » يعقوبى ، معاصر ابن خردادبه ، در وصف شهر برقه مىنويسد : در چراگاهى وسيع كه خاكى سخت قرمز دارد واقع است . بر گرد شهر ديوارى است و دروازه‌هاى آهنين دارد و بر گرد ديوار خندقى كنده‌اند . ساختمان ديوار برقه به فرمان متوكل عباسى انجام شده و آب آشاميدنى مردم ، آب بارانى است كه از كوه مشرف به شهر به داخل آبگيرهاى بزرگى جمع مىشود . اين آبگيرها را خلفا و امرا در درّه‌هاى نزديك شهر براى شرب مردم برقه ساخته‌اند . پيرامون شهر ، محله‌هايى است كه سپاهيان و مردم ديگر در آن سكونت دارند . در خانه‌هاى شهر و حومه‌هاى اطراف ، مردم به هم آميخته‌اى سكونت دارند و بيشترشان سپاهيان قديمىاند كه اولاد و اعقاب پيدا كرده‌اند . ميان شهر برقه و ساحل درياى شور ( مديترانه ) شش ميل راه فاصله است . بر ساحل دريا ( درست مقابل برقه ) شهرى است كه به آن اجيّه گفته مىشود و در آن شهر ، بازارها و پاسگاهها و مسجد جامع و نيز باغهاى ميوه فراوان است . در كنار اين شهر ، شهر ديگرى است به نام طلميثه كه كشتيها در آن پهلو مىگيرند . برقه را دو كوه است : يكى را شرقى گويند كه قومى از عرب از قبايل ازد و جذام و مردمى از يمن در آن سكونت دارند ؛ دومى را غربى خوانند كه قومى از قبايل غسّان و جذام و ازد و تجيب و ديگر قبايل عرب در آن ساكنند . در اين\r\n\r\n\r\n","description":"","footnote":"\r\n( 1 ) . همان ؛ ج 2 ، ص 507 .\r\n( 2 ) . همان ؛ ج 2 ، ص 542 ، 544 .\r\n( 3 ) . تاريخ ابن خلدون ؛ ج 3 ، ص 433 .\r\n( 4 ) . المسالك و الممالك ؛ ص 69 .\r\n","page_name":" 247 ","page_number":253},
  {"content":"\r\n\r\nدو كوه چشمه‌هاى آب فراوان جارى است و درختان ميوه و دژها و چاههايى كهن از زمان روميان باقى مانده است . برقه اقليمهاى بسيارى دارد كه طوايف بربر در آن سكونت دارند . لنگرگاه برقه ، شهر قديمى برنيق است كه بر ساحل درياى شور و در دو منزلى شهر برقه واقع است و مردم آن ، قومى از فرزندان روميان قديمند . از ديگر شهرهاى بندرى برقه ، شهر اجدابيه است كه دژى دارد . در اين شهر مسجد جامع و بازارهايى داير است . « 1 » نخستين خليفهء فاطمى ، عبيد الله مهدى ، پس از كشتن ابو عبد الله شيعى در سال 298 ق / 910 - 911 م ولايتعهدى را به پسر خود ، ابو القاسم نزار ، داد و حباسة بن يوسف بربرى را نيز به امارت برقه فرستاد . « 2 » اصطخرى در وصف برقه مىنويسد : شهركى ميانه است ، نه كوچك و نه بزرگ ؛ ناحيتى آبادان دارد و گرداگرد شهر از هر طرف بيابان است و گروهى از بربرها ، آنجا مقام دارند و هر سال از مصر كارگزارى به آنجا مىآيد تا آنگاه كه عبيد الله مهدى بر مغرب مستولى شد و عاملان مصر را از آنجا بزاند . « 3 » ابن حوقل ، جهانگرد قرن چهارم هجرى ، از برقه عبور كرده و در وصف آن مىنويسد : ناحيه‌اى وسيع و آباد و وسعت آن ، يك روز راه و كسرى در همين مقدار است . اطراف اين منطقه را از همهء جهات كوه احاطه كرده است و زمينش قرمز رنگ و خاكش معطر است و لباس مردم آنجا هميشه قرمز رنگ است و به همين لحاظ ، در شهر فسطاط از ديگر مردم مغرب شناخته مىشوند . در اين منطقه آباديهايى است كه طوايف بربر در آنها سكونت دارند و اين منطقه هم صحرايى و هم دريايى و هم كوهستانى است .\r\nبرقه براى كسانى كه از مصر به قيروان مىروند ، نخستين شهر است . در اين شهر بازرگانان بيگانه در همه وقت فراوانند و بدون وقفه در تجارت و بازرگانىاند . از برقه پوستهاى دبّاغى شده‌اى كه از جزيره اوجله به آنجا مىآيد به مصر برده مىشود . برقه بازارهاى پررونقى دارد كه پشم ، فلفل ، عسل و موم ، روغن زيتون و انواع ديگرى از كالاها ، كه از مشرق يا مغرب به آنجا صادر مىشود در آنجا عرضه مىگردند . « 4 » صاحب\r\n\r\n\r\n","description":"","footnote":"\r\n( 1 ) . البلدان ؛ ص 121 - 122 .\r\n( 2 ) . تاريخ ابن خلدون ؛ ج 3 ، ص 52 .\r\n( 3 ) . مسالك و ممالك ؛ ص 40 .\r\n( 4 ) . صورة الارض ؛ جزء 1 ، ص 69 .\r\n","page_name":" 248 ","page_number":254},
  {"content":"\r\n\r\nحدود العالم مىنويسد : « برقه شهرى است بزرگ و او را ناحيتى است به حدود مصر پيوسته ؛ جايى با خواسته و بازرگانان بسيار ؛ و اندر وى لشكر بسيار باشد دايم » . « 1 » در نيمهء دوم قرن چهارم هجرى ، چنان كه مقدسى مىنويسد ، برقه قصبه‌اى معتبر و آبادان ، پرميوه ، پربركت با عسل فراوان و مرفه است . مرزى است كه كوهها دور آن را گرفته‌اند .\r\nكشتزارها دارد كه نيم مرحله در نيم مرحله است . از دريا دور و در پستى قرار گرفته است .\r\nاين شهر در كنار راه مصر ( به سمت مغرب ) واقع است و مردمش با بيگانگان مهربانند و نيك‌انديش و كمتر از ديگران رنگ‌پذيرند . « 2 » در اواخر نيمهء دوم قرن چهارم هجرى ، در زمان خلافت الحاكم بامر الله ، ابوركوه در برقه خروج كرد و عامل برقه ، انيال الطويل را از شهر بيرون كرد و شهر را به تصرف درآورد ؛ ولى سرانجام الحاكم در سال 379 ق / 989 م بر ابوركوه پيروز شد و او را كشت . « 3 » در سال 440 ق / 1048 - 1049 م در دوران خلافت المستنصر بالله فاطمى ، حسن بن على يازورى ، اعراب بنى هلال و بنى رباح را به افريقيه فرستاد كه هرچه در تصرف آرند از آن خودشان باشد . آنان به برقه رفتند و در آنجا مسكن گرفتند . « 4 » در نيمهء اول قرن پنجم هجرى ، بكرى آنچه را يعقوبى و ابن حوقل دربارهء برقه گفته‌اند تأييد كرده مىنويسد : نام رومى و يونانى برقه بنطابلس است ، به معنى پنج شهر . « 5 » يك قرن بعد از بكرى ، ادريسى همان اوصافى را كه يعقوبى و ابن حوقل دربارهء برقه گفته‌اند تكرار كرده ، فقط مىنويسد : از گذشته‌هاى دور ، گونه‌اى پنبه به شهر برقه منسوب بوده كه در جاى ديگر نبوده است . از اسكندريه و مصر ، خاكى را به برقه مىآوردند كه در معالجهء امراض نافع بوده است و آن را با روغن به كار مىبردند . رنگ آن خاك خاكسترى بوده و هرگاه آن را در آتش مىانداختند ، بويى چون بوى گوگرد از آن متصاعد مىشده كه غليظ و بدبو بوده است . « 6 » ياقوت علاوه بر تأييد گفته جغرافيادانان قبل از خود ، دربارهء برقه مىنويسد : در آنجا ميوه‌هايى مانند گردو ،\r\n\r\n\r\n","description":"","footnote":"\r\n( 1 ) . حدود العالم ؛ ص 178 .\r\n( 2 ) . احسن التقاسيم ؛ بخش 1 ، ص 317 - 318 .\r\n( 3 ) . تاريخ ابن خلدون ؛ ج 3 ، ص 81 - 83 .\r\n( 4 ) . همان ؛ ج 3 ، ص 88 .\r\n( 5 ) . المغرب فى ذكر بلاد افريقيه و المغرب ؛ ص 4 - 5 .\r\n( 6 ) . نزهة المشتاق ؛ ج 1 ، ص 310 - 311 .\r\n","page_name":" 249 ","page_number":255},
  {"content":"\r\n\r\nبادام ، اترج فراوان است . آرامگاه رويفع ، صحابى پيامبر ( ص ) ، در آن شهر قرار دارد . در برقه چاههاى آبى است كه مردم از آنها استفاده مىكنند . در ساحل آن شهر ، اجيه واقع است كه با برقه شش ميل فاصله دارد و عده‌اى نگهبان در آنجاست . در قسمت ديگر ساحل آن ، شهر طلمويه ( طلميثة ) واقع است . فاصلهء ميان برقه و اسكندريه يك ماه ، و از برقه تا قيروان كه شهر افريقيه است 205 فرسخ راه است . « 1 » ابو الفداء در قرن هشتم هجرى در وصف برقه مىنويسد : چون عرب در صدر اسلام آنجا را گشود ، برقه‌اش ناميد ؛ زيرا در زمينش سنگ به رمل آميخته بود . غالب بلاد برقه بيابانى و بىآب و علف هستند . در برقه آثار شهر بزرگى مشاهده مىشود كه در قديم آبادان بوده است . در همهء سرزمين برقه فقط يك رودخانه است به نام درنا و در حوالى شهر برقه ناحيه‌اى آبادان قرار دارد . از برقه ، قطران و شراب و گوسفند به مصر برند ؛ كشتيها در ساحل برقه لنگر اندازند . « 2 » در اينجا ، به وصف شهر مهم برقه كه سابقا جزو شهركهاى برقه باستان بوده و امروز از شهرهاى مهم ناحيه برقه در كشور ليبى است مىپردازيم .\r\nبنغازى ، بندر مهم ناحيه برقه در كنار درياى مديترانه ، در كشور ليبى است .\r\nيونانيان اين شهر را برقه هسپريدس « 3 » مىناميدند ؛ بعدها بطلميوس سوم نام برنيس « 4 » را به افتخار همسرش ، به آن اضافه كرد . خرابه‌هاى اين شهر قديمى كه بعد از قرن سوم ميلادى مركز اصلى استان برقه بوده ، اكنون زير تپه‌هاى شنى مدفون است . از دوره‌هاى بطالسه و روميها مقابرى در دل صخره‌هاى اطراف آن وجود دارد . شهر امروز جديد است و سابقه‌اى در دورهء اسلامى ندارد . « 5 » از ديگر شهرهاى باستانى و قديمى منطقهء برقه ، طلّميثه و درنه است كه در دوران اسلامى از آنها نامى در كتب جغرافيايى نيست .\r\nاكنون پس از شرح مختصرى دربارهء برقه - كه بعضى آن را جزو مغرب و بعضى آن را خارج از حدود افريقيه گرفته‌اند - به وصف شهرهاى افريقيه - از شرق به غرب - مىپردازيم .\r\n\r\n\r\n","description":"","footnote":"\r\n( 1 ) . معجم البلدان ؛ ج 1 ، ص 389 .\r\n( 2 ) . تقويم البلدان ؛ ص 170 و 197 .\r\n( 3 ) .  Barea Hesperides \r\n( 4 ) .  Berenice \r\n( 5 ) . جغرافياى ممالك اسلامى قاره افريقا ، سودان ؛ ص 19 - 20 .\r\n","page_name":" 250 ","page_number":256},
  {"content":"\r\n\r\nطرابلس غرب سرزمينى است در مغرب كشور ليبى . مساحت تقريبى آن بدون محاسبهء بيابان فزّان كه جزو آن است 96471 ميل مربع و با محاسبهء آن ، 348000 ميل مربع است . طرابلس از مشرق به برقه ، از شمال به درياى مديترانه ، از مغرب به تونس ، و از جنوب به بيابان وسيع فزّان محدود است . سرزمين طرابلس فلات يا جلگه‌اى موجى شكل است كه بلندى اين فلات به طرف جنوب اين سرزمين است و انتهاى جنوبى آن به بلنديهاى احقّر و جبل طيّمو « 1 » و تيبستى « 2 » در صحراى مركزى افريقا ملحق مىشود . در شمال سرزمين طرابلس ميان شهر مصراته « 3 » و خليج سرت ، « 4 » سطح زمين نسبت به سطح دريا به‌طور ملايم ارتفاع مىيابد ، ولى در قسمت مغرب طرابلس دشت معروفى است به نام جفر « 5 » كه رشته كوههاى مصراته ، تهونه « 6 » ، غريان « 7 » و نفوسه « 8 » آن را به شكل مثلثى كه قاعدهء آن در طرف مغرب است در ميان گرفته است . در قسمت شمال اين كوهها صحراى بزرگى است به نام حمادة الحمراء ( صحراى سرخ ) . گرچه اين صحرا اكنون خالى از سكنه است ، وجود آبرفتهاى خشك يا درّه‌هاى رودخانهء خشك آن منطقه نشان مىدهد كه هواى آن در قديم بهتر از امروز بوده است . در منطقه بيابانى حمادة الحمراء كوهى به نام جبل السوداء قرار دارد كه تقريبا در 400 ميلى جنوب ساحل مديترانه واقع است و حوضهء آبگير رود فزّان را تشكيل مىدهد . در انتهاى غربى سرزمين طرابلس دو واحهء بزرگ وجود دارد ؛ يكى به نام غدامس « 9 » در 350 ميلى جنوب غربى طرابلس كه يكى از مراكز قديمى است و ديگرى ، غات « 10 » كه واحه‌اى جديد است . اين دو مركز هر دو جزو راههاى تجارتىاند . در قرن نوزدهم راه كاروانرو نيجر « 11 » به طرابلس تقريبا از همين راه غات بوده ؛ ولى كم‌كم از اهميت اين واحه يا مركز از نظر تجارتى كاسته شده است .\r\nهواى سرزمين ( فلات ) طرابلس به‌طور كلى گرم است و گاهى به سبب تأثير هواى نواحى ساحلى و كوههاى نزديك به آن كمى بهتر مىشود . در فصل تابستان درجه\r\n\r\n\r\n","description":"","footnote":"\r\n( 1 ) .  Timmu \r\n( 2 ) .  Tibesti \r\n( 3 ) .  Misurata \r\n( 4 ) .  Sirte \r\n( 5 ) .  Jefara \r\n( 6 ) .  Tahuna \r\n( 7 ) .  Garian \r\n( 8 ) .  Nefusa \r\n( 9 ) .  Ghadames \r\n( 10 ) .  Ghat \r\n( 11 ) .  Niger \r\n","page_name":" 251 ","page_number":257},
  {"content":"\r\n\r\nحرارت در روز ، گاهى از 100 درجهء فارنهايت نيز تجاوز مىكند . در سردترين ماه در نواحى ساحلى ، درجهء برودت هوا به 54 درجه فارنهايت مىرسد . فصل باران و مدت بارندگى در طرابلس از چند هفته يا چند روز در سال تجاوز نمىكند . گياهان طرابلس غالبا از نوع گياهان صحرايى هستند و درختان نخل و گز از درختان معروف اين منطقه است . درختان اقاقيا و بوتهء سريش و كندر رومى از درختانى است كه در واديها مىرويد و در بيابان حماده ، افسنطين « 1 » زياد ديده مىشود . نزديك ساحل دريا ، درختان برگ بويا ، درخت غار و مورد و بلوط و ساير گياهان هميشه سبز زياد ديده مىشود . حيوانات سرزمين طرابلس ، خرگوش ، كفتار ، روباه ، شغال و موش خرمايى ، پرندگان آن ، شانه‌به‌سر يا هدهد و كركس و خزندگان آن ، افعى و سوسمار هستند . « 2 » طرابلس غرب كه آن را تريپولى نيز مىخوانند ، در روزگاران قديم مستعمرهء فنيقيها بوده است . قبل از اينكه مشرق مديترانه به دست يونانيها و سپس روميها بيفتد ، فنيقيها شهرهاى صبراته « 3 » و اويا « 4 » و لبده « 5 » را بنا كردند و شهر اويا را كه ميان صبراته و لبده قرار داشت به پايتختى برگزيدند .\r\nاين منطقه بعدها ، طرابلس يا تريپولى ناميده شد . تاريخ قديم طرابلس مانند تاريخ سرزمين برقه است ، يعنى همان‌طور كه برقه از دست يونانيها خارج شد و به دست بطالسه افتاد و پس از بطالسه به تصرف روميها درآمد و سرانجام يك استان رومى شد ، در قرن پنجم ميلادى طرابلس ( و نيز برقه ) به تصرف واندالها درآمد و واندالها در قرن ششم ميلادى به وسيله بليزاريوس ، يكى از سرداران روم شرقى ، از ميان رفتند . در اواسط قرن هفتم ميلادى مسيحيت در شمال افريقا جاى خود را به اسلام داد . « 6 » به نوشتهء بلاذرى : عمرو بن عاص در 22 ق / 642 - 643 م ، اطرابلس را به عنوه گشود و به عمر بن خطّاب نوشت : « ما به اطرابلس رسيده‌ايم ، ميان اين شهر تا افريقيه نه روز راه است ؛ اگر امير المومنين ما را غزاى آن بلد اجازت دهد ، چنان كنيم . ولى ، خليفه دوم او را از اين كار\r\n\r\n\r\n","description":"","footnote":"\r\n( 1 ) . يا افسنين (  Worm Wood  ) نام گياهى است خاراگوش .\r\n( 2 ) . همان ؛ ص 22 ، 24 - 26 و 28 .\r\n( 3 ) .  Sabratha \r\n( 4 ) .  Oea \r\n( 5 ) .  Leptis \r\n( 6 ) . همان ؛ ص 31 - 32 .\r\n","page_name":" 252 ","page_number":258},
  {"content":"\r\n\r\nمنع كرد » . « 1 » نحوهء فتح طرابلس به دست مسلمانان در كتب تاريخى ذكر شده است ؛ گويند چون مسلمانان اطرابلس را محاصره كردند ، ديدند كه قادر به گشودن ديوارهاى آن نيستند ، تا اينكه روزى مردى از قبيلهء مدلج به قصد شكار از اردوگاه بيرون رفت تا اينكه به ساحل دريا رسيد ، در آنجا دريافت كه شهر از سوى دريا ديوار ندارد و دريا تا كنار شهر را فراگرفته است ، پس از جستجو راهى به داخل شهر يافت و از آنجا داخل شد تا به ناحيهء كنيسه رسيد . . . سپس آن مرد خبر را به عمرو عاص گزارش كرد . . . عمرو و سپاهش هم نيز نردبانى را بر يكى از ديوارهاى شهر ديدند از آن بالا رفته و به داخل شهر وارد شدند . . . و آنجا را گشودند . در حدود سال 140 ق / 757 - 758 م در نواحى طرابلس غرب ، عبد الاعلى بن السمع المعافرى كه از خوارج اباضى بود ، از رفتار عاصم بن جميل و از قبيله ورفجومه برآشفت و طرابلس را بگرفت . در 144 ق / 761 - 762 م محمد بن اشعث خزاعى شهر طرابلس را گشود . در 150 ق / 767 م پس از كشته شدن اغلب بن سالم ، مردم مخارق بن غفّار طايى را به امارت برگزيدند . « 2 » در 151 ق / 768 م ، عمر بن حفص ، معروف به هزار مرد ، جنيد بن بشّار اسدى را فرمانرواى طرابلس كرد . در دوران خلافت هارون الرشيد ، در 179 ق / 795 - 796 م هرثمة بن اعين به قيروان رفت و برگرد طرابلس ، از آن سو كه دريا بود ، بارويى برآورد . در 189 ق / 804 - 805 م مردم طرابلس بر ابراهيم بن اغلب ، فرمانرواى افريقيه ، شوريدند و عامل او را از طرابلس بيرون كردند .\r\nابراهيم بن اغلب در 196 ق / 811 - 812 م پسر خود ، عبد الله ، را به طرابلس فرستاد .\r\nعبد الله با سپاهى به آنجا رفت و شهر را گشود و بربرها را سركوب كرد ؛ پدرش او را بر كنار كرد و دوباره سفيان بن مضا را به طرابلس فرستاد ، ولى قبيلهء هوارهء بربر كه در طرابلس بودند ، سفيان را از شهر راندند و باروهاى شهر را از نو ساختند . عبد الله دوباره شهر را محاصره كرد كه خبر مرگ پدرش به او رسيد . « 3 » ابن خرداذبه نخستين جغرافيادانى است كه از طرابلس نام برده ، وى مىنويسد : از وادى الرّمل تا طرابلس 24 ميل و از\r\n\r\n\r\n","description":"","footnote":"\r\n( 1 ) . فتوح البلدان ؛ ص 325 .\r\n( 2 ) . ر . ك . : تاريخ ابن خلدون ؛ ج 3 ، ص 270 - 271 .\r\n( 3 ) . همان ؛ ج 3 ، ص 272 و 275 - 278 و مراكشى ، عبد الواحد ؛ المعجب فى تلخيص اخبار المغرب ؛ ص 349 .\r\n","page_name":" 253 ","page_number":259},
  {"content":"\r\n\r\nطرابلس تا سيره 24 ميل راه است . اياس همان شهر اطرابلس است كه قبيلهء هوارهء بربر در آن سكنا گزيده‌اند . « 1 » اطرابلس در نيمهء دوم قرن سوم هجرى ، شهرى كهن و باشكوه بر ساحل درياى مديترانه و آباد و پرجمعيت بوده و اهالى آن ، مردمى به هم آميخته بوده‌اند . « 2 » اصطخرى در نيمهء اول قرن چهارم هجرى در وصف طرابلس مىنويسد : از نواحى افريقيه و شهرى است كه از سنگ خارا بنا شده و بر ساحل دريا قرار دارد و جايگاهى سخت استوار و پرنعمت است . از طرابلس تا قيروان بيست مرحله راه است . « 3 » ابن حوقل كه خود طرابلس را ديده ، در وصف آن مىنويسد : شهر از سنگ سپيد بنا شده و بر ساحل دريا واقع است پرنعمت و ارزان و بازارهاى آن نيكوست . حومه‌اى بزرگ دارد و در اطراف آن بازارهاى بزرگى قرار دارد كه سلطان آن سرزمين ، بعضى از آنها را به داخل شهر طرابلس منتقل كرده است . منافع طرابلس از منافع برقه كمتر است و در آنجا انواع ميوه‌هاى لذيذ و خوب موجود است ؛ ولى مقدار آن كم است و شبيه به مغرب مىماند . ميوه‌هاى آن مانند هلو و گلابى چنان خوب است كه نظير آن در جاهاى ديگر نيست . در اطرابلس ( طرابلس ) ساز و برگ شتر فراوان است و لباسها و عباهاى فاخرى از پشم ساخته مىشود . مردم طرابلس شبانه‌روز با شهرهاى سرزمين روم و سرزمين مغرب دادوستد و بازرگانى ، و انواع كالاها و خوردنيها را خريد و فروش مىكنند . مردم طرابلس در ميان همسايگانشان به رعايت تميزى بدن و لباس معروفند و به تجمّل در لباس و زيبايى صورت و غذاى خوب شناخته شده‌اند . در اين شهر رباطهاى فراوان و خوبى براى بيگانگان وجود دارد و لنگرگاهى دارد كه كشتيها دائما به آن رفت‌وآمد دارند . « 4 » صاحب حدود العالم مىنويسد : طرابلس نخستين شهر افريقيه است ؛ شهرى است بزرگ و آبادان بر كران درياى روم و مردم آن ، بسيارند . شهر ، جاى بازرگانان روم و اندلس است و هر چيز كه از درياى روم آورده شود ، در آنجا موجود است . « 5 » مقدسى در اواخر\r\n\r\n\r\n","description":"","footnote":"\r\n( 1 ) . المسالك و الممالك ؛ ص 66 و 69 .\r\n( 2 ) . ر . ك : البلدان ؛ ص 125 .\r\n( 3 ) . مسالك و ممالك ؛ ص 40 و 48 .\r\n( 4 ) . صورة الارض ؛ جزء 1 ، ص 71 - 72 .\r\n( 5 ) . حدود العالم ؛ ص 178 .\r\n","page_name":" 254 ","page_number":260},
  {"content":"\r\n\r\nقرن چهارم هجرى در وصف طرابلس مىنويسد : شهر ، بارويى از سنگ و گل و دروازه‌هايى به نام باب البحر ، باب الشرق ، باب الجوف ، باب الغرب دارد . آب شهر از چاه و باران است . ميوه‌هاى شهر ، آلو و سيب و فرآورده‌هاى لبنى و عسل آن فراوان است و شهرت بسيار دارد . « 1 »\r\nبكرى در قرن پنجم هجرى تفسيرى دربارهء واژه اطرابلس كرده كه به زبان يونانى به معناى سه شهر است . وى مىنويسد : شهر بر ساحل درياست ؛ مسجد جامع زيبا بنيانى دارد و در شهر بازارهاى پركالا و حمامهاى بسيار است . مسجدى در طرابلس است كه به مسجد شعاب مقصود معروف است و گرد آن ، مصريانى در لباس بربرها هستند و زبانشان قبطى است . « 2 » ادريسى در قرن ششم هجرى مىنويسد : طرابلس شهرى محكم و استوار است و بر گرد آن ديوارى از سنگ وجود دارد . شهر خيابانهاى خوب و پاكيزه دارد و بازارهايش مرتّب و منظم است و در آن صنايع و كالاهايى است كه از ديگر شهرها به آنجا مىآورند . شهر پر از درخت زيتون و انجير و ميوه‌هاى فراوان و نخلستانها است ، ولى عربها آنجا را ويران و اطراف آن را تخريب و مردم آنجا ترك وطن كردند ؛ بنابراين واديهاى آن نابود شد و به صورت بيابان درآمد و اوضاع آن ناحيه دگرگون و درختان آنجا نابود شد و آبهايش خشكيد ؛ تا آنكه رجار « پادشاه نرماند » آنجا را در سال 540 ق / 1145 - 1146 م فتح كرد . اكنون مردم آن ناحيه در اطاعت او هستند . « 3 » در نيمهء دوم قرن ششم هجرى ، قراقوش ، از موالى تقى الدين عمر برادرزادهء صلاح الدين ايوبى ، شهر طرابلس غرب را محاصره كرد و گشود و زن و فرزند خويش را در كاخ آن جاى داد و سپس ، بر قابس كه در آن سوى طرابلس بود دست يافت . « 4 » ياقوت مىنويسد : اين شهر به مدينه إياس معروف است . از بناهاى قيصر روم أشباروس است . متصل به شهر ، شوره‌زار بزرگى است كه از آن نمك بسيار به دست مىآيد و داخل شهر چاه آبى است كه به ابى الكنود معروف است ؛ مىگويند كه هركس از آب آن بنوشد ، احمق و كندذهن\r\n\r\n\r\n","description":"","footnote":"\r\n( 1 ) . مخزوم ، محمد ؛ احسن التقاسيم فى معرفة الاقاليم ؛ ص 186 .\r\n( 2 ) . المغرب فى ذكر بلاد افريقيه و المغرب ؛ ص 6 - 7 .\r\n( 3 ) . نزهة المشتاق ؛ ج 1 ، ص 297 .\r\n( 4 ) . تاريخ ابن خلدون ؛ ج 4 ، ص 437 .\r\n","page_name":" 255 ","page_number":261},
  {"content":"\r\n\r\nگردد . گواراترين آب چاههاى طرابلس ، آب چاه قبّه است . « 1 » ابو الفداء مىنويسد :\r\nاطرابلس آخرين شهرى است كه در مشرق قيروان واقع است ؛ شهرى پرنعمت با كوره‌اى وسيع و استوار . شهر آب جارى ندارد . « 2 » به نوشتهء حمد الله مستوفى : افريقيه از اقليم دوم و سوم است ؛ مملكتى طويل و عريض و بلاد مشهورش طرابلس و مهديه و تونس است . « 3 » ابن بطوطه در نيمهء اول قرن هشتم هجرى هنگام مسافرت به شرق از طرابلس عبور كرده است . و از عروسى خود با دختر يكى از امناى تونس سخن گفته كه در اواخر محرم 726 / 1325 - 1326 م با زن خود و جماعتى از قبيلهء مصامده طرابلس را ترك كرديم . « 4 » لئون افريقى در قرن دهم هجرى در وصف طرابلس مىنويسد : شهرى است كه افريقاييان آن را بنا كردند و ديوارى به دور آن كشيدند كه بسيار بلند و زيبا بود ؛ اما چندان محكم و استوار نبود ؛ زيرا بر روى يك زمين شنى بنا شده بود . اطراف شهر نخلستانهاى فراوان وجود داشت . ديوار شهر شبيه ديوار شهر تونس ، ولى از آن زيباتر بود . شهر ، بازارهايى متصل به هم داشت . هر شغل و صنفى در جايى مخصوص قرار داشت . در شهر ، چاهها و سقّاخانه‌ها وجود نداشت ، بلكه آب‌انبارهايى ساخته بودند كه آب در آنها جمع مىشد .\r\nمردم از كمبود حبوبات رنج مىبردند . صحراى اطراف شهر را ريگزارهاى وسيع فراگرفته بود و مانند ديگر بيابانهاى منطقه نوميديا حكايت از آن داشت كه زمانى ، درياى مديترانه تا دل اين مناطق به سمت جنوب امتداد داشته است . بدون شك قبل از آنكه دريا اين نواحى را فراگيرد ، سرسبز و حاصلخيز بوده است . « 5 »\r\nپس از برچيده شدن حكومت بيزانس ، شمال افريقا به دست امپراتوران عثمانى افتاد و ناحيه طرابلس كم‌كم به تبعيّت فرمانروايان ( محلى ) تونس درآمد . در 724 - 803 ق / 1324 - 1401 م طرابلس مدتى به دست خاندان بنى عمّار « 6 » كه سلسلهء مستقلى بود افتاد . در 803 ق / 1401 م طرابلس مجددا به دست تونسيها افتاد . در\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 25 .\r\n( 2 ) . تقويم البلدان ؛ ص 195 .\r\n( 3 ) . نزهة القلوب ؛ ص 264 و 269 .\r\n( 4 ) . سفرنامهء ابن بطوطه ؛ ج 1 ، ص 10 .\r\n( 5 ) . وصف افريقيا ؛ ج 2 ، ص 97 .\r\n( 6 ) .  Beni Ammar \r\n","page_name":" 256 ","page_number":262},
  {"content":"\r\n\r\n916 ق / 1510 م فرديناند پنجم ، پادشاه كاتوليك اسپانيا ، شهر طرابلس را تسخير كرد و سپس در 937 ق / 1530 - 1531 م طرابلس به دست امراى سن‌ژان « 1 » افتاد ؛ آنان از جزيرهء رودس به اين نقطه آمده بودند . در 958 ق / 1551 م ترغود پاشا و سنان پاشاى ترك ، امراى سن‌ژان را تبعيد و شهر طرابلس را ضميمه متصرفات باب عالى كردند ؛ ولى بر اثر مرگ ترغود پاشا قدرت تركان در اين ناحيه رو به ضعف گذاشت . در اين هنگام ، دزدان دريايى بر شهر طرابلس خسارات فراوانى وارد آوردند و با وجود بمباران شهر طرابلس به وسيلهء فرانسويان ، باز دزدان دريايى دست از فعاليت خود برنداشتند تا اينكه در 1126 ق / 1714 م احمد پاشا قرمانلى « 2 » حكومت مستقلى در طرابلس ايجاد و با اعلام نيابت سلطنت عثمانى شروع به گرفتن خراج كرد . سرانجام ، طرابلس در نوامبر 1330 ق / 1911 - 1912 م پس از اعلان جنگ ايتالياييها با تركان به دست ايتالياييها افتاد . « 3 »\r\nفزّان يا فزانيا « 4 » كشور باستانى يا كشور غارامانت « 5 » در سال 1951 م جزو كشور ليبى و يكى از سه استان آن شد . مساحت اين ناحيهء صحرايى ، واقع در جنوب سرزمين طرابلس ، حدود 150000 ميل مربع است . سرزمين فزان ميان جبل السوداء در شمال و كوههاى طمّو در منتهى اليه جنوب قرار دارد . اين بيابان شامل تپه‌هاى شنى و برآمدگيهاى صخره‌اى و دو فرورفتگى است كه آب آنها وسيلهء سكونت ساكنان واحه‌هاست . اين فرورفتگيها كه از كوههاى احقّر الجزاير جنوبى شروع مىشود و به طرف شمال شرقى فزّان امتداد مىيابد ، واحه‌هاى اصلى استان فزّان را به نامهاى مرزوق « 6 » ، سبها « 7 » و براك « 8 » تشكيل مىدهد . واحه‌هاى ودّان « 9 » و هون « 10 » در شمال جبل السوداء قرار دارند . از نظر مقدار بارندگى ، بايد گفت فقط شمال فزّان بارندگى كافى دارد ؛ در ساير قسمتهاى فزّان باران بندرت مىبارد . هواى فزّان صحرايى است ، رطوبت آن كم ، حرارت آن زياد ، تابستان آن بسيار گرم و زمستان آن سرد است و گاهى\r\n\r\n\r\n","description":"","footnote":"\r\n( 1 ) .  Saint Jean \r\n( 2 ) .  Karamanli \r\n( 3 ) . جغرافياى ممالك اسلامى قاره افريقا ، سودان ؛ ص 32 - 34 .\r\n( 4 ) .  Phazania \r\n( 5 ) .  Garamantes \r\n( 6 ) .  Murzuk \r\n( 7 ) .  sebha \r\n( 8 ) .  Brak \r\n( 9 ) .  waddan \r\n( 10 ) .  Hon \r\n","page_name":" 257 ","page_number":263},
  {"content":"\r\n\r\nدر زمستان درجهء حرارت به زير صفر نيز مىرسد . در اين ناحيه هر جا كه واحه‌اى است ، نخلهاى خرما نيز هست . در جاهايى كه آبيارى مىشود ، غلات كشت و بهره‌بردارى مىشود . گياهان فزّان از نوع گياهان صحرايى است ، ولى بايد گفت كه قسمت اعظم فزّان بيابان لخت و برهنه است . در واحه‌هاى غير مسكونى ، غزال و بز صحرايى به تعداد كم و در شمال فزّان ، شتر و بز و علاوه بر اينها شغال و كفتار وجود دارد . از پرندگانى كه در فزّان پيدا مىشوند ، بايد از شترمرغ ، كركس ، چلچله ، قوش و كلاغ سياه نام برد . « 1 » فزّان غير از خرما كه به طرابلس صادر مىكند ، مقدار كمى نفت دارد كه امتياز استخراج آن در دست كمپانيهاى انگليس ، فرانسه و امريكاست .\r\nفزّان در سال 19 ق . م ضميمهء امپراتورى روم شد نام آن فازانيا « 2 » بود . نام فزّان از همين اسم گرفته شده است . پس از حملهء واندالها ، فزّان دوباره استقلال خود را بازيافت و سلسلهء برنا « 3 » در آن به حكومت پرداخت . مردم فزّان در حكومت سلسلهء برنا مسيحى شدند ؛ ولى در سال 46 ق / 666 م كه فزّان به تسخير و تصرف اعراب درآمد مسيحيت از آنجا رخت بربست . « 4 » به نوشتهء ابن عبد الحكم : هنگامى كه عقبة بن نافع به افريقيه آمد ، از مردم سراغ شهرى را گرفت ، به او گفتند ، شهر جرمه ( شهر آنجاست ) و آن فزّان بزرگ بود . پس از هشت شبانه‌روز راه ، از ودّان به آنجا رفت ؛ چون به آن شهر نزديك شد ، كسانى را فرستاد تا مردم آنجا را به اسلام دعوت كنند و مردم اجابت كردند . عقبه در 6 ميلى شهر فرود آمد ؛ پادشاه آن شهر به سوى عقبه رفت و سرانجام ، ميانشان صلح شد و عقبه به مشرق بازگشت . « 5 » يعقوبى مىنويسد : مردم فزّان مردمى به هم آميخته‌اند و رئيسى دارند كه از وى فرمان مىبرند ؛ و فزّان سرزمينى وسيع و شهرى باعظمت است . ميان آنان و قبيلهء مزاتهء بربر پيوسته جنگ است . « 6 » ادريسى در قرن ششم هجرى مىنويسد : سرزمين فزّان مجاور سرزمين زغاوه قرار دارد و در آن ، شهر جرمه ( فزّان ) و شهرهاى تساوه و\r\n\r\n\r\n","description":"","footnote":"\r\n( 1 ) . جغرافياى ممالك اسلامى قاره افريقا ، سودان ؛ ص 45 ، 47 .\r\n( 2 ) .  Phazania \r\n( 3 ) .  Berauna \r\n( 4 ) . همان ؛ ص 52 - 53 .\r\n( 5 ) . فتوح مصر و اخبارها ؛ ص 330 .\r\n( 6 ) . البلدان ؛ ص 124 - 125 .\r\n","page_name":" 258 ","page_number":264},
  {"content":"\r\n\r\nسودان ( تساوهء جرمى ) قرار دارد . اين دو شهر به هم نزديكند و ميانشان كمتر از يك مرحله فاصله است و در اندازه با هم برابرند و بسيار آبادند ؛ جز آنكه آب ايشان از چاههاست و نخلستان دارند و ذرت و جو مىكارند و آنها را با چرخ چاه كه انجقه مىنامند آبيارى مىكنند . اين وسيلهء آب‌كشى در سرزمين مغرب به خطاره معروف است .\r\nايشان معدن نقره‌اى دارند كه در كوهى به نام جوجيس واقع است ؛ ولى چون نقرهء آن خيلى اندك است ، جويندگان ، كار استخراج آن را رها مىكنند . از تساوه تا اين معدن حدود سه مرحله راه است . « 1 » به نوشتهء ياقوت ، فزّان ولايتى وسيع است كه ميان فيوم و طرابلس غرب و در اقليم اول قرار گرفته است . در اين ناحيه ، خرما فراوان است و شهر آن به زويلة السودان معروف است و نژاد غالب آنجا سياهانند . « 2 » ابو الفداء مىنويسد : بلاد فزّان مجموعه‌اى است از جزاير با نخلستانها و آب فراوان ؛ شهرها و ديه‌ها دارد كه بيشتر آنها جزء ودّان است و امروز همه در اطاعت پادشاه كانم « 3 » باشد . در جنوب ودّان و فزّان ، محالات ( نواحى ) ازكان قرار دارد و مردم آن بربرهاى مسلمانند . زويله قاعدهء ( مركز ) بلاد فزّان است و آن ، واحه‌اى است داراى نخل و آب و در صحرا و روبروى افريقيه واقع است . « 4 » در زمان حمد الله مستوفى ، فزّان از بلاد مشهور طرابلس ( غربى ) بوده و ولايت بسيار داشته است . « 5 » از قرن هفتم هجرى / سيزدهم ميلادى و بعد از آن ، فزّان تابع دولت برن يا برنو شد و احتمال مىرود كه به وسيلهء يك قبيلهء بومى اداره مىشده است . در قرن هشتم هجرى / چهاردهم ميلادى حكومت فزّان به دست يك قبيله عرب افتاد . در اواسط قرن دهم هجرى / شانزدهم ميلادى ، المنتصر بن محمد ، بانى و مؤسس سلسلهء بنى محمد در فزّان ، شهر مرزوق را به پايتختى برگزيد . سلسلهء بنى محمد با دولت عثمانى در طرابلس چندين بار جنگيد و سرحداتش را تا سخنه رسانيد . سلسلهء بنى محمد در فزّان حكومت مطلق داشت و آخرين ايشان خود را سلطان فزّان خواند و با برده‌سازى در\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 112 .\r\n( 2 ) . معجم البلدان ؛ ج 4 ، ص 260 .\r\n( 3 ) . سرزمينى بوده است در صحراهاى افريقا .\r\n( 4 ) . تقويم البلدان ؛ ص 169 و 197 .\r\n( 5 ) . نزهة القلوب ؛ ص 269 .\r\n","page_name":" 259 ","page_number":265},
  {"content":"\r\n\r\nسودان مركزى ( قسمتى از سرزمين سياهان ) و پيشرفت تابگيرمى « 1 » خاطرات بسيار بدى از خود باقى گذاشت . در سال 1247 ق / 1831 - 1832 م عبد الجليل ، يكى از رؤساى عرب ، حكومت بنى محمد را واژگون كرد و پس از ده سال حكومت ، در جنگ با قشون عثمانى به فرماندهى باقر بيك كشته شد و فزّان در سال 1258 ق / 1842 م ضميمه امپراتورى عثمانى گرديد . « 2 » زويله ، مركز بلاد فزّان در ميان صحرا قرار داشت . بلاذرى مىنويسد : عمرو بن عاص به عمر بن خطّاب نامه نوشت و او را خبر داد كه عقبة بن نافع فهرى را بر مغرب ولايت داده و او تا زويله پيش رفته و مناطقى كه ميان زويله و برقه است تماما مطيع گشته و فرمانبردار شده‌اند . . . و بر اهل زويله و مناطقى كه بين او تا زويله قرار دارد مبالغى مقرر داشته كه به نظر وى طاقت اداى آن را دارند . « 3 » يعقوبى مىنويسد : سرزمين زويله آن سوى ودّان ، در طرف قبله ، قرار دارد و مردم آن از مسلمانان اياضى مذهبند و همه آنها حجّ بيت الله الحرام را انجام مىدهند . چرمهاى زويلى معروف است و آن سرزمين ، نخلستان و كشتزارهاى ذرت فراوان دارد . مردم آن ، آميخته از مردم خراسان و بصره و كوفه‌اند . « 4 » به نوشتهء اصطخرى : زويله در مرز مغرب ، شهرى ميانه است ؛ ناحيت بسيار دارد ؛ نزديك سرزمين سياهان است و غلامان سياه را از آنجا آورند . « 5 » صاحب حدود العالم در وصف زويله مىنويسد : « شهرى است عظيم ؛ بر كران بيابان سودان نهاده است واندر حوالى و ناحيت وى بربريانند بسيار و اين بربريان ، مردمانىاند اندر بيابانهاى مغرب ، همچون عرب اندر باديه ؛ خداوندان چهارپاىاند با زر بسيار ؛ و لكن عرب به چهارپاى توانگرترند و بربريان به زر توانگرترند » . « 6 » مقدسى از زويله هنگام آمدن شمّاخ ( سليمان بن جرير ) به شمال افريقا براى كشتن ادريس ياد كرده ، مىنويسد : شمّاخ به زويله رسيد ، خود را پزشكى از دوستان ادريس وانمود كرد . « 7 »\r\n\r\n\r\n","description":"","footnote":"\r\n( 1 ) .  bagirmi \r\n( 2 ) . جغرافياى ممالك اسلامى قاره افريقا ، سودان ؛ ص 53 .\r\n( 3 ) . فتوح البلدان ؛ ص 124 .\r\n( 4 ) . البلدان ؛ ص 124 .\r\n( 5 ) . مسالك و ممالك ؛ ص 42 و 47 .\r\n( 6 ) . حدود العالم ؛ ص 179 .\r\n( 7 ) . احسن التقاسيم ؛ بخش 1 ، ص 351 .\r\n","page_name":" 260 ","page_number":266},
  {"content":"\r\n\r\nبكرى در قرن پنجم هجرى در وصف زويله مىنويسد : شهرى است بدون بارو ، در ميان صحرا و آنجا آغاز مرز سرزمين سودان است . در زويله مسجد جامع و گرمابه و بازارهايى است كه تمام وسايل آسايش و رفاه در آنها وجود دارد . در اطراف شهر نخلستانها و كشتزارهايى است كه با كمك شتران آبكش آبيارى مىشوند . « 1 » ادريسى در قرن ششم هجرى از بازارهاى زيبا و پركالاى زويله و خيابانهاى وسيع شهر و كوچه‌هاى گشادهء آن سخن گفته ، مىنويسد : مردم آنجا ثروتمند ، اهل ذوق و ادراك و هوشيارند ؛ لباس سفيد مىپوشند و روش پسنديده‌اى در امر تجارت و بازرگانى دارند . شهر زويله ديوارهاى استوار و خوبى دارد و اطراف آن از همهء جهات ، صحرا و بيابان و خانه‌هاى آنان از سنگ است . در شهر ، مهمانخانه‌هاى بسيار و گرمابه‌هاى آب گرم وجود دارد .\r\nشهر از سمت بيابان خندق بزرگى دارد . آب مشروبشان آب باران است و در خارج شهر و در سمت غربى آن آب گرمى است كه قبل از آمدن عربها به افريقيه و خرابكارى آنان ، اطراف آن ، باغها و بوستانها و درختان ميوه و ميوه‌جات پاكيزه بود ؛ ولى امروز از آن آب گرم و آبادانى چيزى باقى نمانده است . « 2 » در 551 ق / 1156 م فرنگان به فرماندهى رجاريا روژه ، پسر گيوم ، به شمال افريقا و به شهر صفاقس آمدند و بر آنجا تسلط يافتند و مردى را به نام ابو الحسين فريانى بر شهر حكومت دادند ؛ ولى او از حكومت عاجز آمد و از روژه خواست فرزندش ، عمر ، را جاى او بگمارد . اندكى بعد ، عمر بن حسين فريانى بر فرنگان شورش كرد و سپاهى به زويله نزديك مهديه فرستاد و از مردم آنجا براى شورش بر عليه فرنگان دعوت كرد و آنان نيز پذيرفتند و با كمك مردم صفاقس و عربها مهديه را محاصره كردند ؛ اما وقتى عبد المؤمن ( رئيس موحدين ) به سوى مهديه آمد و آنجا را گشود مردم زويله به شهرشان بازگشتند . « 3 » ياقوت در قرن هفتم هجرى ، اوصافى را كه بكرى در وصف زويله گفته تأييد كرده ، مىنويسد : آرامگاه دعبل بن على خزاعى شاعر مشهور عرب در آنجاست . مردم زويله براى نگهبانى شهرشان روش شگفتى دارند ؛ چون\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 10 .\r\n( 2 ) . نزهة المشتاق ؛ ج 1 ، ص 282 - 283 .\r\n( 3 ) . تاريخ ابن خلدون ؛ ج 4 ، ص 323 - 324 .\r\n","page_name":" 261 ","page_number":267},
  {"content":"\r\n\r\nنوبت نگهبانى به يكى از ايشان مىرسد ، چهارپايى كه شاخ و برگ بسيار خرما را بر آن بار كرده به دور شهر در حركت در مىآورد و خود در پناه آن تا صبح به نگهبانى مىپردازد . « 1 » به نوشته ابو الفداء : زويله قاعدهء فزّان و زير فرمان سياهان است . شهر جديد زويله براى مهديه به منزلهء ربضى است . مهدى ، اولين خليفهء علوى فاطمى ، آن را ساخت و مسكن رعاياى خود قرار داد . آب مردم شهر از چاههاست . « 2 »\r\nتونس ، پايتخت كشور جمهورى تونس ، در گوشهء شمال شرقى كشور در ساحل غربى مرداب كم عمقى است كه به وسيلهء ترعهء تنگى در بندر لاگولت به خليج تونس ارتباط دارد . شهر تونس در واقع دو شهر است : يكى مدينه كه بخش قديمى و غربى شهر است با كوچه‌هاى باريك و در هم و تماشايى و بازارهاى مملو از صنايع زيباى محلى ؛ و ديگرى ، بخش اروپايى شهر كه بناهاى مدرن ، مدارس ، بيمارستانها ، مهمانخانه‌ها و مغازه‌هاى بزرگ دارد . از بناهاى تاريخى و جالب تونس ، يكى مسجد معروف به جامع الزيتونه ( بنا در سال 114 ق ) ، محل دانشگاه اسلامى معروف تونس است و ديگرى ، دار الباى ( بنا در سال 1702 م ) مقر فرمانرواى تونس و سرانجام ، كاخ باردو كه اكنون موزه‌اى است مشتمل بر آثار كارتاژى ، رومى و اسلامى « 3 » . به نوشتهء بلاذرى : وقتى عبد الملك بن مروان برادر خود ، عبد العزيز ، را بر مصر ولايت داد ، او زهير بن قيس بلوى را بر افريقيه گمارد . زهير ، تونس را فتح كرد و به برقه بازگشت . « 4 » در 74 ق / 693 - 694 م حسّان بن نعمان به تونس آمد و آنجا را ويران ساخت . سپس ، در آنجا مسجدى بنا كرد و گروهى از مسلمانان را در آن شهر اسكان داد . بعضى از اهل سيره مىگويند كه حسان شهر قرطاجنّه را فتح كرد ، نه تونس را و قرطاجنّه در چهار ميلى تونس واقع بود . « 5 » در 114 ق / 732 م پس از كشته شدن عبد الرحمن بن عقبه و يارانش به دست بربرها ، عبد الواحد بن يزيد تونس را بگرفت و مردم به امارت با او بيعت كردند ، سپس او به\r\n\r\n\r\n","description":"","footnote":"\r\n( 1 ) . معجم البلدان ؛ ج 3 ، ص 160 .\r\n( 2 ) . تقويم البلدان ؛ ص 169 و 179 .\r\n( 3 ) . دايرة المعارف فارسى ؛ ج 1 ، ص 691 .\r\n( 4 ) . فتوح البلدان ؛ ص 330 .\r\n( 5 ) . معجم البلدان ؛ ج 2 ، ص 61 - 62 .\r\n","page_name":" 262 ","page_number":268},
  {"content":"\r\n\r\nقيروان رفت . « 1 » در 116 ق / 734 م عبيد الله بن حبحاب مسجد جامع تونس و دار الصناعهء آن را بنا كرد . « 2 » در 195 ق / 810 - 811 م عمران بن مجالد ربعى بر ابراهيم بن اغلب شورش كرد . « 3 » در 209 ق / 824 - 825 م منصور طنبذى در شهر تونس بر زيادة الله اوّل اغلبى شورش كرد و در چند جنگ پيروز شد . در 218 ق / 833 م ، فضل بن ابى العنبر بعد از آنكه از سپاه زيادة الله شكست خورد ، در شهر تونس قيام كرد و شهر را به تصرف خود درآورد ؛ ولى سپاه زيادة الله شهر را گشودند و فضل و بسيارى از يارانش را كشتند . « 4 » در 234 ق / 848 - 849 م عمرو بن سليم تجيبى در تونس قيام كرد . ابن اغلب ، خفاجة بن سفيان را به سركوبى او فرستاد ، ولى او پيروزى به دست نياورد . در 246 ق / 860 - 861 م ابو ابراهيم احمد بن محمد بن اغلب آبگير بزرگى را بر كنار دروازهء تونس حفر كرد ؛ ولى ناتمام ماند تا اينكه در 248 ق / 862 - 863 م بناى آن كامل شد . « 5 » ابن خرداذبه مىنويسد :\r\nتونس در تصرف ابن اغلب است . ميان افريقيه و تونس دو مرحله راه با قاطر است . نام اين شهر ، قرطاجنّة است و در ساحل دريا واقع شده و بارويى به محيط 21 هزار ذراع دور آن كشيده‌اند . « 6 » يعقوبى معاصر با ابن خرداذبه در وصف تونس مىنويسد : شهر بر ساحل درياست و در آن كارخانه‌اى است . تونس باره‌اى ( ديوارى ) از خشت و گل دارد و باره‌اش از طرف دريا با سنگ بنا شده است . مردم آن عليه زيادة الله بن اغلب قيام كردند ؛ زيادة الله با آنان جنگيد و چون بر ايشان پيروز شد ، باره شهر را ويران ساخت . از ساحل تونس به جزيرهء اندلس مىروند . « 7 » در 289 ق / 901 - 902 م ابو العباس ابراهيم بن اغلب از تونس به قصد ابو عبد الله شيعى حركت كرد و به تازورت رفت ، ولى به دست فرزندش ، زيادة الله سوم ، كشته شد . « 8 » در 333 ق / 944 - 945 م القائم بامر الله فاطمى سپاهى به سردارى ميسور الخصى براى سركوبى ابو يزيد خارجى روانه كرد و سردار\r\n\r\n\r\n","description":"","footnote":"\r\n( 1 ) . فتوح مصر و اخبارها ؛ ص 369 - 370 .\r\n( 2 ) . البيان المغرب ؛ ج 1 ، ص 51 و 79 .\r\n( 3 ) . تاريخ ابن خلدون ؛ ج 3 ، ص 278 .\r\n( 4 ) . البيان المغرب ؛ ج 1 ، ص 98 ، 100 و 105 و تاريخ ابن خلدون ؛ ج 3 ، ص 281 .\r\n( 5 ) . البيان المغرب ؛ ج 1 ، ص 110 و 113 .\r\n( 6 ) . المسالك و الممالك ؛ ص 66 .\r\n( 7 ) . البلدان ؛ ص 127 - 128 .\r\n( 8 ) . تاريخ ابن خلدون ؛ ج 3 ، ص 46 .\r\n","page_name":" 263 ","page_number":269},
  {"content":"\r\n\r\nديگرش بشرى را به بجايه فرستاد . ميان ابو يزيد و بشرى نبردى درگرفت و بشرى شكست خورد و به تونس گريخت . بشرى از تونس سپاهى براى سركوبى ابو يزيد فرستاد و بر او ظفر يافت ؛ ولى مردم تونس بر او شوريدند . « 1 » اصطخرى در نيمهء اول قرن چهارم هجرى ، همزمان با دوران فرمانروايى فاطميان در افريقيه ، مىنويسد : تونس شهرى باشد بزرگ و استوار با كشاورزى بسيار ؛ و مرز اندلس باشد ؛ و از آنجا گذرند و فراتر از آن ، در حدود مغرب ، شهرهاى فرنگ باشد . « 2 » ابن حوقل ، معاصر اصطخرى كه خود به شمال افريقا مسافرت كرده ، در وصف تونس مىنويسد : نام آن در قديم ، ترشيش بوده ؛ پس از آن ، مسلمانان بناهاى استوار در آن ساختند و بوستانها به وجود آوردند و ديوارى كشيدند و آن را تونس خواندند . اين شهر درست در مقابل قرطاجنّه واقع است و به فراوانى ميوه و محصولات كشاورزى و درستى هوا مشهور است . از محصولات آن ، پنبه است كه به قيروان صادر مىشود و فايدهء بسيارى از آن عايد ايشان مىگردد . همچنين انگور ، گياه كافشه ( براى رنگ سرخ از آن استفاده مىكنند ) ، عسل ، روغن ، حبوبات و روغن زيتون است . « 3 » صاحب حدود العالم مىنويسد : « تونس شهرى است از مغرب بر كران دريا و نخستين شهرى است كه برابر اندلس است » . « 4 » مقدسى از شهر تونس نام برده و حتى نام يكى از دروازه‌هاى شهر قيروان را به نام تونس ياد كرده ، ولى وصفى دربارهء آن نياورده است . « 5 » در قرن پنجم هجرى به نوشتهء رقيق قيروانى ، درياى نزديك تونس را رادس و بندرگاه آن را نيز به همين نام مىخواندند . « 6 » بكرى كه معاصر رقيق قيروانى است ، در وصف تونس مىنويسد : ديوار شهر تونس 24 هزار ذراع است كه در 114 ق / 732 م به دست عبيد الله بن حبحاب - كه مسجد جامع شهر را ساخته بود - بنا شده است . او نيز در تونس دار الصناعه‌اى ساخت . در شرق شهر تونس درياچهء بزرگى است كه محيط آن\r\n\r\n\r\n","description":"","footnote":"\r\n( 1 ) . همان ؛ ج 3 ، ص 57 .\r\n( 2 ) . مسالك و ممالك ؛ ص 40 .\r\n( 3 ) . صورة الارض ؛ جزء 1 ، ص 75 و ر . ك . : معجم البلدان ؛ ج 2 ، ص 60 .\r\n( 4 ) . حدود العالم ؛ ص 179 .\r\n( 5 ) . احسن التقاسيم ؛ بخش 1 ، ص 81 ، 311 و 320 .\r\n( 6 ) . قطعة من تاريخ افريقيه و المغرب ؛ ص 35 و نسخه خطى ، المغرب فى ذكر بلاد افريقيه و المغرب ؛ ص 37 .\r\n","page_name":" 264 ","page_number":270},
  {"content":"\r\n\r\n24 ميل است و در وسط آن ، جزيره‌اى است كه شكله ناميده مىشود و 2 ميل مساحت دارد و گياهى به نام كلخ در آن مىرويد . در اين جزيره آثارى از خانه‌هاى ويران ديده مىشود . كارخانه‌اى در بندر شهر تونس است و بندر به اين درياچه و درياچه به دريا اتصال دارد . در ساحل بندر ، مسجد معروف به عبد الله واقع است و در سمت قبلهء بندر ، كاخى سنگى است و در درون آن ديوارى صخره‌اى است كه كشتيها از حد فاصل دو ديوار آن عبور مىكنند و زنجيرى آهنين براى نظارت در كار ورود و خروج كشتيها بر آن آويخته‌اند . اين كاخ به قصر السلسله معروف است . در سمت قبلهء كاخ دو آب‌انبار بزرگ قرار دارد . پادشاهان بنى اغلب آب دريا را در آن انبارها مىانداخته و ماهى در آن مىريخته‌اند . تونس همواره آباد بوده است و مسلمانان از آنجا به جنگ روم مىرفته‌اند .\r\nشهر تونس در كوهپايهء كوه امّ عمرو قرار دارد و دور شهر خندق عميقى است . شهر برج و بارو و چهار دروازه دارد . يكى از دروازه‌هاى آن ، باب الجزيره منسوب به جزيرهء شريك است كه از آن به شهر قيروان مىروند و در برابر آن ، كوهى معروف به توبه قرار دارد . در سمت مشرق آن كاخ ، غار محنّى و در كنار آن ، دروازه‌اى معروف به معشوق واقع است .\r\nدر مغرب آن كاخ ، چشمهء آبى است و در مغرب آن چشمه ، كوهى است معروف به الصّياده و در دامنه آن ، دهكده‌هاى فراوان و درختان زيتون و درختان ميوه و كشتزارها قرار دارد . در اين منطقه هفت آب‌انبار است كه بر فراز هريك از آنها گنبدهايى ساخته‌اند . در مغرب آن كوه . . . مزارعى متصل به محلى معروف به ملعب ( يا تفريحگاه ) است كه قصرى متعلق به بنى اغلب در آن قرار دارد كه انواع ميوه‌ها در آن كشت مىشود و انواع گلهاى خوشبو در آن وجود دارد و در مشرق تونس ، بندر و درياچه‌اى است كه آب آن شور است و در مشرق آن نيز دروازهء قرطاجنّه شهر تونس قرار دارد . در داخل خندق اطراف آن ( دروازه ) باغهاى زياد و چاههاى آبى است كه به سواتى المرج معروف است . دروازهء ديگر شهر تونس ، باب السفانين است كه چاهى معروف به ابى القفّاز نزديك آن است و آبى گوارا دارد و كاخهاى بنى اغلب نزديك آن است و اطرافش باغهاى زيادى است . كوهى به نام اجرد نيز به آن پيوسته است كه به ابن خفاجه معروف است و آثار بناهايى بر فراز آن كوه ديده مىشود . دروازهء ديگر شهر تونس ، دروازه ارطه\r\n\r\n","description":"","footnote":"","page_name":" 265 ","page_number":271},
  {"content":"\r\n\r\nدر مغرب آن است . در آنجا آرامگاهى به نام آرامگاه سوق الاحد واقع است . كنار اين دروازه و خندق اطراف آن ، آبگيرى وسيع به نام غدير الفحّامين قرار دارد و حومهء مرضى در خارج از شهر است و در سمت قبلهء ربض المرضى ، درياچهء نمك بزرگى است كه از آن نمك فراوانى گرفته و به شهرهاى مجاور صادر مىشود . مسجد جامع تونس رفيع البنيان است و بر دريا سايه انداخته ؛ گويى بر آن نشسته است . در شهر ، بازارهاى بسيار پر از كالاهاى شگفت است . در شهر تونس پانزده گرمابه و مهمانخانه‌هاى بسيار است . راهروها و ستونهاى اطراف مسجد تونس ، همه از سنگ مرمر زيباست و بر ديوار آن ، دو لوحه نصب شده و لوحهء سومى كه بر خلاف آن دو لوحه است ، بر بالاى آستانهء در مسجد است . شهر تونس جايگاه علم و فقه است و گروه زيادى از قضات از اين دار العلم به قضاوت در افريقيه پرداخته‌اند ؛ با وجود اين ، شهر تونس معروف به قيام كردن عليه امراست و شايد مردم آن حدود بيست بار قيام كرده‌اند . در تونس ، ظرفهاى آبى از خزف ( سفال ) معروف به ريحيه ساخته مىشود كه بسيار سفيد و در نهايت ظرافت و همانند شيشه شفاف است و در همهء دنيا مانند آن نيست . تونس بهترين ميوه‌ها را دارد ؛ از جمله بادامى به نام فريك كه بسيار خوشمزه است و دانه‌هايى درشت دارد ، و انارى كه پوستى نازك و طعمى خوش دارد و دانهء آن هسته ندارد ، و گلابىاى خوش طعم و خوشبو و خوش شكل و انجير خارمى بزرگى به اندازهء گردو . از درياچهء شهر انواع فراوانى ماهى صيد مىشود كه در خوش طعمى در جاى ديگر وجود ندارد و بعضى از انواع آن ، به عبانق ، منكوس و بقوس معروف است . « 1 » ادريسى كه در قرن ششم هجرى تونس را ديده در وصف آن مىنويسد : شهر در ميان خليجى قرار دارد و درياچه‌اى عميق به پهناى شش ميل و درازاى هشت ميل گرد آن است و به وسيله دهانه‌اى به دريا اتصال دارد كه به آن فم الوادى گويند . در شش ميلى دريا ، كانالى حفر كردند موسوم به رود و آب دريا را به آن حفره هدايت كرده‌اند . اين درياچه ( كانال حفارى شده ) به اندازهء چهار قامت عمق دارد و در قسمت انتهايى ، نهرى به آن مىريزد كه وسيع و عميق است و وقور نام دارد و\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 37 - 41 و معجم البلدان ؛ ج 2 ، ص 60 - 61 .\r\n","page_name":" 266 ","page_number":272},
  {"content":"\r\n\r\nكشتيهاى بازرگانى و جنگى و مسافرى در آنجا لنگر مىاندازند ؛ كشتيها يكى بعد از ديگرى از دريا وارد نهر مىشوند تا به وقور مىرسند . « 1 » ياقوت در قرن هفتم هجرى تقريبا همان اوصافى را آورده كه بكرى در قرن پنجم هجرى دربارهء تونس ذكر كرده است . « 2 » در قرن هشتم هجرى ، ابو الفداء مىنويسد : تونس از افريقيه و قاعدهء آن است ؛ شهرى است نيكو و قديمى ؛ آبش اندك است و با همان آب اندك زراعت كنند و غلات بسيار به دست آيد . نزديك تونس كوه زعفران واقع است . « 3 » ابن بطوطه ، سيّاح مغربى ، در قرن هشتم هجرى به قصد سفر مشرق از تونس عبور كرده و خاطراتى از حضورش در تونس نقل كرده است : در حالى كه بيمار بودم به شهر تونس رفتم ، مردم شهر مرا نمىشناختند . . . شخصى كه در ميان مسافران بود از من تفقد كرد و در مدرسهء « گتيبيين » منزل كردم . سلطان تونس در آن روزگار ابو يحيى بن ابو زكريا يحيى بن ابو اسحق ( از ملوك ) بنى حفص بود . . . عيد فطر آن سال ( 725 ق / 1324 - 1325 م ) را در تونس گذرانيدم و براى نماز عيد به مصلى رفتم . مردم جشن گرفته و لباسهاى فاخر بر تن كرده بودند . سلطان ابو يحيى سواره و نزديكان و خواص و خدّامش پياده . . . براى اقامهء نماز به مصلى آمدند . . . و پس از انجام نماز و خطبه متفرق شده بمنازل خود مراجعت كردند . « 4 »\r\nدر قرن دهم هجرى ، لئون افريقى كه تونس را ديده ، در وصف آن مىنويسد :\r\nمردم لاتين زبان ، اين شهر را تونيوتوم ناميده‌اند و عرب زبانان ، آن را تونس مىخوانند ؛ ولى احتمالا اين نام تحريف شده است . در گذشته‌هاى دور ، آن را ترسيس يا ترشيش « 5 » مىخواندند كه مانند آن در آسيا بوده است . به هر حال شهرى است قديمى كه افريقاييهاى قرون گذشته آن را ساخته‌اند . در طول حكومت شاهان مراكش ، يعنى عبد المؤمن و پسرش ، يوسف ، و نواده‌اش ، يعقوب المنصور ، تونس آباد بوده است . در زمان جانشين يعقوب المنصور ، چهار حومه در اطراف تونس ساخته شد كه يكى از آنها\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 285 - 286 .\r\n( 2 ) . معجم البلدان ؛ ج 2 ، ص 61 .\r\n( 3 ) . تقويم البلدان ؛ ص 164 - 191 .\r\n( 4 ) . سفرنامهء ابن بطوطه ؛ ج 1 ، ص 109 .\r\n( 5 ) . نام قديم شهر كاشمر در خراسان ترشير يا طرشيث يا ترشيس بوده است .\r\n","page_name":" 267 ","page_number":273},
  {"content":"\r\n\r\nدر بيرون از دروازهء سويقه قرار داشت و حدود سيصد خانه در آن بود . ربض ديگرى خارج از دروازهء منار واقع بود و حدود هزار خانه در آن قرار داشت و هر دو ربض آباد بود و تعداد بيشمارى صنعتگر و صياد و عطّار در آنها سكونت داشتند . ربض كوچكى هم به مسيحيان تونس اختصاص داشت كه در سپاه شاه خدمت مىكردند يا به كارهاى صنعتى اشتغال داشتند . ربض ديگرى بيرون باب البحر ( دروازه دريا ) بود كه حدود نيم ميل از درياچهء قناة و گلوگاه آن درياچه فاصله داشت و بازرگانان بيگانه ، مانند جنواييها ، و نيزيها و كاتالونيها در آنجا گرد مىآمدند و در آنجا هتلها و پناهگاهى داشتند ؛ اين ربض بسيار بزرگ بود و حدود سيصد خانوار مسيحى و مسلمان داشت . شهر تونس به زيبايى ممتاز بود و نظام چشمگيرى در آن حاكم بود . هريك از صاحبان مشاغل در جايى ويژه قرار داشتند . شهر پرجمعيت بود و بيشتر مردم آن ، بافندگان پارچه بودند كه پارچه فراوانى مىبافتند . اين پارچه‌ها در افريقا با قيمتهاى بسيار بالا به فروش مىرسيد ؛ چون بسيار خوب و محكم و مرغوب بود . زنان آنجا پشم را خوب مىبافتند . بازارهاى شهر تونس بازرگانان مختلف پارچه را در خود جاى داده بود كه از ثروتمندان شهر بودند .\r\nبازرگانان ديگر و صنعتگران ، مانند عطّاران ، داروفروشان ، حلواسازان ، بازرگانان عطرهاى مختلف ، حريرفروشان ، خيّاطان و چرم‌سازان ، خشكه‌پزان ، آجيل‌فروشان ، ميوه‌فروشان ، لبنياتيها ، نانوايان و قصّابها كه بيشتر از ساير حيوانات گوسفند ذبح مىكردند ، در اين بازارها جاى داشتند . گندم از جاهاى دور ، از اوربس ، باجه و بويژه از عنابه وارد مىشود ؛ اما برخى از مردم شهر ، زمينهاى كمى براى كشت گندم دارند . چون اين زمينها نياز به آبيارى دارد ، هركس براى خود چاهى حفر كرده و با چرخهايى از آن آب مىكشد . در شهر تونس چاه و چشمه‌اى نيست ، بلكه آب‌انبارهايى ساخته‌اند كه از آب رود يا باران پر مىشود ؛ ولى در برخى از نواحى بيرون شهر ، چاههاى خوبى براى شرب وجود دارد كه فقط آب آنها كمى شور است . سقّاها آب آن چاهها را با چارپايان به شهر مىآورند و مىفروشند ؛ چون از آب آب‌انبارها پاكيزه‌تر است . در خارج شهر تونس چند چاه ديگر وجود دارد كه مخصوص شاه و اطرافيان اوست . تونس مسجد جامع بزرگى در نهايت زيبايى و وسعت ، با فرّاشان بسيار دارد . واردشوندگان به آن\r\n\r\n","description":"","footnote":"","page_name":" 268 ","page_number":274},
  {"content":"\r\n\r\nمسجد بسيارند . در شهر تونس مساجد جامع ديگرى نيز وجود دارد ؛ حتى در ربضهاى شهر مساجدى است كه اهميت آنها كمتر از مسجد جامع بزرگ شهر نيست . در اين مساجد ، مدارسى براى طالبان علم وجود دارد و برخى از زاويه‌هاى شهر جايگاه صوفيان است و موقوفات اين مؤسسات دينى كفايت ادارهء آنها را مىكند . شهر تونس منظره‌اى زيبا دارد ؛ خانه‌ها از سنگ تراشيده شدهء رگه‌دار در بهترين شكل آن و سقف آنها از سراميك و گچبريها به روش هنرى خاصى درست شده و بيشتر آنها مربع شكل است و با رنگهاى روشن درخشان تزيين شده است . بيشتر خانه‌ها بيش از يك طبقه ندارند .\r\nدرهاى خانه‌ها زيباست و دو لنگه دارد و از چند پلهء زيبا وارد خانه مىشوند . مردم شهر در زيباسازى درهاى منزل خود با هم رقابت مىكنند . شهر تونس حمامهاى متعددى دارد كه از حمّامهاى شهر فاس ، از جهت راحتى و نظم بهتر است ؛ ولى زيبايى و وسعت كمترى دارند . در بيرون شهر تونس باغهاى بزرگ ميوه ، همچون پرتقال و ليمو فراوان است كه ميوه‌هاى شگفت و انواع گلهاى زيبا دارد ؛ بويژه در جايى به نام باردو « 1 » كه باغهاى شاهى و كاخهاى بزرگ در آن است . اين كاخها از سنگهاى تراشيده با نقشهاى زيبا ساخته شده است . به مسافت چهار ميل از شهر ، باغهاى زيتون قرار دارد كه زيتون آنها به مصر صادر مىشود . زنان تونسى لباس زيبايى مىپوشند و هنگام خروج از خانه ، چهره‌هاى خود را مىپوشانند و چادرى به نام سفسارى به سر مىكنند كه با عصابه ( سربند ) و بندى پهن آن را به پيشانى خود مىبندند ؛ به طورى كه سرهاى آنها مانند سرهاى عمالقه است . آنان به غير از زيور و زينت ، عطر نيز به كار مىبرند . در بازارها ، عطّاران آخرين كسانى هستند كه دكانهاى خود را تعطيل مىكنند . « 2 » در 941 ق / 1534 م خير الدين بارباروسا به درخواست يكى از امراى حفصى ، شهر تونس را گرفت ؛ هرچند آن را از دست داد . سرانجام ، سنان پاشا در 982 ق / 1574 م شهر تونس را گرفت و تمام ناحيه تونس را تابع دولت عثمانى كرد . از اين زمان ، پاشاها تونس را اداره مىكردند تا\r\n\r\n\r\n","description":"","footnote":"\r\n( 1 ) .  Bardo \r\n( 2 ) . وصف افريقيا ؛ ج 2 ، ص 70 - 71 ، 74 - 78 .\r\n","page_name":" 269 ","page_number":275},
  {"content":"\r\n\r\nاينكه در 1299 ق / 1881 - 1882 م ارتش فرانسه ، به رغم اعتراضات دولت عثمانى ، وارد آنجا شد و پاشاى تونس ، محمد الصادق را وادار به امضاى پيمان معروف باردو كرد و به اين ترتيب ، ادارهء امور مالى و نظامى و سياسى تونس در دست دولت فرانسه قرار گرفت .\r\nپس از جنگ جهانى دوم ، در 1956 م ، استقلال كامل تونس تأمين شد . « 1 »\r\nقرطاجنّه يا كارتاژ شهرى است باستانى و قديمى كه در آثار رومى به نام كارتاگو « 2 » آمده . اين شهر كه بر ساحل شمالى افريقا ، كنار خليج تونس قرار دارد در قرن نهم قبل از ميلاد به دست فنيقيهاى صورى تأسيس شد . حكومت كارتاژ ابتدا به دست اقليتى از اشراف و متنفذان اداره مىشد ؛ اما بتدريج يك كشور شهر تجارتى مقتدر و بزرگترين رقيب و دشمن روم شد و در شمال افريقا ، مغرب سيسيل ، ساردنى ، جزاير بالئار و جنوب اسپانيا ، مهاجرنشينها و پاسگاههاى تجارتى تأسيس كرد . دولت روم كه وجود كارتاژ را تهديدى براى خود مىشمرد ، پس از چندين جنگ ، سرانجام در 149 ق . م بر امپراتورى تجارتى كارتاژ مسلط شد . در 44 ق . م روميان شهر جديدى در محل كارتاژ قديم ساختند كه در 439 - 532 م پايتخت واندالها بود . « 3 »\r\nبه نوشته بكرى : شهر باستانى كارتاژ به دست يكى از پادشاهان فنيقيه به نام دويدون ، معاصر با داوود پيامبر ( ع ) ، ساخته شده است . اين شهر در اوايل دوران اسلامى شهرى پرجمعيت و قدرتمند بود و بناهاى استوار و محكم و بسيار وسيعى داشت . پس از مدتى ، ويرانى بر اين شهر راه يافت تا آنكه حسّان بن نعمان در زمان عبد الملك بن مروان در 70 ق / 689 م اين شهر را به آتش كشيد . « 4 » در 116 ق / 734 م عبيد الله بن حبحاب مسجد جامع و دار الصناعهء ( شهر ) تونس را بنا نهاد . « 5 » ابن خرداذبه مىنويسد : نام\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 692 - 693 .\r\n( 2 ) .  Cart ( h ) ago \r\n( 3 ) . دايرة المعارف فارسى ؛ ج 2 ، ص 2123 - 2124 .\r\n( 4 ) . المغرب فى ذكر بلاد افريقيه و المغرب ؛ ص 40 ، 41 ، 45 و مؤلف گمنام ؛ الاستيصار فى عجايب الامصار ؛ ص 121 ، 123 و المعجب ؛ ص 350 - 351 .\r\n( 5 ) . البيان المغرب ؛ ج 1 ، ص 51 .\r\n","page_name":" 270 ","page_number":276},
  {"content":"\r\n\r\nشهر تونس ( احتمالا منظور شهر ناحيهء تونس است ) قرطاجنّه است كه در ساحل دريا واقع شده و بارويى كه 21 هزار ذراع است دور آن كشيده شده است . « 1 » يعقوبى ، معاصر با ابن خرداذبه ، از قرطاجنّه نام نمىبرد ؛ ولى وصفى كه دربارهء تونس آورده ، درست بر شهر قديمى قرطاجنّه تطبيق مىكند . وى مىنويسد : تونس بر ساحل درياست و در آن كارخانه‌اى است . شهر باره‌اى از خشت و گل دارد ؛ ولى ديوارش از طرف دريا با سنگ بنا شده است . زيادة الله بن اغلب با مردم آنجا كه قيام كرده بودند جنگيد و چون بر ايشان پيروز شد ، ديوار شهر را ويران كرد و بسيارى از مردم را كشت . « 2 » در 296 ق / 908 - 909 م ابو عبد الله شيعى به باغايه لشكر برد و پس از تصرف آن ، به شهر قرطاجنّه حمله آورد ؛ آن شهر را به جنگ گرفت و عاملش را كشت و سپاه خود را در سراسر افريقيه به حركت آورد . « 3 » به نظر مىرسد با توسعه شهر تونس در نيمهء اول قرن چهارم هجرى ، شهر قديمى و ويران قرطاجنّه ديگر سكنه‌اى نداشته است ؛ چون اصطخرى سخنى دربارهء آن شهر ندارد . ابن حوقل كه با اصطخرى معاصر بوده و به شمال افريقا سفر كرده ، از توسعهء تونس و اينكه اين شهر نزديك شهر قديم قرطاجنّه بوده سخن گفته است . « 4 » بكرى در قرن پنجم هجرى دربارهء اوصاف قديم اين شهر مىنويسد : قرطاجنّه در ساحل درياست و امواج دريا به ديوار باروى آن برخورد مىكند . ديوار شهر 24 هزار ذراع است .\r\nشگفت‌ترين بنايى كه در قرطاجّنّه بوده ، دار الملعب ( خانه بازى يا گردشگاه ) نام داشت كه آن را طياطر مىناميدند ؛ بنايى بود متشكّل از مجموعه‌اى از قوسها كه بر فراز ستونهايى قرار داشت ؛ بر روى ديوارهاى اين بنا ، تصاوير همهء حيوانات و صورت بادها نقش شده بود . صورت باد صبا ، خندان و زيبا و صورت باد دبور ، ترش‌رو و درهم بود .\r\nمردم افريقيه به سبب بزرگى و عظمت سنگهاى مرمر در قرطاجنّه ، قادر به بردن آنها نيستند . در اين دار الملعب كاخى است بلند و چند طبقه كه بر دريا سايه انداخته و در\r\n\r\n\r\n","description":"","footnote":"\r\n( 1 ) . المسالك و الممالك ؛ ص 66 .\r\n( 2 ) . البلدان ؛ ص 127 - 128 .\r\n( 3 ) . البيان المغرب ؛ ج 1 ، ص 169 و تاريخ ابن خلدون ؛ ج 3 ، ص 48 .\r\n( 4 ) . صورة الارض ؛ جزء 1 ، ص 75 .\r\n","page_name":" 271 ","page_number":277},
  {"content":"\r\n\r\nمغرب آن ، كاخ ديگرى است كه به طياطر معروف است و آن همان دار الملعب يا ( گردشگاه ) ياد شده است كه درهاى زياد و طبقات متعدد دارد و بر هر در آن ، صورت حيوانى مرمرين است و تمام صناعات در آن به كار رفته است . كاخ ديگرى كه به آن قومش گفته مىشود در دار الملعب وجود دارد كه طبقات بسيارى دارد و بر ستونهاى مرمرين محكم و بزرگ استوار است . بر بالاى ستونهاى مزبور ، دوازده مرد به همراه سفرهء طعام مىتوانند بنشينند . ستونها ، همه چون برف سپيدند . بعضى ستونها هنوز برپايند و بعضى از آنها افتاده است . بر بالاى ستونها ، گنبدى افراشته شده كه به لحاظ بلندى چشم از ديدن انتهاى آن عاجز است . در اين گردشگاه هفت آبگير بزرگ ، معروف به آبگيرهاى شياطين ، وجود دارد . معلوم نيست آبى كه از قديم الايام در اين آبگيرها جمع شده از چه زمانى وارد آنها شده است . نزديك كاخ قومش زندان اقباء قرار دارد كه چندين طبقه دارد و بسيار تاريك و ترسناك است . اجساد مردگان تا امروز ( زمان بكرى ) در آن باقى است . در داخل شهر لنگرگاهى است كه كشتيهاى بادبانى در آن لنگر مىاندازند . بر گرد درياچهء نمك داخل شهر ، كاخ و رباطى معروف به برج ابى سليمان قرار دارد . در ميان شهر ، آب‌انبار بزرگى است كه در اطراف آن ، در اين زمان ( زمان بكرى ) هزار و هفتصد ستون گنبدى شكل قرار دارد كه بخشى از آنها خراب شده است .\r\nآب اين آب‌انبار از چشمهء جفار كه تا قرطاجنّه يك روز راه فاصله دارد ، تأمين مىشود .\r\nآب توسط كانال بزرگى كه از زيرزمين جارى بود ، از همين چشمه به آب‌انبار مىرسيد .\r\nبراى ابو عبد الله شيعى از همين چشمه باربران آب مىآوردند . در قرطاجنّه دو كاخ مستحكم و استوار كه همهء آن از مرمر است وجود دارد كه درهاى آن در يكديگر باز مىشود و آبى به هر دو كاخ وارد مىشود كه معلوم نيست سرچشمهء آن از كجاست . در اين كاخها ستونهاى بلندى است كه ارتفاع آنها 40 ذراع است و از سنگ توخالى است و آب از درون آنها عبور مىكند و گنبدى بر فراز آن ستونهاست كه هيچ تيراندازى نمىتواند با قدرتمندترين پرتاب تيرى به بالاى آن پرتاب كند . سطح گنبدها با سراميك مفروش شده است و مساحت سطح گنبدها پنجاه در پنجاه ذراع است . قرطاجنّه امروز ويرانه است . در اطراف شهر درختان ميوه و گلهاى خوشبو وجود دارد كه مانند آنها را از\r\n\r\n","description":"","footnote":"","page_name":" 272 ","page_number":278},
  {"content":"\r\n\r\nحيث كيفيت در جايى نمىتوان ديد . « 1 » تقريبا يك قرن بعد از بكرى ، ادريسى مىنويسد :\r\nامروز قرطاجنّه ويران است و تنها قسمتى از آن كه معلّقه نام دارد باقى و آباد و مسكون است و در اطراف آن ، ديوارى از خشت و گل است و رؤساى عرب معروف به بنى زياد در آنجا به سر مىبرند . شهر قرطاجنّه به هنگام آبادى از شگفتيهاى دنيا بوده است . « 2 » به نوشتهء ياقوت : مسلمانان از مرمرهاى شهر ويران قرطاجنّه شهرهاى بسيارى بنا كردند .\r\nشهر قرطاجنّه از زمان عثمان تا به امروز ( زمان ياقوت ) پيوسته ويران بوده است .\r\nستونهاى سنگى قرمز رنگى در تختگاه سلاطين قديم آن قرار داشت كه محيط هر ستون سى و شش وجب و ارتفاع هريك چهل ذراع بود . تونس از باقيماندهء خرابه‌هاى اين شهر آباد شده است . « 3 » ابو الفداء در تأييد گفته‌هاى ياقوت مىنويسد : قرطاجنّه شهر كوچكى است از نواحى افريقيه نزديك تونس . اكنون ويران است و آثارى قديمى دارد . « 4 »\r\nحمد الله مستوفى به آبادى اين شهر در گذشته اشاره دارد ، مىنويسد : در قديم دار الملك افريقيه بوده و بارويى از سنگ مرمر داشته است . به زمان عثمان در جنگ با مسلمانان ويران شد و تاكنون ويران است . « 5 » لئون افريقى در قرن دهم هجرى ، در وصف قرطاجنّه - كه آن را به صورت قرطاج ( معرب كارتاژ ) ضبط كرده - مىنويسد : همانطور كه مشهور است ، شهرى باستانى است . برخى گمان مىكنند كه بانى اين شهر گروهى بودند كه از شام بدانجا آمده‌اند ؛ بعضى ديگر معتقدند كه بنيانگذار اين شهر مردمى از ارمينيه بوده‌اند كه از طريق مديترانه به آن منطقه آمده و سكنا گرفته و اين شهر را بنا كرده‌اند . شهر در زمان ابو عبد الله شيعى دوباره آباد شد ؛ ولى از آن زمان جز نيمى از آن مسكون نشد . در اطراف قرطاجنّه باغهاى پر از درختان ميوه ، از جمله هلو ، انار ، زيتون و انجير است كه هركدام در خوبى ضرب المثل شده‌اند . در اطراف قرطاجنّه زراعت خوبى\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 41 - 45 .\r\n( 2 ) . نزهة المشتاق ؛ ج 1 ، ص 286 - 287 .\r\n( 3 ) . معجم البلدان ؛ ج 4 ، ص 323 .\r\n( 4 ) . تقويم البلدان ؛ ص 168 .\r\n( 5 ) . نزهة القلوب ؛ ص 264 - 265 .\r\n","page_name":" 273 ","page_number":279},
  {"content":"\r\n\r\nبرقرار است ، ولى اندك است . در قرطاجنّه مسجد جامع زيباى تازه‌سازى است و نيز مدرسه‌اى ؛ ولى دانشجويى ندارد ؛ به طورى كه موقوفات اين مدرسه به بيت المال سلطان بازمىگردد . اكنون ( زمان لئون ) مردم فقيرى در آن زندگى مىكنند كه كارشان زراعت سبزيجات و حبوبات است و از طرف سلطان بر آنها مالياتى بسته‌اند كه استطاعت پرداخت آن را ندارند . « 1 »\r\nقيروان شهر كرسى ولايت قيروان است كه در كشور تونس ، در 61 كيلومترى جنوب غربى سوس و 156 كيلومترى جنوب شهر تونس و در دشت آبرفتى نيمه بيابانى واقع است . اين شهر در نزديك شهر كوچك رومى كه در مآخذ اسلامى با نام قموده « 2 » و قمونيه « 3 » از آن ياد شده تأسيس گرديده است . « 4 » قيروان معرّب كلمهء فارسى كاروان است . « 5 » بلاذرى درباره ايجاد و بناى آن مىنويسد : معاوية بن ابى سفيان عقبه را بر مغرب ولايت داد . وى با چهار هزار تن از مسلمانان به غزاى افريقيه رفت و آن را فتح كرد .\r\nقيروان موضعى جنگلى از اشجار و درختان گز بود كه از ( فراوانى ) درندگان و مارها و كژدمهاى كشنده ، امكان زيست در آن نبود . ابن نافع كه مردى صالح و مستجاب الدعوه بود ، خداى خويش را دعا كرد و خداوند آن همه را براند ؛ آن‌سان كه درندگان بچگان خود برگرفته ، مىگريختند . به نوشتهء بلاذرى ، عقبه خطه‌اى از ناحيهء قيروان را معلوم كرد و بساخت و سپس ، مردمان نيز همراه وى به ساختن خانه‌ها و مسكنها پرداختند و در آن مسجد جامع بنا شد . « 6 » ابن عذارى مىنويسد : وقتى ابو المهاجر دينار جاى عقبه به افريقيه آمد و به شهر قيروان رسيد ، بيرون شهر جايى را براى خود در نظر گرفت و از رفتن به قيروان خوددارى كرد و در سمت تونس شهرى ساخت و دستور داد كه مردم قيروان را\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 68 - 70 .\r\n( 2 ) .  Qamuda \r\n( 3 ) .  Qamunia \r\n( 4 ) . فتوح مصر و اخبارها ؛ ص 328 و دايرة المعارف فارسى ؛ ج 2 ، ص 2100 .\r\n( 5 ) . معجم البلدان ؛ ج 4 ، ص 420 .\r\n( 6 ) . فتوح البلدان ؛ ص 329 و نيز ر . ك . : فتوح مصر و اخبارها ؛ ص 332 و تاريخ يعقوبى ؛ ج 2 ، ص 161 و البيان المغرب ؛ ج 1 ، ص 20 - 21 .\r\n","page_name":" 274 ","page_number":280},
  {"content":"\r\n\r\nآتش بزنند و شهر او را آباد كنند . چون بار ديگر در حكومت يزيد ، عقبه به ولايت افريقيه منصوب شد ، قيروان را از نو ساخت . « 1 » در 64 ق / 683 - 684 م كسيلة البرنسى ( لمزم ) داخل شهر قيروان شد و آنجا را از مسلمانان گرفت . در 69 ق / 688 - 689 م دهير بن قيس بلوى با سپاه بزرگى به افريقيه آمد ؛ كسيله از قيروان بيرون آمد و ميان دو سپاه جنگى بزرگ درگرفت ؛ تا اينكه سپاه كسيله منهزم و خود او كشته شد . زهير پس از پيروزى به قيروان بازگشت . « 2 » در 74 ق / 693 - 694 م عبد الملك بن مروان ، حسّان بن نعمان غسّانى را با سپاهى گران به افريقيه به جنگ بربرها فرستاد . « 3 » پس از عزل حسّان بن نعمان ، موسى بن نصير از طرف وليد بن عبد الملك به افريقيه آمد و عامل او ، طارق بن زياد ، در قيروان بود . « 4 » بلاذرى از قول محمد بن سعد واقدى نقل مىكند كه : وقتى محمد بن اشعث خزاعى از سوى ابو العباس سفّاح به ولايت افريقيه رسيد ، شهر قيروان و مسجد آن را مرمت كرد . « 5 » در 151 ق / 768 م منصور عباسى ، عمر بن حفص مهلبى ( هزار مرد ) را به حكومت افريقيه گماشت ؛ اما چيزى نگذشت كه يعقوب بن تميم كندى معروف به ابو حاتم به همراهى مردم شهر بر او تاخته ، او را در قيروان محاصره كردند و سرانجام در 153 ق / 770 م كشتند . در 155 ق / 771 - 772 م يزيد بن حاتم به قيروان آمد و مردم را امان داد و تا خلافت هارون الرشيد حكومت آنجا را به دست داشت . « 6 » در 179 ق / 795 - 796 م هارون ، هرثمة بن اعين را به افريقيه فرستاد و او در همان سال به قيروان وارد شد و مردم را امان داد و آرامشان ساخت ؛ ولى رشيد بعد از او ، محمد بن مقاتل عكّى را والى افريقا كرد . در اين هنگام ، تمّام بن تميم تميمى بر او تاخت و او را در قيروان محاصره كرد و مردم قيروان دروازه‌ها را به روى تمّام گشودند و او وارد قيروان شد . اندكى بعد ، رشيد فرمان حكومت افريقيه را براى ابراهيم بن اغلب نوشت . « 7 » ابراهيم ، در نزديك قيروان شهرى بنا كرد و آن را عباسيه ناميد . در اواخر دوران اغلبيان ،\r\n\r\n\r\n","description":"","footnote":"\r\n( 1 ) . البيان المغرب ؛ ج 1 ، ص 22 - 24 .\r\n( 2 ) . همان ؛ ج 1 ، ص 32 .\r\n( 3 ) . تاريخ ابن خلدون ؛ ج 2 ، ص 219 .\r\n( 4 ) . همان ؛ ج 2 ، ص 220 .\r\n( 5 ) . فتوح البلدان ؛ ص 331 .\r\n( 6 ) . تاريخ يعقوبى ؛ ج 2 ، ص 382 - 383 .\r\n( 7 ) . همان ؛ ج 2 ، ص 417 .\r\n","page_name":" 275 ","page_number":281},
  {"content":"\r\n\r\nابو عبد الله شيعى و به دنبال او ، مردم از رقّاده و سوسه به قيروان رفتند و كاخهاى بنى الاغلب را تاراج كردند . در 297 ق / 909 - 910 م مردم قيروان با عبيد الله مهدى بيعت كردند . « 1 » ابن خرداذبه در اواخر قرن سوم هجرى ، مىنويسد : از يسر تا قيروان ، شهر انبارها ، 24 ميل راه است و قيروان شهر افريقيه است كه در وسط ناحيه مغرب قرار دارد و در تصرف ابن الاغلب است . « 2 » يعقوبى در نيمهء دوم قرن سوم هجرى مىنويسد : قيروان شهرى است كه باره‌اى از خشت و گل دارد . زيادة الله بن ابراهيم بن اغلب آن هنگام كه عمران بن مجالد و عبد السلام بن مفرج و منصور طنبذى بر وى تاختند ، آن ( باره ) را ويران ساخت ؛ چه ايشان در قيروان بر او شوريدند . شرب اهالى شهر از آب باران است .\r\nهرگاه در زمستان بارانها و سيلها راه افتد ، آب باران از درّه‌ها به آبگيرهاى بزرگ كه آنها را مواجل گويند درآيد و آبكشان آب را از اين مواجل برگيرند و به شهر برند . در شهر رودخانه‌اى است به نام وادى سراويل كه در سمت قبلهء شهر جارى است و چون در شوره‌زارها جريان دارد ، آب آن شور است و مردم آب آن را در جايى كه بدان نياز دارند به كار مىبرند . منازل بنى اغلب در دو ميلى شهر قيروان است و بر گرد آنها چندين ديوار بنا شده . اين منازل ، پيوسته اقامتگاه آنان بود تا آنكه ابراهيم بن احمد اغلبى اقامتگاه خود را به رقّاده برد و در آنجا قصرى بنا كرد . در شهر قيروان مردمى به هم آميخته از قريش و ديگر طوايف عرب از مضر و ربيعه و قحطان و گروههايى از عجم و مردم خراسان و سپاهيان بنى هاشم و نيز عجمهايى كه از بلاد بربر و رومند ، سكونت دارند . « 3 » اصطخرى در نيمهء اول قرن چهارم هجرى قيروان را اين‌گونه وصف مىكند : « قيروان بزرگوارتر شهرى است در سرزمين مغرب ، گذشته از قرطبه در اندلس كه عظيمتر است .\r\nولاة مغرب همه به قيروان مقام داشته‌اند و جايگاه آل اغلب بوده است تا آنگاه كه وقت زوال ملك ايشان بود . از آن پس ، عبيد الله مهدى آنجا مقام داشت تا آنگاه كه بر كنارهء دريا مهديه ساخت و تحويل كرد » . « 4 » در 333 ق / 944 - 945 م ابو يزيد خارجى بر قيروان\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 2 ، ص 355 ، 566 و ج 3 ، ص 50 .\r\n( 2 ) . المسالك و الممالك ؛ ص 66 .\r\n( 3 ) . البلدان ؛ ص 126 - 127 .\r\n( 4 ) . مسالك و ممالك ؛ ص 42 .\r\n","page_name":" 276 ","page_number":282},
  {"content":"\r\n\r\nمسلط شد ؛ در 334 ق / 945 - 946 م كه وى از جنگ با القائم فاطمى به قيروان بازگشت ، مردم مهديه لشكرگاهش را غارت كرده و به غنيمت بردند و قيروانيان عليه بربرها و او عصيان آغاز كردند . « 1 » به نوشتهء ابن حوقل : قيروان بزرگترين شهر مغرب و از حيث بازرگانى پررونقترين آنهاست و اموال و كالا از هر جا در آن شهر وجود دارد و از لحاظ خانه‌ها و بازارها بهترين شهر مغرب است . ديوان سراسر مغرب در آن شهر قرار دارد و پايتخت حاكم و سلطان در آنجاست . در حومهء آن شهرى است به نام رقّاده كه منازل خاندان اغلب آنجا بوده است . « 2 » مقدسى كه به دوران آبادى و رونق و به زمان فرمانروايى امراى بنى زيرى قيروان را ديده در وصف آن مىنويسد : مركز افريقيه است ، شهرى است دلباز و بزرگ و خوش نان و گوشت ، داراى ميوه‌هاى دشتى و كوهى و دريايى و نعمتهاى گوناگون و ارزان و شگفت‌آور ؛ مركز علم و دانش است ؛ گوشت در آنجا ، پنج من و انجير ده من به يك درم فروخته مىشود . از مويز و خرما و انگور و زيتون كه مپرس . قيروان بارانداز مغربيان و مركز بازرگانى در درياست . هيچ جا بيش از اين سرزمين ( افريقيه ) شهر ندارد . مردمى سازگارتر از مردم اينجا نيست . همهء مردم شهر ، حنفى و مالكى با نرمشى شگفت‌انگيزند ؛ در ميان خود كشاكش و تعصب ندارند ؛ در پرتو نور خدا به كار خود مشغولند و دل از كينه تهى دارند ؛ مركز سلطنت و پادشاهى است . اين شهر از نيشابور ( در شرق ) مرّفه‌تر و از شهر دمشق بزرگتر و از اصفهان محترمتر است ؛ ولى آب ايشان اندك و زبانشان سبك است و بذله‌گويى ندارند . آب آشاميدنى را در آبگيرها نگاهدارى مىكنند ؛ ماليات از دكان‌داران گرفته نمىشود ؛ خواربارشان در صبره است ؛ بازارهاى شهر تعطيل است ؛ تودهء مردم همچون گلهء گوسفند يله‌اند و نماز تراويح نمىگزارند . شهر در زمينى كمتر از سه ميل در سه ميل است و بارو ندارد . از گودالها و آب انبارهايى كه آب باران را در آنها گرد مىآورند مىآشامند . المعز لدين الله فاطمى ، كاريزى از كوهستان براى آنان كشيد كه پس از گذشتن از كاخ او در محلهء صبره ، آب انبارهاى ايشان را پرآب مىكند . ساختمانهاى شهر از سنگ و آجر است . انبارهاى\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 2 ، ص 58 ، 59 .\r\n( 2 ) . صورة الارض ؛ جزء 1 ، ص 94 .\r\n","page_name":" 277 ","page_number":283},
  {"content":"\r\n\r\nروغن فراوان دارند . مسجد جامع ايشان در جايى به نام سماط كبير در ميان بازار و ميان شهر قرار دارد و از جامع ابن طولون در مصر بزرگتر است و ستونهاى مرمر دارد و با مرمر فرش شده و ناودانهايش از سرب است . شهر دروازه‌هاى متعددى دارد به نامهاى سماط ، صرّافان ، رهادنه ، فضوليان ، مأذنه ، صبّاغيان ، حواريان ، سوق الخميس ، ميضاة ، خاصته ، تمّاران ، لحّامان و سوق رمّاحان . داخل شهر پانزده كوچه به نامهاى ، درب ربيع ، درب عبد الله ، درب تونس ، درب اصرم ، درب اسلم ، درب سوق الاحد ، درب نافع ، درب خدّائين وجود دارد . « 1 » در حدود 390 ق / 999 - 1000 م ابور كوه كه خود را فرزند هشام بن عبد الملك بن عبد الرحمن داخل مىدانست ، از دست منصور بن ابى عامر كه آهنگ قتل او داشت گريخت ، به قيروان آمد و در آنجا به تعليم اطفال پرداخت . در 446 ق / 1054 - 1055 م اعراب بنى رياح و بنى عدى به افريقيه آمدند . معز بن باديس زيرى اكرامشان كرد و عطايا و صلاتى به آنان داد ؛ ولى آنان دست به قتل و غارت گشودند .\r\nمعز بن باديس با سپاهى به سركوب آنان رفت ؛ ولى شكست خورد و گريزان به قيروان آمد . آنگاه در روز عيد قربان اعراب به ناگهان بر سپاه معز بن باديس تاختند و او را منهزم كردند . در سال 446 ق / 1054 - 1055 م معز بن باديس باروى قيروان را ساخت . معز مردم قيروان را گفت به مهديه كوچ كنند زيرا در آنجا از اعراب بيشتر درامانند . « 2 »\r\nبكرى در قرن پنجم هجرى دربارهء مسجد قيروان مىنويسد : نخستين كسى كه محراب آن را بنا نهاد عقبة بن نافع بود . سپس ، حسّان بن نعمان آن را خراب و از نو بنا كرد و دو ستون سرخ رنگ - كه با رنگ زرد مزين شده بود و رگه‌هاى زرد داشت و مانند آن در دنيا نبود - به اطراف محراب اضافه كرد . اين دو ستون از كليسايى واقع در قيساريه آورده شده بود . مىگويند ، قبل از انتقال اين دو ستون به جامع قيروان ، پادشاه قسطنطنيه آن را در طلا گرفته و سپس اجازه داد كه به مسجد جامع ببرند ؛ گويند هركه آن دو ستون را مىديده ، مىگفته كه مانند آن را در هيچ جا نديده است . در زمان خلافت هشام بن عبد الملك ، عامل او در افريقيه نوشت كه مسجد جامع قيروان پذيراى اهالى شهر نيست\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 319 - 320 .\r\n( 2 ) . تاريخ ابن خلدون ؛ ج 3 ، ص 81 ، 88 .\r\n","page_name":" 278 ","page_number":284},
  {"content":"\r\n\r\nو كنار آن باغ بزرگى است كه متعلق به قومى از بنى فهر است . هشام براى او نوشت كه آن باغ را بخرد و داخل مسجد كند و او چنين كرد . بعلاوه ، در صحن مسجد آبگيرى ساخت كه به مأجل قديم معروف بود و در مغرب آن ، ساختمانها و صومعه‌اى در كنار بئر الجنان ساخت كه پايه آن بنا در آب قرار داشت . مىگويند مردم پرهيزكار و باتقوى از نمازگزاردن در قسمت جديد مسجد اكراه داشته‌اند ؛ زيرا صاحبان باغ از فروش زمين خود راضى نبوده‌اند . صومعه اكنون ( زمان بكرى ) پابرجاست . درازاى آن 60 ذراع و پهناى آن 25 ذراع است و دو دروازهء شرقى و غربى دارد كه با سنگ مرمر نقش‌دار ساخته شده است . بكرى مىنويسد : يزيد بن حاتم در 155 ق / 771 - 772 م جامع ، بجز محراب ، را منهدم و دوباره آن را بنا كرد و با پول فراوان ستونى سبز رنگ خريد و در محراب آن نصب كرد . قاضى ابو العباس عبدون در اينجا نماز مىخوانده است . در زمان توسعهء زيادة الله بن ابراهيم بن اغلب ، همهء مسجد را خراب كردند . به او گفته شد كارى كه ساير واليان كرده‌اند انجام بده و محراب را كه عقبه نصب كرده خراب نكن . او لجبازى كرد و محراب را نيز خراب كرد ؛ چون مىخواست اثرى غير از كار خودش در مسجد جامع قيروان نباشد . حتى برخى از معمارها به او گفته بودند كه ما محراب را داخل دو ديوار قرار مىدهيم ، به گونه‌اى كه اثرى از آن ، جز كار تو ديده نمىشود . محراب مسجد سراسر از مرمر سفيد است و در حاشيهء آن كتابتى ديده مىشود كه ماهرانه و هنرمندانه ساخته شده است . اطراف مسجد را ستونهايى كار گذاشته‌اند و دو ستون سرخ رنگ در اطراف محراب و گنبدى بر فراز آن است . روى هم ، 414 ستون در جامع قيروان به كار رفته و هفده فضاى سرپوشيده را در مسجد به وجود آورده است . درازاى فضاى سرپوشيده مسجد 220 ذراع و پهناى آن 150 ذراع است و مسجد ، مقصوره‌اى دارد كه مربوط به زمان توسعهء زيادة الله است و اين مقصوره در قبلهء جامع قرار دارد كه در آن ، در شبستان مسجد در رحبة الثمر باز مىشود و درى نيز نزديك منبر مسجد دارد كه امام جماعت از آن وارد مقصوره مسجد مىشود . در بناى مسجد حدود 86 هزار مثقال ( طلا ) خرج شده است . در زمان ابراهيم بن احمد اغلبى به درازاى شبستانهاى مسجد جامع افزوده شد . وى گنبد معروف آن باب البهو را ساخت كه بر فراز آخرين فضاى خالى مسجد بود ،\r\n\r\n","description":"","footnote":"","page_name":" 279 ","page_number":285},
  {"content":"\r\n\r\nو در اطراف آن 32 ستون از مرمرهاى زيبا به كار برد كه تصاوير شگفتى دارند . . . كه زيباتر از آن را كسى نديده است . فاصلهء از حياط مسجد تا مقابل شبستانها 15 ذراع است و مسجد جامع ده در دارد و مقصوره‌اى هم براى زنان در آن ساخته شده است . « 1 »\r\nبكرى بعد از اوصاف جامع قيروان ، در وصف شهر مىنويسد : قيروان در دشتى قرار دارد كه در داخل آن ، ساحل درياى تونس واقع است و در جانب مشرق آن ، درياى سوسه و شهر مهديه ؛ در جانب قبلهء آن تا كوه مشرف به شهر ، و تا كشتزارها و جنگلهاى زيتون معروف به ساحل يك روز راه فاصله دارد . در مشرق شهر نمكزارى بزرگ قرار دارد . زمينهاى اطراف شهر قيروان حاصلخيز و براى كشاورزى مساعد است . در مغرب شهر ، زمينهايى معروف به فحص الدّراره قرار دارد كه بسيار پرمحصول است و هر دانه پس از كشت صد دانه بار مىدهد . شهر هوايى خوب دارد . هنگامى كه زياد بن خلدون طبيب از قيروان به سوى رقّاده مىرفت ، در نزديك دروازهء اصرم ، عمامه از سر برداشت تا هوا به سرش بخورد و باعث سلامتى جسم او گردد . قيروان قديم هفت مسلحه ( پاسگاه ) داشته است ؛ 3 تاى از آنها داخل شهر و 4 تاى ديگر در خارج شهر بوده است .\r\nشهر قديم ديوارى داشته از خشت و گل به پهناى 10 ذراع كه محمد بن اشعث آن را در 144 ق / 761 - 762 م بنا كرده است . او نخستين كسى است كه افريقيه را وارد دفاتر مالياتى كرد . در زمان بكرى ( قرن پنجم هجرى ) دروازه‌اى در سمت قبلهء شهر بود و بجز آن ، چهار دروازهء ديگر ، كه يكى ميان مغرب و قبله ، دروازهء الى الرّبيع ، ميان قبله و مشرق و در مشرق شهر دروازهء عبد الله و دروازهء نافع و در سمت داخل شهر دروازهء تونس ، و در مغرب شهر دروازهء احرم و دروازهء سلم قرار داشته است كه زيادة الله بن اغلب ، ديوار شهر و همهء آنها را خراب كرد . تا آنكه در 444 ق / 1052 - 1053 م معز بن باديس ، همانطور كه قبلا اشاره كرديم ، ديوار شهر را بنا كرد . طول اين ديوار 22 هزار ذراع بود .\r\nدر ديوار شهر در جانب صبره دروازه‌اى بود كه ميان آن و شهر ، نيم ميل فاصله بود . هيچ بازرگانى حق ورود به شهر قيروان را ندارد ، مگر آنكه جواز عبور از شهر صبره داشته باشد . « 2 » در قرن پنجم هجرى شهر قيروان چهارده دروازه داشته كه به غير از دروازه‌هايى\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 22 - 24 .\r\n( 2 ) . همان ؛ ص 24 - 25 .\r\n","page_name":" 280 ","page_number":286},
  {"content":"\r\n\r\nكه قبلا نام برديم عبارتند از : دروازهء نخيل ، باب الحديث ، باب الطراز ، باب الحديث دوم ، باب الفلّالين و باب سحنون الفقيه ؛ دروازه‌هاى نامبرده در قرن پنجم هجرى بنا شده‌اند . « 1 » بكرى از شهر تازه‌ساز صبره كه به قيروان متصل بوده و نيم ميل با آن فاصله داشته ، اين‌طور ياد مىكند : اين شهر به قيروان متصل بوده و اسماعيل المنصور فاطمى آن را در 337 ق / 948 - 949 م هجرى بنا كرده و مردم را در آن سكونت داده و آن را منصوريه ناميده بوده است . اين شهر تا زمان خرابىاش جايگاه واليان فاطمى بوده است .\r\nمعد بن اسماعيل ( المعز لدين الله فاطمى ) همهء بازارهاى شهر قيروان و تمام صاحبان صنايع را به آنجا منتقل كرد . صبره پنج دروازه به نامهاى قبله ، شرقى ، زويله ، كتامه و فتوح « 2 » داشته است . « 3 » ادريسى در قرن ششم هجرى در وصف قيروان مىنويسد : مادر شهرها و پايتخت سرزمينهاست . از بزرگترين شهرهاى مغرب است و بيشترين جمعيت ، ثروتمندترين و مرفهترين مردم ، بهترين ساختمانها ، پرسودترين بازرگانيها و بيشترين خراج و ماليات و ارزانترين كالاها را دارد . واليان و كارگزاران قيروان اعراب هستند .\r\nگروهى از افراد آنجا به بازرگانى اندكى مشغولند . اهالى معتقدند كه وضع شهر دوباره به زودى به حالت نخستين بازمىگردد . شهر آب اندكى دارد . قبلا قيروان دو شهر بوده ؛ يكى قيروان و ديگرى صبره كه متصل به قيروان بوده است . شهر صبره اكنون ( زمان ادريسى ) ويران است و ساكنانى ندارد . در سه ميلى آن ، ويرانهء كاخهايى كه اغالبه در آغاز حكومت خود ، در آنجا به سر مىبرده‌اند وجود دارد و اطراف آن را باغهايى فرا گرفته است . اكنون همهء آنها ويران است و اميد بازسازى آنها هم نمىرود . « 4 » ابو الفداء در نيمهء اول قرن هشتم هجرى ، در وصف قيروان مىنويسد : در صحرايى واقع است كه براى پرورش اسبان عرب نيكو بوده است . در صدر اسلام مركز افريقيه بوده ، ولى امروز تابع تونس است . آب آشاميدنى مردمش از چاه است و آب جارى ندارد . شهر در گودى واقع\r\n\r\n\r\n","description":"","footnote":"\r\n( 1 ) . همانجا .\r\n( 2 ) . دروازهء كتامه ، دروازهء داخلى بوده و ميان دو شهر قيروان و صبره قرار داشته و دروازهء فتوح دروازه‌اى بوده كه لشكريان از آن خارج مىشدند .\r\n( 3 ) . همان ؛ ص 25 .\r\n( 4 ) . نزهة المشتاق ؛ ج 1 ، ص 284 و معجم البلدان ؛ ج 4 ، ص 420 .\r\n","page_name":" 281 ","page_number":287},
  {"content":"\r\n\r\nشده است . آب باران را زمستان در بركه‌هاى بزرگ كه آن را مأجله گويند ذخيره مىكنند . روبروى شهر يك وادى است كه در آن ، آبى شور جارى است ؛ مردم شهر آن آب را صرف كارهاى خود مىكنند . « 1 » به نوشتهء حمد الله مستوفى : قيروان شهرى بزرگ و پايتخت بنى اغلب بوده است و ايشان بر ظاهر آن ، شهر رقّاده را ساختند و سپس هر دو شهر به هم پيوسته شد . « 2 » لئون افريقى در قرن دهم هجرى ، شهر قيروان را ديده و در وصف آن مىنويسد : هدف عقبه از بناى قيروان تضمين امنيت سپاه و نگهدارى از اموال و غنايمى بوده كه از شهرهاى افريقا و نوميديا آورده بوده است . امروز شهر قيروان در يك دشت شنى ، ريگزار و لم يزرع كه در آن درخت و گياهى نمىرويد واقع است . گندم و ساير محصولات كشاورزى ضرورى مردم براى ادامهء زندگى از طريق دريا وارد مىشود . كالاها از سوسه يا منستير يا مهديه آورده مىشود و هركدام از اين شهرها چهل ميل با قيروان فاصله دارند . در فاصلهء 12 ميلى شهر ، كوهى است به نام وسلات كه هنوز آثار روميان در آن وجود دارد . تعدادى چاه و چشمه و زمين مزروعى در اطراف قيروان وجود دارد كه در آنها خردل كاشته مىشود . از كوه وسلات آب براى قيروان مىآورند . در شهر ، چاه آب گوارايى وجود ندارد . در بيرون شهر ، آبگيرهايى قديمى وجود دارد كه در هنگام بارندگى آب باران در آنها جمع مىشود . در تابستانها اعراب در اطراف قيروان به سر مىبرند و اين ، باعث كمبود آب و گندم مىشود ؛ ولى از طرفى باعث فراوانى گوشت و خرمايى مىشود كه آنها با خود از شهر يونيو ، در 127 ميلى قيروان مىآورند . در دوره‌اى از تاريخ ، علوم اسلامى در قيروان شكوفا شد ؛ به طورى كه بيشتر فقهاى افريقيه از قيروان برخاسته‌اند . با وجودى كه اعراب قيروان را ويران كردند ، تا زمان حاضر ( زمان لئون ) اين شهر مسكون و پرجمعيت است ؛ ولى وضع شهر چندان مناسب نيست . اكنون ( زمان لئون ) شهر ، جز چند صنعتگر غير ماهر چيزى ندارد كه كار بيشتر آنها دباغى پوست بز و گوسفند است . بازرگانان آنجا ، لباسهاى پوستى مرغوبى در شهرهاى نوميديا مىفروشند كه نمونه آنها در اروپا پيدا نمىشود . اين حرفه شغل موقت آنهاست و كفاف زندگى ايشان را نمىدهد ؛ مضافّا بر اينكه ، شاه تونس ماليات سنگينى بر آنها تحميل\r\n\r\n\r\n","description":"","footnote":"\r\n( 1 ) . تقويم البلدان ؛ ص 193 .\r\n( 2 ) . نزهة القلوب ؛ ص 271 .\r\n","page_name":" 282 ","page_number":288},
  {"content":"\r\n\r\nكرده است و با اين وصف ، آنان زندگى سختى را مىگذرانند و من ( لئون ) اين وضع را در سفرم از تونس به نوميديا ( در 922 ق / 1516 م ) مشاهده كردم . « 1 »\r\nمهديه « 2 » شهر و بندرى است اسلامى در شمال كشور تونس ، در ساحل درياى مديترانه و با شهر قيروان حدود 60 ميل فاصله دارد . به نوشتهء ابن خلدون : عبيد الله مهدى آهنگ آن كرد كه بر ساحل دريا شهرى بنا كند كه چون دژى خانوادهء او را از آسيبها در امان دارد ؛ زيرا بر دولت خود از خوارج بيمناك بود . حكايت كنند كه او مىگفت : اين شهر را بنا كردم تا اولاد فاطمه ( س ) را ساعتى در روز در درون خود محافظت كند و به آنها نشان دهم كه صاحب الحمار ( اشاره به ابو يزيد خارجى ) در عرصهء آن به كجا مىايستد . در ساحل دريا شبه جزيره‌اى بود كه مانند دستى كه به بازو پيوسته باشد ، به خشكى پيوسته بود . عبيد الله مهديه را در آنجا پىافكند و آن را دار الملك خود قرار داد .\r\nوى بر گرداگرد آن بارويى استوار كشيد و دروازه‌هايى بزرگ و آهنين كه وزن هر لنگه در آن صد قنطار بود ، بر آن نهاد . بناى شهر در پايان سال 303 ق / 915 - 916 م آغاز شد .\r\nعبيد الله فرمود تا در كوه مكانى براى ساختن كشتى كندند كه گنجايش نهصد كشتى داشت ؛ و در درون زمين انبارهايى جهت ذخيرهء طعام و آب‌انبارها جهت ذخيرهء آب ترتيب داد و در آن ، كاخها و خانه‌ها ساخت . بناى شهر در 306 ق / 918 - 919 م به پايان رسيد . « 3 » اصطخرى كه مقارن فاطميان شمال افريقا بوده ، در وصف پايتخت آنان ، مهديه ، مىنويسد : « شهرى كوچك است ، عبيد الله بنا كرده است ؛ آنگاه كى مغرب را به تغلب فرو گرفت و نامش او نهاد و بر كنارهء درياست » . « 4 » بعد از مرگ عبيد الله مهدى ، ابو يزيد خارجى در ناحيهء جبل اوراس خروج كرد . او بر خر سوار مىشد و شيخ المؤمنين لقب داشت . بعدها ، خرى خاكسترى رنگ به او دادند كه همواره بر آن سوار مىشد و بدين جهت صاحب الحمار لقب يافت . صاحب الحمار چند بار بر مهديه حمله برد و حتى\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 87 و 90 .\r\n( 2 ) .  Mahdiyya  .\r\n( 3 ) . تاريخ ابن خلدون ؛ ج 3 ، ص 53 .\r\n( 4 ) . مسالك و ممالك ؛ ص 40 .\r\n","page_name":" 283 ","page_number":289},
  {"content":"\r\n\r\nيك بار آن را محاصره كرد ؛ ولى نتوانست بر شهر دست يابد . وى در 334 ق / 945 - 946 م به قيروان بازگشت و مردم مهديه لشكرگاهش را به غنيمت بردند . « 1 » ابن حوقل كه در دوران فرمانروايى فاطميان ، به شمال افريقا سفر كرده و در 337 ق / 968 - 969 م مهديه را ديده مىنويسد : اين شهر در دهانهء دريا قرار دارد و تا قيروان دو منزل راه فاصله دارد .\r\nبندرى است كه مركز شهرهاى اطرافش است . شهر ، بازرگانى پررونق و ديوارى استوار از سنگ دارد ؛ ساختمانهايش بلند است و باروى شهر دو دروازه دارد كه مانند آنها را ، جز در رافقهء عراق نديده‌ام . در شهر كاخهاى زيادى وجود دارد ؛ منازل و خانه‌ها پاكيزه ، حمامها تميز و خوب ، كاروانسراها راحت و ميوه و غلّات فراوان و ارزان است . داخل شهر نيكو و خارج آن سرسبز و خوش‌منظره است . ابن حوقل مىافزايد مهديه را در 337 ق / 968 - 969 م ديدم . پادشاهان آن از شيوخ هستند و سپاهيان به مرزدارى مشغولند و بازرگانان آن در رفت‌وآمدند ؛ ولى روزگار آنجا دگرگون شده و كارهاى آن شهر سستى گرفته و مردمان آن مهاجرت كرده‌اند . به دنبال رفتن پادشاهان آن ، نحسى و گرفتارى و شرّ به آنجا وارد شده است . ابو يزيد مخلد بن كيداد بر آنجا دست انداخته و شهر را تحت سلطهء خود درآورده و بر مردم مغرب تاختن آغاز كرده است و گرفتاريها يكى پس از ديگرى بر آن وارد مىشود و تنها نفسى از اين شهر باقى مانده است . « 2 » ولى ، صاحب حدود العالم در نيمهء دوم قرن چهارم هجرى مىنويسد : « شهرى است بزرگ ، بر كران درياى روم نهاده و به حدود قيروان پيوسته ؛ جايى با نعمت است و اندر وى بازرگانان بسيارند از جايهاى ديگر » . « 3 » به نوشتهء مقدسى : مهديه بارويى از آجر و گل داشته . آب شرب مردم از چاهها و آب‌انبارهايى است كه با آب باران پر مىشود . اين شهر انبار قيروان و بارانداز صقلّيه و مصر به شمار مىرفته است . شهرى است پرجمعيت .\r\nهركس مىخواهد قسطنطنيه را ببيند و رنج سفر روم را نكشد ، بهتر است مهديه را كه در جزيره‌اى ساخته شده و از يك راه همچون بند به آنجا شوند ببيند . « 4 » بكرى هم به بناى\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 56 - 58 .\r\n( 2 ) . صورة الارض ؛ جزء 1 ، ص 73 - 74 .\r\n( 3 ) . حدود العالم ؛ ص 178 .\r\n( 4 ) . احسن التقاسيم ؛ بخش 1 ، ص 321 .\r\n","page_name":" 284 ","page_number":290},
  {"content":"\r\n\r\nشهر مهديه در زمان عبيد الله اشاره كرده و هم به توصيف شهر ، در زمان خود پرداخته است . وى مىنويسد : شهر مهديه از سه جهت توسط دريا احاطه شده و فقط از جانب غربى به آن رفت‌وآمد مىكنند . ربض بزرگى دارد كه به زويله معروف است . در اين ربض ، بازارها و گرمابه‌ها و خانه‌هاى مردم قرار دارد و معز بن باديس زيرى بر گرد آن ، ديوارى كشيده كه درازا و پهناى آن امروز ( زمان بكرى ) حدود دو ميل است و بنيان ديوار از سنگ است و دو دروازهء آهنين دارد و در آنها چوبى به كار نرفته و وزن هر در ، هزار قنطار است و درازاى آنها ، سى وجب و در هر در ، ميخهايى به وزن 6 رطل به كار رفته است و در هر دو در ، صورت حيوانات نقش شده است . در مهديه آبگير بزرگى است كه سيصد ستون دارد و آب آن ، از قناتى واقع در آبادى منانش تأمين مىشود .\r\nعبيد الله اين آب را از آنجا به شهر آورده است . اين آبادى نزديك مهديه است و اين قنات در جايى به نام اقداس واقع است . آب اين قنات در آبگير داخل شهر و نزديك جامع مىريزد و از آن آبگير ، به وسيلهء دولاب به كاخ برده مىشود . نزديك منانش چاههاى ديگرى است كه آب آنها با دولاب كشيده و در مخزن ديگرى ريخته مىشود و از آنجا به مجراى قنات فوق الذكر هدايت مىشود و به مهديه مىرود . مهديه لنگرگاهى دارد براى كشتيهايى كه از اسكندريه و شام و صقلّيه و اندلس و ديگر جاها مىآيند .\r\nلنگرگاه در سنگ سخت ( صخره‌اى ) كنده شده و گنجايش نهصد كشتى دارد و در دو طرف دهانهء آن ، زنجيرى انداخته‌اند كه هرگاه اراده كنند ، مىتوانند از ورود كشتيها به داخل لنگرگاه جلوگيرى كنند ؛ بويژه كه از ورود كشتيهاى روم بيمناكند . عبيد الله پس از آنكه وسعتى به شهر و ديوار آن داد ، بر ديوار مهديه به سمت دريا و داخل ، شانزده برج ساخت . بعضى از اين برجها عبارتند از : برج ابى الوزان النحوى ، برج عثمان ، برج عيسى و برج الدّهان . شهر داراى جامع و دار المحاسبات و خانه‌هاست . جامع شهر ، هفت صحن سنگ‌فرش شده دارد و خوش بناست . كاخ عبيد الله بزرگ و دروازه‌اش به سمت غربى بود و بنيان محكمى داشت و كاخ پسرش ، ابو القاسم نزار ، در مقابل آن قرار داشت و دروازه‌اش به سوى مشرق باز مىشد و بين اين دو قصر گشادگى وسيع و دار الصناعهء شهر قرار داشت . دار الصناعه ، بيشتر از سى كشتى و به گفتهء برخى ، نهصد كشتى گنجايش\r\n\r\n","description":"","footnote":"","page_name":" 285 ","page_number":291},
  {"content":"\r\n\r\nداشت و در آن ، دو كارخانه بزرگ دراز بود كه اسباب و لوازم كشتيها در آن قرار داشت .\r\nعبيد الله در اطراف مهديه ربضها بنا كرد كه از آن جمله ربض زويله بود . ديگر ، ربض الحمى كه جايگاه لشكريان افريقيه از عرب و بربر بود . هنگامى كه القائم بامر الله با ابو يزيد وارد پيكار شد ، شهر صبره را كه متصل به قيروان بود ، محل سكونت خود قرار داد ؛ ولى بعد از او پسرش ، معد ، بيشتر در حومه‌هاى مهديه سكونت گزيد . « 1 » در زمان ادريسى ، قرن ششم هجرى ، نورماندها بر مهديه تسلط يافتند و پادشاهشان ، رجار ، عاملى در شهر مهديه منصوب كرد . شهر مهديه جايگاه كشتيهايى بوده كه از حجاز و بلاد مشرق و مغرب و اندلس و سرزمين روم ، و غير از آنها ، بدانجا وارد مىشدند و كالاهاى بسيارى را از آنجاها مىآوردند . در اين زمان ( زمان ادريسى ) مهديه از اهميت افتاده و لنگرگاه و پيش‌بندر شهر قيروان است . در اطراف شهر باغها و بوستانهايى است و ميوه از ديگر جاها به اين شهر مىآورند . از كاخهاى آنجا ، مجموعه‌اى از سه كاخ بوده به نام منستير كه بعد از ورود اعراب به آنجا چيزى از آنها ، حتى درخت و عمارات باقى نماند « 2 » و اكنون ( زمان ادريسى ) منستير محل دفن مردگان مهديه است ؛ اموات را با قايقها به آنجا مىآورند و دفن مىكنند و سپس به شهر بازمىگردند . مهديه امروز از دو شهر مهديه و زويله تشكيل شده است . مهديه محل سكونت سلطان و سپاهيانش و كاخ سلطان زيبا و محكم و استوار است . قبل از آنكه پادشاه بزرگ ، رجار ، آنجا را در 543 ق / 1148 - 1149 م فتح كند ، مهديه پايتخت پادشاهان بوده و قبل از فتح ، حسن بن على بن يحيى بن تميم بن معز بن باديس بن منصور بن يلّقين زيرى بر آن فرمانروايى مىكرده است .\r\nزويله نيز بازارهاى زيبا و محكم بنا و خيابانهاى وسيع دارد . مردمش بازرگانان ثروتمند و شريف و صاحب فهم و ادراك و زيركىاند . مردم لباس سفيد مىپوشند و به زيبايى آن اهميت مىدهند . بازرگانى آنان بسيار و روش ايشان در تجارت پسنديده است .\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 29 - 31 و المعجب ؛ ص 349 - 350 و معجم البلدان ؛ ج 5 ، ص 231 .\r\n( 2 ) . ظاهرا اشاره به حملهء اعراب بنى هلال و سليم و رياح در دوران المستنصر فاطمى دارد .\r\n","page_name":" 286 ","page_number":292},
  {"content":"\r\n\r\nديوارهاى شهر عالى و محكم بنيان و هواى شهر لطيف و پاكيزه و اطراف شهر بيابان و درياست . در شهر ، هتلهاى بسيار و گرمابه‌هاى آب گرم وجود دارد . شهر از سمت خشكى خندق بزرگى دارد كه آب باران داخل آن گرد مىآيد . قبل از ورود اعراب به افريقيه ، اطراف شهر باغهاى شگفت و ميوه‌هاى پاكيزه داشت كه امروز ( زمان اويسى ) چيزى از آنها باقى نمانده است . « 1 » در 554 ق / 1159 م مردم صفاقس و عربها به زويله رفتند و با كمك آنها مهديه را محاصره كردند . گيوم ، جانشين رجار امير نور ماند ، مهديه را به آذوقه و اسلحه يارى داد و فرنگان شهر را گشودند و مردم آن را قتل عام كردند . « 2 »\r\nدر دهم محرم 555 ق / 160 م ابو محمد عبد المؤمن شهر مهديه را به صلح گشود . « 3 » ياقوت در قرن هفتم هجرى اوصافى را كه بكرى و ادريسى دربارهء مهديه گفته‌اند ، تأييد كرده ، مىنويسد : به فرمان ابو محمد عبد المؤمن ، شهر ديگر مهديه ، يعنى زويله جايگاه تجار و بازرگانان پارچه‌فروش و ديگران است . آب مشروب مردم از چاهها و آب‌انبارهاست . « 4 » ابو الفداء در قرن هشتم هجرى در تأييد گفتهء جغرافيادانان قبل از خود مىنويسد : مردم در مهديه پرشكوه‌ترين بناها را ساخته‌اند و آن شهر يكى از شهرهاى بزرگ آن ديار است . « 5 » لئون افريقى كه در قرن دهم هجرى مهديه را ديده ، در وصف آن مىنويسد : بعد از تسلط مسيحيان ( در 543 ق / 1148 - 1149 م ) ، عبد المؤمن ، خليفه مراكش ، آنجا را بازپس گرفت و اكنون در دست پادشاه تونس است كه از طرف او براى گردآورى مالياتها ، والى تعيين شده است . مردم آن ، بازرگانانى هستند كه تجارت دريا مىكنند و غير از آنان ، شمار بسيارى از اعراب در آن شهر زندگانى مىكنند كه از فقر ، حتى نمىتوانند كشاورزى كنند . اكنون ( قرن دهم هجرى ) كنت بييرنقار با قدرت تمام و با نه كشتى جنگى بر آنجا مسلط شده است . « 6 » در 946 ق / 1539 م شارل‌كن ، پس\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 282 - 283 و البيان المغرب ؛ ج 1 ، ص 313 .\r\n( 2 ) . تاريخ ابن خلدون ؛ ج 4 ، ص 324 .\r\n( 3 ) . البيان المغرب ؛ ج 1 ، ص 316 و تاريخ ابن خلدون ؛ ج 4 ، ص 325 .\r\n( 4 ) . معجم البلدان ؛ ج 5 ، ص 229 - 231 .\r\n( 5 ) . تقويم البلدان ؛ ص 193 .\r\n( 6 ) . وصف افريقيا ؛ ج 2 ، ص 86 - 87 .\r\n","page_name":" 287 ","page_number":293},
  {"content":"\r\n\r\nاز فتح تونس ، پادگانى در مهديه مستقر كرد . بعدها ، به امر او برج و بارو و استحكامات مهديه ويران شد ؛ ولى پس از استيلاى مجدد مسلمانان بر شهر ، ويرانيهاى آن نيز ترميم شد . « 1 »\r\nسوسه « 2 » يا سوس « 3 » شهر و بندر باستانى هادرومنتوم « 4 » در شمال كشور تونس ، در ساحل درياى مديترانه واقع است ، اين شهر در قرن نهم ق . م به وسيله فنيقيها بنا شد ؛ ولى واندالها ويرانش كردند . بعدها ، يوستى نيانوس اول ، امپراتور روم ، بار ديگر آن را بنا كرد . « 5 » يعقوبى مىنويسد : از قيروان تا سوسه كه بر ساحل درياى شور است ، يك منزل راه است و آنجا كارخانه‌اى است كه در آن كشتى ساخته مىشود و مردم سوسه مردمى به هم آميخته‌اند . « 6 » اندكى قبل از يعقوبى ، در زمان اغلبيان ، ابراهيم بن احمد اغلبى ، باروى شهر سوسه را بنا نهاد . « 7 » ابو يزيد خارجى در زمان فاطميان ، پس از مرگ القائم بامر الله فاطمى همچنان در كار محاصره سوسه بود و مردم را از اين محاصره ، سخت به زحمت افكنده بود . چون اسماعيل المنصور فاطمى به خلافت رسيد ، نخستين اقدامش آن بود كه از راه دريا براى جنگجويان سوسه مدد فرستاد و خود از پى آنها به سوسه آمد . كشتيها به سوسه رسيدند و مردان جنگى بيرون آمدند و با سپاه سوسه همدست شدند و ابو يزيد را شكست دادند . ابو يزيد گريخت و لشكرگاهش به غارت رفت . « 8 » در 345 ق / 956 - 967 م عبد الرحمان الناصر سپاهى با هفتاد كشتى به سواحل افريقيه فرستاد كه بندر خزر را آتش زده و در سوسه و نواحى طبرقه قتل و تاراج كرده و بازگشتند . « 9 »\r\nابن حوقل در وصف سوسه مىنويسد : اين شهر ميان جزيره و مهديه واقع است .\r\nشهرى است سرسبز و نيكو و در دهانهء دريا قرار دارد . ديوارى استوار گرد آن است و آبى روان و گوارا و آبگيرهاى چندى دارد . اطرافش نواحى حاصلخيز و خوبى است . گروهى از مردم آن كشاورزند . شهر ، بندرى با رونق و بازارهاى خوب و مسافرخانه و گرمابه‌هايى\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 3 ، ص 2936 .\r\n( 2 ) .  Susa \r\n( 3 ) .  Sus \r\n( 4 ) .  Hadrumentum \r\n( 5 ) . همان ؛ ج 1 ، ص 1371 .\r\n( 6 ) . البلدان ؛ ص 127 .\r\n( 7 ) . تاريخ ابن خلدون ؛ ج 3 ، ص 287 .\r\n( 8 ) . همان ؛ ج 3 ، ص 60 .\r\n( 9 ) . همان ؛ ج 3 ، ص 64 .\r\n","page_name":" 288 ","page_number":294},
  {"content":"\r\n\r\nتميز دارد و تا قيروان يك منزل فاصله دارد . اطراف شهر ، كشتزارهاى انبوه و محصولات فراوان وجود دارد و انواع مالياتها از زارعين گرفته مىشود . ميان مهديهء وسوسه رباطى است كه گروهى از مردم در طول روز در آن به سر مىبرند و اين رباط به منستير معروف است و مردم افريقا در موقع معينى از سال به آنجا مىآيند و چند روزى را در آنجا به سر مىبرند و مدتى گرد هم هستند و سپس به شهرهاى خود بازمىگردند . در حد فاصل منستير تا مهديه ، كاخى ( يا رباطى ) است معروف به شقانص كه از رباط قبلى اهميت كمترى دارد . اين رباط همانند دژى استوار است و گروهى در آن به سر مىبرند و به كار ماهيگيرى مشغولند . اين كاخ يا رباط مشتمل بر دو بناى بلند در ساحل درياست كه براى عبادت ساخته شده است و اوقاف فراوانى در سراسر افريقيه دارد و از همه جاى آن سرزمين به آنجا صدقاتى مىرسد . « 1 » مقدسى سوسه را از شهرهاى افريقيه نام برده ، مىنويسد : بارويى از آجر و گل دارد و آب ايشان از چاه و آب‌انبار است . « 2 » بكرى مىنويسد : سوسه را از سه جهت ، شمال و جنوب و شرق ، آب دريا فراگرفته است . شهر ، ديوارى صخره‌اى و بلند و استوار و محكم دارد . از دريا آب وارد خانه‌هاى شهر مىشود .\r\nدر سمت شرقى شهر ، در جهتى كه ميان قبله و مغرب است ، منار بلندى است كه به منار الفتى معروف است . شهر ، هشت دروازه دارد ؛ يكى از آنها دروازهء بزرگى است كه در مشرق دار الصناعه است و به باب دار الصناعه معروف است و از آنجا كشتيها داخل و خارج مىشوند . شهر سوسه دو دروازهء شگفت ديگر دارد كه در مقابل ملعبى ( تفريحگاهى ) واقعند ، اين تفريحگاه ( دار الملعب ) ، ساختمانى بزرگ و باستانى است كه گنبدهاى بزرگ و وسيعى دارد و از سنگ متخلل ساخته شده است . اين بنا در ساحل دريا و مشرف بر آبى كه از آتشفشان صقلّيه وارد دريا مىشود - و به سوى سواحل افريقا مىآيد - قرار گرفته است . اطراف اين بنا همان‌طور كه گفته شد ، گنبدهاى فراوانى است . . . كه اطراف آن ساختمان باستانى را مىپوشاند . . . بنيان شهر بر صخره‌هاى سنگى است ، در سوسه بازارهاى بسيارى است كه با كالاهاى فراوان پر شده است . گوشت\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 74 - 75 .\r\n( 2 ) . احسن التقاسيم ؛ بخش 1 ، ص 311 - 312 .\r\n","page_name":" 289 ","page_number":295},
  {"content":"\r\n\r\nسوسه ، بهترين گوشتها و ارزان است ؛ ميوهء آن ، بسيار و نعمتش فراوان است . بناى اين شهر قديمى است . معاوية بن حديج ، عبد الله بن زبير را با گروه بسيارى به آنجا فرستاد . از آن سو نيز پادشاه روم ، نقفور ، يكى از بطريقهاى روم را با سپاهى به مقابله با مسلمانان فرستاد . سرانجام ، مسلمانان بر سپاه روم پيروز شدند و روميان به هزيمت رفتند . در سمت راست راهى كه از شهر سوسه ، از دروازهء سمت قبله كه به باب قيروان معروف است - به سوى قيروان مىرود ، آرامگاهى است كه زيادة الله ديوار آن را بنا نهاده است .\r\nاز ديگر آثار زيادة الله ، بازسازى مسجد جامع قيروان و بناى دژ شهر سوسه است . در خارج شهر سوسه ، رباطهاى متعدد ، همچنين مساجد و زوايايى براى صالحين و نيكوكاران بنا كرده بودند . در داخل شهر نيز پادگان بزرگى وجود داشت كه مانند خود شهر ، ديوارى مستحكم داشت و آن نيز رباطى بود كه جايگاه زاهدان و صالحان بود .\r\nدرون شهر قلعه‌اى مستحكم قرار داشت ، معروف به القصبه كه به دار الصناعه متصل بود .\r\nشهر سوسه بر فراز تلّى بلند واقع بود و خانه‌هاى شهر از دور ديده مىشد . در پشت ديوار شهر ، معبد ( كليساى ) بزرگى وجود داشت به نام القنطاس . اين معبد چهار پلكان داشت كه از آنها به بالاى آن مىرفتند و نخستين چيزى بود كه از سمت دريا ديده مىشد . در سوسه بافندگى پارچه‌هاى پشمى رواج داشت . از جمله رباطهاى سوسه ، رباط المنستير است كه هرثمة بن اعين آن را در سال 180 ق بنا كرده است . منستير خانه‌هاى فراوان و آسيابهايى ساخته شده از سنگ داشت . همچنين آبگيرى داشت همانند قلعه‌اى بلند و محكم و استوار كه در دو طبقه ساخته شده بود . در آن رباط مسجدى بود كه هيچگاه از شيخ فاضل و خيرخواه خالى نبود . در منستير كاخى بزرگ و بلند وجود داشت و اطراف آن ، حومه‌اى وسيع بود و در وسط آن حومه ، قلعه‌اى بزرگ با ساكنين زياد و مسجدها و بناهاى بلند چند طبقه بود . در سمت قبلهء مسجد نيز حياطى وسيع بود كه در اطراف آن ، گنبدهاى بزرگى ساخته بودند و زنان نيكوكار در زير آنها گرد مىآمدند . به اين صحن ، گنبدهاى جامع مىگفتند . مسجد جامع شهر نيز مستحكم و استوار بود و همهء آن از سنگ مرمر ساخته شده و در آن چوبى به كار نرفته بود . منستير گرمابه‌هاى فراوان دارد . نزديك شهر ، كشتيهاى بزرگ ، نمك بار مىكنند و به شهرها مىبرند . در آنجا پنج رباط ( پادگان )\r\n\r\n","description":"","footnote":"","page_name":" 290 ","page_number":296},
  {"content":"\r\n\r\nبراى نگهبانى وجود دارد كه به صالحين و نيكوكاران آباد است . « 1 » در 442 ق / 1050 - 1501 م مردم قيروان و مردم سوسه با هم نزاع كردند ، چون هميشه ميانشان وحشتى موجود بود ، پس قيروانيها و سوسيها از يكديگر دعوتى كردند و دستهاى خود را با آب قرمزى تر كردند و دستار و عمامه خود را با آن مسح ( دست كشيدند ) كردند ، و در اين سال ابو الطاهر بن المعز عهده‌دار حكومت گرديد . در 445 ق / 1053 - 1054 م تميم بن معزّ بن باديس در شهر مهديه ولايت يافت ؛ ولى مردم سوسه با او سر ناسازگارى برداشتند .\r\nسوسه شهرى محكم و استوار بود ؛ به طورى كه ابو يزيد خارجى نيز پس از ماهها محاصره ، موفق نشد آن را بگشايد . « 2 » در 455 ق / 1063 م ، تميم بن معزّ شهر سوسه را گشود و مردم آن را كه قبلا نسبت به پدرش نفاق ورزيده بودند بخشود . « 3 » در 482 ق / 1089 م مالك بن علوى با مردم شهر سوسه جنگيد و گروهى از يارانش نيز به شهر داخل شدند ؛ ولى چيزى حاصل آنان نشد و بناچار از شهر خارج شدند و گريختند و گروهى از يارانش كشته و بعضى از آنها اسير گشتند . « 4 » ادريسى در قرن ششم هجرى در وصف سوسه مىنويسد : شهرى است پرجمعيت با كالاى فراوان و مسافرانى كه به آنجا مىروند .\r\nاز آنجا كالاهاى فراوانى صادر مىشود كه مانند ندارد ؛ از آن جمله است انواع لباسها و دستارها كه منسوب به همانجاست و از بهترين و نفيسترين كالاهاى سوسه است . در سوسه بازارهايى آباد وجود دارد و آب آشاميدنى مردم آن ، از آبگيرى است كه بر گرد آن ديوارى سنگى و استوار كشيده‌اند . « 5 » در قرن هفتم هجرى ، ياقوت علاوه بر تأييد گفته‌هاى بكرى و ادريسى دربارهء سوسه ، مىنويسد : شهر بزرگى است در مغرب . در آنجا گروهىاند كه رنگشان گندمگون ( الصفره ) است . بيشتر مردم اين شهر بافندگانند و پارچه‌هاى گرانقيمت سوسى مىبافند كه در ديگر جاها مانند آن بافته نمىشود و قيمت يك دست لباس آن به ده دينار مىرسد . ميان سوسه و مهديه سه روز راه است . « 6 »\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 34 - 36 .\r\n( 2 ) . البيان المغرب ؛ ج 1 ، ص 279 و 293 .\r\n( 3 ) . همان ؛ ج 1 ، ص 299 .\r\n( 4 ) . همان ؛ ج 1 ، ص 301 .\r\n( 5 ) . نزهة المشتاق ؛ ج 1 ، ص 302 - 303 .\r\n( 6 ) . معجم البلدان ؛ ج 3 ، ص 281 - 282 .\r\n","page_name":" 291 ","page_number":297},
  {"content":"\r\n\r\nابو الفداء در قرن هشتم هجرى مىنويسد : مسلمانان از سوسه جزيرهء صقلّيه را گشودند .\r\nشهر بر زمينى است در دريا پيشرفته و به سبب استيلاى عرب ، ويرانه مانده است ؛ بارويى از خشت « 1 » و نيز بازارهاى كهن و مهمانسراها و حمامها دارد . « 2 » ابن بطوطه ، جهانگرد قرن هشتم هجرى كه هنگام مسافرت به مشرق از شهر سوسه عبور كرده ، مىنويسد : اواخر ذيقعده از تونس حركت كرديم و از راه ساحل دريا به شهر سوسه رفتيم . اين شهر كوچك و نيكو و بر كنار دريا ساخته شده است و با تونس چهل ميل فاصله دارد . از آنجا به شهر صفاقس رسيديم « 3 » . آخرين جغرافيادانى كه اوضاع و احوال شهرهاى شمالى افريقا را ديده و وصف كرده ، لئون افريقى است . او در وصف سوسه مىنويسد : شهرى بزرگ و باستانى است . روميان آن را در ساحل دريا بنا كرده‌اند . شهر درصد ميلى تونس واقع است . مسلمانان پس از فتح سوسه ، آنجا را ( براى مدتى ) پايتخت قرار دادند و كاخ فرمانرواى خود را كه امروز به صورت زاويه‌اى درآمده است ساختند . اطراف شهر ، ديوارهاى محكمى قرار گرفته و شهر ، مركزى نيكو دارد و در محل خوبى است . در گذشته آباد بوده و آثار خانه‌هاى زيادى در آن ديده مىشود . خارج شهر اراضى كشاورزى بسيارى است كه در آنها درخت زيتون و انجير كشت مىشده است . زمين اطراف شهر براى كشت گندم مناسب بوده ، ولى به لحاظ هزينهء زيادى كه بر زمينهاى زراعتى بسته بودند ، بهره‌بردارى از آنها مقرون به صرفه نبوده است . مردم سوسه پاك اعتقاد و نيكوكار و انسان‌دوست و غريب‌نوازند . پيش از اين ، بيشتر آنها به دريانوردى و تجارت دريايى مشغول بودند و به مشرق و تركيه سفر مىكردند . برخى در كشتيهاى جنگى ( به نام القرصنه ) كار مىكردند و برخى ديگر به نساجى و گاودارى و سفالگرى مشغول بوده‌اند ؛ اما امروز ( زمان لئون ) به علت ظلم و ستمى كه فرمانروايان آنجا بر مردم روا داشته‌اند ، سوسه خالى از جمعيت شده و جز چند خانوار ، ديگر كسى در آنجا زندگى نمىكند . « 4 »\r\n\r\n\r\n","description":"","footnote":"\r\n( 1 ) . اين در حالى است كه قبلا بكرى از ديوار صخره‌اى بلند آن سخن گفته بود .\r\n( 2 ) . تقويم البلدان ؛ ص 193 .\r\n( 3 ) . سفرنامهء ابن بطوطه ؛ ج 1 ، ص 10 .\r\n( 4 ) . وصف افريقيا ؛ ج 2 ، ص 83 - 84 .\r\n","page_name":" 292 ","page_number":298},
  {"content":"\r\n\r\nصفاقس « 1 » يا سفاقس « 2 » شهر و بندرى است قديمى در شمال كشور تونس ، در شمال افريقا بر ساحل شمالى خليج قابس . شهرى زيباست و اطرافش را ويلاها و باغها فراگرفته .\r\nامروز ، سه بخش اروپايى ( به‌طور عام ) و عرب‌نشين و فرانسوىنشين دارد . در حال حاضر ، صادراتش زيتون ، فسفات و اسفنج است . بقايايى از دورهء روميان دارد ، مسجد جامع آن در دورهء اسلامى به سال 275 ق ساخته شده است . « 3 » يعقوبى در نيمهء دوم قرن سوم هجرى مىنويسد : در ساحل دريا به شهرى روند كه به آن أسفاقس گويند . آب درياى شور به بارهء ( ديوار ) آن مىزند و در پايان ناحيهء ساحلى واقع است . « 4 » به نوشتهء ابن حوقل : صفاقس شهرى است كه محصول آن ، زيتون و روغن آن است كه مانند ندارد .\r\nروغن صفاقس به شام صادر مىشود . « 5 » مقدسى اندكى بعد از ابن حوقل ، اسفاقس را جزو شهرهاى افريقيه نام برده ، مىنويسد : اسفاقس و سوسه دو شهر دريايى هستند كه بارويى با آجر و گل دارند و از آب چاهها و آب‌انبارها مىآشامند . « 6 » بكرى در قرن پنجم هجرى در اوصاف سفاقس مىنويسد : شهرى است بر ساحل دريا با بارو و بازارهاى فراوان و مسجدها . جامعى دارد كه ديوارش از سنگ است . شهر ، گرمابه‌ها و كاخها و قلعه‌ها و كاروانسراهايى دارد كه ( بعضى از آنها ) بر ساحل دريا قرار دارند ؛ از آن جمله رباط بطوبة است كه مشرف بر شهر است و منارى بلند دارد كه با صد و شصت و شش پله بر آن بالا مىروند . ديگر ، رباط حبله و رباط ابى الغصن و رباط مقدمان و رباط اللوزه و رباط ريحانه است . صفاقس در ميان جنگلى از درختان زيتون واقع است و مردم مصر و مغرب و صقلّيه و روم روغن زيتون آنجا را خواستارند . صفاقس جايگاه كشتيهاست و هنگام جزر دريا ، كشتيها در جايى به نام الحماة مىمانند و هنگام مد دريا ، كشتيها به لنگرگاه بازمىگردند . بازرگانان از گوشه و كنار آفاق با كالاى فراوان براى دادوستد و خريد روغن زيتون به آنجا مىآيند و كار مردم صفاقس در شستشو و خشك كردن لباسها\r\n\r\n\r\n","description":"","footnote":"\r\n( 1 ) .  Sfaqes \r\n( 2 ) .  Sfaks \r\n( 3 ) . دايرة المعارف فارسى ؛ ج 1 ، ص 1299 .\r\n( 4 ) . البلدان ؛ ص 129 .\r\n( 5 ) . صورة الارض ؛ جزء 1 ، ص 73 .\r\n( 6 ) . احسن التقاسيم ؛ بخش 1 ، ص 311 و 321 .\r\n","page_name":" 293 ","page_number":299},
  {"content":"\r\n\r\nمانند كار مردم اسكندريه ، بلكه از آنها بيشتر و بهتر است . « 1 » در 451 ق / 1059 م امير شهر صفاقس ، منصور بر غواطى ، بر اثر توطئه پسر عمويش ، ملّيل بر غواطى ، كشته شد و ملّيل جاى او را گرفت . « 2 » در سال 465 ق / 1072 - 1073 م چون كشتيهاى شرقى به شهر صفاقس رسيدند ، سلطان تميم بن معزّ با ناوگانى از مهديه به سوى آنها حركت و آنان را دفع كرد .\r\nدر 474 ق / 1081 - 1082 م نيز تميم شهر صفاقس را كه مردمش شورش كرده بودند ، محاصره كرد و لشكريانش به باغهاى معروف آن ، كه به غابه معروف بود ، ريختند و آنها را خراب كردند . مجددا در 479 ق / 1086 - 1087 م تميم بن معزّ دو شهر قابس و صفاقس را در يك زمان محاصره و سركوب كرد . در 493 ق / 1099 م تميم بن معز شهر صفاقس را كه پسر عمويش ، حمّو بن ملّيل ، در آن بود با جنگ گشود . در 508 ق / 1114 - 1115 م امير افريقيه ، يحيى بن معزّ ، فرزندش ، على ، را به حكومت شهر صفاقس فرستاد . صفاقس سرانجام در 538 ق / 1143 - 1144 م تابع دولت رجار ، امير نرماندى صقلّيه گرديد . رجار خود با سپاهى از صقلّيه به آنجا آمد و شهر صفاقس را گشود . سرانجام اين شهر و ديگر نواحى افريقيه به تصرف دولت موحدين درآمد . « 3 » ادريسى در وصف صفاقس مىنويسد : شهرى قديمى و آباد است ؛ بازارهاى بسيار دارد ؛ ساختمانهايش به هم پيوسته و بر گرد شهر ديوارى از سنگ است و دروازه‌هاى آهنين دارد و بر بالاى باروى آن ، پاسگاههاى زيبا ساخته‌اند . شهر ، كاروانسراها و بازارهاى مكارّه نيز دارد و آب آشاميدنى مردم از آبگير ( يا آب‌انبار ) است . از شهر قابس ، ميوه‌هاى خوب در انواع مختلف به آنجا مىآورند كه قيمت آنها ارزان است . در صفاقس صيادان از دريا يك نوع ماهى صيد مىكنند كه استخوان ندارد و بزرگ است . بيشتر صيد آنان با قايقهايى است كه خود ساخته‌اند . محصول ايشان زيتون و روغن آن است كه مانند ندارد . سرانجام ، پادشاه بزرگ ، رجار ، آنجا را در 543 ق / 1148 - 1149 م فتح كرد و اكنون ( زمان ادريسى ) آباد است . « 4 » ابو الفداء در نيمهء اول قرن هشتم هجرى مىنويسد : صفاقس اكنون شهر\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 19 - 20 .\r\n( 2 ) . البيان المغرب ؛ ج 1 ، ص 294 .\r\n( 3 ) . همان ؛ ج 1 ، ص 299 - 300 ، 302 ، 305 و 313 .\r\n( 4 ) . نزهة المشتاق ؛ ج 1 ، ص 280 - 281 و معجم البلدان ؛ ج 1 ، ص 177 .\r\n","page_name":" 294 ","page_number":300},
  {"content":"\r\n\r\nكوچكى است و بارويى ندارد ؛ آب مردم آن از چاههاست . بوستانهاى اندكى دارد و در سرزمينى هموار واقع است و در جنوبش كوهستانى است كه آن را جبل الشبع مىنامند . « 1 » ابن بطوطه ، سيّاح طنجه‌اى مىنويسد : پس از سوسه به شهر صفاقس رسيديم . قبر ابو الحسن لخمى مالكى ، مؤلف كتاب تبصره در فقه ، در خارج اين شهر قرار دارد . از صفاقس به قابس آمديم . « 2 » آخرين اطلاعاتى كه از جغرافياى صفاقس داريم ، آنهايى است كه لئون افريقى در قرن دهم هجرى در وصف آن نوشته است : شهرى باستانى است كه افريقاييها آن را در ساحل درياى متوسط ( مديترانه ) بنا كرده‌اند . مردم آن در ايام گذشته دائما در حال جنگ با روميان بودند . در آن هنگام ، شهرى بزرگ با ديوارهايى بلند بوده است . امروز ( زمان لئون ) بيشتر از سيصد خانه در آن نيست و دكانهاى آن نيز بسيار اندك است ؛ چون اعراب و شاه تونس ماليات سنگينى بر آنها بسته‌اند . بيشتر مردم صفاقس پارچه‌باف و صيّادند . ماهى فراوانى صيد مىكنند . بيشترين گونه‌اى از ماهى كه در آنجا صيد مىشود ، ماهى سباريس نام دارد و به نظر مىرسد كه اين نام نه عربى و نه بربرى و نه لاتينى است . مردم شهر نان جو مىخورند و لباسهاى كم‌ارزش مىپوشند .\r\nبرخى از آنها با كشتى به تجارت دريا و تركيه و مصر مىروند . « 3 »\r\nقابس « 4 » يا تاكاپهء « 5 » باستانى شهر و بندرى است در جنوب شرقى كشور تونس كه بر كنار خليجى به همين نام واقع است . تأسيس اين شهر را به دورهء فنيقيان قديم نسبت مىدهند . اين بندر محل صيد ماهى و مركز واحه‌اى خرماخيز در تونس است . « 6 » در 123 ق / 740 - 741 م هنگامى كه كلثوم بن عياض به افريقيه و مغرب آمد ، بربرها به فرماندهى عكاشة بن ايوب فزارى - كه از خوارج صفرى بود - از ناحيهء قابس به سوى طنجه رفتند . عكاشه از سپاه كلثوم شكست خورد و به برادرش كه در قابس بود پيوست .\r\nمسلمة بن سواده و مردم قيروان براى جنگ با آنها به قابس آمدند ، « 7 » ولى شكست\r\n\r\n\r\n","description":"","footnote":"\r\n( 1 ) . تقويم البلدان ؛ ص 193 .\r\n( 2 ) . سفرنامهء ابن بطوطه ؛ ج 1 ، ص 10 .\r\n( 3 ) . وصف افريقيا ؛ ج 2 ، ص 87 .\r\n( 4 ) .  Qabes \r\n( 5 ) .  Takape \r\n( 6 ) . دايرة المعارف فارسى ؛ ج 2 ، ص 1982 .\r\n( 7 ) . فتوح مصر و اخبارها ؛ ص 365 .\r\n","page_name":" 295 ","page_number":301},
  {"content":"\r\n\r\nخورده ، و بسيارى از يارانش كشته شدند . كلثوم بن عياض به كار گزارش در طرابلس ، صفوان بن ابى مالك ، نامه نوشت و از او كمك خواست . او نيز با مردم قيروان به قابس آمد . در دوازده ميلى قابس ميان سپاه كلثوم و عكاشه جنگى درگرفت كه در نتيجهء آن ، عكاشه فرارى شد و بسيارى از يارانش كشته شدند . « 1 » در 138 ق / 755 - 756 م عاصم بن جميل كاهن در افريقيه ادعاى پيامبرى كرد ؛ حبيب بن عبد الرحمان بن حبيب فهرى به جنگ او رفت ؛ ولى شكست خورد و به قابس گريخت . عاصم پس از تسلط بر قيروان ، به جنگ حبيب بن عبد الرحمان كه در قابس بود آمد و او را درهم شكست و گروهى از يارانش را كشت . در 150 ق / 767 م حسن بن حرب كندى در قابس سر به شورش برداشت ؛ آنگاه به قيروان رفت و آنجا را تصرف كرد . اغلب بن سالم به قابس رفت و به مقابلهء حسن بن حرب پرداخت ، ولى در اين جنگ كشته شد . « 2 » ابن خرداذبه در نيمهء دوم قرن سوم هجرى مىنويسد : قابس شهر پارسيانى بوده كه در افريقا مىزيستند . « 3 » يعقوبى ، معاصر ابن خرداذبه ، به ذكر فاصله قابس تا قيروان كه به گفتهء او چهار منزل است اكتفا كرده . « 4 » ابن حوقل ، جهانگرد قرن چهارم هجرى ، مىنويسد : قابس در شش منزلى قيروان و در مسير جادهء آن قرار دارد . شهر ، آبهاى جارى و درختان بزرگ و انبوه و ميوه‌هاى فراوان و ارزان دارد . تعداد فراوانى بربر در آن زندگى مىكنند . مزارع و كشتزارهايى دارد كه در نواحى اطراف ، مانند آن نيست . باغهاى زيتون و مزارع غلات دارد . گرد شهر ، ديوارى استوار و خندقى قرار دارد . بازارهاى شهر همه در حومه است . پارچهء حرير خوبى در آنجا بافته مىشود . پوست را با قيچى دباغى مىكنند و در سراسر مغرب پوستى به خوشبويى و نرمى آنجا نيست . صدقات و زكات و انواع مالياتها از يهود و چهارپايان علف‌خوار آنجا گرفته مىشود . مردم قابس خشن و كم‌گذشت هستند و از پاكيزگى و زيبايى بهره‌اى ندارند . شهر ، عامل ( يا كارگزارى ) دارد كه خودش مستقلا عمل مىكند .\r\n\r\n\r\n","description":"","footnote":"\r\n( 1 ) . همان ؛ ص 368 - 369 .\r\n( 2 ) . تاريخ ابن خلدون ؛ ج 3 ، ص 270 - 271 و البيان المغرب ؛ ج 1 ، ص 70 - 74 .\r\n( 3 ) . المسالك و الممالك ؛ ص 66 .\r\n( 4 ) . البلدان ؛ ص 126 .\r\n","page_name":" 296 ","page_number":302},
  {"content":"\r\n\r\nدر شهر امنيت برقرار است ؛ ولى در منطقه بيابانى آنجا شرارت و دزدى فراوان است و به اموال و كالاهاى مسافرانى كه از آنجا عبور مىكنند تعرض مىشود . « 1 » مقدسى در نيمهء دوم قرن چهارم هجرى مىنويسد : قابس از طرابلس كوچكتر است . درّه‌اى دراز دارد .\r\nساختمانهاى شهر از سنگ و آجر است ؛ نخلستان و انگورستان و سيبستان دارد . شهر ، بارويى دارد با سه دروازه و مردم بيابان اطرافش بربرند . « 2 » هنگام استيلاى اعراب بنى هلال بر افريقيه ، قابس به دست بنى دهمان افتاده بود و مردى به نام رشيد بر آن حكومت مىكرد . « 3 » پس از مرگ رشيد در 543 ق / 1148 - 1149 م ، يكى از موالىاش به نام يوسف فرزند خردسال او را ، به نام محمد ، به حكومت برداشت و نيابت او را به عهده گرفت ؛ در حالىكه برادر بزرگتر ، يعنى معمر بن رشيد ، زنده بود . زن رشيد به حسن بن على بن يحيى بن تميم بن معز ، امير افريقيه ، شكايت برد . حسن به يوسف نامه نوشت ؛ ولى يوسف پاسخ داد كه اگر متعرض كارهاى او شود ، قابس را به فرنگان واگذار خواهد كرد . با اين حال ، حسن سپاهى به قابس فرستاد . يوسف از رجار ، فرمانرواى صقلّيه ، درخواست كمك كرد ؛ ولى حسن او را شكست داد و اسير كرد و معمر بن رشيد را به جاى برادرش در قابس به حكومت نشاند . « 4 » بكرى در نيمهء اول قرن پنجم هجرى در وصف قابس مىنويسد : شهر بزرگوارى است ؛ بارويى بزرگ و قديمى از سنگ و قلعه‌اى استوار دارد و اطراف آن ، ربضها و بازارها و مهمانسراها و مسجد جامع و گرمابه‌هاى بسيار قرار دارد و به گرد همهء آنها خندق بزرگى كشيده شده كه به هنگام نياز ، آب در آن جارى مىشود تا مانع عبور هر چيز از داخل آن شود . شهر سه دروازه دارد . در مشرق و سمت قبلهء شهر ، ربضهايى است كه اعراب و افريقاييان در آن سكونت دارند . در شهر ، درختان ميوه و موز بسيار فراوان است و انواع ميوه‌ها از آنجا به قيروان برده مىشود .\r\nابريشم آن بهترين ابريشم است و از آن ، پارچه‌اى بافته مىشود كه در ديگر نواحى افريقيه موجود نيست . درختان ميوهء شهر به اندازهء چهار ميل به هم پيوسته‌اند و آب در\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 72 .\r\n( 2 ) . احسن التقاسيم ؛ بخش 1 ، ص 318 .\r\n( 3 ) . تاريخ ابن خلدون ؛ ج 4 ، ص 319 .\r\n( 4 ) . همان ؛ ج 4 ، ص 319 - 320 .\r\n","page_name":" 297 ","page_number":303},
  {"content":"\r\n\r\nنهرهاى شهر جارى است . منبع اين آبها از چشمه خرّاره است كه در دامنهء كوهى ، ميان قبله و مغرب شهر ، واقع است . در قابس نيشكر نيز فراوان است . در قابس منار بلندى است كه از مصر تا افريقيه مانندش وجود ندارد . . . در ساحل قابس لنگرگاهى براى كشتيها وجود دارد . « 1 » در 479 ق / 1086 - 1087 م تميم بن معزّ زيرى ، دو شهر قابس و صفاقس را همزمان محاصره كرد . وى در 486 ق / 1093 م نيز قابس را محاصره كرد و پس از مدتى ، ربض اطراف آن و سرانجام در 489 ق / 1095 - 1096 م شهر را فتح كرد و برادرش ، عمر ، را از آنجا بيرون راند . « 2 » در 554 ق / 1159 م عبد المؤمن ، امير موحدين ، لشكرى به قابس فرستاد و آن شهر را به جنگ گشود . « 3 » در زمان ادريسى ، قابس شهرى بوده آباد و باشكوه و باغهاى انبوه و ميوه فراوان داشت . . . روغن زيتون و غلاتش فراوان بوده است . وى مىنويسد : قابس در گذشته به لحاظ ابريشم خوب ، طرازبافى داشته است و اكنون پوستهاى دباغى شدهء آن صادر مىشود . رودخانه‌اى دارد كه از بركهء بزرگى سرچشمه مىگيرد . « 4 » شهر قابس تا دريا شش ميل فاصله دارد . « 5 » در حدود 568 ق / 1172 - 1173 م قراقوش نامى از موالى تقى الدين عمر ، برادرزادهء صلاح الدين ايوبى ، به طرابلس رفت و آنجا را فتح كرد و سپس بر قابس كه در آن سوى طرابلس بود استيلا يافت . « 6 » ياقوت در قرن هفتم هجرى علاوه بر تأييد گفته‌هاى بكرى و ادريسى مىنويسد : بيشتر خانوارهاى قابس ، مذهبى ندارند . از جمله عيوب مردم اين شهر كه بيان مىكنند ، خانه‌هاى آنها در ندارد و هرگاه برهنه مىشوند در گوشه‌اى مىروند و هرگز كسى از آنها براى قضاى حاجت تنها بيرون نمىرود مگر آنكه كسى همراه اوست و منتظر است كه مدفوع او را براى مصرف كود باغها ببرد و چه‌بسا به خاطر اين كار چند نفر اجتماع مىكنند و ميانشان نزاع درمىگيرد . گويند كه قابس از لحاظ هوا بهترين شهرهاست . در آن طلسمى يافتند و گمان مىكردند كه زير آن مالى نهفته است بنابراين\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 17 و معجم البلدان ؛ ج 4 ، ص 289 .\r\n( 2 ) . البيان المغرب ؛ ج 1 ، ص 300 ، 302 .\r\n( 3 ) . تاريخ ابن خلدون ؛ ج 4 ، ص 325 .\r\n( 4 ) . احتمالا همان چشمه‌اى است كه بكرى از آن سخن گفته است .\r\n( 5 ) . نزهة المشتاق ؛ ج 1 ، ص 279 .\r\n( 6 ) . تاريخ ابن خلدون ؛ ج 4 ، ص 437 .\r\n","page_name":" 298 ","page_number":304},
  {"content":"\r\n\r\nآنجا را حفر كردند و كوزه‌اى غبارآلود و خاكى يافتند ، كه از آن وبايى ميان مردم شهر شيوع يافت . « 1 » ابو الفداء در قرن هشتم هجرى مىنويسد : قابس در افريقيه مانند شهر دمشق در شام است . دو نهر از كوه واقع در جنوب آن جارى است و از ميان باغستانهاى آن مىگذرد . تنها شهر بلاد افريقيه است كه از آن موز و دانه‌اى مانند نخود و حنا خيزد .\r\nكشتيهاى كوچك به نهر شهر داخل مىشوند . « 2 » حمد الله مستوفى ، معاصر ابو الفداء ، مىنويسد : اين شهر از توابع قيروان و بر يك فرسنگى درياست ؛ شهرى بزرگ و خوش است و در آن ، جامه‌هاى خوب بافند و ميوه‌اش فراوان است . « 3 »\r\nلئون افريقى اظهار مىدارد : قابس از بناهاى روميان است كه بر ساحل درياى متوسط ( مديترانه ) در داخل خليجى واقع است و اطرافش را ديوارى خوب و قديمى فراگرفته . نهرهاى آب اندكى نزديك آن جارى است كه آبشان گرم و شور است . اعراب ، قابس را غارت كردند تا جايى كه به ويرانى كشيده شد . بعدها ساكنان كمى به آن آمدند و در خارج شهر و در اطراف آن در نخلستانها سكونت گزيدند و از خرماى اندك درختان آن استفاده كردند . زمين اطراف قابس قابل كشاورزى نيست ساكنان قابس گندمگون و كشاورزانى فقير يا صيادانى بىچيزند . اعراب در آنجا بسيارند و پادشاه تونس بر ايشان تسلط دارد . « 4 »\r\nباجه « 5 » ، نام باستانى آن واكّا « 6 » و شهرى است در شمال كشور تونس واقع در حدود صد كيلومترى مغرب شهر تونس . به سبب فراوانى محصول گندمش آن را انبار غلهء افريقيه و باجة القمح نيز ناميده‌اند . « 7 » نوشته‌اند كه حسّان بن نعمان ، والى افريقيه از سوى عبد الملك بن مروان ، پس از شكست روم و فرنگ و ويران ساختن قرطاجنّه ، سپاه خود را به باجه و بونه فرستاد و سپاه ، آن دو شهر را در حصار گرفت . « 8 » در 207 ق / 822 - 823 م\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 289 - 290 .\r\n( 2 ) . تقويم البلدان ؛ ص 191 .\r\n( 3 ) . نزهة القلوب ؛ ص 271 - 272 .\r\n( 4 ) . وصف افريقيا ؛ ج 2 ، ص 91 .\r\n( 5 ) .  Baja \r\n( 6 ) .  Vakka \r\n( 7 ) . دايرة المعارف فارسى ؛ ج 1 ، ص 362 و اطلس تايمز ؛ « نقشه » .\r\n( 8 ) . تاريخ ابن خلدون ؛ ج 3 ، ص 264 .\r\n","page_name":" 299 ","page_number":305},
  {"content":"\r\n\r\nزياد بن سهل بر زيادة الله بن اغلب شورش كرد و چند روزى باجه را محاصره كرد . « 1 » به نوشتهء يعقوبى : از باجه تا شهر قيروان سه منزل راه است و شهر باجه شهرى است بزرگ با ديوارى كهن از سنگ بر گرد آن . قومى از سپاهيان قديم بنى هاشم و قومى از عجم در آن ساكنند . نزديك باجه نيز قومى از بربر زندگى مىكنند كه آنان را وزداجه گويند كه نسبت به ابن اغلب نافرمانند . « 2 » ابن حوقل كه خود شهر باجه را ديده ، در وصف آن مىنويسد :\r\nشهرى است باستانى و قديمى ، پر گندم و جو . غلات و زراعتى دارد كه مانند آن به خوبى جنس ، در تمام سرزمين مغرب وجود ندارد . باجه ، هوايى خوب و رفاه فراوان دارد و شهرى گشاده و جايگاه سلطان است . به بازرگانان و كشاورزان آن ، سود فراوانى عايد مىشود . « 3 » مقدسى ، باجه را جزو شهرهاى افريقيه نام برده و مىنويسد : ميان قيروان و دريا واقع است . غلّه و خيرات بسيار دارد . چشمه‌اى با آب روان در ميان شهر است . « 4 » به نوشتهء بكرى : باجه شهرى است بزرگ ، پر از نهرهاى آب جارى كه بر دامنه كوه عين شمس واقع است . اين كوه ، گرداگرد شهر به شكل طيلسانى است . در شهر ، چشمه‌هاى آب گوارا وجود دارد و از آن جمله است چشمهء عين شمس كه زير باروى شهر و دروازهء آن كه منسوب به همان چشمه است جارى است . شهر ، غير از اين دروازه ، دروازه‌هاى ديگرى نيز دارد . در داخل قلعهء شهر ، چشمه ديگرى جارى است كه آبى فراوان و گوارا دارد . آن قلعه - كه گفته‌اند از زمان عيسى ( ع ) بوده از سنگهاى بزرگ و محكم بنا شده است .\r\nگردشهر ، حومهء بزرگى است . در مشرق آن قلعه و در مجاورت ديوار آن ، ربض مهدوم قرار دارد . در اين ربض ، مسجد جامعى با بناى محكم وجود دارد . ديوار شهر باجه از سنگهاى صاف بنا شده . در شهر ، پنج گرمابه است كه آب آنها از چشمه‌هاست .\r\nمهمانسراهاى فراوانى در شهر است كه سه تا از آنها بسيار وسيع است و خوراك فراوان براى فروش دارند . در خارج شهر نيز چشمه‌هاى فراوانى است كه به شمار نمىآيند . شهر باجه هميشه ابرى و پرباران و از نظر پاكى هوا و فراوانى باران ضرب المثل است . شهر ،\r\n\r\n\r\n","description":"","footnote":"\r\n( 1 ) . البيان المغرب ؛ ج 1 ، ص 97 .\r\n( 2 ) . البلدان ؛ ص 128 .\r\n( 3 ) . صورة الارض ؛ جزء 1 ، ص 76 .\r\n( 4 ) . احسن التقاسيم ؛ بخش 1 ، ص 312 و 322 .\r\n","page_name":" 300 ","page_number":306},
  {"content":"\r\n\r\nرودى دارد كه از سمت مشرق آن جارى است و از داخل شهر به سمت قبله جريان دارد و اطراف آن ، بوستانهاى بزرگى است . اين رود در آنجا به نهرهاى متعدد تقسيم شده و آب آن ، در بوستانهاى ياد شده جارى مىشود . خاك شهر ، سياه و براى كشت محصولات عالى است . غلات و دانه‌ها در آنجا به بهترين نحو عمل مىآيند . باجه را به لحاظ زراعت خوب و فراوانى نعمت و ارزانى نرخ ، هرات افريقيه ناميده‌اند . اين شهر ، پرنعمت‌تر و ارزانتر از شهر قيروان است . گندم در اين شهر چندان قيمتى ندارد . يك بار شتر گندم به دو درهم فروخته مىشود . اطراف باجه آباديهاى فراوانى است ؛ از جمله آبادى المغيريه كه آبادى بزرگى است و در آن آثار بزرگ و شگفتى از روزگار قديم وجود دارد . يكى از اين كنيسه‌ها كه بنيانى بزرگ و استوار دارد و تا به امروز ( زمان بكرى ) باقى است ، كنيسه‌اى است كه تماما با سنگ مرمر گرانبها مفروش و بر بالاى آن ، دو مجسمه شبيه كلاغ ( گلباد ) نصب شده است . مردم گمان مىكنند كه آنها طلسمى بوده‌اند . « 1 » ادريسى در قرن ششم هجرى در وصف باجه مىنويسد : شهر خوب و كوچكى است و ناحيه‌اى پر از درخت انجير دارد كه انجيرهاى آن را بسته‌بندى و به ديگر شهرها صادر مىكنند . « 2 » ياقوت در قرن هفتم هجرى گفته‌هاى بكرى را درباره باجه تأييد كرده و نيز به دليل كشت آباد و محصول متنوع و فراوان و محصولات ارزان آنجا را هرات افريقيه ناميده است . « 3 » ابو الفداء مىنويسد : باجه شهر بزرگى است . بوستانهايش اندك است . چشمه‌هاى آب دارد . شهر بر زمين هموارى واقع است و بارويى دارد و فاصلهء آن تا دريا يك روز راه است . در وسط شهر باجه چشمه‌اى است كه مردم براى آب برداشتن از آن ، از پله‌هايى پايين مىروند . ميان باجه و قيروان پنج مرحله راه است . « 4 »\r\nلئون افريقى كه در قرن دهم هجرى به باجه آمده و آنجا را ديده در وصف آن مىنويسد : شهرى باستانى است كه روميها در ساحل مديترانه ساخته‌اند . اين شهر 80 ميل\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 56 - 57 .\r\n( 2 ) . نزهة المشتاق ؛ ج 1 ، ص 251 .\r\n( 3 ) . معجم البلدان ؛ ج 1 ، ص 314 - 315 و الحميرى ، محمد بن عبد المنعم ؛ الروض المعطار فى خبر الاقطار ؛ ص 75 .\r\n( 4 ) . تقويم البلدان ؛ ص 189 .\r\n","page_name":" 301 ","page_number":307},
  {"content":"\r\n\r\nيا بيشتر ، تا شهر تونس فاصله دارد . نام قبلى آن ، فيتيشيا « 1 » بوده كه بعدها به « باجه » تبديل شده است و اصولا لفظ باجه عربى نيست . باجه تا به امروز ( زمان لئون ) ديوارهاى قديمى خود را حفظ كرده است . مردم باجه تا حدّى متمدنند و شهر آنها امنيّت زيادى دارد و صاحبان همهء نوع صنايع در آن وجود دارد ، در اين شهر بافندگان فراوانى كار مىكنند . اضافه بر اين ، تعداد زيادى كشاورز در آن شهر به كار كشاورزى مشغولند .\r\nوادى باجه از هر طرف گشاده است و محصول كشاورزى فراوان دارد ، ولى كارگر مناسب براى كشت و زرع ندارد . مردم باجه براى كشت و زرع بخش عمده‌اى از زمينهاى خود ، از اعراب كمك مىگيرند و با اينكه بسيارى از زمينهاى آنها باير مانده است ، هر سال بيست هزار كيل انواع حبوبات مىفروشند . پادشاه تونس ماليات سنگينى بر مردم اين شهر وضع كرده تا جايى كه چيزى براى آنها باقى نمىماند . « 2 »\r\nرقّاده مجموع بناهاى تازه‌اى است در خارج قيروان و در سمت غربى آن كه آل اغلب آنجا را لنگرگاه كرده بودند . نخستين خليفهء فاطمى ، عبيد الله مهدى ، ابتدا رقّاده را محل سكونت خود قرار داد و پس از اينكه مهديه را ساخت ، آنجا را رها و به مهديه رفت . « 3 » يعقوبى مىنويسد : ابراهيم بن احمد اغلبى در محلى كه آن را رقّاده گويند ، در هشت ميلى غرب شهر قيروان ، منزل گرفت و در آنجا قصرى بنا كرد . « 4 » ابن عذارى مىنويسد : ابراهيم بن احمد بن اغلب در 263 ق / 876 - 877 م بناى شهر رقّاده را آغاز كرد و در 264 ق / 877 - 878 م كاخ معروف به فتح را در آنجا بنا كرد . « 5 » وى در 280 ق / 893 - 894 م به گرد رقّاده خندقى حفر كرد و بر اطراف آن دروازه‌هاى آهنين نصب كرد . « 6 » در 294 ق / 906 - 907 م زيادة الله ( سوم ) ديوار شهر رقّاده را با آجر و گچ بنا كرد و از طرف دريا براى آن دروازه‌اى نهاد . « 7 » پس از آن ، در سال 296 ق / 908 - 909 م عبيد الله\r\n\r\n\r\n","description":"","footnote":"\r\n( 1 ) .  Fitishia \r\n( 2 ) . وصف افريقيا ؛ ج 2 ، ص 66 .\r\n( 3 ) . تقويم البلدان ؛ ص 191 .\r\n( 4 ) . البلدان ؛ ص 127 و ر . ك : مسالك و ممالك ؛ ص 52 .\r\n( 5 ) . البيان المغرب ؛ ج 1 ، ص 117 .\r\n( 6 ) . همان ؛ ج 1 ، ص 123 .\r\n( 7 ) . همان ؛ ج 1 ، ص 143 .\r\n","page_name":" 302 ","page_number":308},
  {"content":"\r\n\r\nمهدى و فرزندش ابو القاسم به شهر رقّاده وارد شدند . « 1 » به نوشتهء ابن خلدون : ابو عبد الله شيعى در رجب 296 ق / 908 - 909 م به رقّاده وارد شد و در قصرهاى آن مكان گرفت و خانه‌هايش را ميان كتاميان تقسيم كرد و نداى امان در داد تا مردم به شهر بازگشتند . . . و در ربيع الآخر 296 ق / 908 - 909 م با مهدى تجديد بيعت كرد . « 2 » ابن حوقل در نيمهء قرن چهارم هجرى مىنويسد : عبيد الله مهدى در 308 ق از رقّاده قيروان به مهديه نقل مكان كرد . رقّاده در دو ميلى قيروان قرار داشت و پيش بندرى براى آن شهر بود . بازرگانى آن ، بسيار و ساختمانهايش بلند بود . باروى شهر از سنگ ساخته شده بود و دو دروازهء آهنين داشت كه مانند آن در روى زمين ديده و شنيده نشده بود . رقّاده كاخها و خانه‌هاى پاكيزه و گرمابه‌هاى نيكو و دكانهاى پرنعمت و ميوه‌جات و غلات فراوان داشت . « 3 » بكرى در قرن پنجم هجرى در وصف رقّاده مىنويسد : شهرى است در افريقيه كه با قيروان چهار روز راه فاصله دارد و محيط آن بيست و چهار هزار ذراع است . باغهاى بسيار دارد و معتدلترين و خنكترين منطقهء افريقيه است . مىگويند كسى كه به آن شهر وارد مىشود پيوسته شادان است . گفته‌اند كه يكى از ملوك بنى اغلب دچار بىخوابى شد ؛ اسحاق پزشك معروف به اطريفل اسحق تجويز كرد كه ملك به رقّاده رود و تجويز وى كارگر افتاد . بنابراين ، آنجا را رقّاده ناميدند و تفريحگاه شاهان كردند و در آن بناها و خانه‌ها ساختند . مشهور است كه ابراهيم بن احمد اغلبى در آنجا كاخى بنا كرد و از كاخ قديم ( كه در عباسيه بود ) به آنجا نقل مكان كرد و در آنجا ، جامع و بازارى بزرگ و گرمابه‌ها و مسافرخانه‌ها ساخت . پس از رفتن عبيد الله به مهديه ، وضع رقّاده پريشان شد و مردم از آنجا كوچ كردند و شهر رو به خرابى نهاد « 4 » تا اينكه سرانجام ، معد بن اسماعيل يا المعز لدين الله فاطمى بر آن شهر مستولى گرديد و آثار برجا ماندهء آن را ويران كرد و تنها باغهاى آنجا را برجا گذاشت . « 5 » ادريسى در قرن ششم هجرى ضمن تأييد گفته‌هاى\r\n\r\n\r\n","description":"","footnote":"\r\n( 1 ) . همان ؛ ج 1 ، ص 158 .\r\n( 2 ) . تاريخ ابن خلدون ؛ ج 2 ، ص 566 - 567 و ج 3 ، ص 49 .\r\n( 3 ) . صورة الارض ؛ جزء 1 ، ص 73 .\r\n( 4 ) . احتمال مىرود ويرانى رقّاده بر اثر حملهء ابو يزيد خارجى بوده باشد .\r\n( 5 ) . المغرب فى ذكر بلاد افريقيه و المغرب ؛ ص 27 و معجم البلدان ؛ ج 3 ، ص 55 .\r\n","page_name":" 303 ","page_number":309},
  {"content":"\r\n\r\nبكرى دربارهء اهميت و شكوه رقّاده در دوران اغلبيان و فاطميان مىنويسد : اما امروز شهر رقّاده ويرانه است و اميد بازسازى و بهبود دوبارهء آن نمىرود . « 1 » ياقوت نيز همان اوصافى را كه بكرى دربارهء رقّاده گفته ، تكرار كرده فقط دربارهء وجه تسميهء رقّاده مىنويسد : ابا الخطاب عبد العلى بن السمع المعاقرى كه دعوت اباضيه را در آنجا برپا كرد ، زمانى كه براى جنگ با قبيلهء بربر و رفجومه كه همراه عاصم بن جميل به قيروان دست يافته بودند ، رفت و با آنها در محل رقّاده برخورد كرد و با آنان جنگ خونينى كرد و از كشته‌هاى آنان تلها و پشته‌هاى روى هم افتاده ساخت ، اين منطقه را به همين دليل رقّاده ناميدند . « 2 » لئون افريقى در قرن دهم هجرى مطلب مهمى راجع به رقّاده ندارد و فقط به وجود اين شهر در زمان اغلبيان اشاره كرده است ؛ به احتمال زياد در زمان او ، رقّاده ويران بوده است . « 3 » در اينجا مطالب دربارهء افريقيه را پايان مىدهيم و به توصيف شهرهاى مغرب اوسط مىپردازيم .\r\n\r\nمغرب اوسط\r\nدومين قسمت مغرب به مغرب الاوسط معروف بوده . درازاى اين منطقه از شهر وهران ، به فاصلهء يك روز راه از تلمسان ، آغاز مىشده و تا پايان شهر بجايه امتداد مىيافته ؛ پهناى آن نيز از ساحل درياى روم يا مديترانه بوده است تا صحراهاى افريقا در جنوب . « 4 »\r\nبجايه « 5 » يا بوژى « 6 » بندر و شهرى است قديمى در شمال غربى ولايت قسنطينه « 7 » ، واقع در شمال شرقى كشور الجزاير . بندرگاهش خوب و موقعيتش عالى است و سابقه‌اش به دورهء روميان مىرسد . اين شهر در 1833 م به تصرف دولت فرانسه درآمد . لفظ فرانسوى بوژى كه بر شهر نهاده‌اند ، به معناى شمع است و به لحاظ شمعهايى بوده كه از اينجا صادر مىشده است . « 8 » به نوشتهء ابن خلدون : اعقاب ادريسيان كه در مغرب فراوان\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 284 .\r\n( 2 ) . معجم البلدان ؛ ج 3 ، ص 55 .\r\n( 3 ) . وصف افريقيا ؛ ج 2 ، ص 90 .\r\n( 4 ) . تقويم البلدان ؛ ص 163 - 164 .\r\n( 5 ) .  Bejaya \r\n( 6 ) .  Buji \r\n( 7 ) .  Qostantina \r\n( 8 ) . دايرة المعارف فارسى ؛ ج 1 ، ص 389 .\r\n","page_name":" 304 ","page_number":310},
  {"content":"\r\n\r\nبودند ، ممالكى را در تصرف داشتند ولى بتدريج همه از ميان رفته‌اند و فقط بجايه را در دست دارند . « 1 » ابن حوقل بجايه را لنگرگاه معرفى كرده است . « 2 » اين لنگرگاه در ساحل قلعهء ابو طويل قرار دارد و بر كنار آن ، سلسله كوههايى است كه قبايل شيعى كتامهء بربر در آنجا زندگى مىكنند . « 3 » ادريسى در قرن ششم هجرى در وصف بجايه مىنويسد : شهرى ساحلى است كه صخره‌هاى سنگى آن را احاطه كرده است . از سوى شمال ، كوه بلند و صعب العبور ميسون بر آن مشرف است . در اين كوه گياهانى مىرويند كه خاصيت دارويى دارند ؛ مانند حضض « 4 » ، سقولوفند ، ريون ، برباريس ، قنطوريون بزرگ ، رزاوند ، قسطون و إفستين يا آويشن . در اين كوه عقرب زرد و كم زيان نيز بسيار است . بجايه در اين زمان ( زمان ادريسى ) از شهرهاى مغرب ميانه است و چشم آن بلاد و پايتخت سرزمين بنى حماد است . كشتيها در اين بندر لنگر مىاندازند و كاروانها به آنجا مىآيند و كالاهاى فراوان از دريا و خشكى به آنجا مىرسد . كالاهاى سودمند و ارزان و مردمى بازرگان و مرفه و ثروتمند و صنايع گوناگون دارد . مردم بجايه با بازرگانان مغرب اقصى و صحرا و مشرق مراوده دارند . در وادى شهر بجايه مزارع گندم و جو فراوان است . انجير و ساير ميوه‌ها در آنجا كشت مىشود . به دليل وفور چوب در كوهها و واديهاى بجايه ، كارخانه‌اى براى ساختن كشتيهاى دريايى جنگى و باربرى در آن شهر وجود دارد . از نواحى اطراف نيز چوبهاى محكم به آنجا مىآورند . بجايه معادن آهن خوبى دارد . در يك ميلى بجايه رودى بزرگ جارى است كه از سمت مغرب شهر مىآيد و از كوه جرجره سرچشمه مىگيرد و در كنار كشتيها به دريا مىريزد . شهر بجايه مركز بسيارى از شهرهاست و آبادانى آن بعد از خرابى قلعه‌اى است كه حماد بن بلّقين زيرى بنا كرده بود .\r\nاين قلعه پيش از بناى بجايه ، پايتخت دولت بنى حماد بوده و ذخاير انبوه و اسلحه خانه و سيلوى گندم آنها در آنجا بوده است . در سيلوى مزبور ، گندم يك تا دو سال بدون فاسد\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 4 ، ص 23 .\r\n( 2 ) . صورة الارض ؛ جزء 1 ، ص 77 .\r\n( 3 ) . المغرب فى ذكر بلاد افريقيه و المغرب ؛ ص 82 .\r\n( 4 ) . گياهى دارويى كه بر دو نوع هندى و عربى است و نوع هندى را رسوت گويند ، و از آن عصاره‌اى درست مىكنند كه با ادرار شتر مخلوط است ( ناظم الاطباء ؛ ج 2 ، ص 1255 ) .\r\n","page_name":" 305 ","page_number":311},
  {"content":"\r\n\r\nشدن باقى مىمانده است . « 1 » به نوشتهء ياقوت : اين شهر در ساحل دريا ، ميان افريقيه و مغرب قرار داشت و نخستين بار ناصر بن علناس بن حماد بن زيرى بن مناد بن بلقيّن در حدود 457 ق / 1064 - 1065 م آن را بنا كرد . بجايه در قديم بندرى بوده و بعدا به صورت شهر درآمده است . در سمت قبلهء اين شهر كوهى است كه پايتخت شاهان بنى حماد ( كه قلعه‌اى بود ) در آن قرار داشت و به نام بانى آن ، ناصريه خوانده مىشده است .\r\nناصريه شهر نيازمند به همهء شهرها بوده چون منافع خاصى نداشته و تنها پايتخت آن سرزمين بوده است . كشتيهايى كه در كنار بجايه لنگر مىاندازند از آنجا به اطراف و اكناف سفر مىكنند . . . علت انتخاب شهر بجايه آن بود كه تميم بن معزّ بن باديس صاحب افريقيه به نزد پسر عموى خود ناصر بن علناس سفيرى به نام محمد بن البعبع را براى رفع كدورت و اختلافى كه فيما بين آنها بود فرستاد . سفير نزد ناصر بن علناس به صاحب خود تميم خيانت كرد و او را از اسرار تميم آگاه و به جنگ با تميم تشويق كرد و ساختن قلعه را به جاى شهر به او پيشنهاد كرد . « 2 » ابو الفداء مىنويسد : بجايه مركز مغرب اوسط است . رودخانه‌اى دارد و در اطراف آن بوستانها قرار دارد . « 3 » ابن بطوطه ، جهانگرد طنجه‌اى ، در نيمهء اول قرن هشتم هجرى از بجايه كه در آن زمان در دست موحدين بوده ديدن كرده ، مىنويسد : از شهر الجزاير . . . به شهر بجايه رسيديم . . . امير بجايه در آن زمان ابو عبد الله محمد بن سيد الناس الحاجب بود . از جمله بازرگانان تونسى كه با ما از مليانه آمده بودند ، محمد حجر . . . بود كه وفات كرد و سه هزار دينار طلا ارث باقى گذاشت . او ابن حديده نامى از مردم الجزاير را به وصايت خود معين كرده بود تا آن پول را به وارث او برساند . ليكن خبر به گوش امير شهر رسيد پول را از چنگ وصى درآورد و اين نخستين بار بود كه من شاهد ستم و بيدادگرى عمّال و مأموران « الموحدين » بودم .\r\nابن بطوطه اضافه مىكند : از وقتى كه به شهر بجايه رسيديم ، گرفتار تب شدم ، يكى از همراهانم معتقد بود كه من در بجايه بمانم تا حالم بهتر شود اما نپذيرفتم . . . از بجايه حركت كرده به شهر قسنطينه ( كنستانتين ) رفتيم « 4 » .\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 259 - 261 .\r\n( 2 ) . معجم البلدان ؛ ج 1 ، ص 339 .\r\n( 3 ) . تقويم البلدان ؛ ص 183 .\r\n( 4 ) . سفرنامه ابن بطوطه ؛ ج 1 ، ص 7 - 8 .\r\n","page_name":" 306 ","page_number":312},
  {"content":"\r\n\r\nلئون افريقى ، قدمت شهر بجايه را به دوران روميان مىرساند و در وصف آن مىنويسد : شهر بارويى استوار و بلند و خانه‌هايى زيبا دارد و هشت هزار خانه در آن است ولى گنجايش 24 هزار خانه را دارد . بجايه در دامنهء كوهپايهء وسيعى واقع است و مرز مشخصى ندارد . خانه‌هاى شهر بسيار زيباست و مساجد متعدد و مدارس فراوان دارد كه دانشجويان و اساتيد فقه و علوم مختلف در آن به تدريس مشغولند . در شهر زاويه‌هايى متعلق به صوفيان و نيز گرمابه‌ها و مهمانخانه‌ها و بيمارستانهايى با ساختمانهاى بلند و برافراشته وجود دارد . بازارهاى شهر آباد و زيباست . شهر بر روى پستى و بلنديهاى فراوان قرار دارد . نزديك كوه مشرف بر شهر ، قلعهء استوار و محكمى است كه ديوارهاى آن از سراميك است و گچبرى و چوبهاى منبّت‌كارى شده در آن به كار رفته است . مردم بجايه بسيار ثروتمندند و كشتيهاى جنگى متعددى دارند كه آنها را براى جنگ به سواحل اسپانيا مىفرستند . زمانى كه كنت بيرنافارو شهر بجايه را اشغال كرد ، مردمش به فقر و بيچارگى افتادند و زمينهايشان حاصلى نداد . آنها بناچار به باغهاى ميوه‌اى كه در اطراف شهر وجود داشت ، روى آوردند ، چون اطراف شهرشان باغهاى آباد بيشمارى وجود داشت بويژه در سمت دروازه‌اى كه به سوى مشرق بود ، و بلاد اطراف شهر سراسر خشك و بىآب و علف بود و بعضى قسمتها با جنگلها و بيشه‌هايى پوشيده شده بود كه ميمونها و پلنگها در آن زندگى مىكردند . بجايه‌ايها مردمى خوب و علاقه‌مند به موسيقى و آواز و رقصند . بعضى از بزرگان اين شهر تاكنون با هيچ كس علم جنگ برنداشته‌اند . هنگام حملهء كنت بيرنافارو نيز از ترس به كوهها فرار كردند ؛ حتى شاه در رأس آنها بود و مايملك او را با سختى زياد به كوهها بردند . كنت مزبور بسرعت قلعه‌اى نزديك دريا بنا كرد و قلعهء قديمى كنار دريا را نيز استوار كرد . شش سال بعد ، باربروساى ترك كوشيد تا شهر را از دشمنان مسيحى پس بگيرد ؛ لذا با سپاهى از اتراك به آنجا آمد و قلعهء قديمى را تصرف كرد . سپس ، همهء قبايل كوهستانى با او همداستان شدند و قلعهء جديد را كه مسيحيان در ساحل ساخته بودند ، تصرف كردند . در اين حمله حدود صد نفر از تركان كشته شدند كه از پهلوانان سپاه ( ترك ) بودند ، و صد نفر نيز از مردم كوهستان در حملهء اول كشته شدند ، و باعث شد كه تركان دوباره جنگ را از سر\r\n\r\n","description":"","footnote":"","page_name":" 307 ","page_number":313},
  {"content":"\r\n\r\nگيرند و باربروسا در بحبوحهء جنگ به كاخ جيجل پناه برد . « 1 »\r\nتاهرت يا تيارهء « 2 » جديد شهرى است قديمى در مشرق ولايت وهران ، در شمال غربى الجزاير ، در ناحيهء تل كه بر گردنه‌اى سوق الجيشى در كوههاى اطلس شمالى بر بقاياى شهر تاهرت قديم بنا شده است . اين شهر كه در قرن 16 م در تصرف تركهاى عثمانى بود ، در 1843 م به تصرف فرانسويان درآمد و به كلى تجديد بنا شد . « 3 » يعقوبى در نيمهء دوم قرن سوم هجرى در وصف تاهرت مىنويسد : شهر بزرگ مغرب اوسط و بس ارجمند و با عظمت است و عراق مغرب ناميده مىشود . مردمى به هم آميخته دارد و قومى از پارسيان كه آنان را بنو محمد بن افلح بن عبد الوهاب بن عبد الرحمان بن رستم پارسىگويند ، به زور بر آنجا دست يافته‌اند . عبد الرحمان بن رستم ، والى افريقيه بود و فرزندان وى كه اباضى مذهب بودند به تاهرت رفتند . آنان رؤساى اباضى مذهبيان مغربند و شهر تاهرت پيوسته در تصرف آنان بوده است . « 4 » ابن عذارى مىنويسد : تاهرت بيشه‌اى بود ميان سه رود . عبد الرحمان بن رستم ، مسجدى با چهار صحن و خانه‌هاى بسيار در آنجا بنا كرد و خانه‌هاى مردم را خط كشيد و تعيين كرد و اين مسأله در 161 ق / 777 - 778 م بود . در اين زمان شهر قديمى تاهرت خالى و ويران بود . « 5 » محمد بن افلح بن عبد الوهاب بن عبد الرحمان در اين شهر ، دژ و بندرى بر ساحل درياى بزرگ بنا كرد كه بندر فرّوخ ناميده مىشد و كشتيهاى تاهرت در آن پهلو مىگرفتند . « 6 » عبيد الله مهدى پس از كشتن ابو عبد الله شيعى ، به باغايه و از آنجا به تاهرت آمد و آن دو شهر را فتح كرد و حكومت تاهرت را به دواس بن صولات اللهيصى داد . در 316 ق / 928 م ابو يزيد مخلد بن كيداد به تاهرت سفر كرد و در آنجا به تعليم اطفال پرداخت . « 7 » اصطخرى تاهرت را قصبهء ناكور و جزيرهء بنى مزغنّا مىداند و مىنويسد : شهرى بزرگ و آبادان و پرنعمت با\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 50 - 51 .\r\n( 2 ) .  Tiara \r\n( 3 ) . دايرة المعارف فارسى ؛ ج 1 ، ص 704 .\r\n( 4 ) . البلدان ؛ ص 132 .\r\n( 5 ) . البيان المغرب ؛ ج 1 ، ص 196 .\r\n( 6 ) . البلدان ؛ ص 132 .\r\n( 7 ) . البيان المغرب ؛ ج 1 ، ص 155 و تاريخ ابن خلدون ؛ ج 3 ، ص 52 و 56 .\r\n","page_name":" 308 ","page_number":314},
  {"content":"\r\n\r\nآب و كشاورزى است و قومى به نام اباضيان بر آن غالبند . « 1 » در 348 ق / 959 - 960 م جوهر صقلّى ، عمال بنى اميه را از سراسر مغرب براند و شهر تاهرت را ضميمهء قلمرو زيرى بن مناد كرد . « 2 » ابن حوقل در نيمه قرن چهارم هجرى به دو شهر قديم و جديد تاهرت اشاره كرده ، مىنويسد : شهر قديمى ديوار دارد و بر دامنه كوهى كوچك واقع است و مردم زيادى در آنند . هر دو شهر ، جامع و امام و خطيب جداگانه دارند . در شهر جديد بازرگانان بيشترند . هر دو شهر آب فراوان دارند كه به بيشتر خانه‌ها و باغها و نيز به گرمابه‌ها وارد مىشود . ايشان چهارپايان ، اعم از گوسفند و قاطر و اسب ، و نيز عسل و روغن و انواع غلات فراوان دارند . « 3 » صاحب حدود العالم دربارهء بزرگى شهر و ناحيهء تاهرت مىنويسد : « تاهرت شهرى عظيم است و مر او را ناحيتى است جدا از عمل افريقيه و با خواستهء بسيارست » . « 4 » به نوشته مقدسى : « تاهرت قصبهء ناحيه‌اى به همين نام است و بلخ مغرب به شمار مىرود ؛ رودخانه‌ها و باغها گرداگرد آن را فرا گرفته و شهر در بوستانها فرو رفته است و چشمه‌ها در اطرافش مىجوشند . بيگانه در آنجا زود به نوا مىرسد و صاحبدل را هواى آنجا خوش مىآيد تا آنجا كه تاهرت را به غلط بر دمشق و قرطبه ترجيح مىدهد . تاهرت شهرى بزرگ و پربركت و مرفّه و خوش هواست ؛ بازارهاى زيبا و آب فراوان و مردمى نيكوكار دارد . ساختمانهايش كهن و استوار و شگفت‌انگيز است ؛ ولى كجا مىتوان مغرب را با شام قياس كرد ؟ در كجاى اسلام ، مانند دمشق يافت مىشود ؟ تاهرت دو جامع دارد . نزديك بازارهاى آن كه با سنگ و گل ساخته شده ، چهار دروازه قرار دارد كه به باب مجّانه ، درب المعصومه ، درب حارة الفقير و درب البساطين مشهور است . نزديك تاهرت شهرى است به نام رها كه ويران شده است . « 5 »\r\nبكرى در قرن پنجم هجرى مطلب چندانى دربارهء تاهرت نگفته است و فقط مىنويسد : تاهرت جديد ، در پنج ميلى تاهرت قديم ، قلعهء استوارى است متعلق به\r\n\r\n\r\n","description":"","footnote":"\r\n( 1 ) . مسالك و ممالك ؛ ص 41 .\r\n( 2 ) . تاريخ ابن خلدون ؛ ج 3 ، ص 65 .\r\n( 3 ) . صورة الارض ؛ جزء 1 ، ص 86 .\r\n( 4 ) . حدود العالم ؛ ص 180 .\r\n( 5 ) . احسن التقاسيم ؛ بخش 1 ، ص 325 - 326 .\r\n","page_name":" 309 ","page_number":315},
  {"content":"\r\n\r\nبرفجانهء بربر . آن قلعه در مشرق تاهرت جديد قرار دارد . « 1 » ادريسى در قرن ششم هجرى علاوه بر اشاره به دو شهر قديم و جديد تاهرت و تأييد گفته‌هاى ابن حوقل و مقدسى ، مىنويسد : به گرد هر دو شهر يك ديوار قرار داشته است . « 2 » ياقوت نيز اوصافى را كه جغرافيادانان قبل از او دربارهء تاهرت گفته‌اند تأييد كرده ، مىنويسد : اين شهر هيچگاه در اطاعت امير افريقيه نبوده است و لشكريان سياه‌پوش آنها « 3 » به آنجا وارد نشده‌اند . اين شهر هيچگاه زير سلطهء بنى اغلب نيز نبوده است ؛ زيرا آخرين شهر زير سلطهء آنها زاب بوده است . « 4 » ياقوت از قول بكرى مىنويسد : تاهرت چهار دروازه دارد به نامهاى باب الصفا ، باب المنازل ، باب الاندلس و باب المطاحن ( كه احتمالا متعلق به شهر جديد بوده‌اند ) و در كوهپايه آنجا ، كوهى است به نام جزوّل . تاهرت ، مركزى دارد مشرف بر بازار كه المعصومه خوانده مىشود و اين قصبه در كنار رودى به نام مينه قرار دارد .\r\nتاهرت رود ديگرى دارد كه از محل تلاقى چند چشمه سرچشمه مىگيرد و نهر تاتش نام دارد . آب شرب و كشاورزى شهر از اين رود است . در تاهرت انواع ميوه‌ها وجود دارد كه از نظر طعم و اندازه ، بر ميوهء همهء شهرها برترى دارد . « 5 » ابو الفداء در قرن هشتم هجرى ، از قول العزيزى مىنويسد : تاهرت قديم همان تاهرت عبد الخالق و ميان آن و تاهرت جديد يك مرحله راه فاصله است . تاهرت قديم شهرى نيكو و از اعمال آن ، بندرى است موسوم به فروخ . تاهرت قديم بر دامنهء كوهى نه چندان بلند واقع است و منبرى دارد . تاهرت جديد نيز منبر دارد و از تاهرت قديم بزرگتر است و آب در سراهايش جارى است . ابو الفداء از قول ابن سعيد اضافه مىكند : اين شهر در مملكت رستميه ، آوازه‌اى بزرگ داشته و كرسى پادشاه خوارج آنجا بوده است . « 6 »\r\nسطيف شهرى است قديمى ، در جنوب شرقى بجايه و مشرق قسنطينه و شمال\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 67 .\r\n( 2 ) . نزهة المشتاق ؛ ج 1 ، ص 255 .\r\n( 3 ) . منظور او از لشكريان سياه‌پوش ، عباسيان هستند كه اميران افريقيه از آنها اطاعت مىكرده‌اند .\r\n( 4 ) . معجم البلدان ؛ ج 2 ، ص 8 .\r\n( 5 ) . همانجا .\r\n( 6 ) . تقويم البلدان ؛ ص 166 و 185 .\r\n","page_name":" 310 ","page_number":316},
  {"content":"\r\n\r\nكشور الجزاير و شمال افريقا . يعقوبى مىنويسد : در سطيف قومى از بنى اسد بن خزيمه ، از كارگزاران ابن الاغلب ، منزل دارند . « 1 » در اواخر قرن سوم هجرى ، ابو عبد الله شيعى ، داعى فاطميان ، مشغول فتح شهرهاى شمال افريقا شد و جماعتى از مردم كتامه را بسيج كرد و به سطيف برد و مدتى آنجا را در محاصره گرفت . على بن جعفر بن عسلوجه ، صاحب سطيف ، و برادرش ، ابو حبيب ، در مقابل او به دفاع پرداختند ؛ سرانجام ابو عبد الله شيعى سطيف را تصرف كرد و مردمش را امان داد ، ولى شهر را ويران كرد . « 2 » اصطخرى در وصف سطيف مىنويسد : شهرى بزرگ و آبادان است و ميان تاهرت و قيروان قرار دارد و مردم آنجا قبيله‌اى از بربر كتامه‌اند . گويند ، عبيد الله به ايشان نيرو گرفت و ابو عبد الله المحتسب كه داعى عبيد الله بود ، ميان ايشان مقام داشت و ايشان را دعوت مىكرد . ميان قيروان و سطيف شانزده مرحله و از سطيف تا تاهرت بيست مرحله راه است . « 3 » ابن حوقل كه هنگام سفر به شمال افريقا سطيف را ديده مىنويسد : شهرى پرخير است و مقابل ميله و مسيله قرار دارد و زير نفوذ ( امير ) قسطنطينه ( قسنطينه ) است و بربرهاى آنجا ، از بخشش خوراك و اولاد خود دريغ ندارند و سابقهء اين كار ( بخشيدن اولاد ) به زمان ابو عبد الله داعى ( فاطمى ) برمىگردد كه مردم از بخشيدن فرزندان و مال خود به او دريغ نداشتند . ابن حوقل مىافزايد : شنيدم كه ابو على بن ابى سعيد مىگفت ، اين بذل و بخشش و كرم ايشان نسبت به مهمان به لحاظ مهر و محبتى بود كه به ابو عبد الله شيعى داشتند . البته ، اين بذل و بخشش به بربرهايى اختصاص دارد كه در سطيف زندگى مىكنند و در جايى ديگر ديده نمىشود . « 4 » صاحب حدود العالم مىنويسد : سطيف شهرى است بزرگ با مردم و زر بسيار ؛ ولى كم‌نعمت است « 5 » . مقدسى در نيمهء دوم قرن چهارم هجرى ، سطيف را جزو شهرهاى سرزمين مغرب نام برده ، مىنويسد : قبيلهء كتامه جايشان در شهر سطيف است و ايشان بودند كه زمينهء پيروزى عبيد الله ( مهدى ) را فراهم ساختند .\r\n\r\n\r\n","description":"","footnote":"\r\n( 1 ) . البلدان ؛ ص 130 .\r\n( 2 ) . تاريخ ابن خلدون ؛ ج 3 ، ص 47 .\r\n( 3 ) . مسالك و ممالك ؛ ص 42 ، 46 و 48 .\r\n( 4 ) . صورة الارض ؛ جزء 1 ، ص 93 .\r\n( 5 ) . حدود العالم ؛ ص 179 .\r\n","page_name":" 311 ","page_number":317},
  {"content":"\r\n\r\nبيشتر باديه‌نشينان اين سرزمين بربر هستند . مقدسى فاصلهء قيروان تا سطيف را حدود ده مرحله ياد كرده است . « 1 » به نوشته بكرى : سطيف شهر بزرگ و قديمى و بر گرد آن ، ديوارى خراب است كه قبيلهء كتامه به همراه ابو عبد الله شيعى آن را خراب كرده‌اند . بعد از كتامه ، اعراب بر آن شهر غلبه كردند و امروز ، شهر ديوارى ندارد ، ولى آباد است و مسجد جامع دارد و بازارهاى بسيار كه اجناس در آن ارزان است . ميان سطيف و قيروان ده مرحله راه است . « 2 » ادريسى كه خود شمال افريقا را ديده ، در وصف قلعهء سطيف مىنويسد : نزديك بجايه و در سمت جنوب آن است و ميان آن و بجايه دو مرحله راه است . قلعه سطيف بسيار وسيع و پرجمعيت است و مانند شهرى مىماند . آب آن بسيار است و انواع درختان ميوه دارد و از آنجا گردويى به ساير نواحى صادر مىشود كه در خوشبويى و خوش‌طعمى نظير ندارد و قيمت آن ارزان است . ميان سطيف و قسنطينه چهار مرحله راه است . نزديك سطيف كوهى است به نام ايكجان كه قبايل كتامه در آن ، در قلعه‌اى استوار و بلند ، جايگاه دارند . آن قلعه قبلا از نواحى بنى حماد [ امراى بنى زيرى 
  ] بوده است و در سمت مغرب آن كوهى است كه جلاوه خوانده مىشود . ميان سطيف و بجايه يك مرحله و نيم‌راه است . « 3 » به نوشتهء ياقوت : سطيف شهرى است در كوههاى كتامه ميان تاهرت و قيروان در سرزمين بربر . شهر كوچكى است ؛ اما كشتزارها و جنگلهاى بزرگ دارد . ابو عبد الله شيعى ، داعى عبيد الله ، از آنجا خروج كرد . « 4 » يك قرن بعد از ياقوت ، ابو الفداء مىنويسد : سطيف شهرى پرنعمت است و كوره‌اى ( ناحيه‌اى ) دارد مشتمل بر آباديهاى بسيار و ساكنانش بربرند . « 5 » ابو الفداء عينا اوصافى را كه ادريسى دربارهء سطيف آورده ، نقل كرده است .\r\nلئون افريقى در قرن دهم هجرى ، سطيف را از بناهاى روميان مىداند و مىنويسد : در شصت ميلى جنوب بجايه و از سلسله كوهها دور است و در دشت زيبايى\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 312 ، 349 و 354 .\r\n( 2 ) . المغرب فى ذكر بلاد افريقيه و المغرب ؛ ص 76 .\r\n( 3 ) . نزهة المشتاق ؛ ج 1 ، ص 269 .\r\n( 4 ) . معجم البلدان ؛ ج 3 ، ص 220 .\r\n( 5 ) . تقويم البلدان ؛ ص 187 .\r\n","page_name":" 312 ","page_number":318},
  {"content":"\r\n\r\nقرار گرفته . گرداگرد شهر ، ديوارى از سنگهاى زيبا و پرضخامت و مكعب شكل قرار داشته است . در ايام گذشته ، بيشتر ساكنان آن شهرنشين بوده‌اند ؛ ولى از هنگام فتح آن در دوران اسلامى انحطاط بدان راه يافته است ، بويژه زمانى كه اعراب بدانجا آمدند و باروهاى آن را ويران كردند . از آن شهر جز چند خانه مسكونى چيزى باقى نمانده بود ، ولى اكنون ( زمان لئون ) موقعيت آن بهتر شده و پيوسته رو به ( آبادى ) و استوارى است . « 1 »\r\nقسطنطينه ، يا قسنطينه ، نام رومى آن كيرتا « 2 » و شهر كرسى ولايتى بوده است به همين نام . اين شهر در شمال شرقى الجزاير و از مراكز مهم تجارت غلات و تهيه پارچه و كالاهاى چرمى است . بيش از دو سوم جمعيت آن مسلمان است و خرابه‌هايى از استحكامات عهد روميان دارد . قسنطينه را كارتاژيها تأسيس كردند . اين شهر پايتخت بلاد نوميديا و پس از مدتى از مراكز مهم حمل و بارگيرى غلات روميان شد ؛ ولى در جنگى كه در 311 م درگرفت ويران شد . قسطنطين اول ، امپراتور بيزانس ، آن را از نو بنا كرد [ 313 م 
  ] و شهر جديد به نام او ، قسنطينه ناميده شد . قسنطينه احتمالا در اواخر قرن اول هجرى / هفتم ميلادى به اشغال مسلمانان درآمد و جزو افريقيه شد . در قرن دهم هجرى / شانزدهم ميلادى ، در زمان حكومت تركهاى عثمانى ، كرسى ايالت شد . در 1837 م به دست فرانسويان افتاد و به صورت شهرى امروزى درآمد . در 1958 م ژنرال دو گل در اين شهر برنامه‌اى براى عمران الجزاير اعلام كرد كه به « برنامهء قسنطينه » شهرت يافت . « 3 » هنگام ورود عبيد الله مهدى به مغرب ، زيادة الله سوم به عامل خود در طرابلس نوشت كه او را دستگير كند ؛ ولى عبيد الله مهدى به قسنطينه رفته بود و از اين روى بر او دست نيافتند . در 295 ق / 907 - 908 م ابو عبد الله شيعى بار ديگر با سپاه خود عزم قسنطينه كرد و آنجا را در محاصره گرفت و به صلح و امان بگشود . « 4 » در 333 ق / 944 - 945 م ابو يزيد خارجى به قبيلهء بنى واسى بربر از زنّاته كه در حوالى قسنطينه بودند ،\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 52 - 53 .\r\n( 2 ) .  Kirta \r\n( 3 ) . دايرة المعارف فارسى ؛ ج 2 ، ص 2051 .\r\n( 4 ) . تاريخ ابن خلدون ؛ ج 3 ، ص 47 - 48 .\r\n","page_name":" 313 ","page_number":319},
  {"content":"\r\n\r\nنامه نوشت و فرمان داد كه قسنطينه را محاصره كنند . آنها نيز شهر را محاصره كردند . « 1 » در 395 ق / 1004 - 1005 م باديس بن منصور ، عموى خود ، حماد را به حكومت تيجست و قسنطينه فرستاد ؛ ولى حماد سربرتافت و مخالفت آشكار كرد . در 405 ق / 1014 - 1015 م باديس از حماد خواست كه تيجست و قسنطينه را به پسرش ، معز دهد ؛ حماد باز سر بر تافت و از فرمان باديس بيرون رفت و شيعيان را كشتار و اظهار مذهب سنّت كرد و به دعوت عباسيان پرداخت . « 2 » بكرى در قرن پنجم هجرى در وصف قسنطينه مىنويسد :\r\nشهرى است قديمى و پرجمعيت . ديوارى مستحكم و بلند دارد و محكمتر از ديوار آن ديده نشده است . شهر بر كنار سه رود بزرگ واقع است كه در آنها كشتيرانى مىشود و شهر به وسيلهء اين رودها احاطه شده است . آب شهر از چشمه‌هايى است كه به چشمه‌هاى اشفار ( سياه ) معروف است . اين نهرها در خندق عميقى جارى است و بر فراز آن ، در كم پهناترين قسمت آن ، چهار قوس ( طاق قوسى ) ساخته شده ؛ بر بالاى آن نيز به همين صورت ( قوسهايى ) است و در مرتبهء دوم بالاى آن سه قوس ( يا كمان قوسى شكل ) بنا شده و بر بالاى آنها خانه‌اى طلايى است . از دو ساحل خندق به وسيله عبور از روى آب ، به شهر رفت‌وآمد مىكنند . اين خانهء طلايى كه مانند ستارهء كوچكى به نظر مىرسد ، به خانهء عبور معروف شده است . در اطراف قسنطينه قبايل مختلفى از مردم ميله و نفزاوه و قبايل كتامهء بربر سكونت دارند . در شهر ، بازارهاى بزرگ با بازرگانى پررونق وجود دارد . ميان قسنطينه و بندر سفده يك روز راه فاصله است . « 3 » به نوشتهء ابن خلدون :\r\nاعراب بنى هلال و بنى رياح در سال 446 ق / 1054 - 1055 م به افريقيه وارد شدند و آنجا را ميان خود تقسيم كردند و المستنصر ، خليفه فاطمى ، بعضى از بزرگان آنها را به امارت شهر منصوب كرد و حسن بن سرحان را امارت قسنطينه داد . در همين هنگام ، قبايل رياح در افريقيه توانمند شده و نواحى ( اطراف ) قسنطينه را تصرف كردند . « 4 » ابن خلدون در\r\n\r\n\r\n","description":"","footnote":"\r\n( 1 ) . همان ؛ ج 3 ، ص 56 .\r\n( 2 ) . همان ؛ ج 5 ، ص 160 و 175 .\r\n( 3 ) . المغرب فى ذكر بلاد افريقيه و المغرب ؛ ص 63 .\r\n( 4 ) . تاريخ ابن خلدون ؛ ج 5 ، ص 17 ، 21 و 25 .\r\n","page_name":" 314 ","page_number":320},
  {"content":"\r\n\r\nجاى ديگر مىنويسد : بعدها كه قبايل عرب و بربر در مغرب اسكان يافتند ، بلاد بجايه و قسنطينه سرزمين قبايل زواوه و كتامه و عجيسه و هواره شد . امروز ( زمان ابن خلدون ) فقط كوههاى صعب العبور آن ناحيه جايگاه عربهاست . در اواسط قرن ششم هجرى ، عبد المؤمن ، رئيس موحدين ، بر بجايه و قسنطينه غلبه يافت و عربها را در سطيف منهزم ساخت . « 1 » ادريسى مقارن با فرمانروايى موحدين بر شمال افريقا در وصف قسنطينه مىنويسد : شهرى آباد است و بازارهايى دارد و بازرگانان آن صاحب ثروت و اموال فراوانند و بازرگانى گسترده‌اى با عربها دارند . اعراب در دروى محصولات و ذخيره‌سازى آن ، با مردم شهر شركت دارند و گندمها را در انبارهاى آنجا ذخيره مىكنند . گندم در اين انبارها حدود صد سال بدون فساد باقى مىماند . عسل و روغن فراوان اين شهر به ساير شهرها صادر مىشود . شهر قسنطينه بر دامنهء كوهى منفرد و مربع شكل قرار دارد و بعضى قسمتهايش دايره‌وار شهر را دربرگرفته و از هيچ طرف امكان رسيدن به شهر نيست ، مگر از دروازهء شهر كه در سمت غربى آن است . قسنطينه چندان وسيع نيست .\r\nآرامگاههاى مردم شهر در كنار بنايى است كه روميان نخستين در آنجا ساخته‌اند . كاخى نيز در آن است كه بخش كمى از آن باقى مانده و بقيه‌اش ويران است . در قسنطينه تفريحگاهى مربوط به دورهء روميها وجود دارد كه اكنون ويران است و شباهت به تفريحگاه شهر ثرما ، از شهرهاى صقلّيه ، دارد . شهر قسنطينه را يك وادى ، مانند گردن‌بند ، فرا گرفته است و شهر از همهء جهات مانند دايره‌اى بسته است و شهر از داخل ، ديوار بلندى ندارد ؛ فقط ديوارى دارد كوتاه به اندازهء قامت يك انسان . شهر دو دروازه دارد : دروازهء ميله در سمت مغرب شهر كه راه رفت‌وآمد مردم است و دروازهء پل ( باب القنطره ) در سمت مشرق شهر . اين پل از شگفت‌ترين بناها ، با بلندى صد ذراع رشّاشى ، و از نوع بناهاى رومى است ؛ يعنى به شكل ستونهايى است كه بالاى ستونهاى ديگر است ( يك رديف ستون در پايين و رديف ديگرى از همان ستونها در بالاى آن قرار گرفته است ) . تعداد اين ستونها در گشادگى وادى ( كه پل روى آن است ) پنج عدد است\r\n\r\n\r\n","description":"","footnote":"\r\n( 1 ) . همان ؛ ج 5 ، ص 99 و 167 .\r\n","page_name":" 315 ","page_number":321},
  {"content":"\r\n\r\nو آب از زير سه تاى آنها جارى است . و نيز قوسهايى ( كمانهايى ) روى قوسهاى ديگر قرار دارد ، و قوسهاى بعدى بالاى آن است و از روى قوسهاى دومى عبور و مرور مىكنند و به بيابان . . . مىروند و بقيه قوسها در جهت ( يا سمت ) شهر قرار دارد كه دو تا دو تا در كنار هم قرار دارند و ميان هر دو قوس پايه‌هايى است كه زيادى آب سيل را مىشكند يا دفع مىكند ، و بر گرداگرد يا در اطراف پايه‌ها ستونهاى كوچكى است كه هنگام زياد شدن آب به وقت جارى شدن سيل ، آن پايه‌ها آب سيل را از گشادگى زير قوسها عبور مىدهد و اين پل از شگفت‌ترين بناهايى است كه ديده‌ام . « 1 » ياقوت مىنويسد : قسنطينه را كه شهر و قلعه‌اى است ، قسنطينة الهواء خوانند . قلعهء آن بزرگ و بسيار محكم و بلند است ؛ به طورى كه پرنده به بالاى آن نمىرسد ، مگر كوشش كند . قسنطينه در مجاورت مغرب است و راه ورود به آن تا رسيدن به زمين هموار اطراف شهر ، از تلها و پستى و بلنديها مىگذرد . گرداگرد قسنطينه كشتزارهاى بسيار است كه اعراب به آنجا آمده و سكنا گزيده‌اند . از آنجا قلعهء بنى حماد كه به سمت جنوب آن در كوههاست ديده مىشود و زمينهاى اطراف آن برهنه‌اند ، ياقوت بقيه اوصاف قسنطينه را از بكرى نقل كرده است . « 2 »\r\nدر 626 ق / 1228 - 1229 م چون امير ابو زكريا يحيى ، امير موحدين ، در تونس به استقلال رسيد ، به قسنطينه رفت و چند روز شهر را در محاصره گرفت تا اينكه ابن علناس با او به گفتگو پرداخت و ورود به شهر را براى او آسان كرد . وى پس از ورود به قسنطينه ، والى آن ، ابو عبد الله الخرصانى بن يوسف العشرى را اسير و شخصى را به نام ابن نعمان به فرمانروايى شهر منصوب كرد . « 3 » ولى ، اندكى بعد در 633 ق / 1235 - 1236 م پسر خود ، ابو يحيى زكريا را به مرز بجايه كه مركز مملكت بنى حماد بود فرستاد و امارت الجزاير و قسنطينه و بونه و زاب را به او داد . « 4 » ابن خلدون مىافزايد : سلطان ابو زكريا در جمادى الآخر سال 647 / 1249 - 1250 م پس از 22 سال فرمانروايى ، مرد . او را در مسجد جامع بونه دفن كردند ؛ ولى در 666 ق / 1258 م مسيحيان جسد او را از آنجا\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 265 - 266 .\r\n( 2 ) . معجم البلدان ؛ ج 4 ، ص 349 .\r\n( 3 ) . تاريخ ابن خلدون ؛ ج 5 ، ص 306 .\r\n( 4 ) . همان ؛ ج 5 ، ص 319 .\r\n","page_name":" 316 ","page_number":322},
  {"content":"\r\n\r\nبه قسنطينه آوردند و در آنجا دفن كردند . « 1 » ابو الفداء در آغاز قرن هشتم هجرى ، از اين شهر با نام قسطينه ياد كرده ، مىنويسد : در آن شهر نهرى است كه در خندق بزرگ ( اطراف شهر ) فرو مىريزد و از ريزش آن بانگى ترسناك به گوش مىرسد . فاصله ميان قسنطينه و مسيله هجده ميل است . « 2 » ابو الفداء بقيهء اوصاف شهر را از قول بكرى و ادريسى نقل كرده است .\r\nابن بطوطه ، سيّاح قرن هشتم هجرى كه به قصد سفر حج از شهر قسنطينه عبور كرده ، مىنويسد : در خارج شهر قسنطينه فرود آمديم ؛ باران سختى باريدن گرفت ، چنان كه ناگزير شبانه از چادرهاى خود درآمديم و به منازلى كه در آن حدود بود پناهنده شديم . فردا حاكم شهر به ملاقات ما آمد . او مردى شريف و نيك بود و ابو الحسن نام داشت . چون لباسهاى مرا كه باران به كلى خراب كرده بود ديد ، فرمان داد تا در خانه خودش آن را بشويند . يك طاقه جامهء احرام بعلبكى نيز براى من فرستاد كه دو دينار طلا در يك گوشهء آن پيچيده بود . « 3 » آخرين وصفى كه از قسنطينه در كتب آمده ، وصف لئون افريقى است . وى مىنويسد : شهرى باستانى است كه روميان بنا كرده‌اند و ديوارهاى قديمى و بلند و ساخته شده از سنگ تراشيدهء سياه نشانهء آن است . سمت جنوب شهر توسط صخره‌هايى بلند كه جزو رشته كوهى مرتفع است ، احاطه شده و رودى به نام سوفغمار از برابر آن عبور مىكند . سمت ديگر رود نيز توسط صخره‌ها احاطه شده است ؛ به طورى كه درّه عميقى ميان اين دو [ قسمت صخره‌اى 
  ] ايجاد شده و براى شهر مانند خندقى است و بلكه كارآيى آن از خندق نيز بيشتر است . در سمت شمالى شهر ، ديوارهايى در نهايت محكمى و استوارى است و علاوه‌بر اين ، شهر در بالاترين نقطهء كوه است و صعود به شهر قسنطينه جز از دو راه كوچك و تنگ كه يكى به سمت مشرق و ديگرى به سمت مغرب است ، ممكن نيست . دروازه‌هاى شهر زيبا و بزرگ است و با صفحاتى از آهن پوشيده شده است . قسنطينه گنجايش هشت هزار خانه و واردات\r\n\r\n\r\n","description":"","footnote":"\r\n( 1 ) . همان ؛ ج 5 ، ص 321 .\r\n( 2 ) . تقويم البلدان ؛ ص 187 .\r\n( 3 ) . سفرنامهء ابن بطوطه ؛ ج 1 ، ص 8 .\r\n","page_name":" 317 ","page_number":323},
  {"content":"\r\n\r\nفراوان دارد . بنابراين ، شهرى است متمدن با خانه‌هاى زيبا و بناهاى مشهور ، مانند جامع كبير و دو مدرسه و چهار يا سه زاويه . بازارهاى متعدد شهر با بهترين شكل ( روش ) ساخته شده است و انواع مشاغل در آن جداى از هم وجود دارد . مردم قسنطينه شجاع و جنگجو هستند ؛ بويژه كه شهر صنعتگرانى دارد . تعداد زيادى بازرگان در شهر است كه به تجارت پارچه‌هاى پشمى محلى و دست‌بافت مشغولند ؛ برخى از آنان روغن زيتون و حرير به ( شهرهاى ) نوميديا صادر مىكنند . در شهر ، پارچه نيز توليد مىكنند و همهء اين كالاها با خرما و برده معاوضه مىشود . در هيچ شهر افريقا مانند قسنطينه ارزانى نيست .\r\nمردم قسنطينه متكبّر و بسيار مقتصدند ، حتى در پوشيدن لباس نيز چنين كنند . آنها مردمى متكبّر و غافلند ، از عادات شاهان تونس اين بوده كه حكومت بعد از خود را به پسران نابالغ خود بدهند و برخى به اين پسر و گاهى به آن پسر وامىگذاردند . . . در سمت غربى شهر قلعهء بزرگى است كه هنگام بناى شهر ساخته شده است . اراضى كشاورزى اطراف شهر اكثرا حاصلخيز است و سى برابر آنچه در آن كشت مىشود محصول مىدهد . در دشتى كه در ساحل رودخانهء شهر است ، باغهاى زيبايى وجود دارد ، ولى درختان ميوه فراوانى در آن كشت نمىشود ؛ چون مردم شهر با پرورش درختان ميوه آشنا نيستند . در خارج شهر قسنطينه ساختمانهاى باستانى قرار دارد ؛ همانند قوس پيروزى ( طاق نصرت ) كه شبيه طاقهاى قوسى در روم است . مردم شهر آنها را محل زندگى شياطين مىدانند . در نزديكى آن ، قوسهايى ( چند طبقه ) بر روى رودخانه‌اى كه از زير صخره‌اى خارج مىشود قرار دارد و كنار آن پلكانى است از آهن كه در سنگ فرو رفته است . در كنار آن رود ، رواقى است كه طاقهاى تراشيده شده از آهن دارد ؛ به طورى كه سقف و ستونها و زمين يكپارچه از آهن است . در اينجا تعداد فراوانى لاك‌پشت ( مصنوعى ) وجود دارد كه زنان آنها را شياطين مىدانند . در مسافتى به فاصله سه پرتاب سنگ از شهر ، گرمابه‌اى است كه از يك چشمهء آب گرم كه از ميان صخره‌ها مىجوشد ، پر مىشود . هرگاه زنى دچار تب يا بيمارى ديگرى شود ، مىگويند علت آن بيمارى همان لاك‌پشتهاست . با كمى فاصله از چشمهء آب گرم ، چشمه آب سردى وجود دارد كه در كنار آن ساختمانى از سنگ مرمر است . مردم شهر هر سال يك بار با كاروانى كه به نوميديا مىرود همراه\r\n\r\n","description":"","footnote":"","page_name":" 318 ","page_number":324},
  {"content":"\r\n\r\nمىشوند و پارچه‌هاى بافت شهر و مقدار كمى حشيش را براى فروش مىبرند . در كنار آنان ، اتراك صندوقها را حمل مىكنند . اعراب همواره ترك‌ها را اسير مىكنند و به بيگارى مىگيرند و بعد به قيمت بالا مىفروشند . مردم شهر ماليات ورود به شهر تونس را نمىدهند ؛ ولى هنگام خروج از قسنطينه 5 / 2 درصد ماليات مىدهند . « 1 »\r\nزاب « 2 » ناحيه‌اى است در الجزاير ، به طول حدود 200 كيلومتر از غرب به شرق ، و حدود 50 تا 65 كيلومتر از شمال به جنوب . زاب از جنوب به صحراهاى افريقا و از شمال به دامنه‌هاى جنوبى اطلس صحرايى ( كوههاى اطلس ) محدود است و به سه قسمت زاب شرقى ، زاب شمالى يا دهروى « 3 » و زاب جنوبى يا قبلى « 4 » تقسيم مىشود . « 5 » در 155 ق / 771 - 772 م يزيد بن حاتم بن قبيصة بن المهلب ، والى افريقيه ، مخارق بن غفار را به زاب فرستاد . او در طبنه ( مركز زاب ) فرود آمد و در نبردهايى كه ميان وى و بربرها درگرفت ، گروه بسيارى از بربرها و قبيلهء ورفجومه و غير ايشان كشته شدند . « 6 » به نوشتهء ابن عذارى : بلاد الزاب همان بلاد الجريد است كه هارون الرشيد فرمانروايى آن را هنگام ولايت محمد بن مقاتل العكّى به ابراهيم بن اغلب داده بود . « 7 » ابن خرداذبه نخستين جغرافيادانى است كه از شهر زاب در مغرب ياد كرده است . « 8 » بلاذرى مىنويسد : ابراهيم بن اغلب كه از ممتازان سپاه مصر بود ، به همراه دوازده مرد به بيت المال تاختند و به اندازهء ارزاق خود - و نه بيشتر - برگرفته ، گريختند و به موضعى به نام الزاب كه بيش از ده روز راه با قيروان فاصله دارد رفتند . عامل آن مرز در آن زمان ، هرثمة بن اعين ( از سوى هارون الرشيد ) بود . ابراهيم بن اغلب بر كسانى كه در زاب بودند ، از سپاهى و غير ايشان ، رياست يافت . « 9 » ابن خلدون مىنويسد : ابراهيم بن اغلب ، عامل زاب و طبنه ، به نزد هرثمة بن اعين رفت . هرثمه او را بنواخت و همچنان بر امارت زاب و طبنه‌اش باقى\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 55 - 57 و 59 .\r\n( 2 ) .  Zab \r\n( 3 ) .  Dahravi \r\n( 4 ) .  Qebli \r\n( 5 ) . دايرة المعارف فارسى ؛ ج 1 ، ص 1157 .\r\n( 6 ) . تاريخ ابن خلدون ؛ ج 3 ، ص 273 .\r\n( 7 ) . البيان المغرب ؛ ج 1 ، ص 92 .\r\n( 8 ) . المسالك و الممالك ؛ ص 66 .\r\n( 9 ) . فتوح البلدان ؛ ص 336 .\r\n","page_name":" 319 ","page_number":325},
  {"content":"\r\n\r\nگذاشت . « 1 » يعقوبى ، معاصر ابن خرداذبه و بلاذرى ، مىنويسد : از قيروان تا بلاد زاب ده منزل راه است . شهر بزرگ زاب ، طبنه است و همين شهر است كه واليان در آن منزل مىكنند . مردمى به هم آميخته از قريش و عرب و عجم و افريقايى و روم و بربر در آن سكونت دارند . زاب سرزمينى است با وسعت و شهرهايى چون باغايه و تيجس و ميله دارد . « 2 » در 311 ق / 927 - 928 م القائم بامر الله فاطمى وقتى از فتوحات مغرب بازگشت ، شهر مسيله را پىافكند و على بن حمدون را به نظارت در بناى آن گماشت و آن شهر را محمديه ناميد و چون بناى شهر به پايان آمد ، منشور امارت زاب را به على بن حمدون داد و او را به زاب فرستاد . على بن حمدون همچنان بر امارت زاب بود و فرزندانش نزد القائم فاطمى بودند . « 3 » مقدسى زاب را ناحيه‌اى وسيع معرف كرده ، مىنويسد : شهرستانش مسيله است كه خود ناحيتى است و شهرهايش عبارتند از : طبنه ، بسكره « 4 » ، بادس ، تهوذا و أشير . « 5 » بكرى و ادريسى ، طبنه و بسكره ، توزر ، طولقه ، بادس و غيره را جزو شهرهاى زاب دانسته‌اند . « 6 » ياقوت مىنويسد : از اصمّ المنورقى شنيدم كه مىگفت : بسكره ، توزر ، قسنطينه ، طولقه ، قفصه ، نفزاوه ، نفطه و بادس از شهرهاى بزرگ زاب هستند . « 7 » ابو الفداء مىنويسد : زاب نام كوره‌اى بزرگ و رودى است از بلاد مغرب . « 8 » لئون افريقى در قرن دهم هجرى در وصف زاب مىنويسد : اقليمى است در ميان بيابانهاى نوميديا كه مغرب آن ، انتهاى مسيله و مرز شمالى آن ، كوههاى سرزمين بجايه است و در شرق به سرزمين جريد « 9 » ( متصل به تونس ) محدود است . اين اقليم بسيار گرم و خشك است و آب بسيار كمى در آن يافت مىشود ، و اراضى كشاورزى آن در حد بسيار كمى است . فقط تعداد\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 276 .\r\n( 2 ) . البلدان ؛ ص 129 - 130 .\r\n( 3 ) . تاريخ ابن خلدون ؛ ج 3 ، ص 117 .\r\n( 4 ) .  Baskra \r\n( 5 ) . احسن التقاسيم ؛ بخش 1 ، ص 315 و 329 .\r\n( 6 ) . المغرب فى ذكر بلاد افريقيه و المغرب ؛ ص 50 و نزهة المشتاق ؛ ج 1 ، ص 263 .\r\n( 7 ) . معجم البلدان ؛ ج 3 ، ص 124 .\r\n( 8 ) . تقويم البلدان ؛ ص 185 .\r\n( 9 ) . توجه داشته باشيد ، قبلا ابن عذارى سرزمين زاب را در بلاد جريد نام برده است ، در حالىكه به گفتهء لئون افريقى بلاد جريد در شرق آن واقع شده است .\r\n","page_name":" 320 ","page_number":326},
  {"content":"\r\n\r\nبيشمارى نخلستان دارد . اين اقليم پنج شهر بزرگ دارد كه عبارتند از تسكله ، بسكره ، برج ، نفطه و دوسن . « 1 » اكنون به وصف دو مركز و شهر مهم ناحيهء زاب در دوران اسلامى مىپردازيم :\r\nطبنه مركز ناحيهء زاب است كه به روايتى جزء بلاد الجريد « 2 » و به روايت ديگر بسكره مركز زاب جزء بلاد ريغ قرار دارد . « 3 » پيش از اين ، به گفتهء يعقوبى اشاره كرديم كه طبنه جايگاه واليان بوده و در ميان ناحيهء زاب قرار داشته است . « 4 » در 294 ق / 906 - 907 م ابراهيم بن حبشى بن عمر از شهر أربس با سپاهى براى جنگ با ابو عبد الله شيعى به شهر طبنه آمد . « 5 » ابن حوقل مىنويسد : طبنه شهرى است قديمى و بزرگ با باغهاى بزرگ و كشتزارها و محصول پنبه و گندم و جو . ديوارى به دور آن است كه درازاى آن از طابيه ، يك مرحله راه است . مردم آن از دو قبيلهء عرب و برفجانه هستند . كتان و همهء حبوبات را مىكارند و بيشتر غلات آنها از طريق آبيارى كشت مىشود . چارپايان از گاو و گوسفند به وفور دارند . « 6 » مقدسى در نيمهء دوم قرن چهارم هجرى طبنه را از شهرهاى ناحيهء زاب به شمار آورده است . « 7 » به نوشتهء بكرى در قرن پنجم هجرى ، طبنه شهر بزرگى است ؛ ديوار آن كه امروز باقى است ، از آثار منصور دوانيقى است . هنگامى كه موسى بن نصير شهر طبنه را فتح كرد ، بيست هزار اسير از آنجا گرفت . ديوار شهر طبنه آجرى است . در شهر كاخى است و اطراف شهر ربضهايى وجود دارد . داخل كاخ شهر ، مسجد جامع و آب‌انبار بزرگى است ، در شهر ، نهرهايى جارى است كه باغها و بوستانها را با آنها آبيارى مىكنند . گفته مىشود كه اين بناها را ابو جعفر عمر بن حفص مهلبى ( معروف به هزار مرد ) ساخته است . ساكنان طبنه اعراب و عجمها هستند و پيوسته ميانشان اختلاف و جنگ است . در اطراف طبنه قبيلهء بنى زفراح سكونت دارند . محمد بن يوسف گويد كه\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 31 . با توجه به اوصافى كه بكرى و ادريسى ياقوت از شهرهاى زاب كردند ، مىبينيم كه در زمان لئون ، كاملا اسامى تغيير كرده و بجز يك نام بسكره ، نام ديگر شهرهاى قديمى اين ناحيه وجود ندارد .\r\n( 2 ) . البيان المغرب ؛ ج 1 ، ص 92 .\r\n( 3 ) . تاريخ ابن خلدون ؛ ج 5 ، ص 97 .\r\n( 4 ) . البلدان ؛ ص 129 - 130 .\r\n( 5 ) . البيان المغرب ؛ ج 1 ، ص 142 .\r\n( 6 ) . صورة الارض ؛ جزء 1 ، ص 85 .\r\n( 7 ) . احسن التقاسيم ؛ بخش 1 ، ص 315 .\r\n","page_name":" 321 ","page_number":327},
  {"content":"\r\n\r\nكاخ طبنه قديمى است و بر روى صخره‌ها با آهك ( و گچ ) بسيار بنا شده است . واليان و كارگزاران در اين كاخ سكونت مىكردند . اين كاخ از سمت قبله به باروى شهر چسبيده است و در آنجا دروازه‌اى آهنين است . شهر طبنه دروازه‌هايى دارد كه از آن جمله است :\r\nباب خاقان ، باب الفتح كه در سمت غرب باب خاقان است و ميان اين دو دروازه پهنهء وسيعى است كه شهر را از اين دروازه تا آن دروازه جدا مىكند ، باب تهوذا كه در سمت داخل شهر است و خارج از شهر در برابر آن باب الفتح در بيشتر اين دروازه‌ها آهنين است . همچنين به گرد محلى در شهر به نام فحص ديوارى كشيده شده است . كوچه‌ها و نهرهاى آب شيرين خانه‌هاى شهر را از هم جدا كرده است . در شهر ، بازارهاى بسيارى ، غير از آنچه در پهنهء وسيع ميان دو دروازهء باب خاقان و باب الفتح است ، وجود دارد و در اطراف شهر بوستانهايى است كه به حومه شهر نيز متصل است . در سمت شرقى شهر ، آرامگاهى است و نزديك به آن ، آبگير معروف به فرغان واقع است و از سمت مصلاى شهر ، نهر آبى به آن ( آبگير ) جارى است . « 1 » يك قرن بعد از بكرى ، ادريسى مىنويسد :\r\nطبنه ، شهر زاب است و آن ، شهرى است زيبا و پرآب با باغستان و كشت و زرع . محصول آن پنبه و گندم و جو است . خرماى آن بسيار است و ساير ميوه‌ها نيز در آنجا يافت مىشود . به گرد شهر ديوارى از گل است و مردم آن مردمى به هم آميخته‌اند . صنايع و بازرگانى در آنجا رونق بسيار دارد . « 2 » ياقوت در قرن هفتم و ابو الفداء در قرن هشتم هجرى در وصف طبنه ، به ترتيب ، به گفته‌هاى بكرى و ادريسى استناد كرده‌اند . « 3 »\r\nبسكره يا بسكرى « 4 » شهر واحهء بسكرى در جنوب شرقى الجزاير ، كنار حاشيهء شمالى صحراى افريقاست . آسمانش پيوسته آبى و زمستانش ملايم است و به همين جهت از تفريحگاههاى زمستانى است . از 1844 م پايگاه نظامى فرانسه بوده است . اين\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 50 - 51 .\r\n( 2 ) . نزهة المشتاق ؛ ج 1 ، ص 263 .\r\n( 3 ) . معجم البلدان ؛ ج 4 ، ص 21 و تقويم البلدان ؛ ص 185 .\r\n( 4 ) .  Beskra \r\n","page_name":" 322 ","page_number":328},
  {"content":"\r\n\r\nشهر در محل پاسگاه رومى و سكرا « 1 » ساخته شده است . « 2 » بسكره در واقع دومين شهر ناحيهء زاب است . طبق گفتهء ابن خلدون ، بسكره مركز بلاد ريغ است و بيش از سيصد روستا داشته است . قبل از تسلط ادريسيان بر بسكره ، اين شهر از آن فرزندان محمد بن يحيى از قبيلهء رياح از بنى هلال بن عامر بوده است . پس از مرگ ادريس دوم و تقسيم مملكت او ميان فرزندانش ، بسكره سهم قاسم بن ادريس گرديد . « 3 » در 286 ق / 899 م جنگى ميان ابو العباس بن ابراهيم بن احمد اغلبى و قبيلهء بنى بلطيط كه در بسكره بودند ، درگرفت ، ابو العباس گروه آنان را پراكنده ساخت و بيشمارى از ايشان را كشت ؛ ولى سرانجام ميانشان صلح شد . « 4 » مقدسى ، بسكره را از شهرهاى ناحيهء زاب نيز برشمرده است . « 5 » بكرى در وصف بسكره مىنويسد : ناحيه‌اى است كه شهرهاى بسيار دارد و مركز آن نيز شهر بسكره است كه شهرى است بزرگ با نخلستانهاى فراوان و درختان زيتون و انواع ميوه‌ها . شهر ، ديوار و جامعى بزرگ و مساجد بسيار و بازارها و گرمابه‌ها دارد و به دور آن خندقى است . اطراف شهر باغهاى فراوان است كه اين باغها همانند جنگلى بزرگ آن را احاطه كرده است . انواع خرما در بسكره وجود دارد كه نوع معروف آن كسباست .\r\nاطراف بسكره ربضهايى است . بسكره دروازه‌هاى متعدد دارد ؛ از جمله : باب المقبره ، باب الحمام و باب الثالث كه ساكنان اطراف آن از مولدون ( تازه مسلمانها ) هستند .\r\nاطراف شهر قبايل بربر سدراته ، بنو مغراوه ، بنى خزر و بنى يزمرتى سكونت دارند . داخل شهر بسكره چاههاى آب بسيار گوارايى است ؛ از جمله چاهى كه در مسجد جامع شهر واقع است و آبش پايانى ندارد . داخل شهر نيز باغهايى است كه با چاههاى آب داخل شهر آبيارى مىشود . در كنار شهر كوه نمكى است كه سنگ نمك بسيار خوبى دارد .\r\nشرب مردم بسكره از رود بزرگى است كه در درون شهر جارى است و از كوههاى اوراس\r\n\r\n\r\n","description":"","footnote":"\r\n( 1 ) .  Veskera \r\n( 2 ) . دايرة المعارف فارسى ؛ ج 1 ، ص 429 .\r\n( 3 ) . تاريخ ابن خلدون ؛ ج 5 ، ص 38 و 97 و ج 3 ، ص 17 - 18 .\r\n( 4 ) . البيان المغرب ، ج 1 ، ص 131 .\r\n( 5 ) . احسن التقاسيم ؛ بخش 1 ، ص 315 .\r\n","page_name":" 323 ","page_number":329},
  {"content":"\r\n\r\nو آبادى ملشون سرچشمه مىگيرد . « 1 » به نوشتهء ادريسى : بسكره قلعهء بلندى است كه از گل ساخته شده و در آن بازارى است كه آبادانى قلعه به آن است و در آن بازار انواع خرما وجود دارد . « 2 » در 618 ق / 1221 - 1222 م السيد ابو زيد ، از موحدين ، به دنبال ابن غانيه كه به زاب گريخته بود رفت و او را در شهر بسكره شكست داد و شهر را بگرفت . « 3 » ياقوت مىنويسد : بسكره شهرى است در مغرب از نواحى زاب كه ميان آن و قلعهء بنى حماد دو مرحله راه است . در آن شهر خرما و نيشكر خوبى وجود دارد . اوصاف ديگرى كه ياقوت در اين خصوص نقل كرده ، تكرار گفته‌هاى بكرى است . « 4 » ابو الفداء در قرن هشتم هجرى از قول ابن سعيد مغربى مىنويسد : بسكره مركز بلاد زاب است .\r\nچند ناحيه با نخلستانها و مزارع بسيار دارد . از بسكره خرماى نيكو به تونس و بجايه مىبرند . « 5 » لئون افريقى در قرن دهم هجرى در وصف بسكره مىنويسد : شهرى باستانى است كه روميان ساختند و پس از خرابى ، به دست سپاهيان مسلمان تجديد بنا شد و اكنون شهرى آباد و گرد آن ديوارى آجرى است . ساكنان آن مردمى باادب ، ولى فقيرند ؛ زيرا در اراضى كشاورزى آنان جز خرما درختى نمىرويد . رؤساى بسيارى بر اين شهر حكومت كرده‌اند . مدتى زير سلطهء شاه تونس بود تا آنكه آن پادشاه « پادشاه عثمان ، كه نام او ابو الحسن عثمان بود ، در شوال 893 ق / 1488 م » درگذشت . شهر به دست امراى محلى افتاد و ديگر شاه تونس بر آنجا تسلطى نيافت . در شهر عقربهايى است كه نيش آنها كشنده است ؛ به همين روى ، مردم در تابستان به خارج از شهر مىروند . « 6 »\r\nالجزيره شهرى است در شمال الجزاير و كرسى آن و از بنادر مهم افريقاى شمالى .\r\nنام الجزاير از جزاير بنى مزغنّان گرفته شده است . اين سرزمين از آغاز تاريخ ، مسكن بربرها بوده و چندين بار مورد هجوم كشورگشايان واقع شده است . نخستين مردمى كه به آنجا هجوم آوردند فنيقيها بودند كه در قرن 12 ق . م مهاجرنشينهايى در سواحل الجزاير\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 52 .\r\n( 2 ) . نزهة المشتاق ؛ ج 1 ، ص 264 .\r\n( 3 ) . تاريخ ابن خلدون ؛ ج 5 ، ص 205 .\r\n( 4 ) . معجم البلدان ؛ ج 1 ، ص 422 .\r\n( 5 ) . تقويم البلدان ؛ ص 185 .\r\n( 6 ) . وصف افريقيا ؛ ج 2 ، ص 138 - 139 .\r\n","page_name":" 324 ","page_number":330},
  {"content":"\r\n\r\nتأسيس كردند . سپس قسمت شرقى آن تحت استيلاى دولت كارتاژ درآمد . پس از مدتى ، روميان كه به ناحيهء تل نظر داشتند ، در جنگهاى نوميديا و موريتانيا شركت كردند و پس از برانداختن دولت كارتاژ ( در 146 ق . م ) وارد اين سرزمين شدند . زمانى كه مسيحيت در امپراتورى روم رواج يافت ، سواحل افريقاى شمالى جزئى از امپراتورى روم بود . پيروزيهاى واندالها ، دست روميها را كوتاه كرد و اگرچه در 534 م امپراتورى بيزانس قسمتى از افريقاى رومى را بازگرفت ، استيلاى آن دولت استوار نبود و تمدن و فرهنگ رومى در افريقاى شمالى تجديد حيات نكرد . در اواسط قرن اول هجرى ( قرن 7 م ) اعراب مسلمان به افريقاى شمالى تاختند و بتدريج دين اسلام و زبان عربى در ميان بربرها رواج يافت . « 1 » اين شهر در اواخر قرن سوم هجرى / قرن دهم ميلادى به دست بربرها در محل شهر قديمى رومى ايكوسيوم « 2 » ساخته شد . پس از تسلط عثمانيها بر آنجا در 1518 م ، شهر اهميت يافت . از پايگاههاى دريازنان بود ، و اروپاييان چند بار براى سركوبى دزدان به آنجا لشكركشى كردند . فرانسويان در 1830 م آنجا را اشغال كردند ، و سپس شهر جديد را در امتداد بندرگاه ساختند . اين شهر در جنگ جهانى دوم ، در نوامبر 1942 ، به تصرف متفقين درآمد و مركز ستاد ژنرال دوگل شد . « 3 » الجزاير در دوران اسلامى به لحاظ اسكان قبيلهء بنى مزغنّه ، به جزاير بنى مزغنّان معروف بود .\r\nابن خلدون مىنويسد : پس از درگذشت زيرى بن مناد ، پسرش ، بلكّين بن زيرى ، به فرمان المنصور اسماعيل فاطمى جانشين پدر شد و به فرمان او اين شهر را كه به بنى مزغنّه انتساب داشت در ساحل دريا پىافكند ؛ از اين زمان به بعد اين شهر به الجزاير يا الجزيره معروف شد . پس از قتل بلكّين ، پسر عمويش ، ناصر بن علناس ، جانشين او شد . وى الجزاير و مرسى الدّجاج را به پسر برادرش ، عبد الله ، داد . « 4 » به نوشتهء اصطخرى : جزيرهء بنى مزغنّا ، شهرى است آبادان و گروهى از بربر آنجا مقام دارند . « 5 » ابن حوقل كه شمال\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 204 .\r\n( 2 ) .  Ikosium \r\n( 3 ) . همان ؛ ج 1 ، ص 205 .\r\n( 4 ) . تاريخ ابن خلدون ؛ ج 5 ، ص 155 و 176 .\r\n( 5 ) . مسالك و ممالك ؛ ص 41 .\r\n","page_name":" 325 ","page_number":331},
  {"content":"\r\n\r\nافريقا را ديده ، در وصف بنى مزغّنا مىنويسد : ديوار دارد و در ساحل درياست .\r\nبازارهاى فراوانى دارد . آب شرب مردم از چشمه‌هاى آب جارى در ساحل درياست . در اطراف شهر بيابانى بزرگ و وسيع و گرد شهر كوههايى است كه بربرهاى فراوان در آن به سر مىبرند و سرمايه اصلى آنها گاو و گوسفند است . آنان عسل فراوانى كه از مصرفشان بيشتر است به دست مىآورند و با روغن و انجير زيادى كه دارند به شهر قيروان و ساير جاها صادر مىكنند . جزيره‌اى نيز در نزديك خويش دارند كه هنگام حملهء دشمن به آن پناه برده ، در آنجا در كمال امنيت به سر مىبرند . « 1 » مقدسى از اين جزيره با نام بنى زغنّايه يا بنى مزغنّا ياد كرده ، مىنويسد : در كرانهء درياست و بارو و چشمه‌هاى آب دارد و از آنجا به اندلس مىروند . « 2 » به نوشتهء بكرى : جزاير بنى مزغنّا بزرگ و قديم بنيان است و آثارى از دوران باستان دارد كه با آهك و گچ استوار شده و دلالت بر آن دارد كه آن مكان در روزگار گذشته پايتخت آن سرزمين بوده است و صحن گردشگاه « 3 » يا تفريحگاه آن با سنگهاى رنگى كوچك كه مانند سراميك است فرش شده و در آنها اشكال حيوانات با كارى كه انجام مىدهند ، نقش شده است و بديعترين صنعتها در آن به كار رفته و گذشت زمان هيچ تغييرى در آنها ايجاد نكرده است . در شهر بازارها و مسجد جامعى است . در شهر بنى مزغنّى كنيسهء بزرگى است كه گرد آن ديوارى از شرق به غرب كشيده شده و تا به امروز ( زمان بكرى ) باقى است و در آن ديوار نقشها و تصاويرى وجود دارد . بندرگاه شهر جاى امنى است و كشتيها از افريقيه و اندلس و ديگر مناطق به آنجا مىآيند و آب شهر از چشمهء گوارايى است . « 4 » در 473 يا 474 ق / 1080 - 1081 م مرابطين شهرهاى جبل و انشرين و الجزاير را تصرف كردند . در 543 ق / 1148 - 1149 م موحدين به بجايه حمله كردند . امير آنجا ، قائد ، از الجزاير گريخت و شهر الجزاير را تسليم موحدين كرد . « 5 » ادريسى در وصف جزاير بنى مزغنّا مىنويسد : شهر جزاير در\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 77 - 78 .\r\n( 2 ) . احسن التقاسيم ؛ بخش 1 ، ص 324 .\r\n( 3 ) . گردشگاه يا تفريحگاه ترجمه واژه ملعب است .\r\n( 4 ) . المغرب فى ذكر بلاد افريقيه و المغرب ؛ ص 66 .\r\n( 5 ) . تاريخ ابن خلدون ؛ ج 5 ، ص 182 و 192 .\r\n","page_name":" 326 ","page_number":332},
  {"content":"\r\n\r\nساحل درياست و آب مشروب مردم شهر از چاههاى گوارايى است كه در ساحل واقع است . شهر آباد است و ساكنانى دارد . بازرگانى شهر سودآور و بازارهاى شهر پررونق است و صنايع پرسودى دارد . در اطراف شهر بيابانى بزرگ است و كوههايى در آن است كه قبايل بربر در آن به سر مىبرند . زراعت مردم شهر گندم و جو است . بيشتر اموال آنان چارپايان ، گاو و گوسفند است . زنبوردارى نيز مىكنند . عسل و روغن فراوان دارند و به ساير شهرها صادر مىكنند و ميان مردم شهر و قبايل بربر اطراف شهر ، حريمى قرار دارد كه مانع برخورد آنهاست . « 1 » ياقوت در قرن هفتم هجرى مىنويسد : الجزاير جمع جزيره و نامى است براى شهرى كه در ساحل دريا ميان افريقيه و مغرب واقع است . ميان اين شهر و بجايه چهار روز راه است . اين جزاير از بلاد بنى حماد بن زيرى بن مناد صنهاجى بوده و به جزاير بنى مزغنّاى معروف است . « 2 » ياقوت بقيهء اوصافى را كه بكرى دربارهء اين جزاير گفته تأييد كرده است . در 632 ق / 1234 - 1235 م سلطان ابو زكريا يحيى ، امير بنى حفص به عزم بلاد زنّاته ، در مغرب اوسط ، از تونس حركت كرد و به بجايه آمد و پس از درنگى به الجزاير رفت و آن را فتح كرد و از سوى خود بر آنجا والى گماشت . « 3 » در 669 ق / 1270 - 1271 م مردم الجزاير شورش كردند ؛ سلطان المستنصر موحدى لشكرى به آنجا فرستاد و فرمانرواى بجايه را فرمان سركوبى شورشيان داد . اين سپاه در 671 ق / 1272 - 1273 م شهر را يك سال محاصره كرد ، ولى كارى از پيش نبرد .\r\nسرانجام ، سلطان المستنصر خود در 674 ق / 1275 - 1276 م به الجزاير آمد و با كمك سپاهى شهر را گشود . « 4 » ابو الفداء در قرن هشتم جزاير بنى مزغنّان را فرضه‌اى مشهور از اعمال بجايه معرفى كرده و در توصيف آن به گفته‌هاى ادريسى استناد نموده است . « 5 » لئون افريقى كه در قرن دهم هجرى خود آن نواحى را ديده ، ضمن ارائهء معناى الجزاير ، درباره آن مىنويسد : معناى آن جزيره‌هاست چون در نزديكى جزاير ميورقه و منورقه و يابسه قرار دارد ، اما اسپانياييها آن را ألحى ناميده‌اند . الجزاير شهرى قديمى است و قبيلهء\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 258 .\r\n( 2 ) . معجم البلدان ؛ ج 2 ، ص 132 .\r\n( 3 ) . تاريخ ابن خلدون ؛ ج 5 ، ص 307 .\r\n( 4 ) . همان ؛ ج 5 ، ص 340 .\r\n( 5 ) . ر . ك . : تقويم البلدان ؛ ص 168 - 169 .\r\n","page_name":" 327 ","page_number":333},
  {"content":"\r\n\r\nافريقايى مزغنّه آن را بنا نهاده‌اند . الجزاير جزيره‌اى بسيار بزرگ است و حدود چهار هزار خانه در آن است . شهر ، ديوارهايى استوار و بلند و مستحكم و ساخته شده از سنگهاى بزرگ و خانه‌هاى بسيار زيبا و بازارهاى مرتب و پررونق دارد . در بازارها هر شغلى و صنفى محلى خاص خود دارد . شهر تعداد زيادى هتل و ميهمانخانه و گرمابه دارد . از جملهء ساختمانهاى آن مسجد جامع بزرگى است كه در ساحل دريا واقع است .\r\nدر برابر آن ساحل بسيار زيباى دريا قرار دارد كه فضاى بسيار وسيع و گشاده و زيبايى است كه ديوارهاى شهر اطراف آن را نيز فراگرفته است . اطراف شهر را باغهاى فراوان و دشتهاى زيبا و اراضى كشاورزى فراگرفته است و در سمت مشرق شهر رودى جارى است و آسيابهايى در كنار آن ساخته‌اند . از جمله دشتهاى شهر ، دشت المتيجه است كه حدود 45 ميل درازا و 36 ميل پهنا دارد و گندم زيادى در آن كشت مىشود . جزاير بنى مزغنّان مدتهاى زياد تابع تلمسان بوده است ؛ ولى به لحاظ نزديكى به بجايه و به دلايل ديگر ، بتازگى زير سلطهء پادشاه آنجا قرار گرفته است . مردم اين جزاير نيز به شاه بجايه تمايل دارند ؛ زيرا هم از او ترس دارند و هم دريافته‌اند كه شاه تلمسان قدرت دفاع از آنها را ندارد . بنابراين مردم شهر با شاه بجايه بيعت كرده‌اند و به او خراج مىپردازند و تقريبا آزادى خود را حفظ كرده‌اند . « 1 »\r\nمستغانم « 2 » ، شهر و بندرى است در كشور الجزاير ، در شمال شرقى و هران كه در دورهء مرابطون تأسيس شده است . در 1516 م به تصرف عروج بارباروسا درآمد ، و پس از او به دست خير الدين بارباروسا افتاد ، و بازرگانى آن به اوج ترقى رسيد . اين شهر داراى كارخانجات تقطير و ذوب فلز ، توتون ، سيمان و غيره است و با لوله يا ميدانهاى گازى ارتباط دارد . شراب ، غلات ، گوشت و پشم صادر مىكند . « 3 » ابن خلدون هنگام توضيح دربارهء وطن بربرها مىنويسد : نهر اعظم از وادى شلف در ناحيهء بنى واطيل\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 53 .\r\n( 2 ) .  Mostaqanem \r\n( 3 ) . دايرة المعارف فارسى ؛ ج 2 ، ص 2763 .\r\n","page_name":" 328 ","page_number":334},
  {"content":"\r\n\r\nمىگذرد . سرچشمهء اين نهر ، رود بلدراشد در بلاد صحراست . اين نهر به ناحيه تل كه امروز از بلاد حصين است داخل مىگردد ؛ سپس به جانب مغرب جارى و چند نهر ديگر از نهرهاى مغرب اوسط ، مانند نهر مينا ، به آن افزوده مىشود و آنگاه در ميان كلميوا و مستغانم به درياى روم مىريزد . « 1 » بكرى همزمان با تسلط مرابطين بر شمال افريقا مىنويسد : مستغانم شهرى است نزديك دريا كه بارو ، چشمه‌سارها ، باغها و آسيابها دارد .\r\nدر زمين اطراف شهر پنبه بسيار مرغوب كشت مىشود . شهر نزديك مصّب رود شلف واقع است . « 2 » يك قرن بعد از بكرى ، ادريسى كه توصيفى مختصر دربارهء مستغانم دارد مىنويسد : شهرى است كوچك بر كنار خليجى كوچك با بازارها و گرمابه‌ها و باغها و بوستانها و آب فراوان . گرد شهر باره‌اى است و از سمت مغرب ، كوهى بر آن سايه افكنده است . شهر و خليج كوچك كنار آن ، دايره مانند است و سى و چهار ميل درازا دارد . « 3 » ابو الفداء در نيمهء اول قرن هشتم هجرى در وصف مستغانم مىنويسد : از شهرهاى برالعدوه و پيش بندر مغراوه است . رود شلف در مشرق آن به دريا مىريزد . مستغانم رو به روى شهر دانيهء اندلس است . « 4 » ابن بطوطه ، معاصر ابو الفداء با اينكه هنگام سفر به مشرق ، از مستغانم عبور كرده ، وصفى دربارهء آن ندارد . « 5 » لئون افريقى در قرن دهم هجرى در وصف مستغانم مىنويسد : شهرى است در سه ميلى ساحل درياى متوسط . در قديم شكوهى داشته و پرجمعيت بوده است ؛ اما اعراب موجبات ضعف آنجا را فراهم ساختند ، به طورى كه اكنون دو سوم جمعيت خود را از دست داده است . با اين وصف ، حدود هزار و پانصد خانه و مسجدى در نهايت زيبايى و صنعتگرانى دارد كه پارچه مىبافند . شهر ، آبگيرهاى متعددى دارد كه نهرها و جويبارهاى زيادى از آن منشعب مىشود . اين نهرها و جويبارها در داخل شهر جارىاند و آسيابهاى زيادى را به گردش در مىآورند . بيرون مستغانم باغهاى زيبايى است ؛ اما بيشتر آنها متروك مانده است .\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 5 ، ص 99 .\r\n( 2 ) . المغرب فى ذكر بلاد افريقيه و المغرب ؛ ص 69 .\r\n( 3 ) . نزهة المشتاق ؛ ج 1 ، ص 271 .\r\n( 4 ) . تقويم البلدان ؛ ص 169 .\r\n( 5 ) . سفرنامه ابن بطوطه ؛ ج 2 ، ص 770 .\r\n","page_name":" 329 ","page_number":335},
  {"content":"\r\n\r\nزمينهاى اطراف شهر براى كشت و زرع مناسب است . شهر ، بندرگاهى كوچك دارد كه كشتيهاى اروپايى به آن رفت‌وآمد دارند ؛ ولى مردم شهر ، به لحاظ فقر ، از اين رفت و آمد سود زيادى به دست نمىآورند . « 1 »\r\nوهران « 2 » يا اوران « 3 » ، به زبان فرانسه شهر و بندرى است در شمال كشور الجزاير در ساحل درياى مديترانه كه در قرن سوم هجرى / نهم ميلادى به وسيلهء بازرگانان عرب اندلس تأسيس شده است . مدتى در تصرف اسپانيا بود و سپس به تصرف دولت عثمانى درآمد . در 1832 م به اشغال فرانسويان درآمد و در اواخر قرن 19 ميلادى توسعه و ترقى آن آغاز شد . محلهء قديمى آن مسجدى از قرن 18 ميلادى دارد و محله جديد آن به سبك شهرهاى فرانسه است . صادرات وهران ، گوشت ، گندم ، پشم است . . . با تضمين استقلال الجزاير به وسيلهء فرانسه ( 1962 م ) تأسيسات دريايى و پايگاههاى فرانسوى در وهران برچيده شد . « 4 » به نوشتهء ابن حوقل : وهران شهرى جديد است و ديوارى باريك از گل خالص دارد . آب آشاميدنى مردم شهر از چشمه‌اى جارى است . محصولات كشاورزى آنان گندم و جو است و چهارپايان فراوان و بندرى در نهايت امنيت دارد كه از دسترس بادها به دور است . شهر وهران را كوهها احاطه كرده است . « 5 » به نوشتهء مقدسى : وهران بارويى دارد بر ساحل دريا كه با يك شبانه‌روز دريانوردى ، از آنجا به اندلس مىروند . « 6 » بكرى در قرن پنجم در وصف وهران مىنويسد : شهرى است استوار با آبهاى جارى و آسيابها و بوستانها . در شهر مسجد جامعى است . شهر وهران را محمد بن ابى عون و محمد بن عبدون و گروهى از اندلسيهاى دريانورد كه به بندرگاه آن رفت‌وآمد داشتند بنا كردند . گروهى از قبايل بربر بنى نفزه و بنى مسقن و گروهى از قبيلهء ازداحه و پس از آن ، قبيله‌اى از اعراب قرشى در 277 ق / 890 - 891 م در آنجا توطن گزيدند . قبايل عرب قصد داشتند مردم وهران را به اسلام داخل كنند ؛ ولى مردم وهران از پذيرش اسلام خوددارى\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 32 .\r\n( 2 ) .  Vahran \r\n( 3 ) .  Oran \r\n( 4 ) . دايرة المعارف فارسى ؛ ج 3 ، ص 3190 .\r\n( 5 ) . صورة الارض ؛ جزء 1 ، ص 78 .\r\n( 6 ) . احسن التقاسيم ؛ بخش 1 ، ص 326 .\r\n","page_name":" 330 ","page_number":336},
  {"content":"\r\n\r\nمىكردند . محاصره‌كنندگان به جنگ ادامه دادند . . . و از ورود آب به شهر ممانعت كردند .\r\nسرانجام گروهى از مردم شبانه به سوى بنى مسقن حمله آوردند ولى قبيله ازداحه . . . به شهر حمله كردند و به زور شهر وهران را تصرف كردند و غارت نمودند و ذخاير و اموال مردم شهر را به تصرف درآوردند و وهران ويران شد . . . تا اينكه در 298 ق / 910 - 911 م به دستور ابى حميد دوّاسى بن صولات كه به او داوود گفته مىشد و كارگزار شهر تاهرت بود ، بازسازى شهر وهران آغاز شد و شهر را به نحو زيبايى ساختند و داوود بن صولات از طرف خود ، محمد بن ابى عون را به امارت آنجا گماشت و شهر پيوسته رو به آبادى و رونق گذاشت . . . تا آنكه در 343 ق / 954 - 955 م روز شنبه ، يعلى بن محمد بن صالح يفرنى شهر وهران را تصرف كرد و مردم آن را به شهر معروفه منتقل كرد و دوباره وهران رو به خرابى رفت و اين بار دومى بود كه وهران ويران شد . « 1 » يك قرن بعد از بكرى ، شريف ادريسى در وصف وهران مىنويسد : شهر نزديك درياى شور است و ديوارى محكم از گل دارد . بازارهايش پربركت ، صنايعش فراوان و بازرگانىاش پرمنفعت است . وهران در برابر شهر المريه اندلس ، در آن طرف ساحل دريا قرار دارد . در كنار دروازهء آن ، به سمت دريا ، بندر كوچكى است و در دو ميلى اين بندر كوچك ، بندر بزرگى است كه كشتيهاى بزرگ و مسافرى در آن لنگر مىاندازند . آب آشاميدنى مردم شهر از رودخانه‌اى است كه از صحراى اطراف شهر به سوى آن جارى است . اطراف شهر بوستانها و باغهاى ميوه فراوان است . شهر ، روغن و شيره و چهارپايان فراوان و ارزان دارد . كشتيهاى اندلس به اين بندر رفت‌وآمد مىكنند . مردم شهر زيركى و عزت نفس و غرور دارند . « 2 » ياقوت در توصيف وهران به گفته‌هاى بكرى استناد كرده ، اشاره مىكند : مردم وهران كه از شهر گريخته بودند در 298 ق به شهر خود بازگشتند و شهر را ساختند ؛ ولى بعدها دوباره شهر وهران به وسيله يعلى بن محمد يفرنى سوزانده شد . « 3 » ابو الفداء مىنويسد : وهران شهرى از بلاد بربر است و با تلمسان يك روز راه فاصله و\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 70 - 71 و البيان المغرب ؛ ج 1 ، ص 136 .\r\n( 2 ) . نزهة المشتاق ؛ ج 1 ، ص 252 .\r\n( 3 ) . معجم البلدان ؛ ج 5 ، ص 385 .\r\n","page_name":" 331 ","page_number":337},
  {"content":"\r\n\r\nبارويى استوار از خاك ( خشت ) دارد . وهران از فرضه‌هاى تلمسان است . « 1 » ابن بطوطه به حضورش در تلمسان اشاره كرده ، ولى دربارهء حضورش در وهران و در توصيف آن سخنى نگفته است . لئون افريقى در وصف وهران مىنويسد : شهر بزرگى است با شش هزار نفر جمعيت كه افريقاييها در قديم آن را ساخته‌اند . در ساحل درياى مديترانه واقع است و تا تلمسان صد و چهل ميل فاصله دارد . ساختمانها و بناهايش مجهز و نشان‌دهندهء پيشرفت شهر است . مدارس و مساجد ، پناهگاهها و گرمابه‌هايى دارد كه با ديوارهاى بلند و زيبا ساخته شده‌اند . بخشى از شهر در دشت و بخشى در كوهستان و در دامنهء كوهى بلند قرار گرفته است . ساكنان شهر صنعتگر و بافنده هستند و بيشتر مردم از دسترنج خود نان مىخورند ؛ ولى راحتى و رفاهى ندارند و غذاى غالب آنان نان جو است . البته ، مردم وهران از ظرفاء و جوانمردان و اهل كرامتند . وهران جايگاه بازرگانان قطلونيايى ( كاتالونيايى ) و جنوايى است . حتى در شهر خانه‌اى است كه آن را دار الجنوايين مىگويند ، كه اين مردم در آنجا به سر مىبرند . وهرانيها پيوسته دشمن شاه تلمسان بوده‌اند و هيچيك از واليان او را نپذيرفته‌اند ، بجز كسى كه امين مال آنها و سختگير باشد و درآمدهاى بندر را تحويل دهد . مردم شهر رئيس مجلسى انتخاب مىكنند كه به مسائل قضايى ، مدنى و جنايى اشراف دارد . بازرگانان وهرانى در گذشته همواره با كشتيهاى بادبانى به سواحل قطلونيه ( كاتالونيا ) و جزاير يابسه و ميورقه و منورقه رفت‌وآمد مىكردند . شهر وهران ( در زمان لئون ) پر از اسراى مسيحى بوده است . فرديناند فرزند پادشاه اسپانيا با ناوگانى بزرگ براى جنگ به وهران اعزام شد تا مسيحيان را كه از سختيها و رنجهايى كه مكرر بر سر آنها مىآمد ، آزاد سازد . اين ناوگان به علت اشتباه در كار خودش ، دچار شكست شد ، ولى پادشاه اسپانيا دوباره حمله به وهران را شروع كرد و با كمك اسقفان و كاردينالهاى اسپانيايى ناوگانى مهمتر از ناوگان اول تجهيز كرد و توانست در روزهاى اول جنگ بر شهر وهران چيره شود ، چون مردم شهر براى جنگ با دشمن بدون نظم خاصى از شهر خارج شدند و شهر را خالى گذاشتند ،\r\n\r\n\r\n","description":"","footnote":"\r\n( 1 ) . تقويم البلدان ؛ ص 166 و 183 .\r\n","page_name":" 332 ","page_number":338},
  {"content":"\r\n\r\nبنابراين اسپانياييها از اين مطلب آگاه شده و گروهى از سربازان خود را به سمت ديگر وهران فرستادند كه جز زنان كسى را در آنجا نديدند . آنان از ديوارهاى شهر بالا رفتند و براحتى وارد شهر شدند ، در حالىكه جنگ در خارج شهر ادامه داشت . اين گروه ( كه به شهر داخل شده بودند ) شهر را پشت سر گذاشته و در پشت دشمن فرود آمدند . زمانى كه مغربيها خواستند به شهر برگردند براى اينكه جلو دشمن را بگيرند ، پرچمهاى مسيحيان را بر فراز شهر مشاهده كردند و ميان دو دسته از اسپانياييها محاصره شدند ؛ اسپانياييها محاصره را بر مغربيان چنان تنگ كردند كه جز گروه اندكى از آنها باقى نماند و بقيه كشته شدند . بدين‌سان اسپانياييها در 916 ق / 1510 - 1511 م بر وهران چيره شدند . « 1 »\r\nتلمسان « 2 » ( از ريشهء بربرى تلماس ، - چشمه ، چاه آب ) شهرى است قديمى واقع در شمال غربى كشور الجزاير ، در فلات تل ، نزديك مرز مراكش . اين منطقه به سبب موقعيّتش ، از گذشتهء بسيار دور مسكن انسان بوده و بقاياى ماقبل تاريخ در آنجا به دست آمده است . از تاريخ قبل از اسلام آن ، بويژه در دوره استيلاى روميان ، اطلاعى در دست نيست . دين اسلام در قرنهاى 7 و 8 ميلادى در اين ناحيه و شهر استقرار يافت . تلمسان جديد يا تاگرارت « 3 » به دست يوسف بن تاشفين ، امير مرابطين ، بنا شد . اين شهر در قرن 16 ميلادى زير سلطهء تركان عثمانى قرار گرفت ؛ از سال 1837 تا 1842 م مركز فعاليتهاى عبد القادر جزايرى بود و در 1842 م به دست فرانسويان افتاد . بناهاى گرانبهايى از دوران شكوه و جلال شهر باقى است . « 4 » در 135 ق / 752 - 753 م عبد الرحمن بن حبيب ، صاحب افريقيه ، براى جنگ با بربرها به تلمسان كه در آن زمان پايتخت مغرب اوسط و پايتخت مملكت زنّاته بود رفت . « 5 » در 172 ق / 788 - 789 م وقتى ادريس بن عبد الله به مغرب گريخت ، برادرش ، سليمان بن عبد الله ، نيز با او بود . ادريس در سرزمين زنّاته و تلمسان فرود آمد و تلمسان را به تصرف درآورد . در 197 ق / 812 - 813 م ادريس دوم\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 30 - 31 .\r\n( 2 ) . واژهء  Telemsan  از ريشهء بربرى تلماس (  Telmas  ) ، به معناى چشمه يا چاه آب ، گرفته شده است .\r\n( 3 ) .  Tagrart \r\n( 4 ) . دايرة المعارف فارسى ؛ ج 1 ، ص 666 .\r\n( 5 ) . البيان المغرب ؛ ج 1 ، ص 65 و 200 .\r\n","page_name":" 333 ","page_number":339},
  {"content":"\r\n\r\nمسجد تلمسان را از نو ساخت و منبرش را تعمير كرد . « 1 » شهر قديم تلمسان يا به نوشتهء ابن خرداذبه ، تلمسين در تصرف فرزندان ادريس بن ادريس بن عبد الله بن حسن بن حسن بن على بن ابى طالب ( ع ) بوده است . از تاهرت تا اين شهر 15 روز راه است كه تمام آبادان است . « 2 » يعقوبى مىنويسد : شهر مشهور مغرب ، تلمسان است كه به گرد آن ، باره‌اى از سنگ و پشت آن ، بارهء ديگرى است و در آن ، جمعيتى انبوه است . شهر ، كاخها و منازل بلند و آراسته دارد . پيرامون شهر ، قومى بربر به نام مكناسه زندگى مىكنند . « 3 » بكرى در نيمهء اول قرن پنجم هجرى مىنويسد : تلمسان شهرى است بارودار كه در كوهپايه واقع است . شهر پنج دروازه دارد به نامهاى باب الحمام ، باب وهب ، باب الخوخه در سمت قبلهء شهر ، باب العقبه در سمت مشرق و باب ابى قرّة در مغرب شهر .\r\nشهر آثار باستانى دارد . مسيحيانى در آن شهر به سر مىبرند و كليسايى آباد دارند . از جملهء آثار قديمى شهر ، كشيدن آب از چشمه است موسوم به كوريط كه در 6 ميلى شهر قرار دارد . تلمسان پايتخت مغرب اوسط و شهرى پردرخت است ؛ بازارها و مسجدها و جامع دارد . شهر را رودى به نام سطفسيف آبيارى مىكند و در كنار آن ، آسيابها برقرار است . تلمسان پايتخت سرزمين زنّاته و موسطه ، از قبايل بربر ، و جايگاه بازرگانان اطراف و اكناف است و محمد بن سليمان بن عبد الله بن حسن بن حسن بن على و برخى از فرزندانش ، از جمله عيسى ابو العيش در آنجا سكونت اختيار كردند و بناها ساختند .\r\nمحمد بن سليمان در همان جا وفات يافت . تلمسان پيوسته جايگاه علما و فقها و محدثان مالكى مذهب بوده است . در جنوب تلمسان قلعهء ابن جاهل واقع است كه قلعه‌اى است بلند و آبادان . اين قلعه به كوه تارنى متصل است و آن كوه در مجاورت كوههاى آبادى قرار دارد كه به شهر تيزيل پيوسته است . آنجا ، ابتداى بيابان است و از آنجا به سجلماسه و ارجلن و قلعه‌اى كه مانند شهرى آباد است و آثار باستانى و مسجدى دارد مىروند . در شمال تلمسان ، آثار خانه‌هايى ، معروف به باب القصر ، وجود دارد كه\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 15 و 18 و ج 5 ، ص 17 .\r\n( 2 ) . المسالك و الممالك ؛ ص 67 .\r\n( 3 ) . البلدان ؛ ص 135 .\r\n","page_name":" 334 ","page_number":340},
  {"content":"\r\n\r\nكوهى به نام البغل بر آن مشرف است و در پايين آن ، رودى به نام سطفسيف جارى است و در آبگير بزرگى كه از بناهاى گذشتگان است مىريزد . با ريختن آب در آن آبگير ، صداى مهيبى به گوش مىرسد . بعدها تدبيرى انديشيده‌اند ، ابتدا آن آب وارد جايى به نام مهماز مىشود ، بعد به ولج الحنا و سپس تا جنان الحاج جارى است تا اينكه در رود أسّر و سپس به شهر تافنا و سپس به شهر ارشقول مىرود و سپس به دريا مىريزد و ارشقول شهر ( كوچكى ) است كه در ساحل تلمسان واقع است . « 1 » به گفتهء ابن خلدون : يوسف بن تاشفين ، امير مرابطين ، در 472 ق / 1079 - 1080 م يكى از سرداران خود را با سپاه لمتونه به جنگ ملوك تلمسان كه از مغراوه بودند فرستاد ؛ سردار يوسف امير شهر را كشت و شهر را غارت كرد و بازگشت . سال بعد ، يوسف بن تاشفين به ريف رفت و سپس با سپاه مرابطين رهسپار بلاد مغرب اوسط شد و به شهر تلمسان درآمد و از مغراوه هركه را يافت كشت و شهر تاگرارت ( تلمسان جديد ) را كه به زبان بربرى به معناى محله است ، در نزديك تلمسان قديم بنا كرد . « 2 » در 547 ق / 1152 - 1153 م عبد المؤمن ، رئيس موحدين ، پسرش ، ابو حفص ، را به حكومت تلمسان فرستاد . « 3 » ادريسى ، معاصر با موحدين ، در وصف تلمسان مىنويسد : تلمسان كليد بلاد مغرب اقصى است و همه مجبورند از آنجا عبور كنند . از تلمسان تا تتّس ، هفت مرحله راه است . تلمسان شهرى باستانى است ، با ديوارى استوار و محكم ؛ رودى كه از كوهى به نام صخرتين سرچشمه مىگيرد در آن جارى است . بر فراز اين كوه دژى است كه قبيلهء بربر مصموده بنا كرده‌اند .\r\nاين قبيله پيش از فتح تلمسان به دست مسلمانان ، ساكن آنجا بوده‌اند . رودخانه‌اى كه از آن ياد كرديم ، در مشرق شهر تلمسان جارى است و آسيابهاى زيادى در مسير آن واقع است . در مجاورت اين رود ، كشتزارها و باغهاى ميوه فراوان قرار دارد . در تلمسان گوشت خوب و ارزان وجود دارد . به لحاظ ارزانى قيمتها و كم بودن هزينه و ماليات مشاغل و سود زياد بازرگانى ، مردم رفاه بسيار خوبى دارند . در سرزمين مغرب ، بجز\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 76 - 77 .\r\n( 2 ) . تاريخ ابن خلدون ؛ ج 5 ، ص 191 - 192 .\r\n( 3 ) . همان ؛ ج 5 ، ص 250 .\r\n","page_name":" 335 ","page_number":341},
  {"content":"\r\n\r\nفاس ، ثروت و آسايش هيچ شهرى به اندازهء تلمسان نيست . شهر براى ساخت خانه‌هاى خوب و نيكو ، زمينى بسيار مناسب دارد . « 1 » ياقوت در نيمهء اول قرن هفتم هجرى در وصف تلمسان مىنويسد : آن را به صورت تنمسان نيز مىنويسند . دو شهرند در مغرب ، مجاور يكديگر كه دو ديوار دارند و ميان آن دو ، به اندازهء يك تير پرتاب فاصله است .\r\nيكى از آن دو شهر باستانى است و ديگرى جديد . نقشهء شهر جديد را ملثّمين ، ملوك مغرب ، كشيده‌اند و نام آن را تافرزت گذاشته‌اند . اين شهر محل سكونت سپاهيان و ياران سلطان و گروهى از مردم بوده است . اقادير نام شهر قديم است كه رعايا در آن به سر مىبرده‌اند . اين دو شهر مانند قاهره و فسطاط مصر هستند . در تلمسان ، اسبهايى از نوع راشديه وجود دارد كه بر ساير انواع اسبها برترى دارند . زنان از پشم اين اسب انواع روانداز و جاجيم « 2 » مىبافند كه در جاهاى ديگر يافت نمىشود . از اين شهر تا وهران يك مرحله راه است . برخى مىپندارند ، اين شهر همان است كه خضر پيامبر ( ع ) در آن به سر مىبرده و ديوارى كه در قرآن از آن ياد شده ، در همين شهر بوده است . « 3 » تقريبا در حدود سالهاى 640 يا 641 ق / 1242 يا 1243 م امير ابو زكريا ، امير بنى مرين ، افريقيه را به زير فرمان درآورد و شهر تلمسان را فتح كرد . « 4 » ابو الفداء در وصف تلمسان مىنويسد :\r\nشهر مشهورى است كه در كوهستان واقع است و بارو و سيزده دروازه دارد . آب را از چشمه‌اى كه در شش ميلى آن است به شهر مىآورند . در خارج شهر نهرها و درختان است و رودخانه‌اى شمالى - جنوبى ، در مشرق شهر قرار دارد كه كشتيهاى كوچك از مصبّ رود بدان داخل مىشوند . شهر ، بازارى خوب و قلعه‌هاى بسيار و فرضه‌هايى چند دارد و مشهورترين فرضه‌هاى آن ، هنين و وهران است . ملوك تلمسان ( بعد از موحدين ) بنى عبد الواد از قبيله زنّاته هستند . « 5 » ابن بطوطه جهانگرد و سياح طنجه‌اى كه در سفر خود به مشرق از تلمسان عبور كرده ، مطلب چندانى دربارهء تلمسان ندارد ، فقط مىنويسد ،\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 5 و 248 .\r\n( 2 ) . الكنابيش .\r\n( 3 ) . معجم البلدان ؛ ج 2 ، ص 44 .\r\n( 4 ) . تاريخ ابن خلدون ؛ ج 5 ، ص 319 .\r\n( 5 ) . تقويم البلدان ؛ ص 183 .\r\n","page_name":" 336 ","page_number":342},
  {"content":"\r\n\r\nپادشاه آنجا هنگام ورود او به شهر ابو تاشفين عبد الرحمن بن موسى بن عثمان بن يغمراسن بن زيان بوده است . در مراجعت از سفر مشرق نيز به تلمسان وارد شد و از آنجا به عباد ، به زيارت شيخ ابو مدين رفته است . « 1 » لئون افريقى در قرن دهم هجرى در وصف تلمسان مىنويسد : شهرى بزرگ و پايتخت مملكتى است و نام بنيانگذار آن را ذكر نكرده‌اند .\r\nگفته‌اند كه تلمسان قديم توسط شخصى به نام ارشكول يا ارشقول بنا شده است . تلمسان شهر كوچكى بوده است كه بعد از رفتن سپاهيان المنصور ( محمد بن ابى عامر ) از آنجا ، در روزگار بنى عبد الواد توسعه پيدا كرد ؛ به طورى كه در روزگار پادشاهى يوسف بن تاشفين ، شانزده هزار خانه در آن وجود داشته و به بالاترين حد شكوفايى خود رسيده بوده است . مردم تلمسان بابت ديوارى كه يوسف دوم ( از امراى بنى مرين ) اطراف شهر كشيده بود ، سختى و فشار بسيار زيادى را متحمّل شدند . يوسف شهر ديگرى در مشرق شهر تلمسان ساخت كه بناى ديوار آن هفت سال طول كشيد . اين ديوار باعث شد كه قيمت غلات در هر كيل ( اوجيو ) « 2 » از گندم به 30 مثقال ( درهم ) برسد و يك « سكوزرو » « 3 » از نمك به سه مثقال ( درهم ) و رطلى از گوشت به يك چهارم مثقال ( درهم ) برسد . مردم تحمل اين گرسنگى را نداشتند به سلطان پناه بردند و شكايت كردند ، او به آنها پاسخ داد كه اجازه مىدهد كه گوشت ( از آشپزخانهء ) او بخورند ؛ بنابراين شش نفر از اشراف مردم را اجازه داد به آشپزخانهء او بروند و غذاى آن روز او را ببينند . غذاى او عبارت بود از مخلوطى از گوشت گورخر و جو و برگ ليمو و ساير درختان كه حجم غذا را زياد كند . مردم با اين وصف فهميدند كه شاه از مردم بيشتر سختى را تحمل مىكند . هنگامى كه قدرت بنى مرين رو به ضعف گذاشت ، جمعيت تلمسان رو به افزايش بود و تعداد خانه‌هاى آن به سيزده هزار خانه رسيد ، در تلمسان انواع صنايع و بازرگانى وجود دارد ؛ البته رونق بازرگانى در فاس بيشتر از تلمسان است .\r\nدر تلمسان مساجد زيباى فراوانى و همچنين پنج مدرسهء زيبا و خوب وجود دارد كه\r\n\r\n\r\n","description":"","footnote":"\r\n( 1 ) . سفرنامه ابن بطوطه ؛ ج 1 ، ص 7 و ج 2 ، ص 770 .\r\n( 2 ) . واحد وزن در مقياسات ايتاليايى .\r\n( 3 ) . واحد وزن در مقياسات ايتاليايى .\r\n","page_name":" 337 ","page_number":343},
  {"content":"\r\n\r\nساختمان آنها جديد و با كاشى تزيين شده است . برخى از اين بناها را شاهان تلمسان و بعضى را شاهان فاس ساخته‌اند . در شهر گرمابه‌هايى است با كيفيتهاى متفاوت .\r\nهمچنين ، كاروانسراهايى به شيوهء افريقايى در شهر وجود دارد كه برخى از آنها محل اقامت بازرگانان و نيزى و جنوايى است . شهر ، محله‌اى با پانصد خانوار يهودى دارد كه همه ثروتمندند و عمامه‌هاى زرد بر سر مىگذارند . گرچه تعدادى سقّاخانه در شهر وجود دارد ، چشمه‌هاى آب در بيرون شهر است ؛ به طورى كه دشمن مىتواند براحتى آب شهر را قطع كند . ديوارهاى شهر بلند و در نهايت استوارى است و پنج دروازه بزرگ با صفحات آهنين دارد . در كنار دروازه‌ها ، حجره‌ها و اتاقكهايى براى نگهبانى وجود دارد .\r\nكاخ پادشاه با ديوارهاى بسيار بلند ، به شكل قلعه و دژى در جنوب شهر قرار دارد و كاخهايى كوچك اطراف آن را فراگرفته است و در پيرامون همين كاخها نيز باغها و سقّاخانه‌هايى وجود دارد . اين عمارات در نهايت دقت و مهارت ساخته شده است . كاخ پادشاه دو در دارد : يكى به سمت بيابان و ديگرى به سمت شهر . بيرون شهر تلمسان نيز بناهاى بسيار و چشمگير وجود دارد ؛ از جمله خانه‌هايى زيبا كه مردم شهر تابستانها در آنجا به تفريح مىپردازند . در اين قسمت از شهر تاكستانها و باغهاى ميوه قرار دارد و آلبالو ، گيلاس و انجير با شيرينى بسيار زياد و به رنگ سياه غليظ و بزرگ وجود دارد كه آن را خشك مىكنند تا در زمستان استفاده كنند . گلابى ، گردو ، بادام ، هندوانه و خيار و ساير ميوه‌ها در اين باغها يافت مىشود . در سه ميلى مشرق شهر ، چند آسياب در كنار رود سفسف قرار دارد و آسياب ديگرى در سراشيبى نوك قلعهء شهر به سمت جنوب وجود دارد . در شهر تلمسان ، قاضيان مسئول رسيدگى به شكايات مردم هستند . طلاب بسيار و مدرسان در رشته‌هاى مختلف درسى ، همچون فقه و علوم طبيعى مشغول تعليم و تعلّم هستند . مردم شهر تلمسان چهار دسته‌اند : بازرگانان ، صنعتگران ، طلاب و سپاهيان .\r\nبازرگانان مردمى با انصاف و امين و مخلصند بيشترين سفرهاى بازرگانى آنان به شهرهاى سودان است كه مردمى ثروتمند با املاك و اموال فراوان دارند . صنعتگران تلمسان مردمى هنرمندند و در كمال رفاه و آسايش به سر مىبرند . سپاهيان نيز همه از شاه مستمرى مناسب مىگيرند . طلاب فقيرترين مردم شهر هستند ؛ زيرا در مدارس به\r\n\r\n","description":"","footnote":"","page_name":" 338 ","page_number":344},
  {"content":"\r\n\r\nبدترين شكل زندگى مىكنند ، ولى زمانى كه به درجهء فقاهت برسند ، به استادى يا امامت يا قضاوت برگزيده مىشوند . بازرگانان سخى و بخشنده هستند و لباسهاى زيبا ، شبيه لباسهاى مردم فاس ، مىپوشند . صنعتگران لباسهايى كوتاه مىپوشند ؛ برخى ، عمامه و برخى ديگر ، قلنسوه ( شب كلاه ) بر سر مىگذارند و كفشهايى مىپوشند كه تا نصف ساق پا را مىگيرد . بدترين لباس مردم تلمسان ، لباس سپاهيان است ؛ آنان بر روى لباس خود پيراهنى گشاد با آستينهاى بسيار فراخ مىپوشند و روى آن ردايى مىاندازند كه از جنس پنبه است . بعلاوه ، در زمستان پوششى از پوست مصنوعى به شكل همان پيراهن پنبه‌اى مىپوشند كه زائده‌اى ندارد . سپاهيان درجهء پايين ، عبا يا ردايى ريزباف از جنس پشم نيز بر روى آن پيراهن گشاد مىپوشند ؛ اين عبا كلاهى برگشته و چسبيده به خود دارد و شبيه چيزى است كه در ايتاليا در سفرها به كار مىبرده و هنگام بارندگى سر خود را با آن مىپوشانيده‌اند . طلاب لباس متناسب با قوميّت خود مىپوشند . دانشجوى كوهستانى لباس قومى مردم كوهستان و دانشجوى عرب لباس عربى مىپوشد . البته ، اساتيد و قضات و ائمهء جماعات و ديگر كارمندان ( دولتى ) لباسهاى خوب و بهترى مىپوشند . « 1 »\r\n\r\nمغرب اقصى ( مغرب دور )\r\nسرزمينى است كه درازاى آن ، از مغرب به مشرق ، از ساحل درياى محيط تا شهر تلمسان و از شمال به جنوب ، از سبته تا مراكش و سجلماسه است . « 2 » مغرب اقصى اكنون شامل كشور مغرب يا مراكش و قسمتى از نواحى جنوبىتر آن است . تا جايى كه قبايل بربر ملثّم ( نقابدار ) يعنى ( مورها ) را شامل مىشود . اين سرزمين در دوران اسلامى شهرهاى مهمى داشته كه به توصيف برخى از آنها مىپردازيم .\r\nفاس « 3 » شهرى است در شمال مراكش ، در انتهاى شمال شرقى دشت سائس « 4 » و از پايتختهاى سرزمين مغرب اقصى به شمار مىرفته است . اين شهر در ناحيهء زراعتى پرآبى\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 17 - 21 .\r\n( 2 ) . تقويم البلدان ؛ ص 163 .\r\n( 3 ) .  Fas \r\n( 4 ) .  Saes \r\n","page_name":" 339 ","page_number":345},
  {"content":"\r\n\r\nقرار دارد و با راه‌آهن به كازابلانكا ، طنجه و الجزاير مرتبط است . فاس مشتمل است بر يك شهر قديمى و يك شهر جديد با حومه‌اى اروپايىنشين . بسيارى از بازرگانان فاس در نيمهء دوم قرن 19 م با تجار ممالك اروپايى و افريقايى روابط تجارى برقرار كردند و وارد تجارت بين المللى شدند . در 1330 ق / 1912 م بخش اروپايى شهر پس از انعقاد پيمان تحت الحمايگى مراكش با فرانسه داير شد . امروز فاس بيش از صد مسجد دارد ؛ معروفترين اين مساجد ، مسجد قرويين « 1 » ، برجاى مانده از نيمهء اول قرن سوم هجرى و از بزرگترين مساجد افريقاى شمالى است كه گنجايشى حدود 22 هزار نمازگزار دارد و سقف آن بر 270 ستون استوار است . مزار ادريس دوم ، بانى شهر فاس ، در طرف غربى اين مسجد قرار دارد . مسجد قرويين مركز يك دانشگاه اسلامى است كه در اواسط قرن سوم هجرى تأسيس شده است . اين دانشگاه يكى از مراكز مهم و مؤثر فرهنگ اسلامى بوده است . « 2 » گفته‌اند چون ادريس دوم شمار كارمندان دولتى و يارانش فزونى گرفت و شهر وليلى ( يا وليله ) را گنجايش آنان نبود درصدد برآمد كه در جاى ديگر شهر ديگرى بنا كند . فاس ناحيه‌اى بوده از آن بنى يورغش كه از مجوس و يهود و نصارا بوده‌اند و بنى الخير از قبيلهء زواغه و همهء اينان بر دست ادريس ( دوم ) اسلام آوردند . ادريس و يارانش از شهر وليلى ( وليله ) به ناحيهء فاس آمدند و آثارى را كه در فاس بود فرو كوفتند و بناى نو را آغاز كردند . ادريس در 192 ق / 807 - 808 م طرح عدوة الاندلس از محلات فاس را ريخت و يك سال بعد در 193 ق / 808 - 809 م عدوة القرويين ( محلهء ديگر فاس ) را بنا كرد . آنگاه به آنجا نقل مكان كرد و مسجد جامع الشرفاء را پىافكند . « 3 » ابن عذارى مىنويسد : عدوة القرويين نيزارى بود در اطراف خانه‌هاى قبيله زواغه . ادريس دوم در 213 ق / 828 - 829 م درگذشت . « 4 » فرزندش ، عمر ، نيز در سال 220 ق / 835 م در جايى به نام فجّ الفرس درگذشت ؛ او را به فاس آوردند و در آنجا دفن كردند . او جد\r\n\r\n\r\n","description":"","footnote":"\r\n( 1 ) .  Qaraviyyin \r\n( 2 ) . دايرة المعارف فارسى ؛ ج 2 ، ص 1832 .\r\n( 3 ) . معجم البلدان ؛ ج 4 ، ص 230 و البيان المغرب ؛ ج 1 ، ص 211 و تاريخ ابن خلدون ؛ ج 3 ، ص 17 .\r\n( 4 ) . البيان المغرب ؛ ج 1 ، ص 211 .\r\n","page_name":" 340 ","page_number":346},
  {"content":"\r\n\r\nحمّوديهاى اندلس است . « 1 » يحيى بن محمد بن ادريس ( يحيى اول ) در 234 ق / 848 - 849 م به پادشاهى نشست و شهر فاس را تجديد بنا كرد و براى بازرگانان مهمانخانه‌ها و گرمابه‌ها ساخت و ربضها ( حومه‌ها ) احداث نمود . مردم از جاهاى دور به فاس مىآمدند . از ميان كسانى كه به فاس آمدند ، زنى بود توانگر و ثروتمند از قبيلهء هواره از مردم قيروان به نام فاطمه كه او را امّ البنين مىگفتند . ثروت اين زن از طريق ارث به او رسيده بود و مىخواست آن را در راه خير صرف كند . از اين روى ، در عدوة القرويين بناى مسجد جامع را پىافكند و اين واقعه در 245 ق / 859 - 860 م بود . در صحن آن چاهى حفر كرد كه آبى گوارا از آن بيرون مىآمد . از آن پس ، چون مسجد امام ادريس گنجايش لازم را نداشت ، نماز و خطبه را به اين مسجد منتقل كردند . در 234 ق / 848 - 849 م يحيى بن يحيى ( يحيى دوم ) جاى پدر را گرفت . مردم بر او كه مردى بدسيرت بود ، شوريدند و او را از عدوة القرويين به عدوة الاندلسيين راندند . وى دو شب در آنجا متوارى زيست و از شدت اندوه در همانجا درگذشت . « 2 » پس از مرگ وى ، يحيى بن قاسم بن ادريسى ( يحيى سوم ) بر فاس تسلط يافت . « 3 » ابن خرداذبه نخستين جغرافيادانى است كه در اواخر قرن سوم هجرى از فاس به عنوان منزلگاهى كه طنجه در پشت آن قرار دارد ياد كرده است . « 4 » يعقوبى در اواخر قرن سوم هجرى از فاس نام مىبرد و مىنويسد : در ساحل رودخانه‌اى به همين نام قرار دارد . شهرى است باشكوه با عمارتها و منزلهاى بسيار . در طرف غربى رودخانهء فاس كه رودى بزرگتر از آن بر روى زمين نيست و سه هزار آسياب بر كنار آن داير است ، شهرى واقع است كه عدوة الاندلسيين يا مدينة اهل فاس ناميده مىشود و داوود بن ادريس در آنجا منزل دارد . بر ساحل رودخانهء فاس آباديهاى باشكوه و قريه‌ها و كشتزارها و مزرعه‌ها قرار دارد و آب آن رود از چشمه‌هايى است كه در سوى قبلهء شهر واقع است . جز اينكه ايشان ( مردم شهر )\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 124 و تاريخ ابن خلدون ؛ ج 3 ، ص 18 .\r\n( 2 ) . تاريخ ابن خلدون ؛ ج 3 ، ص 19 .\r\n( 3 ) . البيان المغرب ؛ ج 1 ، ص 212 .\r\n( 4 ) . المسالك و الممالك ؛ ص 67 .\r\n","page_name":" 341 ","page_number":347},
  {"content":"\r\n\r\nمىگويند ، آب آن رود كم است و زياد نمىشود و در نهرى كه آن را سبو مىگويند فرو مىرود و رود سبو به درياى شور ( مديترانه ) مىريزد . مملكت بنى ادريس وسيع و بزرگ است . « 1 » اصطخرى مىنويسد : طنجه ولايتى بزرگ است و قصبهء اين ولايت را فاس گويند و يحيى فاطمى ( ادريسى ) آنجا مقام دارد و عبيد الله فاطمى تا اين زمان هنوز آن را ( فاس را ) نگشوده است . « 2 » در 345 ق / 956 - 957 م احمد بن سعيد بن ابى بكر اليفرنى ، صومعهء خود را در فاس پىافكند و اين تاريخ بر سنگى كه در پايه شرقى مسجد جامع كار گذاشته شده منقوش است . « 3 » ابن حوقل در وصف فاس مىنويسد : شهرى است داراى ديوار كه آن را حفظ مىكند ؛ غلات فراوان دارد و شهرى حاصلخيز و ارزان است و در اطراف آن صحرايى است كه بربرها در آن به سر مىبرند . از جمله محصولات آن پنبه و گندم و جو است و آب فراوان دارد . « 4 » صاحب حدود العالم همان عقيدهء اصطخرى را دارد كه « فاس شهرى عظيم و قصبهء طنجه است و مستقر ملوك است و جايى با خواستهء بسيار است » . « 5 » مقدسى در نيمهء دوم قرن چهارم هجرى معتقد است كه فاس ، ناحيه و نام قصبه نيز هست . . . اين خوره ( فاس ) را سوس پايين ( سوس ادنى ) نيز مىنامند . مقدسى اضافه مىكند كه فاس دو شهر بزرگ و مهم است كه هريك بارويى جداگانه دارد و ميان آن دو ، درّه‌اى پر از باغها و آسيابهاست . دولت فاطمى ( ادريسى ) بر يك سوى آن دست دارد و دولت اموى ( امويان اندلس ) بر سوى ديگر آن ، در نتيجه جنگ و كشتار و دست به دست شدن شهر برقرار است . ساختمانهاى فاس گلين و باروهاى شهر با آجر پخته است ، دژ شميت را اسماعيل بن بورى ( يا نورى بن موسى بن ابى العافيه ) در آنجا ساخت و دژ ديگرى را ابن احمد ( نامى ) در كناره درّه ( ميان دو شهر ) ساخته است . فاس شهرى است پربركت . انجير و زيتون ( فراوان ) دارد ، ولى مردمى سرد و گريزان از جنگ در آن است . دانشمندان آن اندك و سر و صداى فراوان دارند . مقدسى به دو محلهء فاس\r\n\r\n\r\n","description":"","footnote":"\r\n( 1 ) . البلدان ؛ ص 137 .\r\n( 2 ) . مسالك و ممالك ؛ ص 41 .\r\n( 3 ) . تاريخ ابن خلدون ؛ ج 3 ، ص 19 .\r\n( 4 ) . صورة الارض ؛ جزء 1 ، ص 81 .\r\n( 5 ) . حدود العالم ؛ ص 180 .\r\n","page_name":" 342 ","page_number":348},
  {"content":"\r\n\r\nبه نامهاى عدوة القرويين و بخش ديگر مدينة الاندلس ( عدوة الاندلسيين ) اشاره مىكند ؛ امويان ، مدينة الاندلس را هنگامى ساختند كه از آب گذشته و بر فاس مسلط شده بودند . « 1 » با توجه به اينكه فاس در زمان ادريس دوم بنا شده ، هر دو محلهء عدوة القرويين و عدوة الاندلسيين نيز در همان زمان ساخته شده است ؛ گفتهء مقدسى ، احتمالا اشاره دارد به مرمت محلهء عدوة الاندلسيين هنگام تسلط امويان بر فاس ، زيرا در اواخر حكومت امويان اندلس و تسلط منصور بن ابى عامر بر دستگاه ادارى آنان و لشكركشيهاى او مىبينيم كه ابن عامر در نيمهء دوم قرن چهارم هجرى مقارن با همان زمانى كه مقدسى كتاب خود را مىنوشته ، به فاس آمده و پس از تسلط بر شهر در عدوة القرويين مسجد جامع را توسعه داده و به آنجا آب كشيده و سقاخانه‌اى ساخته و بر باب الحفاة شهر زنجير آويخته است . « 2 » بكرى در قرن پنجم هجرى پس از اوصاف خود شهر كه جغرافيادانان قبل از او نيز گفته‌اند ، در وصف آن دو محلهء بزرگ شهر فاس مىنويسد : عدوة الاندلسيين دروازه‌هايى دارد كه عبارتند از : باب الفتوح در سمت قبلهء شهر كه از آن به سوى قيروان مىروند ؛ باب الكنيسه كه در سمت مشرق شهر و برابر ربض المرضى قرار دارد ؛ باب ابى خلوف كه آن نيز در سمت مشرق شهر قرار دارد ؛ باب حصن سعدون كه به سمت داخل شهر قرار دارد ؛ باب الحوض كه در غرب شهر و برابر عدوة القرويين قرار دارد ؛ باب سليمان كه مانند باب الحوض مقابل عدوة القرويين واقع است و مردم هرگاه ميانشان جنگ باشد ، از اين دو دروازه به عدوه ( مقابل ) مىروند و جنگ را در جايگاهى به نام كدية الفول به‌پا مىكنند ؛ باب الفواره كه در كنار آن ، مسجد جامع زيبايى است و شش شبستان دارد كه درازاى آنها از مشرق به مغرب است و بر ستونهايى برپاى هستند .\r\nهمچنين جامع صحن وسيعى دارد و در آن چند اصله درخت گردو و درختهاى « ديگر » وجود دارد و بادى در آن مىوزد كه به سافيه معروف است . اين عدوه آب فراوانى دارد .\r\nدر اين عدوه سيب شيرينى به عمل مىآيد كه به اطرابلسى معروف است . بزرگ و خوش طعم است و در خوبى به آن مثل مىزنند . در اين عدوه غلات نيز وجود دارد كه\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 327 .\r\n( 2 ) . تاريخ ابن خلدون ؛ ج 3 ، ص 19 .\r\n","page_name":" 343 ","page_number":349},
  {"content":"\r\n\r\nبه خوبى غلات عدوة القرويين نيست ، نان سپيد عدوة الاندلسيين از نان سپيد عدوة القرويين بهتر است آن هم به لحاظ مهارتى است كه در اين صنعت ( نان‌پزى ) دارند .\r\nهمچنين مردان ( رجال ) عدوة الاندلسيين شجاعتر و بزرگوارتر از رجال عدوة القرويين هستند و زنانشان از زنان عدوة القرويين زيباترند ، اما مردان عدوة القرويين از مردان عدوة الاندلسيين زيباترند . عدوة القرويين دروازه‌هايى دارد ، كه از آن جمله است : باب الحصن الحديد در سمت قبله كه از آن به سوى شهر زواغه بيرون مىروند ؛ باب السلسله در سمت مشرق آن ( عدوه ) كه از آن به سوى عدوة الاندلسيين خارج مىشوند ؛ باب القناطر كه آن نيز در سمت مشرق شهر است ؛ باب سياج يحيى بن قاسم كه به سمت داخل شهر است و از آن به سوى المخاض و وشتاته و مغيله ( آباديهاى اطراف شهر ) مىروند ؛ باب سوق الاحد ( دروازهء يكشنبه بازار ) در سمت غربى عدوه كه از آن نيز به سوى زواغه مىروند و در كنار اين دروازه جامعى است كه در آن سه شبستان است كه درازاى آنها از شرق به غرب است و از بناهاى ادريس بن ادريس است . اين مسجد سرپوشيده است و صحن بزرگى دارد كه در آن درختان زيتون و درختان ديگر وجود دارد . در عدوة القرويين حدود بيست گرمابه است . شهر بوستانها و آب جارى دارد . در اين عدوه درختان اترج است كه ميوهء آنها بزرگ مىشود و در عدوة الاندلسيين به خوبى آن وجود ندارد . هر دو عدوه ، خيلى بزرگ و با وسعتند . . . و رود فاس كه به وادى سبو مىريزد در مغرب عدوة القرويين جارى است . « 1 » در 464 ق / 1074 - 1075 م امير المسلمين يوسف بن تاشفين به شهر فاس وارد شد . فاس در اين زمان از مراكز بزرگ سرزمين مغرب بود . « 2 » در 533 ق / 1138 - 1139 م حريق بزرگى در بازار شهر فاس اتفاق افتاد و به سبب آن بخش عظيمى از سراهاى بازرگانى ويران و اموال بسيارى تلف شد و مردم فقير شدند . « 3 » در 540 ق / 1145 - 1146 م عبد المؤمن ( موحدى ) به فاس آمد و آنجا\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 116 - 117 .\r\n( 2 ) . البيان المغرب ؛ ج 4 ، ص 124 .\r\n( 3 ) . تاريخ دولتهاى اسلامى در اندلس ؛ ج 3 ، ص 247 ( به نقل از مخطوطهء نظم الجمان ابن القطان ) .\r\n","page_name":" 344 ","page_number":350},
  {"content":"\r\n\r\nرا محاصره و در همين سال شهر را فتح كرد . « 1 » ادريسى در نيمهء قرن ششم هجرى در وصف فاس مىنويسد : قطب و مركز شهرهاى مغرب اقصى است . در اطراف آن قبايل بربر سكونت دارند كه به زبان عربى سخن مىگويند و ايشان از بنى يوسف ، فندلاوه ، بهلول ، زواوه ، مجاصه ، غياثه و سلالحون هستند و فاس پايتخت بزرگ اين نواحى است كه از همه جا به آن سفر مىكنند و قافله‌ها به سوى آن آمده و انواع و اقسام كالاهاى شناخته نشده و نيكو را به آن مىآورند . مردم آن در رفاه به سر مىبرند . شهر از هر جهت بهترين و بالاترين و فراوانترين بهره‌ها را داراست . « 2 » در 613 ق / 1216 - 1217 م ، بنى مرين در حوالى فاس آشكار شدند . المستنصر والى فاس ، السيد ابو ابراهيم را با گروههاى موحدان به جنگ ايشان فرستاد ، ولى بنى مرين او را شكست دادند . در همين زمان در ناحيهء فاس مردى از عبيديان كه به العاضد فاطمى انتساب داشت و مهدى ناميده مىشد ، خروج كرد . سيد ابو ابراهيم برادر المنصور كه والى فاس بود ، نزد پيروان او اموالى فرستاد .\r\nآنان مهدى را دستگير كرده نزد او فرستادند و او به قتلش آورد . « 3 » ياقوت در نيمهء اول قرن هفتم هجرى ، در وصف اين فاس مىنويسد : شهرى بزرگ در بيابان مغرب از سرزمين بربر واقع است . . . فاس ميان دو كوه بزرگ قرار دارد و در دو سوى شهر به طرف دامنه‌هاى آن دو كوه آبادانى تا به بالاى كوهها مىرسد و در سراسر آن كوهها ، چشمه‌هايى مىجوشد كه به پايين وادى ميان دو قسمت شهر فاس در رودى جارى مىشود . . . اين رود از چشمه‌هايى در غرب شهر فاس و در فاصله دو سوم فرسخ از آن سرچشمه مىگيرد و به جزيرهء دوى سپس به سمت راست و شمال در چمنزار سبزى وارد مىشود تا به شهر فاس مىرسد . در آنجا با انشعاباتى و در هشت نهر به شهر وارد مىشود و از آن عبور مىكند . حدود صد آسياب در شهر همواره در شبانه‌روز داير است . . . آب اين نهرها به وسيلهء جويهاى بزرگ و كوچكى وارد خانه‌ها مىشود ، و در مغرب شهرى كه آب وارد آن شود جز شهر غرناطه در اندلس وجود ندارد . در فاس لباسها را با رنگ\r\n\r\n\r\n","description":"","footnote":"\r\n( 1 ) . البيان المغرب ؛ ج 4 ، ص 126 .\r\n( 2 ) . نزهة المشتاق ؛ ج 1 ، ص 246 .\r\n( 3 ) . تاريخ ابن خلدون ؛ ج 5 ، ص 268 - 269 .\r\n","page_name":" 345 ","page_number":351},
  {"content":"\r\n\r\nارغوانى و قرمز رنگ مىكنند و قلعه شهر فاس در بالاترين نقطه شهر واقع است و رودى به نام الماء المفروش از آن عبور مىكند كه هنگام عبور ، آسيابى را در آنجا مىگرداند .\r\nشهر فاس سه مسجد جامع دارد كه روز جمعه در هر سه مسجد نماز و خطبه مىخوانند ؛ ساير اوصاف ياقوت درباره فاس همان گفته‌هاى بكرى است . « 1 » در 635 ق / 1237 - 1238 م فتنه و آشوب در مغرب بالا گرفت و بنى مرين در آن سرزمينها پراكنده شدند .\r\nقبيلهء رياح با آنان به پيكار برخاست ولى شكست خوردند . بنى مرين ، الرشيد ابو محمد عبد الله بن وانودين را از سجلماسه به مغرب آوردند و امارت فاس و سجلماسه و غماره و نواحى آن را از سرزمين مغرب به او دادند . در 647 ق / 1249 - 1250 م بنى مرين كاملا بر شهر فاس مسلط شدند . « 2 » يك قرن بعد از ياقوت ، ابو الفداء در نيمهء اول قرن هشتم هجرى در وصف فاس مىنويسد : شبيه به دمشق است . كوهها ، اطراف آن را فراگرفته‌اند و رودخانه آن در جايى ميان سلا و قصر عبد الكريم به درياى محيط مىريزد . شايع است كه در درون شهر فاس چشمه‌هايى است كه در تمام سال مىجوشند . ابو الفداء از قول ابن سعيد مغربى كه او نيز از حجازى ( نامى ) نقل مىكند كه ، چون هنگام بناى شهر زمين را كندند ، تبرى « فأس » يافتند و شهر را بدان ناميدند . بقيه اوصافى كه ابو الفداء نقل مىكند از بكرى و ادريسى است . « 3 » همزمان با ابو الفداء سياح و جهانگرد معروف ابن بطوطه هنگام سفر به مشرق و نيز هنگام برگشت به وطن به فاس آمده و در همانجا رحل اقامت افكنده و در وصف مغرب و مركز آن شهر فاس مىنويسد : اين كشور ( مغرب ) بهترين كشورهاست . از حيث فراوانى ميوه و آب و خواربار بر تمام نقاط رجحان و برترى دارد . « 4 » حمد الله مستوفى ، در نيمهء اول قرن هشتم هجرى در وصف فاس مطالبى گفته كه بعضى از آنها قابل تعمق است . او مىگويد : « بربر مملكتى است از اقليم دوم و اول و از بلاد مشهورش فاس شهرى بزرگ است بر ساحل دريا و آب بسيار و كوچك دارد و درو كمابيش ششصد آسياب است » . « 5 » با توجه به مطالبى كه قبلا گفته شده ، شهر فاس در\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 230 .\r\n( 2 ) . تاريخ ابن خلدون ؛ ج 5 ، ص 276 و 279 .\r\n( 3 ) . تقويم البلدان ؛ ص 169 و 179 .\r\n( 4 ) . سفرنامهء ابن بطوطه ؛ ج 2 ، ص 771 .\r\n( 5 ) . نزهة القلوب ؛ ص 267 .\r\n","page_name":" 346 ","page_number":352},
  {"content":"\r\n\r\nساحل دريا نيست ، بلكه طبق گفته بعضى از منابع ، قصبهء طنجه بوده كه آن بندرى در ساحل دريا بوده است . لئون افريقى در قرن دهم هجرى در وصف فاس مىنويسد : اين شهر به اين علت فاس ناميده شد ، كه در اولين روز شروع بناى آن مقدارى طلا پيدا شد كه به عربى به آن فأس مىگفتند [ قبلا از قول ابو الفداء گفتيم تبرى يافتند كه در عربى فأس گفته مىشد 
  ] . لئون اظهار مىدارد : به نظر من علت حقيقى نامگذارى شهر همين مطلب بوده است ، ولى گروهى علت نامگذارى را عبور رودى از شهر مىدانند كه نام آن فاس است ، چون به زبان بربرى به آن رود ساف گفته مىشود . همچنين ، لئون در اوصاف شهر مىگويد : فاس شهر بسيار بزرگى است و ديوارى استوار و بلند دارد و بر فراز تپه‌هاى بلندى واقع است و تنها بخش ميانى شهر صاف و هموار است . در اطراف شهر پستى و بلنديهاى كمى وجود دارد . آب از دو سو وارد شهر مىشود و يكى از شاخه‌هاى رودخانه فاس در نزديكى شهر جديد فاس و از سمت جنوب آن مىگذرد و اين رود ، شاخهء ديگرى دارد كه از سمت غرب به شهر وارد مىشود و سپس با كانالهايى در شهر تقسيم و به خانه‌هاى مسكونى جارى مىشود و بعضى از كانالها به خانه‌هاى وابستگان دستگاه سلطنتى وارد مىشود . . . هر مسجد و جامعى نيز به ميزان مشخص از اين آب استفاده مىكند ، همچنين هتلها و پناهگاهها و مدارس از اين آب سهم دارند . در نزديكى مساجد ، آب‌انبارهايىاند كه ساختمانهايى مربع شكل دارند و اطراف آنها را با كنف پوشانده‌اند و درهاى كوچكى دارند و در هر كنيف ( ساختمانى كه با كنف پوشانده شده ) ، آبريزى است كه آب از ديوار ( جدار ) آن ( كنيف ) خارج مىشود و روى سنگ مرمرى كه در پايهء آن قرار دارد جارى مىشود . « 1 » لئون در وصف بناهاى شهر فاس مىنويسد : ساختمانهاى شهر آجرى و از سنگ تراشيده شده است ، كه دقت زيادى در تراش آنها به كار رفته است . بيشتر سنگها به طرز زيبايى به كار رفته و با سراميكهاى خوش‌رنگ تزيين گرديده‌اند . همچنين درگاهها و رواقهاى بناها از آجرهاى مربع شكل با رنگهاى مختلف و نيز به شكل ظروف سفالى مايورقه ( ميورقه ) ، تزيين مىشود . مردم اين نواحى عادت\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 218 - 219 و 221 .\r\n","page_name":" 347 ","page_number":353},
  {"content":"\r\n\r\nدارند كه سقفهاى منازلشان را با رنگهاى بسيار شاد و روشن ، مانند لاجورد و طلا رنگ‌آميزى كنند ؛ سقف ( بيشتر منازل ) از چوب صاف است و پشت بامها مسطح است تا پهن كردن اشيايى كه شسته‌اند روى آن آسان باشد و براحتى بتوانند در تابستان در بالاى بام ( خانه‌ها ) بخوابند . همه خانه‌ها تقريبا دو طبقه است و بعضى از آنها سه طبقه است . هر طبقه داراى پله‌هايى است كه اجازه مىدهد از زير سقف به طبقهء ديگرى بروند . حياط خانه‌ها وسيع و از چهار سمت اتاقها آن را احاطه كرده است و داراى درهاى بسيار بزرگند . ثروتمندان لنگه درهاى بسيار زيبا و ظريفى از چوب مىسازند . در خانه‌هايشان در پهناى هر خانه خزانه يا محلى جهت نگهدارى اشياء گرانقيمت مىسازند كه باارزشترين چيزهاى خود را در آن نگهدارى مىكنند . برخى از مردم سعى مىكنند كه بلندى اين مخازن از شش وجب بيشتر نشود تا بتوانند روى آن فرش پهن كنند و بر روى آن بنشينند . همه رواقها در اين خانه ( ها ) بر ستونهايى از آجر با پوشش كاشى بنا شده‌اند . ارتفاع اين ستونها از نصف قامت ( انسان ) فراتر نمىرود و ميان هر ستون تا ستون ديگر را با كاشى مىپوشانند و پلهايى ميان هر دو ستون استوار شده است كه طبقات بالا را نگه مىدارد و از چوب پوشيده شده و با نقوش زيبا و متنوع و رنگهاى گوناگون مزين گرديده است . در همهء خانه‌ها حوضهاى مستطيل شكلى وجود دارد كه پهناى آنها بين 6 تا 7 ذراع و درازاى آنها بين 10 تا 12 ذراع است و عمق آنها بين 6 تا 7 وجب است و همهء آنها را با كاشيهاى مربع شكل ميورقى فرش كرده‌اند . در هر طرف حوضها آبخورها و آبريزهايى ساخته‌اند كه پايينتر از سطح حوض است و با كاشى مفروش شده است ؛ برخى از اين حوضها با فوّاره‌هايى تزيين شده است كه مانند فوّاره‌هاى اروپا . . . به اندازه نصف قامت انسان است . زمانى كه آب حوضها بالا مىآيد و هر آبريز اطراف آنها پر از آب مىشود ، آب از آنجا وارد آب‌انبارها مىشود و از طريق كانالهاى زيبايى كه با كاشى و آجرهاى مربع‌شكل مفروش شده آب با آن كانالها در زير خانه‌ها جارى مىشود و باقى ماندهء آب به رود بزرگ شهر بازگشت مىكند . مردم فاس به حوضها اهميت زيادى مىدهند . آب حوضها پيوسته در نهايت زلالى و تميزىاند و جز در تابستان از آنها استفاده نمىكنند و در آن حوضها ، حمام نيز مىكنند . مردان و زنان و\r\n\r\n","description":"","footnote":"","page_name":" 348 ","page_number":354},
  {"content":"\r\n\r\nكودكان عادت دارند كه در وسط حياط منزل يا روى پشت بامها ، قسمتى را براى استراحت و تفريح درست كنند كه چند اتاقك بزرگ با تزيينات فراوان دارد ؛ زنان وقتى از كار روزانه خسته مىشوند در آنجا دراز مىكشند و از آنجا نيز مىتوانند شهر را ببينند . « 1 » لئون افريقى ادامه مىدهد كه در شهر فاس حدود هفتصد مسجد و جامع وجود دارد و مساجد مكانهاى كوچكى براى برگزارى نمازند . در بين اين جوامع حدود پانصد خانه با بناهاى زيبا وجود دارد كه در آنها ستونهاى مرمرى و غيره ، از سنگ وجود دارد كه نمونهء آنها در ايتاليا هم ديده نمىشود . همهء ستونها با كاشى يا چوبهاى منقوش پوشانده شده است . سقف خانه‌ها به شكل ارديايى ساخته شده و در آنها الواحى به كار رفته است .\r\nزمين خانه‌ها با كاشى و حصيرهايى فرش شده است كه با مهارت تمام به يكديگر دوخته شده ، به طورى كه هيچ جاى كاشيهاى كف خانه‌ها ديده نمىشود و ديوار خانه‌ها نيز به اندازهء قامت انسان با حصير پوشانده شده است . هر جامعى صومعه‌اى ( بناى چهارگوش بلند شبيه به مأذنه ) دارد كه اذان‌گويان براى اعلام وقت نمازهاى روزانه بالاى آن مىروند . هر جامعى فقط يك امام جماعت دارد كه در آن نماز مىخواند و عهده‌دار امور مالى جامع است و بايد بدقت ، مخارج جامع را زير نظر داشته و حقوق مستخدمان را بپردازد . مستخدمانى كه مسئول افروختن چراغها هستند ، نگهبانان دروازه‌هاى جامع و مؤذنانى كه براى نماز شامگاه يا نمازهاى روز اذان مىگويند ، مزد نمىخواهند ولى از ماليات بخشوده شده‌اند . در شهر فاس ، جامعى به نام جامع قرويين وجود دارد كه در نهايت بزرگى است . مساحت دور آن يك ميل و نيم است و سى و يك در بزرگ و بلند دارد و بخش سرپوشيده مسجد 150 ذراع توسكانياى ( ايتاليا ) درازا دارد و 80 ذراع پهناى آن است و صومعه‌اى [ مأذنه‌اى 
  ] دارد كه در آن اذان مىگويند و بسيار بزرگ و بلند است . سقف مسجد 38 قوس طولى و 20 قوس عرضى دارد . در اطراف ساختمان مسجد بويژه سمت شرق و غرب و شمال آن رواقهايى است كه پهناى هركدام 30 ذراع و درازاى آنها 40 ذراع است و در زير اين رواقها ، مخزنهايى از روغن و چيزهاى ديگرى\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 222 - 223 .\r\n","page_name":" 349 ","page_number":355},
  {"content":"\r\n\r\nوجود دارد كه مورد نياز جامع است . هر شب ، در جامع 900 چراغ افروخته مىشود و هر قوس موجود ، بين رواقها ، چراغى مخصوص به خود دارد و در رديفى از قوسهاى ميانى بويژه قوسى كه منتهى به محراب جامع مىشود ، 150 چراغ وجود دارد . تعداد زيادى چلچراغ از برنز در جامع وجود دارد كه هركدام 1500 چراغ در آن افروخته مىشود ، اين چلچراغها از ناقوسهاى كليساهاى شهرهاى فتح شده ، ساخته شده‌اند . در داخل جامع در سمت ديوارها كرسيها و صندليها و ميزهايى وجود دارد كه به اشكال مختلفند تعداد بيشمارى اساتيد و دانشمندان در اين جامع تدريس مىكنند و درسهايى در زمينهء فقه و امور دينى به مردم القا مىكنند و آموزش مىدهند ؛ درسها ، از ساعات اوليه روز شروع مىشود تا ساعتى كه خورشيد غروب نكرده است . موضوع آموزش ، هم اكنون ( زمان لئون ) ، در مورد مسائل اخلاقى و روحانى و نيز دين محمدى است . . . امام جماعت وظيفه‌اى جز اقامه نماز جماعت ندارد . « 1 » لئون وصف خود را دربارهء فاس همچنان ادامه مىدهد ، كه در خارج شهر فاس در فاصلهء يك ميلى آن بيست كورهء آجرپزى وجود دارد و همين تعداد كورهء آجرپزى متعلق به جامع شهر است كه احتياجات جامع و املاك متعلق به آن را تأمين مىكند . در فاس يازده مدرسه دينى وجود دارد كه ساختمانهاى بسيار خوب و زيبايى دارند و با كاشى و چوب منبّت شده تزيين شده‌اند ؛ برخى از آنها با مرمر فرش شده‌اند و برخى ديگر با كاشى ( سراميك ) ميورقى تزيين شده است . هر مدرسه چند حجره دارد ، در يكى از اين مدارس صد حجره وجود دارد و در آن ديگريها كمتر است ، همهء اين مدارس به دست شاهان بنى مرين ساخته شده است . يكى از اين مدارس كه از ديگران ممتازتر است مدرسه البوعنانيّه است كه سلطان ابو عنان مرينى آن را ساخته است كه مرمر فراوان در آن به كار رفته است و دو آب انبار به ظرفيت 850 / 1 ليتر است . اين مدرسه را جويهاى آبى از قنات كوچكى كه سرپوشيده است و از مرمر و كاشى تزيين شده سيراب مىكند . در اين مدرسه سه رواق سرپوشيدهء زيبا منظر وجود دارد و ستونهاى هشت پهلويى دارد كه در ديوارها ثابت شده و با رنگهاى گوناگون\r\n\r\n\r\n","description":"","footnote":"\r\n( 1 ) . همان ؛ ج 1 ، ص 224 - 225 .\r\n","page_name":" 350 ","page_number":356},
  {"content":"\r\n\r\nرنگ‌آميزى شده است . قوسهاى ميان ستونها با كاشى ( يا سراميك ) و طلا و لاجورد تزيين شده است و سقف رواقها از چوب منقوش بسيار ظريف ساخته شده است . ميان رواقها و صحن مدرسه چيزى شبيه پنجره‌هايى وجود دارد كه كسى كه در صحن است افرادى را كه در اتاقها هستند نمىبيند . اتاقهاى مشرف به رواقها ، ديواره‌هايشان به اندازهء قامت يك انسان ، كاشىكارى شده است . در سراسر مدرسه در طول ديوارها ( در قسمت بالاى آنها ) نوشته‌هايى وجود دارد كه تاريخ تأسيس بنا را نشان مىدهد و بيشتر آنها در مدح سلطان ابو عنان مرينى است . روى كاشيها با خط و حروف بزرگ سياه رنگ نوشته شده و در زمينه‌اى از كاشى سفيد رنگ قرار گرفته است كه مىتوان از مسافت و فاصلهء دور ، آنها را خواند . درهاى مدرسه همه از برنز ، ولى درهاى اتاقها از چوب است و در شبستان و سالن بزرگ مدرسه كه مخصوص نماز است منبرى ده پله وجود دارد كه همه‌اش از چوب آبنوس و عاج است و تحفهء گرانبهايى در اين مدرسه است . در اين مدارس بجز طلابى كه بيگانه‌اند و از شهرهاى ديگر آمده‌اند ، طلبهء ديگرى زندگى نمىكند و اين طلاب زندگى خود را از صدقات مردم فاس و نواحى آن اداره مىكنند . در شهر فاس بيمارستانهاى متعددى است كه از نظر زيبايى دست كمى از مدارس ندارند . در گذشته افراد بيگانه فقط سه روز اجازه داشتند در فاس به سر ببرند . بسيارى از بيمارستانها هم در بيرون شهر قرار دارند كه زيبايى كمترى از بيمارستانهاى داخل شهر دارند ولى بسيار ثروتمندند . گويند در جنگ سلطان ابو سعيد ( مرينى ) كه سلطان نياز شديدى به مال و پول داشت ، دستور داد كه موقوفات و املاك بيمارستانها را بفروشند ؛ وقتى مردم از فروش آنها امتناع كردند ، او يكى از قضات و وكلا را مأمور كرد كه فتوا دهد كه اين بيمارستانها با صدقاتى ساخته شده‌اند كه گذشتگان به پادشاه كنونى داده‌اند . اكنون كه پادشاهى آنها در حال زوال است ، خوب است كه اين املاك فروخته شود ، تا جلو دشمن را با پول آنها بگيرند و پس از آنكه از شدت جنگ كاسته شد ، دوباره به آسانى مىتوان آن املاك را خريدارى كرد . در اين بيمارستانها اتاقهايى براى ديوانگان وجود داشت كه با زنجيرها و بندهايى بسته شده بودند . اين بيمارستانها كارمندانى از نويسنده ، پرستار و نگهبانان ، آشپزها و كسان ديگرى داشتند كه به امور بيماران رسيدگى مىكردند و هر\r\n\r\n","description":"","footnote":"","page_name":" 351 ","page_number":357},
  {"content":"\r\n\r\nكدام از آنها حقوق مشخصى مىگرفتند . لئون مىنويسد : من دو سال در جوانى در يكى از اين بيمارستانها نويسنده بودم . « 1 » وى به دنبال سخنان خود دربارهء فاس ادامه مىدهد ، در شهر فاس صد گرمابه وجود دارد كه ساختمانهاى استوار و محكم و زيبا دارند . برخى از آنها كوچك و بعضى بزرگند . در هر گرمابه سه صحن ( يا سالن ) وجود دارد . در بيرون اين سالنها اتاقهاى كوچكى وجود دارد كه در كناره‌هاى آنها پنج يا شش پله است و از سطح زمين ( اتاقها ) ارتفاع دارد و مردم لباسهاى خود را در آنجا بيرون مىآورند و مىگذارند . در وسط صحن ( سالن ) گرمابه حوضهاى بزرگى است كه هركس قصد گرمابه كند ، به يكى از اين گرمابه‌ها مىرود ، ابتدا وارد يكى از سالنهاى داراى آب سرد مىشود . زمانى بعد از در دومى وارد سالنى مىشود كه آب گرمترى دارد و در آنجا دلاكان در حال شست و شوى بدن فرد و تميز كردنش هستند ، سپس از آنجا وارد سالن سوم مىشود كه آب آن حرارت زيادترى دارد تا زمانى كه كاملا عرق كند . در كنار اين سالن خزانه‌اى محكم وجود دارد كه آب در آن گرم مىشود و با دلوهايى آب از آن بيرون مىآورند و هر حمام‌كننده مىتواند دو دلو آب بردارد . گرمابه‌ها با پشكل گرم مىشوند و كودكان در استخدام گرمابه‌داران هستند و براى آنها كار مىكنند . براى زنان گرمابه‌هاى ويژه‌اى وجود دارد ، اما بسيارى از گرمابه‌ها متعلق به هر دو گروه « زن و مرد » است ؛ مردان اوقات معين و مخصوص به خود دارند . از عادات مردان و زنان اين بلاد آن است كه در گرمابه‌ها مىخورند و استراحت مىكنند و مىخوابند و انواع مختلف آرامش را دارند و آواز مىخوانند و بيشتر جوانان برهنه وارد گرمابه مىشوند ، بدون اينكه از يكديگر حيا كنند ، اما مردان محترم ( با شخصيت ) لنگ مىبندند و در صحن مشترك گرمابه وارد مىشوند . بيشتر گرمابه‌ها در فاس در تملك مساجدند و مبلغ زيادى كرايه به مسجدها مىپردازند كه در حدود صد يا صد و پنجاه مثقال ( درهم مسكوك ) است . در فاس دويست هتل وجود دارد كه در نهايت زيبايى است . برخى از اين هتلها در كنار جامع بزرگ شهر قرار دارد . اين هتلها همه سه طبقه‌اند و برخى از آنها صد و بيست اتاق\r\n\r\n\r\n","description":"","footnote":"\r\n( 1 ) . همان ؛ ج 1 ، ص 225 - 228 .\r\n","page_name":" 352 ","page_number":358},
  {"content":"\r\n\r\nدارد . برخى اتاق بيشترى دارند . هر هتل حوض و آبريزى دارد . در صحن ( هتلها ) چاههايى براى ريختن فاضلاب وجود دارد ؛ در ايتاليا هرگز ساختمانهايى شبيه به آنها نديده‌ام بجز مدرسه اسپانياييها كه در بولونياست و كاخ كاردينال سان جورج در روم ، در همهء اتاقهاى هتل به راهروى باز مىشود ، اما با وجود زيبايى اين هتلها و وسعت آنها ، زندگى در آنها تنفّرآور است ؛ زيرا از خانواده و فرش و اثاث خانه خالى است . صاحب هتل به كرايه‌كننده يا ( مسافر ) . . . روپوش و حصيرى مىدهد و هرگاه مسافر قصد كند كه غذا بخورد ، بايد خودش چيزى بخرد و به صاحب هتل بدهد تا آن را براى او بپزد . « 1 » لئون دربارهء آسيابهاى فاس مىنويسد : داخل شهر چهارصد آسياب است كه داراى سنگهاى گردانند . هر آسياب از يك ساختمان بزرگ تشكيل شده است كه سالن بزرگى نيز دارد و بر فراز ستونهاى بزرگى استوار شده است و در اطراف آن سالن چند سنگ گردان ( آسياب ) وجود دارد ، شايد پنج يا شش سنگ گردان . برخى از فروشندگان آرد ، آسيابها را اجاره مىكنند . آنها دانه‌ها را مىخرند و آسياب مىكنند و آرد آنها را در دكانهايى كه اجاره كرده‌اند ، مىفروشند و از راه فروش آنها سود كلانى به دست مىآورند . همهء اين آسيابها در تملك جوامع ( مساجد جامع ) و مدارس و تعداد كمى از آنها در تملك اشخاص است . كرايه آنها بسيار بالاست و به حدود سه مثقال ( درهم مسكوك ) مىرسد .\r\nصنعتگران و بازارها و مغازه‌هاى فراوانى در شهر فاس است . صاحبان مشاغل در فاس در نقاط مختلف شهر پراكنده‌اند . مغازه‌هاى مردم در اطراف جامع قرويين و در نزديك آن قرار دارد . به اين ترتيب حدود هشتاد دكان ( يا مغازه ) در اطراف جامع قرويين واقع است كه برخى از آنها به جامع چسبيده‌اند و برخى در برابر جامع قرار دارند . در هر دكان دو فروشنده وجود دارد . در مغرب اين مغازه‌ها ( و به احتمال در مغرب جامع قرويين ) سى مغازهء كتابفروشى وجود دارد . در جنوب آنها صد و پنجاه دكان لباس فروشى است كه لباس و كفش و لوازم خرّازى مىفروشند . آنها اجناس را از عمده‌فروشان ( لباس و لوازم تحرير ) يك جا مىخرند و بعد به صورت اقساط مىفروشند و لباس‌دوزان كودكان نيز\r\n\r\n\r\n","description":"","footnote":"\r\n( 1 ) . همان ؛ ج 1 ، ص 229 - 232 .\r\n","page_name":" 353 ","page_number":359},
  {"content":"\r\n\r\nاز خرّازان دور نيستند . تعداد مغازه‌هاى خرّازى به پنجاه عدد مىرسد . در مشرق مسجد جامع محل فروش ظروف مسى و برنزى است ، در مقابل در اصلى مسجد جامع قرويين به سمت مغرب ، محل فروش ميوه است كه حدود پنجاه مغازه انواع ميوه‌ها را عرضه مىكنند . در كنار آنها شمع‌فروشان جاى دارند . آنها با شمع زيباترين اشكال را مىسازند كه من ( لئون ) تاكنون در زندگى خود نديده‌ام . بعد از آنها گلفروشان مغازه دارند كه شكوفه و گلهاى ليمو و پرتقال را مىفروشند و هنگامى كه به گلها و شكوفه‌هاى متنوع آنها نگاه مىكنى ، گويى زيباترين مناظر جهان پيش روى تو قرار دارد يا اينكه تابلوى بسيار زيبايى را تماشا مىكنى . تعداد مغازه‌هاى گلفروشى حدود 20 مغازه است . كسانى كه به نوشيدن نبيذ ( شراب ) عادت كرده‌اند ، دوست دارند هميشه در كنار اين گلها باشند .\r\nبعد از گلفروشان شيرفروشان هستند كه در ظروف سفالى ميورقى شير گاو علف خورده را مىفروشند ، آنها هر روز شير را در ظروف چوبى كه سر آن را با آهن بسته‌اند به بازار مىآورند . دهانهء اين ظروف بسيار تنگ و در قسمت پايين بسيار عريض و پهن است ، بيشتر شيرفروشان اين ظروف دربسته را مىخرند و هرچه كه در آخر شب باقى مىماند بازرگانان آنها را مىخرند تا به صورت كشك درآورند و باقىمانده شيرها را كه ترش مىشود به عنوان شير ترش مىفروشند و به عقيدهء من ( لئون افريقى ) هر روز در شهر فاس حدود 25 بشكه شير تازه و ترش فروخته مىشود . بعد از شيرفروشان ، فروشندگان پنبه دكان دارند كه تعداد مغازه‌هاى آنها به سى عدد مىرسد . در سمت شمال آنها ، فروشندگان مصنوعات كتانى ، مانند طناب و بند اسبان و نخ و پلكان و بادبانهاى بلند و در كنار آنها فروشندگان كمربندهاى چرمى و كفّاشان و فروشندگان دهان‌بند و لگام اسب ( زرّين و غير آن ) قرار دارند . در همين قسمت برخى از سازندگان كمربند و غلاف‌سازان شمشير و زين و سينه‌بند اسب قرار دارند . بعد ، فروشندگان نمك و گچ كه نمك و گچ را يك جا مىخرند و به اقساط مىفروشند . بعد از آنها ، ظروف فروشانند كه ظروف سفالى را كه محكم و زيبا ساخته شده‌اند و رنگهاى روشنى دارند و بعضى از آنها يكرنگ و برخى چند رنگند مىفروشند . اينها حدود صد دكان دارند . بعد از آنها ، فروشندگان شكم‌بند و زين و لگام و چشم‌بند و ركاب چهارپايانند كه حدود هشتاد دكان دارند . بعد از همهء\r\n\r\n","description":"","footnote":"","page_name":" 354 ","page_number":360},
  {"content":"\r\n\r\nاينها ، به مجتمع باربران مىرسيم كه حدود سيصد باربرند و رئيسى دارند كه هر هفته برنامهء كارى آنها را براى انجام كارهاى مردم تنظيم مىكند . اين باربران همهء سودى را كه به دست مىآورند در صندوقى گرد مىآورند و در پايان هفته آن را ميان كارگران تقسيم مىكنند ؛ اين باربران مثل برادر يكديگر را دوست دارند . سپس به ميدانى مىرسيم . بعد از اين ميدان بازار سبزىفروشان است كه در سمت شمال ( جامع قرويين ) است كه انواع كاهو و سبزيهايى كه با گوشت خورده مىشود در آنجا وجود دارد . دكان سبزىفروشان حدود 40 مغازه است . بعد از بازار سبزىفروشان سوق الدخان ( بازار باميه‌فروشان ) است . . . آنها خميرهايى را در روغن زيتون سرخ مىكنند كه مانند نان عسلى است ؛ از اين باميه‌ها در بازارهاى روم نيز وجود دارد . سپس بازار سلّاخان است كه 40 مغازه دارند .\r\nبعد از آنها دكانهاى فروشندگان لباسهاى پشمى خشن و كلفت است كه حدود صد دكان دارند . بعد از بازار آنها ، صيقل‌دهندگان اسلحه ، از شمشير و خنجر و نيزه‌اند كه برخى از آنها فقط فروشنده‌اند و بعضى تنها به كار تيز كردن مىپردازند . بعد از آنها جايگاه صيادان است كه از رود فاس و نيز از رود ديگرى كه از حومهء فاس عبور مىكند و نام رود سبو دارد ماهيهاى بسيار بزرگ كه در نهايت خوبى است صيد مىكنند و به كمترين قيمت مىفروشند . بعد از بازار صيادان قفس سازانند كه حدود چهل دكانند . بعد از آنها سازندگان انواع صابونند كه چند دكان بيش نيستند و در مسافت دورى از بازارها قرار دارند . . . بعد از آنها فروشندگان آرد هستند كه چند دكان بيشتر ندارند . در اين بازار آرد فروشان ، فروشندگان بذرهاى حبوبات و سبزيجات دكان دارند كه بذرهاى مورد نياز را مىفروشند . بعد از بازار آردفروشان و بذرفروشان ، بازار كاه‌فروشان است كه ده دكان دارند . سپس بازار فروش نخ كتانى است كه الياف آنها حلّاجى شده است ، اين بازار ساختمان بزرگى است كه چهار رواق دارد كه در يكى از آنها منسوجات كتانى را مىفروشند . همچنين فروشندگان انواع نخها در اين بازار فراوانند . « 1 » لئون بعد از وصف مغازه‌ها و بازارها « در بخش شرقى » مىگويد : اكنون به وصف بخش غربى جامع قرويين\r\n\r\n\r\n","description":"","footnote":"\r\n( 1 ) . همان ؛ ج 1 ، ص 233 - 238 .\r\n","page_name":" 355 ","page_number":361},
  {"content":"\r\n\r\nمىپردازيم . در كنار جامع قرويين تا دروازه‌اى كه منتهى به راه شهر مكناس است ، اگر به خط مستقيم جلو برويم به محل سازندگان دلوهاى چرمين مىرسيم كه از اين دلوها در منازل و چاههاى آب استفاده مىشود . بعد به سازندگان ظروف مخصوص نگهدارى آرد و گندم مىرسيم كه حدود سى دكان است . بعد به قفل‌سازان و سپس به سازندگان نعلهاى خشن براى كشاورزان و مردم مىرسيم كه حدود پانزده دكان متعلق به آنهاست . سپس به سازندگان سپر و زره‌پوش كه در كنار راه افريقيه است مىرسيم . بعد جايگاه لباس‌شويان است كه حدود بيست دكان دارند . غير از اين بازارها كه نام برديم در سطح شهر فاس دويست دكان نيز در كوچه‌ها و برخى بازارچه‌ها وجود دارد . مغازه‌هايى هم در محلات شرقى و غربى شهر و در برابر مدرسهء سلطان ابو عنان است . لئون مىگويد : بازارهاى شهر فاس همانند شهركى داراى ديوار دو جداره‌اى است و در آن ( ديوار ) دوازده دروازه وجود دارد كه در برابر هر دروازه زنجيرى آويخته‌اند كه مانع ورود اسب و ساير چارپايان به داخل بازار مىشود . بازار بزرگ فاس پانزده محله دارد كه دو محلهء آن مخصوص خرّازى فروشهاست كه پوشاك براى اشراف ( شهر ) نيز تهيه مىكنند و صنعتگران و سپاهيان و طبقه پايين جامعه قادر به تهيهء لباسهايى مانند آنها در سطح آنها نيستند . دو محله از محلات اين بازار مخصوص بازرگانان لباسهاى حرير است . در محله‌اى فروشندگان زمام و لگام اسب و نشانهاى زيبا يعنى « يراق » كه به اسب مىآويزند ، هستند ؛ برخى از آنها هم حريرهاى رنگارنگ براى تزيين لباس و متكا و تشك و غيره مىفروشند ، كه حدود پنجاه مغازه دارند و برخى از اين بازرگانان كمربندهاى پشمى زنانه درست مىكنند كه بسيار ضخيم و خشن است و برخى هم كمربندهاى حرير و طنابهاى كلفت حرير براى بستن كشتيها درست مىكنند . « 1 »\r\nشايان ذكر است كه اوصاف لئون دربارهء دوره‌اى از شهر فاس است كه اروپاييان تازه قدم به افريقا گذاشته و در فكر استعمار و استثمار سرزمينهاى شمال افريقا بودند ؛ بنابراين ، جسته گريخته ، كمى از فرهنگ و تمدن اروپايى را به قاره‌اى وارد كردند كه\r\n\r\n\r\n","description":"","footnote":"\r\n( 1 ) . همان ؛ ج 1 ، ص 239 - 241 .\r\n","page_name":" 356 ","page_number":362},
  {"content":"\r\n\r\nمردم آن مانند مردم هر جاى ديگر در انتظار بهره‌بردارى از فرهنگ و تمدنى بهتر بوده در آرزوى بهره‌بردارى بهتر از آن بودند ؛ اما فرهنگ اروپا ، چون دامى ، آنها را در خود فرو برد و دست و پا بسته اسير دام تزوير و حيلهء اروپاييان كرد .\r\nطنجه « 1 » ، نام باستانى آن تينگيس « 2 » شهر و بندرى در گوشه شمال غربى افريقا در كنار تنگه جبل الطارق و كرسى ايالت طنجه است . قسمت قديمى شهر بارو دارد و اروپاييان در حومه‌هاى پرباغ و بوستان آن زندگى مىكنند . شهر طنجه احتمالا از تأسيسات فنيقيان است . در دورهء روميان ، تينگيس نام داشته است . در 1471 م ، پرتغاليها آن را گرفتند ، سپس جزء جهيزيهء كاترين براگانزايى ، كه به همسرى چارلز دوم پادشاه انگلستان درآمد ، به انگلستان منتقل شد . در 1684 م ، انگلستان آن را به مراكشيها واگذاشت . در 1912 م كه مراكش تحت الحمايهء اسپانيا و فرانسه گشت ، وضع طنجه صورت مبهمى يافت . عاقبت در 1925 م ، اسپانيا و فرانسه و بريتانياى بزرگ منطقهء بين المللى طنجه را تأسيس كردند . در 1956 م طنجه دوباره به مراكش بازگشت . « 3 » بلاذرى مىنويسد : عبد الله بن زبير نقل كرد كه گفت ، عثمان بن عفان ما را به غزاى افريقيه فرستاد و در آن بطريقى بود كه سلطه‌اش از اطرابلس تا طنجه را شامل مىشد بلاذرى مىافزايد چون يزيد بن معاويه به خلافت رسيد ، عقبة بن نافع را به مقام خويش بازگردانيد و او به غزاى سوس ادنى كه پشت طنجه است ، رفت . . . سرانجام به سال هشتاد و نه هجرى در زمان وليد بن عبد الملك ، موسى بن نصير لخمى طنجه را فتح كرد و در آن منزل گزيد و او نخستين كسى بود كه در طنجه اقامت گزيد و در آنجا براى مسلمانان خطه‌اى را تحديد كرد . سواران او تا سوس ادنى رسيدند . « 4 » سپس موسى بن نصير كسى را كه كارگزار طنجه بود ، عزل كرد و طارق بن زياد را بر آنجا ولايت داد . « 5 » چون عبيد الله\r\n\r\n\r\n","description":"","footnote":"\r\n( 1 ) .  Tanje \r\n( 2 ) .  Tingis \r\n( 3 ) . دايرة المعارف فارسى ؛ ج 2 ، ص 1630 .\r\n( 4 ) . فتوح مصر و اخبارها ؛ ص 344 و فتوح البلدان ؛ ص 324 ، 329 و 332 .\r\n( 5 ) . فتوح مصر و اخبارها ؛ ص 345 .\r\n","page_name":" 357 ","page_number":363},
  {"content":"\r\n\r\nبن حبحاب از سوى هشام بن عبد الملك بر افريقيه امارت يافت ، هشام فرمان داد كه از مصر به مغرب رود . او در 114 ق / 732 م به مغرب آمد و عمر بن عبد الله مرادى را بر طنجه و مغرب اقصى حكومت داد . « 1 » در 123 ق / 740 - 741 م كلثوم بن عياض به امارت افريقيه و مغرب رسيد با لشكر به مغرب راند تا به وادى طنجه ، به نام وادى سبو ، رسيد و خالد بن حميد الزّنّاتى با سپاه بربر خود بر سر او تاخت كه لشكرى بيشمار بود و بيشتر آنان خوارج صفرى بودند . ميان كلثوم و بربرها جنگى سخت درگرفت ، كلثوم كشته شد و لشكرش پراكنده شدند . « 2 »\r\nدر 213 ق / 828 - 829 م ، پس از مرگ ادريس دوم ، پسرش محمد ، بنا به وصيّت پدر به امارت رسيد . محمد كشور پدر را ميان برادران خود تقسيم كرد . طنجه و سبته و قلعة النسر و . . . را به قاسم داد . « 3 » ابن خرداذبه از طنجه به عنوان منزلگاهى نام برده مىنويسد : پشت طنجه سوس الادنى واقع است . « 4 » يعقوبى فقط از طنجه نام برده ولى وصفى دربارهء آن شهر نداده است . « 5 » اصطخرى در نيمهء اول قرن چهارم هجرى مىنويسد :\r\nطنجه ولايتى وسيع است ، درو شهرها و ديه‌ها و بيابانها باشد . از حدود بربر و قصبهء اين ولايت را فاس گويند و يحيى فاطمى « ادريسى » آنجا مقام دارد . « 6 » به نوشتهء ابن حوقل ، طنجه به آل ادريس تعلق دارد كه ماليات خود را به آنها مىدهند و خراج آنجا را جمع‌آورى مىكنند . « 7 » در نيمهء دوم قرن چهارم هجرى ، مقدسى مىنويسد : طنجه ناحيتى آباد و گرانقدر است كه شهرهاى خشكى و كرانه‌اى آن آباد و مرفّهند . « 8 » در فاصلهء سالهاى 427 - 431 ق / 1035 - 1039 م ، ادريس بن على بعد از مرگ برادرش ، يحيى ، زمام امور طنجه و ديگر قلمرو پدر را در عدوه از مواطن غماره به دست گرفت . . . سپس به مالقه رفت و رجال دولت را فراخواند و حسن پسر يحيى را به فرمانروايى سبّته و طنجه\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 5 ، ص 119 .\r\n( 2 ) . فتوح مصر و اخبارها ؛ 366 و البيان المغرب ؛ ج 1 ، ص 55 و تاريخ ابن خلدون ؛ ج 5 ، ص 108 - 109 .\r\n( 3 ) . تاريخ ابن خلدون ؛ ج 3 ، ص 17 - 18 .\r\n( 4 ) . المسالك و الممالك ؛ ص 67 .\r\n( 5 ) . البلدان ؛ ص 136 .\r\n( 6 ) . مسالك و ممالك ؛ ص 41 .\r\n( 7 ) . صورة الارض ؛ جز 1 ، ص 81 .\r\n( 8 ) . احسن التقاسيم ؛ بخش 1 ، ص 329 .\r\n","page_name":" 358 ","page_number":364},
  {"content":"\r\n\r\nفرستاد . « 1 » بكرى در قرن پنجم هجرى در وصف طنجه مىنويسد : به زبان بربرى ، طنجه وليلى ناميده مىشود . عقبة بن نافع آن را فتح كرد ، مردانشان را كشت و اسير كرد و در ساحل درياى معروف به زقاق قرار دارد . شهر ديوارى استوار و بلند دارد . اين بندر محل لنگرگاه كشتيهاست ، زيرا بادهاى شرقى به سوى آن ( لنگرگاه ) مىوزد ، و شهر همان طنجة البيضاء قديم است كه نام آن در كتب تاريخى آمده است و آثار باستانى بسيار دارد كه عبارتند از : كاخها و گنبدها و طاقها و گرمابه‌ها و مجارى آبرسانى و مرمرهاى بسيار و صخره‌هاى تراشيده شده ، و در حفّاريهاى آثار آنجا مقادير زيادى جواهرات در قبور باستانى و ساير جاها پيدا شده است . گفته شده كه محدوده طنجه مسيرى به اندازه يك ماه راه در يك ماه راه است . شاهان مغرب پايتختشان طنجه بوده است و يكى از پادشاهان آنجا در سپاهش سى فيل داشته است و مسافت ميان طنجه و قيروان هزار ميل راه است . شهر قديمى طنجه را شن پوشانده است و شهر امروزى ( زبان بكرى ) بر بالاى ( خرابه‌هاى ) شهر قديم قرار دارد . شهر ، جامع نيكويى دارد . بازارش آباد است . در برابر طنجه ، درياى محيط ( اقيانوس اطلس ) و برابر كوه ادلنت جزيره‌هايى است كه به فرطناتش يعنى جزاير سعادات ( يا خالدات ، يا خوشبختى ) موسومند ، چون شعرا اين جزاير را به اين نام ناميده‌اند . در مردابهاى طنجه ، انواع درختان ميوهء شگفت و خوب بدون آنكه كسى آنها را كاشته باشد ، روييده است و در زمين آن ، انواع گلها و محصولات مىرويد و جاى خارها ، گياهان خوشبوست . اين جزاير در سمت غربى سرزمين بربر و به فاصلهء نزديك درياى محيط واقعند . « 2 »\r\nدر 470 ق / 1077 - 1078 م يوسف بن تاشفين امير مرابطين به طنجه نزديك شد و آنجا را از دست فرمانروايش حاجب سكوت ( يا سواحات ) البرغواتى گرفت . يوسف بر طنجه مستولى شد . مرابطين در 484 ق / 1091 - 1092 م پس از تسلط بر بنى عباد ، المعتمد و خاندانش را به طنجه آوردند . و چند روزى در زنجير نگه داشتند ، سپس او را از طنجه به\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 5 ، ص 232 ؛ آيتى ، محمد ابراهيم ؛ اندلس يا تاريخ حكومت مسلمين در اروپا ؛ ص 115 - 116 .\r\n( 2 ) . المغرب فى ذكر بلاد افريقيه و المغرب ؛ ص 108 - 109 .\r\n","page_name":" 359 ","page_number":365},
  {"content":"\r\n\r\nمكناسه بردند . « 1 » از حوادثى كه در 532 ق / 1137 - 1138 م در طنجه اتفاق افتاد ، سيل بزرگى بود كه خانه‌هاى مردم را ويران ساخت و جمع كثيرى از مردم و چارپايان را كشت . « 2 » يك قرن بعد از بكرى ، ادريسى در وصف طنجه مىنويسد : شهرى باستانى است و سرزمين آن منسوب به كوهى است كه مشرف بر آن است و در كوهپايه‌هاى آن مردم به سر مىبرند . اين شهر تا ساحل دريا كشيده شده ، شهرى با بازارها و صنايع و كارگاهى دارد كه در آن كشتى ساخته مىشود . . . و ساكنان آنان از بربرهاى صنهاجه‌اند . « 3 » در نيمهء اول قرن هفتم هجرى به نوشته ياقوت ، طنجه شهرى است از اقليم چهارم در ساحل درياى مغرب برابر جزيرة الخضراء از جمله شهرهاى بربر واقع در بيابان بزرگ است . . .\r\nشهر در يك ميلى درياست و ديوارى دارد و در دامنهء كوهپايه كوهى واقع است . آب طنجه از قناتى است كه از محلى نامعلوم سرچشمه مىگيرد . شهر حاصلخيز است و ميان آن و سبته يك روز راه است . « 4 » يك قرن بعد از ياقوت ، ابو الفداء مىنويسد : طنجه در دهانهء درياى زقاق واقع است . گشادگى دريا در آنجا سه گره دريايى است . چون از آنجا به جانب مشرق بپيچد وسعت گيرد ، شهر قديمى طنجه است ، مردمش در يك ميلى آن ( طنجه قديم ) شهر تازه‌اى ساخته‌اند . اين شهر چسبيده به كوه است ، تا بدان سبب از تهاجم دشمنان در امان باشد . آب طنجه از قناتهاست . طنجه جايى است پرميوه و مخصوصا انگور و گلابى آن معروف است و مردمش به كم خردى موصوفند . تنگترين جاهاى ( درياى مديترانه ) ميان سبته و طنجه است و اين فاصله برابر دوازده ميل است . « 5 » ابن بطوطه ، جهانگرد معروف كه خود اهل طنجه بوده مىنويسد : در 725 ق / 1324 - 1325 م به قصد زيارت حج و ديدار آرامگاه پيامبر ( ص ) از زادگاه خود طنجه بيرون آمده است ، ولى وى وصفى دربارهء زادگاه خود طنجه ندارد . « 6 » حمد الله مستوفى كه معاصر با ابن بطوطه است مىنويسد : « طنجه مملكتى بزرگ است از اقليم دوم و سيم و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 321 و 366 .\r\n( 2 ) . همان ؛ ج 3 ، ص 247 ( به نقل از ابن عذارى ؛ اوراق مخطوطه هيپريس ؛ ص 103 ) .\r\n( 3 ) . نزهة المشتاق ؛ ج 2 ، ص 529 .\r\n( 4 ) . معجم البلدان ؛ ج 4 ، ص 43 .\r\n( 5 ) . تقويم البلدان ؛ ص 177 .\r\n( 6 ) . سفرنامه ابن بطوطه ؛ ج 1 ، ص 7 .\r\n","page_name":" 360 ","page_number":366},
  {"content":"\r\n\r\nدار الملكش شهر طنجه است كه نواحى و مواضع و قصبات بسيار و توابع ( فراوان ) دارد » . « 1 » لئون افريقى در قرن دهم هجرى كه طنجه را ديده در وصف آن مىنويسد :\r\nپرتغاليها طنجه را « طنجيره » ناميده‌اند . شهرى باستانى است كه شدّاد بن عاد آن را بنياد كرد و ديوارى از برنز به دور آن كشيد و دستور داد شهر را چون بهشت بسازند و سقف خانه‌ها را از برنز و طلا ساخت . او از سراسر دنيا ماليات مىگرفت و طنجه نيز به او ماليات مىداد . مورخان مورد اعتماد مىگويند : روميها بنيانگذار اين شهر هستند و آن را در ساحل درياى مديترانه بنياد كردند و حدود سى ميل از آن سمت تنگه كه كوههاى هركول است ، فاصله دارد و پنجاه و دو ميل از شهر فاس فاصله دارد . طنجه همواره شهرى متمدن و آباد و شريف بوده و از بهترين شكل خانه‌سازى بهره‌مند بوده است .\r\nكاخهاى زيبا و قديمى و جديد در آن وجود دارد . سرزمين اطراف طنجه مناسب براى كشاورزى نيست . در نزديكى شهر درّه‌اى است كه در آن آب چشمه‌اى جارى است و باغهاى فراوان پرتقال و ليمو و ساير ميوه‌ها و انواع انگور در بيرون شهر ديده مىشود ، ولى خاك شهر شنى است . مردم طنجه در رفاه زندگى مىكنند . تا اينكه شهر اصيلا سقوط كرد ؛ چون خبر آن به مردم طنجه رسيد هركه هرچه داشت با كمترين قيمت فروخت و فرار كرد و به شهر فاس پناه برد . شاه پرتغال افسرى را فرستاد تا شهر طنجه را تصرف كرد و شاه يكى از نزديكان خود را به آنجا فرستاد ، و اين شهر ( طنجه ) اكنون اهميت دارد ؛ چون در نزديكى كوههاى غماره دشمنان نصارا ( مسيحيان ) قرار دارد .\r\nطنجه پيش از سقوط ، 250 سال در تصرف پرتغاليها بوده است . چون شاه فاس در آن زمان در حال جنگ با يك شورشى بود كه مكناس را از او گرفته بود ، سرانجام شاه فاس با آن شورشى پيمان آتش‌بس امضا كرد و يكى از مشاوران خود را با سپاه انبوهى براى دفاع از طنجه فرستاد و پرتغاليها را شكست دادند و بسيارى از آنها را كشتند . . . شاه پرتغال از شكست سپاهش به خشم آمد و بعد از مدتى كوتاه ناوگانى ديگر فرستاد كه آن هم شكست خورد و خسارات مالى و جانى فراوان ديد . در 917 ق / 1511 - 1512 م نيز دوباره پرتغاليها به شهر طنجه حمله كردند . « 2 »\r\n\r\n\r\n","description":"","footnote":"\r\n( 1 ) . نزهة القلوب ؛ ص 269 .\r\n( 2 ) . وصف افريقيا ؛ ج 1 ، ص 313 - 315 .\r\n","page_name":" 361 ","page_number":367},
  {"content":"\r\n\r\nسبته ، « 1 » نام اسپانيايى آن ثئوتا « 2 » ( سئوتا ) ، شهرى در شمال غربى افريقا بر كنار تنگهء جبل الطارق و از متصرفات اسپانياست . در محل يك مهاجرنشين فنيقى قرار دارد .\r\nمدتها در تصرف روميها ، واندالها و دولت بيزانس و گوتها بود و سپس به تصرف مسلمانان درآمد . پرتغاليها در 1415 م آن را گرفتند و اين نخستين فتح پايدار اروپاييان در افريقا بود ؛ سپس در 1580 م ، به تصرف اسپانيا درآمد . اين شهر ، بندر تجارتى و ماهيگيرى مهمى به شمار مىرود . « 3 » چون طنجه به دست مسلمانان فتح شد ، جز سبته كه در انتهاى درياى مديترانه در شرق طنجه واقع بود ، چيزى در تصرف مسيحيان باقى نماند .\r\nسبته در اين روزها در تصرف اسپانيا بود و يكى از امراى گوت يا فرنگان كه كنت يوليان ناميده مىشد بر آن فرمان مىراند . « 4 » به نوشتهء عبد الله عنان : موسى بن نصير در تلاش بود كه سبته آن سنگر استقرار را فتح كند ؛ زيرا نمىخواست پشت باروهاى سبته درنگ كند .\r\nسبته به سبب استوارى باروهايش و به سبب هوشيارى فرمانرواى آن ، كنت يوليان همچنان در برابر فاتحان مقاومت مىورزيد . موسى بن نصير در انتظار فتح سبته بود تا سراسر افريقيه را از وجود دشمن پاك كرده باشد . در همين فكر و آرزو بود كه نامه‌اى از كنت يوليان به او رسيد مبنى بر اينكه به دست خود ، آن سنگر عظيم را تسليم كند و به دنبال فتح اسپانيا باشد . « 5 » ابن خرداذبه نخستين جغرافيادانى است كه از سبته نام برده مىنويسد : شهر سبته تا كنار الخضراء ( تنگه زقاق ) است و پادشاه سبته ، ليمان ( يوليان ) است . « 6 » ابن حوقل جهانگرد قرن چهارم هجرى كه شمال افريقا را درنورديده در وصف سبته مىنويسد : شهر باريكى در دهانهء درياست . باغها و مزارع فراوان دارد كه مردم از آنها استفاده مىبرند . آب شرب مردم از چاههايى كه در شهر و خارج شهر است تأمين مىشود كه بسيار گواراست . سبته بندرى قابل دسترس است و در آن شهر معادن مرجان\r\n\r\n\r\n","description":"","footnote":"\r\n( 1 ) .  Sabta \r\n( 2 ) .  Teuta ( Ceuta ) \r\n( 3 ) . دايرة المعارف فارسى ؛ ج 1 ، ص 1257 .\r\n( 4 ) . فتوح مصر و اخبارها ؛ ص 345 ؛ تاريخ دولتهاى اسلامى در اندلس ، ج 1 ، ص 23 .\r\n( 5 ) . تاريخ دولتهاى اسلامى در اندلس ؛ ج 1 ، ص 23 ، 36 .\r\n( 6 ) . المسالك و الممالك ؛ ص 67 .\r\n","page_name":" 362 ","page_number":368},
  {"content":"\r\n\r\n( كه از دريا استخراج مىكنند ) است كه از آن زينت‌آلات ظريف درست مىكنند .\r\nابن حوقل مىافزايد ، اين بندر اكنون ( زمان ابن حوقل ) متعلق به بنى اميه ( اندلس ) است و در ناحيهء عدوه مغرب قرار دارد . در بيرون آن بربرها زكات و خراج خود را به هركس كه والى آن ( حدود ) باشد ، مىدهند . « 1 »\r\nدر سال 346 ق / 957 - 958 م حكومت شهر سبته را عبد الرحمن الناصر به يكى از افراد خاندان خود داد تا شهر را استحكام بخشد و ديوارش را بسازد . « 2 » در 365 ق / 975 - 976 م بلّكين بن زيرى به سبته لشكر كشيد . . . چون لشكر امويان ( اندلس ) براى سركوبى او از اندلس از تنگهء جبل الطارق عبور مىكردند و او از تپه‌اى كنار سبته كه مشرف بر تنگه بود ، آنها را ديد . . . از سبته بازگشت . « 3 » مقدسى فقط مىنويسد : سبته در تنگهء درياى اندلس قرار گرفته و دو خشكى از روى آن ديده مىشود و نيز يكى از گذرگاههاى بنام است . « 4 » در 407 ق / 1016 - 1017 م المستعين اموى ، على بن حمود را به طنجه و سبته فرستاد . « 5 » در همين سال ( 407 ق ) ، وقتى على بن حمود كشته شد ، برادرش ادريس بن حمود صاحب سبته ، بر طنجه نيز تسلط پيدا كرد . « 6 » بكرى در قرن پنجم هجرى در وصف سبته مىنويسد : بر كنار درياى روم ( مديترانه ) ، همان درياى زقاق جدا شده از بحر محيط ( اقيانوس اطلس ) ، واقع شده است . اين شهر بر خشكى از مغرب به مشرق و ابتداى تنگه‌اى قرار دارد و درياى روم شهر را از شرق و شمال و سمت قبله احاطه كرده است . اگر ساكنان سبته بخواهند از ناحيهء شمال به آن وارد شوند ، بايد از خشكى كه آن را از دريا جدا مىكند و حدود يك سنگ‌انداز پهنا دارد ، عبور كنند . سبته شهر بزرگى است .\r\nديوارى از صخره سنگهاى محكم و استوار دارد كه آن را عبد الرحمن الناصر لدين الله ( اموى ) بنا كرده است . در سبته گرمابه‌هايى است كه از دريا آب به آنها آورده مىشود .\r\nدر شهر سبته گرمابه‌اى قديمى است كه به گرمابهء خالد معروف است . شهر در جانب\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 79 .\r\n( 2 ) . البيان المغرب ؛ ج 1 ، ص 222 .\r\n( 3 ) . الكامل ؛ ابن اثير ، ج 8 ، ص 665 - 666 .\r\n( 4 ) . احسن التقاسيم ؛ بخش 1 ، ص 326 .\r\n( 5 ) . الكامل ، ج 9 ، ص 269 - 270 و تاريخ ابن خلدون ؛ ج 3 ، ص 219 .\r\n( 6 ) . همان ؛ ص 274 .\r\n","page_name":" 363 ","page_number":369},
  {"content":"\r\n\r\nمشرق ربضى ( حومه‌اى ) دارد كه در آن سه گرمابه و مسجد جامعى بر كنار دريا و در سمت قبله دارد كه به بحر بسول معروف است . اين مسجد پنج شبستان دارد و در حياط آن دو سقّاخانه ( خمرهء بزرگ آب ) دارد . در دامنهء كوه ( مشرف به شهر ) سبته آرامگاهى است و آرامگاه ديگرى در داخل شهر و بر كنار دريايى از ريگها واقع است . مردم شهر سبته عرب و بربرند . عربهاى آن به قبيلهء صدف منسوبند و بربرهاى آن از ناحيهء اصيله و بصرهء مغربند سبته پيوسته دار العلم بوده است . در مشرق سبته كوه بلندى است كه محمد بن ابى عامر در دامنهء آن شروع به بناى ديوارى كرد كه ناتمام ماند . اين كوه بر ربضى ( حومه‌اى ) كه ياد شد ، سايه انداخته است . در آن ربض ، گرمابه‌هايى است كه ميان آنها درختان انگور وجود دارد و در داخل شهر سبته دار الاماره واقع است . درازاى شهر از ديوار غربى شهر ، از آنجا كه داخل شهر مىشوند تا آن قسمت باريك شهر ، پنج ميل است . در سمت غربى شهر ديوارى است كه نه برج دارد و دروازه شهر در برج ميانى قرار دارد و در جلو ديوار شهر ، بارو ( يا ديوار ) باريك ديگرى نيز وجود دارد كه مردان ( يا سربازان ) در پشت آن پنهان مىشوند و متصل به اين ديوار ( باريك ) خندق عميق و وسيعى است كه بر روى آن پلى از چوب بسته‌اند . در جلو اين پل بوستانها و چاههاى آب و آرامگاهى قرار دارد . ديوار سمت قبلهء شهر با آجرهاى خوب و زيبايى ساخته شده و ديوار شرقى و داخل شهر از امنيّتى برخوردار است . شهر دروازهء دومى دارد كه مجاور يكى از برجهاى داخلى است كه به برج سابق معروف است و از آن دروازه به دار الاماره وارد مىشوند . وسعت شهر از ديوار غربى تا ديوار شرقى 2500 ذراع است و وسعت ربض متصل به ديوار غربى شهر 7400 ذراع است . سبته شهرى قديمى است كه ساكنان اوليهء آن ، آثارى از كنيسه‌ها و گرمابه‌ها و مجارى آب و نهرها در آن باقى گذاشته‌اند . در ساحل دريا در سمت قبله ، در كنار آب كنيسه‌اى بوده ، كه امروز ( زمان بكرى ) مسجد جامع است و مالك آن إليان « يوليان » بوده و او همان كسى است كه طارق بن زياد و يارانش را از تنگه به اندلس عبور داد . « 1 » در 448 ق / 1056 - 1057 م ، يوسف بن تاشفين\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 102 - 104 و البيان المغرب ؛ ج 1 ، ص 202 .\r\n","page_name":" 364 ","page_number":370},
  {"content":"\r\n\r\n( امير مرابطين ) سرزمينهاى متصل به تنگه ( محل عبور از دريا ) مانند سبته و طنجه و سلا را تصرف كرد . « 1 » در 551 ق / 1059 م عبد المؤمن بن على ( امير موحدين ) فرزندانش را بر شهرها ولايت داد . سبته و جزيرة الخضراء و مالقه را به پسرش ابو سعيد داد . « 2 »\r\nيك قرن بعد از بكرى ادريسى كه خودش از ادريسيان ناحيه سبته است در وصف اين شهر مىنويسد : سبته در مقابل جزيرة الخضراء بر روى هفت كوه كوچك ( در واقع هفت تپه ) متصل به هم قرار گرفته است كه برخى از آن تپه‌ها آباد و مسكون است . درازاى شهر از غرب به شرق حدود يك ميل است . در سمت غرب و به فاصلهء دو ميلى از شهر كوه موسى قرار دارد ؛ اين كوه منسوب به فاتح اندلس موسى بن نصير است و در مجاورت آن باغها و بوستانها و جنگلى از درختان ميوه ، و نيشكر و اترج وجود دارد كه به شهرهاى مجاور سبته صادر مىشود . به اين مكان كه همهء اين امكانات را دارد بليونش مىگويند . در اين بليونش ، آبهاى جارى و چشمه‌سارهاى پرآب وجود دارد . در سمت مشرق شهر ، كوهى بلند به نام منيّه است كه در دامنه و بالاى آن ديوارى [ كه قبلا گفتيم ابن ابى عامر شروع كرد 
  ] است كه محمد بن ابى عامر آن هنگام كه از اندلس به افريقا آمد آن را ساخت ؛ چون قصد داشت مردم شهر را به بالاى كوه بياورد ، ولى ابن ابى عامر درگذشت و ساختمان آن تمام نشد . مردم سبته از انتقال به اين شهر و رفتن به بالاى كوه منيّه ناتوان بودند ، بنابراين در شهر خود ماندند . منيّه خالى ماند ولى ديوارهاى آن باقى ماند . در اين شهر ( خالى ) درخت شعرا مىرويد . در ميان شهر و در بالاى كوه چشمهء آب زلال و گوارايى است كه هيچگاه خشك نمىشود . شهر سبته چون جزيره‌اى منقطع و جداى از خشكى است و دريا آن را از هر جهت جز ناحيهء غربى احاطه كرده است . دو سوى دريا در اين ناحيهء غربى بيشتر از يك تير پرتاب نيست . نام دريايى كه در شمال آن است زقاق است و دريا در جنوب آن درياى بسول نام دارد و سبته بندرى نيكو است . در سبته لنگرگاهى براى ماهيگيرى وجود دارد و محلى هم براى صيد ماهى است .\r\nهيچ شهرى در آن نواحى در تعداد صيد ماهى و صادرات آن به پاى سبته نمىرسد .\r\n\r\n\r\n","description":"","footnote":"\r\n( 1 ) . الكامل ؛ ج 9 ، ص 622 .\r\n( 2 ) . همان ؛ ج 11 ، ص 211 .\r\n","page_name":" 365 ","page_number":371},
  {"content":"\r\n\r\nحدود صد نوع ماهى صيد مىشود . نوعى ماهى به نام ماهى تن در آنجا صيد مىشود . اين ماهيان به وسيله تور و يا به وسيلهء نيزه‌هايى كه دو سر تيز دارد و وارد بدن ماهى مىشود ، صيد مىشوند . در سبته از دريا درخت مرجان شكار مىشود كه به خوبى آن در هيچ سرزمين دريايى يافت نمىشود . در شهر سبته بازارى است كه مرجان را در آنجا تراش مىدهند و حكاكى و سوراخ مىكنند . . . و به شكلى كه مىخواهند درمىآورند و به ساير بلاد صادر مىكنند . بيشتر به غانا ( مركز بلاد سياهان ) و به همهء بلاد سياهان برده مىشود و در شهرهاى آن نواحى بيشتر مصرف دارد . « 1 » به نوشتهء ياقوت : منظور از اين لغت سبته اقدام يهود به مراسم واجب روز شنبه است . سبته از پايتختهاى مغرب و بهترين بندر آن است ، در بيابان بربر و در مقابل جزيرهء اندلس در كنار تنگه‌اى كه نزديكترين فاصله را با خشكى ( سبته ) و جزيرة الخضراء در آن سمت تنگه دارد . شهر مانند مهديه است . گفته شده اين شهر استوار مانند كف دستى كه به مچ و ساعد و بازو چسبيده و داراى شيبهايى است ، در دريا قرار دارد و پنج بريدگى « دندانه مانند » در سمت شمال دارد ، و درياى تنگه در جنوب اين شهر مىپيچد و از درياى تنگه منحرف مىشود . سبته تا فاس ده روز فاصله دارد . « 2 » يك قرن بعد از ياقوت ، ابو الفداء در وصف سبته مىنويسد : در نزديكى آن متنزهاتى باشد و مشهورترين آنها بليونش [ كه قبلا از آن سخن گفتيم 
  ] است . در مشرق بليونش كوهى است كه در آن بوزينگان بسيار باشد . ابو الفداء مىافزايد : سبته شهرى است ميان دو درياى محيط ( اقيانوس اطلس ) و درياى روم و راه ورود به برّ العدوه و خشكى اندلس است و شهر آمد و شد كشتيهاست . . . بر شبه جزيره‌اى قرار دارد و از جانب مغرب راه باريكى بدان داخل مىشود . بيشتر اطرافش را آب فراگرفته ، چنان كه مردم آنجا اگر بخواهند مىتوانند دريا را از دو طرف به هم بپيوندند و شهر را به صورت جزيره‌اى درآورند . پهناى دريا در آنجا اندك است ، چنان كه اگر هوا صاف باشد از سبته جزيرة الخضراء در خشكى اندلس ديده مىشود . سبته آبگيرهايى نيز براى جمع‌آورى آب باران دارد . « 3 » ابن بطوطه سيّاح معروف طنجه‌اى پس از بازگشت از سفر سى سالهء\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 582 .\r\n( 2 ) . معجم البلدان ؛ ج 3 ، ص 182 .\r\n( 3 ) . تقويم البلدان ؛ ص 164 و 177 .\r\n","page_name":" 366 ","page_number":372},
  {"content":"\r\n\r\nمشرق به طنجه مىنويسد : پس از زيارت قبر مادر ، از طنجه به سبته رفتم و چند ماه در آن شهر ماندم . در اينجا مرضى گريبانگيرم شد كه مدت سه ماه طول كشيد . پس از آنكه شفا يافتم براى اينكه سهمى در جهاد و جنگ با كفار داشته باشم . . . از سبته سوار كشتى شدم . . . به سوى خشكى اندلس رفتم . « 1 » آخرين خبرى كه در كتب جغرافيايى دربارهء سبته آمده ، وصف لئون افريقى در قرن دهم هجرى است كه مىنويسد : سبته شهر بزرگى است كه روميان آن را « سيفيطاس » مىخوانده‌اند و پرتغاليها آن را « سوبته » مىگفته‌اند و روميها آن را بنياد نهادند . سبته در دهانهء تنگهء ستونهاى هركول ( كوههاى هركول ) واقع شده است . پايتخت موريتانياييها ، يعنى پايتخت سراسر مناطق مورنشين بوده است .\r\nچون حكومت روميان در آنجا تأسيس شد ، به آن شهر عنايت خاصى داشته‌اند ، از اين‌رو به صورت شهرى آباد و متمدن درآمد . سپس گوتها آن را اشغال كردند تا آنكه به دست مسلمانان افتاد . لئون مىافزايد سبته به صورت زيباترين و پرجمعيت‌ترين شهرهاى موريتانى ( مورنشين ) درآمد . در اين شهر تعداد زيادى صنعتگر و اديب و عالم به سر مىبرده‌اند ؛ صنعتگرانى كه در ساختن مصنوعات مسى مهارت داشتند ، مانند ساختن شمعدانها و كاسه‌ها و ديگها . اين اشياء خريد و فروش مىشده است . گاهى اين اشياء از نقره ساخته مىشده است . لئون مىگويد : من برخى از اين اشياء را در ايتاليا ديده‌ام كه مردم ( آنجا ) گمان مىكردند ، ساخت شهر دمشق است ولى ساخته‌هاى دمشق در حقيقت زيباتر و از استحكام بيشترى برخوردار است . سبته پيوسته رو به ترقى و آبادى بود تا اينكه از زيباترين شهرهاى موريتانيا « مورنشين » شد . در آن بيشمارى مساجد و مدارس وجود دارد . . . در بيرون شهر املاك بزرگى است و سرزمينى است در نهايت زيبايى و خرّمى بويژه در جايى كه به آن بنيونش ( قبلا از آن به صورت بليونش نام برده شد ) گفته مىشود . . . ولى بيابان اطراف شهر برهنه و بىآب و علف است . بنابراين شهر از وزش بادهاى جنوب همواره در رنج و عذاب است . لئون اضافه مىكند كه خشكى شهر و اطرافش به دليل حاكميت عبد المؤمن ( امير موحدين ) بوده ، چون وقتى بر شهر\r\n\r\n\r\n","description":"","footnote":"\r\n( 1 ) . سفرنامهء ابن بطوطه ؛ ج 2 ، ص 776 - 777 .\r\n","page_name":" 367 ","page_number":373},
  {"content":"\r\n\r\nچيره شد آن را خراب كرد و اشراف و بزرگان شهر را براى هميشه به جاهاى ديگر تبعيد كرد . بعدها ، شاه غرناطه هم هنگامى كه بر سبته مسلط شد ، همين كار را كرد و به خرابى شهر بسنده نكرد ؛ بلكه ثروتمندان و بزرگان شهر را به غرناطه تبعيد كرد . سپس ناوگان دريايى پرتغال در 818 ق / 1415 م شهر سبته را تصرف كرد . ساكنان آن گريختند و مسيحيان بدون هيچ مزاحمتى وارد شهر شدند و سه هفته به دنبال مخفيگاه شاه سبته مىگشتند تا آن را بيابند ، ولى ابو سعيد مرينى كه سلطان فاس بود ، در آن زمان سرپيچى و مقاومت كرد و از تسليم به آنها خوددارى نمود و به عكس خبرهاى سبته را به او مىرساندند . او ( ابو سعيد ) در مجالس عيش و نوش و ميهمانى سرگرم بود . . . تا اينكه به دست يكى از نويسندگان سابق خود كه به او اعتماد بسيار داشت ، كشته شد و با او هفت نفر از فرزندانش نيز كشته شدند ، و مملكت فاس ( و سبته ) هشت سال بدون پادشاه ماند ، تا اينكه پسر كوچكى از ابو سعيد كه از مادرى نصرانى بود و . . . به تونس گريخته بود ، كه همان عبد الحق مرينى آخرين شاه بنى مرين است كه او نيز بعدا به دست مردم كشته شد . « 1 »\r\nسوس ادنى « 2 » شهرى قديمى ، در جنوب غربى طنجه ، در كشور مراكش است .\r\nابن خرداذبه نخستين جغرافيادانى است كه از دو سوس ادنى و اقصى نام برده و مىنويسد :\r\nدر پشت طنجه سوس الادنى واقع است كه مركز آن شهر قمونيه است كه با قيروان دو هزار و صد و پنجاه ميل فاصله دارد و مردم آن بربرند و پشت سوس الادنى ، سوس الاقصى واقع است و ميان اين دو سوس بيست روز و اندكى راه است . « 3 » گويند ، موسى بن نصير نخستين كسى بود كه در طنجه اقامت گزيد و در آنجا براى مسلمانان خطه‌اى را تحديد كرد . سواران او تا سوس ادنى رسيدند . وى مردم آن شهر ( سوس ادنى ) را مغلوب ساخت و از ايشان بردگان گرفت . « 4 » يعقوبى از سوس نام برده ولى مشخص نكرده كه منظورش سوس ادنى يا سوس اقصى است ولى از عنوانى كه به نام سوس اقصى در كتابش آورده ،\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 316 - 318 .\r\n( 2 ) .  Sous - Adna \r\n( 3 ) . المسالك و الممالك ؛ ص 67 - 69 .\r\n( 4 ) . فتوح مصر و اخبارها ؛ ص 344 - 345 و فتوح البلدان ؛ ص 331 - 332 .\r\n","page_name":" 368 ","page_number":374},
  {"content":"\r\n\r\nبه احتمال زياد قصد او سوس الاقصى بوده است . « 1 » ابن خلدون مىنويسد : بنى مختار بن محمد . . . كه موطنشان در ملويه بود . . . بر سوس و نول استيلا يافتند . سوس بر كنارهء خشك رود سوس واقع است ، اين رود از كوه نكيسه به سمت غرب جارى است و درعه كه در درّه بزرگى از كوه درن واقع است . . . به سوى مغرب پيش مىرود تا در بلاد سوس ادنى به ريگستان مىپيوندد . « 2 » بكرى در قرن پنجم هجرى از سوس نام برده ولى بيشتر اوصاف او درباره سوس الاقصى است ، فقط آنجا كه مىنويسد : . . . عبد الله بن ياسين كشته نشد تا اينكه بر سجلماسه « 3 » و نواحى آن و سوس به‌طور كامل و اغمات و نول و صحرا مسلط شد . بكرى مىافزايد كه از ساحل رودخانهء نول تا وادى سوس ( سوس ادنى ) سه روز راه است . از وادى سوس تا لنگرگاه امقدول كه لنگرگاه امنى است و آنجا ساحل سرزمين سوس ( ادنى ) است . « 4 » سوس در گفتار بكرى ، به احتمال فراوان ، اشاره به هر دو سوس ادنى و اقصى است ولى نول از شهرهايى است كه نزديك سوس ادنى بوده و قاعدهء سوس محسوب مىشده است . « 5 » ياقوت در قرن هفتم هجرى مىنويسد : سوس در مغرب ناحيه‌اى است كه شهر آن طنجه است و به سوس ادنى معروف است . « 6 » يك قرن بعد از ياقوت ، ابو الفداء ضمن وصف سوس اقصى از قول ابن سعيد ، مىنويسد : اما سوس ( سوس ادنى ) ، در كتابها به ماوراء كوه درن از جانب جنوبى تا صحرا اطلاق مىشود و از نواحى آن بلاد درعه است كه گاه به سوس و گاهى به سجلماسه منسوب است . « 7 »\r\nسلا « 8 » نام فرانسوى آن ساله « 9 » شهر و بندرى باستانى در شمال غربى مراكش « 10 » ، كنار اقيانوس اطلس و بر ساحل شمالى رود ابورقراق مقابل شهر رباط قرار دارد . نام آن بسيار قديمى است و با خرابه‌هاى شهر فنيقى سالا يا سلاى باستانى كمى فاصله دارد . « 11 » پس از\r\n\r\n\r\n","description":"","footnote":"\r\n( 1 ) . البلدان ؛ ص 138 - 139 .\r\n( 2 ) . تاريخ ابن خلدون ؛ ج 5 ، ص 65 - 66 .\r\n( 3 ) .  Sejelmase \r\n( 4 ) . المغرب فى ذكر بلاد افريقيه و المغرب ؛ ص 86 ، 162 - 163 و 168 .\r\n( 5 ) . تاريخ ابن خلدون ؛ ج 5 ، ص 58 .\r\n( 6 ) . معجم البلدان ؛ ج 3 ، ص 281 .\r\n( 7 ) . تقويم البلدان ؛ ص 175 .\r\n( 8 ) .  Sala \r\n( 9 ) .  Sale \r\n( 10 ) .  Marakes \r\n( 11 ) . دايرة المعارف فارسى ؛ ج 1 ، ص 1311 .\r\n","page_name":" 369 ","page_number":375},
  {"content":"\r\n\r\nمرگ ادريس دوم در 213 ق / 828 - 829 م و تقسيم مملكت او ، شاله و سلا و از مور و تامسنا و هرچه از قبايل بدان پيوسته بود به عيسى بن ادريس تعلق گرفت . « 1 » مقدسى شهر سلا را جزء شهرهاى ناحيهء فاس برشمرده است . « 2 » در 389 ق / 998 - 999 م بنى يعلى بن محمد يفرنى به جنگ فرزندان زيرى بن عطيه به ناحيهء سلا لشكر كشيد و پس از نبردى آنجا را از دست فرزندان زيرى درآورد . « 3 » بكرى در نيمهء اول قرن پنجم هجرى در وصف سلا مىنويسد : . . . وادى سلى كه در آن شهرى است قديمى و آثار باقىمانده از قديم در آن است كه شلّه ناميده مىشود و در ناحيهء مشرق وادى سلى بر كنار دريا غار بزرگى است و در بالاى آن دهانه‌هاى چاههايى است و پشت آن غار كشتزارى است . « 4 » به نوشتهء ادريسى شهر سلا ( در زمان او ) شهر جديدى است و در ساحل دريا واقع است و در گذشته شهر شاله و در دو ميلى دريا بوده و محل آن در ساحل رود اسمير « 5 » كه اكنون ( زمان ادريسى ) شهر سلاى جديد متصل به آن ( شهر قديم ) قرار دارد و آنجا محل ريزش رود به دريا بوده است . شهر شالهء قديمى اكنون ( زمان ادريسى ) خراب است و بقاياى ساختمانهاى بلند و معبدهاى رفيع آن وجود دارد . به اين ويرانيها عماراتى نيز پيوسته است و كشتزارها و مراتعى دارد كه محل چراى چارپايان مردم سلاى جديد است . سلاى جديد در ساحل درياى نمك بر بلندى واقع است كه هيچكس را قدرت رفتن به آن نيست . شهر بازارهاى پررونق و ارزان و بازرگانى و دخل و خرج زياد دارد و مردم آنجا ثروتمندند و وضع آنها همواره رو به بهبود است . غذا و خوراكى در آنجا زياد است و به آسانى به دست مىآيد و قيمتها بسيار ارزان است . شهر تاكستانهاى بزرگ و مزارع غلات و باغهاى فراوان دارد ، و كشتيهاى مردم اشبيليه و ساير شهرهاى ساحلى در آنجا لنگر مىاندازند و انواع كالاها را مىآورند . مردم اشبيليه به آنجا روغن صادر مىكنند كه كالاى مهم آنهاست و از آنجا انواع خوراكيها و كالاها را مىخرند . كشتيها جز در سلا\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 17 - 18 .\r\n( 2 ) . احسن التقاسيم ؛ بخش 1 ، ص 82 .\r\n( 3 ) . تاريخ ابن خلدون ؛ ج 5 ، ص 220 .\r\n( 4 ) . المغرب فى ذكر بلاد افريقيه و المغرب ؛ ص 87 .\r\n( 5 ) .  Smir \r\n","page_name":" 370 ","page_number":376},
  {"content":"\r\n\r\nلنگر نمىاندازند و در محل ورود و خروج آنان از دهانه لنگرگاه به دريا جز با راهنما ممكن نيست ، چون در دهانهء لنگرگاه شهر ، بريدگيها و برآمدگيهاى صخره‌اى وجود دارد كه كشتيها را مىشكند و پيچهايى در آنجاست كه جز اشخاص آشنا كسى آنها را نمىشناسد . دريا در ساحل سلا ، در روز دو بار جزر و مد مىشود . در اينجا وقتى مد است كشتيها را به داخل خليج لنگره مىكشد و زمان جزر دوباره به آب برمىگرداند . در ساحل دريا انواع و اقسام ماهى و خرچنگ و مار در آبهاى آن وجود دارد كه بىنظير است . « 1 » ياقوت مىنويسد : سلا در دورترين نقطهء مغرب است كه ماوراى آن آبادانى نيست ، مگر شهر كوچكى كه به آن غرينطوف گويند و سپس از سمت شمال و جنوب آن دريا گسترده مىشود ، كه همان درياى محيط ( اقيانوس اطلس ) است . . . در ساحل جنوبى و مقابل آن سلا بلاد سودان ( سياهان ) است . سلا از حيث بزرگى و وسعت شهرى ميانه است . در گوشه‌اى از خشكى قرار دارد كه در برابر آن دريا و رودخانه واقع است ، به طورى دريا در شمال آن و رودخانه در مغرب آن جارى است . اين رود از سمت جنوب جريان دارد و چنان بزرگ است كه كشتيهاى بزرگى در آن رفت‌وآمد مىكنند . در مغرب اين رود عبد المؤمن ( بن على رئيس موحدين ) شهرى ساخت و آن را مهديه ناميد و هرگاه مىخواست كار مهمى انجام دهد و سپاه جمع كند به آنجا مىرفت . « 2 » ابو الفداء در نيمهء اول قرن هشتم هجرى در وصف سلا مىنويسد : شهرى كهن است . . . بر كنار رودخانه و بحر محيط ، عبد المؤمن روبروى شهر سلا كاخى بزرگ ساخت و خواص او بر گرد آن خانه‌هاى خود را بنا كردند و كم‌كم شهرى شد كه به مهديه ( قبلا اشاره شد ) معروف گرديد و سلا از بلاد مغرب الاقصى است . خاك شهر ريگ سرخ است و رودخانه‌اش آنچنان بزرگ است كه مدّ دريا از آن بالا مىآيد . « 3 » ابن بطوطه سياح معروف قرن هشتم هجرى مىنويسد : از اصيلا به سلا رفتم و از آنجا به سوى مراكش حركت كردم . ابن بطوطه وصفى دربارهء شهر سلا ندارد ، جز آنكه چند بار به آنجا رفته و از آنجا به\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 238 .\r\n( 2 ) . معجم البلدان ؛ ج 3 ، ص 231 .\r\n( 3 ) . تقويم البلدان ؛ ص 175 .\r\n","page_name":" 371 ","page_number":377},
  {"content":"\r\n\r\nجاهاى ديگر سفر كرده است . « 1 » در قرن دهم هجرى لئون افريقى كه شهر سلا را ديده در وصف آن مىنويسد : شهرى باستانى است كه روميان آن را ساخته‌اند و سپس گوتها بر آن مسلط شدند . هنگامى كه سپاهيان اسلام به آن وارد شدند ، گوتها شهر را به آنان تسليم كردند . شهر سلا در كنار ساحل درياى محيط در جايى زيبا ساخته شده است و كمتر از يك ميل و نيم با شهر رباط فاصله دارد . . . خانه‌هاى شهر به رسم سنّتى بنا شده و با كاشى و ستونهاى مرمر ساخته شده است و مساجد آن در نهايت زيبايى است ، و دكانهاى زيبايى در زير رواقهاى بزرگ آن ساخته‌اند . سلا در رفاه و آبادانى و خرمى و نشاط شكل يك شهر متمدن و پيشرفته را دارد . بندرگاه خوب آن ، محل باراندازى بازرگانان مسيحى است . اين شهر در 670 ق / 1271 - 1272 م مورد هجوم شاه قشتاله قرار گرفت و مردم آن فرار كردند و مسيحيان به شهر وارد شدند و ده روز آنجا ماندند . تا اينكه يعقوب بن عبد الحق نخستين شاه بنى مرين به‌طور ناگهانى به شهر حمله كرد و شهر را بازپس گرفت و مسيحيان آنجا را يافت و كشت و باقى آنها سوار بر كشتى شده فرار كردند . علىرغم بازپس‌گيرى شهر ، سلا مدتى بدون سكنه باقى ماند . اطراف شهر سلا شنزارى است ، مگر بعضى اراضى زراعتى كه گندم كمى در آن مىرويد . كشتزارهاى بزرگ پنبه در اطراف شهر وجود دارد . بيشتر مردم شهر بافنده هستند و لباسهايى از پنبه مىبافند كه در نهايت لطافت و زيبايى است . مقدار زيادى شانه در سلا ساخته مىشود كه در شهرهاى سرزمين فاس به فروش مىرود ، چون در كنار شهر سلا جنگلى آباد با درختان بقس و غيره وجود دارد كه براى ( ساخت ) شانه خوب است . مردم سلا اكنون ( زمان لئون ) در عيش و رفاه كامل به سر مىبرند ، چون در آنجا حاكم ، قاضى و كارمندان ديگر مانند مسئولان گمرك و مالياتهاى بازرگانى وجود دارد . چون بازرگانان جنوبى به آنجا مىآيند ، رقم بزرگى از كالاها را مىخرند و بسيار مورد عنايت شاه هستند . چون بازرگانى آنها براى سلا سود كلانى دارد . بازرگانان آنجا انبارهاى جداگانه‌اى در شهر فاس و انبارهايى در سلا دارند . « 2 »\r\n\r\n\r\n","description":"","footnote":"\r\n( 1 ) . سفرنامه ابن بطوطه ؛ ج 2 ، ص 777 ، 781 - 782 و 786 .\r\n( 2 ) . وصف افريقيا ؛ ج 1 ، ص 207 - 209 .\r\n","page_name":" 372 ","page_number":378},
  {"content":"\r\n\r\nاغمات ، شهرى قديمى در جنوب شرقى شهر مراكش ، در كشور مغرب ( يا مراكش ) . اين شهر پس از مرگ ادريس دوّم و تقسيم مملكت او . . . سهم عبد الله بن ادريس گرديد . « 1 » يعقوبى مىنويسد : از سوس به ناحيه‌اى كه به آن اغمات گفته مىشود مىرسيم و آن ناحيه‌اى است پرنعمت كه در دشت و كوه آن چراگاهها و كشتزارهاست و مردم آن قومى از بربرهاى صنهاجه‌اند . « 2 » ابن حوقل در نيمهء دوم قرن چهارم هجرى مىنويسد : اغمات رستاق بزرگى است كه در آن شهر پربركت اغمات قرار دارد و بازرگانى انبوهى با شهر سجلماسه و غير آن دارد . از اغمات تا سجلماسه دوازده منزل راه است و در پشت آن به سمت درياى محيط سوس اقصى قرار دارد . « 3 » مقدسى در نيمهء دوم قرن چهارم هجرى ، اغمات را از شهرهاى سوس اقصى شمرده است . « 4 » به نوشتهء بكرى ، شهر اغمات در دشت واقع است و به دو شهر تقسيم شده ، يكى اغمات ايلان و ديگرى اغمات وريكه ، كه جاى فرمانرواى شهر و جايگاه بازرگانان و بيگانگان است . در اغمات ايلان بيگانگان وارد نمىشوند و ميان دو قسمت اغمات ، هشت ميل فاصله است . در اغمات رود باريكى جارى است كه از سمت قبلهء شهر به درون شهر جارى است و به آن رود تافيروت مىگويند . اطراف آن باغهاى فراوانى است و اطراف شهر نخلستانهاى زيادى است . شهر اغمات وسيع است و قبايل مصموده ، در كاخهاى آن به سر مىبرند . شهرى ارزان و پرنعمت است و اسبهاى باركش و سوارى دارد . از شهر نفيس سيبهاى بسيار خوبى به آنجا ( اغمات ) آورده مىشود . يك بار قاطر « سيب » نصف درهم ارزش دارد . اغمات چون هواى متعفّن دارد ، رنگ پوست مردم آن زرد است . در شهر عقربهاى گزنده بسيار است كه گزيده شده از نيش آن را درمانى نيست . بازارهاى اغمات بزرگ و آباد است . بازار اغمات وريكه روز يكشنبه ( يكشنبه بازار ) برپا مىشود . در آن همه نوع صنايع و كالاهاى بازرگانى وجود دارد . در آن بازار بيشتر از صد گاو و هزار گوسفند در طى همين روز ( يكشنبه ) ذبح مىشود . زن ميان آنها مشترك\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 18 .\r\n( 2 ) . البلدان ؛ ص 139 .\r\n( 3 ) . صورة الارض ؛ جزء 1 ، ص 90 .\r\n( 4 ) . احسن التقاسيم ، بخش 1 ، ص 315 .\r\n","page_name":" 373 ","page_number":379},
  {"content":"\r\n\r\nاست ، يك سال از آن يك مرد است و بعد با رضايت او به مرد ديگرى تعلق مىگيرد . در ساحل اغمات رباط « فوز » واقع است و از همهء شهرها كشتى در ساحل اين رباط لنگر مىاندازد و تنها در زمان بارانى بودن هوا و گرفته بودن و ابرى بودن آسمان كه بادهاى خشكى بدان سو مىوزد ، كشتى از آن بندر خارج مىشود . « 1 » يك قرن بعد از بكرى ادريسى مىنويسد : اغمات ايلان ، شهرى كوچك و در پايين كوه درن واقع است . در اين شهر يهود سكونت دارند . اغمات ايلان شهرى نيكو و آباد و حاصلخيز و پرنعمت است و يهود به فرمان امير مراكش ، على بن يوسف بن تاشفين ، از سكونت در مراكش منع شده و جز در روز براى انجام دادن برخى از امور حق ورود به آن را ندارند . . . هرگاه يكى از يهود را بيابند كه شب را در آنجا به سر برده ، اموال او مصادره و خون او حلال مىشود .\r\nبنابراين ، يهوديان هم به سبب حفظ مال و جان خود از ماندن در اغمات ( چون نزديك مراكش است ) بيزارند . « 2 » ياقوت در نيمهء اول قرن هفتم مىنويسد : ناحيه‌اى در بلاد بربر از سرزمينهاى مغرب در نزديك مراكش است و از دو شهر روبروى هم كه بسيار پرخير و بركتند ، تشكيل شده است ( قبلا نام آنها گفته شد ) . در شهر اغمات انواع ميوه‌هاى سردسيرى و گرمسيرى وجود دارد . مردم آن دو گروهند ، به گروهى از آنها موسويه گفته مىشود كه از ياران ابن ورصندند . بيشتر اين مردم سنگدل و بيرحمند ؛ گروه ديگر فرقهء مالكيهء حشويه‌اند كه پيوسته اين دو گروه در حال جنگ و نزاعند . افراد هر گروه به‌طور جداگانه نماز صبح مىخوانند . . . ميان اغمات و مراكش سه فرسنگ فاصله است و اغمات در دامنهء كوه قرار دارد و مسكن ( قبيلهء ) مصامدهء بربر است . در آنجا پوستهايى با كيفيت عالى كه در دنيا مانند ندارد دباغى و به ساير بلاد مغرب صادر مىشود و مورد رقابت با ديگر جاهاست . « 3 » به نوشتهء ابو الفداء ، اغمات ايلان در شش ميلى اغمات وريكه واقع است . اغمات وريكه مسكن يهود است . شهرى نيكو و پرنعمت است .\r\nابو الفداء اضافه مىكند : شهر اغمات ( يعنى هر دو اغمات ايلان و وريكه ) در شمال كوه\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 153 .\r\n( 2 ) . نزهة المشتاق ؛ ج 1 ، ص 235 .\r\n( 3 ) . معجم البلدان ؛ ج 1 ، ص 225 .\r\n","page_name":" 374 ","page_number":380},
  {"content":"\r\n\r\nدرن واقع است و قبل از بنيان مراكش ، مركز بلاد اطراف بوده است . ابو الفداء به نقل از ابن سعيد مغربى مىنويسد : پيش از آنكه امير المسلمين يوسف بن تاشفين ، مراكش را بنا كند ، اغمات پايتخت او بوده است . اغمات ، خاكش خوب و نباتات و گياهانش بسيار است . از چپ و راست نهرها بدان كشيده شده است . گرداگرد آن را باغهاى بهشت‌آسا و بوستانها و درختان انبوه پوشانده است . جاى خوشى است . هواى خوشى دارد . رودى دارد چندان بزرگ نيست و از ميان شهر مىگذرد . اين رود از جنوب داخل شهر مىشود و از شمال شهر خارج مىگردد و چه‌بسا در زمستان آب آن يخ مىبندد و كودكان از روى آن مىگذرند . « 1 »\r\nلئون افريقى كه در قرن دهم اغمات را ديده در وصف آن مىنويسد : شهر در 24 ميلى مراكش در كوهپايه‌هاى كوهى از كوههاى اطلس واقع شده است . شهر شش هزار خانه دارد . در ايام موحدين بسيار آباد بوده است و مراكش دوّم ناميده مىشده است . اين شهر با باغها و تاكستانهاى خرّم احاطه شده است . برخى از باغها در دشت و برخى ديگر كوهها را مىپوشاند . . . رودى زيبا در شهر جارى است كه از كوه اطلس مىآيد و پس از عبور از شهر در رودى به نام تنسيفت مىريزد . بيابان ميان اين دو رود بسيار حاصلخيز است . مىگويند در اين بيابان پنجاه برابر جاهاى ديگر محصول مىدهد . بعضى مىگويند كه رودخانهء شهر در نزديك اغمات وارد قناتهاى زيرزمينى مىشود . « 2 »\r\nبصرهء مغرب ، شهرى قديمى در مغرب اقصى ، ميان طنجه ، فاس و مراكش ، در كشور مغرب ( يا مراكش ) واقع بوده است ؛ اكنون از اين شهر ويرانه‌هايى باقى مانده است . نام بصره مغرب از بصرهء بلاد عرب ( عراق ) گرفته شده است . « 3 » ابن عذارى مىنويسد : بصره آن هنگام كه شهر أصيلا نبود ، بنا گرديد . در هشت ميلى بصره كوهى است كه به آن صرصر گفته مىشده و در آن آب و ميوه فراوان بود و جايگاه قبيلهء مصموده بوده است و نخستين كسى كه بر بصره حدود چهل سال حكومت داشت ،\r\n\r\n\r\n","description":"","footnote":"\r\n( 1 ) . تقويم البلدان ؛ ص 166 ، 181 .\r\n( 2 ) . وصف افريقيا ؛ ج 1 ، ص 135 .\r\n( 3 ) . وصف افريقيا ؛ ج 1 ، ص 310 و دانشنامهء جهان اسلام ؛ ج 3 ، ص 476 .\r\n","page_name":" 375 ","page_number":381},
  {"content":"\r\n\r\nابراهيم بن قاسم بن ادريس بود . بعد از او پسرش و برادرش و چند تن ديگر از همين خانواده و خانوادهء ديگرى از طرف حكّام مغرب تا 347 ق / 958 - 959 م بر بصره حكومت داشتند . « 1 » ابن خلدون مىنويسد : پس از تقسيم مملكت ادريس دوم . . . طنجه و سبته و بصره ( مغرب ) و متعلقات آن از بلاد غماره به قاسم بن ادريس تعلق گرفت . « 2 » اصطخرى در نيمهء اول قرن چهارم هجرى در وصف بصره مىنويسد : شهرى بزرگ و فراخ و پرنعمت است و در برابر جزيره‌اى است كه آن را به جبل الطارق بازخوانند و ميان شهر و جزيره ( مذكور ) پهناى دريا دوازده فرسنگ است و فاصلهء فاس تا بصره شش مرحله است . « 3 » بلّكين بن زيرى براى سركوبى ملوك بربر به مغرب آمد ، ابتدا به سبته و سپس به بصره ( در مغرب ) بازگرديد و آن شهر را كه دار الملك ابن اندلس بود و سخت آبادان بود ويران كرد . « 4 » ابن حوقل جهانگرد قرن چهارم هجرى در وصف بصره مىنويسد : شهرى است كه مردم از همه جا به آن رفت‌وآمد دارند . شهر ديوارى نه چندان بلند دارد . آبهايى از خارج شهر به داخل آن جارى است . باغهاى كمى در مشرق شهر است . شهر غلات زياد و محصول پنبهء فراوانى دارد كه به افريقيه و ساير جاهاى ديگر صادر مىشود . از جملهء غلات آنها گندم و جو است كه به فراوانى برداشت مىكنند .\r\nشهر حاصلخيز و پربركت است و بازارها و ساختمانهاى نيكو دارد . هواى شهر خوش و مردمش از زن و مرد چهره‌هاى نيكويى دارند . بيشتر آنها خوش قد و قامت هستند و خوش خلق و زيبارويند . مردمى با حيا و نيكوكارند . ابن حوقل اضافه مىكند كه مردم بصره و فاس بعضى اوقات با هم مىجنگند ، سپس صلح و با هم دادوستد مىكنند . « 5 » در 363 ق / 972 - 973 م حكم بن عبد الرحمن الناصر ، سردار خود ، غالب ، را با سپاهى به يارى وزيرش قاسم بن طملش كه به شمال افريقا رفته بود فرستاد و به غالب فرمان داد كه ريشه ادريسيان را بركند . . . خبر آمدن غالب به حسن بن كنون ( امير ادريسى ) رسيد .\r\n\r\n\r\n","description":"","footnote":"\r\n( 1 ) . البيان المغرب ؛ ج 1 ، ص 235 .\r\n( 2 ) . تاريخ ابن خلدون ؛ ج 5 ، ص 227 .\r\n( 3 ) . مسالك و ممالك ؛ ص 41 ، 49 .\r\n( 4 ) . البيان المغرب ؛ ج 2 ، ص 243 . تاريخ ابن خلدون ؛ ج 5 ، ص 158 .\r\n( 5 ) . صورة الارض ؛ جزء 1 ، ص 81 ، 83 .\r\n","page_name":" 376 ","page_number":382},
  {"content":"\r\n\r\nاو از شهر بصره بيرون رفت و همهء اموال و حرم و ذخاير خود را به حجر النسر كه دژ مستحكمى در نزديكى سبته بود منتقل كرد . « 1 » مقدسى در نيمه دوم قرن چهارم ، مىنويسد :\r\nبصره شهرى بزرگ و مهم بوده ولى اكنون ( زمان مقدسى ) ويرانه است . « 2 » بكرى در نيمهء اول قرن پنجم هجرى مىنويسد : بصره شهر بزرگ و وسيعى است و ناحيه‌اش وسيعترين نواحى ( مغرب ) است . بيشتر آن ( نواحى ) كشتزار است و به لحاظ فراوانى شير ( خوراكى ) به بصرة الذّبان و نيز به بصرة الكتان معروف است و در آغاز كار تمام بازرگانى مردم آن خريد و فروش كتان بوده است . به سبب خاك قرمزى كه دارد به الحمراء نيز معروف است . شهر ديوارى از سنگ و آجر دارد . شهر در سمت مشرق ده دروازه دارد و جامع آن هفت شبستان دارد . شهر دو گرمابه و آرامگاه بزرگى در جانب شرقى در دامنهء كوه و آرامگاهى در سمت غربى دارد كه به آرامگاه قضاعه معروف است . آب شهر شور است و آب مشروب مردم از چاه گوارايى در كنار دروازه شهر است كه به چاه ابن ذلغاء معروف است و بيرون شهر باغها يا چشمه‌هاى بسيار و چاههاى آب گوارا وجود دارد . زنان بصره به زيبايى و نكورويى معروفند و در سرزمين مغرب از ايشان زيباتر زنى نيست . شهر بصرهء جديد نيز در همان زمانى كه شهر اصيلا بنا شد ، ساخته شد . « 3 » ادريسى در نيمهء قرن ششم هجرى مىنويسد : شهر بصره ديوارى دارد كه چندان استوار و محكم نيست . دهات و آباديها دارد ، محصول آنها غلات و بيشتر غلات ايشان پنبه و گندم است و ساير حبوبات فراوان است . شهر از همه جهات آباد است و هوايش معتدل و مردمش با شرم و حيا و صاحب زيبايى و خوش‌رفتارند . « 4 » ياقوت در نيمهء اول قرن هفتم هجرى ، گفتهء همه جغرافيانويسان قبل از خود را دربارهء بصره تأييد كرده و چيزى به گفتهء آنان نيفزوده است . « 5 » يك قرن بعد از ياقوت ، ابو الفداء به جاى بصره به شهر ديگرى به نام قصر عبد الكريم اشاره كرده مىنويسد : شهر قصر عبد الكريم در چهار\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 5 ، ص 229 - 230 و البيان المغرب ؛ ج 2 ، ص 247 .\r\n( 2 ) . احسن التقاسيم ؛ بخش 1 ، ص 228 .\r\n( 3 ) . المغرب فى ذكر بلاد افريقيه و المغرب ؛ ص 110 .\r\n( 4 ) . نزهة المشتاق ؛ ج 2 ، ص 531 .\r\n( 5 ) . معجم البلدان ؛ ص ج 1 ، ص 440 - 441 .\r\n","page_name":" 377 ","page_number":383},
  {"content":"\r\n\r\nمنزلى سبته است ، در مغرب مكناسه با انحرافى به سمت شمال و . . . قصر عبد الكريم بر ساحل شمالى رودى است كه قبل از آن بصره قاعدهء آن بلاد بود و « علويان ادريسى » در آن سكونت داشتند . بصره را به سبب شير زيادى كه در آن فراهم مىآمد ، بصرة الذّبان مىگفتند . اين بصره اكنون ( زمان ابو الفداء ) ويران است و قصر عبد الكريم قاعدهء آن ديار گرديده است ، و نيز به آن قصر كتامه هم مىگويند . كشتيهاى پر كالا كه از بركات دريايى آنجاست از درياى محيط از راه رودخانه شهر به شهر درآيند . دو سوى رودخانه بصره ، از باغها و تاكستانها پوشيده شده است . « 1 » ابن بطوطه جهانگرد قرن هشتم هجرى ، هنگام بازگشت از سفر چندين سالهء خود قصد مسافرت به بلاد سياهان مىكند ؛ او مىنويسد : به شهر سجلماسه رسيدم . . . كه محصول خرماى اعلا و فراوان دارد . شهر بصره ( در مغرب ) از حيث محصول مانند سجلماسه است ، اما خرماى سجلماسه از آن بهتر است . « 2 » لئون افريقى در قرن دهم هجرى در وصف بصره مىنويسد : شهر بر قطعه زمين كوچكى واقع شده و شامل دو هزار خانه است . . . آن شهر را محمد بن ادريس ( دوم ) . . .\r\nدر دشتى ميان دو برجستگى ( كوه كوچك ) در هشتاد ميلى فاس و بيست ميلى جنوب القصر بنا كرد . . . شهر ديوارهاى زيبا و عالى دارد . در تمام دوران حكومت ادارسه شهر متمدنى بوده ، در تابستان به لحاظ زيبايى اطرافش در آنجا اقامت مىكردند . . . بصره شهرى قديمى است . باغهاى فراوان و غلات ممتاز دارد . كشتزارهاى گندم آن نزديك شهر است و نهر كوس اين كشتزارها را آبيارى مىكند . بصره جمعيت بسيار و مساجدى دارد و مردمش به كرم و بزرگوارى مشهور بوده‌اند و هنگام حكومت ادريسيان پيوسته مورد قتل و غارت دشمنان بود و شهر را خراب كردند . از آن شهر غير از ديوارها چيزى باقى نمانده است . « 3 »\r\nمراكش شهرى است در كشور مراكش و مركز ايالت مراكش . شهر در جنوب وادى تنسيفت و در شمال كوههاى اطلس واقع شده و فاصلهء آن تا كازابلانكا دويست و چهل\r\n\r\n\r\n","description":"","footnote":"\r\n( 1 ) . تقويم البلدان ؛ ص 177 .\r\n( 2 ) . سفرنامهء ابن بطوطه ؛ ج 2 ، ص 782 .\r\n( 3 ) . وصف افريقيا ؛ ج 1 ، ص 310 و 311 .\r\n","page_name":" 378 ","page_number":384},
  {"content":"\r\n\r\nكيلومتر است . مراكش همچنين نام كشورى است در شمال غربى افريقا كه نام رسمى آن « المملكة المغربيه » « 1 » يا به اختصار ، « المغرب » و به زبان فرانسه ماروك « 2 » خوانده مىشود . « 3 » اقليم مراكش در زمستان و بهار ، خشك و معتدل ، اما در تابستان بسيار گرم است . شهر به دو بخش تقسيم مىشود : 1 ) مدينه يا شهر قديم مورها ، 2 ) كوى جديد در غرب شهر قديم كه ساختمان آن از فرانسويهاست . فعاليتهاى صنعتى شهر مراكش صرف‌نظر از كارهاى دستى آن ، اندك است . شهر از مراكز جهانگردى و نيز ورزشهاى زمستانى است .\r\nدر 454 ق / 1062 م شهر مراكش را يوسف بن تاشفين ( امير مرابطين ) پىافكند .\r\nنخست در آنجا چادرها برپا كرد و سپس مسجدى در آنجا ساخت و قلعه‌اى كوچك براى اندوختن اموال و اسلحه‌اش بنا كرد . « 4 » در 463 ق / 1070 - 1071 م آغاز به بناى مراكش كرد كه در آنجا كاخ سنگىاى بود . و مردم را براى بناى خانه‌هاى بدون ديوار به كمك گرفت . « 5 » ابن اثير در ذيل وقايع سال 448 ق / 1056 م مىنويسد : در محل شهر مراكش ، زمين پست و هموارى بود . در آن آبادانى نبود . مانند قيروان در افريقيه در ميان بلاد مغرب قرار داشت . سرزمين مراكش در پايين كوههاى مصامده كه از قدرتمندترين مردم اين منطقه بودند قرار داشت . پس در آنجا بنيان شهر مراكش گذاشته شد . « 6 » ابن خلدون مىنويسد : يوسف بن تاشفين مراكش را لشكرگاه خود كرد تا بتواند جلو قبايل مصموده را كه به هنگام تابستان به كوه درن مىرفتند ، بگيرد و پس از يوسف پسرش در 526 ق / 1131 - 1132 م بناى شهر مراكش و باروهايش را كامل كرد . « 7 » ادريسى در نيمهء قرن ششم هجرى در وصف مراكش مىنويسد : در دوازده ميلى شمال اغمات شهرى است از بناهاى يوسف بن تاشفين كه در آغاز سال 470 ق / 1077 - 1078 م بعد از\r\n\r\n\r\n","description":"","footnote":"\r\n( 1 ) .  Mamlekato'l - Maqrebiyya \r\n( 2 ) .  Marok \r\n( 3 ) . دايرة المعارف فارسى ؛ ج 2 ، ( بخش دوم ) ، ص 2733 - 2734 .\r\n( 4 ) . تاريخ ابن خلدون ؛ ج 5 ، ص 190 .\r\n( 5 ) . البيان المغرب ؛ ج 4 ، ص 19 - 22 .\r\n( 6 ) . الكامل ؛ ج 9 ، ص 622 .\r\n( 7 ) . تاريخ ابن خلدون ؛ ج 5 ، ص 190 و البيان المغرب ؛ ج 4 ، ص 73 .\r\n","page_name":" 379 ","page_number":385},
  {"content":"\r\n\r\nآنكه زمين آن را از مردم اغمات با دادن اموال خريدارى كرد ، براى خودش و پسر عموهايش تعيين حدود كرد . اين شهر در زمين پست و هموارى قرار داشت كه در اطراف آن جز كوه كوچكى به نام « ايجليز » و قطعه سنگى كه كاخ امير المسلمين يوسف بن تاشفين روى آن بنا شده بود ، چيز ديگرى نبود . اين كاخ به دار الحجر معروف است و در جاى شهر مراكش هيچ سنگى وجود ندارد جز آن سنگى كه كاخ روى آن ساخته شد .\r\nشهر مراكش را با گل و آجر و خشتهاى ساخته شده از خاك بنا كردند . آب شهر كه بوستانها را با آن آبيارى مىكنند به روش مهندسى خوبى به وسيله عبيد الله بن يونس مهندس استخراج شده است . علت آن است كه آب آنها در عمق زياد نيست و با حفارى اندكى از روى زمين به دست مىآيد . اين مرد ( عبيد الله بن يونس ) در آغاز ساختمان مراكش به اين شهر آمده است . در مراكش باغى نيست جز باغى ( بوستانى ) كه متعلق به ابو الفضل مولى امير المسلمين كه نام او ذكر شد . او قصد كرد كه بر روى زمين مجاور آن باغ ، چاهى حفر كند ، بنابراين چاهى مربع شكل و بزرگ حفر كرد و سپس حفارى را روى زمين همچنان ادامه داد تا به آن باغ رسيد . اين آب بر روى زمين جارى شد و در طول ايام بدون انقطاع جارى بود . چاه ارتفاع زيادى از سطح زمين ندارد . امير المسلمين كار عبيد الله بن يونس مهندس را پسنديد و او را به مال فراوان تشويق كرد و بزرگ داشت ، و در كنار آن ( چاه ) عمارتهايى ساختند . . . بدين‌سان خانه و عمارات مراكش به يكديگر متصل شد و منظرهء زيبايى پيدا كرد . شهر مراكش در اين زمان ( زمان ادريسى ) از بزرگترين شهرهاى مغرب اقصى شد . چون پايتخت حكومت لمتونه بود . . . در آن شهر تعداد بيشمارى كاخهاى امرا و سران لشكرى و كارگزاران دولتى است . كوچه‌هاى وسيع و ميدانهاى بزرگ و گسترده دارد . خانه‌هاى آن بلند است و بازارهاى گوناگون و كالاهاى پرسود دارد . مراكش جامعى دارد كه يوسف بن تاشفين بنا كرده است . در آن زمانى كه قبيلهء مصامده بر آنجا تسلط داشته‌اند و پادشاهى مىكردند ( زمان ادريسى ) ، اين جامع ويران و درهاى آن كنده شده و در آن نماز برگزار نمىشود . مردم براى خود مسجدى ساخته‌اند و در آن نماز مىخوانند . مردم شهر بعد از غارت و كشتار خريد و فروش « اموال به دست آمده » را حرام مىكنند ، تمام اينها به مذهب آنها بستگى دارد .\r\n\r\n","description":"","footnote":"","page_name":" 380 ","page_number":386},
  {"content":"\r\n\r\nآب آشاميدنى مردم مراكش از چاههايى است كه آب همهء آنها گواراست و چاههاى ايشان نزديك به هم است و على بن يوسف نيز آبى را از چشمه‌اى كه ميان آن چشمه و شهر ميلها فاصله دارد به شهر آورده است ، و اين كار به اتمام نرسيده بود كه مصامده بر شهر دست يافتند و اتمام آن به دست آنها ( مصامده ) انجام شد . اين آب را به داخل شهر و در نزديك دار الحجر آورده و در آنجا سقّاخانه‌ها بنا كردند . . . باغى كه در آن تنها كاخى است ، و شهر در اطراف آن قرار داشت و درازاى اين كاخ بيشتر از يك ميل و پهناى آن نيز به همين مقدار است . در سه ميلى مراكش رودى به نام تانسيفت كه چندان بزرگ نيست ، جارى است ولى آب آن دائمى نيست و در زمستان سيلهاى بزرگ در آن جارى مىشود كه چيزى سر راه خود باقى نمىگذارد . امير المسلمين يوسف بن تاشفين بر آن رود ، پل شگفتى ساخت كه بنيان استوار و محكمى داشت . كارگزاران و مهندسان آن را از اندلس آورد و از مردم متخصص براى بناى اين پل دعوت كرد . چند سالى نگذشت كه سيلى آمد و بيشتر آن را ويران و پايه‌هاى آن را منهدم كرد . آبهاى اين رود ، از چشمه‌هاى كوه درن از ناحيهء شهر اغمات سرچشمه مىگيرد . « 1 » در 558 ق / 1162 - 1163 م ، مردم ، ابو يعقوب يوسف موحدى را به مراكش فراخواندند و به مقام ولايتعهدى برداشتند . « 2 » بعد از مرگ ابو يعقوب يوسف در 580 ق / 1184 - 1185 م ، فرزندش يعقوب به مراكش آمد و منكرات را قطع كرد و بساط عدل گسترد و احكام دين را رواج داد . « 3 » ياقوت در قرن هفتم هجرى ، بناى شهر مراكش را بر خلاف منابعى كه قبل از او ، سالهاى 454 و 463 ق ذكر كرده بودند ، 470 ق / 1077 - 1078 م مىداند . وى بقيه اوصاف مراكش را از ادريسى نقل مىكند ، ولى مىنويسد : جايگاه مراكش ، محل بسيار خطرناكى بود ، چون راهزنان در آنجا كاروانها را غارت مىكردند و بدين لحاظ معناى مراكش به زبان بربرى يعنى تند ( سريع ) حركت كنيد . شايد به دليل حمله دزدان بوده است كه چنين ناميده شده است - و نخستين امير موحدين عبد المؤمن بن على در آنجا بوستانها ( و باغها )\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 233 - 235 .\r\n( 2 ) . تاريخ ابن خلدون ؛ ج 5 ، ص 252 .\r\n( 3 ) . همان ؛ ج 5 ، ص 257 .\r\n","page_name":" 381 ","page_number":387},
  {"content":"\r\n\r\nايجاد كرد . مىگويند ، درازاى باغهاى آن سه فرسخ بوده است . « 1 » ابن سعيد مغربى در نيمهء دوم قرن هفتم هجرى مىنويسد : مراكش شهر جديدى است . . . بيگانگان را در آنجا تب فرو مىگيرد . . . و از پايتختهاى مغرب است . « 2 » در نيمهء اول قرن هشتم هجرى ابو الفداء مىنويسد : در جنوب مراكش ، كوه درن است و در شمال آن مملكت سلاست و در مغربش درياى محيط ( اقيانوس اطلس ) و در مشرق آن سرزمينى ميان سجلماسه و فاس است . گرداگرد شهر هفت ميل است و هفده دروازه دارد . هوايش سخت گرم است . « 3 » ابن بطوطه سياح و جهانگرد مغربى در بازگشت از سفر مشرق مىنويسد : روز جمعه اواخر شعبان سال 750 ق / 1349 م به پايتخت ( مغرب ) شهر فاس وارد شديم . . . و به محضر امير المؤمنين المتوكل . . . ابو عنان [ يازدهمين پادشاه سلسله بنى مرين فاس ( متولد 729 ق ) 
  ] تشرف حاصل كرديم . ابن بطوطه در وصف مغرب ( منظور او شهر مراكش است ) مىنويسد : بهترين كشورهاى عالم است و از انواع خوراكيهاى آنجا و سبزيجات و ميوه‌جات آن در مقايسهء با كشورهاى مصر و شام سخن گفته است . « 4 » در قرن دهم هجرى لئون افريقى كه به شمال افريقا سفر كرده در وصف سرزمينها و بلاد شمال افريقا اطلاعات بسيار ارزنده‌اى داده است . وى دربارهء تقسيمات مغرب بيشتر به اقليم آب و هوايى هريك از سرزمينها اشاره كرده و هر مملكتى را هم به اقليمهاى متعدد تقسيم كرده است ؛ مثلا اقليم ( يا ناحيه ) حاحا ؛ سوس ، جروله ، دكالة ، هسكوره ، تادلا ، تامسنا ، فاس ، سايس ، الهبط ، كه همهء اين اقاليم ، سرزمين مغرب اقصى را تشكيل مىدهند .\r\nپس از اين تقسيمات ، او داخل هر اقليم را به نواحى و شهرهاى متعددى تقسيم كرده است ؛ مثلا دربارهء اقليم فاس مىنويسد : ناحيهء الريف ، ناحيهء كرط ، ناحيهء الحوز و هركدام را نيز با شهرها و مراكز آن توضيح مىدهد . دربارهء مملكت مراكش نيز همين تقسيمات را به كار برده است . درباره مراكش فقط از يك اقليم بزرگ به نام حاحا نام برده و سپس شهرها و مراكز و آداب و رسوم هريك را منفردا توضيح داده است . وى مىنويسد :\r\n\r\n\r\n","description":"","footnote":"\r\n( 1 ) . معجم البلدان ؛ ج 5 ، ص 94 .\r\n( 2 ) . كتاب الجغرافيا ؛ ص 125 .\r\n( 3 ) . تقويم البلدان ؛ ص 179 .\r\n( 4 ) . سفرنامهء ابن بطوطه ؛ ج 2 ، ص 771 - 773 به بعد .\r\n","page_name":" 382 ","page_number":388},
  {"content":"\r\n\r\nمملكت مراكش شامل اقليم غربى حاحاست . اين اقليم تا بحر محيط ( اقيانوس اطلس ) در جهت مغرب و شمال و تا كوه اطلس در جنوب ، و در مشرق تا رود اسيف انوال كه از كوه اطلس سرچشمه مىگيرد و در رود تنسيفت مىريزد و مرز ميان حاحا و اقليم مجاورش است ، محدود است . « 1 » لئون دربارهء ناحيهء مراكش و موقعيت آن مىنويسد : اين ناحيه از سمت مغرب از كوه نغيفه آغاز مىشود و در سمت مشرق تا كوه انماى امتداد مىيابد . سپس در سمت شمال تا نزديك وادى تنسيفت پيش مىرود و در محل برخورد رود تنسيفت با رود أسيف أنوال ، آنجا كه بلاد حاحا از مشرق آن آغاز مىشود ، پايان مىيابد . اين ناحيه يك شبه مثلث درست مىكند . گندم و ديگر حبوبات در اين ناحيه به فراوانى مىرويد . در اين منطقه چارپايان فراوانى وجود دارد . آبها ، رودها ، چشمه‌ها و ميوه‌هايى همچون خرما ، انگور ، انجير ، سيب و همه نوع گلابى در آن مىرويد . تقريبا اين ناحيه دشتى مانند دشت لومباردى ايتالياست . كوههاى آن در نهايت سردى و خشكى است و غير از جو گياه ديگرى در آنها نمىرويد . در اين ناحيه شهرهاى متعددى وجود دارد ؛ « 2 » از جمله شهر مراكش كه از پايتختهاى بزرگ دنيا و از بهترين شهرهاى افريقا به شمار مىآيد . در دشتى وسيع و در چهارده ميلى كوه اطلس واقع است . شهر را يوسف بن تاشفين ( قبلا دربارهء آن سخن گفته شد ) امير قبيلهء لمتونه هنگامى كه با قبيله‌اش به اين ناحيه وارد شد ، بنا كرد و به عنوان پايتخت خود برگزيد . چون به راه شهر اغمات . . . و به صحراى محل زندگى اين قبيله نزديك بود . مراكش با طرح و نقشهء مهندسان ممتاز و صنعتگران ماهر در ميان اقليمى ( يا ناحيه‌اى ) بزرگ بنا شد . در دوران زندگى ( و حكومت ) على بن يوسف بن تاشفين شهر بيش از صد هزار خانه و بيست و چهار دروازه داشت و گرد آن ديوارى در نهايت زيبايى و استحكام ، با گل مخلوط شده با گچ و ماسه ، ساخته شده بود . در اين شهر مساجد ، مدارس ، گرمابه‌ها و مسافرخانه‌هايى به سبك افريقايى وجود دارد . بعضى از اين مساجد را پادشاهان لمتونه ( مرابطين ) و بعضى ديگر را جانشينان آنان يعنى پادشاهان موحدين ساخته‌اند . در ميان شهر مراكش ، مسجد\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 95 .\r\n( 2 ) . همان ؛ ج 1 ، ص 122 .\r\n","page_name":" 383 ","page_number":389},
  {"content":"\r\n\r\nجامعى در نهايت زيبايى است كه آن را على بن يوسف نخستين پادشاه مراكش ساخته و به جامع على بن يوسف معروف است . پس از او عبد المؤمن يكى از پادشاهان موحدى آن جامع را ويران كرد و از نو ساخت آن هم به اين منظور كه نام على بن يوسف را از زبانها انداخته و نام خود را جايگزين نام او كند ، ولى كار بيهوده‌اى كرد زيرا تاكنون ( زمان لئون ) نام قديم آن « جامع ابن يوسف » بر زبان مردم جارى است . در نزديك شهر مراكش مسجد جامع ديگرى وجود دارد كه آن را عبد المؤمن ( موحدى ) بنا كرده . او دومين پادشاه سلسله‌اى است كه عليه لمتونيان « يعنى مرابطان » برخاست و حكومت آنان را سرنگون كرد و جانشين ايشان شد . اين مسجد را بعدها منصور نوهء عبد المؤمن گسترش داد و به آن پنجاه ذراع از هر طرف اضافه كرد و مسجد را با ستونهايى كه از اسپانيا آورده بود ، تزيين كرد و در زير مسجد مخزن آبى متشكل از قوسهاى دايره‌اى شكل ( احتمالا طاقهاى ضربى قوسى شكل ) ساخت كه همهء مساحت زير مسجد را پوشش مىداد . منصور دستور داد كه سقف مسجد را با سرب پوشاندند و در اطراف سقف آبراهه‌هاى سنگى تعبيه كردند ، به گونه‌اى كه آب باران ريخته شده بر سقف مسجد را به مخزن آب زير مسجد جارى مىساخت . منصور صومعه‌اى با سنگهاى بزرگ تراشيده شده از همان نوعى كه در برج كوليزى روم به كار رفته بنا كرد . محيط دايرهء گنبد اين صومعه به صد ذراع توسكانى مىرسيد و از برج « أزينيلى » در بولونيا بلندتر بود و به وسيله پلكانى مستقيم به بالاى اين برج مىرفتند . پهناى آن ( برج ) نه وجب و ارتفاع ديوار خارجى آن ده وجب و ارتفاع ديوار داخلى آن پنج وجب بود و در داخل صومعه هفت اتاق وسيع بسيار زيبا ساخته بودند كه بعضى بر روى بعض ديگر سوار شده بود .\r\nپلكانى كه از طريق آن به بالاى برج صومعه مىرفتند از پايين تا بالا به وسيلهء آهنهاى زيبا و محكم ساخته شده است كه بخش داخلى آن ( پلكان ) عريضتر از بخش خارجى آن است . هنگامى كه انسان به بالاى برج صومعه مىرسد با برجكى هرمى شكل مواجه مىشود كه محيط دور آن بيست و پنج ذراع است كه تقريبا معادل محيط برج بزرگ صومعه است و ارتفاع آن به اندازهء دو نيزهء بزرگ است . اين برجك مشتمل بر سه طبقهء قوسى شكل است كه با پلكانهاى چوبى از آنها بالا مىروند . در بالاى اين برجك ستونى\r\n\r\n","description":"","footnote":"","page_name":" 384 ","page_number":390},
  {"content":"\r\n\r\nهرمى شكل و بسيار مستحكم ساخته شده كه بر روى آن سه سيب نقره‌اى تعبيه شده است ، كه سيب پايينى بزرگتر از سيب ميانى و سيب ميانى بزرگتر از بالاترين سيب است و وزن هر سه آنها روى هم نود و سه رطل « 1 » ايتاليايى است . هنگامى كه انسان به طبقهء بالايى اين برج كوچك مىرسد ، مىتواند از هر طرف مناظر اطراف را مشاهده كند .\r\nدرست مانند ( برج ) ديده‌بان كشتيهاست كه بر بالاى تيرك عمودى وسط كشتى قرار گرفته است و هنگامى كه به پايين نگاه كند ، مردان بلند قد را مانند بچه‌هاى يك ساله مىبيند و كوه اسفى را كه در فاصلهء صد و سى ميلى مراكش است به خوبى مشاهده مىكند ، همچنان‌كه مىتواند به خوبى دشتهاى اطراف شهر را تا فاصلهء پنجاه ميلى ببيند . مسجد جامع شهر كه قبلا درباره‌اش گفته شد ، از داخل زينت‌كارى چندانى نشده است ، ولى سقف آن از چوب و مانند سقف بسيارى از كليساهايى است كه در ايتاليا ديده‌ايم . در واقع اين مسجد از پرارزشترين پرستشگاههاى دنياست ، اما اكنون ( زمان لئون ) متروك مانده ، زيرا ساكنان مراكش معمولا نمازهاى يوميه ( غير جمعه ) را در آن برگزار نمىكنند ، زيرا شهر بخصوص در محلهء مجاور اين مسجد كم جمعيت است و براى رسيدن به اين مسجد به سبب آوارهاى ساختمانهاى خراب شده بايد راه بسيار دشوارى را پيمود . قبلا در زير رواقهاى اين مسجد صد دكان كتابفروشى بود كه هم اكنون حتى يك دكان هم باقى نمانده است . دو سوم اين شهر بخت برگشته غير مسكون است .\r\nزمينهاى خالى شهر با درختان خرما و انگور و درختان ميوهء ديگر پر شده است ، زيرا ساكنان شهر به جهت زورگويى اعراب نمىتوانند حتى مالك يك وجب زمين مناسب براى كشاورزى باشند . لئون مىافزايد كه در حقيقت اين شهر دچار پيرى زودرس شده است هنگامى كه لئون مشغول نوشتن كتاب خود بوده ، بيش از پانصد سال از تأسيس مراكش نگذشته بود ، زيرا شهر در 424 ق « 2 » به وسيلهء يوسف بن تاشفين بنا شده است . . .\r\nبعدها عبد المؤمن ( موحدى ) يك سال مراكش را سخت در محاصره قرار داد و آنگاه به\r\n\r\n\r\n","description":"","footnote":"\r\n( 1 ) . رطل ايتاليايى تقريبا معادل با 330 گرم است كه اين مقدار به 5 / 3 كيلوگرم مىرسد .\r\n( 2 ) . تاريخى كه لئون براى آغاز بناى شهر نقل كرده اشتباه و تاريخ صحيح تأسيس آن 454 ق است .\r\n","page_name":" 385 ","page_number":391},
  {"content":"\r\n\r\nزور وارد آن شد . « 1 » لئون مىنويسد : اكنون مراكش قصبه‌اى بزرگ است كه به شهر مىماند . ديوارى بلند و مستحكم دارد كه در آن دروازه‌هايى در نهايت زيبايى تعبيه شده‌اند . ستونهاى سردرهاى اين دروازه‌ها از سنگ تراشيده بنا شده و لنگه درهاى دروازه‌ها با آهن پوشيده شده است . در ميان قصبهء مراكش مسجد جامع بسيار ارزشمندى وجود دارد كه در سمت بالاى آن ( جانب شمالى ) صومعه‌اى بسيار زيباست كه در قسمت فوقانى آن ستونهايى از آهن كار گذاشته‌اند ( قبلا از سه سيب طلايى بالاى آن سخن گفته شد ) . بسيارى از پادشاهان هنگام نياز به پول قصد كندن اين سيبهاى طلايى را داشتند كه به پول نقد تبديل كنند ، اما در هربار براى آنها حادثه‌اى عجيب پيش مىآمد و آنها را از اين كار بازمىداشت به گونه‌اى كه فال بد به اين كار مىزدند . مردم مىگويند : اين سيبها تحت تأثير يكى از ستارگان در اين مكان نصب شده‌اند به گونه‌اى كه هيچكس قدرت كندن آنها را ندارد و نيز مىگويند : هركسى كه آنها را نصب كرده بر آنها اورادى سحرآميز خوانده و به وسيلهء آن اوراد ، ارواح را مأمور دائمى نگهدارى آنها كرده است . در زمان ما ( زمان لئون ) پادشاه مراكش كه وظيفهء جلوگيرى از حملات پرتغاليهاى مسيحى را بر عهده داشت و توجهى به سادگى مردم ( باورهاى عاميانه ) نداشت قصد كندن اين سيبها را كرد ، ولى ساكنان مراكش با ادعاى اينكه ، اين سه سيب ( يا سه گوى ) زيباترين زينت مراكش به شمار مىروند ، او را از اين كار بازداشتند . در بعضى از كتب آمده كه هنگام بناى اين جامع و صومعهء آن به دست منصور ( نوهء عبد المؤمن ) همسر او مىخواست بهره‌اى در تزيين ساختمان مسجد داشته باشد ، به همين جهت زيورآلات خود را از قبيل طلا و نقره و گوهر و . . . كه پادشاه هنگام ازدواج به او هديه كرده بود ، فروخت و دستور ساخت اين سه سيب طلايى را داد تا زيباترين منظره را در بالاى اين بنا به نمايش گذارد . در مراكش همچنين مدرسه‌اى بسيار زيباست كه بهتر است از آن با عنوان مؤسسه‌اى كه براى درس و سكونت طلاب ( دانشجويان ) مختلف بنا شده است ، ياد كنيم . اين مدرسه مشتمل است بر سى اتاق و يك حياط در\r\n\r\n\r\n","description":"","footnote":"\r\n( 1 ) . همان ؛ ج 1 ، ص 126 - 128 .\r\n","page_name":" 386 ","page_number":392},
  {"content":"\r\n\r\nطبقهء همكف كه قبلا در آنها تدريس مىشده است . به هر دانشجويى كه در اين مدرسه پذيرفته مىشد ، غذا و پوشاك يك ساله را يكباره مىپرداختند و به اساتيد آن حقوقى معادل صد يا دويست مثقال ( نقره ) مىدادند كه مقدار آن بستگى به دروسى داشت كه قدرت تدريس آنها را داشتند . در اين مدرسه تنها كسانى پذيرفته مىشدند كه با مبادى علوم ( دين ) آشنايى كامل داشتند . اين مدرسه با كاشيهاى ( يا سراميكهاى ) زيبا تزيين شده بود و در قسمتهايى از مدرسه مانند ديوارهاى داخلى كه در آنها كاشى به كار نرفته بود ، از گل پختهء آماده و برگ درختان يا مواد ديگرى استفاده شده بود و آنها را به شكل ورقه‌هاى نازكى درآورده و در بنا و بخصوص در محل درس و دالانها به كار برده بودند .\r\nدرگاه مدرسه [ ورودى به مدرسه 
  ] بدون سقف بود و با نوعى مادهء درخشنده همانند آنچه در اسپانيا به كار مىرود پوشيده شده بود . در ميان مدرسه حوض آبى بود كه از سنگ مرمر سفيد تراشيده شده و در نهايت زيبايى ساخته شده بود ، ولى به رسم افريقاييان آن حوض را مرتفع نساخته بودند و هم سطح زمين بود . لئون مىنويسد : قبلا شنيده بودم كه تعداد زيادى طلبه يا « دانشجو » در اين مدرسه بوده ، ولى اكنون ( زمان لئون ) تعداد آنها از پنج نفر تجاوز نمىكند كه استادى دارند كه نسبت به فقه بسيار كم اطلاع است . « 1 » در قصبهء مراكش يازده يا دوازده كاخ محكم و زيبا وجود دارد كه بنا و زينت آن به دست منصور ( موحدى نوهء عبد المؤمن ) انجام شده است . خود او در كاخى اقامت مىكرد كه در مقابل آن پاسداران تيرانداز مسيحى ، معمولا پانصد نفر وجود داشتند ؛ اين پاسداران هميشه در پيشاپيش پادشاه حركت مىكردند و در كاخ كنار آن نيز همين تعداد تيرانداز وجود داشت و در نزديكى آن خانه‌هاى كاركنان دولتى و كاتبان است كه به زبان عربى به آن « دار القضايا » مىگويند . كاخ سوم را « كاخ پيروزى » ( قصر النصر ) مىنامند كه در آن سلاحها و ذخيره‌هاى شهر گذاشته شده است . در كاخ ديگرى كه نزديك آن است رئيس اصطبلهاى پادشاه اقامت دارد و در نزديك آن كاخ سه اصطبل با سقفهاى قوسى شكل وجود دارد كه هريك گنجايش سيصد اسب را دارد . همچنين در كنار آن دو\r\n\r\n\r\n","description":"","footnote":"\r\n( 1 ) . همان ؛ ج 1 ، ص 128 - 132 .\r\n","page_name":" 387 ","page_number":393},
  {"content":"\r\n\r\nاصطبل ديگر وجود دارد كه يكى از آنها مخصوص قاطرهاست كه گنجايش صد قاطر را دارد و ديگرى مخصوص اسبهاى شاهى است . بعد از اين اصطبلها دو خانهء بزرگ با سقفهاى قوسى شكل است كه هريك داراى يك طبقهء فوقانى نيز هست كه طبقهء همكف آن را با علف پر مىكنند و در يكى از دو طبقهء فوقانى جو براى اسبان و در ديگرى گندم ذخيره مىكنند ؛ هريك از اين دو طبقهء فوقانى گنجايش سى هزار پيمانه حبوبات را دارد . در ديوارهاى اين دو خانهء بزرگ ، ايوانهايى ( طاقچه‌هايى ) تعبيه شده كه چارپايان با بارشان به وسيلهء پلكانى سنگى به آن مىرسند و بار خود را در آنها خالى مىكنند و هرگاه بخواهند حبوبات را تخليه كنند كافى است كه سوراخهاى موجود زير طبقات فوقانى را بگشايند ؛ بدين ترتيب بدون هيچ زحمت و مشقّتى امكان برداشت حبوبات از اين دو خانهء بزرگ امكانپذير است . كمى دور تر از اين دو خانه كاخى زيبا وجود دارد كه از آن به عنوان مدرسه‌اى براى فرزندان پادشاه و خانواده‌اش استفاده مىشود كه داراى حياطى مربع شكل و بسيار زيباست و در اطراف آن دالانهايى با پنجره‌هاى زيبا و شيشه‌هاى رنگى ساخته‌اند و دور تا دور حياط مدرسه را گنجه‌هايى از چوب زينت شده با نقشهاى طلايى ساخته بودند كه قسمتهايى از آنها را با آب طلا و بعضى را با لاجورد زينت داده بودند . همچنين كاخ ديگرى بود كه در آن پاسبانان و نگهبانان با سلاحهايشان اقامت داشتند و در كاخ بزرگ ديگرى پادشاه جلسات عمومى خود را برگزار مىكرد . كاخ ديگرى مخصوص اقامت سفرايى بود كه به حضور پادشاه مىرسيدند و كاتبان دولتى نيز در همين كاخ اقامت داشتند . كاخ ديگرى به زنان پادشاه و خدمتكاران و كنيزكان آنها اختصاص داشت . در نزديكى اين كاخ ، كاخ ديگرى بود كه تعدادى اتاق در آن بود و پسران پادشاه كه به سن نوجوانى مىرسيدند ، در آنها اقامت داشتند . نزديك اين كاخ ، كنار ديوار شهر كه مشرف به صحرا بود ، باغى در نهايت وسعت و زيبايى ديده مىشود كه انواع درختان و گلها در آن روييده و در ميان آن حوضى مربع شكل از سنگ مرمر با عمق هفت وجب ساخته‌اند و در ميان حوض ستونى وجود دارد كه بر سر آن شيرى از سنگ مرمر و به صورتى عجيب ساخته‌اند كه از دهان آن آب فراوان و بسيار زلالى بيرون جهيده ، در حوض مىريزد و در هر گوشه از گوشه‌هاى\r\n\r\n","description":"","footnote":"","page_name":" 388 ","page_number":394},
  {"content":"\r\n\r\nچهارگانهء حوض ببرى از مرمر سفيد ( تكه تكه شده ) و به شكل طبيعى همراه با نقطه‌هاى سبز دايره‌اى شكل ساخته‌اند ( اين نقطه‌ها روى بدن آنها قرار دارد ) . اين نوع مرمر جز در بعضى از نقاط كوه اطلس كه در فاصلهء صد و پنجاه ميلى مراكش قرار دارد در جاى ديگرى يافت نمىشود . در نزديكى اين باغ ، باغ‌وحشى است كه در آن حيوانات وحشى مانند زرافه ، فيل ، شير و گوزنهاى مختلف وجود دارد ، ولى قفس شيرها از قفس حيوانات ديگر جداست و تاكنون ( زمان لئون ) به نام « نمايشگاه شيران » خوانده مىشود . علىرغم آثار كم باقىمانده در شهر مراكش ، آنچه باقى مانده دلالت بر عظمت و بزرگى دوران منصور ( نوهء عبد المؤمن ) دارد . در زمان ما ( زمان لئون ) بجز كاخ خاندان سلطنتى و كاخ پاسداران تيرانداز كه هم‌اكنون دربانان و مأموران رسيدگى به قاطرهاى امير فعلى در آن سكونت دارند ، بقيه غير مسكونى است و در آنها كبوترها ، جغدها ، كلاغها و پرندگان ديگر لانه گذاشته‌اند و باغى كه قبلا در نهايت زيبايى بود ، هم‌اكنون به زباله‌دان شهر تبديل شده است . قسمتى از كاخى كه محل كتابخانه بود ، به مرغان و قسمت ديگر آن به كبوتران اختصاص يافته است و از گنجه‌هايى كه در آنها كتاب گذاشته مىشد به عنوان قفس اين پرندگان استفاده مىشود . « 1 »\r\nسجلماسه شهرى قديمى در مراكش و در 320 كيلومترى جنوب شرقى فاس بود كه در حاشيهء صحرا قرار داشت و مركز ناحيه‌اى به نام تافيلات بود كه اكنون ويران است ؛ ظاهرا در قرن اوّل ميلادى به وسيلهء روميان بنا شده است . « 2 » در 155 ق / 771 - 772 م خوارج صفريّه در شهر سجلماسه به گرد اميرشان عيسى بن جرير جمع شدند و با او پيمان شديدى بستند و او را بر قلهء كوهى سكونت دادند . در 168 ق / 784 - 785 م ابو القاسم بن واسول رئيس خوارج صفريّه بر اثر سكته هنگام نماز عشا درگذشت و امارت بعد از او به پسرش رسيد . « 3 » در 224 ق / 838 - 839 م مردم سجلماسه بر گرد اليسع بن مدرار گرد آمدند و او را بر برادرش ميمون بن مدرار مقدم داشتند و به امارت سجلماسه انتخاب كردند و\r\n\r\n\r\n","description":"","footnote":"\r\n( 1 ) . همان ؛ ج 1 ، ص 132 - 134 .\r\n( 2 ) . دايرة المعارف فارسى ؛ ج 1 ، ص 1275 .\r\n( 3 ) . الكامل ؛ ج 6 ، ص 8 و 80 .\r\n","page_name":" 389 ","page_number":395},
  {"content":"\r\n\r\nبرادرش معروف به ابن تقيه را از سجلماسه بيرون كردند . « 1 » يعقوبى در اواخر قرن سوم هجرى در وصف سجلماسه مىنويسد : شهرى است بر ساحل رودى كه به آن « زيز » گفته مىشود . در سجلماسه چشمه و چاهى نيست و ميان آن و دريا چندين منزل فاصله است و اهالى سجلماسه مردمى به هم آميخته‌اند و غلبه با بربرهاست كه بيشترشان از قبيلهء صنهاجه‌اند و زراعتشان ارزن و ذرت است و بستگى به وضع نزول باران دارد ، چه آب كافى ندارند و اگر باران نبارد زراعتى كه كرده‌اند ، محصول نمىدهد و از مضافات شهر سجلماسه ، آبادىاى است معروف به بنى درعه و شهر كوچكى نيز به نام تامدلت كه در دست يحيى بن ادريس علوى است . « 2 » در 296 ق / 907 - 908 م زيادة الله سوم اغلبى به عامل طرابلس نوشت كه عبيد الله مهدى را بگيرد ولى او بر مهدى دست نيافت . مهدى به سوى قسنطينه و به روايتى به سوى قسطيله حركت كرد . چون شنيد كه ابو العباس برادر ابو عبد الله شيعى در قيروان دستگير شده است ، از قسنطينه منصرف شد و به سجلماسه رفت . اليسع بن مدرار مقدمش را گرامى داشت ولى وقتى نامهء زيادة الله و به قولى نامهء المستكفى بالله عباسى به سجلماسه رسيد كه او مهدى است و يكى از داعيان او اكنون در كتامه است ، اليسع ، مهدى را گرفت و به زندان انداخت . در همين زمان ابو عبد الله شيعى نامه‌اى به اليسع نوشت و او را وعده‌هاى نيكو داد . ولى اليسع فرستاده را كشت و نامه را بازگردانيد . . . ابو عبد الله در حركت به سوى سجلماسه شتاب كرد . . . و آنجا را پس از جنگى تصرف كرد و مهدى را از زندان بيرون آورد . « 3 » اصطخرى در نيمهء اول قرن چهارم هجرى مىنويسد : سجلماسه شهرى ميانه است . از حدود تاهرت به آنجا نتوان رفتن مگر از بيابان و ريگزار دشوار . اين شهر به معدن زر نزديك باشد و سجلماسه در ميان معدن زر و زمين سياهان و زمين زويله واقع است ، و مىگويند كه طلاى هيچ معدنى صافىتر و فراوانتر از اين معدن نيست . « 4 » در 347 ق / 958 - 959 م جوهر سردار المعزّ فاطمى به فاس\r\n\r\n\r\n","description":"","footnote":"\r\n( 1 ) . همان ؛ ج 6 ، ص 508 - 509 .\r\n( 2 ) . البلدان ؛ ص 138 .\r\n( 3 ) . الكامل ؛ ج 8 ، ص 39 و 48 و تاريخ ابن خلدون ؛ ج 3 ، ص 47 و 50 .\r\n( 4 ) . مسالك و ممالك ؛ ص 42 .\r\n","page_name":" 390 ","page_number":396},
  {"content":"\r\n\r\nآمد و از آنجا به سجلماسه رفت . الشاكر لله محمد بن الفتح ( امير سجلماسه ) آنجا را گرفت . چون او خود را امير المؤمنين ناميده و به نام خود سكه زده بود ، . . . العنبر پسر عموى خود را به جاى او امارت سجلماسه داد . « 1 » در نيمهء قرن چهارم هجرى ، ابن حوقل سياح معروف كه خود به شمال افريقا سفر كرده در وصف سجلماسه مىنويسد : شهرى است كه جايگاه خوبى دارد و مردم آن بزرگوار و خوش‌رفتارند . شهر در كنار رودى است كه تابستان آب آن زياد مىشود ، مانند آب نيل ، آن هنگام كه خورشيد در برج سرطان و جوزاء و اسد است . زراعت ايشان با آب آن رود است همانطورى كه زراعت مصر با آب نيل است . يك سال بذر مىكارند و درو مىكنند ، آنچه از آن كشت رها شد سالها بعد به آن آب مىدهند ، سالى پشت سالى پربارتر مىشود و آن را تا هفت سال درو مىكنند . دانه‌اى دارند كه خوشه‌اى شبيه گندم و جو مىدهد كه دانهء آن سخت و ترد و خوش‌پخت است . نخلستانها و بوستانها و باغها دارند و نوعى خرماى سبز دارند كه در نهايت شيرينى است . مردم سجلماسه از خوارج « شراة » هستند و ثروتمندند و بازرگانى مىكنند . . . مردم شهر عالمند و خويشتن‌دار و بزرگوار و سخاوتمند و اهل كرم و جوانمردى و آبرودار و محترمند . ساختمانهاى شهر مانند ساختمانهاى شهر كوفه و داراى دروازه‌هاى بلند و كاخهاى رفيع و استوارند . « 2 » در 367 ق / 977 - 978 م خزرون بن فلفل بن خزر زنّاتى با سپاهى بزرگ به سجلماسه حمله كرد .\r\nمعتز امير سجلماسه براى جنگ بيرون آمد . جنگ شديدى رخ داد و معتز كشته شد و خزرون سجلماسه را تصرف كرد و اموال فراوانى به غنيمت گرفت و سر معتز را به اندلس فرستاد . « 3 » در همين سال ( 367 ق / 977 - 978 م ) بلّكين بن زيرى به سبته آمد . . . و از آنجا به فاس و به سجلماسه و سرزمين الهبط حمله برد و همهء آنها را تصرف كرد و كارگزاران بنى اميه را بيرون كرد . بعد از مرگ بلّكين در 375 ق / 985 - 986 م خزرون زنّاتى به سجلماسه و فاس استيلا يافت . « 4 » صاحب حدود العالم در نيمهء دوم قرن چهارم\r\n\r\n\r\n","description":"","footnote":"\r\n( 1 ) . الكامل ؛ ج 8 ، ص 524 و تاريخ ابن خلدون ؛ ج 3 ، ص 64 - 65 .\r\n( 2 ) . صورة الارض ؛ جزء 1 ، ص 90 .\r\n( 3 ) . البيان المغرب ؛ ج 1 ، ص 230 - 231 .\r\n( 4 ) . الكامل ؛ ج 8 ، ص 665 ، ج 9 ، ص 46 و تاريخ ابن خلدون ؛ ج 5 ، ص 157 .\r\n","page_name":" 391 ","page_number":397},
  {"content":"\r\n\r\nمىنويسد : « سجلماسه ، شهرى است بر كران بيابان سودان نهاده ، اندر ميان ريگ و در اين ريگ معدن زرست و اين شهر جايى است كه از همهء ناحيتها گسسته است ، و جايى كم نعمت و بسيار زر » « 1 » است . مقدسى مىنويسد : سجلماسه ، نام قصبه‌اى نيز هست و شهرهايش ؛ درعه ، تادنقوست . . . حصن السودان . . . تازروت و . . . « او سيزده شهر را نام مىبرد » ، و اضافه مىكند كه قصبه‌اى است مهم . بر كنار رودخانه‌اى واقع است . . . و در سمت قبلهء آن مىريزد . . . شهر بارويى از گل دارد . در ميان شهر دژى است به نام عسگر ، جامع و دار الاماره در آنجاست . گرما و سرماى آن سخت است ، هوايش خوش . خرما ، انگور ، مويز ، انار و ديگر ميوه‌ها و غلات ديگر و خيرات فراوان دارد . بيگانگان از آنجا خوششان مىآيد و از هر سو بدانجا روى مىآورند ، با اين همه مرزى گرانقدر است . در روستايش كانهاى زر و سيم يافت مىشود . مردم آن اهل سنّت و نيكوكارند . دانشمندان و خردمندان دارند . دروازه‌هايش باب قبله ، باب غربى ، باب غدير ، باب جزّاران ، باب توقف‌گاه زنّاته و جز آن است . اطرافش شنزار است . شهر آب نيز دارد . از قيروان تا سجلماسه در بيابان سى مرحله راه است . « 2 » بكرى در قرن پنجم هجرى در وصف سجلماسه مىنويسد : شهر در 140 ق / 757 - 758 م ساخته شده و به دنبال آن شهر ترغه خالى از سكنه شد و ميان آن دو دو روز راه بود . . . شهر سجلماسه در دشتى شوره‌زار كه در اطراف آن ربضهاى بسيارى است قرار دارد . گرد شهر ديوارى بلند است كه پايين آن از سنگ و بالاى آن از آجر است . آن ديوار را اليسع ابو منصور بن ابى القاسم از اموال خودش ساخت . اين بارو دوازده دروازه دارد كه هشت تاى آن آهنين است كه اليسع در 199 ق ساخت و خودش در 200 ق درگذشت . او شهر را ميان قبايل بربر براساس آنچه امروز ( زمان بكرى ) وجود دارد تقسيم كرد . مردم شهر همواره نقاب مىزنند ، هرگاه يكى از ايشان نقاب از چهره بردارد از ديگر افراد خانواده‌اش تشخيص داده نمىشود .\r\nشهر در كنار دو رود واقع است كه سرچشمهء آنها از جايى است كه به آن اجلف گفته مىشود . در آنجا آب چشمه‌هاى بسيار جمع مىشود و در نزديك سجلماسه به دو شعبه\r\n\r\n\r\n","description":"","footnote":"\r\n( 1 ) . حدود العالم ؛ ص 180 .\r\n( 2 ) . احسن التقاسيم ؛ بخش 1 ، ص 329 - 330 و 354 .\r\n","page_name":" 392 ","page_number":398},
  {"content":"\r\n\r\nتقسيم مىشود يكى از آنها از مشرق شهر و ديگرى از مغرب شهر عبور مىكند . شهر جامعى استوار و محكم دارد كه از بناهاى اليسع است . گرمابه‌هاى شهر بد و آب آن سنگين و پراملاح است و تمام آب چاههاى سجلماسه چنين است . آب كشت و زراعت آنان از رود است كه در آبگيرهايى جمع مىشود . شهر پر از درخت ميوه و انگور و خرماست . انگورها معمولا بر روى داربستها و در سايه مىرسند و ظلّى نام دارند . اين شهر نقطهء آغاز بيابان است و در سمت غربى و طرف قبلهء آن هيچ آبادى نيست . مگس در اين شهر فراوان است . مردم آن ( سجلماسه ) جذام نمىگيرند . . . اهالى سجلماسه سگ را پرورش مىدهند و گوشت آنها را ، مانند شهرهاى قفصه و قسطيله تازه مىخورند . . .\r\nيهوديان نيز با آنها زندگى مىكنند . . . از سجلماسه به شهرهاى سياهان تا غانه ( گانا ) مىروند و ميان سجلماسه تا غانه دو ماه راه است و راه از صحرايى خشك و سوزان مىگذرد . « 1 » در 448 ق / 1056 - 1057 م ابو بكر بن عمر صنهاجى سجلماسه را تصرف كرد و يوسف بن تاشفين لمتونى را بر آن امارت داد و به صحرا بازگشت . « 2 » يك قرن بعد از بكرى ، ادريسى اوصافى را دربارهء سجلماسه نقل مىكند كه در واقع همان مطالبى است كه ابن حوقل در قرن چهارم و بكرى در قرن پنجم هجرى بدانها اشاره كرده‌اند . فقط ادريسى مىنويسد : شهرى بزرگ و آباد است . محل رفت‌وآمد مسافران است و پر از انواع سبزيجات و باغهاى فراوان و بناهاى بلند است . قلعه‌اى ندارد . كاخها و خانه‌ها و عماراتى متصل به هم بر ساحل رودى پر آب كه از سمت مشرق از بيابان مىآيد ، دارد .\r\nاين رود در تابستان پرآب مىشود . . . . « 3 » در نيمهء اول قرن هفتم هجرى ياقوت مىنويسد :\r\nشهرى است در جنوب مغرب در جانب بلاد سياهان . ميان آن و فاس ده روز راه فاصله است و در شكافى از كوه درن قرار دارد . اين شهر در ميان شنزارى به نام زرود واقع است و از سمت شمال گسلهاى زمين به آن پيوسته است . رود بزرگى از شهر مىگذرد كه در كنار آن تا چشم كار مىكند ، نخلستان و باغ ايجاد كرده‌اند . در چهار فرسخى شهر باغهايى\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 148 - 149 .\r\n( 2 ) . الكامل ؛ ج 9 ، ص 621 .\r\n( 3 ) . نزهة المشتاق ؛ ج 1 ، ص 225 - 226 .\r\n","page_name":" 393 ","page_number":399},
  {"content":"\r\n\r\nاست كه تيومتين نام دارد و در كنار آن رودى جارى است و در كنار آن رود ، انگورهاى بسيار شيرينى وجود دارد . نخلستانهاى شهر شانزده نوع خرما دارد و غلات كم دارند .\r\nزنان ايشان در صنعت پشم‌بافى يد طولايى دارند . بعضى از آنها از پشم‌بندهاى عجيب و زيبايى كه همانند آن از ساقه برنج در مصر بافته مىشود ، مىبافند كه قيمت هر بند ، از پول يك أزار ، در حدود 35 دينار ، بيشتر است و نيز پوششهايى مىبافند كه قيمت آن به همان اندازهء قيمت بندهايى ( كه قبلا ياد كرديم ) است و آنها را با انواع رنگها ، رنگ مىكنند . ميان سجلماسه و درعه چهار روز راه است . مردم شهر سجلماسه از ثروتمندترين مردم هستند ، چون در مسير راه مسافران غانه قرار دارند كه معدن طلا دارد .\r\nمردم سجلماسه جسارت رفتن به آنجا ( غانه ) را دارند . « 1 » يك قرن بعد از ياقوت ، ابو الفداء در قرن هشتم هجرى مىنويسد : سجلماسه هشت دروازه دارد . از هر دروازهء آن كه خارج شوى ، رودى ديگر و نخلستان ديگر و درختان ديگر خواهى ديد . گرد باغهاى شهر ديوار است تا از دستبرد اعراب در امان باشد . مساحت شهر چهل ميل است . « 2 » ابن بطوطه سيّاح و جهانگرد طنجه‌اى پس از بازگشت از سفر سى ساله به مغرب ، در مسافرت به بلاد سياهان به سجلماسه وارد شده ، در وصف آن مىنويسد : سجلماسه از بهترين شهرهاست . محصول خرماى اعلا و فراوان دارد . شهر بصره « در عراق » از حيث فراوانى محصول خرما مانند آن است ، اما خرماى سجلماسه بهتر از خرماى بصره است ، مخصوصا نوعى از آن كه أپرار ناميده مىشود در همهء دنيا بىنظير است . « 3 » آخرين جهانگردى كه از سجلماسه ديدن كرده ، لئون افريقى است كه در وصف آن مىنويسد :\r\nمؤسس آن شهر رهبرى رومى بود كه از موريتانى به آنجا رفت و نوميديا را اشغال كرد و سپس به سمت مغرب تا ماسه پيش رفت و در آنجا شهرى بنا كرد و آن را « سجلّوم ميسى » ناميد و آنجا آخرين شهر دولت ماسّه بود و مانند مهرى بود كه بر پايان فتوحات او خورد ؛ بعدها اين نام به سجلماسه تغيير يافت . . . به روايتى اين شهر را اسكندر بزرگ\r\n\r\n\r\n","description":"","footnote":"\r\n( 1 ) . معجم البلدان ؛ ج 3 ، ص 192 .\r\n( 2 ) . تقويم البلدان ؛ ص 181 .\r\n( 3 ) . سفرنامه ابن بطوطه ؛ ج 2 ، ص 782 .\r\n","page_name":" 394 ","page_number":400},
  {"content":"\r\n\r\nبراى بيماران و مجروحان جنگىاش بنا كرده است . اين شهر در دشتى در وادى زيز بنا شده بود و ديوارهاى بلندى داشته كه تاكنون ( زمان لئون ) بخشهايى از آنها باقى است .\r\nدر زمان فتوحات مسلمانان سجلماسه تحت فرمان شاهان زنّاته بود . . . تا آنكه يوسف بن تاشفين لمتونى آنها را از آنجا بيرون راند . سجلماسه شهرى متمدن است . خانه‌هاى زيبا و مردم ثروتمند و بازرگان دارد كه با بلاد سياهان در تجارتند . در شهر مساجد زيبا و مدارس داراى آبگيرهاى بزرگ وجود دارد كه آب آنها از رودخانه به وسيلهء آب‌كشهاى بزرگ و چرخ چاهها از وادى زيز گرفته شده و در مجارى و كانالهايى ريخته شده و به شهر جارى مىشود . شهر هوايى پاكيزه دارد و در فصل زمستان داراى رطوبت فراوان است و مردم شهر بر اثر آن رطوبت بيمار مىشوند و چشمهاى آنان در تابستان بيمار شده ولى زود خوب مىشود . سجلماسه اكنون ( زمان لئون ) به كلى خراب است و مردم آن در كاخهايى به سر مىبرند كه در گوشه و كنار آن ناحيه پراكنده است . من ( لئون ) در اين شهر و ناحيهء آن به سر برده‌ام و با مردم آن ارتباط داشته‌ام . . . و هفده ماه در يكى از آن كاخها به نام مأمون بوده‌ام . « 1 »\r\nسوس الاقصى « 2 » ، ناحيه‌اى در جنوب شهر مراكش ، كنار قطا ، واقع در كشور مغرب و مركز آن تارودانت « 3 » و از شهرهايش تيزنيت « 4 » است . ابن خلدون ضمن اخبار قوم بربر و پراكندگى آنان مىنويسد : بربرهاى صنهاجه و كتامه و چند قبيلهء ديگر به آن سوى قيروان تا تاهرت و طنجه و سجلماسه و سوس اقصى پيش رفتند . نوشته‌اند : عقبة بن نافع ، بربرهاى مصموده را كشتار كرد و همه را به اسلام وارد كرد و بلادشان را زير پى سپرد ، آنگاه عازم بلاد سوس ( اقصى ) شد تا با قبايل صنهاجه كه لثام ( دهان‌بند ، نقاب ) مىبستند ، نبرد كند . آنان در اين ايام مجوسى بودند و هنوز مسيحى نشده بودند . « 5 » ابن عذارى مىنويسد : عقبه به سوس اقصى آمد و مسجدى در آنجا بنا كرد . « 6 » به نوشتهء\r\n\r\n\r\n","description":"","footnote":"\r\n( 1 ) . وصف افريقيا ؛ ج 2 ، ص 127 - 128 .\r\n( 2 ) .  Suso Laqsa \r\n( 3 ) .  Tarudant \r\n( 4 ) .  Tiznit \r\n( 5 ) . تاريخ ابن خلدون ؛ ج 5 ، ص 91 ، 106 .\r\n( 6 ) . البيان المغرب ؛ ج 1 ، ص 27 .\r\n","page_name":" 395 ","page_number":401},
  {"content":"\r\n\r\nبلاذرى ، عبيد الله بن حبحاب ، والى افريقيه ، عبد الرحمن بن حبيب بن ابى عبيدة بن عقبه . . . را به غزاى سوس « منظور سوس اقصى » و سرزمين سياهان فرستاد ، وى به پيروزىاى كه كس مانند آن را نديده بود نايل آمد . « 1 » در 197 ق / 812 - 813 م ادريس دوم به كلى در ناحيه غرب از سوس الاقصى تا شلف دعوت عباسيان را منقطع ساخت . « 2 » ابن خرداذبه مىنويسد : سوس الاقصى پشت سوس الادنى واقع است و ميان آن دو بيست روز و اندكى فاصله است . « 3 » يعقوبى در اواخر قرن سوم هجرى در وصف سوس اقصى و شهرهاى آن مىنويسد : [ در اين ناحيه 
  ] شهرى است كه به آن تامدلت گويند ، سپس به شهرى كه به آن سوس گفته مىشود و همان سوس اقصى است كه بنى عبد الله بن ادريس بن ادريس در آن منزل گزيده‌اند و اهالى آن مردمى به هم آميخته از طوايف بربر و بيشترشان از قبيلهء بنى مداسه‌اند . از سوس اقصى به ناحيه‌اى كه اغمات گفته مىشود ، مىروند . . . و از اغمات به ماسّه ( كه از شهرهاى سوس اقصى است ) و نزديك دريا واقع است ، مىروند . مسجدى دارد كه به « مسجد رسول » معروف است . در ماسه نگهبانى مرزى بر ساحل دريا واقع است و كشتيها در كنار مسجد ( شهر ) پهلو مىگيرند و از آنجا سوار كشتى شده تا چين مىروند . « 4 » اصطخرى در نيمهء اول قرن چهارم هجرى مىنويسد : سوس اقصى ولايتى عظيم است ، پرنعمت ، قومى ( از ) بربريان آنجا باشند . « 5 » به نوشتهء ابن حوقل ، در همه مغرب شهرى پرخيرتر و پربركت‌تر از سوس اقصى وجود ندارد كه از همه نوع بركات به فراوانى برخوردار باشد . انواع خوراكيهاى تابستانى و زمستانى از جمله اترج و گردو و بادام و خرما و نيشكر و كنجد و شاهدانه و ساير سبزيجات را داراست كه در جاى ديگر همهء اينها فراهم نمىشود . مردم آنجا دو گروهند ، مالكيان « اهل سنّت » و موسويون كه شيعه هستند و به موسى بن جعفر و فرزندانش اقتدا مىكنند . بيشتر مردم اين شهر ستمگر و خشنند و از مهربانى و نرمى كمى برخوردارند ، و مالكيها سنگدلند و با گروه حشويه پيوستهء در جنگ و ستيزند و خونريزيهاى دائم بين آنها برقرار است . در شهر مسجد\r\n\r\n\r\n","description":"","footnote":"\r\n( 1 ) . فتوح البلدان ؛ ص 333 - 334 و البيان المغرب ؛ ج 1 ، ص 51 .\r\n( 2 ) . تاريخ ابن خلدون ؛ ج 3 ، ص 17 .\r\n( 3 ) . المسالك و الممالك ؛ ص 67 .\r\n( 4 ) . البلدان ؛ ص 139 .\r\n( 5 ) . مسالك و ممالك ؛ ص 41 .\r\n","page_name":" 396 ","page_number":402},
  {"content":"\r\n\r\nجامعى دارند كه دو فرقهء مذكور هريك جداگانه در آن نماز مىخوانند يا هرگاه يك فرقه نماز خواند ، پس از آن ، فرقه ديگر اذان و اقامهء نماز مىخواند . مالكيهاى شهر بدخلق و بداخلاقند و به اندازهء برخوردارى از رفاه و زندگى خوب به نادانى و سبكسرى دچارند . از سوس تا سجلماسه دوازده مرحله راه است . « 1 » صاحب حدود العالم در نيمهء دوم قرن چهارم هجرى در وصف سوس اقصى مىنويسد : « شهرى است بر لب درياى اقيانوس مغربى [ اقيانوس اطلس 
  ] ، آخرين شهرى از آبادانى عالم اندر مغرب و اين شهرى عظيم است و ايشان را زر است ، بىاندازه و مردمانىاند از طبع مردمى دور تر و آنجا غريب كمتر افتد و بيشتر از ناحيت بربريان پلنگ خيزد كى بربريان شكار ايشان كنند و پوست ايشان به شهرهاى مسلمانان آرند » . « 2 » مقدسى در نيمهء دوم قرن چهارم هجرى اشاره مىكند كه سوس دور ، قصبه‌اش « طريانه » است . از شهرهايش اغمات ، ويلا ، وريكه ، تندلى ، ماسّه و جز آنهاست . « 3 » به نظر مىرسد ، دو شهرى كه مقدسى بعد از اغمات ذكر كرده بايد صفت دو قسمت شهر اغمات يعنى اغمات ويلا ( يا اغمات ايلان ) و اغمات وريكه باشد . احتمالا اين اشتباه بر اثر استنساخهاى مكرر كتاب در طى قرون متمادى پيش آمده است . ولى مقدسى دربارهء خود سوس الاقصى مطلب روشنى ننوشته است . بكرى در قرن پنجم هجرى ، مركز بلاد سوس اقصى را شهر إيجلى مىداند . او مىنويسد : اين شهر مركز ناحيهء سوس و شهر آن است . شهر بر كنار رود بزرگ و پرآبى واقع است و اطرافش درخت فراوان است و نيشكر از آنجا به تمام شهرهاى مغرب صادر مىشود و بر كنار اين رود بازارهاى بسيارى است كه تا ساحل درياى محيط امتداد دارد .\r\nگفته شده آن كسى كه اين رود را تا شهر سوس امتداد داد ، عبد الرحمن بن مروان برادر محمد الجعدى بود و او همان كسى است كه وادى سوس را تا وادى ماسّه كه دو روز راه با هم فاصله دارند آباد كرد ؛ در اين فاصله بر كنار اين رود آباديهاى بسيارى است . اين رود به درياى محيط ( اقيانوس اطلس ) مىريزد و ماسّه ( ماست ) جايى است كه در آنجا مسير\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 90 .\r\n( 2 ) . حدود العالم ؛ ص 180 - 181 .\r\n( 3 ) . احسن التقاسيم ؛ بخش 1 ، ص 315 .\r\n","page_name":" 397 ","page_number":403},
  {"content":"\r\n\r\nرود تنگ مىشود و در آنجا رباط ( يا كاروانسرايى ) است . مسافران در موسم بزرگى در آنجا گرد مىآيند و جايگاهى بزرگ و مسكن نيكوكاران است ، و از وادى سوس به شهر نول كه سه مرحله راه آبادى است مىروند . بكرى اضافه مىكند كه در سوس روغن هرجان وجود دارد كه درخت آن شبيه درخت گلابى است . در سوس عسلى است كه از عسل همه شهرهاى ديگر بهتر است كه از آن شراب مىسازند كه يك پيمانهء آن را با ده پيمانه آب مخلوط كرده و ( مىخورند ) . بازاريان شهر زيورهاى مزين با تكه‌هاى نقره مىخرند . آنها پول مسكوك كم دارند . سكه‌هاى آنها به فزديريه معروف است . . . او همان كسى است كه اين سكه‌ها را ضرب كرده است . عبد الله بن ادريسى در سوس درگذشت و آرامگاه او در قبلهء شهر إيجلى و در فاصلهء شش ميلى آن است . شهر تامدلت ( از شهرهاى سوس اقصى ) به وسيلهء عبد الله بن ادريس بن ادريس در دشت هموارى بنا شد و بر گرد آن ديوارى از آجر و سنگ كشيد . شهر داراى دو گرمابه و بازارى آباد است . شهر داراى چهار دروازه است . « 1 » ادريسى در قرن ششم هجرى ، درست همان نظر بكرى را دربارهء سوس اقصى دارد و مىنويسد : بلاد سوس مجموعهء آبادانيهاى فراوان متصل به هم است كه ميوه‌هاى سودمند و خوب و فراوان مانند زيتون ، انجير ، انگور عذارى ، گلابى ، انار املسى يا « مليسى » و . . . دارد . شكرى منسوب به سوس اقصى است كه در روى كرهء زمين مانند ندارد و برابر با شكر سليمانى و طبرزدى است بلكه بر تمام انواع شكرها از حيث پاكى و طعم و مزه برترى دارد . در بلاد سوس بافته‌هاى نازك و لباسهاى فاخرى مىبافند كه در شهرهاى ديگر ، هيچكس قادر به بافتن آنها نيست . مردان و زنان سوس گندمگونند و زنان آنها زيبايى چشمگيرى دارند . خوش‌رو و ظاهرى زيبا دارند و در صنايع دستى مهارت دارند . سرزمين سوس گندم‌خيز و جوخيز و برنج‌خيز است و اين اجناس به كمترين قيمت و ارزان در دسترس است . لباس مردم سوس پارچه‌هاى بافته شده از پشم است . سرهاى پرمو دارند و به حفظ موى سر توجه دارند و هر جمعه سر خود را با حنا رنگ مىكنند . در جمعه دوبار با زردهء تخم‌مرغ و گل اندلسى خود را\r\n\r\n\r\n","description":"","footnote":"\r\n( 1 ) . المغرب فى ذكر بلاد افريقيه و المغرب ؛ ص 161 - 163 .\r\n","page_name":" 398 ","page_number":404},
  {"content":"\r\n\r\nمىشويند و به كمر خود و روى شلوارها كمربندهايى از پشم بافته شده مىبندند كه به آن سفاقس مىگويند . مردها ابدا بدون آن راه نمىروند و در دست خود دو نيزهء كوچك مانند عصا كه سرهاى بزرگ و آهنين دارد و از بهترين آهن مىسازند ، دارند . ملخ خشك شده و نمك زده مىخورند . « 1 » ياقوت در نيمهء اول قرن هفتم هجرى مطلب مهمى دربارهء سوس اقصى ندارد ، فقط مىنويسد : ناحيه‌اى است كه شهر آن طرقله است . « 2 » به نوشتهء ابن سعيد مغربى ( نيمهء دوم قرن هفتم هجرى ) : شهر سوس اقصى را تارودنت گويند ، و آن بر كنار قسمتى از خشكىاى است كه چهل ميل در دريا پيش رفته است و اين پيشرفتگى خشكى را در آب كنصلى گويند و كشتيها از آن حذر مىكنند . « 3 » يك قرن بعد از ياقوت ، ابو الفداء در نيمهء اوّل قرن هشتم هجرى مىنويسد : سوس در كتابها به ماوراء كوه درن از جانب جنوبى تا صحرا ( يا بيابان ) اطلاق مىشود و از شهرهاى سوس درعه است كه گاه به سوس منسوب شود و گاه به سجلماسه . « 4 » در 756 ق / 1355 م ، سلطان ابو عنان ( از بنى مرين ) بعد از يك دوره آشوب و پريشانى در ناحيه سوس ، لشكرى به فرماندهى وزيرش فارس بن ودرار به سوس ( اقصى ) فرستاد و آنجا را تصرف كرد . ابن خلدون مىنويسد : در اين زمان ( دوران بنى مرين ) ناحيهء سوس در سايه اين دولت . . . موطنى بزرگ به پهناى بلاد جريد « 5 » است . . . اين سرزمين در جنوب كوههاى درن واقع است .\r\nداراى آباديها و روستاها و مزارع و كشتزارها و شهرها و دژهاست و رود سوس از وسط اين سرزمين مىگذرد . . . و به درياى محيط مىريزد . در دو سوى اين رود مزارع فراوان است و مردم آنجا نيشكر مىكارند . « 6 » لئون افريقى در قرن دهم هجرى ، سوس اقصى را به صورت ناحيه‌اى بزرگ مشتمل بر چند شهر مهم ياد كرده ، مىنويسد : ناحيه سوس در پشت كوه اطلس در جهت جنوب و در مقابل سرزمين حاحا يعنى دورترين نقطهء افريقا واقع شده است و در سمت غرب از كنار اقيانوس آغاز شده و در جنوب به ريگهاى\r\n\r\n\r\n","description":"","footnote":"\r\n( 1 ) . نزهة المشتاق ؛ ج 1 ، ص 227 .\r\n( 2 ) . معجم البلدان ؛ ج 3 ، ص 281 .\r\n( 3 ) . كتاب الجغرافيا ؛ ص 124 .\r\n( 4 ) . تقويم البلدان ؛ ص 175 .\r\n( 5 ) . بلاد جريد در جنوب غربى تونس و جنوب شرقى الجزاير و مشتمل بر شهرها و نواحى فراوان است .\r\n( 6 ) . تاريخ ابن خلدون ؛ ج 5 ، ص 295 .\r\n","page_name":" 399 ","page_number":405},
  {"content":"\r\n\r\nصحرا منتهى مىشود و در شمال آن در مرزهاى حاحا كوه اطلس و در مشرق آن رود سوس قرار دارد . شهرهاى مهم ناحيه سوس عبارتند از : شهر ماسّه كه از سه شهرك تشكيل شده كه هركدام حدود يك ميل از ديگرى فاصله دارد . اين شهر را افريقاييان قديم بر ساحل اقيانوس ( محيطى ) و در دامنهء كوهى كه كوه اطلس از آن آغاز مىشود ، بنا كرده‌اند . گرداگرد اين شهر را ديوارهايى با آجرهاى نيم‌پخته فراگرفته است . نهر بزرگ سوس از ميان شهر عبور مىكند . در تابستان « به لحاظ كمى آب رود » براحتى مىتوان از آن عبور كرد و در زمستان تنها با قايقهاى كوچك كه بدين منظور ساخته‌اند ، بايد از آن رود عبور كرد . اين سه شهر كوچك در ميان جنگلى . . . واقعند . اين جنگل از درختان خرما تشكيل شده و ملك شخصى است و ميوهء آن را به اهالى آنجا مىدهند . در واقع خرماى اين درختان چندان مرغوب نيست ، زيرا در طول سال از آنها مراقبت نمىشود .\r\nمردم ماسّه همه كشاورزند كه زمينهاى خود را به هنگام مدّ رودخانه در ماه‌هاى سپتامبر و آوريل شخم مىزنند و در ماه مه به دروى حبوبات مىپردازند و اگر در اين دو ماه ، مدّى پديد نيايد در آن سال غلّه‌اى به دست نمىآيد . در ماسّه چارپايان اهلى كم است . در خارج شهر ماسّه و بر ساحل دريا مسجدى است كه مردم آن را مقدس مىشمارند و برخى از مورّخان مىگويند : اين همان مسجدى است كه مهدى منتظر كه بنا به خبر پيامبر اكرم ( ص ) زمين را از عدل و داد پر مىكند ، از آن‌جا ظهور خواهد كرد و نيز مىگويند :\r\nيونس پيامبر ( ع ) پس از آنكه ماهى او را بلعيد و سپس در ساحل افكند ، آن ساحل ، ساحل ماسّه بوده است . اسكلت‌بندى سقف اين مسجد از استخوان نوعى ماهى به نام « بلين » است كه هنگام طوفانى شدن دريا تعداد زيادى از اين نوع ماهيان به صورت مرده در ساحل ماسّه افكنده مىشوند كه به جهت بزرگى و بدمنظرى وحشتناكند . مردم ماسّه را اعتقاد بر آن است كه علت مرگ اين ماهيان ، بركتى است كه خداوند به اين مسجد عطا كرده است . لئون مىافزايد اگر من با چشمانم اين ماهيان را كه هر روز به صورت مردار در ساحل مىافتادند ، نمىديدم ، تصديق اين سخن برايم مشكل بود . من در اين امر متحير بودم تا آنكه با شيخى يهودى در اين باره سخن گفتم . او گفت : تعجبى ندارد ، زيرا در ميان دريا و در فاصلهء دو ميلى خشكى صخره‌هاى بزرگى وجود دارد كه\r\n\r\n","description":"","footnote":"","page_name":" 400 ","page_number":406},
  {"content":"\r\n\r\nهنگام طوفانى شدن دريا ، اين نوع ماهيان هنگام اين طرف و آن طرف رفتن به اين صخره‌ها برخورد مىكنند و مجروح شده و مىميرند ، و پس از آن آب آنها را به اين ساحل مىافكند . به نظرم رسيد كه اين توجيه بهتر از توجيه مردم است . لئون ادامه مىدهد كه من در زمان امير شريف به ماسّه رفتم و يكى از بزرگان شهر از من دعوت كرد كه غذا را با او در باغى بيرون از شهر صرف نمايم . در ميان راه به استخوانى از استخوانهاى اين ماهى بزرگ برخورديم كه به شكل كمان بود و ما در حالى كه بر شتر سوار بوديم از زير آن عبور كرديم مانند آنكه از ميان درى عبور مىكنيم . آن‌قدر بلند بود كه سرهاى ما با آن تماس پيدا نكرد . مىگفتند ، اين استخوان از صد سال پيش در آنجا بوده است و به جهت شگفت بودنش از آن مراقبت مىشود . در شهر ماسّه و بر ساحل دريا ؛ عنبرى از نوع درجهء اول يافت مىشود كه با كمترين بها به بازرگانان پرتغالى و فاسى فروخته مىشود . قيمت يك اوقيهء آن ( 4 / 1 28 گرم ) از يك مثقال كمتر است . عدهء زيادى از مردم مىگويند كه اين عنبر از همان ماهى بزرگ به دست مىآيد و در اين مورد بعضى را گمان بر اين است كه اين عنبر غائط ( مدفوع ) آن است و برخى ديگر مىگويند ، اين عنبر منى ( مذى ) اين ماهى است كه از آلت نر آن هنگام مقاربت با ماده خارج شده ، در دريا منجمد مىشود . « 1 »\r\nشهر ديگر سوس اقصى به گفته لئون ، شهر قديمى تيّيوت است كه افريقاييان آن را در دشتى زيبا بنا كرده‌اند . شهر داراى سه بخش است كه هر بخش حدود يك ميل با ديگرى فاصله دارد و مجموع آنها يك مثلث را پديد مىآورد . مجموع خانه‌هاى اين سه بخش روى هم هزارتاست . از نزديكى شهر رود سوس مىگذرد . در اين شهر گندم و جو و حبوبات فراوان و سبزيجات به عمل مىآيد . همچنين نيشكر فراوان در آنجا مىرويد .\r\nشكرى كه از نيشكر به دست مىآورند ، سياه‌رنگ است ، زيرا مردم اين منطقه روش پختن و تصفيه آن را نمىدانند . تعداد زيادى از بازرگانان فاس ، مراكش و سرزمين نيجر به منظور خريد شكر به اين شهر مىآيند . تنها سكهء رايج در اين شهر طلاست . مردم اين\r\n\r\n\r\n","description":"","footnote":"\r\n( 1 ) . وصف افريقيا ؛ ج 1 ، ص 113 - 115 .\r\n","page_name":" 401 ","page_number":407},
  {"content":"\r\n\r\nشهرها همچنين از تكه‌هاى كوچك پارچه نيز به عنوان پول . . . براى خريد و فروش استفاده مىكنند كه قيمت هريك از آنها يك مثقال « طلا » است . نقره نزد آنها كم است و زنانشان از نقره به عنوان زينت استفاده مىكنند . گاهى به جاى نقره از تكه‌هاى آهنى كه وزن هريك از آنها يك اوقيه است و ( الكطرينى ) نام دارد ، استفاده مىكنند . ميوه به جز مقدارى انجير و انگور و شفتالو ، نزد آنها كم است . زيتون در اينجا نمىرويد ، ولى روغن را از بعضى از كوههاى مراكش وارد مىكنند كه در سوس هر قنطار آن معادل با صد و پنجاه رطل ايتاليايى است كه به پانزده مثقال فروخته مىشود . چون در تيّيوت سكهء ضرب شده وجود ندارد ، هر اوقيه طلا را مساوى 3 / 1 7 مثقال مىگيرند كه بدين ترتيب اوقيهء آنها همان اوقيه يا « اونس » ايتاليايى است و هر رطل هجده اوقيه است و هر قنطار صد رطل است . بهاى معمولى حمل و نقل كالا در حالتى كه نه گران و نه ارزان باشد يك مثقال براى سه بار شتر است كه وزن هربار هفتاد رطل ايتاليايى است كه اين قيمت مربوط به زمستان است ولى در تابستان هر پنج يا شش بار را به بهاى يك مثقال جابجا مىكنند . در تيّيوت پوست قرطبه‌اى زيبايى به عمل مىآورند كه در ايتاليا به آن مغربى مىگويند و بهاى هر دوازده پوست شش مثقال است و در فاس همان تعداد به هشت مثقال فروخته مىشود . در قسمت جنوبى بلاد تيّيوت كه نزديك كوه اطلس كوچك است ، روستاها و دهات ( مداشر ) فراوانى يافت مىشود ، ولى قسمت غربى اين بلاد غير مسكونى است ، چون شامل دشتى مىشود كه در دست اعراب است . در ميان شهر تيّيوت مسجد جامع بزرگى به نام « الجامع الكبير » قرار دارد كه در داخل آن نهر آبى جارى است . مردم اين بلاد جثّه و خلقتى محكم دارند و هميشه در ميان خود به جنگ و ستيز به سر مىبرند . هر بخش از بخشهاى سه‌گانه شهر داراى رئيسى است كه هر سه با هم تيّيوت را اداره مىكنند ؛ ولى مدت حكومت آنها از سه ماه بيشتر نيست . لباس بيشتر مردم اين شهر مانند لباس مردم حاحا ، پيراهن است و بر سرشان عمامه‌اى از كتان سفيد مىگذارند . . . در تيّيوت تعداد زيادى صنعتگران يهودىاند كه هيچ جزيه‌اى نمىپردازند ، فقط مقدار كمى هديه براى اعيان شهر مىبرند . « 1 »\r\n\r\n\r\n","description":"","footnote":"\r\n( 1 ) . همان ؛ ج 1 ، ص 115 - 117 .\r\n","page_name":" 402 ","page_number":408},
  {"content":"\r\n\r\nشهر ديگر سوس اقصى به گفتهء لئون ، ترودانت است كه شهرى بزرگ است و افريقاييان قديم آن را بنا كرده‌اند . در آن حدود سه هزار خانه وجود دارد . اين شهر در فاصلهء كمى بيش از چهار ميلى جنوب كوههاى اطلس بزرگ واقع شده است . ترودانت در مشرق تيّيوت و در سى و پنج ميلى آن قرار دارد . ترودانت از جهت آداب و رسوم و عادات شبيه به شهرهاى ديگر ناحيهء سوس است و ساكنان كمترى نيز دارد . ولى شهر سرسبزى بيشترى دارد ، چون هنگامى كه بنى مرين در فاس حكومت مىكردند و نفوذ خود را به سوس گسترش داده بودند ، ترودانت را مركز اقامت نايب السلطنهء خود در اقليم سوس قرار داده بودند . . . به همين جهت تاكنون خرابه‌هاى اين شهر كه از بناهاى آن پادشاهان بوده ، باقى است . مردم اين شهر قماش و كتان مىپوشند و تعداد فراوانى صنعتگر در اين شهر وجود دارد . حكومت شهر با بزرگان آن است كه به تناوب چهار نفر از آنها با يكديگر در مدت شش ماه شهر را اداره مىكنند . مردم ترودانت صلحجو هستند و به همسايگان خود ، بدى روا نمىدارند . . . اعراب دشتهاى جنوبى ترودانت را اشغال كرده و در آن به چراى چارپايانشان مشغولند و ساكنان ترودانت باج و خراج زيادى در قبال زمينهاى كشاورزى خود طبق معمول به آنها پرداخت مىكنند ، كه اين باج در مقابل حقوق اراضى آنها و نيز تأمين امنيت راهها از سوى اعراب است . در زمان ما ( زمان لئون ) در 920 ق / 1514 م مردم ترودانت بر ضد اعراب شورش كرده و خود را در اطاعت سلطان شريف ( از سلسلهء سعديين ) درآوردند . « 1 »\r\n\r\n\r\n","description":"","footnote":"\r\n( 1 ) . همان ؛ ج 1 ، ص 117 - 118 .\r\n","page_name":" 403 ","page_number":409},
  {"content":"\r\n . \r\n","description":"","footnote":"","page_name":" 404 ","page_number":410},
  {"content":"\r\n\r\n\r\nفصل نهم جزاير درياى مديترانه\r\n\r\nصقلّيّه ( سيسيل ) و شهرهاى آن\r\nسيسيل به زبان ايتاليايى ، سيچيليا « 1 » و در مآخذ اسلامى صقلّيّه « 2 » است . اين جزيره و ناحيهء خودمختار ( حدود 710 / 25 كيلومتر مربع ) ، در ايتاليا و كرسى آن پالرمو است . تنگهء مسينا ، اين جزيره را از شبه جزيرهء « چكمه مانند ايتاليا » جدا مىكند . جزيره سيسيل بزرگترين و پرجمعيت‌ترين جزيرهء درياى مديترانه است . . . و در حدود 160 كيلومترى شمال افريقا قرار دارد . شكلش تقريبا مثلث است و به همين جهت در ازمنهء قديم به نام تريناكريا « 3 » نيز خوانده مىشده است . بجز جلگه حاصلخيز كاتانيا بقيهء جزيره كوهستانى است و بلندترين قلّهء آن كوه إتناست . از اراضى زراعتى آن به علت دورنشينى صاحبان املاك و ابتدايى بودن روش كشاورزى و بدى وضع آبيارى چندان حاصلى به دست نمىآيد . صادرات عمده‌اش انگور ، زيتون ، مركبات ، گوگرد و ماهى است . شهرهاى قديمى سيسيل را فنيقيها ، كارتاژيها و يونانيان بنا كرده‌اند . . . رقابت روم و كارتاژ در سيسيل موجب بروز جنگهاى كارتاژى شد و در نتيجهء آن سيسيل در 241 ق . م مستعمرهء روم گرديد . روميان جزيره را به كلى استثمار كردند . تأسيس املاك بزرگ و استفادهء وسيع از بردگان براى كشت و كار در آن رواج يافت ؛ شورشهاى مكرر بردگان با بيرحمى درهم شكسته شد ( قرن سوم قبل از ميلاد ) . سيسيل در قرن ششم ميلادى به تصرف بيزانس درآمد . نخستين لشكركشى مسلمانان به سيسيل در 32 ق / 652 م بود ، يعنى پس\r\n\r\n\r\n","description":"","footnote":"\r\n( 1 ) .  Sicilya \r\n( 2 ) .  Seqelliyya \r\n( 3 ) .  Trinakria \r\n","page_name":" 405 ","page_number":411},
  {"content":"\r\n\r\nاز اينكه ناوگان دولت بيزانس را نزديك اسكندريه درهم شكستند . « 1 » بلاذرى مىنويسد :\r\nمعاوية بن حديج . . . در ايام معاوية بن ابى سفيان به غزاى صقلّيّه رفت و او نخستين كسى بود كه در آنجا جنگ كرد و پس از آن ، غزوات صقلّيّه همچنان ادامه داشت . « 2 » احتمالا اين حمله ، دومين حمله به صقلّيّه به وسيله معاوية بن خديج در 46 ق / 666 م بوده است ؛ اما نظر به اينكه نيروى دريايى مسلمانان در شام هنوز مراحل آغازين خود را پشت سر مىگذاشت اين حمله اقدامى بعيد و گستاخانه به حساب مىآمد و گفته مىشود كه معاوية بن ابى سفيان ، حاكم شام ، آن را براى كسب اعتبار در برابر عبد الله بن سعد بن ابى سرح ، حاكم مصر ، طراحى كرده بود . به هر حال ناوگان كوچك معاوية بن خديج به سيسيل رسيد . اما در برابر دفاع بيزانس به كوچكترين پيشرفتى نايل نيامد . زمانى كه گرگوريوس ( غريغوريوس ) حكمران امپراتورى بيزانس در شمال افريقا ، خود را امپراتور خواند و با مسلمانان كنار آمد ، دشمن عمدهء معاويه در سيسيل اولمپيوس « 3 » ، فرمانرواى ايالت راوّنا « 4 » از جانب امپراتورى بيزانس بود . در لشكر اسلام بيمارى واگيردارى درافتاد و خود اولمپيوس بر اثر آن درگذشت ، با اين حال مسلمانان نتوانستند در سيسيل توفيق چندانى به دست آورند و معاوية بن خديج با مقدارى غنايم و اسير به شام بازگشت . « 5 » دومين حملهء مسلمانان به سيسيل در 46 ق / 667 م به دستور معاوية بن ابى سفيان و با فرماندهى معاوية بن خديج ، حاكم مصر بود . معاوية بن خديج ناوگانى به فرماندهى عبد الله بن قيس به سيسيل اعزام داشت كه به غنايم فراوانى از جمله مجسمه‌هايى از طلا و نقرهء مرصع به مرواريد دست يافت و آنها را براى معاوية بن ابى سفيان فرستاد . معاويه آنها را از طريق بندر بصره به هندوستان فرستاد تا در آنجا به بهاى گرانتر به فروش رسانند . « 6 » به دنبال اشغال شمال افريقا به وسيله مسلمانان ( 62 ق / 681 - 682 م ) حكومت بيزانس از\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 1408 .\r\n( 2 ) . فتوح البلدان ؛ ص 338 .\r\n( 3 ) .  Olympius  .\r\n( 4 ) .  Ravenna  .\r\n( 5 ) . عزيز احمد ؛ تاريخ سيسيل در دوران اسلامى ؛ ص 2 .\r\n( 6 ) . فتوح البلدان ؛ ص 338 و البيان المغرب ؛ ج 1 ، ص 18 .\r\n","page_name":" 406 ","page_number":412},
  {"content":"\r\n\r\nسيسيل به عنوان پايگاهى براى حمله به مسلمانان برقه در شمال افريقا استفاده كرد . « 1 »\r\nدر دوران خلافت عبد الملك بن مروان ( 74 ق / 693 - 694 م ) مسلمانان ، كارتاژ ( قرطاجنّه ) را به اشغال خود درآوردند و پناهندگان بيزانسى و بربر از آنجا به سيسيل گريختند . « 2 » دوباره ، در 79 ق / 698 - 699 م حسّان بن نعمان به قيروان داخل شد و قرطاجنّه را به جنگ گرفت ؛ فرنگانى كه در آنجا بودند ، به صقلّيّه و اندلس گريختند . « 3 » با انتصاب موسى بن نصير به فرمانروايى شمال افريقا . . . حملات مسلمانان به صقّلّيه فزونى گرفت .\r\nدر 85 ق / 704 م ، موسى ناوگان كوچكى به فرماندهى پسرش عبد الله براى حمله به جزاير درياى مديترانه يعنى جزاير بالئار ( الجزاير الشرقيه ) ، سيسيل ( صقلّيّه ) و ساردنى ( سردانيه ) اعزام كرد . « 4 » در 86 ق / 705 م ، عبد الله با كشتى به صقليّه رفت ، شهرى را كه به آن سرقوسه ( - سيراكوز ) گفته مىشد ، تصرف كرد ، غنيمت فراوانى گرفت و سپس در كمال امنيّت و سلامت بازگشت . « 5 » در 105 ق / 723 - 724 م بشر بن صفوان خودش به جنگ صقلّيّه رفت و به آنجا كه رسيد اسير فراوانى گرفت . « 6 » در 113 ق / 731 - 732 م ، المستنير بن الحارث الحريثى براى جنگ به صقلّيّه رفت . « 7 » در 116 ق / 734 - 735 م عبيد الله بن حبحاب ، حبيب بن ابى عبيدة بن عقبة بن نافع را به جنگ صقلّيّه فرستاد . او پيروز بازگشت . « 8 » در 117 ق / 735 م عبيد الله بن حبحاب با سپاهى به صقلّيّه رفت . برخوردى شديد ميان او و كشتيهاى روم درگرفت و روميان گريختند . در 126 ق / 734 - 744 م عبد الرحمن بن حبيب با سپاهى به صقليّه حمله كرد و پيروز شد و غنايم بسيارى به دست آورد . همچنين وى در 135 ق / 752 - 753 م پس از پيروزى بر قبايل بربر و بازگشت به قيروان ، براى جنگ به صقلّيّه رفت و اسير و غنايمى گرفت و بازگشت . « 9 »\r\n\r\n\r\n","description":"","footnote":"\r\n( 1 ) . تاريخ سيسيل در دوران اسلامى ؛ ص 3 .\r\n( 2 ) . الكامل ؛ ج 4 ، ص 369 و البيان المغرب ؛ ج 1 ، ص 35 .\r\n( 3 ) . تاريخ ابن خلدون ؛ ج 5 ، ص 107 .\r\n( 4 ) . تاريخ سيسيل در دوران اسلامى ؛ ص 4 .\r\n( 5 ) . البيان المغرب ؛ ج 1 ، ص 42 .\r\n( 6 ) . همان ؛ ص 49 .\r\n( 7 ) . الكامل ؛ ج 5 ، ص 174 .\r\n( 8 ) . البيان المغرب ؛ ج 1 ، ص 51 .\r\n( 9 ) . الكامل ؛ ج 5 ، ص 185 ، 313 و 456 و البيان المغرب ؛ ج 1 ، ص 61 و 65 .\r\n","page_name":" 407 ","page_number":413},
  {"content":"\r\n\r\nوى در اين لشكركشى نسبت به همهء اقدامات تهورآميز گذشته تا اين زمان موفقيت بيشترى به دست آورد . اما اين سپاه هم به دليل شورش بربرها در شمال افريقا مىبايست فراخوانده مىشد . بدين‌سان بلند پروازيهاى عبد الرحمن بن حبيب براى اشغال صقليّه و ساردنى هم به جايى نرسيد . قسطنطين پنجم ، امپراتور بيزانس ، ناوگان دريايى نيرومندى براى حفاظت از اين دو جزيره اعزام داشت . مشكلاتى كه در شمال افريقا پيش آمد ، براى بيزانس فرصت مناسبى پيش آورد تا به تقويت استحكامات اين دو جزيره بويژه سيسيل بپردازد و با خيال راحت نيروى دريايى قدرتمندى را در مديترانه مركزى مستقر كند . به اين ترتيب بود كه سيسيل تقريبا تا نيم قرن از هرگونه حملهء مهمى از ناحيه مسلمانان مصون ماند . در اين فاصله بيزانسيها توانستند به مرمت بنادر و ساختن قلاع و استحكاماتى در جنوب ايتاليا بپردازند . از اين استحكامات به عنوان پايگاههايى در درياى مديترانه عليه دريانوردى مسلمانان استفاده شد . در نيمهء دوم قرن هشتم ميلادى / اواسط قرن دوم هجرى ، واحدهاى نيروى دريايى بيزانس از اين پايگاهها به سواحل ممالك اسلامى در شمال افريقا هجوم بردند . « 1 » براى دفاع در برابر حملات بيزانس بود كه هرثمة بن اعين ، والى افريقيه در 180 ق / 796 م دست به بناى كاخ بزرگى در منستير ( در ساحل دريا ) زد [ كه احتمالا استحكامات دريايى بوده است 
  ] و ديوارى هم به گرد شهر طرابلس كشيد . « 2 » به رغم حملات بيزانس به كشتيهاى مسلمانان ، دلايلى وجود دارد كه مىتوان باور كرد كه در اين دوره تجارت فعال ميان سيسيل ( كه متعلق به بيزانس بود ) و دنياى اسلامى ادامه داشته است . احتمالا برخى از بازرگانان مسلمان در سيسيل زندگى مىكردند . قبلا در 165 ق / 782 م الپيدوس « 3 » ، حكمران بيزانس در سيسيل كه عليه ايرنه « 4 » ، امپراتور بيزانس ، قيام كرده و خود را امپراتور خوانده بود ، شكست خورد و به مسلمين شمال افريقا پناهنده شد . فرستادهء هارون الرشيد به دربار شارلمانى به همراه فرستادهء ديگرى از جانب ابراهيم بن اغلب ، والى هارون در افريقيه ، وارد پيزا « 5 » شدند\r\n\r\n\r\n","description":"","footnote":"\r\n( 1 ) . تاريخ سيسيل در دوران اسلامى ؛ ص 5 و 6 .\r\n( 2 ) . البيان المغرب ؛ ج 1 ، ص 89 .\r\n( 3 ) .  Elpidius \r\n( 4 ) .  Irene \r\n( 5 ) .  Pisa \r\n","page_name":" 408 ","page_number":414},
  {"content":"\r\n\r\n( 185 ق / 801 م ) ؛ اين دو فرستادهء مسلمان اعتبار نامه‌هاى خود را در اردوگاهى ميان ورچلى « 1 » و ايورئا « 2 » به امپراتور فرانكها تقديم كردند . « 3 » با جلوس ابو العباس عبد الله اول ، پسر ابراهيم بن اغلب ( 196 - 197 ق / 812 م ) ، خطمشى بنى اغلب تا حدودى تغيير كرد .\r\nوى بلافاصله دست به تأسيس يك نيروى دريايى قوى زد و هنگامى كه اين خبرها از طريق مسيحيانى كه در قلمرو حكومت بنى اغلب مىزيستند ، به گوش حكمران بيزانس در صقلّيّه ( سيسيل ) رسيد ، امپراتورى بيزانس حضور دريايى خود را در جزيرهء صقلّيّه تقويت كرد . . . تمام اين شرايط ، مىبايست به انعقاد يك پيمان جديد صلح در 197 - 198 ق / 813 م ميان ابو العباس عبد الله اول و گرگوريوس ، حكمران بيزانسى سيسيل ، كمك كرده باشد . برطبق اين پيمان اسيران مبادله شدند و مسألهء امنيت بازرگانان مسلمان در سيسيل و بازرگانان بيزانسى در افريقيه مدنظر قرار گرفت . « 4 » در 212 ق / 827 - 828 م ، زيادة الله اول نيروى دريايى خود را به جزيرهء صقلّيّه فرستاد و بر اين سپاه اسد بن فرات قاضى قيروان را فرمانده كرد . « 5 » علت فرستادن اين سپاه آن بود كه پادشاه روم ، صاحب قسطنطنيه در 211 ق / 826 - 827 م به يكى از سرداران خود به نام قسطنطين حكومت صقلّيّه را داد و يكى ديگر از سرداران دورانديش و دلير ، به نام فيمى را فرماندهء كشتيهاى جنگى كرد . او به ساحل افريقيه براى جنگ آمد و همه جا را به باد غارت داد . پس از چندى پادشاه روم به قسطنطين نامه نوشت كه فيمى فرمانده سپاه دريايى را بگيرد و بكشد . اين خبر به گوش فيمى رسيد و او عصيان آشكار كرد و يارانش به حمايتش برخاستند . فيمى به شهر سرقوسه ( سيراكوز ) از شهرهاى صقلّيّه آمد و آن را تصرف كرد . قسطنطين به جنگ او رفت ، فيمى او را منهزم كرد و به دنبال او به شهر قطانيه رفت و قسطنطين را گرفت و كشت و بر سراسر صقلّيّه تسلط يافت و خود را پادشاه خواند . فيمى مردى را به نام بلاطه بر ناحيه‌اى از جزيرهء صقلّيّه فرمانروايى داد .\r\n\r\n\r\n","description":"","footnote":"\r\n( 1 ) .  Vercelli \r\n( 2 ) .  Ivrea \r\n( 3 ) . تاريخ سيسيل در دوران اسلامى ؛ ص 6 .\r\n( 4 ) . همان ؛ ص 7 .\r\n( 5 ) . البيان المغرب ؛ ج 1 ، ص 102 .\r\n","page_name":" 409 ","page_number":415},
  {"content":"\r\n\r\nميخائيل پسر عموى بلاطه نيز فرمانرواى شهر بلرم بود . اين دو برضد فيمى برخاستند و بلاطه شهر سرقوسه را تصرف كرد . فيمى با كشتيهاى جنگى خود به افريقيه رفت تا از زيادة الله امير اغلبى يارى جويد . « 1 » زيادة الله سپاهى [ به سردارى اسد بن فرات ، قاضى قيروان - كه قبلا اشاره شد 
  ] به يارى فيمى گسيل داشت . اين سپاه در ربيع الاول 212 / 827 - 828 م ، به شهر مازر وارد شد و به سوى سپاه بلاطه راند . جنگى درگرفت . بلاطه و روميانى كه با او بودند گريختند و اموالشان به دست فاتحان افتاد . بلاطه به قلوريه ( گالياريا در جنوب چكمه ايتاليا ) گريخت و در آنجا كشته شد . مسلمانان بر چند دژ از دژهاى صقليه دست يافتند و به قلعهء كراث رسيدند . در آنجا گروه بسيارى از روميان گرد آمده بودند . اينان ، قاضى اسد بن فرات را فريفتند كه صلح كند و جزيه بستاند و در اين ايام به استحكام مواضع خود پرداختند . قاضى اسد بن فرات چون چنان ديد ، آنان را محاصره كرد و به هر سو گروههايى از لشكر را فرستاد و با غنايم بسيار بازگشتند .\r\nمسلمانان سرقوسه را نيز از راه دريا و خشكى محاصره كردند . در اين هنگام سپاهى از قسطنطنيه رسيد و مسلمانان نيز به بيماريهاى سخت ( مانند و با ) دچار شدند . . . مسلمانان به گرد شهر خندق كندند و خارج از خندق ، گودالهاى بسيارى حفر كردند . اسد بن فرات بر اثر بيمارى و با درگذشت و مسلمانان دچار وباى شديدى شدند ؛ اين حادثه در 213 ق / 828 - 829 م رخ داد . مسلمانان پس از مرگ اسد بن فرات ، محمد بن ابى الجوارى را به اميرى برگزيدند . چون روميانى كه از قسطنطنيه به كمك مردم صقلّيّه آمدند ، سر راه بر مسلمانان گرفتند ، مسلمانان به درون جزيره بازگشتند . . . روميان از ورود آنان به داخل ممانعت كردند . مسلمانان چون چنين ديدند ، كشتيهاى روميان را آتش زدند و خود به بندر ميناو « 2 » رفتند و آنجا را سه روز محاصره كردند و قلعهء آن تسليم شد و گروهى از مسلمانان به حصن جرجنت « 3 » رفتند و با مردم آن جنگيدند و آنجا را تصرف و در آن سكونت كردند . سپس به شهر قصريانه « 4 » رفتند و فيمى سردار متمرد رومى همراه آنان بود\r\n\r\n\r\n","description":"","footnote":"\r\n( 1 ) . الكامل ؛ ج 6 ، ص 334 و تاريخ ابن خلدون ؛ ج 3 ، ص 281 .\r\n( 2 ) .  Mineo \r\n( 3 ) .  Girgenti \r\n( 4 ) .  Castrogiovanni \r\n","page_name":" 410 ","page_number":416},
  {"content":"\r\n\r\n. . . فيمى به دليل آشنايى جلو رفت كه بلكه شهر را تسليم او كنند ، ولى مردم حيله كردند و او را كشتند . . . در اين هنگام سپاه بزرگى از قسطنطنيه به كمك مردم جزيره آمد . بين اين سپاه و مسلمانان جنگى درگرفت كه روميان شكست خوردند و گروه بسيارى از ايشان كشته شد و مسلمانان سالم به قصريانه وارد شدند ، ولى امير مسلمانان محمد بن ابى الجوارى درگذشت . مسلمانان زهير بن غوث را بر خود امير كردند . . . آن گروه از مسلمانان كه در جرجنت بودند پس از ويران كردن شهر به مازر رفتند ، اما نتوانستند خود را به ديگر يارانشان برسانند ؛ بنابراين تا 214 ق / 829 م در همانجا ماندند ، به طورى كه همه مشرف به مرگ بودند ، تا وقتى كه كشتيهايى از افريقيه و اندلس رسيد و آنان به جهاد بيرون آمدند . قريب سيصد كشتى به جزيره حمله آوردند . روميان محاصره مسلمانان را رها كرده و گريختند . مسلمانان در 217 ق / 832 م شهر بلرم را به امان گرفتند و در 219 ق / 834 م به قصريانه رفتند و روميان را در 220 ق / 835 م منهزم ساختند ، آنگاه عازم طبرمين شدند . « 1 » زيادة الله در 220 ق / 835 م فضل بن يعقوب را با سپاهى به ناحيهء سرقوسه فرستاد . آنان غنايمى به دست آوردند . يكى از سرداران روم بر گروهى از مسلمانان راه را گرفت و مسلمانان خود را پنهان كردند . سردار رومى يك روز درنگ كرد ، اما چون نااميد شد ، بازگشت ؛ در اين حال مسلمانان حمله كردند ، روميان بگريختند و سردارشان از اسب فروافتاد و مجروح شد . مسلمانان همهء اموال و چارپايان را به غنيمت گرفتند . زيادة الله ، ابراهيم بن عبد الله بن اغلب را با سپاهى به صقلّيّه فرستاد و او را به امارت آنجا منصوب كرد . اين سپاه در اواسط رمضان 220 ق به صقلّيّه رسيد . آنان با كشتيهاى رومى روبرو شدند و آنها را به غنيمت گرفتند ، سپس چند كشتى به قوصره فرستاد . اينان نيز با چند كشتى رومى برخورد كردند و آنها را به غنيمت گرفتند ، آنگاه سردار مسلمانان گروهى را به جبل النّار ( آتشفشان إتنا ) و دژهاى اطراف آن فرستاد ، كه با اسيران بسيار بازگشتند . ابراهيم بن عبد الله بن اغلب در 221 ق / 835 - 836 م سپاهى به جزاير درياى مديترانه فرستاد ، اين سپاه نيز با غنايم بسيار بازگشت . همچنين سپاهى به\r\n\r\n\r\n","description":"","footnote":"\r\n( 1 ) . الكامل ؛ ج 6 ، ص 335 - 337 و تاريخ ابن خلدون ؛ ج 3 ، ص 281 - 282 .\r\n","page_name":" 411 ","page_number":417},
  {"content":"\r\n\r\nقسطلپاسه و سپاه ديگرى به قصريانه روانه كرد ، اين دو سپاه نيز پيروز بازگشتند . . . در اين احوال مسلمانان رخنه‌اى در باروى شهر قصريانه ايجاد كردند و از آنجا به شهر درآمدند .\r\nروميان به دژ پناه بردند و امان خواستند . اين دژ و شهر به دست مسلمانان افتاد و هرچه در آن بود به غنيمت گرفتند و مسلمانان به بلرم بازآمدند و در اين هنگام ( 223 ق / 837 - 838 م ) خبر درگذشت زيادة الله را شنيدند . « 1 » حملات به صقلّيّه در زمان جانشين زيادة الله ، ابو عقال اغلب بن ابراهيم بن اغلب ادامه يافت . ابو عقال در 224 ق / 838 - 839 م سپاهى به صقلّيّه فرستاد ، اينان پيروزمند و با غنايم بسيار بازگشتند . در 225 ق / 839 - 840 م چند دژ از دژهاى صقلّيّه امان خواستند و ابو عقال امانشان داد و آن دژها را به صلح گشود . كشتيهاى جنگى مسلمانان در عصر او به قلّوريّه رسيد ، آنجا را نيز فتح كرد و با كشتيهاى جنگى قسطنطنيه روبرو شد و پس از نبردى آنها را منهزم ساخت .\r\nدر 226 ق / 840 - 841 م ، سپاهيان مسلمان كه در صقلّيّه بودند تا قصريانه پيش رفتند و در آن نواحى ، كشتار بسيار كردند . « 2 » در 235 ق / 849 - 850 م گروهى از مسلمانان به شهر قصريانه وارد شدند و غنيمت گرفتند ، مردم آنجا را اسير كردند و كشتند و شهر را آتش زدند . امير صقلّيّه از طرف مسلمانان محمد بن عبد الله بن اغلب بود كه در شهر بلرم ( پالرمو ) اقامت داشت . وى در رجب 236 ق / 850 - 851 م در همانجا درگذشت . « 3 » مسلمانان در همين سال ( 236 ق ) ، عباس بن فضل بن يعقوب را بر خود امير ساختند و محمد بن اغلب نيز فرمان امارت او را صادر كرد . عباس بن فضل . . . در صقلّيّه كشتارها و تاراجها كرد . . . سپاهيان او هر جا رسيدند ، دست به غارت گشودند و ويران كردند و به آتش كشيدند ، بدين‌گونه چند دژ گشوده شد و مردم شهر قصريانه از مقابل او گريختند .\r\nعباس بن فضل . . . در اطراف قصريانه گاه در تابستان و گاه در زمستان به جنگ مىرفت و هر بار با اسيران و غنايم بازمىگشت . در يكى از جنگهاى زمستانى كه غنايم و اسيران را آوردند ، وى فرمان داد تا همهء اسيران را بكشند . يكى از اسيران گفت اگر مرا نكشى\r\n\r\n\r\n","description":"","footnote":"\r\n( 1 ) . همان ؛ ج 6 ، ص 338 - 340 و تاريخ ابن خلدون ؛ ج 3 ، ص 282 - 283 .\r\n( 2 ) . تاريخ ابن خلدون ؛ ج 3 ، ص 283 .\r\n( 3 ) . الكامل ؛ ج 7 ، ص 7 .\r\n","page_name":" 412 ","page_number":418},
  {"content":"\r\n\r\nشهر را به دست تو خواهم داد ؛ پس جايى را كه از آن مىشد به شهر داخل شد به او نشان داد . سپس به شهر داخل شدند و دروازه‌ها را گشودند و عباس و لشكرش به شهر درآمدند . . . آنقدر كالا و اموال يافتند كه از بردن آنها عاجز شدند . « 1 » در 244 ق / 858 - 859 م مسلمانان شهر قصريانه را فتح كردند . اين شهر پايتخت صقلّيّه بود و قبل از آن پادشاه آنجا در سرقوسه اقامت داشت ؛ چون مسلمانها قسمتهايى از جزيرهء صقلّيّه را فتح كردند ، پايتخت به قصريانه كه استوار و محكم بود منتقل شد . در 247 ق / 861 - 862 م عباس بن فضل بن يعقوب بر سرقوسه تاخت و غنيمت گرفت و بازگشت ولى در راه بيمار شد و درگذشت . او را در نواحى سرقوسه دفن كردند ، ولى مسيحيان جسدش را آتش زدند . « 2 » حملات به صقلّيّه و جزاير درياى مديترانه هر ساله تا اواخر دوران فرمانروايى اغلبيان برقرار بود . در اواخر قرن سوم هجرى و مقارن با فرمانروايى اغلبيان بر افريقيه و صقلّيّه ، ابن خرداذبه مىنويسد : روميها به صقلّيّه كه جزيره‌اى است در دريا ، جلاى وطن كردند .\r\nاو ، صقلّيّه را از شهرهاى روم مىداند و مىنويسد صقلّيّه فرمانده‌اى دارد كه اين جزيرهء بزرگ و كشور وسيعى را كه در مقابل افريقا قرار دارد اداره مىكند . اين جزيره محيطش 15 روز راه است . « 3 » يعقوبى نيز از صقليه نام برده ولى وصفى دربارهء آن ندارد . « 4 » در 287 ق / 900 م ، ابراهيم بن احمد اغلبى پسر خود ابو العباس را امارت صقلّيّه داد . او با صد و شصت كشتى جنگى به سواحل صقلّيّه رفت و ( بندر ) طرايه را محاصره كرد ، آنگاه مردم بلرم و جرجنت سر از اطاعت برتافتند ، ميان اين دو شهر همواره فتنه بود . . .\r\nسرانجام هر دو شهر به جنگ با ابو العباس بن ابراهيم هم‌پيمان شدند . ابو العباس با آنان درآويخت . مردم بلرم از دريا حمله كردند . العباس منهزمشان ساخت و بسيارى را بكشت و جماعتى از سرانشان را نزد پدر فرستاد . جمعى از بزرگانشان به قسطنطنيه گريختند و جمعى به شهر طرمين رفتند . ابو العباس از پى آنان روان شد و آن نواحى را به\r\n\r\n\r\n","description":"","footnote":"\r\n( 1 ) . الكامل ؛ ج 7 ، ص 60 - 61 و تاريخ ابن خلدون ؛ ج 3 ، ص 284 - 286 .\r\n( 2 ) . همان ؛ ج 7 ، ص 62 - 64 و تاريخ ابن خلدون ؛ ج 3 ، ص 286 .\r\n( 3 ) . المسالك و الممالك ؛ ص 69 ، 80 ، 85 و 89 .\r\n( 4 ) . البلدان ؛ ص 127 .\r\n","page_name":" 413 ","page_number":419},
  {"content":"\r\n\r\nباد غارت داد . سپس شهر قطانيه را محاصره كرد . ابو العباس در 288 ق / 900 - 901 م دوباره عزم جنگ صقلّيّه كرد . نخست به شهر دمنش لشكر كشيد ، سپس به مسينا ، آنگاه از راه دريا به شهر ريو آمد و آنجا را به جنگ گشود و كشتيهاى خود را از غنايم پر ساخت و به مسينا بازگشت و باروى آن را ويران كرد . در اين احوال از قسطنطنيه چند كشتى به كمك مردم صقلّيّه آمد ، اما ابو العباس همهء آنها را به گريز واداشت و سى كشتى آنان را نيز به تصرف درآورد . « 1 » در آخر شعبان 289 ق / 901 - 902 م ، ابراهيم بن احمد اغلبى طرمين را گرفت ، سپس نوهء خود زيادة الله پسر ابو العباس را به دژ ميقس فرستاد . « 2 » در 289 ق / 902 م تمام جزيرهء صقليه در قبضهء مسلمانان بود و بدين‌سان تصرف جزيره به دست مسلمانان ، تقريبا سه چهارم قرن طول كشيد . ساكنان جزيرهء سيسيل در دوران حكومت بنى اغلب از اقوام و گرايشهاى مذهبى گوناگون از قبيل : سيسيليها ، مسيحيان ، مسلمانان ، يونانيان ، لمبارديان ، يهوديان ، اعراب ، بربرها و حتى تعدادى ايرانى و سياهپوست بودند . اعراب برگزيدگان و هيأت حاكمه را تشكيل مىدادند . بعد از آنان بربرها بودند كه هم از نظر تعداد و هم از لحاظ گردنكشى نقش اساسى در فتح صقلّيّه ايفا كردند . بربرها در منطقهء جرجنت و نيز در مازر در اكثريت بودند و گاه به گاه در منازعات داخلى بر ضد اعراب قيام مىكردند . مسيحيان كه قسمت اعظم جمعيت جزيرهء صقلّيّه را تشكيل مىدادند به چهار دسته تقسيم مىشدند : دستهء اول آنهايى كه كم‌وبيش مستقل بودند ؛ دستهء دوم آنهايى كه خراج مىپرداختند ؛ دستهء سوم ، رعايا و دستهء چهارم بردگان بودند . تا زمانى كه مقاومت بيزانس دوام داشت ، مسيحيان مستقل ( دسته اول ) از حكومت بيزانس اطاعت مىكردند . دستهء دوم ، مسيحيان باجگزار بودند كه با حكومت مسلمانان معاهداتى داشتند و موظف به پرداخت جزيه يا خراج بودند و معمولا قرارداد پرداخت خراجشان براى يك دورهء دهساله به امضا مىرسيد . اما ساير مسيحيان يا رعايا ( دستهء سوم ) ، به‌طور مستقيم ، به دست مسلمانان اداره مىشدند ؛ اين گروه ، اهل ذمه\r\n\r\n\r\n","description":"","footnote":"\r\n( 1 ) . الكامل ؛ ج 7 ، ص 505 - 507 و تاريخ ابن خلدون ؛ ج 3 ، ص 288 .\r\n( 2 ) . تاريخ ابن خلدون ؛ ج 3 ، ص 289 .\r\n","page_name":" 414 ","page_number":420},
  {"content":"\r\n\r\n( اقليتهاى مورد حمايت دولت ) تلقى مىشدند و همان تعهدات و امتيازاتى را داشتند كه اقليتها در ساير بلاد جهان اسلام در آن روزگار ، از آن برخوردار بودند . سرانجام ، دستهء چهارم يعنى بردگان خود از سه دسته تشكيل مىشدند : دسته اول آنهايى كه در جنگ به اسارت مسلمانان درمىآمدند ، دسته دوم آنهايى كه به وسيله مسيحيان يا مسلمانان به بردگى فروخته مىشدند و دسته سوم كارگران و كشاورزان .\r\nدر زمان حكومت بنى اغلب ، حكمران عرب سيسيل كه « امير » يا « والى » يا « صاحب » عنوان داشت ، از آزادى و اختيار عمل فراوانى برخوردار بود . وى مىتوانست بنا به تصميم خود بجنگد ، صلح كند و به تقسيم غنايم جنگى بپردازد . بر روى سكه‌هاى اوليه كه در سيسيل ضرب شده است ، نام والى صقلّيه و امير وقت بنى اغلب ديده مىشود . حكومت و تقسيمات ادارى در صقلّيّه ( سيسيل ) درست همان شكل و ساختى را داشت كه در ساير بلاد مسلمانان وجود داشت . در سيسيل نيز سازمان شهردارى همانند شمال افريقا بود و « جماعه » ناميده مىشد و از رؤساى خانواده‌هاى اشراف ، قضات ، شهروندان ثروتمند و سران اصناف تشكيل مىشد . جماعه ، براى ايجاد بناها و مرمت راه آبها و چاههاى آب و مساجد و همچنين براى دستگيرى از ابن سبيل كمكهاى نقدى و عملى مىكرد . چهار نوع مالكيت در صقلّيّه ( سيسيل ) ، در دوران حكومت بنى اغلب وجود داشت : 1 ) ملكى كه چه از طريق واگذارى و چه از طريق كشت و زراعت به شخص مسلمان ، قبل از تغيير مذهبش تعلق داشت ؛ 2 ) ملكى كه به غير مسلمان تعلق داشت و او موظف به پرداخت خراج بود ؛ 3 ) ملكى كه بابت آن هميشه خراج پرداخت مىشد ، خواه به مسلمان يا به غير مسلمان تعلق داشته باشد و 4 ) اراضى متعلق به دولت كه قابل تصرف نبود .\r\nاشغال جزيرهء صقلّيّه به دست مسلمانان ، تغييرات اساسى در قوانين و تقسيم املاك روستايى در سيسيل پديد آورد . اقطاع با سيستم واگذارى زمين به نفع لشكريان معمول شد . زمينهايى كه مسيحيان از خود به جا گذاشته بودند يا از آنها گرفته شده بود به تصرف دولت درآمد و به دسته‌هاى سپاه ( جند ) مسلمانان در نقاط مختلف واگذار شد . « 1 »\r\n\r\n\r\n","description":"","footnote":"\r\n( 1 ) . تاريخ سيسيل در دوران اسلامى ؛ ص 32 - 35 .\r\n","page_name":" 415 ","page_number":421},
  {"content":"\r\n\r\nبا پيدايش فاطميان حكومت اغلبيان ، به پايان رسيد ( 296 ق / 909 م ) . چون عبيد الله مهدى بر افريقيه مسلط شد ، عمّال و كارگزاران خود را به نواحى فرستاد و امارت صقلّيّه را به حسن بن احمد بن ابى الخنزير ، از رجال كتامه داد . او در 297 ق / 909 - 910 م به مازر داخل شد و برادر خود را به حكومت جرجنت فرستاد و به اسحاق بن منهال ، قضاوت صقلّيّه را سپرد ؛ او نخستين قاضىاى بود كه از سوى مهدى قضاوت يافت . « 1 » ابن ابى الخنزير تا 298 ق / 910 - 911 در آنجا بود ، سپس به دمنش لشكر كشيد و در آن نواحى دست به كشتار و تاراج زد و بازگشت . مردم صقلّيّه از سوء رفتار او به جان آمدند بر او شوريدند و در بندش نمودند ، آنگاه به عبيد الله مهدى نامه نوشتند و عذر خويش بياوردند ، مهدى نيز بر آنان بخشود و على بن عمر بلوى را بر آنان ولايت داد . او در پايان ذيحجّه 299 ق / 911 - 912 م به آنجا رسيد . به روايت ابن خلدون احمد بن قرهب را امارت صقليه داد . « 2 » ابن اثير مىنويسد : مردم صقلّيّه با على بن عمر بلوى مخالفت كردند و با احمد بن قرهب سازش كردند . ابن قرهب با گروهى از سپاهيان خود به سرزمين قلّوريّه حمله كرد . اينان آن سرزمين را غارت كردند و با غنايم و اسيران بسيار بازگشتند . « 3 » در 300 ق / 912 - 913 م ابن قرهب پسر خود ، على ، را به قلعهء طرمين كه قلعه‌اى نوبنياد بود فرستاد تا هنگام شورش مردم صقلّيّه در امان باشد . . . لشكريان پس از چندى بر ابن قرهب شوريدند و از فرمانش سربرتافتند و پرده سرايش را آتش زدند و قصد قتلش كردند ، ولى اعراب او را در پناه خود گرفتند و مانع قتلش شدند . پس از اين فتنه ، ابن قرهب خطبه به نام المقتدر عباسى كرد و آشوبگران تأييدش كردند و خطبه به نام عبيد الله مهدى قطع شد . عبيد الله مهدى سپاهى به سردارى حسن بن احمد بن ابى الخنزير به جنگ ابن قرهب فرستاد ، چون جنگ درگرفت ابن ابى الخنيز كشته و كشتيهايش به آتش كشيده شد . سرانجام مردم جرجنت بر ابن قرهب شورش كردند و او را در بند كرده نزد عبيد الله مهدى فرستادند . عبيد الله فرمان داد تا او و گروهى از يارانش را بر سر گور\r\n\r\n\r\n","description":"","footnote":"\r\n( 1 ) . الكامل ؛ ج 8 ، ص 48 - 50 و تاريخ ابن خلدون ؛ ج 3 ، ص 293 .\r\n( 2 ) . تاريخ ابن خلدون ؛ ج 3 ، ص 293 .\r\n( 3 ) . الكامل ؛ ج 8 ، ص 71 .\r\n","page_name":" 416 ","page_number":422},
  {"content":"\r\n\r\nابن ابى الخنزير بكشند . « 1 » عبيد الله مهدى ، حكومت صقلّيّه را به ابو سعيد بن احمد داد و سپاهى از كتامه همراهش كرد . وى با كشتى به صقلّيّه آمد و در اطرابنش پياده شد ، اما مردم صقلّيّه او را نپذيرفتند و به همراهى مردم اطرابنش با او به جنگ برخاستند . ابو سعيد بن احمد گروه بسيارى از آنان را كشت و بر آنان پيروز شد ، مردم اطرابنش از او امان خواستند . . . ولى او دروازه‌هاى شهر را ويران كرد . در 313 ق / 925 م ، عبيد الله مهدى ، سالم بن راشد را امارت صقلّيّه داد . او از دريا گذشت و سرزمين انكبرده را زير پى سپرد و چند دژ را بگشود و بازگرديد . در 322 ق / 933 - 934 م عبيد الله مهدى كشتيهاى جنگى خود را با يعقوب بن اسحاق به دريا فرستاد . او در نواحى جنوه ( جنوا ) به قتل و غارت پرداخت و بازگرديد و در سال بعد ، دوباره ، به جنوه لشكر فرستاد و آن را فتح كردند و از آنجا به سردانيه رفتند . « 2 » بدين ترتيب ، سالم بن راشد طى بيست سال ( 305 - 325 ق / 917 - 937 م ) با اقتدار كمترى ( از طرف فاطميان ) بر صقلّيّه فرمانروايى كرد . عبيد الله مهدى در 322 ق / 934 م درگذشت و پسرش القائم بامر الله ( 322 - 334 ق / 934 - 946 م ) جانشين وى شد . در 325 ق / 936 - 937 م مردم جرجنت بر امير خود ، سالم بن راشد شوريدند و القائم خليفه فاطمى ، خليل بن اسحاق را به يارىاش فرستاد . زمانى كه او به صقلّيّه رسيد ، مردم جرجنت و ديگر شهرها از سالم بن راشد شكايت كردند و خليل بن اسحاق شهرى در كنار دريا پىافكند و آن را خالصه ناميد . مردم صقليه به تحريك سالم بن راشد بسيج شدند . . . و از پادشاه قسطنطنيه يارى خواستند . خليل نيز از القائم يارى خواست و القائم سپاهى به كمك وى فرستاد . خليل بن اسحاق قلعهء ابو ثور و قلعهء بلوط را فتح كرد و قلعهء بلاطنو را محاصره كرد و تا 327 ق / 938 - 939 م در آنجا بود . « 3 » به دنبال شورش در جرجنت ( 325 هجرى ) در پالرمو و نيز در سرتاسر جزيره قيامهايى برپا شد .\r\nاعيان سيسيل به القائم نوشتند كه به مقام خلافت او وفا دارند ، ليكن نمىتوانند بيش از\r\n\r\n\r\n","description":"","footnote":"\r\n( 1 ) . الكامل ؛ ج 8 ، ص 71 - 72 و تاريخ ابن خلدون ؛ ج 3 ، ص 293 .\r\n( 2 ) . همان ؛ ج 8 ، ص 72 - 73 و 159 و ج 3 ، ص 293 - 295 .\r\n( 3 ) . الكامل ؛ ج 8 ، ص 327 و 338 - 339 و تاريخ ابن خلدون ؛ ج 3 ، ص 294 .\r\n","page_name":" 417 ","page_number":423},
  {"content":"\r\n\r\nاين خودكامگى سالم بن راشد را تحمل كنند . القائم شكوائيه آنان را پذيرفت و به همين دليل خليل بن اسحاق را به جاى او به صقلّيّه فرستاد . « 1 » خليل در پايان 329 ق / 940 - 941 م عازم افريقيه شد . القائم بعد از او عطّاف ازدى را به صقلّيّه فرستاد . « 2 » در همين زمان اصطخرى كه معاصر با فرمانروايى عبيد الله مهدى و فرزندش القائم زندگى مىكرد در وصف صقلّيّه مىنويسد : « به فرنگ نزديك باسغر ، و اين جزيره مقدار نه مرحله باشد ، و در اين صقليه نعمت و كشاورزى و بنده و پرستار و چهارپا بيش باشد كى به ديگر جزيره‌ها كى در مسلمانى بر كرانهء دريا هست ، نيست » . « 3 » ولى در همين اوان شورش خوارج به رهبرى ابو يزيد از 333 - 336 ق / 943 - 947 م ، حكومت فاطميان را در افريقيه به خطر انداخت و بازتاب غيرمستقيمى در صقلّيّه به‌جا گذاشت . از سويى به موازات اينكه شهرها يكى پس از ديگرى به دست ابو يزيد مىافتاد ، بعضى از عناصر طرفدار فاطميان در سيسيل به دنبال پناهگاه بودند و از سوى ديگر در بخشهاى جنوبى جزيره در ميان ماجراجويان بربر ، شورشى بروز كرد و شهرهاى متعددى از پرداخت خراج و ماليات سرباز زدند . « 4 » در 335 ق / 946 - 947 م مردم بلرم بر عطّاف شوريدند ؛ سركردهء شورشيان بنى الطبرى بودند . عطاف ، المنصور اسماعيل ( 334 - 341 ق / 946 - 953 م ) خليفهء فاطمى را از وضع خود آگاه كرد . المنصور سپاهى به سردارى حسن بن على كلبى به صقلّيّه فرستاد . حسن ابتدا به مازر آمد و شورش اسماعيل بن طبرى ( بنى الطبرى ) را فرونشانيد و گروه آنها را پراكنده كرد . حسن زمام كارها را به دست گرفت . « 5 » با انتصاب حسن بن على كلبى به امارت صقلّيّه ، فصل جديدى در تاريخ جزيرهء سيسيل آغاز شد . در 340 ق / 951 - 952 م پادشاه روم يكى از سرداران خود را با سپاهى گران به صقلّيّه فرستاد . حسن بن على كلبى از اسماعيل المنصور يارى خواست . او هفت هزار سوار و سه هزار و پانصد پياده به يارىاش فرستاد . حسن نخست گروههايى از سپاه خود را به قلّوريّه\r\n\r\n\r\n","description":"","footnote":"\r\n( 1 ) . تاريخ سيسيل در دوران اسلامى ؛ ص 43 - 44 .\r\n( 2 ) . تاريخ ابن خلدون ؛ ج 3 ، ص 295 .\r\n( 3 ) . مسالك و ممالك ؛ ص 73 .\r\n( 4 ) . تاريخ سيسيل در دوران اسلامى ؛ ص 44 .\r\n( 5 ) . الكامل ؛ ج 8 ، ص 471 - 472 و تاريخ ابن خلدون ؛ ج 3 ، ص 295 .\r\n","page_name":" 418 ","page_number":424},
  {"content":"\r\n\r\nفرستاد و شهر جراحه را محاصره كرد ، چون شنيد روميان در راهند ، با مردم شهر با گرفتن مالى مصالحه كرد و بازگشت . . . سپس به مسينا رفت . در آنجا المنصور پيامش داد كه به قلّوريّه رود . حسن به جراحه آمد و آنجا را محاصره كرد تا پادشاه روم قسطنطين با او پيمان صلح بست . حسن به شهر ريو رفت و در ميان آن شهر مسجدى بنا كرد و با روميان شرط كرد كه كسى متعرّض آن مسجد نشود و هركس از اسيران كه بدان داخل شود در امان است . المنصور در 341 ق / 952 - 953 م درگذشت و پسرش ابو تميم معد المعزّ به جاى او نشست . حسن بن على كلبى به نزد او رفت و پسر خود احمد بن حسن را به جاى خويش در صقلّيّه نهاد . « 1 » المعزّ فاطمى فرمان داد كه قلعه‌هاى رومى را كه هنوز در صقلّيّه باقى مانده بگشايد . او احمد بن حسن طرمين و چند قلعهء ديگر را در 351 ق / 962 م فتح كرد . در 354 ق / 965 م سپاه روم كه به كمك مردم صقلّيّه آمده بودند منهزم شدند .\r\nبقاياى لشكر روم از صقلّيّه و جزيرهء ريو با چند كشتى جان خود را از معركه به در بردند .\r\nامير احمد بن حسن كلبى با كشتيهاى خود از پى آنان روان شد و كشتيهايشان را به آتش كشيد و بسيارى از آنان را كشت . اين جنگ را « المجاز » گويند كه در آن هزار تن از بزرگان و صد تن از سرداران رومى به اسارت درآمدند . « 2 » در 359 ق / 969 - 970 م المعز ، يعيش مولى حسن بن على بن ابى الحسين ( كلبى ) را بر جزيرهء صقلّيّه امارت داد . يعيش كارى نتوانست بكند ، زيرا ميان كتامه و قبايلى كه در صقلّيّه بودند ، فتنه افتاد . چون اين خبر به المعز رسيد ، ابو القاسم على بن الحسن كلبى را به نيابت برادرش احمد به صقلّيّه فرستاد . « 3 » حكومت ابو القاسم على بن الحسن در جزيرهء صقلّيّه به نام خودش تأييد شد و به اين ترتيب خلفاى فاطمى كلبيان را تلويحا به فرمانروايى موروثى جزيرهء صقلّيّه پذيرفتند . در 362 ق / 972 م ، المعز پايتخت فاطميان را به قاهره منتقل كرد و اين كار عملا به معناى دادن استقلال بيشتر به كلبيان در جزيرهء سيسيل تلقّى شد . عوامل ديگرى كه منجر به تثبيت و تحكيم موقعيت خاندان كلبى در سيسيل شد ، عبارت بودند از :\r\n\r\n\r\n","description":"","footnote":"\r\n( 1 ) . الكامل ؛ ج 8 ، ص 473 - 474 و تاريخ ابن خلدون ؛ ج 3 ، 296 .\r\n( 2 ) . همان ؛ ج 8 ، ص 558 و 610 و همان ؛ ج 3 ، ص 297 .\r\n( 3 ) . تاريخ ابن خلدون ؛ ج 3 ، ص 297 .\r\n","page_name":" 419 ","page_number":425},
  {"content":"\r\n\r\nرضايت عمومى مسلمانان همراه با آرامش نسبى جزيرهء صقلّيّه ، بسط و گسترش مهاجرنشينهاى مسلمان و سرانجام نياز خلفاى فاطمى به حكومتى دست‌نشانده و صديق در سيسيل كه در عمليات دريايى به كار آيد و در قبال آن بتوانند به آنها استقلال داخلى بدهند . امراى كلبى نيز به نوبهء خود ، بىهيچ تخلّفى به خلفاى فاطمى وفادار ماندند و به دريافت القاب افتخارى نايل آمدند . « 1 »\r\nابن حوقل كه به شمال افريقا و صقلّيّه ( سيسيل ) مسافرت كرده و جلال و شكوه و آبادى صقلّيّه را به دوران كلبيان ديده ، مىنويسد : صقلّيّه جزيره‌اى است به شكل مثلث متساوى الساقين با زاويه‌اى حادّه ( تند ) در سمت غرب جزيره درازاى اين جزيره هفت روز راه در چهار روز است . . . و در مشرق اندلس در دل درياى مديترانه واقع است و در برابر آن از سرزمينهاى مغرب ، شهرهاى افريقيه ، باجه ، طبرقه تا بندر خزر قرار دارد و در مغرب آن در دريا جزيرهء قرشقه واقع است . در جنوب صقلّيّه ، جزيرهء قوصره واقع است و در سمت مشرق آن ( به فاصلهء كمى ) خشكى بزرگى است كه قسطنطنيه « 2 » در آن است .\r\nشهر ريو و سپس نواحى قلّوريّه در آن واقع است . كوهى بر صقلّيّه مشرف است كه قلعه‌هاى زياد و دژهاى فراوانى بر فراز آن است و بيشتر آن سرزمين مزروعى و قابل سكونت است ، و شهر مشهورى به جز شهر معروف بلرم ندارد ، كه مركز صقلّيّه است و در دهانهء دريا قرار دارد و پنج آب گرم كنار هم دارد كه در مسافتى دور از هم قرار گرفته‌اند ، ولى مرزهاى هريك از آنها مشخص است . « 3 » در 366 ق / 976 - 977 م ابو القاسم على دستور داد كه شهر رمطه را كه قبل از آن خراب شده بود ، تعمير و آباد كنند . همچنين در اين سال به شهر تارنت رفتند . مردم آن چون مسلمانان را ديدند ، از شهر گريختند و دروازه‌هاى شهر را بستند . مردم ( مسلمانها ) از ديوار شهر بالا رفتند و دروازه‌هاى شهر را باز كردند و داخل شهر شدند . امير ابو القاسم على فرمان به ويران كردن شهر و سوزاندن\r\n\r\n\r\n","description":"","footnote":"\r\n( 1 ) . تاريخ سيسيل در دوران اسلامى ؛ ص 51 .\r\n( 2 ) . منظور چكمه ايتالياست كه در بالا متصل به منطقهء بالكان است .\r\n( 3 ) . صورة الارض ؛ جزء 1 ، ص 113 .\r\n","page_name":" 420 ","page_number":426},
  {"content":"\r\n\r\nآن داد . « 1 » در 371 ق / 981 - 982 م پادشاه فرنگان با سپاهى گران بر سر ابو القاسم على بن الحسن ( كلبى ) آمد و قلعهء رمطه را محاصره كرد و گرفت و از مسلمانان جمعى را اسير كرد . ابو القاسم على نيز با سپاه خود از بلرم آهنگ روميان كرد . چون به سپاه روم نزديك شد ، جنگ ناكرده بازگرديد . فرنگان ( روميان ) چون اين واقعه را بديدند ، از پى او روان شدند ، چون به او رسيدند ، ميان دو سپاه جنگ درگرفت و ابو القاسم على كشته شد . اين واقعه بر مسملمانان گران آمد و دل بر مرگ نهاده و با فرنگان جنگيدند و به سختى شكستشان دادند . سپاهيان پس از كشته شدن ابو القاسم على ، پسرش جابر را بر خود امير كردند . « 2 » العزيز خليفهء فاطمى ( 365 - 386 ق / 975 - 996 م ) ، اين انتخاب را تأييد كرد .\r\nجابر مردى بىكفايت بود و مديريت پدر و عموى خود را نداشت ، ديرى نگذشت كه اهالى صقلّيّه وى را عزل كردند . « 3 » العزيز سپس يكى ديگر از كلبيان به نام جعفر بن محمد بن على بن ابى الحسن را به امارت صقلّيّه گماشت . « 4 » جعفر بن محمد به محض ورود به صقلّيّه در 373 ق / 983 م به تمشيّت امور پرداخت و در جهت بازگرداندن رونق و آبادانى به جزيرهء صقلّيّه تلاش كرد . وى از جانب نخبگان سيسيلى به دليل فضلش و از طرف عامّهء مردم به دليل سخاوتش مورد احترام بود و نيز از وزراى عزيز فاطمى بود . وى در 375 ق / 986 م درگذشت . « 5 » در اين هنگام صاحب حدود العالم كه مقارن با اواخر حكومت كلبيان در صقلّيّه ، زندگى مىكرد ، مىنويسد : « چهارمين جزيرهء درياى مديترانه ، جزيرهء صقلّيّه است كه به نزديكى روميه است . كوهى بزرگ از گرد اين جزيره برآيد و خزينهء روميان اندرين جزيره بودى اندر قديم ، . . . درازاى او هفت منزل است اندر پهناى پنج منزل » . « 6 » مقدسى نيز كه مقارن با دوران كلبيان مىزيسته ، در وصف صقلّيّه مىنويسد : جزيره‌اى است فراخ و مهم . مسلمانان را جزيره‌اى بزرگتر و آبادتر پرشهرستانتر از آن نيست . درازايش دوازده روز راه و پهنايش چهار روز راه است .\r\n\r\n\r\n","description":"","footnote":"\r\n( 1 ) . الكامل ؛ ج 8 ، ص 667 .\r\n( 2 ) . تاريخ ابن خلدون ؛ ج 3 ، ص 297 .\r\n( 3 ) . تاريخ سيسيل در دوران اسلامى ؛ ص 51 .\r\n( 4 ) . تاريخ ابن خلدون ؛ ج 3 ، ص 297 .\r\n( 5 ) . همان ؛ ج 3 ، ص 297 و تاريخ سيسيل در دوران اسلامى ؛ ص 51 .\r\n( 6 ) . حدود العالم ؛ ص 23 .\r\n","page_name":" 421 ","page_number":427},
  {"content":"\r\n\r\nميان جزيره و سرزمين روم تنگه‌اى در سمت مشرق هست به پهناى دوازده روز راه و اين خليج را « جيهانى ، ابو عبد الله » از پنج درياى معروف به شمار آورده است . مقدسى مىافزايد كه مردم صقلّيّه بيشتر حنفى مذهبند و در صقلّيّه كوهى است كه در هر ده سال ، يك بار ، به مدت چهار ماه ، آتشفشانى مىكند و در ديگر اوقات از آن دود برآيد و جز دهانهء دودخيزش همه جاى آن را برف گرفته است . « 1 » در 379 ق / 989 - 990 م ابو الفتوح يوسف بن عبد الله بن محمد بن على بن ابى الحسن با لقب ثقة الدوله به حكومت رسيد .\r\nحكومت او را العزيز فاطمى تأييد كرد . او از چنان جلالت و فضايلى برخوردار بود كه خاطرهء همه اسلافش را به فراموشى سپرد . او در 388 ق / 988 م به بيمارى فلج دچار شد . . . پس از او پسرش جعفر با لقب تاج الدوله به امارت رسيد . او كارها را در ضبط آورد و آثار نيكو از او به جاى ماند . « 2 » در 405 ق / 1014 - 1015 م برادرش على به همدستى بربرها و بندگان به مخالفت با او برخاستند . جعفر بر او ظفر يافت و او را كشت و بربرها و بندگان را پراكنده كرد . چندى بعد حال جعفر دگرگون شد . مردم بر او شوريدند و گرداگرد كاخش را گرفتند ، ولى پدرش يوسف الفتوح كه در بستر بيمارى بود به مردم ملاطفت و مهربانى كرد و پسر خود جعفر را از حكومت عزل كرد و او به مصر رفت . پس از او برادرش احمد بن يوسف در 410 ق / 1019 - 1020 م به جايش نشست و او را تأييد الدوله لقب دادند و به الاكحل معروف شد . با روى كار آمدن او پريشانيها به سامان رسيد . وى كارها را به دست پسرش جعفر سپرد . جعفر مردى بد سيرت بود . او به مردم صقلّيّه چندان توجهى نمىكرد و بيشتر به مردم افريقيه توجه داشت . [ در 417 ق / 1026 م و به روايتى 427 ق / 1035 - 1036 م 
  ] مردم صقلّيّه شكايت او را به معز بن باديس زيرى كردند و معز چند كشتى جنگى را كه سيصد مرد حمل مىكرد به صقلّيّه فرستاد . مردم صقلّيّه نيز اميرشان اكحل را محاصره كردند ، سپس او را كشتند و سرش را نزد معز بن باديس فرستادند . مردم صقلّيّه از كارى كه كرده بودند ، پشيمان شدند و حسن\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 332 ، 342 و 346 .\r\n( 2 ) . الكامل ؛ ج 10 ، ص 194 و تاريخ ابن خلدون ؛ ج 3 ، ص 297 .\r\n","page_name":" 422 ","page_number":428},
  {"content":"\r\n\r\n( صمصام الدوله ) برادر احمد اكحل را بر خود امير كردند ، ولى اوضاع پريشان شد . مردم بلرم صمصام الدوله را بيرون كردند و محمد بن الثّمنه را كه از سران سپاه بود با لقب القادر بالله به امارت برداشتند . « 1 » در 430 ق / 1037 - 1038 م بيزانسيها با سپاه نيرومندى به مسينا حمله كردند و مسيحيان سيسيل كه پانزده هزار نفر تخمين زده مىشدند به آنها پيوستند . « 2 » طى سالهاى 444 - 455 ق / 1053 - 1063 م ، محمد بن الثّمنه كه به ابن الثّمنه شهرت داشت به عنوان مالك الرّقاب سيسيل شناخته شد . او ميمونه ، دختر على بن نعمه معروف به ابن الحواس را به زنى گرفت . روزى از او بدگمان شد و زهرش خورانيد ، سپس پشيمان شد و پزشكان را حاضر ساخت تا او را به هوش آوردند . ابن الثمنه از او پوزش خواست . . . ولى ميمونه از او اجازه خواست كه به ديدار برادرش به قصريانه رود .\r\nابن الثمنه اجازه داد ، ميمونه برادرش را از آنچه بر سر او رفته بود آگاه كرد . . . وى سوگند خورد و خواهر را بازنگردانيد و اين امر سبب فتنه‌هايى شد . ابن الثّمنه به جنگ ابن الحواس رفت و منهزم شد . ابن الثّمنه از كفّار ( فرنگان ) يارى خواست . كنت روژه ( رجار ) با هفت برادر خود و جمعى از فرنگان ( نورمانها ) به يارى او آمدند . ابن الثّمنه ، صقلّيّه را به او وعده داد . روژه ( رجار ) قصد قصريانه كرد و هرچه را بر سر راهش بود تصرف كرد . ابن الحواس به مقابله با نورمانها بيرون آمد ولى شكست خورده به قصريانه بازگشت . روژه همچنان پيشروى كرد تا آنجا كه براى ابن الحواس جايى جز سنگرها باقى نماند و بناچار از در صلح درآمد و به سال 464 ق / 1071 - 1072 م با اموال و زن و فرزندش به كلى صقلّيّه را ترك گفت و روژه ( رجار ) سراسر صقلّيّه را تصرف كرد و نام اسلام از جزيرهء صقلّيّه برافتاد و حكومت كلبيان نيز منقرض شد . « 3 » ابن اثير مىنويسد :\r\nپس از تصرف صقلّيّه به دست رجار ، فقط در دست مسلمانان دو شهر قصريانه و جرجنت باقى ماند ، كه فرنگان آن دو را محاصره كردند و بر مسلمانان سخت گرفتند . كار بر مسلمانان چنان سخت شد كه گوشت مردگان مىخوردند ، پس جرجنت را به فرنگان\r\n\r\n\r\n","description":"","footnote":"\r\n( 1 ) . الكامل ؛ ج 10 ، ص 195 و تاريخ ابن خلدون ؛ ج 3 ، ص 298 .\r\n( 2 ) . تاريخ سيسيل در دوران اسلامى ؛ ص 53 .\r\n( 3 ) . الكامل ؛ ج 10 ، ص 196 - 197 و تاريخ ابن خلدون ؛ ج 3 ، ص 298 - 299 .\r\n","page_name":" 423 ","page_number":429},
  {"content":"\r\n\r\nتسليم كردند . قصريانه براى سه سال ديگر در دست مسلمانان بود ، تا سرانجام در 484 ق / 1091 م فرنگان آن شهر را نيز تصرف كردند و رجار تمام جزيره ( صقلّيّه ) را مالك شد و روم و فرنگ و مسلمان در آن سكونت كردند و هيچيك از آنان نه گرمابه و نه مغازه و نه آسيابى را ترك نكردند . « 1 »\r\nتسلط نورمانهاى مسيحى بر سيسيل پايان حكومت مسلمانان در اين جزيره است . بعد از اين صقلّيّه ديگر در زمرهء ممالك اسلامى نيست و اگر جغرافيادانانى مانند ادريسى ، ياقوت و ابو الفداء از آن سخن مىگويند ، به عنوان سرزمينى خارج از محدودهء اسلام است . اما به لحاظ مقايسهء اوضاع اين جزيره در دوران اسلامى و مقايسهء آن با دوران تسلط نورمانها و مسيحيان لازم است به سخنان ادريس اشاره كنيم ؛ وى همزمان با دولت رجار « دوّم » پادشاه نورمان در صقلّيّه بوده و رياست جغرافيادانان دربار او را بر عهده داشته است . او مىنويسد : صقلّيّه تنها جزيرهء بزرگ آن زمان است و پاكيزه‌ترين شهرها در آن است ، هم كسانى كه از ساير نقاط جهان به آنجا آمده‌اند و هم آنها كه ميان شهرهاى آن رفت‌وآمد دارند ، به فضل و شرف آن اعتراف كرده‌اند . . . در 453 ق / 1061 م رجار آن را گشود و دائم بر سر ياغيان و سركشان آنجا مىتاخت تا مدت سى سال همهء آنجا را گرفت و پايتخت خود را در آنجا قرار داد و مردم را در دين خود آزاد گذاشت و بعد از مدتى در 494 ق / 1100 - 1101 م در ناحيهء قلّوريّه در قلعهء مليطو مرد و در آنجا مدفون شد و جاى او را پسرش رجار دوم گرفت و بساط عدل گسترد و همهء شاهان را به اطاعت درآورد . ادريسى مىافزايد كه محاسن اين جزيره فراوان است و اگر بخواهيم همه را بگوييم كار به درازا مىكشد ؛ بنابراين مجملى دربارهء صقليه را بازگو مىكنيم . اين جزيره به هنگام نوشتن اين كتاب ( الرجارى ) حدود صد و سى شهر و قلعه داشته است كه در آنها خانه‌ها و بقاع و اماكن فراوان بوده است . « 2 » ابن جبير سياح اندلسى در سفر به مشرق از راه دريا به صقلّيّه آمده و در وصف بعضى از شهرهاى آن مانند مسينا و پالرمو سخن گفته و دربارهء آتشفشان سيسيل مىنويسد : كوه بلندى است كه به كوه آتش\r\n\r\n\r\n","description":"","footnote":"\r\n( 1 ) . الكامل ؛ ج 10 ، ص 198 .\r\n( 2 ) . نزهة المشتاق ؛ ج 2 ، ص 588 - 590 .\r\n","page_name":" 424 ","page_number":430},
  {"content":"\r\n\r\n( جبل النار ) مشهور است و از آنجا به بندرگاه شهر شغلودى يا ( جفلودى ) مىروند ؛ « 1 » سپس به توضيح و وصف هر كدام مىپردازد . ياقوت در قرن هفتم هجرى گفته‌هاى مقدسى و ادريسى را تأييد مىكند و مىنويسد : من در صقلّيّه 23 شهر و 13 قلعه و مقدار غير قابل شمارش كشتزار ديدم . اما او از قول ابو على حسن بن يحيى مىنويسد ، كه در صقلّيّه يازده شهر است كه يكى از آنها بلرم است و 33 قلعه وجود دارد . اين جزيره در قديم و جديد در دست حكامى بوده است . جزيره چشمه‌هاى آب جارى فراوان و گوارا دارد . در ميان جزيره كوه قصريانه واقع است كه از شگفتيهاى روزگار است و قصريانه شهرى بزرگ است و اطراف آن كشتزارها و باغهاى زيادى است . از فراز اين كوه ( قصريانه ) رودهايى به پايين جارى است و همهء كوههاى اين جزيره چنينند . در جزيره كوههاى آتشفشانى است كه همواره در حال فورانند و كسى نمىتواند به آنها نزديك شود . در جزيرهء صقلّيّه چارپايان فراوانى است ولى در آن مار و عقرب و حيوان درنده‌اى نيست . در جزيره ، معادن طلا ، نقره ، سرب ، مس و جيوه وجود دارد . همه نوع ميوه در صقلّيّه يافت مىشود . سرسبزى جزيرهء صقلّيّه دائمى است و در زمين آن زعفران مىرويد . . . و در كوههاى تنعش نوشادر است كه به اندلس صادر مىشود . ياقوت از قول حسن بن يحيى فقيه مصنّف تاريخ صقليه مىنويسد : كوه آتش كه در جزيره است كوه بلندى است در ساحل دريا و متصل به كانال و آبراهه‌اى كه ميان شهر قطانيه و مصقله و نزديك طبرمين است و محيط دور آن كوه ، سه روز راه است و بر آن درختان فراوانى از فندق و صنوبر و . . . است . در اطراف آن كوه ساختمانهاى زيادى از دوران گذشته باقى است . . . در بالاى كوه سوراخهايى است كه از آنها آتش و دود بيرون مىآيد . امروز ( زمان ياقوت ) هيچ جنبنده‌اى در آنجا رفت‌وآمد ندارد و مردم آن كوه را اخباث مىگويند . « 2 » يك قرن بعد از ياقوت ، ابو الفداء مىنويسد : صقلّيّه در دست مسلمانان بود ولى امروز ( قرن 8 هجرى ) در تصرف نصارى است . شهرهاى صقلّيّه عبارتند از : بلرم ، مازر ، جرجنت ، مسينى و قصريانه . « 3 »\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 392 - 398 .\r\n( 2 ) . معجم البلدان ؛ ج 3 ، ص 416 - 418 .\r\n( 3 ) . تقويم البلدان ؛ ص 237 .\r\n","page_name":" 425 ","page_number":431},
  {"content":"\r\n\r\nاينك به توصيف چند شهر مهم جزيره سيسيل كه زمانى در تصرف مسلمانان بوده مىپردازيم .\r\nپالرمو « 1 » ، به زبان فرانسه پالرم « 2 » و نام اسلامى آن بلرم « 3 » ، كرسى و بزرگترين شهر و بندر سيسيل ( صقلّيّه ) ايتاليا ، بر گوشهء دشت حاصلخيز كونكاداورو « 4 » و در ساحل شمال غربى جزيرهء سيسيل واقع است . پالرمو ، طى قرون 6 و 8 قبل از ميلاد ، احتمالا به دست فنيقيان تأسيس شد و بعدها پايگاه نظامى كارتاژيها بود تا اينكه در 254 - 253 ق . م به تصرف روميان درآمد . در 535 تا 831 م اين شهر در تصرف دولت بيزانس بود و سپس به دست اعراب مسلمان افتاد . سرانجام در 465 ق / 1072 - 1073 م نورمانها آن را تسخير كردند و پايتخت سيسيل قرار دادند . « 5 »\r\nمقارن با حملهء مسلمانان به صقلّيّه ، سردار رومى متمرد ، فيمى ، مردى را به نام بلاطه بر ناحيه‌اى از جزيرهء صقلّيّه فرمانروايى داد . ميخائيل پسر عموى بلاطه نيز فرمانرواى شهر بلرم بود . در همين زمان ( 112 ق / 730 - 731 م ) اسد بن فرات قاضى قيروان با سپاهى به درخواست فيمى و براى يارى او به صقلّيّه وارد شد . « 6 » در 216 ق / 831 م مسلمانان به شهر بلرم آمدند ، آنجا را محاصره كردند و بر مردم شهر سخت گرفتند ، پس مردم آن امان خواستند و مسلمانها پذيرفتند . ابن خلدون آمدن مسلمانان را به بلرم در 217 ق / 832 م مىداند . « 7 » در 237 ق / 851 - 852 م پادشاه روم لشكر عظيمى به صقلّيّه فرستاد . اينان در بندر سرقوسه از كشتيها پياده شدند . عباس بن فضل بن يعقوب امير صقلّيّه از شهر بلرم بيامد و آنان را منهزم ساخت . « 8 » ظاهرا در اين زمان بلرم بر تمام شهرهاى صقلّيّه مركزيت داشته است . در 289 ق / 901 - 902 م ، ابراهيم بن احمد اغلبى از افريقيه با كشتيها به صقلّيّه آمد و در اطرابنش پياده شد و از آنجا به بلرم رفت . ابراهيم بن احمد در 289 ق / 901 - 902 م در محاصرهء شهر كسنته مرد و نوه‌اش ، زيادة الله بن\r\n\r\n\r\n","description":"","footnote":"\r\n( 1 ) .  Palermo \r\n( 2 ) .  Palerm \r\n( 3 ) .  Balarm \r\n( 4 ) .  Konkadoro \r\n( 5 ) . دايرة المعارف فارسى ؛ ج 1 ، ص 517 و تاريخ عرب ؛ ص 770 .\r\n( 6 ) . الكامل ؛ ج 6 ، ص 334 و تاريخ ابن خلدون ؛ ج 3 ، ص 281 .\r\n( 7 ) . همانجا .\r\n( 8 ) . تاريخ ابن خلدون ؛ ج 3 ، ص 286 .\r\n","page_name":" 426 ","page_number":432},
  {"content":"\r\n\r\nابى العباس او را در بلرم به خاك سپرد . بعضى گفته‌اند ، او را به قيروان بردند و در آنجا به خاك سپردند . « 1 » ابن حوقل كه در قرن چهارم هجرى خود به صقلّيّه آمده و شهر بزرگ آن پالرمو را ديده مىنويسد : ديوارى بزرگ از سنگ دارد و مردم آن بازرگانند . مسجد جامع بزرگى دارد . تا هنگام فتح ( به دست مسلمانان ) زير سلطهء و هم پيمان روميان بوده است .\r\nمعبدى بزرگ در آن است . برخى از فلاسفه يا منطقيون گفته‌اند كه حكيم يونانى ارسطوطاليس در روى تخته‌اى در هوا و فضاى اين معبد معلّق بوده است . مسلمانان اين معبد را به مسجد تبديل كردند . مسيحيان قبر ارسطوطاليس را بزرگ مىشمارند و از آن طلب شفا مىكنند . زمانى كه من ( ابن حوقل ) از يونان ديدن كردم ، اكرام و بزرگداشت او را مشاهده كردم . گفته‌اند علت معلّق بودن او در فضاى ميان آسمان و زمين در آن معبد آن بوده كه مردم هنگام طلب باران و طلب شفا و درخواست حاجات در امور مهم در كنار قبر او حاضر مىشوند و به درگاه خداوند بزرگ گريه و زارى مىكنند . اين كار موجب تقرّب و نزديكى آنان به خدا مىشود ، و در اين اجتماعى كه مىكنند يكديگر را از شدت هجوم به قبر او نزديك است هلاك كنند و زير دست و پا خورد نمايند ، و من ( ابن حوقل ) چوبى ( احتمالا اتاقك چوبى ) را ديدم كه گمان مىرفت اين قبر در آن باشد . مسجد جامع بلرم حاكى از ميزان شخصيت آنهاست و من ( ابن حوقل ) در يكى از اجتماعات مردم در جامع آنها شركت كردم ، آن هنگام كه جامع پر از انسانها بود ، حدود هفت هزار مرد جا مىگرفت . چون در مسجد بيشتر از سى و شش صف نماز تشكيل مىشود كه هر صف 200 مرد است . در شهر بلرم مساجد فراوانى است . ابن حوقل مىگويد : بلرم شهرى باستانى است و مشهورترين دروازهء آن ، دروازهء دريا يا « باب البحر » است كه به سبب نزديكى به دريا به اين نام خوانده شده است و مجاور آن دروازهء جديدى است كه ابو الحسين احمد بن الحسن بن ابى الحسين لشكوى از مردم اين ناحيه بر بالاى يك بلندى در كنار رودى به نام چشمهء شفا ساخته شده و اين دروازه به دروازهء شفا معروف است . شهر دروازهء ديگرى به نام دروازهء شنتغاث دارد كه دروازه‌اى قديمى\r\n\r\n\r\n","description":"","footnote":"\r\n( 1 ) . همان ؛ ص 289 .\r\n","page_name":" 427 ","page_number":433},
  {"content":"\r\n\r\nاست . دروازهء ديگرى هم به نام روطه دارد . روطه رودخانه‌اى بزرگ است كه از اين دروازه به پايين آن مىريزد و سرچشمهء اين رودخانه زير همان دروازه است و آب خوبى دارد و بر كنار آن آسيابهاى بسيارى وجود دارد . شهر دروازهء ديگرى به نام رياض دارد و آن نيز تازه ساخته شده و از كارهاى ابو الحسين احمد بن الحسن است و در كنار آن دروازه‌اى معروف به ابن قرهب وجود دارد كه در جايى واقع است كه شهر ديوارى ندارد . شهر بلرم در گذشته دچار جنگ و خونريزى بوده و به مردم آن ضرر و خسارت فراوانى رسيده است . . . در كنار دروازهء ابن قرهب ، دروازهء ديگرى است به نام دروازهء الأبناء كه قديمترين دروازهء شهر بلرم است و در كنار آن دروازهء ديگرى است به نام باب السودان كه مقابل جايى به نام الحدّادين واقع است ، سپس دروازهء آهنين كه از آن به سوى « حارة اليهود » مىروند و در جنب آن ، دروازهء جديدى است كه به وسيله ابو الحسين ( فوق الذكر ) ساخته شده ولى نامى ندارد و از آن به « حارهء ابى جمين » مىروند . شهر بلرم نه دروازه دارد . شهر مستطيل شكل است و داراى بازارهايى است كه كف آنها با سنگ مفروش است . از اول تا آخر بازارها آباد است و انواع بازرگانى در آنها رواج دارد . در اطراف شهر چشمه‌هاى زيادى وجود دارد كه از غرب به شرق جارىاند . . .\r\nدر كنار « يكى از » چشمه‌ها يك آسياب است و غير از آن ، آسياب ديگرى نيست . در كنار چشمه‌ها نمكزار و نيزارهاى فراوانى است كه در آن نى فارسى نيز وجود دارد . آب شرب مردم شهر كه در كنار ديوار شهر زندگى مىكنند از دروازهء رياض تا حدود چشمه شفا از آبهاى اين چشمه‌هاست . « 1 » گفته‌اند : در اين زمان كه ابن حوقل شهر بلرم را ديده ، شهر داراى پنج محله بوده كه از ميان آنها محلهء قصر در قسمت قديمى شهر واقع بود و در طرفين استحكامات آن برجهايى قرار داشت . در اين محله تجّار و اشراف شهر زندگى مىكردند ، در حالىكه « خالصه » محل اقامت امير و ملازمانش به شمار مىرفت و در آن « خالصه » بازار و انبار و مخازنى وجود نداشت ، بلكه ادارات دوستى ، زرّادخانه و حمامهاى متعددى در آن جاى داشت . پرجمعيت‌تر و وسيعتر از اين دو محلهء ياد شده ،\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 113 - 114 و 116 - 117 .\r\n","page_name":" 428 ","page_number":434},
  {"content":"\r\n\r\nمنطقهء اعيانى ( حارة الصقالبه ) يا محلهء فاقد استحكامات اسلاوها بود كه در قسمت ساحلى دريا قرار داشت و محل رفت‌وآمد و ملاقات ملّاحان و تجار خارجى به شمار مىرفت . دو محلهء ديگر شهر يكى « حارة الجديده » و ديگرى محلهء مسجد جامع بود . اين دو محله بازارها و ارباب حرف خاص خود را داشت و محل سكونت سربازان ، روغن‌فروشان ، غله فروشان ، عطّاران ، خياطان ، سرّاجان و مسگران به شمار مىرفت .\r\nهمچنين ، ابن حوقل از محله‌هاى كوچكتر ديگرى از قبيل محلهء يهوديها و « معسكر » - ظاهرا يك منطقهء مسكونى نظامى - نيز ياد مىكند . جمعيت كل شهر در اين زمان در حدود سيصد هزار نفر و از شهر تا ساحل رودخانهء اورتو « 1 » سراسر پوشيده از باغها و مناظر مصفا بوده است . در پالرمو بيش از هر شهر مسلمان‌نشين ديگرى كه ابن حوقل ديده است ، مسجد وجود داشت ، تا آنجا كه مردم آن به داشتن مساجد خاص خانواده و موالى خود فخر و مباهات مىكردند . « 2 » مقدسى در نيمهء دوم قرن چهارم هجرى درست مقارن با اواخر حكومت كلبيان بر صقليه در وصف بلرم مىنويسد : قصبهء صقلّيّه كه در كرانه دريا واقع است . گشاده‌تر از شهر فسطاط ولى پراكنده است . ساختمانهايش از سنگ و آهك است . همه جا سرخ و سفيد است . فوّاره‌ها و خيزران زارها ( نيزارها ) پيرامون آن را فراگرفته است . رودخانه‌اى به نام وادى عباس به شهر آب مىرساند و بر ساحل آن آسيابها ساخته‌اند و آب بر ديواره‌هاى آن مىكوبد . شهر ميوه و انگور بسيار و بركت فراوان دارد . يك كوى در داخل شهر است كه مسجد جامع در آن واقع و بازارهاى شهر در حومهء آن است . كوى ديگرى ( حومه‌اى ) در بيرون شهر دارد كه بارو دارد و خالصه ناميده مىشود و چهار دروازه دارد : باب كتامه ، باب فتوح ، باب بنود ، باب صناعه . جامع و بازارها داخل شهر است . « 3 » سرانجام در 464 ق / 974 - 975 م ، روژه ( رجار ) تمام شهرهاى صقلّيّه را تصرف كرد تا آنجا كه براى ابن الحواس از مجاهدان مسلمان صقليه در مقابل امير خيانتكار صقلّيّه ابن الثمنه جايى جز سنگرها نماند . بناچار از در صلح درآمد و با\r\n\r\n\r\n","description":"","footnote":"\r\n( 1 ) .  Oreto \r\n( 2 ) . تاريخ سيسيل در دوران اسلامى ؛ ص 62 - 63 .\r\n( 3 ) . احسن التقاسيم ؛ بخش 1 ، ص 331 .\r\n","page_name":" 429 ","page_number":435},
  {"content":"\r\n\r\nاموال و زن و فرزندش صقليه را ترك گفت و روژه سراسر آن بلاد را به تصرف درآورد و نام اسلام از جزيرهء صقليه برافتاد و دولت 95 سالهء كلبيان به پايان آمد . « 1 » ابن اثير مىنويسد : رجار در 484 ق / 1091 - 1092 م تمام جزيرهء صقلّيّه را تصرف كرد . « 2 » مىگويند ، در حملهء رجار به پالرمو ، سپاه او از راه دريا و خشكى آن شهر را در محاصره گرفتند . سپاهيانى كه از شمال افريقا براى كمك به شهر محاصره شده آمده بودند ، با دادن تلفاتى سنگين به حلقهء محاصره نفوذ كردند و محاصرهء مذكور چند ماه طول كشيد و قحطى و تلفات زيادى به طرفين وارد آمد . سرانجام در 464 ق / 1072 م پالرمو تسليم شد و به اهالى مسلمان آنجا در تأمين حيات و حمايت از مذهب و قوانينشان تضمينهايى داده شد . « 3 » ادريسى در قرن ششم هجرى ، هنگام حكومت نورمانها بر سيسيل ، كه رئيس بخش جغرافيايى آنان بوده ، در وصف پالرمو مىنويسد : شهرى ارزشمند و بزرگ است .\r\nداراى محاسن زيادى است و در گذشته پايتخت شاه بوده و ناوگانهاى دريايى براى جنگ در ساحل آن لنگر مىاندازند ، و براى جنگ از آنجا حركت مىكنند . كوههاى بلندى بر اين شهر مشرف است . ساحل آن نشاطآور است و بهترين لنگرگاهها را براى پهلو گرفتن كشتيها دارد . شهر داراى دو قسمت كاخ و حومه است . قسمت كاخ همان كاخ قديمى و مشهور شهر است كه در آن سه محله وجود دارد : محلهء اول ، شامل كاخهاى رفيع و خانه‌هاى بزرگ ، مساجد ، هتلها ، گرمابه‌ها و قهوه‌خانه است ؛ محلهء دوم نيز كاخهاى بلند و ساختمانهاى فاخر و گرمابه‌هاى فراوان و هتلهاى زياد دارد ؛ محله سوم ، محلهء جامع بزرگ است كه در قديم نيز بوده است و اكنون در اين مدت به شكل ديگرى درآمده است و در اين زمان ، چون صنايع و كارهاى شگفتى در آن انجام مىدهند ، شكل ديگرى يافته است . قسمت دوم شهر ، حومه يا ربض است كه اطراف شهر را فراگرفته و شهر قديمى كه به نام خالصه و محل سكونت سلطان بوده در آن واقع است . بويژه در روزگار مسلمانان ، دروازهء دريا ( باب البحر ) و دار الصناعه ( كارخانهء كشتىسازى ) در اين\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 298 - 299 .\r\n( 2 ) . الكامل ؛ ج 10 ، ص 198 .\r\n( 3 ) . تاريخ سيسيل در دوران اسلامى ؛ ص 86 .\r\n","page_name":" 430 ","page_number":436},
  {"content":"\r\n\r\nمحله ( خالصه ) قرار داشته است . آبها از هر سو شهر پالرمو را دربرگرفته و چشمه‌ها در اين شهر جارى است . شهر ، ميوهء فراوان دارد كه وصف‌كنندگان از وصف آن عاجزند .\r\nكاخ داخل شهر مانند قلعهء استوار و بلندى است و هيچ مبارزى حال و توان بالا رفتن از آن را ندارد . در ميان قلعه دژى متعلق به شاه بزرگ رجار است كه از سراميك و سنگهاى بزرگ تراشيده شده ساخته شده است . حومه شهر كه قصر قديم در آن است ، قبلا وصف شد . حومه نيز داراى هتلها ، گرمابه‌ها و قهوه‌خانه‌ها و مغازه‌ها و بازارهاست و به دور آن ديوارى كشيده شده كه خندقى عميق به دور آن كنده‌اند و كانال آبى در آن جارى است .\r\nداخل حومه ، باغها و تفريحگاههاى شگفت‌آور و سقّاخانه‌هاى آب گوارا وجود دارد و آب از كوهى كه گرداگرد ربض ( حومه ) را فراگرفته به آنجا آورده شده است . در بيرون ربض رودى از سمت جنوب جارى است كه همان نهر عباس است و بر كنار آن تعدادى آسياب وجود دارد . در مشرق شهر پالرمو به فاصلهء يك مرحله از آن قلعه‌اى برفراز پشته‌اى در ساحل دريا واقع است و از بزرگترين قلعه‌هاى اطراف پالرمو است . قلعه را ديوارى فراگرفته و آثار باستانى در آن است . اين قلعه از جملهء گردشگاههاى شگفتى است كه از قدرت بانى آن خبر مىدهد و در آن دژى است تازه بنياد و دو آبگرم نزديك آن وجود دارد كه آب آنها براى گرمابه‌هاى باستانى ( قديم ) مورد استفاده بوده است . در جانب غربى شهر محلى به نام تربيعه وجود دارد كه از گردشگاههاى بىنظير است و آبهاى جارى دارد و آسيابهاى زيادى بر كنار آبهاى آن است . « 1 » ابن جبير سياح اندلسى كه صقلّيّه و شهرهاى آن را ديده در وصف پايتخت آن ، پالرمو ، مىنويسد : بهترين شهر آن جزيره ، همانا پايتخت آن است كه مسلمانان آن را « المدينة » خوانند و مسيحيان آن را پالرم يا پالرمو نامند و شهرنشينان مسلمان در آن مسكن گرفته‌اند و در حومه‌هاى بسيار اطراف آن مسجدها و بازارهاى ويژه‌اى دارند . . . المدينة يا پالرمو ، شهر بزرگى است كه اقامتگاه پادشاه ايشان ، گيوم و بزرگترين و پررونقترين شهرهاى اين ديار است . كار اين پادشاه ( گيوم ) در خوش‌رفتارى با مسلمانان و به كار گماشتن آنان شگفت است . وى\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 588 و 590 - 592 .\r\n","page_name":" 431 ","page_number":437},
  {"content":"\r\n\r\nخواجه‌سرايان خود را از گروه فتيان ( جوانمردان ) انتخاب مىكند . تمام اين گروه ايمان واقعى خود را پنهان مىدارند . در حالىكه پيرو شريعت اسلامند و گيوم خود به مسلمانان اعتماد دارد و در همهء احوال كارهاى مهم خود را بديشان مىسپارد . . . و به ايشان گرايش دارد تا بدانجا كه ناظر مطبخ ( خوانسالار ) او مردى مسلمان است . وى گروهى بندهء سياه مسلمان دارد كه از خودشان سرپرستى دارند ، وزيران و حاجبان گيوم از گروه جوانمردانند و نيز جمعى بسيار از دولتمردان و نزديكان و خواص وى مسلمانند و رونق دستگاه و مملكت او از پرتو وجود آنان است . اين پادشاه كاخهاى استوار و بوستانهاى شايستهء بيشمار بويژه در پايتخت مملكتش المدينه يا پالرمو دارد . . . گيوم پزشكان و منجمانى دارد كه به آنها توجه بسيار و علاقه مفرط دارد تا بدان جا كه هرگاه او را گويند پزشكى يا منجمى به دربار وى آمده فرمان مىدهد كه او را نگه دارند . . . از شگفتى كارهاى گيوم كه زبانزد است اينكه به عربى مىخواند و مىنويسد . . . و علامت شعار او ، يعنى سجع و امضاى او ، عبارت « الحمد الله حق حمده - يعنى ستايش خداى را چنان‌كه او را شايد » است و علامت شعار يا سجع پدرش عبارت « الحمد لله شكرا لأنعمه - يعنى ستايش خداى را به سپاس نعمتهاى او » بوده است . ابن جبير اضافه مىكند كه براى ما نقل كردند كه چون زنان مسيحى فرنگى به كاخ وى آيند ، مسلمان شوند ، چون‌كه كنيزان مسلمان دربار گيوم ايشان را به دين اسلام درآورند . . . در شهر المدينه ( پالرمو ) كارخانهء كشتىسازى وجود دارد . . . ابن جبير از كوههاى آتشفشان نزديك پالرمو نيز سخن گفته است « 1 » و دربارهء شهر پالرمو نيز مىنويسد : از مراكز تمدن و فرهنگ است و هرچه خواهى منظره‌هاى زيباى دل‌انگيز و زيستگاههاى سرسبز و حاصلخيز دارد . . . ميدانها و كويها و خيابانهاى فراخ و دلپذير دارد . . . تمام بناهاى شهر از سنگ‌تراش ديده معروف به كذّان است . . . در هر سوى و برزن و كوى شهر ، كوشكها و آب‌نماها و ديدگاهها و ايوانهاى زيبا و مهتابيهاى دلربا وجود دارد . ابن جبير دعا مىكند كه خداوند به عزّت خداوند . . . اين سرزمين را دگرباره دار الايمان و سراى اسلام قرار دهاد . مسلمانان را در\r\n\r\n\r\n","description":"","footnote":"\r\n( 1 ) . سفرنامهء ابن جبير ؛ ص 394 - 398 .\r\n","page_name":" 432 ","page_number":438},
  {"content":"\r\n\r\nاين جزيره رسمى از رسوم ايمان باقى است كه بيشتر مساجد خود را آباد نگاه مىدارند به بانگ اذان كه آشكارا شنيده مىشود در آنها نماز مىگزارند . . . در شهر پالرمو بازارهايى داير است كه بازرگانان در آنها تجارت مىكنند . نماز جمعه ندارند ، زيرا ايراد خطبهء جمعه بر آنان ممنوع است ، اما به عيد نماز مىگزارند و بر خلفاى عباسى دعا مىكنند . . .\r\nشهر كهنهء پالرمو به نام قصر القديم در ميان شهر نو قرار دارد . . در شهر كهنهء پالرمو ، كاخهاى استوار با ايوانهاى بلند و طاقهاى برافراشته و وسيع چشمها را خيره مىكند . . . از شگفت‌ترين بناى كافران كه ديدم كليسايى است معروف به كليساى انطاكى . به روز ميلاد مسيح كه عيدى بزرگ نزد ايشان است ، مرد و زن در آن گرد آمده ، جشن مىگيرند . . . اين بنا از شگفت‌ترين عجايب صنعت و هنر جهان است ؛ زيرا ديوارهاى آن از درون كليسا سرتاسر پوشيده از طلاست و الواح رنگين مرمر كه هرگز نظير آن ديده نشده و در تمام آنها قطعات زر نشانده‌اند . . . مورد اعجاب بيننده است ؛ اين كليسا را صومعه‌اى است كه بر ستونهايى از سنگ مرمر رنگين بنا شده و گنبد آن بر سر ستونهاى ديگرى افراشته شده و به صومعة السّوارى ( صومعهء ستونها ) معروف است و شگفت‌ترين ساختمانى است كه ديده شده است . لباس زنان مسيحى در اين شهر مانند لباس زنان مسلمان است و در عيد ( تولد مسيح ) دامنهاى گشاد مىپوشند ، شال بر خود پيچيده و روى خود را با روبند مىپوشانند و بيرون مىآيند . غالب آنان پيراهن حرير زربفت مىپوشند و كفشهاى طلايى به پا مىكنند و با زيورهاى آرايشى مانند زيور و آرايش زنان مسلمان و با بستن خضاب و زدن عطر در كليساهاى خود ظاهر مىشوند . « 1 » ياقوت در قرن هفتم هجرى عينا مطالب ابن حوقل را تأييد كرده مىنويسد : كم‌هوشى مردم بلرم به دليل خوردن پياز بسيار است كه دماغ ( مغز ) آنها را فاسد كرده است . « 2 » يك قرن بعد از ياقوت ابو الفداء در قرن هشتم هجرى مىنويسد : مقابل بلرم كوهى است كه از آن چشمه‌هاى كوچك بسيار مىجوشد و به ( كوه ) غربال موسوم است . « 3 »\r\n\r\n\r\n","description":"","footnote":"\r\n( 1 ) . همان ؛ ص 404 - 406 .\r\n( 2 ) . معجم البلدان ؛ ج 1 ، ص 483 .\r\n( 3 ) . تقويم البلدان ؛ ص 237 .\r\n","page_name":" 433 ","page_number":439},
  {"content":"\r\n\r\nقصريانه ، شهر و بندرى در مشرق جزيرهء سيسيل ( صقلّيّه ) ، در ايتالياست كه در حال حاضر آن را انّاى گويند . « 1 » در 212 ق / 827 - 828 م مسلمانان به همراه فيمى سردار شورشى رومى به قصريانه حمله كردند . مردم شهر به سوى آنان بيرون آمدند و شهر را در اختيار مسلمانان گذاشتند . . . ولى آنها حيله كردند و عده‌اى از مسلمانان را كشتند . در اين هنگام سپاه بزرگى از قسطنطنيه به يارى مردم جزيره آمدند ، ولى مسلمانان آنها را شكست دادند ، گروه بسيارى را كشتند و شهر قصريانه تسليم شد و محمد بن ابى الجوارى امير مسلمانان در آنجا درگذشت . « 2 » در 219 ق / 834 م مسلمانان مجددا به قصريانه حمله كردند و روميان را در 220 ق / 835 م منهزم ساختند . « 3 » در 221 ق / 835 - 836 م ابراهيم بن عبد الله بن اغلب سردار زيادة الله اوّل ، سپاهى به قصريانه فرستاد كه پيروز بازگشتند .\r\nدوباره ، در واقعهء ديگرى در 222 ق / 836 - 837 م باز مسلمانان پيروز شدند و كشتى روميان را به غنيمت گرفتند و رخنه‌اى در باروى شهر قصريانه ايجاد كردند ، و از آنجا به شهر درآمدند . مشركان به دژ شهر پناه بردند و امان خواستند . اين شهر و دژ به دست مسلمانان افتاد و هرچه در آن بود به غنيمت گرفته شد . در همين زمان خبر وفات زيادة الله رسيد . « 4 » در 226 ق / 840 - 841 م در زمان جانشين زيادة الله ، سپاهيان مسلمان تا قصريانه پيش رفتند و در آن نواحى كشتار بسيار كردند . « 5 » در 244 ق / 858 - 859 م قصريانه از شهرهاى صقلّيّه فتح شد . خبر اين پيروزى را ابو ابراهيم احمد بن ابو العباس محمد به المتوكل على الله عباسى داد و از اسيران چند تن برايش هديه فرستاد . « 6 » در 236 ق / 850 - 851 م مسلمانان شهر سرقوسه را گرفتند . پادشاه صقلّيّه پايتخت را به قصريانه برد و عباس بن فضل بن يعقوب در اطراف قصريانه گاه در تابستان و گاه در زمستان به جنگ مىرفت . « 7 » ابن اثير در ذيل حوادث سال 244 ق / 858 - 859 م مىنويسد :\r\nقصريانه در آن زمان پايتخت صقليه بود كه فتح شد . « 8 » در 464 ق / 1071 - 1072 م ، روژه\r\n\r\n\r\n","description":"","footnote":"\r\n( 1 ) . تاريخ سيسيل دوران اسلامى ؛ ص 13 و 36 .\r\n( 2 ) . الكامل ؛ ج 6 ، ص 336 .\r\n( 3 ) . الكامل ؛ ج 6 ، ص 337 و تاريخ ابن خلدون ؛ ج 3 ، ص 282 .\r\n( 4 ) . همان ؛ ص 339 و همان ؛ ص 282 - 283 .\r\n( 5 ) . همان ؛ ص 494 و همان ؛ ص 283 .\r\n( 6 ) . تاريخ ابن خلدون ؛ ج 3 ، ص 284 .\r\n( 7 ) . همان ؛ ص 285 .\r\n( 8 ) . الكامل ؛ ج 7 ، ص 62 .\r\n","page_name":" 434 ","page_number":440},
  {"content":"\r\n\r\n( رجار ) قصد قصريانه كرد . حاكم آن ابن الحواص كارى از پيش نبرد و روژه او را در قصريانه محاصره كرد . او بناچار صلح كرد و صقلّيّه را با خانواده‌اش ترك گفت و قصريانه به تصرف نورمانها درآمد . « 1 » ادريسى در قرن ششم هجرى به هنگام فرمانروايى نورمانها در وصف قصريانه مىنويسد : شهرى است در بالاى كوه . داراى قلعه و پناهگاهى استوار است كه ديوارهاى ضخيم و بنايى استوار دارد . در شهر بازارهاى زيبا و منظم و خانه‌هايى با تركيب و ساخت محكم وجود دارد . صنايع و كالاها و اجناس فراوان دارد . ناحيه‌اى وسيع در اطراف آن ( شهر ) است و كشتزارهاى پاكيزه و محصولات كشاورزى خوب و هواى سرد دارد و بندرگاه آن محل صادرات و واردات كالاهاست . اين شهر از بلندترين شهرهاى خداست و با وجود بلندى كوههاى آن ، كشتزارهايى در لابلاى كوههاست كه آبهاى جارى دارد . « 2 » ياقوت در نيمهء اول قرن هفتم هجرى مىنويسد : قصريانه شهرى رومى و بزرگ است كه بر نوك ( قلهء ) كوه واقع شده و در درون محوطهء ديوار اطراف شهر ، مزارع و باغها و چشمه‌ها و چاهها وجود دارد . « 3 »\r\nسيراكوز « 4 » ، شهر و بندرى باستانى و كرسى ايالت سيراكوز ، در جنوب شرقى جزيرهء سيسيل واقع در ايتالياست . در دورهء اسلامى نام آن سرقوسه بوده است . شهر در كنار دريايى يونيائى واقع و داراى صنايع غذايى است . در حدود 734 ق . م به وسيلهء مهاجران كورنتى تأسيس شد و بسرعت توسعه يافت . در 485 ق . م به تصرف گلون ، جبار معروف « جلا » درآمد . او در 480 ق . م كارتاژيها را مغلوب كرد . تحت حكومت گلون سيراكوز معتبرترين شهرهاى يونانى سيسيل گرديد ( همچنان‌كه در دست دولتهاى يونانى بود ) تا اينكه در محاصره‌اى طولانى در 212 ق . م به دست روميان افتاد و تاراج شد و از آن به بعد جزء ايالات رومى درآمد . . . ارشميدس دانشمند يونانى در تاراج سيراكوز به دست روميان كشته شد . آثار متعدد موجود در سيراكوز حاكى از عظمت گذشتهء آن است ؛ مانند كليساى جامعى كه بر بقاياى يك معبد يونانى با دوازده ستون به سبك دوريك بنا شده\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 298 - 299 .\r\n( 2 ) . نزهة المشتاق ؛ ج 2 ، ص 611 .\r\n( 3 ) . معجم البلدان ؛ ج 4 ، ص 365 و تقويم البلدان ؛ ص 231 .\r\n( 4 ) .  Sirakuz ( syracuse ) \r\n","page_name":" 435 ","page_number":441},
  {"content":"\r\n\r\nاست . موزهء جالب باستانشناسى ، چشمهء آرتوسا ، ويرانه‌هاى يكى از معابد آپولون يك تئاتر يونانى معروفى از قرن پنجم ق . م ، يك آمفى تئاتر رومى و . . . دارد . « 1 » احتمال دارد كه تهاجم مسلمانان ( 48 - 49 ق / 648 - 649 م ) به سرقوسه ، به رهبرى عبد الله بن قيس با استفاده از بىنظمى و به‌هم پاشيدگى ناشى از قتل كنستانتين دوم صورت گرفته باشد . « 2 » در 122 ق / 739 - 740 م حبيب بن ابى عبيده با پسرش عبد الرحمن بن حبيب با سپاهى به جزيرهء صقلّيّه آمد . . . حبيب پسرش را به شهر سرقوسه فرستاد ، وى با مردم آن جنگيد و آنها را فرارى داد و شهر را محاصره كرد ، سپس به گرفتن جزيه صلح كردند و عبد الرحمن به نزد پدرش بازگشت . « 3 » در 211 ق / 826 - 827 م فيمى بر شهر سرقوسه چيره شد . « 4 » سپس بلاطه شهر سرقوسه را از تصرف فيمى درآورد . « 5 » در 213 ق / 828 - 829 اسد بن فرات و سپاه مسلمان شهر سرقوسه را از دريا و خشكى محاصره كردند . در اين احوال سپاهى از قسطنطنيه برسيد و مسلمانان به بيمارى و با دچار شدند و اسد بن فرات بر اثر بيمارى درگذشت . « 6 » در 220 ق / 835 م زيادة الله اغلبى ، فضل بن يعقوب را از افريقيه به « صقلّيّه » فرستاد ، پس با سپاهى به سرقوسه رفت و جنگيد و غنايم بسيار گرفت و بازگشت . « 7 » در 236 ق / 850 - 851 م عباس بن فضل بن يعقوب در نواحى صقلّيّه كشتار كرد . . . آنگاه سپاهيان خود را به قطانيه و سرقوسه و نوطوس . . . فرستاد . « 8 » در 244 ق / 858 - 859 م پادشاه روم سپاهى را از قسطنطنيه به صقليه فرستاد ، كه به سرقوسه رسيدند .\r\nعباس بن فضل از پالرمو به مقابلهء آنان آمد و جنگى درگرفت و سپاه روم منهزم شد . « 9 » در 247 ق / 861 م ، عباس بن فضل به سرقوسه رفت ، غنيمت گرفت و به غيران . . . رفت و بعد از سه روز درگذشت . « 10 » در 248 ق / 862 م خفاجة بن سفيان امير صقلّيّه ، فرزندش\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 1401 .\r\n( 2 ) . تاريخ سيسيل در دوران اسلامى ؛ ص 3 .\r\n( 3 ) . الكامل ؛ ج 5 ، ص 191 .\r\n( 4 ) . همان ؛ ج 6 ، ص 334 .\r\n( 5 ) . تاريخ ابن خلدون ؛ ج 3 ، ص 281 .\r\n( 6 ) . همانجا و الكامل ؛ ج 6 ، ص 335 - 336 .\r\n( 7 ) . الكامل ؛ ج 6 ، ص 338 .\r\n( 8 ) . همان ؛ ج 7 ، ص 61 و تاريخ ابن خلدون ؛ ج 3 ، ص 285 .\r\n( 9 ) . الكامل ؛ ج 7 ، ص 63 .\r\n( 10 ) . همان ؛ ص 64 و تاريخ ابن خلدون ؛ ج 3 ، ص 286 .\r\n","page_name":" 436 ","page_number":442},
  {"content":"\r\n\r\nمحمود را به سرقوسه فرستاد ، غنيمت گرفت و شهر را خراب كرد و سوزانيد . « 1 » در 253 ق / 867 م خفاجه به سرقوسه و قطانيه رفته و نواحى آنها را ويران كرد و مردمشان را كشت و زراعتشان را نابود كرد ؛ در اين لشكركشى غنايم بسيار به دست آورد . « 2 » در 254 ق / 868 م سردارى از قسطنطنيه به صقلّيه آمد ، مسلمانان با او به نبرد پرداختند و منهزمش ساختند . خفاجه نواحى سرقوسه را به باد تاراج داد و گروهى را كشت و به بلرم بازگشت . « 3 » در 255 ق / 868 - 869 م خفاجه به سرقوسه راند و آنجا را محاصره كرد و در نواحى آن غارت و كشتار كرد . در راه كه مىآمد به دست يكى از سپاهيانش ناگهان و بىخبر كشته شد . مردم پسرش محمد بن خفاجه را بر خود امير كردند . جسد خفاجه را به بلرم آوردند و در آنجا دفن كردند . « 4 » در 260 ق / 873 - 874 م مسلمانان براى جنگ به سرقوسه رفتند ، ولى ميانشان صلح شد و مردم سرقوسه قرار گذاشتند كه اسراى مسلمان را كه نزد ايشان است آزاد كنند . « 5 » در 264 ق / 877 - 878 م مسلمانان شهر سرقوسه را كه از بزرگترين شهرهاى صقلّيّه بود تصرف كردند ؛ زيرا جعفر بن محمد ، امير صقلّيّه به جنگ مردم آنجا رفت ، كشتزارهاى آنها را خراب كرد . . . و به سرقوسه وارد شد و شهر را از خشكى و دريا محاصره كرد و بعضى از حومه‌هاى شهر را تصرف كرد ولى سپاهى از روم به مدد مردم شهر آمد . . . و شهر را از محاصره مسلمانان نجات دادند . « 6 » در 359 ق / 969 - 970 م المعز الدين الله خليفه فاطمى يعيش مولاى حسن بن على بن ابى الحسين كلبى را بر صقلّيّه امارت داد . . . و در همان زمان ميان موالى كتامه و قبايل ديگر جنگ درگرفت و از موالى كتامه و از موالىاى كه در ناحيهء سرقوسه بودند گروهى كشته شدند . « 7 » مقدسى در نيمهء دوم قرن چهارم هجرى و مقارن با حكومت كلبيان بر صقليه مىنويسد : سرقوسه ، دو شهر به هم چسبيده است و بندرى شگفت‌انگيز دارد .\r\nخندقى آب دريا را به دور آن مىگرداند . « 8 » سرانجام تمام صقلّيّه در 484 ق / 1901 م\r\n\r\n\r\n","description":"","footnote":"\r\n( 1 ) . همان ؛ ص 106 و همانجا .\r\n( 2 ) . همان ؛ ص 107 و همانجا .\r\n( 3 ) . همانجا و همان ؛ ص 287 .\r\n( 4 ) . همان ؛ ص 108 و همانجا .\r\n( 5 ) . الكامل ؛ ج 7 ، ص 266 .\r\n( 6 ) . همان ؛ ص 320 .\r\n( 7 ) . همان ؛ ج 8 ، ص 610 .\r\n( 8 ) . احسن التقاسيم ؛ بخش 1 ، ص 331 .\r\n","page_name":" 437 ","page_number":443},
  {"content":"\r\n\r\nتسليم فرنگان ( نورمانها ) شد و رجار بر تمام آن جزيره تسلط يافت . « 1 » ادريسى در قرن ششم هجرى كه در دربار نورمانها متصدى امور جغرافيايى بود ، در وصف سرقوسه مىنويسد : از شهرهاى مشهور و بزرگ آن سرزمين ( صقلّيّه ) است كه از هر شهر و ديار بازرگانان و مردم رو به سوى آن مىآورند . اين شهر در ساحل دريا واقع شده و آباد است .\r\nاز همه جهات ورود و خروج به آن فقط از يك دروازه است و آن دروازه در شمال شهر قرار دارد و شهرت اين شهر ما را از وصف بسيار آن بىنياز مىكند . دو بندرگاه دارد كه در ميان همهء شهرها بىمانندند . بندر بزرگ آن در جنوب شهر واقع است و بندر ديگر آن كه مشهور است در شمال شهر قرار دارد . در شهر ، در ساحل دريا ، فوارة النّبودى واقع است كه از سوراخهاى آن كه در حاشيهء درياست ، آب مىجوشد و فوران مىكند كه از شگفتيهاى شهر است . شهر بزرگترين بازارها را دارد . داراى مهمانخانه‌ها ، كاروانسراها و خانه‌ها و گرمابه‌ها و خانه‌هاى بزرگ با حياطهاى وسيع است . سرقوسه ناحيهء بزرگى نيز دارد و كشتزارهاى آن حاصلخيز است و مزارع خوب دارد و كشتيها از اين شهر طعام ( خوراكيها ) را به ساير شهرهاى ديگر مىبرند . در اين شهر باغها و درختان ميوه و بوستانهاى غيرقابل شمارش وجود دارد . « 2 » ياقوت در نيمهء اول قرن هفتم هجرى مىنويسد : سرقوسه شهرى از بزرگترين شهرهاى جزيرهء صقلّيّه است كه پايتخت آن بوده و محل جلوس شاه روم در گذشته بوده است . « 3 »\r\nدر سيسيل يا صقلّيّه ، شهرهاى بسيارى مانند : مسينا ، طبرمين ، جرجنت ، مازر وجود دارد كه سرگذشت همهء آنها همان وصفى است كه دربارهء جزيرهء صقلّيّه و سه مركز مهم آن داده شده است . اكنون چند جزيره داخل درياى مديترانه را شرح مىدهيم كه هر كدام مدت كوتاهى تحت لواى مسلمانان بوده و اكنون از سرزمينهاى مسيحيان است .\r\nجزيرهء قبرس « 4 » ، به زبان يونانى كوپروس « 5 » كشورى جمهورى ( به مساحت 250 / 9 كيلومتر مربع ) و جزيره‌اى است در شمال درياى مديترانه به فاصلهء حدود 64 كيلومترى\r\n\r\n\r\n","description":"","footnote":"\r\n( 1 ) . الكامل ؛ ج 10 ، ص 198 .\r\n( 2 ) . نزهة المشتاق ؛ ج 2 ، ص 597 .\r\n( 3 ) . معجم البلدان ؛ ج 3 ، ص 214 .\r\n( 4 ) . به عربى  Qebres  است .\r\n( 5 ) .  Kupros \r\n","page_name":" 438 ","page_number":444},
  {"content":"\r\n\r\nجنوب تركيه و حدود 97 كيلومترى مغرب سوريه و پايتختش نيكوزياست . دو رشته كوه در سرتاسر جزيره كشيده شده است كه مهمترين ناحيهء فلاحتى جزيره در دشت ميان اين دو رشته كوه قرار دارد . محصولات كشاورزى آن غلات ، انگور ، زيتون ، توتون ، مركبات و پنبه است . پرورش گوسفند و كرم ابريشم در آن رواج دارد . از منابع معدنى آن پيريت ، اخرى ، كروم ، پنبهء كوهى ، سنگ گچ و مس است . شهرهاى عمده‌اش عبارتند از نيكوزيا ، فاماگوستا و ليماسول . قريب 78 درصد جمعيت آن يونانىنژاد و بقيه ترك‌نژادند .\r\nدر 800 ق . م فنيقيها در قبرس ساكن شدند . پس از آن حكومت قبرس به دست دولت آشور ، مصر و ايران افتاد ؛ اما شاهان محلى در آن برقرار بودند . در 333 ق . م به تصرف اسكندر مقدونى درآمد . پس از مرگ اسكندر دوباره مصر بر آن دست يافت ، تا آنكه در 58 ق . م ضميمهء دولت روم شد . « 1 » قبرس در ادوار باستانى پايگاه كشتيرانى ميان سواحل سوريه و مصر بود و از همين‌جا اهميت بازرگانى يافت . شهرت آن همچنين به سبب داشتن معادن مس فراوانى بود كه به كشورهاى آن روز جهان صادر مىكرد ( نام مس در بعضى از زبانهاى اروپايى مأخوذ از نام اين جزيره است ) . قبرس در ايام باستانى از مراكز پرستش آفروديته بود . قديس برنابا و قديس پولس مسيحيت را به آنجا وارد كردند . در آغاز بسط اسلام جزء امپراتورى بيزانس بود . « 2 » بلاذرى مىنويسد : معاوية بن ابى سفيان از خليفهء دوم عمر اجازهء جنگ دريايى خواست و او اجازه نداد . چون عثمان بن عفان حكومت يافت به وى نامه نوشت و اجازه خواست به جنگ قبرس رود ؛ او نزديك بودن قبرس و آسان تسخير كردن آن را به وى اطلاع داد . عثمان پاسخ داد كه به ياد دارى از عمر فرمان جنگ دريايى خواستى و او اجازه نداد . چون سال 27 ق / 647 - 648 م فرارسيد ، معاويه دوباره نامه نوشت كه بحر پيمايى تا قبرس آسان است .\r\nعثمان نوشت اگر خود و زنت سوار كشتى شويد اجازه دارى و الّا خير . معاويه از شهر عكّا به دريا شد و كشتيهاى بسيار همراه وى بود و زن خود فاخته را نيز همراه برد ؛ اين كار به سال 28 يا 29 ق / 648 - 649 يا 650 م ، پس از تمام شدن زمستان انجام گرفت .\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 2 ، ص 2012 .\r\n( 2 ) . همانجا .\r\n","page_name":" 439 ","page_number":445},
  {"content":"\r\n\r\nچون مسلمانان به قبرس رسيدند به ساحل آن قدم نهادند و آن جزيره‌اى است در دريا كه گويند حدود هشتاد فرسنگ در هشتاد فرسنگ است . اركون « 1 » قبرس ، كس پيش ايشان فرستاد و طلب صلح كرد و مردم آن سرزمين به اين كار تن دردادند . پس بر اين قرار صلح شد كه هر ساله هفت هزار و دويست دينار جزيه دهند . روميان نيز با آنان صلحى بر همين قرار داشتند و قبرسيان دو خراج مىپرداختند و شرط كردند كه موظف به دفاع از مردم قبرس در قبال كسانى كه از آن سوى بر ايشان بتازند ، نباشند و مسلمانان را از حركت دشمنشان ، روم ، آگاه سازند . در 32 ق / 652 - 653 م قبرسيان روميان را با دادن كشتيهايى در جنگ دريايى كمك كردند . در 33 ق / 653 - 654 م معاويه با پانصد كشتى به جنگ ايشان رفت و قبرس را به عنوه گشود و كشتار كرد و اسير گرفت . سپس صلح پيشين را برقرار كرد و دوازده هزار تن را كه همه اهل ديوان بودند ( كسانى كه نامشان در ديوان ثبت شده و عطايا در حق آنان برقرار بود ) به آنجا گسيل داشت . آنها در قبرس مساجدى بنا كردند . معاويه همچنين گروهى از مردم بعلبك را به قبرس كوچانيد و شهرى در آنجا بنا كرد . قبرسيان تا زمانى كه معاويه زنده بود ، همواره عطايايى مىفرستادند تا آنكه معاويه مرد و پسرش يزيد ولايت يافت . پس ، آن گروه را كه معاويه به آنجا گسيل كرده بود ، بازگردانيد و فرمان داد كه آن شهر را نيز ويران سازند . روايت ديگرى نيز حاكى است كه چون آن گروه بازگشتند ، مردم قبرس شهر و مساجد ايشان را ويران كردند . « 2 » ابن اثير و ديگران مىنويسند : همسر معاويه فاخته دختر قرظه كه در جنگ قبرس با او بود در همانجا درگذشت . « 3 » همچنين در اين جنگ امّ حرام همسر عبادة بن صامت از استرش فرو افتاد و گردنش شكست و مرد . « 4 » در 95 ق / 713 - 714 م در\r\n\r\n\r\n","description":"","footnote":"\r\n( 1 ) . از واژه يونانى  apxwv »  يا  « apxwTos  گرفته شده كه به حاكم ايالت ، رئيس صاحب منصب و نظاير آن اطلاق مىشده است ( در پاورقى ترجمه فتوح البلدان ؛ محمد توكل ، ص 221 .\r\n( 2 ) . فتوح البلدان ؛ ص 221 و 222 و الكامل ؛ ج 3 ، ص 95 - 96 و 137 و نهاية الارب ؛ ج 5 ، ص 22 - 23 .\r\n( 3 ) . الكامل ؛ ج 4 ، ص 10 و نهاية الارب ؛ ج 7 ، ص 130 .\r\n( 4 ) . فتوح البلدان ؛ ص 223 و نهاية الارب ؛ ج 5 ، ص 23 .\r\n","page_name":" 440 ","page_number":446},
  {"content":"\r\n\r\nدوران وليد بن عبد الملك ، عباس بن وليد قبرس را فتح كرد . « 1 » بلاذرى مىنويسد : وليد بن يزيد بن عبد الملك در 125 ق / 742 - 743 م گروهى از قبرسيان را به شام كوچانيد و اين امر به علت كارى بود كه ايشان را بدان متهم ساخته بود . مردم قبرس اين كار را به گردن نگرفتند و يزيد بن وليد بن عبد الملك آنان را به ديارشان بازگردانيد . « 2 » در همين سال به روايت ابن اثير ، وليد بن يزيد ، ابن بلال المحاذى و به روايت نويرى ، ابن بلال محاربى را بر نيروى دريايى گماشت و او را به قبرس روانه كرد تا مردم آنجا را مخير كند كه به شام يا روم كوچ كنند . گروهى همسايگى مسلمانان را ترجيح دادند . « 3 » بلاذرى از محمد بن سعد و او از واقدى و او نيز از رواة ديگر نقل كرده كه مردم قبرس همچنان بر صلح معاويه پايدار بودند تا آنكه عبد الملك بن مروان به حكومت رسيد و هزار دينار بر خراج ايشان افزود و كار بر اين منوال بود تا خلافت عمر بن عبد العزيز ، كه او اين اضافه را از ايشان برداشت . سپس هشام بن عبد الملك وقتى حكومت يافت ، بار ديگر آن خراج اضافه را برقرار ساخت و به همين سان بود تا ابو جعفر منصور وقتى به حكومت رسيد . . . شرايط صلح معاويه را اعاده كرد . « 4 » بلاذرى مىافزايد : حميد بن معيوق ( معيوف ) همدانى ، در عهد خلافت رشيد به خاطر فتنه‌اى كه از ناحيه قبرسيان رخ داد با ايشان جنگيد و گروهى از آنان را اسير كرد . آنگاه كه قبرسيان اطاعت مسلمانان كردند ، رشيد فرمان داد تا اسيرانشان را بازگردانند . « 5 » ابن اثير در ذيل وقايع سال 190 ق / 805 - 806 م مىنويسد :\r\nمردم قبرس در اين سال نقض پيمان كردند ، معيوف بن يحيى با ايشان جنگيد و مردم آن را اسير كرد . « 6 » به نوشتهء ابن خلدون ، حميد بن معيوف ، وقتى به قبرس رسيد . . . اسقف قبرس براى آزادى خودش دو هزار دينار فديه داد . « 7 » ابن خرداذبه نخستين جغرافيادانى است كه از قبرس به عنوان يكى از جزاير درياى روم نام برده ، مىنويسد : محيط آن\r\n\r\n\r\n","description":"","footnote":"\r\n( 1 ) . تاريخ يعقوبى ؛ ج 2 ، ص 248 .\r\n( 2 ) . فتوح البلدان ؛ ص 223 .\r\n( 3 ) . الكامل ؛ ج 5 ، ص 274 و نهاية الارب ؛ ج 6 ، ص 367 .\r\n( 4 ) . فتوح البلدان ؛ ص 224 .\r\n( 5 ) . همان ؛ ص 223 - 224 .\r\n( 6 ) . تاريخ يعقوبى ؛ ج 2 ، ص 444 و الكامل ؛ ج 6 ، ص 197 .\r\n( 7 ) . تاريخ ابن خلدون ؛ ج 2 ، ص 353 .\r\n","page_name":" 441 ","page_number":447},
  {"content":"\r\n\r\nدوازده روز راه است . « 1 » در نيمهء اول قرن چهارم هجرى اصطخرى مىنويسد : مردمان قبرس همه نصرانى باشند . « 2 » مقارن با همين زمان ، بيزانسيها به رهبرى دودمان نيرومند مقدونى به بازپس گرفتن بلادى آغاز كرده بودند كه سه قرن پيش تازيان از كفشان بيرون كرده بودند . قبرس ، كرت و بيشتر نواحى شمال سوريه از مسلمانان گرفته شد . « 3 » در 355 ق / 965 - 966 م نيسفوروس فكاس ( سردار رومى ) . . . با فرستادن نيرويى به جزيرهء قبرس اين جزيره را از نو در فرمان مطلق روميان درآورد . « 4 » صاحب حدود العالم در نيمهء دوم قرن چهارم هجرى در وصف قبرس مىنويسد : « گرد وى سيصد و پنجاه ميل است و اندر وى معدن سيم است و معدن مس و معدن دهنج ( سنگى شبيه زمرد ) ، برابر قيساريه و عكّه و صور نهاده است . . . » . « 5 » ادريسى در نيمهء قرن ششم هجرى در وصف قبرس مىنويسد :\r\nجزيرهء بزرگى است كه محيط آن شانزده روز راه است ، در آن روستاها و كشتزارها و كوهها و درختان ميوه و مزارع و چارپايان است . در اين جزيره معادن گوگردى كه منسوب به همانجاست وجود دارد كه به ساير شهرهاى دور و نزديك صادر مىشود . اين جزيره داراى سه شهر است به نامهاى نميسون در جنوب جزيره كه شهر خوبى است و بازارها و ساختمانهاى فراوان دارد و شهر نفقسيه كه شهر متوسطى است و شهر كرينيه .\r\nاين دو شهر نيز شهرهاى آباد و خوبىاند ، بازارها و محصول نيشكر دارند . . . صنايع و غذايشان فراوان است . در هر دو شهر عسل فراوان است . « 6 » سرانجام ، پادشاه انگلستان قبرس را در 587 ق / 1191 م در مسيرش ( به شام ) تصرف كرد و آنجا را از روميان ( بيزانسيها ) گرفت . « 7 » ياقوت مطلب مهمى درباره قبرس ندارد ، فقط مىنويسد : جزيره‌اى است در دريا ، دور آن 16 روز راه است و دربارهء طول و عرض آن مىنويسد . « 8 » در نيمهء اوّل قرن هشتم هجرى ، ابو الفداء مىنويسد : درازاى جزيرهء قبرس دويست ميل است و از\r\n\r\n\r\n","description":"","footnote":"\r\n( 1 ) . المسالك و الممالك ؛ ص 89 .\r\n( 2 ) . مسالك و ممالك ؛ ص 73 .\r\n( 3 ) . فراى ، ر . ن ؛ تاريخ ايران از اسلام تا سلاجقه ؛ ج 4 ، ص 149 .\r\n( 4 ) . تاريخ جنگهاى صليبى ؛ ج 1 ، ص 38 .\r\n( 5 ) . حدود العالم ؛ ص 23 .\r\n( 6 ) . نزهة المشتاق ؛ ج 2 ، ص 643 - 644 .\r\n( 7 ) . الكامل ؛ ج 12 ، ص 64 .\r\n( 8 ) . معجم البلدان ؛ ج 4 ، ص 305 .\r\n","page_name":" 442 ","page_number":448},
  {"content":"\r\n\r\nقول ابن سعيد مغربى مىنويسد : كه اين مقدار درازاى قبرس است . از مغرب به مشرق امتداد دارد و در جانب شرقى آن دنبالهء باريكى است كه به ساحل شام نزديك است . « 1 »\r\nجزيرهء ساردنى ، به زبان ايتاليايى ساردنيا « 2 » و به زبان عربى سردينيه « 3 » جزيره‌اى خودمختار ( به وسعت 090 / 24 كيلومتر مربع ) جزء كشور ايتالياست و در مديترانهء غربى واقع است و پايتخت آن كاليارى است . اين جزيره را تنگه بونيفاچو « 4 » از جزيرهء كرس جدا مىكند . بيشتر اين جزيره كوهستانى است . داراى مراتع وسيع ( پرورش اسب ، گوسفند و بز ) است . معادن آن روى ، سرب ، ليگنيت و زراعت و ماهيگيرى دارد .\r\nساردنى در قرن ششم قبل از ميلاد به تصرف كارتاژها درآمد و پيش از آن فنيقيها و يونانيان مهاجرنشينهايى در آن داير كرده بودند . در 238 ق . م روميان آن را فتح كردند .\r\nدر قرن پنجم ميلادى به تصرف واندالها درآمد و در قرن ششم ميلادى ضميمهء روم شرقى شد . « 5 » در 92 ق / 710 - 711 م موسى بن نصير چون سرزمين اندلس را گشود با گروهى از سپاهيانش راهى دريا شد تا به جزيرهء سردانيه رسيد و به آن داخل شد ؛ اين جزيره در درياى روم قرار داشت و از بزرگترين جزاير اين دريا بعد از صقلّيّه و اقريطش بود . مسيحيان هرچه از ظروف طلا و نقره داشتند ، در بندرى از جزيره گرد آوردند .\r\nمسلمانان غنيمت بىحد و حسابى كه در وصف نيايد ، به دست آوردند . . . سپس مردى از مسلمانان به كنيسهء آنجا ( سردانيه ) داخل شد و كبوترى را ديد ، تيرى به سوى او انداخت تيرش خطا رفت و به سقف كنيسه برخورد كرد و لوحى را كه بر آن بود شكست و از آن چيزهايى شبيه دينار ( سكه ) فرو ريخت . همه را گرد آوردند و با غنيمت فراوان از طلا بازگشتند . « 6 » در 117 ق / 735 م ، حبيب بن ابى عبيدة بن عقبة بن نافع با سپاهى در درياى مديترانه حركت كرد تا به جزيرهء سردانيه رسيد ، آنجا را فتح و غارت كرد و با غنايم\r\n\r\n\r\n","description":"","footnote":"\r\n( 1 ) . تقويم البلدان ؛ ص 241 .\r\n( 2 ) .  Sardenya \r\n( 3 ) .  Sardinia \r\n( 4 ) .  Bonifaeo \r\n( 5 ) . دايرة المعارف فارسى ؛ ج 1 ، ص 1222 .\r\n( 6 ) . فتوح مصر و اخبارها ؛ ص 350 و الكامل ؛ ج 4 ، ص 567 .\r\n","page_name":" 443 ","page_number":449},
  {"content":"\r\n\r\n( بسيار ) بازگشت . « 1 » در 135 ق / 752 - 753 م عبد الرحمن بن حبيب سپاهى به سردانيه فرستاد كه غنيمت گرفتند و روميان را كشتار كردند . « 2 » در 201 ق / 816 - 817 م زيادة الله سپاهى را با كشتيهاى بسيار روانه درياى مديترانه كرد تا به شهر سردانيه رسيدند و آن شهرى از روم بود . بعد از آنكه غنيمت گرفتند و بسيارى را كشتند ، سالم بازگشتند . « 3 » ابن خرداذبه نخستين جغرافيادانى است كه مىنويسد : فرماندهء سردانيه - مالك تمام جزاير درياى مديترانه است . « 4 » در 323 ق / 934 - 935 م القائم بامر الله خليفهء فاطمى سپاهى از افريقيه از راه دريا به ناحيهء فرنگ فرستاد . اين سپاه شهر جنوا را فتح كرد و از سردانيه گذشت . . . و كشتيهاى بسيارى از آنان را در دريا به آتش كشيد . « 5 » ظاهرا مسلمانان هيچگاه به صورت دائم بر جزيرهء سردانيه تسلط نيافتند ، فقط گهگاهى حملاتى به آنجا داشته و گذر كرده‌اند ( كه اشاره شد ) ؛ چون در هيچ يك از منابع تاريخى اعم از فارسى ، عربى و فرنگى به سلطهء دائم مسلمانان آنچنان‌كه در صقلّيّه داشتند ، در سردانيه اشاره نشده است . صاحب حدود العالم مىنويسد : « پنجمين جزيرهء درياى مديترانه سردانيه است كه در جنوب روم واقع است و محيط آن ، سيصد ميل است » . « 6 » در 406 ق / 1015 م مجاهد عامرى براى نبرد با جزيرهء بزرگ سردانيه نقشه‌اى طرح كرد و ناوگانى مركب از صد و بيست كشتى و نيرويى مركب از هزار سوار بسيج كرد . ناوگان مسلمانان به سردارى امير البحر ابو حروب از شهر دانيه ( اندلس ) حركت كردند . . . و به سردانيه رسيدند و آنجا را فتح كردند . « 7 » ادريسى در قرن ششم هجرى هنگام تسلط نورمانها بر تمام جزاير درياى مديترانه در وصف سردانيه مىنويسد : جزيرهء بسيار درازى است و كوههاى بسيارى دارد و آبش اندك است و درازاى جزيره 280 ميل و پهنايش از غرب به شرق ، هشتاد ميل و درازاى آن از جنوب به شمال اندكى كمتر ( 280 ميل ) است . در سردانيه سه شهر است از آن جمله : قيطنه ، آن شهر در مجاورت ساحل جنوبى جزيره است و شهرى آباد است ؛\r\n\r\n\r\n","description":"","footnote":"\r\n( 1 ) . الكامل ؛ ج 5 ، ص 191 .\r\n( 2 ) . همان ؛ ج 5 ، ص 313 .\r\n( 3 ) . همان ؛ ج 6 ، ص 329 .\r\n( 4 ) . المسالك و الممالك ؛ ص 85 .\r\n( 5 ) . الكامل ؛ ج 8 ، ص 310 و تاريخ ابن خلدون ؛ ج 3 ، ص 55 - 56 .\r\n( 6 ) . حدود العالم ؛ ص 23 .\r\n( 7 ) . تاريخ دولتهاى اسلامى در اندلس ؛ ج 2 ، ص 196 .\r\n","page_name":" 444 ","page_number":450},
  {"content":"\r\n\r\nديگرى شهر قالمره كه در رأس جايى است كه به جزيره قرشقه مىروند و شهر سوم سردانيه ، كه قشيليّة خوانده مىشود . مردم جزيرهء سردانيه رومى الاصلند . . . و مردمى بزرگوار و صاحب حزم و دورانديشىاند و اسلحه را از خود جدا نمىكنند . در جزيرهء سردانيه معادن نقرهء خوبى است كه آن را به بسيارى از شهرهاى روم صادر مىكنند . « 1 » ياقوت در قرن هفتم هجرى مىنويسد : سردانيه به دست مسلمانان در 92 ق فتح شد ، ولى اكنون ( در زمان خودش ) در دست فرنگيان است . « 2 » يك قرن بعد از ياقوت ، ابو الفداء در وصف سردانيه مىنويسد : در جزيرهء سردانيه ، شهرى است ، از مغرب اين جزيره مرجان به دست مىآيد . . . در برابر آن از بر العدوه ، لنگرگاه خزر واقع شده است . . .\r\nدر سردانيه قلعه‌هاى بسيارى است و نيز معدن نقره و صيدگاههايى براى صيد مرجان دارد . « 3 » ابن بطوطه سياح معروف قرن هشتم هجرى كه از تونس ، از راه دريا ، به ساردنى رفته مىنويسد : به جزيرهء سردنى كه از جزاير مسيحيان روم است رفتيم . اين جزيره بندر عجيبى دارد كه تخته پاره‌هاى بزرگ دور تا دور آن كشيده شده و مدخلى دروازه مانند دارد و اين مدخل فقط به اجازه مردم شهر به روى كشتيها باز مىشود . در اين جزيره قلعه‌هايى بنا شده كه ما يكى از آنها را از نزديك ديديم و در داخل آن رفتيم . اين جزيره بازارهاى فراوانى دارد . من نذر كردم كه اگر از اينجا به سلامت رستيم دو ماه متوالى روزه بگيرم چه خبر داده بودند كه مردم شهر مىخواهند ما را بعد از حركت دنبال كرده ، اسير كنند . « 4 »\r\nجزاير بالئار « 5 » ، به زبان اسپانيولى بالئارس « 6 » ، به زبان عربى الجزاير الشّرقيه و مجمع الجزايرى است در مديترانهء غربى كه يكى از ايالات اسپانياست . مساحت اين جزاير « 015 / 5 كيلومتر مربع » است . كرسى آن شهر پالماست . جزيره‌هاى مهم آن مايوركا ( ميورقه « 7 » ) ، منوركا ( منورقه « 8 » ) و ايويثاست . اين جزاير داراى مزارع كشاورزى و شغل\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 584 .\r\n( 2 ) . معجم البلدان ؛ ج 3 ، ص 209 .\r\n( 3 ) . تقويم البلدان ؛ ص 235 .\r\n( 4 ) . سفرنامه ابن بطوطه ؛ ج 2 ، ص 770 .\r\n( 5 ) .  Balear \r\n( 6 ) .  Baleares \r\n( 7 ) .  Mayorea \r\n( 8 ) .  Minorea \r\n","page_name":" 445 ","page_number":451},
  {"content":"\r\n\r\nبرخى از مردم آن ماهيگيرى است . جهانگردى از منابع ثروت آن است . اين جزاير را اقوام ايبرى ، فنيقى ، يونانى ، كارتاژى ، رومى و بيزانسى در طول تاريخ در تصرف داشته‌اند . « 1 » نوشته‌اند : موسى بن نصير پسر خود عبد الله را با چند كشتى به جزاير نزديك ( اندلس ) فرستاد . نخست به جزاير بليار ( يا جزاير شرقى ) حمله برد . اين جزاير از متصرفات پادشاه گوتى اسپانيا بود . موسى جزاير ميورقه و منورقه را در 92 ق / 710 - 711 م فتح كرد . « 2 » در 234 ق / 848 - 849 م عبد الرحمن اوسط يك نيروى بزرگ به جزاير ميورقه و منورقه كه بزرگترين جزاير شرقى « جزاير بليار » بودند ، فرستاد تا مردم آن ديار را كه به كشتيهاى مجاهدان مسلمان تعرض كرده و آسيب رسانده بودند ، گوشمالى دهد .\r\nمسلمانان آن دو جزيره را بگرفتند و جمعى را كشتند و جمعى را اسير كردند . مردم آن دو جزيره نزد عبد الرحمن بن حكم ( اوسط ) كس فرستادند و امان خواستند و جزيه پذيرفتند و تعهد كردند كه سر از پيمان دوستى نپيچند . « 3 » در 290 ق / 902 - 903 م ميورقه به دست عصام الخولانى فتح شد ؛ علت فتح آن بود كه عصام از اندلس به حجّ مىرفت و در كشتى نشسته بود ، باد مخالفت وزيدن گرفت و كشتى او در ساحل ميورقه پهلو گرفت . درنگ مسافران در آن جزيره به درازا كشيد و در اين مدت در احوال مردم به تفحص پرداختند .\r\nدر آنجا چيزهايى ديدند كه آنان را به طمع تصرف آن افكند . عصام چون حج بگزارد و بازگشت ، امير عبد الله بن محمد ( امير اندلس ) را از آنچه در ميورقه ديده بود آگاه كرد .\r\nامير عبد الله سپاهى همراه عصام به آن جزيره فرستاد . او چند روز جزيره را محاصره كرد و يك يك دژهاى آن را فتح كرد تا بر سراسر جزيره دست يافت . امير عبد الله امارت آن جزيره را به او داد . عصام ده سال در آنجا فرمان راند . چند مسجد و چند مهمانخانه و گرمابه در آنجا ساخت . چون عصام مرد ، مردم جزيره پسرش را بر خود امير ساختند . « 4 » ابن خلدون مىنويسد : عبد الرحمن الناصر يكى از موالى خود را به نام موفّق به ميورقه\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 1 ، ص 379 .\r\n( 2 ) . تاريخ دولتهاى اسلامى در اندلس ؛ ج 1 ، ص 23 .\r\n( 3 ) . همان ؛ ج 1 ، ص 284 .\r\n( 4 ) . همان ؛ ج 1 ، ص 374 و تاريخ ابن خلدون ؛ ج 3 ، ص 234 .\r\n","page_name":" 446 ","page_number":452},
  {"content":"\r\n\r\nفرستاد . او چند بار از راه دريا لشكر به فرنگ برد و در 359 ق / 969 - 970 م در روزگار حكومت حكم المستنصر به هلاكت رسيد . . . منصور بن ابى عامر نيز يكى از موالى خود به نام مقاتل را امارت ميورقه داد . . . او در آنجا بود تا در 403 ق / 1012 - 1013 م هنگام فتنه‌ها و آشوبهاى بعد از فروپاشى امويان مرد . « 1 » در 405 ق / 1015 م ، مجاهد ( عامرى ) به جزاير شرقى حمله كرد و آن جزاير را به تصرف درآورد . « 2 » مجاهد ، ابو عبد الله بن عبيد الله بن الوليد المعيطى را كه از اشراف قرطبه بود . . . به امارت جزاير شرقى گماشت .\r\nاو سر به طغيان برداشت و مردم را از اطاعت مجاهد بازداشت . مردم ميورقه او را از اين عمل منع كردند و مجاهد را خبر دادند . او برادرزادهء خود عبد الله را به ميورقه فرستاد .\r\nعبد الله پانزده سال در آن جزيره فرمان راند . « 3 » مجاهد ، بعد از برادرزادهء خود يكى از موالى خود به نام اغلب را در 428 ق / 1036 - 1037 م امارت ميورقه داد . . . اغلب صاحب ميورقه ، بعدها داماد خود ، سليمان بن مشكيان را از سوى خود به جزيرهء ميورقه فرستاد . . .\r\nچون سليمان مرد ، مبشر بن سليمان ملقب به ناصر الدوله جانشين او گرديد . . . مبشر دائما به سرزمين مسيحيان شمال اندلس لشكر مىكشيد ، تا آنگاه كه طاغيه ( شاه ) برشلونه لشكرها گرد آورد و ده ماه در ميورقه با مبشر جنگ كرد ، سپس آنجا را گشود و كشتار و تاراج كرد . مبشر نزد على بن يوسف بن تاشفين امير مرابطين كس فرستاد و از او خواست كه او را در اين جنگ يارى دهد . . . على بن يوسف ، محمد بن على بن عانيه را ( در 520 ق / 1126 م ) به امارت آن ديار معين كرد . . . محمد بن على ده سال در امارت ميورقه بماند . . . پس از درگذشت على بن يوسف از آن پس ميورقه در تصرف بنو عانيه درآمد . « 4 » ادريسى در قرن ششم هجرى مىنويسد : در مشرق جزيرهء يابسه ، جزيرهء ميورقه قرار دارد و ميانشان يك گرهء دريايى فاصله است . در ميورقه شهر بزرگى است كه پادشاه و\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 234 - 235 .\r\n( 2 ) . تاريخ دولتهاى اسلامى در اندلس ؛ ج 2 ، ص 195 .\r\n( 3 ) . تاريخ ابن خلدون ؛ ج 3 ، ص 235 .\r\n( 4 ) . همان ؛ ج 3 ، ص 235 - 236 و تاريخ دولتهاى اسلامى در اندلس ؛ ج 2 ، ص 214 - 215 .\r\n","page_name":" 447 ","page_number":453},
  {"content":"\r\n\r\nنگهبانان آن مردان و اسلحه و اموال ( فراوان ) دارد و در مشرق آن جزيرهء منورقه واقع است كه در مقابل شهر برشلونه قرار دارد و ميانشان يك گره دريايى فاصله است . « 1 » سرانجام در 627 ق / 1229 - 1230 م خايمه امير فرنگان بر ميورقه مستولى شد . « 2 » ياقوت در نيمهء اول قرن هفتم هجرى مىنويسد : ميورقه جزيره‌اى است در مشرق اندلس و نزديك آن جزيره‌اى است كه به آن منورقه گويند ؛ ميورقه پايتخت مجاهد عامرى بوده است . « 3 » ابن سعيد مغربى در نيمهء دوم قرن هفتم مىنويسد : جزيرهء ميورقه آخرين جزيره‌اى است كه در تصرف مسلمانان باقى مانده بود . « 4 » ابو الفداء مىنويسد : در ميورقه درياچه‌اى است كه پيرامون آن نه ميل است . جزيره داراى قلعه‌هايى است . شهر جزيره در سمت جنوبى آن واقع است . . . و پادشاه آنجا قلعه‌اى مخصوص به خود دارد . « 5 » ابن خلدون در زمان خودش مىنويسد : پادشاه برشلونه در جانب شرقى اندلس اقامت دارد ، كشور پهناور و شامل برشلونه ، اراگون ، شاطبه ، سرقسطه ، بلنسيه و جزاير دانيه و ميورقه و منورقه است . « 6 »\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 582 .\r\n( 2 ) . تاريخ ابن خلدون ؛ ج 3 ، ص 244 .\r\n( 3 ) . معجم البلدان ؛ ج 5 ، ص 216 و 246 - 247 .\r\n( 4 ) . كتاب الجغرافيا ؛ ص 168 .\r\n( 5 ) . تقويم البلدان ؛ ص 233 .\r\n( 6 ) . تاريخ ابن خلدون ؛ ج 3 ، ص 260 .\r\n","page_name":" 448 ","page_number":454},
  {"content":"\r\n . \r\n","description":"","footnote":"","page_name":" 449 ","page_number":455},
  {"content":"\r\n\r\n\r\nفصل دهم اندلس\r\nعرب ، واژه اسپانيا را براى شبه‌جزيره‌اى كه به اين نام معروف است به كار نمىبرد ، بلكه سراسر آن شبه‌جزيره را اندلس مىگويد . « 1 » در روايات عربى ، اندلس به اسپانياى مسلمان اطلاق مىشود ؛ يعنى سرزمينهايى كه پس از فتح به دست مسلمانان افتاد ، غير از جلّيقيه و ولايات جبال پيرنه « 2 » . برخى نوشته‌اند ، آنجا را به نام اولين ساكنان آن در اعصار كهن كه قومى از عجمان بوده‌اند و اندلوش نام داشتند ، ناميده‌اند . « 3 » در بعضى از روايات عربى هم آمده است كه اسپانيا از نام يكى از پادشاهان روم موسوم به اشبان بن طيطش گرفته شده .\r\nاين پادشاه به نيروى افريقاييان بر اندلس غلبه يافت و از آن پس ، آنجا را اشبانيه خواندند . عده‌اى هم مىگويند ، نام اصلى اين پادشاه إصبهان است كه به اسپانيا تحريف شده و اين اصبهان همان است كه اشبيليه را بنا كرده و اشبانيه به اشبيليه اطلاق مىشود ؛ سپس بر همهء اندلس اطلاق شد و عجم آنجا را اشبانيه خواند . « 4 » ابن اثير مىنويسد :\r\nمسيحيان ، اندلس را به نام يكى از ملوك آنجا اشبانه مىگويند و بطلميوس نيز آنجا را بدين نام خوانده است . « 5 » به نوشتهء ابن خلدون ، اندلس از فندلس مىآيد و مراد او از فندلس ، فندال يا واندال است . « 6 » عبد الله عنان از قول بكرى مطلبى را نقل كرده كه در\r\n\r\n\r\n","description":"","footnote":"\r\n( 1 ) . روض المعطار ؛ ص 1 .\r\n( 2 ) .  Pyrenees \r\n( 3 ) . مقرّى ؛ نفح الطيب ؛ ج 1 ، ص 67 .\r\n( 4 ) . همان ؛ ج 1 ، ص 69 .\r\n( 5 ) . الكامل فى التاريخ ؛ ج 4 ، ص 212 .\r\n( 6 ) . تاريخ ابن خلدون ؛ ج 2 ، ص 235 .\r\n","page_name":" 450 ","page_number":456},
  {"content":"\r\n\r\nهيچ يك از دو كتاب موجود او وجود ندارد ؛ نقل شده كه نام پيشين اندلس ، اباريه « 1 » است كه از وادى ابره اخذ شده ، سپس باطقه يا باتيكا خوانده شد كه از وادى بيطى كه رود قرطبه در آن جارى است گرفته شده است . « 2 » بعضى هم گفته‌اند كه نام اصلى اين سرزمين اشباريه يا هيسباريه « 3 » از اشبرش گرفته شده و آن ستاره‌اى است كه به ستارهء سرخ معروف است ، سپس اندلس ناميده شد به نام قوم اندليش كه در آنجا زندگى مىكردند ، مراد از اندليش هم واندال « 4 » است . « 5 »\r\nاسپانيا از جملهء ممالك اروپايى است كه حدود طبيعى مساعدى دارد . به گفتهء رافائل آلتاميرا ، « 6 » مورخ بزرگ اسپانيولى ، ايبرى شبه جزيره‌اى است كامل ؛ چون از سه جانب به دريا محدود و از جانب چهارم با تنگه‌اى به عرض تقريبى 450 كيلومتر به خاك فرانسه متصل است . سراسر اين تنگه را سلسله جبال مرتفع و صعب العبور پيرنه مسدود كرده است . از سلسله كوههاى پيرنه تا بريدگى جبل الطارق ، عارضه‌هاى متعدد و نشيب و فرازهاى بسيار و شبكه رودهاى بيشمار قرار دارد . « 7 » اسپانيا كه كوههاى پيرنه آن را از قارهء اروپا جدا مىكند ، بيشتر يك كشور افريقايى محسوب مىشود تا كشورى اروپايى و تنگهء جبل الطارق گرچه به ظاهر آن را از افريقا جدا كرده ، از نظر تشابه و تجانس تشكيلات طبيعى و نيز از نظر جريان وقايع تاريخى با همسايهء مغرب خود اختلاط و پيوند يافته و تحت تأثير عوامل آن قرار داشته است . كوههاى پيرنه كه حد فاصل ميان خاك گل « 8 » ( فرانسه ) و اسپانياست ، با ارتفاعات برجستهء خود از درياى مديترانه ( بحر الروم ) تا اقيانوس اطلس ، يعنى از دماغهء كروس « 9 » تا خليج گاسكنى « 10 » امتداد\r\n\r\n\r\n","description":"","footnote":"\r\n( 1 ) .  Ibaria \r\n( 2 ) . تاريخ دولتهاى اسلامى در اندلس ؛ ج 1 ، پاورقى ، ص 47 .\r\n( 3 ) .  Hisperia \r\n( 4 ) .  Vandal \r\n( 5 ) . همانجا .\r\n( 6 ) .  Rafael Altamira \r\n( 7 ) . كالمت ؛ تاريخ اسپانيا ؛ ص 9 .\r\n( 8 ) .  Gaule \r\n( 9 ) .  Creuc \r\n( 10 ) .  Gascon \r\n","page_name":" 451 ","page_number":457},
  {"content":"\r\n\r\nدارد . اين سلسله جبال در دو انتهاى خود باريكتر و كوتاهتر مىشود و در همين دو انتهاست كه گدارهايى براى عبور و مرور دارد ، و از همين گردنه‌هاست كه گروههاى مهاجر و اقوام مختلف به شبه جزيرهء ايبرى وارد مىشدند . لشكركشيهاى نظامى نيز از همين راه انجام مىشده است . مهمترين اين گدارها يا كتلها عبارتند از : پرتوس « 1 » و پرچ « 2 » در قسمت شرقى پيرنه و سومپرت « 3 » و رونسو « 4 » در قسمت غربى پيرنه . نام اين كتلها ، در طول قرنها ، در كتب ، اندلس ضبط و ثبت شده ؛ البته غير از اين كتلها ، معبرهاى بيشمار ديگرى در كوههاى پيرنه وجود داشته كه اغلب داراى پيچ و خمهاى بيشمار بوده و از ميان صخره‌هاى سنگى عبور مىكرده است ؛ راهزنان و شورشيان ، همواره از اين راهها و معبرها استفاده مىكردند و از همين معبرها و كتلها بوده كه طوايف و قبايل فراوان به اين شبه جزيره آمده‌اند . « 5 » دنبالهء كوههاى پيرنه از دو طرف تنگهء ميان فرانسه و اسپانيا نيز تجاوز كرده ، در داخل شبه جزيرهء ايبرى رشته‌هاى خود را مىگستراند . اين كوهها از شمال در منطقهء ناوار « 6 » كه قرينه يا مقابل كاتالونيا « 7 » ( قطلونيه ) در سواحل مديترانه است مىگذرد و دامنه‌هايش به صورت ارتفاعات كانتابريا « 8 » تا مسافت 550 كيلومتر ادامه مىيابد و به درّه بيسكاى « 9 » واقع در شمال ايالت باسك « 10 » و گاليسى « 11 » منتهى مىشود . به غير از كشور پرتغال كه از نظر جغرافيايى و تاريخى با اسپانيا شبيه است و نيز منطقهء لوزيتانى ، « 12 » بقيه شبه جزيرهء ايبرى از يك فلات وسيع به نام لامزتا « 13 » يا مزتا ، به معناى ميز ، تشكيل شده و به رشته كوههاى پراكنده‌اى كه در زبان محلى سيّرا « 14 » نام دارد و درّه‌هاى عميقى آنها را از يكديگر جدا مىكند محدود مىشود . اين فلات كه بتدريج رو به دريا مىرود ، از ارتفاعش كاسته شده ، به جلگه‌هاى پست ساحلى منتهى مىشود .\r\nفلات لامزتا يا مزتاى اسپانيا داراى مناظر خاصى است و نمونهء آن ايالت كاستيل « 15 »\r\n\r\n\r\n","description":"","footnote":"\r\n( 1 ) .  Perthus \r\n( 2 ) .  Perche \r\n( 3 ) .  Somport \r\n( 4 ) .  Roncevaux \r\n( 5 ) . همان ؛ ص 10 - 11 .\r\n( 6 ) .  Navarre \r\n( 7 ) .  Catalogne \r\n( 8 ) .  Cantabria \r\n( 9 ) .  Biseaye \r\n( 10 ) .  Basque \r\n( 11 ) .  Galieie \r\n( 12 ) .  Lusitanie \r\n( 13 ) .  Lameseta \r\n( 14 ) .  Sierra \r\n( 15 ) .  Castille \r\n","page_name":" 452 ","page_number":458},
  {"content":"\r\n\r\nاست كه سرزمينى لخت و بىحاصل ، به ارتفاع متوسط هشتصد متر بالاتر از سطح درياست . اين وضع جغرافيايى ، آب و هوايى برّى ( سه ماه زمستان سرد و سه ماه تابستان خشك و طاقت‌فرسا ) را در ايالت كاستيل به وجود آورده است . رشته‌كوههاى متعددى ، از جمله آستورى « 1 » و سيرامورنا « 2 » ، اين فلات را مىپوشانند و درّه‌هاى حاصلخيزى به نام ناوا « 3 » كه از نفوذ آب و هواى خشن اين ناحيه مصون مانده است ، در گوشه و كنار و نقاط مساعد فلات ديده مىشود . از ميان رشته‌كوههاى داخلى فلات كه سرتاسر آن را مانند تيغه‌هاى ارّه با رشته‌هاى فرعى خود قطعه قطعه ساخته‌اند بايد از رشته كوههاى حوزهء مانش « 4 » و رشته كوههاى سيرانوادا « 5 » يا كوهستان برف كه بر جلگهء آندالوزى « 6 » مشرف و همواره پوشيده از برف است نام برد . سيرانوادا از برجسته‌ترين قلل پيرنه‌اى اسپانياست و قلل مرتفعى دارد كه مهمترين آن ، قلعهء نتو « 7 » با ارتفاع 3407 متر است . « 8 » رودهاى اسپانيا كه به درياى مديترانه و اقيانوس اطلس مىريزند ، عبارتند از : ابر « 9 » ، تاژ « 10 » ، دورو « 11 » ، گوادالكوير « 12 » ، گواديانا « 13 » . رودخانه‌هاى ديگر اين شبه جزيره و شعب مختلف و متعدد آنها به سختى براى عبور خود راهى در اين فلات كوهستانى باز كرده‌اند . آب اين رودها درّه‌هاى مرتفع و نيز جلگه‌هاى پايين را سيراب ساخته و با مواد رسوبى كه همراه مىآورد موجب حاصلخيزى مناطق ساحلى مىشود ؛ بخصوص كه در اين مناطق وضع جوّى نيز معتدلتر است ؛ مانند جلگه كاتالونيا كه شباهت زيادى به برخى از مناطق حاصلخيز فرانسه ، از جمله لانگدوك « 14 » سفلى و پروانس « 15 » دارد ؛ همچنين جلگه والانس « 16 » يا حيرتاى « 17 » كه آب و هواى بسيار مناسب و محصولات صيفى و سبزى و مركبات آن شهرت دارد و سرانجام ارض موعود « 18 » كه از ميان تمام ايالات اسپانيا از همه\r\n\r\n\r\n","description":"","footnote":"\r\n( 1 ) .  Asturie \r\n( 2 ) .  Sierra Morena \r\n( 3 ) .  Navas \r\n( 4 ) .  Manche \r\n( 5 ) .  Sierre Nevada \r\n( 6 ) .  Andalousie \r\n( 7 ) .  Nethou \r\n( 8 ) . همان ؛ ص 11 - 13 .\r\n( 9 ) .  Ebre \r\n( 10 ) .  Tage \r\n( 11 ) .  Douro \r\n( 12 ) .  Guadal quivir \r\n( 13 ) .  Guadiana \r\n( 14 ) .  Languedoe \r\n( 15 ) .  Provence \r\n( 16 ) .  Valance \r\n( 17 ) .  Heerta \r\n( 18 ) .  Terre Promise \r\n","page_name":" 453 ","page_number":459},
  {"content":"\r\n\r\nبيشتر مورد توجه روميها بوده و آن را بتيك « 1 » مىگفتند و پس از تسلط اعراب مسلمان ، آندالوزى ناميده شد و تنها اسامى سحرآميز سويل « 2 » ، گرناد « 3 » و كردو « 4 » ( يا كردوبا ) - شهرهاى بزرگ ايالت آندالوزى - ثروت بىپايان و شكوه و جلال افسانه‌هاى مشرق زمين را در نظر شنونده مجسم مىسازد . در مقابل آندالوزى ، ايالت استرامادور « 5 » است كه در شمال آندالوزى ميان حوزهء كاستيل ( قشتاله ) و كشور پرتغال واقع است و دشتهاى نيمه كويرى و خشك و كم آب دارد . اما برعكس ، شهرهاى ساحلى منظرهء دلنواز و زيبايى دارند . از اين بنادر ، مردم اسپانيا به نقاط مختلف و دوردست دنيا سفر مىكنند . از جملهء اين بنادر ، بايد از بارسلن « 6 » ( برسلونه ) ، والانس ، پالما « 7 » در جزيرهء ماژروك « 8 » ، قادس ، سانتاندر « 9 » و بيلبائو « 10 » نام برد . « 11 »\r\nاندلس اسلامى با مساحتى حدود 570 / 87 كيلومتر مربع در جنوب شبه جزيرهء ايبرى در كنار درياى مديترانه قرار دارد و از شمال به ايالت كاتالونيا ( قطلونيه قديم ) ، از جنوب به درياى مديترانه و تنگه جبل الطارق ، از مشرق به درياى مديترانه و از مغرب به قشتاله ( گاليسى ) و پرتغال محدود است . كوههاى سيرانوادا و سيّرامورنا با جهت شرقى - غربى در اين منطقه كشيده شده و رود گواد الكوير در اين منطقه جارى است . آب و هواى اندلس اسلامى گرم و قسمتى از آن حاصلخيز و محصولاتش غلات و ميوه و زيتون است .\r\nپرورش گاو و اسب در اين منطقه معمول و منابع معدنى آن مس ، آهن ، روى و سرب است كه از قديم مورد استفاده بوده است . « 12 » اصطلاحات جغرافيايى اندلس و جزيرة الاندلس در عالم اسلام تا اواخر قرون وسطى به تمام شبه جزيرهء ايبرى ، يعنى اسپانيا و پرتغال حاليه ، اطلاق مىشده است . نويسندگان عرب نام اندلس را بر اسپانياى تحت حكومت اسلامى قطع نظر از وسعت آن . . . اطلاق مىكردند . « 13 » سرزمين اسپانيا از قديم الايام مسكون بوده است . باستانشناسان در پاره‌اى از قسمتهاى شبه جزيرهء ايبرى ، بقاياى\r\n\r\n\r\n","description":"","footnote":"\r\n( 1 ) .  Betique \r\n( 2 ) .  Seville \r\n( 3 ) .  Grenade \r\n( 4 ) .  Cordoue \r\n( 5 ) .  Estramadure \r\n( 6 ) .  Barcelone \r\n( 7 ) .  Palma \r\n( 8 ) .  Majorque \r\n( 9 ) .  Santander \r\n( 10 ) .  Bilbao \r\n( 11 ) . تاريخ اسپانيا ؛ ص 13 - 14 .\r\n( 12 ) . دايرة المعارف فارسى ؛ ج 1 ، ص 266 .\r\n( 13 ) . همانجا .\r\n","page_name":" 454 ","page_number":460},
  {"content":"\r\n\r\nساكنان ماقبل تاريخ را يافته‌اند ؛ از جمله ادوات و آلات ساخته شده از سنگ و حجّارى روى سنگ كه اغلب در غارهاى كوهستانى باقى مانده است . از ميان اين بقاياى تاريخى ، حجّاريهاى آلتاميرا از همه معروفتر است و شهرت خاصى دارد . اين حجاريها كه گاوهايى وحشى را نشان مىدهد به قدرى ماهرانه است كه در ابتدا باستانشناسان معتقد بودند كه اين نقشها ساختگى و تقلبى است ؛ اما با مطالعات بيشتر حقيقى بودن آنها مسلم شد . ساكنان فعلى اسپانيا بازماندگان همان اقوام باستانىاند كه كم‌وبيش با طوايف و قبايل مهاجم اختلاط نژاد حاصل كرده‌اند ، منتهى به‌طور كلى خواص و سجاياى اصلى خويش را حفظ كرده‌اند . طبق گفته مورخان ، اولين هجوم به خاك اسپانيا به وسيلهء قوم ايبر انجام گرفته است . ايبرها در افريقاى شمالى ساكن بودند و از جنوب به خاك اسپانيا هجوم آوردند . قراينى موجود است كه خويشاوندى قوم ايبر را با اقوام بربر ثابت مىكند .\r\nايبرها نه تنها در شبه جزيرهء ايبرى ، بلكه به جنوب فرانسه نيز رسوخ كردند و تا شمال ايتاليا پيش رفتند . افراد اين قوم پوستى تيره رنگ ، قدى كوتاه ، جثه‌اى قوى و ورزيده داشتند و جنگجو ، مهمان‌نواز و متعصب بودند . قوم ديگرى كه از مرزهاى شمال شرقى داخل اسپانيا شدند ، قوم سلت بودند و شايد هم ورود آنان قبل از قوم ايبر به فلات اسپانيا صورت گرفته باشد . به‌هرحال ، سلتها با ايبرها در قسمت شمال شرقى اسپانيا و منطقهء كاستيل بر اثر مرور زمان آميزش حاصل كردند و در نتيجه اين اختلاط و آميزش ، قومى جديد با صفاتى مشابه در طرفين جبال پيرنه به وجود آمد . طى قرون متوالى ، اقوام مزبور كه به سلتيبر موسوم شدند ، در نتيجهء فشار اهالى كشور گل ( جنوب فرانسه ) به دفعات از جبال پيرنه عبور كردند و از دامنه‌هاى جنوبى آن به سوى ايالت باسك سرازير شدند و در فلات اسپانيا نفوذ كردند . « 1 » ساكنان ماقبل تاريخ شبه جزيرهء ايبرى به‌طور كلى از راه دريا با مردم ساير كشورها و بنادر درياى مديترانه آشنايى داشتند و سواحل اسپانيا در حقيقت مقصد و منتهى اليه مسير كشتيهاى تجارتى و جهانگردى بود ؛ بخصوص كه شهرهاى ساحلى درياى مديترانه در آن عصر از مهمترين مراكز تمدن و تجارت و صنعت به شمار مىرفت . « 2 » ابتدا فنيقيها رفت‌وآمد به اسپانيا را از راه دريا آغاز كردند .\r\n\r\n\r\n","description":"","footnote":"\r\n( 1 ) . تاريخ اسپانيا ؛ ص 15 - 17 .\r\n( 2 ) . همان ؛ ص 18 .\r\n","page_name":" 455 ","page_number":461},
  {"content":"\r\n\r\nاين قوم كه ماجراجو و حرفهء آنان عموما بازرگانى بود ، در حدود يازده قرن قبل از ميلاد مسيح ( ع ) ، با سواحل اسپانيا و ساكنان بنادر آن آشنا شدند و تقريبا در حدود 1100 ق . م در اندلس مهاجرنشينهايى داشتند كه بعدها به دست يونانيان و بعد روميان افتاد . چون سلطنت روم برافتاد و قبايل ژرمن در اوايل قرن پنجم ميلادى بر آن استيلا يافتند ، متصرفات غربى روم را ميان خود تقسيم كردند و بر ايتاليا و فرانسه و اسپانيا تسلط يافتند .\r\nدر اين تقسيم ، اسپانيا نصيب گوتها شد . گوتها يكى از قبايل يا خاندانهاى بربرى بودند كه از شمال اروپا سرازير شده و تخت فرمانروايى روم را درهم كوبيده بودند . اساطير قديم مىگويد كه آنان از اسكانديناوى آمده بودند و اين روايت را قراين و شواهد بيشتر تأييد مىكند . گوتها از آغاز ظهور مسيحيت تا اواخر قرن دوم ميلادى در سواحل جنوبى درياى بالتيك مىزيستند و قبايل عديده‌اى از واندالها در سواحل رود اودر سكونت داشتند . از اين‌رو ، ميان گوتها و واندالها در دين و عادات و اخلاق و سنن شباهتهايى است و اين امر دليل بر اين است كه آنها در اصل به يك ملت يا يك امت بزرگ وابستگى دارند . « 1 » در عهد امپراتور الكساندر سوروس ( 222 - 235 م ) طلايه‌هاى مهاجمان گوت در ولايت داسپا ( در مشرق حوضهء دانوب ، همين‌جايى كه امروز رومانى و مجارستان قرار دارد ) از متصرفات روم نمودار شدند و بعضى از شهرها را مورد حمله قرار دادند . بعدها به سمت گل ( يا گاليا ) در جنوب فرانسه آمدند ؛ سپس در نواحى مركزى و جنوبى فرانسه ميان دو رود لوار و گارون استقرار يافتند و تولوز ( يا تولوشه ) را پايتخت خود ساختند . بدين طريق ، مملكت گوت تابع دولت روم گرديد . شاه گوتها ، تئودوريك ، بعدها به اسپانيا لشكر كشيد و آنجا را از واندالها و سوابيها گرفت و با روميان شرط كرد كه هرچه از آن بلاد فتح كند از آن او باشد . تئودوريك اسپانيا را ، جز ناحيهء شمال غربى آن ، يعنى گاليسيا ( جلّيقيه ) كه واندالها به آنجا اتّكا داشتند ، فتح كرد . پيش از پايان قرن پنجم ميلادى گوتها همهء شبه جزيرهء اسپانيا را تصرف كردند و قلمرو آنان از رود لوار تا ساحل جنوبى اسپانيا بسط يافت ؛ ولى چند سالى نپاييد كه فرانكها از شمال به\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 24 - 25 .\r\n","page_name":" 456 ","page_number":462},
  {"content":"\r\n\r\nجنگ با آنان برخاستند و از گل ( فرانسه ) بيرونشان كردند . از آن پس گوتها در اسپانيا سكونت گزيدند و طليطله را پايتخت خويش ساختند . گوتها قريب به دويست سال بر اسپانيا فرمان راندند تا آنگاه كه مسلمانان اسپانيا را فتح كردند . « 1 » در رجب 92 ، طارق بن زياد از لايقترين سركردگان موسى بن نصير با سپاه مختصرى مركب از هفت هزار تن مردان كارى در محلى كه هنوز به نام وى به جبل الطارق معروف است ، پياده گرديد و به پيشروى خود ادامه داد تا طليطله « 2 » پايتخت گوتها را گرفت .\r\nمسلمانان پس از فتح اسپانيا اين سرزمين را براساس تقسيمات قبلى كه احتمالا از زمان روميان و گوتها معمول بود ، « 3 » به پنج ولايت مهم تقسيم كردند كه در دورهء اسلامى هر ولايت حاكم مستقلى داشت .\r\n\r\nولايت اول اندلس\r\nولايت اول ، شامل اقليم يا ناحيت اندلس بود ؛ « 4 » سرزمينى كه ميان درياى مديترانه و رود وادى الكبير و از آنجا تا نهر وادىيانه ( نهر وادىانه ) گسترده شده بود . شهرهاى مشهورش عبارت بودند از : اشبيليه ، قرطبه ، مالقه ، استجه ( اسيجه ) و جيّان . در اين ولايت دو شهر مهم اشبيليه و قرطبه به ترتيب دو پايتخت مهم دوران اسلامى اندلس بوده‌اند . « 5 » اين تقسيم اندلس به چهار ولايت تا پايان دوران فرمانروايى امويان برقرار بوده است ؛ ولى پس از انقراض آنان و سقوط دولت عامرى در پايان قرن چهارم هجرى دولتهاى\r\n\r\n\r\n","description":"","footnote":"\r\n( 1 ) . همان ؛ ج 1 ، ص 26 و 139 و تاريخ ابن خلدون ؛ ج 1 ، ص 276 - 277 .\r\n( 2 ) .  Toledo \r\n( 3 ) . در پاورقى تاريخ دولتهاى اسلامى در اندلس ؛ ج 1 ، ص 70 آمده است كه ابو عبيدة البكرى در وصف اندلس و تقسيم آن تفصيل بيشترى دارد و آن را تقسيم قسطنطين ناميده است . در تقسيم قسطنطين اسپانيا به شش واحد ادارى تقسيم مىشود ؛ به اين تقسيم حميرى اشاره كرده است - روض المعطار ؛ ترجمه فرانسوى ، ص 246 .\r\n( 4 ) . اين اقليم را در قديم ولايت باطقه (  Baetica  ) هم مىگفتند ( ر . ك . : تاريخ دولتهاى اسلامى در اندلس ؛ ج 1 ، ص 139 ) .\r\n( 5 ) . همان ؛ ج 1 ، ص 69 .\r\n","page_name":" 457 ","page_number":463},
  {"content":"\r\n\r\nمتعدد و كوچكترى در بيشتر شهرهاى شرقى و غربى و مركزى اندلس تشكيل شد .\r\nبنابراين ، سرزمين بزرگ اندلس پس از روى كار آمدن اين دولتهاى كوچك كه به نام ملوك الطوايف مشهورند به شش منطقهء اصلى تقسيم شد كه عبارتند از : نخست ، منطقهء پايتخت قديمى قرطبه و بلاد و اراضى مركزى متعلق به آن ؛ دوم ، منطقهء طليطله كه به مرز اوسط معروف بود ؛ سوم ، منطقه اشبيليه و مغرب اندلس و اراضى پيوسته به آن تا اقيانوس اطلس ؛ چهارم ، منطقهء غرناطه و ريّه و فرونتره ؛ پنجم ، منطقه مشرق اندلس يا ناحيهء بلنسيه و زمينهايى كه از شمال و جنوب به آن پيوسته است و ششم ، منطقهء سرقسطه يا مرز بالا . اينها مجموعهء بسيارى از شهرها و مراكز اندلس بودند كه هريك حكومتى مستقل داشتند و در درون هريك از اين مناطق ، يك يا چند امارت‌نشين بود كه برخى از آنها پس از چندى در امارت بزرگتر حل مىشدند . اين امارات هم از نظر اراضى و هم از نظر اهميت سياسى و نظامى و اجتماعى از هم تمايز داشتند ؛ مثلا دولت قرطبه اگر از جهت وسعت خاك و منابع اقتصادى و نظامى مهمترين دولت ملوك الطوايف نبود ، از برخى جهات نسبت به ديگر امارات از اهميت بيشترى برخوردار بود ، زيرا مقر خلافت و مركز حكومت بود و به دليل همين برترى بر ديگر امارات و شهرهاى اندلس دعوى ولايت مىكرد . « 1 »\r\nاشبيليه ، نام جديد آن سويل « 2 » است و در متون لاتينى با نام هيسپاليس از آن ياد شده است . اشبيليه شهر كرسى ايالت سويل و شهر مهم اندلس است و در جنوب غربى اسپانيا قرار دارد . اين شهر به وسيله رود گوادالكوير و كانالى ، قابل عبور كشتيهاى اقيانوس پيما ، به شهر قطا مرتبط است و از بنادر مهم و مركز صنعتى و تهيه دخانيات ، مهمات ، عطر ، منسوجات و كالاهاى ديگر است و اسقف‌نشين بزرگ و دانشگاهى دارد كه در 1502 م تأسيس شده است . اشبيليه را المدينة المنبسطه ( به معناى شهر گسترده ) هم گفته‌اند . گويند : نخستين قيصر روم كه يوليش ( يوليوس ) نام داشته آن را بنا كرده\r\n\r\n\r\n","description":"","footnote":"\r\n( 1 ) . همان ؛ ج 2 ، ص 11 - 12 .\r\n( 2 ) .  Sevil \r\n","page_name":" 458 ","page_number":464},
  {"content":"\r\n\r\nاست . « 1 » هنگامى كه به اندلس آمد ، در كنار رود وادى الكوير محلى را تعيين كرد و شهر را پىافكند و در اطراف آن ديوارى از صخره سنگها كشيد . در ميان اين ديوار دو شهر كوچك كه قرينه و مانند يكديگر بودند ، بنا كرد و بر آن نامى مشتق از نام خود و روم نهاد و آن را رومية يوليش ناميد . « 2 » در 94 ق / 712 م ، موسى بن نصير بعد از فتح قرمونه به اشبيليه آمد . اشبيليه از بزرگترين مراكز اندلس بود . بناهاى محكم و استوار داشت و قبل از آمدن گوتها به اندلس ، پايتخت پادشاهان رومى اندلس بود . چون گوتها بر آنجا مسلط شدند و در طليطله استقرار يافتند ، دانشمندان و نويسندگان و بزرگان رومى در شهر اشبيليه باقى ماندند . موسى بن نصير اشبيليه را يك ماه محاصره و سپس فتح كرد . « 3 » بعد از رفتن موسى و محاصره كردن شهر مارده ، گوتهاى اشبيليه بر ضد مسلمانان قيام كردند و مردم دو شهر لبله و باجه هم به آنها پيوستند و حدود هشتاد نفر از مسلمانان را كشتند . اين خبر چون به موسى رسيد ، پس از فتح مارده ، پسرش عبد العزيز را با سپاهى به اشبيليه فرستاد و دوباره آنجا را فتح كرد . « 4 » موسى بن نصير هنگام بازگشت به دمشق پايتخت خود را به اشبيليه برد و اين بدان سبب بود كه اشبيليه به دريا نزديك بود . عبد العزيز ، پسر موسى ، نيز پايتخت خود را اشبيليه قرار داد و با بيوهء ردريك ، پادشاه گوت ، كه عربها او را امّ عاصم مىگفتند و نام اصلى او ايله بود ، ازدواج كرد . « 5 » به روايت ابن عبد الحكم و ابن عذارى مراكشى ، همسر او دختر ردريك بوده نه زنش . « 6 » عبد العزيز در پايتخت جديد ، ديرسانتاروفينا را براى سكونت خود و زنش انتخاب كرد و نخستين تغييرات را به ذوق و روش عرب در آن دير انجام داد . مهاجران از مصر و شام و عراق و ايران به نزد او مىرفتند و به اين ترتيب زراعت و تجارت و صنعت در آن شهر رونق گرفت . . . .\r\nاصلاحات او باعث رنجش حسودان شد . او را متهم كردند كه قصد استقلال اسپانيا را از\r\n\r\n\r\n","description":"","footnote":"\r\n( 1 ) . روض المعطار ؛ ص 58 .\r\n( 2 ) . دايرة المعارف فارسى ؛ ج 1 ، ص 1382 .\r\n( 3 ) . البيان المغرب ؛ ج 2 ، ص 14 .\r\n( 4 ) . همان ؛ ج 2 ، ص 15 و اندلس يا حكومت مسلمين در اروپا ؛ ص 14 - 15 .\r\n( 5 ) . البيان المغرب ؛ ج 2 ، ص 23 و تاريخ دولتهاى اسلامى در اندلس ؛ ج 1 ، ص 53 و 72 .\r\n( 6 ) . فتوح مصر و اخبارها ؛ ص 354 و البيان المغرب ؛ ج 2 ، ص 23 - 24 .\r\n","page_name":" 459 ","page_number":465},
  {"content":"\r\n\r\nخلافت شام دارد . سرانجام در رجب 97 / 716 م جماعتى از سپاهيان بر او حمله كردند و در هنگام نماز در يكى از مساجد اشبيليه او را كشتند . « 1 » در 143 ق / 760 - 761 م عبد الرحمن اموى ( عبد الرحمن داخل ) به اشبيليه لشكر كشيد . ميان او و شورشيان به رهبرى رزق بن نعمان جنگى سخت درگرفت . رزق كشته شد و عبد الرحمن داخل پيروزمندانه به اشبيليه درآمد . « 2 » محمد عبد الله عنان مىنويسد : اشبيليه به سبب نزديكىاش به قرطبه منظور نظر همهء شورشگران بود . از اين‌رو ، سالها يكى از مراكز مهم شورش در اسپانيا به شمار مىآمد . « 3 » در 156 ق / 772 - 773 م مردم اشبيليه به رهبرى عبد الغفار و حيوة بن ملامس طغيان كردند . . . عبد الرحمن اين شورش را سركوب كرد و سال بعد ( 157 ق ) به اشبيليه رفت و جمعى از شورشگران را كشت و بازگشت . « 4 » عبد الرحمن داخل در اواخر روزگار خويش درصدد تشكيل يك نيروى دريايى افتاد و چند مركز براى ساختن كشتى در جايهايى در مرزها كه در كنار رودها و درياها بود ، مانند قرطاجنّه و اشبيليه تأسيس كرد . « 5 » در 229 ق مقارن حكومت عبد الرحمن دوم ( عبد الرحمن اوسط ) كشتيهاى نورماندهاى شمالى در سواحل غربى اندلس پياده شدند و در 14 محرم 230 / 844 - 845 م به شهر اشبيليه حمله كردند و هفت روز دست به غارت زدند « 6 » تا آنكه نصر خصى در سرزمين اشبيليه به جنگ نورمانها رفت و بر آنان پيروز گرديد . « 7 » در 235 ق / 849 - 850 م سيل عظيمى در اندلس آمد و نهر اشبيليه شانزده آبادى را نابود كرد . « 8 » عبد الرحمن اوسط كه به ساختن بناهاى عمومى توجهى خاص\r\n\r\n\r\n","description":"","footnote":"\r\n( 1 ) . همان ، ص 354 - 355 و همان ؛ ج 2 ، ص 24 .\r\n( 2 ) . مؤلف گمنام ؛ اخبار مجموعه ؛ ص 92 و تاريخ دولتهاى اسلامى در اندلس ؛ ج 1 ، ص 172 .\r\n( 3 ) . تاريخ دولتهاى اسلامى در اندلس ؛ ج 1 ، ص 176 .\r\n( 4 ) . همان ؛ ج 1 ، ص 179 و اندلس يا حكومت مسلمين در اروپا ؛ ص 48 .\r\n( 5 ) . تاريخ دولتهاى اسلامى در اندلس ؛ ج 1 ، ص 214 .\r\n( 6 ) . اندلس يا حكومت مسلمين در اروپا ؛ ص 68 و نور الدين آل على ؛ اسلام در غرب ؛ ص 141 .\r\n( 7 ) . تاريخ دولتهاى اسلامى در اندلس ؛ ج 1 ، ص 297 .\r\n( 8 ) . الكامل فى التاريخ ؛ ج 7 ، ص 51 .\r\n","page_name":" 460 ","page_number":466},
  {"content":"\r\n\r\nداشت ، مسجد جامع اشبيليه را نيز بنا كرد و پس از جنگ با نورمانها باروى بزرگ شهر اشبيليه را مرمت كرد . « 1 » يعقوبى در نيمهء دوم قرن سوم هجرى مىنويسد : در مغرب شهرى كه آن را جزيره يا جزيرة الخضراء گويند ، شهرى است كه آن را اشبيليه خوانند . اين شهر بر كنار نهرى بزرگ كه همان رودخانهء قرطبه است قرار دارد . مجوسانى كه به آنان روس ( نورمان ) گفته مىشود در 229 ق / 843 - 844 م به آنجا آمدند و اسير گرفتند و غارت كردند و آتش زدند و مردم را كشتند . « 2 » در زمان عبد الرحمن دوم ، دار الصناعه اشبيليه شروع به كار كرد و تعدادى كشتى جنگى ساخته شد و با اين كار ، اندلس داراى نيروى قابل توجهى شد . « 3 » در اواخر قرن سوم هجرى اشبيليه كه بعد از قرطبه از بزرگترين شهرهاى اندلس بود ، صحنهء فتنه‌هاى خونين و طولانى بود . ساكنان اشبيليه در اين زمان آميزه‌اى از عربها و مولدين و مسيحيان بودند و شمار بزرگى از خاندانهاى اصيل كه از نظر ثروت و اصل و نسب ممتاز بودند در آنجا مىزيستند . امير عبد الله بن محمد اموى در 282 ق / 895 م فرزندش ، مطرّف ، را به اشبيليه فرستاد . مطرّف شورشيان اشبيليه را سركوب كرد و شمار كثيرى از ايشان را بكشت . شورشيان تسليم شدند و پرداخت خراج را گردن گرفتند ؛ سپس امير عبد الله بن محمد ، كريب بن خلدون را به اشبيليه فرستاد و او زمام امور اشبيليه را در 282 ق به دست گرفت . « 4 » اصطخرى وصفى دربارهء اشبيليه ندارد ؛ فقط وقتى اندلس را تعريف مىكند ، از اشبيليه نام مىبرد . « 5 » صاحب حدود العالم مىنويسد : « شذونه ، اشبيليه ، اخشنيه شهركهايىاند بر كران درياى اقيانوس مغربى نهاده ، جايى كم‌نعمت و كم‌مردمند » . « 6 » مقدسى در نيمهء دوم قرن چهارم هجرى چون اطلاع چندانى از اندلس نداشته ، فقط وصف قرطبه را كه از گزارشگران ديگر شنيده به اختصار آورده و دربارهء ديگر شهرها مىگويد ، چون من به اندلس نرفته‌ام ، توانايى تقسيم‌بندى\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 299 و اسلام در غرب ؛ ص 154 .\r\n( 2 ) . البلدان ؛ ص 133 .\r\n( 3 ) . اسلام در غرب ؛ ص 142 - 143 .\r\n( 4 ) . تاريخ دولتهاى اسلامى در اندلس ؛ ج 1 ، ص 357 - 359 و اسلام در غرب ؛ ص 195 - 196 .\r\n( 5 ) . مسالك و ممالك ؛ ص 43 .\r\n( 6 ) . حدود العالم ؛ ص 183 .\r\n","page_name":" 461 ","page_number":467},
  {"content":"\r\n\r\nآنجا را نداشتم و آن را مجمل نوشتم ؛ ولى از پيرى شنيدم كه مىگفت ، اندلس هجده خوره ( ناحيه ) دارد كه يكى از آنها خورهء اشبيليه است . « 1 » در 412 ق / 1022 م قاسم بن حمّود از قرطبه به اشبيليه رفت و در آنجا استقرار يافت . او دعوى خلافت داشت و المستعلى لقب گرفت . قاسم بيش از يك سال و نيم در اشبيليه حكومت نكرده بود كه برادرزاده‌اش ، يحيى ، از اشبيليه به قرطبه آمد و مردم با او بيعت كردند و او را امير المؤمنين خواندند ؛ ولى حكومت او ديرى نپاييد و بربرها از گرد او پراكنده شدند .\r\nقاسم با چند تن از ياران خود به اشبيليه رفت ، ولى مردم اشبيليه ( 414 ق / 1023 م ) او را به شهر راه ندادند و دو فرزندش ، محمد و حسن ، را نيز از شهر بيرون كردند . « 2 » مردم اشبيليه پس از بيرون كردن فرزندان قاسم بن حمود و راه ندادن او به اشبيليه ، به اتفاق آراء ، قاضى ابو القاسم محمد بن اسماعيل بن عباد لخمى را كه مردى خردمند بود به حكومت اشبيليه منصوب كردند . « 3 » قاضى ابو القاسم پس از غلبه بر اشبيليه و بعد از قتل رقيب خود ، يحيى بن على بن حمود ، قصد كرد شهرها و اقطاعات مجاور اشبيليه را تصرف كند . از اين‌رو ، نخست پسر خود ، اسماعيل ، را در 423 ق / 1031 - 1032 م با سپاهى به قرمونه - دژ اشبيليه كه در شمال شرقى شهر اشبيليه بود - فرستاد و آنجا را تصرف كرد . « 4 » مملكت اشبيليه يا ناحيهء غربى اندلس ، شامل مثلث خيويى شبه جزيره و سرزمين فرونتره تا كرانه رود وادى الكبير بود . اين ناحيهء در دوران حكومت بنى عباد از نظر وسعت خاك و رهبرى سياسى و نيروى نظامى ، از مهمترين دولتهاى ملوك الطوايف اندلس بود و افزون بر اين تفوق اقليمى و سياسى ، قريب نيم قرن در ميان ديگر ممالك ملوك الطوايف از نظر فخامت دربار و شكوهمندى مراسم دربارى مىدرخشيد . « 5 » بنى عباد به ساختن قصرهاى شامخ و ايجاد محله‌ها و شهركهاى بزرگ توجه فراوان داشتند . آنان\r\n\r\n\r\n","description":"","footnote":"\r\n( 1 ) . احسن التقاسيم ؛ بخش 1 ، ص 337 .\r\n( 2 ) . البيان المغرب ؛ ج 3 ، ص 132 - 134 و ابن خطيب ؛ اعمال الاعلام ؛ ص 133 .\r\n( 3 ) . اندلس يا حكومت مسلمين در اروپا ؛ ص 122 .\r\n( 4 ) . البيان المغرب ؛ ج 3 ، ص 188 و تاريخ دولتهاى اسلامى در اندلس ؛ ج 1 ، ص 669 .\r\n( 5 ) . تاريخ دولتهاى اسلامى در اندلس ؛ ج 2 ، ص 27 و 45 .\r\n","page_name":" 462 ","page_number":468},
  {"content":"\r\n\r\nدر اشبيليه چند كاخ ساخته بودند كه يكى از آنها ، قصر امارت معروف به القصر المبارك بود . اين قصر در مشرق نهر وادى الكبير قرار داشت ؛ در مكانى كه امروز قصر مشهور اشبيليه به نام الكازر « 1 » در آنجا قد برافراشته است . اين قصر ظاهرا از بناهاى المعتضد بن عباد بوده است . از ديگر قصرهاى اشبيليه ، قصر الزاهى بود كه المعتضد و پس از او ، پسرش ، المعتمد ، براى برگزارى مجالس لهو و لعب خود ، آن را ساخته بودند . قصر الزاهى در كنارهء ديگر نهر وادى الكبير قرار داشت و گرداگرد آن را باغهاى خرم فراگرفته بود . « 2 » در 484 ق / 1091 م مرابطون به سردارى سير بن ابى بكر از ناحيه وادى الكبير به شهر اشبيليه حمله‌اى سخت كردند و گروهى از آنان به درون قصر المعتمد حمله بردند و بر آن دست يافتند و المعتمد و همهء اهل و عيالش را به اسارت گرفتند . « 3 » مقرّى به نقل از ابن اللبانه مىنويسد : در روز بيست و يكم ماه رجب سال 484 حادثه دررسيد و دشمن از سوى رودخانه به شهر درآمد . المعتمد بن عباد دل به مرگ نهاد و دفاعى كه برتر از آن نتوان ديد آغاز كرد . سپس مهاجمان در شهر دست به غارت زدند ، حتى سبد پاره و كهنه نمدى براى كسى باقى نگذاشتند . مردم در حالىكه عورتهاى خويش را با دست پوشانده بودند از خانه‌هاى خود به كوچه‌ها ريختند و زنان پرده‌نشين برهنه سر به كوى و برزن كشيده شدند . مردم را چون مستان مىديدى و حال آنكه مست نبودند . « 4 » در 517 ق / 1123 م ابو بكر على بن يوسف بن تاشفين به امارت اشبيليه منصوب شد . اندكى بعد او بر كنار شد و در 526 ق / 1132 م سپاهى از قشتاله به سردارى كنت ردريكو گونزالث به سوى اشبيليه آمد و در آن حوالى دست به كشتار و تاراج زد و جمعى را اسير كرد . والى شهر اشبيليه عمر بن الحاج لمتونى به مقابلهء دشمن برخاست و در كنار رود وادى الكبير لشكرگاه برپا كرد . ميان مرابطين و قشتاليان نبردى سخت درگرفت كه عمر بن الحاج و بيشتر لشكرش كشته شدند و بقيه سپاه به شهر درآمدند و دروازه‌ها را بستند . چون امير تاشفين بن على\r\n\r\n\r\n","description":"","footnote":"\r\n( 1 ) .  Alcazar \r\n( 2 ) . فتح بن خاقان ؛ قلائد العقيان ؛ ص 24 .\r\n( 3 ) . تاريخ دولتهاى اسلامى در اندلس ؛ ج 2 ، ص 361 - 362 .\r\n( 4 ) . نفح الطيب ؛ ج 6 ، ص 26 - 27 .\r\n","page_name":" 463 ","page_number":469},
  {"content":"\r\n\r\nاز تجاوز قشتاليان خبر يافت ، با قواى خود رهسپار اشبيليه شد و دشمن را عقب راند . « 1 » ادريسى معاصر با مرابطين اندلس ، در قرن ششم هجرى در وصف اشبيليه مىنويسد :\r\nشهرى بزرگ و آباد است . بارويى محكم و استوار و بازارهاى بسيار و بازرگانى پررونق دارد و مردمش ثروتمندند و بازرگانى ايشان روغن زيتون است كه آن را به دورترين نقاط مغرب و مشرق از راه بيابان و دريا صادر مىكنند . ايشان زيتون را از جايى به نام الشرف گرد مىآورند . از اين محل تا شهر اشبيليه 40 ميل فاصله است و اين مسافت را انسان در سايه درختان زيتون و انجير حركت مىكند . آغاز اين راه شهر اشبيليه و پايان آن شهر كبله است . وسعت جايى كه درختان زيتون قرار دارد ، بيشتر از دوازده ميل است .\r\nدر اين فاصله كه ياد كرديم ، هشت هزار ده آباد و پرجمعيت با گرمابه‌هاى فراوان وجود دارد . الشرف به اين دليل ناميده شده كه مشرف بر ناحيهء اشبيليه است و از جنوب به سمت شمال امتداد دارد و اين محل تپه‌هاى خاكى سرخ رنگى دارد كه در آن درختان زيتون كاشته شده است . « 2 » در اين هنگام رئيس موحدين السيد ابو حفص عمر بن يحيى در اوايل 566 ق / 1170 - 1171 م با سپاهى بزرگ به اشبيليه آمد . اگرچه از سوى ابن مردانيش ( حاكم قسمتهاى جنوبى اندلس ) مخالفت به عمل آمد ، مرگ وى در 567 ق / 1172 م براى جانشينانش راهى جز تسليم اشبيليه به موحدون باقى نگذارد . « 3 » از آثار مهمى كه موحدين در اشبيليه بنا كردند ، مسجد جامع بزرگ شهر بود كه خليفه ابو يعقوب يوسف بن عبد المؤمن آن را بنا كرد و هنوز ويرانه‌هاى آن در كنار كليساى بزرگ اشبيليه برجاى است . ظاهرا آنان در رمضان 567 تصميم به ساختن مسجد جامع گرفتند و به اين منظور خانه‌هاى بسيارى را خراب كردند . مشرف و ناظر بناى آن ، معمار احمد بن باسر بود . آنان همچنين بنّايانى را از اشبيليه و ديگر شهرهاى اندلس و مغرب ، بويژه مراكش و فاس ، گرد آوردند و هر صنعتگر ماهر را در هر جا كه بود فراخواندند .\r\n\r\n\r\n","description":"","footnote":"\r\n( 1 ) . البيان المغرب ؛ ج 4 ، ص 82 - 83 .\r\n( 2 ) . نزهة المشتاق ؛ ج 2 ، ص 541 و روض المعطار ؛ ص 59 .\r\n( 3 ) . تاريخ دولتهاى اسلامى در اندلس ؛ ج 4 ، ص 36 - 37 و مونتگومرى ، وات ؛ اسپانياى اسلامى ؛ ص 125 .\r\n","page_name":" 464 ","page_number":470},
  {"content":"\r\n\r\nمسجد جامع قديمى اشبيليه به نام جامع العدبّس منسوب به قاضى عمر بن عدبّس در 214 ق در عصر امير عبد الرحمن اوسط ساخته شده بود ، لكن نسبت به عظمتى كه اشبيليه در زمان موحدين پيدا كرده بود و افزون شدن ساكنان و كثرت موحدين و هيأتهايى كه به ديدارشان مىآمدند ، كوچك بود . زيرا امراى بنى عباد هم در ايام دولتشان اقدامى در اين زمينه نكرده و همه وقت خود را مصروف امور دولتى و ساختن كاخها و عشرتگاهها كرده بودند و چندان به ساختن مساجد نپرداخته بودند . از اين‌رو ، ابو يعقوب يوسف اقدام به ساختن مسجد جامع بزرگ اشبيليه كرد و بناى آن سه سال و يازده ماه به طول انجاميد .\r\nخليفه بعد از اتمام كار ، فرمان داد بنّايان و صنعتگران به شهرهاى خود بازگردند ، ولى مسجد عملا تا هفت سال بعد به صورت رسمى براى نماز و اداى خطبه باز نشد ، تا اينكه در روز جمعه 24 ذيحجهء 577 / 30 آوريل 1182 به دست سيد ابو اسحاق ابراهيم ، پسر خليفه ابو يعقوب ، كه والى اشبيليه بود ، افتتاح شد و از اين تاريخ اداى خطبه در مسجد جامع ابن عدبّس قطع گرديد . « 1 » گفتنى است كه موحدين در آغاز ، به تزيين و تذهيب بناها ، بويژه مسجدها نمىپرداختند و آن را از نظر دينى مكروه مىشمردند ؛ بنابراين ، بناهايى كه از آن زمان برجاى مانده همه در نهايت سادگى هستند . اما ، هنگامى كه خلافت دينى ، بعد از عبد المؤمن ، به پادشاهى تبديل شد ، حكام موحدين با سخاوت تمام به تزيين و تذهيب كاخها و مساجد پرداختند ؛ مثلا منبر مسجد جامع اشبيليه مزيّن به صفحات طلا و نقره شد و منارهء مسجد كه بعدها بنا شد به گويهاى بزرگ زرّين زينت يافت . اين مناره هنوز هم در شهر اشبيليه پابرجاست ، ولى قسمت بالاى آن به برج ناقوس كليساى بزرگ اشبيليه تبديل شده است . « 2 » در عهد ابو يعقوب و پسرش ، المنصور ، اشبيليه آباد شد و در آن بناهاى عظيم احداث گرديد . بعلاوه ، اشبيليه در آن زمان مركز كل حكومت موحدين و مركز نظامى آنان محسوب مىشد . « 3 » سرانجام ، موحدين در\r\n\r\n\r\n","description":"","footnote":"\r\n( 1 ) . عبد الملك بن صاحب الصلاة ؛ المنّ بالامامه ؛ ص 166 ، 382 به بعد و تاريخ دولتهاى اسلامى در اندلس ؛ ج 4 ، ص 56 - 57 .\r\n( 2 ) . تاريخ دولتهاى اسلامى در اندلس ؛ ج 4 ، ص 57 .\r\n( 3 ) . همان ؛ ج 4 ، ص 506 - 507 .\r\n","page_name":" 465 ","page_number":471},
  {"content":"\r\n\r\n609 ق / 1212 م در جنگ عقاب نزديك حصن سالم از لشكر مسيحيان شكست خوردند و بيش از صد هزار مسلمان كشته شد . « 1 » موحدين نيز تصميم گرفتند به افريقا بازگردند و در سال 626 ق / 1229 م از اشبيليه بيرون رفتند .\r\nالمتوكل على الله بن هود ، از ملوك الطوايف بنى هود ، برادر خود را كه ملقب به عضد الدوله بود ، به امارت اشبيليه فرستاد . « 2 » ياقوت كه در آن زمان ( قرن هفتم هجرى ) مىزيسته ، مىنويسد : « اشبيليه شهرى بزرگ و وسيع است و در اين زمان در اندلس شهرى از آن بزرگتر نيست و حمص نيز ناميده مىشود . پايتخت اندلس و تختگاه يا مركز پادشاهى بنو عباد در آنجاست . اشبيليه نزديك به دريا قرار دارد و كوهى بر آن مشرف است كه پر از درخت زيتون و ساير ميوه‌هاست . در اشبيليه بيشتر از ساير نواحى اندلس پنبه كشت مىشود و از آنجا به ساير شهرهاى اندلس صادر مىگردد . شهر اشبيليه در ساحل رود بزرگى است كه از لحاظ بزرگى به دجله و رود نيل شباهت دارد و كشتيهاى سنگينى در آن رفت‌وآمد مىكنند » . « 3 » اين رود همان وادى الكبير است . در 631 ق / 1233 م ميان بنى هود و محمد بن يوسف الاحمر ، معروف به ابن الاحمر ، نزاعى درگرفت ؛ در حالى كه هر دوى آنان به نام خليفه عباسى المستنصر بالله خطبه مىخواندند . سرانجام ، ابن هود در اين كشمكش شكست خورد و ابن الاحمر بر اشبيليه دست يافت ؛ ولى ، مردم اشبيليه پس از يك ماه بر ابن الاحمر شوريدند و او را از اشبيليه بيرون كردند و بار ديگر فرمانروايى ابن هود را بر خود پذيرفتند . ابن هود برادر خود ، عماد الدوله سالم ، را بار ديگر به امارت اشبيليه گماشت ؛ « 4 » اما پس از درگذشت ابن هود در 635 ق - 1237 م مردم نواحى غرب اندلس از زير بار سلطهء بنى هود بيرون رفتند . در اشبيليه تحولى شگرف رخ داد و بار ديگر شهر به اطاعت موحدين درآمد . در شوّال همان سال مردم اشبيليه به زعامت ابو عمرو بن الجد با خليفهء موحدى ، ابو محمد عبد الواحد الرشيد ، بيعت\r\n\r\n\r\n","description":"","footnote":"\r\n( 1 ) . اندلس ؛ ص 178 .\r\n( 2 ) . همان ؛ ج 4 ، ص 298 - 299 .\r\n( 3 ) . معجم البلدان ؛ ج 1 ، ص 195 .\r\n( 4 ) . تاريخ دولتهاى اسلامى در اندلس ؛ ج 4 ، ص 319 - 320 .\r\n","page_name":" 466 ","page_number":472},
  {"content":"\r\n\r\nكردند . از اشبيليه هيأتى به مراكش رفت تا بيعت مردم اشبيليه را به خليفهء موحدى اعلان دارد . خليفه نيز ابو عبد الله بن السيد ابى عمران را در امارت اشبيليه ابقا كرد . « 1 » اما ، سرانجام اشبيليه كه از بزرگترين شهرهاى اندلس بود با جمعيت بسيار و ثروت و ذخاير بىحساب مورد حمله مسيحيان واقع شد .\r\nآلفونسو ، پادشاه مسيحيان براى آنكه در محاصره موفّق شود نخست همهء دژهاى خط مقدم اشبيليه را تصرف كرد ، سپس همهء مزارع و دشتهاى سرسبز آن را به نابودى كشيد و سرانجام ارتباط آن را با دريا قطع كرد . بدين ترتيب ، فرناندوى سوم پادشاه قشتاله در پاييز 644 ق / 1246 م با سپاهى . . . رهسپار اشبيليه شد ، از مقابل قرمونه از رود وادى الكبير گذشت و مزارع و روستاهاى منطقهء اشبيليه را ويران ساخت و شمارى از مسلمانان را اسير كرد . . . محاصرهء كامل اشبيليه در جمادى الاولى 645 / اواسط اوت 1247 آغاز شد . . . در روز بيستم اوت همين سال اشبيليه از همه طرف در محاصرهء دشمن درآمد . . . با وجود اين محاصره به روايت مورخان مسيحى باز هم برخى كشتيهاى مسلمانان درآمد و شد بودند . . . و از پلى كه بر بخشى از رود وادى الكبير بسته بودند به اشبيليه كمك مىرسانيدند . طى محاصرهء اشبيليه مسيحيان به روستاها و مزارع مجاور شهر حمله مىكردند و هرچه بود ويران مىكردند و غارت مىنمودند ، حتى بارها به منية البحر كه همه باغها و بوستانها بود و موحدين در جنوب شرقى شهر اشبيليه احداث كرده بودند ، حمله كردند و هرچه يافتند از چارپايان و اموال و جامه‌ها بردند و همهء مسلمانانى را كه در آنجا بودند ، كشتند و خانه‌ها را آتش زدند و در ربض مقرينه در شمال شرقى شهر اشبيليه نيز چنين كردند . نه ماه از محاصرهء اشبيليه گذشت و شهر همچنان استوار مقاومت مىكرد . ولى پس از مدتى كه تمام راهها بدقت بسته گرديد كم كم شبح گرسنگى چهرهء مخوف خود را آشكار ساخت . مردم اشبيليه بناچار سرنوشت محتوم خود را پذيرفتند و نماينده فرناندو با مردم به مذاكره پرداخت و مقرر شد اشبيليه تسليم شود ولى به چند شرط ، يكى آنكه مردم هيچ بنايى را ويران نكنند و شهر كامل و دست نخورده تسليم\r\n\r\n\r\n","description":"","footnote":"\r\n( 1 ) . همان ؛ ج 4 ، ص 330 .\r\n","page_name":" 467 ","page_number":473},
  {"content":"\r\n\r\nشود ، ديگر آنكه مردم شهر را ترك گويند و هرچه خواهند از امتعه و اموال و اسلحه با خود ببرند ، سپس قصر حكومتى را تسليم كنند . به مردم شهر يك ماه مهلت داده شد . . .\r\nوقتى معاهدهء تسليم امضا شد ، قصر حكومتى كه در جنوب شهر و در نزديكى دروازهء جهور بود به پادشاه قشتاله تحويل داده شد . . . و تحويل شهر روز دوشنبه پنجم شعبان 646 / بيست و سوم نوامبر 1248 بود ، كه در روايات اسلامى اين روز را روز سقوط اشبيليه مىدانند . « 1 » كالمنت مىنويسد : فرديناند سوم پس از فتح اشبيليه آنجا را پايتخت خود قرار داد . « 2 » ابو الفداء در نيمهء اول قرن هشتم هجرى ، مقارن با تسلط مسيحيان بر اندلس و اشبيليه ، در وصف اقليم آن مىنويسد : اشبيليه را كوره‌هاى بسيار است كه بيشتر آنها در جنوب رود بزرگ آن ، يعنى وادى الكبير قرار دارد . برخى از آن كوره‌ها نيز در شمال آن رود واقع است . كوره‌هاى مهم اشبيليه عبارتند از : كورهء اركش ، كورهء شريش ، كورهء طريف ، كورهء جزيرة الخضراء و كورهء رنده . « 3 » وى مىافزايد كه اشبيليه در مشرق و جنوب رود بزرگ وادى الكبير و در جنوب غربى اندلس قرار دارد . شهر پانزده دروازه دارد . ميان اشبيليه و قرطبه چهار روز راه است . درازاى مملكت اشبيليه از مغرب ، از آنجا كه رود اشبيليه به درياى محيط ( اقيانوس اطلس ) مىريزد ، تا مشرق كه آن رود از كنار مملكت قرطبه سرچشمه مىگيرد ، حدود پنج مرحله راه است و پهناى آن از جزيرة الخضراء ، بر ساحل جنوبى اندلس ، تا مملكت بطليوس در شمال حدود پنج روز راه است . اشبيليه شهرى كهن و معناى آن « شهر گسترده » است . « 4 » حمد الله مستوفى كه معاصر با ابو الفداء بوده است ، اشاره دارد كه پايتخت اندلس ، قبلا قرطبه بوده ، ولى اكنون ( زمان او ) دار الملك اندلس ، اشبيليه است . « 5 » لازم است يادآورى كنيم كه بعد از اخراج مسلمانان از اندلس ، گرچه گوستاولوبن و ديگران به انحطاط فرهنگ و تمدن و تجارت و صنعت در اندلس اشاره دارند ، « 6 » بعد از گذشت مدت كوتاهى دوباره فعاليت بازرگانى\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 361 ، 364 - 365 و 367 - 368 .\r\n( 2 ) . تاريخ اسپانيا ؛ ص 148 .\r\n( 3 ) . تقويم البلدان ؛ ص 200 .\r\n( 4 ) . همان ؛ ص 209 .\r\n( 5 ) . نزهة القلوب ؛ ص 265 .\r\n( 6 ) . تاريخ تمدن اسلام ؛ ص 338 و 340 .\r\n","page_name":" 468 ","page_number":474},
  {"content":"\r\n\r\nدر بنادر اسپانيا بيش از پيش رونق گرفت . بنادر مشرف به اقيانوس اطلس توسعه يافتند .\r\nشهر سويل ( اشبيليه ) و قادس با ليسبن ( پايتخت پرتغال ) رقابت مىكردند . « 1 » وضع اقتصادى اسپانيا بعد از تسلط فرديناند و ايزابلا بر اسپانيا سير صعودى داشت ، ولى پس از آن متوقف شد و دچار اختلال گرديد . . . ولى در زمانهاى بعد مالياتهاى جديدى كه بر عوارضى مانند استخراج و دادوستد طلا ، مرواريد ، چوب و حتى اغذيه و خواربار مورد احتياج عامه و حوايج روزانه ، صنعت وضع شد ، باعث گرديد كه كارگاههاى دستى بافندگى با مواد اوليه نباتات ليفى در سويل ( اشبيليه ) ، والانس و گرنادا و بارسلن داير گردد و در ديگر شهرها نيز رشته‌هاى ديگر صنعت رونق گيرد . بعدها در 1502 م دانشگاه سويل ( اشبيليه ) تأسيس شد و در 1505 م از طرف پاپ به رسميت شناخته شد . . . سپس كتابخانهء بزرگى از طرف پسر كريستف كلمب در اشبيليه و كتابخانهء معتبر ديگرى به فرمان فيليپ دوم در اسكوريال مادريد تأسيس گرديد . « 2 »\r\nاشبيليه از شهرهايى است كه آثار تمدن اسلامى ، اعم از معمارى و برخى آداب و رسوم ، در آن نمايان است . معمارى ساختمانهاى تازه‌ساز همه به طرز عربى و ساز و آواز و موسيقى و رقصهاى عمومى در اين شهر بىنهايت شبيه به الحان و آداب عربى است ، حتى خون اعراب در نژاد مردم آنجا بىتأثير نيست و بخصوص در ميان زنان بسيارى از اين شباهتها از نظر قيافه و اندام آنها بصراحت ديده مىشود .\r\nقديمترين بناى اسلامى در اشبيليه ، برج معروف ژيرالدا « 3 » است ؛ بناى مرتفع مربع شكلى كه از آجر قرمز ساخته شده و به برج مرتفع ميدان سن مارك « 4 » شهر و نيز و بسيارى از مناره‌هاى مساجد افريقا شباهت تمام دارد . احتمال مىرود كه برج مزبور ، گلدسته يا منارهء مسجدى باشد كه منصور بن ابى عامر در حدود 385 ق / 997 م در اين شهر بنا كرده و امروز به كلى منهدم شده و از ميان رفته است . ظاهرا اين گلدسته با گچبرى و حجّاريهاى برجسته و درهم پيچيده تزيين شده بود و در هر طرف آن ، چند طبقه پنجرهء ظريف باز\r\n\r\n\r\n","description":"","footnote":"\r\n( 1 ) . تاريخ اسپانيا ؛ ص 203 .\r\n( 2 ) . همان ؛ ص 270 - 272 .\r\n( 3 ) .  Jiralda \r\n( 4 ) .  Saint Mare \r\n","page_name":" 469 ","page_number":475},
  {"content":"\r\n\r\nكرده بودند كه هلال آنها بعضى به شكل قوسهاى چترى و برخى به سبك طاقهاى شكستهء دندانه‌دار بوده است . در دوران اسلام در منتهى اليه اين گلدسته ، قبهء گوى مانندى از فلز طلايى قرار داشته است كه بعدها مسيحيان آن را برداشته و به جاى آن مجسمه‌اى كه مظهر ايمان عيسوى است نصب كرده‌اند .\r\nعمارت القصر در اشبيليه يكى از قصور قديمى مسلمانان است . كار بناى اين قصر در قرن يازدهم ميلادى آغاز گرديد ، ولى بناى قسمت اعظم آن در قرن سيزدهم ميلادى انجام يافت . بخش اصلى عمارت را استادان هنرمند مسلمان در زمان سلطنت پيرلوكروئل « 1 » ساختند و شارل پنجم با تأنّى به تعمير و تكميل آن اهتمام نمود ، لكن اقدام او بىنتيجه و منحصر به بعضى اضافات جزئى ، از قبيل تزيينات داخلى به سبك رومى و يونانى بود و موجب عدم تناسب اجزاى اين بناى بزرگ گرديد . سلاطين مسيحى اندلس قصر اشبيليه را مقر خود قرار دارند و همين سبب شد كه اين عمارت از ميان ساير ابنيهء بزرگ مسلمانان در اندلس از آسيب دستبرد مسيحيان محفوظ بماند . در زمان مسلمانان جدار داخلى سرتاسر تالارها ، به سبك اسلامى ، منقّش به نقش و نگارهاى فراوان بود ؛ ولى بعد از تصرف مسيحيان ، چنان كه مرسوم اندلسيان بود ، آن نقوش بديع را با آهك پوشانيدند و محو كردند تا آنكه دوك دومونپانستر « 2 » ديگربار به تعمير و مرمت آنها همت گماشت و تالارها را به شكل اول آراست . « 3 » يكى ديگر از آثار اسلامى اشبيليه بيت الابكار ( حياط دوشيزگان ) بوده است . به نوشتهء مورخان ، در اين حياط صد دختر دوشيزه از مسيحيان اندلس به رسم باج به سلاطين مسلمان اشبيليه پيشكش مىشده است . تالار سفرا نيز از قسمتهاى بىنهايت زيبا و فرح‌بخش عمارت القصر بوده است .\r\nهنرمندان سقف آن را با چوبهاى قيمتى منبّت شده و نقاشيهاى زراندود تزيين كرده بودند . اين گونه تزيينات را امروز فقط در القصر اشبيليه و معدودى از مساجد قاهره مىتوان ديد . « 4 »\r\n\r\n\r\n","description":"","footnote":"\r\n( 1 ) .  Pierre le Gruel \r\n( 2 ) .  De Montpenster \r\n( 3 ) . تمدن اسلام و عرب ؛ ص 360 - 362 .\r\n( 4 ) . همان ؛ ص 364 .\r\n","page_name":" 470 ","page_number":476},
  {"content":"\r\n\r\nقرطبه ، « 1 » اسپانيايى آن كورذوا « 2 » يا كردوبا « 3 » ، شهر مركز ايالت قرطبه در جنوب اسپانيا و در كنار رود گوادالكوير واقع است . از قرطبه قبل از ورود اسلام اطلاع چندانى در دست نيست ؛ جز اينكه مىگويند : از بناهاى ايبريان است كه در عهد روميان رونق يافت و سپس به دست ويزيگوتها افتاد . « 4 » در سال 92 ق / 711 م طارق بن زياد « 5 » . . . به دستور موسى بن نصير با هفت هزار سوار به قرطبه آمد . طارق به باروهاى استوار قرطبه حمله كرد و بدون هيچ رنجى به شهر درآمد . « 6 » بعد از فتح كامل اندلس كه قبايل و عشاير مختلف در ولايات و شهرها پراكنده شدند ، قبايل دمشق در ولايت قرطبه سكونت گزيدند . « 7 » در دوران حكومت واليان مسلمان بر اندلس ، در دوران فرمانروايى سمح بن مالك خولانى ( 100 - 102 ق / 719 - 721 م ) پل مشهور قرطبه بر روى نهر وادى الكبير ساخته شد . « 8 » در روز جمعهء ذيحجهء 138 / 756 م سپاه يوسف بن عبد الرحمن فهرى در محلى به نام مسارّه در نزديكى مرز غربى قرطبه بر ساحل نهر وادى الكبير با عبد الرحمن داخل مواجه شد و ميان آنها جنگى رخ داد كه به شكست يوسف بن عبد الرحمن فهرى و پيروزى عبد الرحمن داخل انجاميد . « 9 » عبد الرحمن داخل ، مؤسس امويان اندلس ، شهر قرطبه را به پايتختى انتخاب كرد و به آن توجهى خاص نشان داد و آن شهر را از جهت دفاعى استوارى بخشيد و با ايجاد بناهاى بزرگ و باغهاى سرسبز بر زيبايى آن افزود .\r\nنخستين بنايى كه وى در قرطبه بنا كرد ، منية الرّصافه و قصر آن به نام قصر المنيف بود .\r\nكاخ فرمانروايى عبد الرحمن بنايى قديمى و ساده بود كه از دورهء گوتها باقى مانده بود .\r\nعبد الرحمن درصدد برآمد بر گرد قرطبه مناظر زيبايى ايجاد كند تا شايسته پايتختى\r\n\r\n\r\n","description":"","footnote":"\r\n( 1 ) .  Qortoba \r\n( 2 ) .  Kordova \r\n( 3 ) .  Cordoba \r\n( 4 ) . دايرة المعارف فارسى ؛ ج 2 ، ص 2035 .\r\n( 5 ) . طارق بن زياد ، مغيث رومى از موالى عبد الملك بن مروان بود .\r\n( 6 ) . اخبار مجموعه ؛ ص 19 - 20 و تاريخ دولتهاى اسلامى در اندلس ؛ ج 1 ، ص 46 .\r\n( 7 ) . تاريخ دولتهاى اسلامى در اندلس ؛ ج 1 ، ص 70 .\r\n( 8 ) . اخبار مجموعه ؛ ص 30 و البيان المغرب ؛ ج 2 ، ص 26 و نفح الطيب ؛ ج 1 ، ص 324 .\r\n( 9 ) . ابن قوطيه ؛ تاريخ افتتاح اندلس ؛ ص 48 - 49 و تاريخ دولتهاى اسلامى در اندلس ؛ ج 1 ، ص 165 .\r\n","page_name":" 471 ","page_number":477},
  {"content":"\r\n\r\nچنان باشد و يادآور شكوه پايتخت اموى ( دمشق ) در مشرق ؛ پس در شمال غربى قرطبه كاخى بزرگ بنا كرد كه گرداگرد آن باغها و بستانسراها بود و از شام و افريقيه انواع نهالها و بذرها و هسته‌ها را بدانجا آورد و كاشت و آنجا را رصافه ناميد تا بدين ترتيب ، نام رصافه را كه جدش هشام در شام پديد آورده بود ، جاودانى سازد ؛ از آن روى ، آنجا را مقام و گردشگاه و مركز امارت خود قرار داد . باغهاى رصافه ، مادر باغهاى اندلس شد . « 1 » در 150 هجرى عبد الرحمن داخل ، بناى باروى بزرگ قرطبه را كه تكميل آن چند سال به طول انجاميد آغاز كرد . « 2 » وى در قرطبه و ديگر شهرهاى اندلس مسجدهاى متعدد بنا نمود و در اواخر روزگار خويش ، در 170 ق / 786 م ، بناى مسجد جامع اموى را در قرطبه آغاز كرد . اين مسجد در مكانى كه پيش از آن كليساى قديمى گوتى بود بنا شد .\r\nعبد الرحمن براى آن ، ستونهاى عظيم مرمر منقّش به طلا و لاجورد از اطراف بياورد و قريب به صد هزار دينار صرف بناى آن كرد ؛ ولى پيش از اتمام آن درگذشت و پسرش هشام بناى آن را به پايان آورد . « 3 » همچنين ، عبد الرحمن در قرطبه ضرابخانه‌اى تأسيس كرد و سكه‌هايى كه از نظر وزن و نقش همانند سكه‌هاى دمشق بود ، ضرب كرد . « 4 » جانشين عبد الرحمن داخل ، فرزندش هشام ، شد . او بناى مسجد جامع قرطبه را كه پدرش آغاز كرده بود ، به پايان رسانيد . چند مسجد ديگر را نيز بنا كرد و قرطبه را به انواع بناها و باغهاى پرشكوه آراست . پل مشهور قرطبه را كه سمع بن مالك خولانى بر نهر وادى الكبير ساخته بود ، تجديد بنا كرد و در آن كار ، مالى عظيم هزينه نمود و خود بر بناى آن نظارت داشت . « 5 » اين پل از شگفتيهاى دنيا بود . طول آن سيصد ذراع و پهنايش بيست باع و ارتفاع آن 60 ذراع بوده است . در اواخر حكومت حكم بن هشام بن عبد الرحمن ( 202 ق / 818 م ) در قرطبه شورشى عظيم برپا شد ، چنان كه نزديك بود پايه‌هاى تخت قدرت او را متزلزل كند . . . شورشيان از مردم ربض ( حومه ) جنوبى قرطبه در كرانهء ديگر\r\n\r\n\r\n","description":"","footnote":"\r\n( 1 ) . نفح الطيب ؛ ج 2 ، ص 15 - 16 و تاريخ دولتهاى اسلامى در اندلس ؛ ج 1 ، ص 215 .\r\n( 2 ) . تاريخ ابن خلدون ؛ ج 3 ، ص 176 .\r\n( 3 ) . البيان المغرب ؛ ج 2 ، ص 58 .\r\n( 4 ) . تاريخ دولتهاى اسلامى در اندلس ؛ ج 1 ، ص 215 .\r\n( 5 ) . البيان المغرب ؛ ج 2 ، ص 66 و 68 و الكامل فى التاريخ ؛ ج 6 ، ص 148 و نفح الطيب ؛ ج 2 ، ص 27 .\r\n","page_name":" 472 ","page_number":478},
  {"content":"\r\n\r\nشهر بودند كه اين ناحيهء ربض را شقنده مىگفتند . بيشترشان از مردم عادى بودند .\r\nشورشگران از هر سو به جانب قصر راندند . حكم . . . به دفع ايشان كمر بسته بود . . . با سپاه خود از رود وادى الكبير گذشت و به موطن شورشيان در آن سوى نهر رسيد و چند محله را آتش زد . . . با نمايان شدن شعله‌هاى آتش شورشيان پراكنده شدند و به خانه‌هاى خود بازگشتند تا زن و فرزند خود را نجات دهند . . . در اين حال لشكريان از هر طرف شورشيان را در ميان گرفتند و خلق بسيارى را كشتند . . . و خانه‌هايشان را غارت كردند و شمارى را هم اسير كردند . . . حكم روبه‌روى قصر خود بر ساحل رود سيصد تن از شورشيان را بر دار كرد تا مردم قرطبه را از عواقب چنين اعمالى بترساند . اين واقعه در تاريخ اندلس به شورش « ربض » معروف شد . « 1 » در اواخر عهد عبد الرحمن بن حكم يا ( عبد الرحمن اوسط ) تعصب و شورش مسيحيان ، قرطبه را فراگرفت . . . در حالىكه در عقايد مذهبى آزاد و بيشتر آنها صاحب مناصب بودند و مسئوليتهايى در سپاه يا ادارهء مملكت داشتند . . . و در قرطبه و ديگر شهرها زندگى خوشى داشتند . اما در كنار اين مسيحيان جمعى ديگر از مسيحيان متعصب بودند كه مسلمانان را بيگانه و غاصب مىخواندند و دشمن مىدانستند . يكى از مورخان بزرگ اسپانيايى به نام سيمونت در تاريخ خود به نام مسيحيان معاهد « 2 » تحت عنوان « قهرمانيهاى مسيحيان قرطبه در مقاومت در برابر هجوم مسلمانان » عقايد عجيبى ابراز مىدارد . او معتقد است كه قرطبه يكى از پايگاههاى اصلى جنگ . . . مسلمانان بر عليه مسيحيت است . « 3 » در زمان عبد الرحمن بن حكم يا عبد الرحمن اوسط هستهء اصلى كتابخانهء بزرگ قرطبه پىريزى شد . « 4 » ابن خرداذبه كه معاصر امويان اندلس بوده و كتاب خود را در نيمهء دوم قرن سوم هجرى نوشته ، مىنويسد : سرزمين اندلس در تصرف امير اموى است و او در شهر قرطبه\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 260 - 262 .\r\n( 2 ) .  Los Mozarabes \r\n( 3 ) .\r\n Simonet , Fj . ; Historia de Los mozarabes de Espana ; Madrid , Vol . l . , PP . 258 - 272 , 1895 , 1897 . \r\n( 4 ) . همان ؛ ج 1 ، ص 302 .\r\n","page_name":" 473 ","page_number":479},
  {"content":"\r\n\r\nاست كه ميان آن و ساحل دريا پنج شب راه فاصله است . در سرزمين قرطبه به سبب فراوانى درندگان بوزينه وجود ندارد . « 1 » يعقوبى ( متوفاى 282 ق ) مطلب چندان مهمى دربارهء قرطبه ندارد ؛ فقط مىنويسد : متغلّب بنى اميه ( منظور عبد الرحمن داخل است كه به زور وارد آنجا شد ) در آن اقامت دارد . « 2 » محمد بن عبد الرحمن بن الحكم كه از سال 238 - 273 ق / 852 - 886 م در اندلس حكومت كرد ، توجه فراوانى به آثار و ابنيه قرطبه داشت . او مقدم بر همهء بناها ، تعميراتى در مسجد جامع انجام داد ؛ نخست ، آن قسمت را كه پدرش بر وسط مسجد افزوده و ناتمام مانده بود به پايان آورد و در آن مقصوره‌اى بنا كرد . او نخستين امير اموى اندلس است كه به مقصوره رفت . همچنين ، قسمتى از مسجد را كه عبد الرحمن اول ( عبد الرحمن داخل ) احداث كرده بود ، تعمير كرد و رونق و شكوه پيشين را به آن بازگردانيد . منية الرصافه را نيز كه جدش ، عبد الرحمن داخل ، احداث كرده بود از نو تجديد عمارت كرد و باغها و گردشگاههاى آن را از نو رونق بخشيد و درختهاى نادر در آن غرس كرد و معروف است كه وى روزها و شبها در آنجا به گردش مىپرداخت . امير محمد بن عبد الرحمن در يكى از مزارعش به نام كنتش در جنوب غربى قرطبه بستانسرايى خاص كه به منية كنتش معروف شد احداث كرد و در زيبا ساختن آن كوشش بسيار نمود . اين بستانسرا همان است كه ابن عبدربّه دربارهء آن اشعارى سروده است . « 3 » در اواخر قرن سوم هجرى ابن فقيه ( د 290 ق ) مىنويسد : دار الضرب قرطبه در جايى به نام باب العطّارين واقع است . درهمهاى ايشان مسكوك نيست و در معاملات از پولى به نام فلوس استفاده مىكنند . هر شصت فلوس برابر يك درهم است و درهمهاى ايشان طبليا خوانده مىشود . امويان ديوانى دارند كه از آن ، به عرب و موالى و غيره رزق و روزى مىدهند . قرطبه هوايى پاكيزه دارد و در تابستان ، مردم به لباس نازك نياز پيدا نمىكنند . در منطقهء قرطبه چشمه‌ها و چاههاى آب است و نزديك شهر ، كوهى است كه آن را شلير خوانند و بر آن برف وجود دارد و ميان آن كوه و شهر قرطبه چهار روز راه\r\n\r\n\r\n","description":"","footnote":"\r\n( 1 ) . المسالك و الممالك ؛ ص 68 ، 132 .\r\n( 2 ) . البلدان ؛ ص 133 .\r\n( 3 ) . تاريخ دولتهاى اسلامى در اندلس ؛ ج 1 ، ص 238 - 239 .\r\n","page_name":" 474 ","page_number":480},
  {"content":"\r\n\r\nفاصله است . در شهر قرطبه نيز چاههاى آب پاكيزه و گوارا و خنك وجود دارد كه در تابستان از آن چاهها آب بسيار سرد و خنك مىنوشند . « 1 » عبد الرحمن الناصر ( عبد الرحمن سوم ) كه از سال 300 - 350 ق / 912 - 961 م بر اندلس فرمانروايى كرد ، به عمران و آبادانى بسيار علاقه‌مند بود . قرطبه در زمان او به اوج عظمت و شگفتگى خود رسيده و از نظر زيبايى و شكوه ، بر بغداد ، پايتخت خلافت مشرق ، برترى يافته بود .\r\nعبد الرحمن در كنار قصر الزهراء كه مقر پادشاه بود ، قصر جديدى بنا نهاد و آن را دار الروضه ناميد . براى اين قصر از سر كوه آب كشيد و مهندسان و بنايان را از هر سو فراخواند و در بيرون شهر قرطبه باغها و بستانسراهاى بزرگ پديد آورد و از روى پلهاى زيبا از سر كوه آب به آنها جارى ساخت ؛ ولى باز هم با آن همه مساجد و مدارس و كليساها و خانه‌ها و كوچه‌ها و خيابانها و با آنكه پانصد هزار سكنه را در خود جاى داده بود ، جوابگوى نيازهاى چنان كشورى نبود و همواره ايجاب مىكرد كه بر بناهاى بزرگ و كاخها و ميدانهاى پهناور آن افزوده شود . « 2 » عبد الرحمن ناصر نخست در كنار شهر قرطبه محلهء بزرگى براى سرايهاى خلافت در نظر گرفت و مدينة الزهراء را در آن بنا نهاد . گفته‌اند كه عبد الرحمن را كنيزى سوگلى بود به نام زهرا و اين كنيز او را الهام كرد كه آن شهرك بزرگ را بسازد ؛ زيرا يكى از زنان خليفه مرده بود و مالى فراوان بر جاى نهاده بود . عبد الرحمن فرمان داد كه آن مال را فديه اسيران مسلمان سازند ، ولى اسيرى كه به فديه آزاد شود نيافتند . در اين هنگام زهرا گفت با آن مال شهركى بنا كنند و آن را مدينة الزهراء بنامند ؛ ولى به نظر مىرسد كه عبد الرحمن را عوامل ديگرى به بناى مدينة الزهراء واداشته باشد و آن ، علاقه و اشتياق وى به نشان دادن عظمت دولتش بوده است . « 3 » سرانجام در اول محرم 325 / نوامبر 946 ، مدينة الزهراء در شمال غربى قرطبه در فاصلهء پنج يا شش ميلى آن بر دامنهء كوهى به نام جبل العروس پىافكنده شد . « 4 » عبد الرحمن ناصر و پسر و وليعهد خود ، حكم ، را متصدى نظارت بر بناى شهر جديد قرار\r\n\r\n\r\n","description":"","footnote":"\r\n( 1 ) . مختصر كتاب البلدان ؛ ص 88 .\r\n( 2 ) . تاريخ دولتهاى اسلامى در اندلس ؛ ج 1 ، ص 428 - 429 .\r\n( 3 ) . همان ؛ ج 1 ، ص 429 .\r\n( 4 ) . صورة الارض ؛ جزء 1 ، ص 107 و نزهة المشتاق ؛ ج 2 ، ص 575 .\r\n","page_name":" 475 ","page_number":481},
  {"content":"\r\n\r\nداد و ماهرترين مهندسان و صنعتكاران و هنرمندان را از اكناف عالم مخصوصا از بغداد و قسطنطنيه فراخواند . « 1 » انواع مرمرهاى سفيد و سرخ را از المريّه و ريّه و قرطاجنهء افريقيه و تونس و شام و قسطنطنيه و جمعا چهار هزار و سيصد و بيست و چهار ستون را به آنجا آوردند . به روايت ابن عذارى ، هزار و سيزده ستون از افريقيه آوردند و صد و چهل ستون را پادشاه روم اهدا كرد و بقيه از معادن مرمر اندلس آورده شد . « 2 » هر روز ده هزار كارگر در آنجا كار مىكردند و هزار و پانصد چارپا بار مىكشيدند و سنگ‌تراشان در هر روز شش هزار قطعه سنگ مىتراشيدند . هزينهء اين بنا كه در هر سال سيصد هزار دينار برآورد شده است ، در تمام دوران عبد الرحمن ناصر ، يعنى مدت بيست و پنج سال ، پرداخت شد و اين به غير از مبالغى بود كه در عهد حاكم هزينه شد . « 3 » عبد الرحمن در پايتخت تازهء خود قصر مرتفعى بنا كرد و براى آراستن آن به انواع زينتها از هيچ هزينه‌اى دريغ ننمود . گرداگرد شهر باغها و بستانسراهاى سحرانگيز احداث كرد . ايوان شاهانهء بزرگى بنا كرد و آن را قصر الخلافه ناميد و ديوارهاى آن را با مرمرهاى مزيّن به طلا زينت داد و در هر طرف هشت در قرار داد . قوس طاقها را به عاج و آبنوس مرصع به زر و جواهر آراست و در هر جانب ، مجسمه‌ها و تصاوير بديع به كار برد . در وسط قصر الخلافه حوضى بزرگ بود پر از جيوه كه چون آفتاب بر آن مىتابيد ، از انعكاس نور مسحور كنندهء آن ، همه جا روشن مىشد . « 4 » عبد الرحمن ناصر خود در قصر الزهراء كه در ركن شرقى مدينة الزهراء قرار داشت اقامت كرد و آنجا را با نفيسترين زينتها مزيّن گردانيد و حوض مشهورى را كه امپراتور قسطنطنيه به او اهدا كرده و ربيع اسقف آن را به قرطبه آورده بود در آنجا نصب كرد . وزير ، احمد بن حزم فيلسوف ، از شام حوض زيباى ديگرى آورد كه بر گرد آن دوازده تنديس از زر سرخ مرصع به جواهر بود . اين تنديسها نمايانگر انسان ، پرندگان و حيواناتى بودند كه از دهانشان آب مىريخت . « 5 » مجسمه‌ها\r\n\r\n\r\n","description":"","footnote":"\r\n( 1 ) . البيان المغرب ؛ ج 2 ، ص 231 .\r\n( 2 ) . همان ؛ ج 2 ، ص 231 و نفح الطيب ؛ ج 2 ، ص 66 - 68 .\r\n( 3 ) . نفح الطيب ؛ ج 2 ، ص 68 .\r\n( 4 ) . همان ؛ ج 2 ، ص 68 - 69 .\r\n( 5 ) . همان ؛ ج 2 ، ص 68 .\r\n","page_name":" 476 ","page_number":482},
  {"content":"\r\n\r\nعبارت بودند از : شيرى كه كنار آن آهويى قرار داشت و پهلوى آن نهنگى ديده مىشد كه روبروى آن اژدها و عقاب و فيلى قرار داشت و در هر دو طرف آنها كبوتر و شاهين و طاووس و جوجه و مرغ و خروس و قوش و باز مرصع طلايى گذارده بودند و همان‌طور كه گفته شد ، از دهان و منقار آنها آب مىريخت . « 1 » اين اوصاف شگفت از قصر الزهراء كه بيشتر به اوصاف كاخهاى هزار و يك شب شباهت دارد ، در روايات بيشتر مورخان آمده و برخى از آنان ، آن را به عيان ديده‌اند . همه راويان در يك چيز متّفقند و آن اينكه در عالم اسلام ، بنايى به زيبايى و شكوهمندى قصر الزهراء ساخته نشده است . « 2 » عبد الرحمن ناصر در الزهراء مسجد عظيمى نيز بنا كرد . بناى اين مسجد چهل و هشت روز به طول انجاميد ؛ زيرا هر روز هزار بنّا و كارگر و هنرمند و صنعتگر در آن كار مىكردند . اين مسجد ستونها و طاقهاى عظيم و منبرى در نهايت صنعت و آراسته به زر و جواهر داشت و الحق آيتى از آيات فخامت و جمال بود . « 3 » عبد الرحمن ناصر در مدينة الزهراء مكان وسيعى براى زندگى حيوانات وحشى در نظر گرفت . اين مكان فضايى گشاده ، ولى محصور به شبكه‌ها و تورها بود و جايگاهى براى پرندگان داشت .\r\nعبد الرحمن همچنين كارخانه‌هايى براى ساختن اسلحه و زيورآلات در مدينة الزهراء بنا كرد . « 4 » بناى مدينة الزهراء تا پايان حيات عبد الرحمن ، يعنى سال 350 ق بىوقفه ادامه داشت و تكميل آن ، در عهد پسرش ، حكم المستنصر ، نيز ادامه يافت ؛ ولى همين‌كه بناى قصر و مسجد در 329 ق به پايان رسيد ، سراى خلافت به آنجا منتقل شد . بدين گونه ، مدينة الزهراء در كنار قرطبه نخستين مركز خلافت در اندلس شد . « 5 » دربارهء اين شهرك شاهى ، اوصاف و ارقام حيرت‌آورى نقل شده كه حكايت از عظمت و شكوه آن دارد . مقرّى به نقل از ابن حيّان مورخ اندلسى مىنويسد : مدينة الزهراء زمينى به\r\n\r\n\r\n","description":"","footnote":"\r\n( 1 ) . تمدن اسلام و عرب ؛ ص 357 ، 359 .\r\n( 2 ) . نفح الطيب ؛ ج 2 ، ص 69 و تاريخ دولتهاى اسلامى در اندلس ؛ ج 1 ، ص 431 .\r\n( 3 ) . همان ؛ ج 2 ، ص 101 و همانجا .\r\n( 4 ) . تاريخ ابن خلدون ؛ ج 3 ، ص 207 .\r\n( 5 ) . تاريخ دولتهاى اسلامى در اندلس ؛ ج 1 ، ص 431 .\r\n","page_name":" 477 ","page_number":483},
  {"content":"\r\n\r\nمساحت نه هزار و نهصد ذراع را اشغال كرده بود . در بناهاى آن چهار هزار ستون كوچك و بزرگ به كار رفته بود . شمار لنگه‌درهاى آن به پانزده هزار عدد مىرسيد كه همه آهنين و روى آنها با مس روكش شده بود . « 1 » كاخ الزهراء كليسايى بزرگ و چهار هزار اتاق داشت و صدها سالن و ديوان و رواق و چند تالار پرشكوه كه ديوارهاى آن به انواع نقاشيها و زيورها آراسته و همه در نوع خود ، نمونه‌هايى بس عالى از كار هنرمندان بزرگ بود . « 2 » اين كاخ در حقيقت شهر كوچكى بود كه طول آن از شرق به غرب 2700 ذراع و پهناى آن 1500 ذراع مىشد . . . شهر علاوه بر چندين كاخ و چندين باغ ، درياچه‌هايى نيز داشته كه ماهيهاى رنگارنگ در آن شناور بودند . « 3 » ابن حوقل ، جهانگرد مشهور قرن چهارم هجرى كه در روزگار حكم بن عبد الرحمن ناصر به اندلس آمده ، مىنويسد : قرطبه بزرگترين شهر اندلس است و در همهء مغرب شبيه آن شهر وجود ندارد .\r\nدر جزيره و شام و مصر هم از نظر جمعيت و وسعت شهرى مانند آن نيست . عبد الرحمن ناصر صاحب آنجا در غرب قرطبه شهرى ساخته است به نام زهراء كه در دامنهء كوهى خاكسترى رنگ به نام بطلش قرار دارد و در آن ، بازارها و حمامها و كاروانسراها و كاخها و تفريحگاهها بنا شده است . مردم با رغبت فراوان به آنجا مىروند و هركس بخواهد در اطراف كاخ شاهى براى خود خانه‌اى بسازد ، حكومت به او 400 درهم كمك مىكند .\r\nبنابراين ، مردم زيادى به آنجا شتافته‌اند . عبد الرحمن بيت المال و خزاين و زندان را به الزهراء منتقل كرد . ابن حوقل مىافزايد كه مسجد جامع قرطبه عظيم و باشكوه است و قرطبه از حومه خود كاملا جداست . ديوار شهر را در كمتر از يك روز دور زدم ؛ ديوارى سنگى و دايره مانند بود ، ولى شهر الزهراء ديوار كاملى ندارد و مسجد جامع زيبايى دارد كه كوچكتر از جامع قرطبه است . شهر هفت دروازهء آهنين دارد . مردم قرطبه ثروتمند و مرفهند . در سراسر بلاد مغرب بنايى به وسعت و بزرگى آن نيست . انواع جامه‌ها و قباهاى\r\n\r\n\r\n","description":"","footnote":"\r\n( 1 ) . نفح الطيب ؛ ج 2 ، ص 68 .\r\n( 2 ) . تاريخ دولتهاى اسلامى در اندلس ؛ ج 1 ، ص 432 .\r\n( 3 ) . اندلس يا حكومت مسلمين در اروپا ؛ ص 77 - 78 .\r\n","page_name":" 478 ","page_number":484},
  {"content":"\r\n\r\nزيبا و اسبها با زين و لگام را مىتوان در آنجا ديد . « 1 » عبد الرحمن ناصر مسجد جامع قرطبه را نيز مورد توجه خويش قرار داد و در اين اقدام به اسلاف خود اقتدا كرد . وى نماى مسجد جامع قرطبه را تجديد بنا كرد و در 346 ق / 957 م بخش بزرگى بر آن بيفزود و به جاى منارهء قديمى مسجد كه خراب شده بود ، مناره‌اى بزرگ بنا كرد . اين مناره در 340 ق / 951 م ساخته شد و از نظر بلندى و فخامت بىهمتا بود . قاعدهء آن مربع بود .\r\nچهارده پنجره داشت ، همه طاق زده و دو پلكان يكى براى بالا رفتن و ديگرى براى پايين آمدن . بر فراز مناره سه گوى بزرگ وجود داشت ؛ دو گوى از طلا و يكى از نقره كه چون آفتاب بر آنها مىتافت چشمها را خيره مىكرد . « 2 » اسپانياييها ، بعدها اين منارهء عظيم را ويران كردند و به جاى آن ، برج ناقوسهاى امروزى را درست كردند . « 3 » اندلس در عصر عبد الرحمن الناصر به اوج آسايش و نعمت و امن و عزت رسيد . كشاورزى و بازرگانى و صنعت و علوم و ادبيات و هنر شكوفا شد و هزينهء زندگى پايين آمد و قرطبه رشد كرد و گسترش يافت ؛ چنان كه شمار ساكنانش از پانصد هزار تن و شمار خانه‌هايش از صد هزار افزون شد و شمار مساجدش به سه هزار عدد رسيد و صاحب سيصد گرمابه عمومى شد .\r\nتعداد ربضها و نواحى اطراف آن به بيست و هشت تا رسيد و اين غير از شهر ميانين ( شارستان ) بود . در شهر قرطبه و اطراف آن ، باغها و بستانسراها و گردشگاههاى زيبا و شكوهمند احداث شد و آوازهء شهرتش سراسر جهان آن روز را گرفت و به اقصاى شمال رسيد تا آنجا كه راهبهء ساكسونى ، هروسوويتا از شعراى اواخر قرن دهم ميلادى ، در قصايد لاتينى خود زيباييهاى قرطبه را ستوده و از آن به عنوان زيور جهان ياد كرده است . « 4 » بعد از درگذشت عبد الرحمن ناصر در 350 ق ، بزرگترين فرزندش ، حكم ملقب به المستنصر بالله ، جاى او را گرفت . حكم در آغاز حكومت خود ، نخست به امر گسترش\r\n\r\n\r\n","description":"","footnote":"\r\n( 1 ) . صورة الارض ؛ جزء 1 ، ص 107 - 108 .\r\n( 2 ) . اعمال الاعلام ؛ ص 38 و تاريخ دولتهاى اسلامى در اندلس ؛ ج 1 ، ص 439 .\r\n( 3 ) . تاريخ دولتهاى اسلامى در اندلس ؛ ج 1 ، ص 439 .\r\n( 4 ) . البيان المغرب ؛ ج 2 ، ص 231 - 232 و تاريخ دولتهاى اسلامى در اندلس ؛ ج 1 ، ص 441 .\r\n","page_name":" 479 ","page_number":485},
  {"content":"\r\n\r\nمسجد جامع قرطبه توجه كرد و روز بعد از جلوس ، فرمان آغاز بناى آن را صادر نمود ؛ زيرا مسجد جامع در آن زمان ، ديگر گنجايش آن همه نمازگزار را نداشت . در آن فرمان ، مقرر شد كه از ناحيهء شرق به طول مسجد اضافه شود و همچنين از جنوب به شمال تا حدود صحن مسجد را گسترش دهند . مساحت مقدارى كه اضافه مىشد به اندازهء مساحت همهء مسجد بود و بدين طريق حجم مسجد دو برابر مىگرديد . حكم براى مسجد ، سومين محراب را هم بنا كرد . گسترش بناى مسجد چهار سال مدت گرفت . براى مسجد گنبدى زيبا از سراميك كه قيصر روم براى او فرستاده بود ، ساخت . براى كار گذاشتن سراميكها استادى چيره‌دست از روم به قرطبه فرستاده شد . حكم مقصوره‌اى تازه با گنبدى به شيوهء گنبدهاى بيزانسى بنا كرد . در كنار مسجد ، مكانى براى صدقات و جايى براى واعظان و كارگزاران مسجد بساخت . در بناى امروزى مسجد جامع قرطبه ، آن قسمت كه حكم افزوده است ميان بخش قديمى مسجد كه عبد الرحمن داخل و عبد الرحمن اوسط بر آن افزوده‌اند ، واقع شده است و بخشى هم كه بعدها منصور بن ابى عامر ساخت ، قريب ثلث مسجد را در ناحيهء شرقى دربرگرفته است . « 1 » در 353 هجرى در پايتخت خلافت اندلس ( قرطبه ) قحطى عظيمى پديد آمد . حكم براى فقراى قرطبه و ربضهاى آن و مدينة الزهراء اموال بسيار بذل كرد ؛ چنان كه آنان را از گرسنگى برهانيد . « 2 » از وقايع مهم زمان حكم آن است كه در 360 ق / 971 م راهبهء ألبيره و سرپرست پادشاه ليون ، راميروى سوم ، با هيأتى به قرطبه آمد كه به نيكوترين وجه از آنان استقبال شد .\r\nروز استقبال ، از روزهاى ديدنى قرطبه بود . طبق خواست اين زن راهبه ، ميان او و قرطبه پيمان صلحى بسته شد و از سوى خليفه هداياى بسيار به او تقديم گرديد . او را بر استرى زيبا و رهوار با لگام زرين كه بر آن غاشيه‌اى زيبا افكنده بودند نشاندند و به قرطبه آوردند . « 3 »\r\nعصر حكم المستنصر از اعصار درخشان تاريخ اندلس بود . در عصر او علوم و\r\n\r\n\r\n","description":"","footnote":"\r\n( 1 ) . البيان المغرب ؛ ج 2 ، ص 233 - 234 و اعمال الاعلام ؛ ص 48 .\r\n( 2 ) . تاريخ دولتهاى اسلامى در اندلس ؛ ج 1 ، ص 483 .\r\n( 3 ) . تاريخ ابن خلدون ؛ ج 3 ، ص 210 .\r\n","page_name":" 480 ","page_number":486},
  {"content":"\r\n\r\nادبيات شكوفا شد و در قرطبه كتابخانه‌اى عظيم تأسيس گرديد كه از نظر وسعت و تنوع كتابهايش ، يكى از بزرگترين كتابخانه‌هاى قرون وسطى بود . اين گرايش به علم و ادب و جمع كتب از زمان امير عبد الرحمن داخل آغاز شد و در عصر حكم به اوج خود رسيد . در روزگار امير محمد بن عبد الرحمن اوسط كتابخانهء قصر خلافت از بزرگترين كتابخانه‌هاى قرطبه بود . عبد الرحمن الناصر به جمع‌آورى نفايس كتب از سراسر آفاق شوقى وافر داشت ، تا آنجا كه قيصر قسطنطنيه هنگامى كه سفيرانى نزد او فرستاد ، پيش از هر چيز دو كتاب كه از ذخاير قدما بود به او اهدا كرد . چون الناصر درگذشت ، پسرش ، حكم ، به گرد آوردن كتابخانه‌هاى قصر و تنظيم آنها همت گماشت . بر اثر كوشش حكم ، كتب نفيسى در علوم مختلف چندان نزد او گرد آمد كه در نزد كسى گرد نيامده بود . چون غرفه‌هاى قصر خلافت در قرطبه گنجايش آن همه كتاب را نداشت ، دستور داد در نزديكى قصر بناى عظيمى مخصوص كتابخانه بسازند . حكم ادارهء كتابخانهء بزرگ قرطبه را به برادرش ، عبد العزيز ، سپرد و برادر ديگرش ، منذر ، را بر مدرسهء بزرگ قرطبه و استادان آن گماشت . مدرسهء بزرگ قرطبه در آن روزگار مشهورترين مدارس عالم و مركز آن ، مسجد جامع قرطبه بود و در آنجا حلقه‌هاى مختلف علوم تشكيل مىشد . « 1 » در باب تعداد كتابهاى موجود در كتابخانهء بزرگ اموى كه حكم المستنصر در قرطبه تأسيس كرده بود ، اختلاف است ؛ بعضى از مورخان اين رقم را چهارصد هزار و بعضى ديگر ششصد هزار گفته‌اند . « 2 » اين ارقام براى بيان عظمت آن حركت فكرى و ادبى كه در آن عصر درخشان در قرطبه پديد آمده بود ، كافى است . كتابخانهء بزرگ قرطبه همچنان بر پاى بود تا در سال 400 ق كه در اندلس فتنه افتاد و بربرها قرطبه را محاصره كردند . در ايام محاصره ، بيشتر كتابها را از خزاين كتب بيرون آوردند و به امر واضح ، غلام المنصور محمد بن ابى عامر ، فروختند و باقى كتابها ، هنگامى كه بربرها قرطبه را گرفتند به غارت رفت . « 3 » دربارهء عظمت قرطبه در دوران عبد الرحمن الناصر و فرزندش ، حكم المستنصر ،\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 493 - 497 .\r\n( 2 ) . اندلس يا حكومت مسلمين در اروپا ؛ ص 91 .\r\n( 3 ) . تاريخ ابن خلدون ؛ ج 3 ، ص 211 و نفح الطيب ؛ ج 1 ، ص 369 .\r\n","page_name":" 481 ","page_number":487},
  {"content":"\r\n\r\nگفته‌اند كه شهر چنان وسعت داشت كه شبها در سايه نور چراغهايى كه در امتداد كاخها و عمارات به هم پيوستهء آن نصب شده بود ، انسان مىتوانست تا ده ميل راه طى كند ؛ نيز گفته‌اند كه شهر از يك طرف 24 ميل و از طرف ديگر شش ميل وسعت يافته بود و تمام اين منطقه در ساحل وادى الكبير از خانه‌ها و كاخها و مسجدها و باغها پوشيده شده بود .\r\nشهر 113 هزار خانه و بيست و يك محله داشت . جمعيت شهر قرطبه در آن زمان به دو ميليون نفر مىرسيد و 700 حمام ، 80 هزار دكان و هفتاد كتابخانه ، غير از كتابفروشيها ، داشت . « 1 » مسجد عظيم قرطبه كه بنايش از زمان عبد الرحمن داخل شروع شده بود و هريك از اميران اموى قسمتى را بر آن افزوده بودند ، در زمان عبد الرحمن الناصر و فرزندش ، حكم ، چنان عظمتى يافته بود كه تاريخ‌نويسان معتقدند در سراسر ممالك اسلامى آن زمان مسجدى به بزرگى و زيبايى مسجد قرطبه نبوده است . اين مسجد پيش از آمدن مسلمانان به اندلس كليسا بود و پس از فتوحات اسلامى ، مانند كليساى دمشق ، ميان مسلمانان و مسيحيان تقسيم شد و مسلمانان تدريجا تمام كليسا را به مسجد تبديل كردند . شگفت‌ترين بخش مسجد ، گلدستهء آن است كه در هيچ يك از مساجد اسلامى نظير ندارد . ارتفاع اين گلدسته تا جاى اذان‌گو ، 54 ذراع و تا بالاى گلدسته ، 74 ذراع است و در هر چهار گوشه ، پهناى آن به 18 ذراع مىرسد و تمام گلدسته از سنگهاى گرانقيمت ساخته شده است . كم كم مسجد مزبور توسعه يافت تا اينكه در زمان عبد الرحمن الناصر وسعت آن به 225 در 205 ذراع رسيد و در دورهء فرزندش ، حكم المستنصر ، صد و پنج ذراع ديگر به طول مسجد افزوده شد و درازاى آن 285 ذراع گرديد . زمين مسجد با يازده تخته سنگ فرش شده بود كه پهناى هر تخته سنگ ميانين 16 ذراع و پهناى دو تخته سنگ شرقى و غربى 15 ذراع و پهناى شش تخته سنگ ديگر هركدام يازده ذراع بود . سقف شبستان مسجد بر 1293 ستون مرمر استوار شده بود . در اين مسجد 280 شمعدان نقره مىسوخت و در وسط مسجد نيز چيزى مانند تنور مسى\r\n\r\n\r\n","description":"","footnote":"\r\n( 1 ) . اندلس يا حكومت مسلمين در اروپا ؛ ص 92 - 93 و تاريخ عرب ؛ ص 672 و تاريخ تمدن اسلام ؛ ج 5 ، ص 958 .\r\n","page_name":" 482 ","page_number":488},
  {"content":"\r\n\r\nگذاشته بودند و هزار چراغ روى آن روشن مىكردند . اين مسجد 9 در از مس زرد ( برنج ) داشت . ديوار محراب و در مقصورهء مسجد را از زر ناب ساخته بودند و تمام كاشيهاى آن طلاكارى داشت . دور بالاى هر گلدستهء مسجد سه سيب ديده مىشد كه دو تاى آن طلا و يكى نقره بود و دور تا دور هر سيب سه وجب و نيم مىشد و زير هر سيب و بالاى آن ، يك گل سوسن و يك انار زرّين روى ميله‌اى آهنى قرار داشت . در منبر خانهء مسجد نسخه‌اى از قرآن مجيد به خط عثمان نهاده و جلد آن را با طلا و جواهرات گوناگون تزيين كرده و حرير لطيفى روى آن كشيده بودند . قرآن روى يك چهارچوبهء عود قرار داشت و چهارچوبه را با ميخهاى طلا كوبيده بودند . « 1 » از كارهاى مهم ديگرى كه عبد الرحمن الناصر در قرطبه انجام داد ، قنات قرطبه بود . عبد الرحمن در 329 ق دستور داد كه از كوههاى سمت غربى شهر ، قناتى به سمت قرطبه جارى سازند و به وسيله نهرها و آبروهاى بزرگ ، آب به داخل كاخ الزهراء جارى سازند . آب اين قنات با مهندسى بسيار شگفتى تا بركهء بزرگى كه در وسط كاخ بود جارى شد . در وسط اين بركهء بزرگ ، شير عظيم و دهشت‌آورى ، ساخته شده از طلا ، قرار داده بودند كه چشمانش دو گوهر بود كه درخششى عجيب داشت و آب از دم او به داخل بركه مىريخت . كار بناى اين قنات چهارده ماه به طول انجاميد . « 2 » صاحب روض المعطار در وصف جامع قرطبه به دوران عبد الرحمن الناصر و فرزندش ، حكم ، مىنويسد : اين مسجد در نهايت استحكام و زيبايى است و چشم در آن حيران مىشود و زبان از بيان زيبايى آن عاجز مىماند . در ميان مساجد مسلمين ، از نظر فضاى درونى و درازا و پهنا ، مسجدى مانند آن نيست . درازاى آن صد و هشتاد باغ است . نيمى از صحن آن مسقف و نيم ديگر بدون سقف است . تعداد قوسهاى مسقف آن چهارده‌تاست و قوسهايى كه روى آنها سقف قرار دارد ، ميان ستونها و بالاى آنها قرار گرفته است . در سمت قبلهء مسجد قوسهاى كوچك و بزرگ بر ستونهايى مرمرى قرار گرفته كه حدودا بالغ بر هزار قوس است . در آنها 113 روزنه ( يا نورگير ) براى تابش نور به داخل رواق زير قوسها وجود دارد . بزرگترين طاق قوسى شكل\r\n\r\n\r\n","description":"","footnote":"\r\n( 1 ) . تاريخ تمدن اسلام ؛ ج 5 ، ص 963 .\r\n( 2 ) . نفح الطيب ؛ ج 1 ، ص 101 .\r\n","page_name":" 483 ","page_number":489},
  {"content":"\r\n\r\nسمت قبلهء مسجد هزار چراغ دارد و كوچكترين طاقهاى قوسى شكل دوازده چراغ دارند و اطراف سرستونهاى اين رواقها چوب پوشهايى از نوع چوب عود ، صنوبر طرطوشى است كه ارتفاع هر چوب‌پوش سقف ميان يك وجب و پهناى آن 3 انگشت و كمتر از يك وجب است . . . و در سقف اين طاقها انواع و اقسام تزيينات و نقوش كه در هيچ جا مانند آن نيست به چشم مىخورد . رنگها و نقوش مختلفى در ديوارها و سقفها به كار رفته ، از سرخ ، زرد ، كبود ، سفيد ، سبز و سرمه‌اى در كنار هم ، چنان مرتّب شده‌اند كه چشم را مىنوازد و جان را به وجد درمىآورد . اندازهء سقفهاى يك طاق تا سقف ديگر حدود 33 شبر ( وجب ) و ميان هر ستون تا ستون ديگر 15 شبر است و هر ستون يك پايه و سرستون مرمرين دارد . مسجد جامع قرطبه محرابى دارد كه همگان از وصف آن به لحاظ تزيينات و نظم و استوارى كه در معمارى آن به كار رفته و عقل را متحير مىكند ، عاجزند . كتيبهء داخل محراب از كاشيهاى رنگين و بلور است كه آنها را پادشاه قسطنطنيه براى عبد الرحمان الناصر فرستاده بود . در برابر محراب هفت قوس كه بر روى ستونهايى استوار واقعند ، قرار دارد . اندازه هر قوس كمتر از يك قامت انسان است . همهء اين قوسها يا شيشه‌هاى رنگين به شكل هنر گوتى تزيين گرديده است . . . بر بالاى همهء اين قوسها ، نوشته‌اى ميان دو رديف سراميك طلاكارى شده در زمينه لاجوردى وجود دارد . . . و در اطراف محراب انواع زيادى از تزيينات و نقوش « گل و بوته » وجود دارد . در دو طرف محراب چهار ستون قرار دارد كه دو تاى آن سبز رنگ و دو تاى ديگر به رنگ زرد است ، كه ارزش مالى آن معلوم نيست . در بالاى محراب يك تكه مرمر يكپارچه نصب شده كه با تزيينات جالبى از طلا و لاجورد و ساير رنگها تزيين شده است . محراب مسجد را سايبانى از چوب پوشانده كه انواع نقاشيهاى شگفت در آن وجود دارد . در سمت راست محراب منبرى است كه در همهء كرهء زمين مانند آن پيدا نمىشود . اين منبر از چوب آبنوس . . . و عود خوشبوست و هفت سال براى ساختن آن وقت صرف شده است . . . در سمت شمالى محراب اتاقكى است كه در آن تعدادى ظروف آلات و ميخ و طشتها و جامهاى طلايى و نقره‌اى وجود دارد و بيشتر جامها طلايى است و آن ظروف براى افروختن شمع در شب 27 ماه مبارك رمضان مورد استفاده قرار مىگيرد . در آن اتاقك ،\r\n\r\n","description":"","footnote":"","page_name":" 484 ","page_number":490},
  {"content":"\r\n\r\nمصحف ( قرآن ) بزرگى است كه دو مرد بايد آن را حمل كنند و هر روز صبح زود گروهى از خدمتكاران مسجد آن را به بيرون مىآورند . آن مصحف جلدى دارد كه بسيار شگفت و ابتكارى است و با زيباترين و عجيبترين نقشها آراسته شده است و يك صندلى چوبى مخصوص قرار دادن قرآن مذكور بر آن وجود دارد . . . امام مسجد جامع خود عهده‌دار قرائت . . . جزئى از آن ( قرآن ) است و سپس آن را به جاى خود در آن اتاقك بازمىگردانند . در سمت راست محراب و منبر مسجد ، درى است كه به قصر سلطنتى باز مىشود . . . اين جامع بيست در دارد كه با سرب روپوش شده و با ستاره‌هاى بزرگ پنج پر تزيين شده‌اند . در هر در دو حلقه ( دق الباب ) در نهايت زيبايى وجود دارد و در اطراف هر در ، ديوارها با آجرهاى سرخ حكاكى شده و مزيّتى وجود دارد كه انواع و اقسام صناعات و تزيينات مختلف در آن به كار رفته است . در سمت شمال مسجد جامع ، يك صومعه با ساختمان شگفت‌آورى قرار دارد كه كار بسيار باعظمتى است و شكل و شمايل بسيار زيبايى دارد . پهناى منارهء اين صومعه 10 ذراع در 10 ذراع رشاشى است و ارتفاع آن تا جايى كه مؤذن اذان مىگويد ، 80 ذراع است و بيست ذراع ديگر نيز بدان اضافه مىشود كه مجموعا 100 ذراع مىگردد . دو پلكان يكى در جانب غرب و ديگرى در جانب شرقى منار است كه به وسيلهء آنها بالا و پايين مىروند ، به طورى كه دو نفر كه از پايين منار شروع به بالا رفتن آن كنند جز در بالاى منار در جاى ديگر به هم نمىرسند .\r\nديوارهاى جانبى اين صومعه از پايين تا بالا از سنگ سخت صافى است كه روى آنها را با خطوط و نقوش تزيين كرده‌اند . در چهار جانب صومعه ستونهايى است كه بر پايه‌هايى از مرمر قراردارند . در داخل صومعه خانه‌اى است كه چهار در دارد كه بسته مىشود و هر شب دو مؤذن در آن مىخوابند ، و بر بالاى خانهء داخل صومعه سه ظرف طلايى به شكل سيب و دو ظرف نقره‌اى با برگهاى سوزنى شكل قرار دارد كه در بزرگترين ظرف سيبى شكل حدود 60 رطل روغن زيتون جا مىگيرد كه براى سوخت روشنايى مسجد و صومعه به كار مىرود و 60 خدمتكار در مسجد ( و متعلقات آن ) كار مىكنند و شخصى بر همهء امور مسجد ( و صومعه ) نظارت مىكند . « 1 » مقرّى به نقل از ابن بشكوال دربارهء\r\n\r\n\r\n","description":"","footnote":"\r\n( 1 ) . روض المعطار ؛ ص 456 - 457 .\r\n","page_name":" 485 ","page_number":491},
  {"content":"\r\n\r\nدروازه‌هاى شهر قرطبه به دوران عبد الرحمن الناصر و فرزندش ، حكم ، مىنويسد : شهر هفت دروازه دارد : باب قنطره در سمت قبله كه به آن باب الوادى و باب جزيرة الخضراء هم مىگويند . اين دروازه در كنار رودخانه‌اى كه از كنار شهر مىگذرد واقع است ؛ باب الحديد ( دروازهء آهنين ) كه به باب سرقسطه معروف است ؛ باب عبد الجبار كه همان دروازه طليطله است و جاده‌اى سنگفرش باقى مانده از زمان روميان دارد كه قرطبه را به شهرهاى قرمونه و جزيرهء قادس متصل مىكند و از طرف ديگر ، اين راه ، شهر طليطله را به شهرهاى شمالى ، چون سرقسطه و طرّكونه و اربونه مرتبط مىسازد ؛ باب طلبيره كه همان دروازهء ليون است ؛ باب عامر قرشى كه در مقابل مقبره‌اى منسوب به او قرار دارد ؛ باب جوز كه به دروازهء بطلميوس يا بداخوس معروف است و باب عطّارين كه بعدها به دروازهء اشبيليه معروف شد . « 1 » قرطبه در قرن چهارم هجرى به زمان فرمانروايى عبد الرحمن الناصر و فرزندش حدود 21 ربض ( حومه ) در اطراف خود داشته است كه عبارتند از : در سمت قبله در ساحل رودخانه وادى الكبير ، ربض شقنده و ربض منية عجب ؛ در سمت غربى شهر ، ربض حوانيت الريحان ، ربض الرّقاقين ، ربض مسجد الكهف ، ربض بلاط مغيث ، ربض مسجد الشفاء ، ربض حمّام الالبيرى ، ربض مسجد السّرور ، ربض مسجد الرّوضه ، و ربض السجن القديم ؛ در سمت شمالى شهر ، ربض باب اليهود ، ربض مسجد امّ سلمه و ربض الرّصافه ؛ در سمت شرقى شهر ، ربض شبلار ، ربض قرن برّيل ، ربض البرج ، ربض منية عبد الله ، ربض منية المغيره ، ربض الزاهره و ربض المدينة العتيقه . گفته‌اند كه اين حومه‌ها ( ربض‌ها ) شهرستان قرطبه را به وجود مىآورده‌اند ، ولى داخل در ديوار شهر نبوده‌اند و گاهى در زمان جنگ به دور همهء آنها خندقى كنده مىشده است . « 2 » المنصور محمد بن ابى عامر ، پس از تسلط بر دستگاه حكومت اموى ، براى حفاظت خود از تعرض توطئه‌گران احتياط بيشترى مىكرد تا آنجا كه ماندن در قصر الزهراء را در ميان جمعى از حسودان و كينه‌توزان كه همواره درصدد نابود كردن او بودند ، صلاح ندانست « 3 » و چنان ديد كه براى خود مركز مستقلى ترتيب\r\n\r\n\r\n","description":"","footnote":"\r\n( 1 ) . نفح الطيب ؛ ج 2 ، ص 14 .\r\n( 2 ) . همانجا .\r\n( 3 ) . البيان المغرب ؛ ج 2 ، ص 275 .\r\n","page_name":" 486 ","page_number":492},
  {"content":"\r\n\r\nدهد تا از آنجا مملكت را اداره كند و فرمان راند . پس ، شهرك شاهانه جديدى به نام مدينة الزاهره را كه بناى آن دو سال به طول انجاميد ، در 368 ق / 978 م پىافكند . عده‌اى گويند كه مدينة الزاهره در دشتى در جنوب شرقى قرطبه ، در انحناى رود وادى الكبير و به فاصلهء چند ميلى آن قرار داشت . بعضى هم گفته‌اند كه مدينة الزاهره در زمينى در مشرق قرطبه بر ساحل جنوبى رود وادى الكبير بوده است . المنصور محمد بن ابى عامر در الزاهره قصر شاهانهء پرشكوه و مسجد و بناهايى براى امور ادارى و سكونت نگهبانان و خواص خود ترتيب داد و اطراف آن را به وزرا و سرداران و بزرگان و رجال دولت اقطاع داد . آنان نيز براى خود خانه‌هاى بزرگى بنا كردند و در شهر ، كوچه‌ها و بازارهاى پهناورى احداث كردند و ربض آن به ربض قرطبه پيوست و ديرى نپاييد كه مدينة الزاهره از نظر بزرگى و رونق با مدينة الزهراء پهلو مىزد . محمد بن ابى عامر در اوايل 370 ق / 980 م به مدينة الزاهره نقل مكان كرد و از ميان صقالبه و بربر براى خود نگهبانان خاص برگزيد . « 1 » وى در كنار الزاهره شهرك ديگرى با قصرها و باغهاى زيبا ساخت و آن را عامريه ناميد و براى استراحت ، غالبا ، به آنجا مىرفت . « 2 » از مهمترين كارهاى عمرانى او قسمتى است كه به مسجد جامع قرطبه افزوده است . به نوشتهء مقرى ، منصور بن ابى عامر براى توسعه مسجد جامع قرطبه ، خانه‌هايى را كه در اطراف مسجد بود و بايد خراب مىشد از صاحبانشان خريد . فقط زنى از آن ميان درخواست كرد كه به جاى پول ، خانه‌اى در نخله ( يكى از محله‌هاى شهر ) به او دهند كه منصور دستور داد براى او خانه‌اى در نخله خريدند . مخارج توسعهء عامرى در مسجد جامع قرطبه ، حدود 161 هزار دينار شد كه همهء آن از محل خمس تأمين گرديد . در اين زمان ، درازاى مسجد از سمت قبله به طرف داخل ، بيش از 225 ذراع بود كه پس از افزودن 105 ذراع ديگر به آن - كه از شرق به غرب بود - به حدود 330 ذراع رسيد . پهناى مسجد نيز به 230 ذراع توسعه يافت . منصور بن ابى عامر هشت سقف ديگر به سقفهاى قبلى مسجد اضافه كرد\r\n\r\n\r\n","description":"","footnote":"\r\n( 1 ) . نفح الطيب ؛ ج 2 ، ص 114 و تاريخ دولتهاى اسلامى در اندلس ؛ ج 1 ، ص 525 - 526 .\r\n( 2 ) . تاريخ دولتهاى اسلامى در اندلس ؛ ج 1 ، ص 571 .\r\n","page_name":" 487 ","page_number":493},
  {"content":"\r\n\r\nكه پهناى هركدام پنجاه و يك ذراع بود . كار توسعه مسجد دو سال و نيم به طول انجاميد اين توسعه در سال 377 انجام شد ؛ چون در آن زمان مسجد جامع ، ديگر گنجايش همهء مردم را نداشت . پس از اين توسعه حدود نوزده فضاى وسيع ( بهو ) در مسجد ايجاد شد كه به آنها بلاط مىگفتند . درهاى بزرگ و كوچك مسجد 21 عدد بود كه نه تا در سمت غربى و سه تا در سمت شمال مسجد قرار داشت . از اين سه در شمالى ، دو در مخصوص ورود مردان و يك در براى ورود زنان بود . درى هم براى ورود به مقصوره‌ها وجود داشت كه به دالانى متصل بود كه به كاخ سلطنتى مرتبط مىشد . منصور ، توسعه را در جهت شرق به غرب مسجد و از سقفهايى شروع كرد كه از آغاز تا پايان مسجد درازا داشت . هدف او از اين توسعه ، تنها ساختمان و استحكام مسجد بود و در پى تزيين آن نبود . گفته‌اند كه تعداد ستونهاى حامل سقفهاى بزرگ و كوچك مسجد حدود 1417 ستون بود كه بيشتر از اين هم گفته‌اند . تعداد چلچراغهاى مسجد را 280 عدد و تعداد ظروف بزرگ آن را 7425 عدد و تا حدود 10850 عدد هم گفته‌اند . تعداد خدمهء مسجد نيز 195 نفر بوده است . « 1 » قسمتى كه منصور بن ابى عامر به مسجد قرطبه افزوده است تا به امروز ، با همهء رواقها و طاقها و ستونهايش ، برپاست و با آنكه طاقهاى دو سوى آن را به كليسا و معابد تبديل كرده‌اند ، باستانشناسان آنجا را مسجد منصور مىنامند . « 2 » از ديگر اصلاحات منصور ، تجديد بناى پل قرطبه بر روى رود وادى الكبير بود كه در سال 378 ق / 988 م انجام شد و يك سال و نيم به طول انجاميد و 140 هزار دينار هزينه برداشت . اين پل پشت مسجد جامع قرار داشت و در اصل پلى رومى بود كه قبلا سمح بن مالك خولانى ، امير اندلس ، آن را تجديد بنا كرده بود . « 3 » مقدسى كه در نيمهء دوم قرن چهارم هجرى ، مقارن با حكومت امويان و عامريان بر اندلس ، كتاب خود را نوشته ، در وصف قرطبه مىنويسد : قرطبه مركز اندلس است . از برخى عثمانيان شنيدم كه مىگفتند\r\n\r\n\r\n","description":"","footnote":"\r\n( 1 ) . الزهرى ، ابى عبد الله محمد بن ابى بكر ؛ كتاب الجغرافيه ؛ ص 87 و نفح الطيب ؛ ج 2 ، ص 85 - 89 و البيان المغرب ؛ ج 2 ، ص 287 - 288 .\r\n( 2 ) . تاريخ دولتهاى اسلامى در اندلس ؛ ج 1 ، ص 572 .\r\n( 3 ) . البيان المغرب ؛ ج 2 ، ص 288 .\r\n","page_name":" 488 ","page_number":494},
  {"content":"\r\n\r\nآنجا از بغداد مهمتر است و در بيابانى است كه كوهى بر آن مشرف است . شهر ، اندرونى ( شارستان ) و بيرونى ( ربض ) دارد . جامع و بازارى در بخش اندرونى دارد و بيشتر بازارها و خانه سلطان در بخش بيرونى در كنار درّه‌اى بزرگ است . بام خانه‌ها را از سفال ساخته‌اند . مسجد جامع آن با سنگ و آهك ساخته شده و ديوارهايش از مرمر است و پيرامون آن دستشوييهايى است . شهر ، پنج دروازه « 1 » دارد به نامهاى باب حديد ، باب عطّاران ، باب قنطرة ( پل ) ، باب يهود و باب عامر . « 2 » مقدسى مىافزايد كه قرطبه شهرى مهم و خوش هواست . بينش و داد و سياست نيكو و نعمت فراوان و ديانت استوار دارد .\r\nاندلس هميشه خواص هيطل « 3 » را دارد و جنگيانش هميشه در رزم و آمادگىاند و دانش بسيار و قدرت فراوان دارند . بازرگانى قرطبه سودآور است . « 4 »\r\nقرطبه در روز چهارشنبه هفدهم جمادى الآخر 399 / 16 فوريه 1009 مجددا به دست محمد بن هشام بن عبد الجبار بن عبد الرحمن الناصر اموى افتاد . در همان هنگام مدينة الزاهره كه مركز و ملجأ عامريان بود ، عرصهء هجوم شورشيان و امويان شد « 5 » و سرانجام محمد بن هشام معروف به المهدى جاى عامريان را گرفت ؛ ولى بيدادگريهايش باعث شد كه مردم به كمك سليمان بن حكم بر ضد او قيام كنند . المهدى دستور داد استحكامات قرطبه را استوار كنند و بر گرد فحص السرادق كه محلهء بربرها در قرطبه بود ، خندقى بكنند و نگهبانان را بر دروازه‌هاى شهر قرطبه گماشت ؛ ولى از سليمان بن حكم كه بعد از بيعت مردم با او المستعين بالله لقب گرفته بود ، شكست خورد و گريخت ؛ البته در 400 ق / 1010 م دوباره بر قرطبه تسلط يافت . « 6 » المهدى دوباره به استحكامات قرطبه پرداخت و گرداگرد آن شهر خندقى كند و پشت خندق ، بارويى برآورد و آمادهء دفاع\r\n\r\n\r\n","description":"","footnote":"\r\n( 1 ) . احسن التقاسيم ؛ ج 1 ، ص 333 .\r\n( 2 ) . پيش از اين ، از قول مقرى اشاره كرديم كه در دوران عبد الرحمن الناصر و فرزندش ، حكم ، شهر قرطبه هفت دروازه داشته است و آنها را برشمرديم . در اينجا مقدسى فقط به پنج‌تاى آنها اشاره كرده است .\r\n( 3 ) . منطقه‌اى در شمال شرقى خراسان .\r\n( 4 ) . همانجا .\r\n( 5 ) . تاريخ دولتهاى اسلامى در اندلس ؛ ج 1 ، ص 627 .\r\n( 6 ) . همان ؛ ج 1 ، ص 640 و 642 - 645 .\r\n","page_name":" 489 ","page_number":495},
  {"content":"\r\n\r\nنشست ؛ ولى غلامانش كه به شاطبه رفته بودند بازگشتند و بر ضد او توطئه كردند و هشام المؤيد را به حكومت نشاندند و المهدى را گرفته ، گردن زدند . « 1 » در 403 ق / 1013 م بر اثر حملهء بربرها به شهر قرطبه ، جمع زيادى از مردم شهر كشته شدند ، بسيارى از خانه‌ها طعمهء حريق شد و پايتخت خلافت به محنتى بزرگ دچار گرديد . « 2 » در 28 محرم 407 / اول ژوئيه 1016 على بن حمّود به حيات دولت امويان در اندلس خاتمه داد . « 3 » اسحاق بن حسين منجم مىنويسد : در اين زمان ( قرن پنجم هجرى ) مركز اندلس شهر قرطبه است و قرطبه دار السنّة و مجمع آثار و نشانه‌هاى گوناگون است و در گيتى بىمانند است و نيازى به تعريف ندارد . « 4 »\r\nادريسى در نيمهء قرن ششم هجرى در وصف شهر بزرگ قرطبه مىنويسد :\r\nپايتخت اندلس است و مادر شهرها و مركز خلافت اسلامى است . فضايل آن مشهورتر از آن است كه گفته شود . مردم آن از اعيان و عابدانند و به درستى مذهب مشهورند و به پوشيدن لباسهاى خوب و استفاده از مركبهاى عالى و خانه‌هاى زيبا و خوردنيها و نوشيدنيهاى نيكو توجه دارند و اخلاق خوب و شيوه‌هاى پسنديده دارند . قرطبه هيچگاه از بزرگان و علما و دانشمندان خالى نبوده است . بازرگانان آن ، صاحب ثروت و مرفهند و كشتيهايى دارند كه در طول سال در درياها با آن رفت‌وآمد مىكنند . قرطبه در حقيقت از پنج شهر تشكيل شده است كه ميان آنها ديوارى است . هر شهر مسافرخانه‌ها و بازارها و گرمابه‌هايى دارد . درازاى شهر ، از غرب به شرق ، حدود سه ميل و پهناى آن ، از دروازهء پل تا دروازهء يهود و در شمال شهر ، يك ميل است . « 5 » مسجد جامع در شهر ميانين واقع است و در تمام جهان اسلام بىمانند است . در شهر قرطبه پلى است بر روى\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 216 - 217 .\r\n( 2 ) . تاريخ دولتهاى اسلامى در اندلس ؛ ج 1 ، ص 649 .\r\n( 3 ) . همان ؛ ج 1 ، ص 655 - 656 .\r\n( 4 ) . منجم ، اسحاق بن حسين ؛ آلام المرجان فى ذكر المدائن المشهوره فى كل مكان ؛ ص 114 .\r\n( 5 ) . با توجه به طول و عرض قرطبه در زمان عبد الرحمن الناصر و فرزندش داشته ، اين طول و عرض سيار كم شده كه احتمالا ناشى از حوادثى بوده كه قرطبه به خود ديده .\r\n","page_name":" 490 ","page_number":496},
  {"content":"\r\n\r\nنهر وادى الكبير كه هفده طاق ( دهانه ) قوسى شكل دارد و فاصلهء ميان هر دو قوس پنجاه وجب است و در هر دو سوى پل پوششهايى دارد كه به اندازهء يك قامت است . ارتفاع پل از سطح آب تا بالاى آن در هنگام كم آبى سى ذراع است . نزديك پل وادى رصيف قرار دارد . بر اين وادى سدى ساخته‌اند كه از سنگهاى قبطى ( مصرى ) است و ستونهاى سخت آن از نوعى مرمر است . بر روى اين سد سه آسياب قرار دارد . از قرطبه تا قصر الزهراء پنج ميل فاصله است . قرطبه بارويى دارد كه ويرانه‌هاى كاخ قديم روميان در آن ديده مىشود . در اين شهر ، خانواده‌هايى از بازماندگان روميان قديم به سر مىبرند كه تعداد آنها اندك است . قرطبه ساختمانهاى چند طبقه دارد و طرز قرار گرفتن خانه‌ها چنان است كه بام يك رديف از خانه‌ها ، حياط خانه‌هاى رديف بالا و بام خانه‌هاى رديف بالا ، حياط خانه‌هاى رديف بالاتر است . بنابراين ، شهر از سه بخش پايينى و ميانى و بالايى تشكيل شده است . « 1 » در 462 ق / 1070 م در زمان فرمانروايى المعتمد عبادى ، قرطبه ضميمه اشبيليه شد و معتمد پسر خود ، عبّاد ملقب به سراج الدوله ، را به امارت قرطبه فرستاد ؛ ولى در 467 ق / 1075 م قرطبه به دست المأمون بن ذو النون افتاد ؛ البته پس از مرگ وى ، قرطبه دوباره جزء قلمرو مملكت اشبيليه درآمد . « 2 » در 484 ق / 1091 م مرابطون ، قرطبه را به عنف تصرف كردند و فتح بن المعتمد را كه از شهر دفاع مىكرد كشتند و سرش را بر نيزه كردند . « 3 » در 496 ق / 1102 م كه يوسف بن تاشفين ، امير مرابطين ، براى آخرين بار به اندلس آمد ، شهر قرطبه پايتخت حكومت آنان در اندلس بود . « 4 » در آغاز سال 503 ق / 1109 م به فتواى فقهاى مالكى مرابطين ، مبنى بر وجوب گردآورى و سوزاندن كتاب احياء علوم الدين امام ابو حامد غزّالى ، امير المسلمين على بن يوسف بن تاشفين فرمان داد تا نسخ كتاب را گرد آوردند و در صحن مسجد جامع قرطبه در برابر در غربى مسجد آتشى افروختند و كتابها را كه به روغن آغشته بودند آتش زدند . « 5 »\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 519 و 574 .\r\n( 2 ) . تاريخ دولتهاى اسلامى در اندلس ؛ ج 2 ، ص 59 .\r\n( 3 ) . همان ؛ ج 1 ، ص 354 .\r\n( 4 ) . همان ؛ ج 3 ، ص 38 .\r\n( 5 ) . البيان المغرب ؛ ج 4 ، ص 59 .\r\n","page_name":" 491 ","page_number":497},
  {"content":"\r\n\r\nدر 515 ق / 1121 م مردم قرطبه بر ضد مرابطين شورش كردند . على بن يوسف بن تاشفين با لشكر خود در خارج شهر قرطبه فرود آمد . وى آهنگ آن داشت كه شورش را به سخت‌ترين وجهى سركوب كند ؛ اما پس از چندى از وجوه و اعيان مردم قرطبه به آمد و شد و مذاكره پرداختند و سرانجام پس از مذاكرات فراوان و عذرخواهى مردم شهر ، امير المسلمين آنان را بخشيد و قرار شد هرچه را از مرابطين به تاراج برده بودند به صاحبانشان بازگردانند . « 1 » على بن يوسف بن تاشفين در 530 ق / 1135 - 1136 م ، به حكام اندلس نامه نوشت كه واجب است همه بر گرد شهرها بارو بسازند . بعدها ابو حفص عمر ، فرزند امير المسلمين ، امارت قرطبه يافت . مردم قرطبه برحسب عادت ديرين خود تعمير و تكميل باروى شهر خويش را بر عهده گرفتند . « 2 » عبد الله عنان به نقل از نظم الجمان ابن يقظان مىنويسد : در سال 525 ق / 1131 م آتش در بازار كتان‌فروشان قرطبه افتاد و به بازار بزّازان نيز رسيد ؛ بازار بزّازان آتش گرفت و مردم سخت خسارت ديدند ؛ مردم ابن المناصف ، رئيس بازار ، را بدان سبب كه در رسانيدن كمك قصور كرده بود سنگباران كردند . در 526 ق / 1132 م نيز در قرطبه قحطى سختى پيش آمد و بيمارى در ميان مردم افتاد و بسيارى بمردند و بهاى يك مدّ گندم به پانزده دينار رسيد و در همه جا هرج و مرج پديد آمد و اهل شرّ و فساد بسيار شدند . « 3 » در 541 ق / 1147 م موحدين به اندلس آمدند و اشبيليه را فتح كردند ؛ سپس در 543 ق / 1148 م به قرطبه درآمدند . چون موحدين بر قرطبه مستولى شدند ، يكى از آرزوهاى عبد المؤمن ، امير موحدين ، آن بود كه مصحف عثمان را از قرطبه به مراكش منتقل كند . سرانجام در يازدهم شوّال 552 مصحف را از مسجد جامع قرطبه بيرون آوردند و به مراكش فرستادند . « 4 »\r\nياقوت كه معاصر با دوران ضعف ملوك الطوايف بوده ، در وصف قرطبه مىنويسد : شهرى بزرگ در اندلس بوده و در ميان شهرهاى آن قرار داشته و معدن فضلا\r\n\r\n\r\n","description":"","footnote":"\r\n( 1 ) . ابن اثير شورش مردم قرطبه عليه مرابطين را در سال 513 هجرى آورده است ( الكامل فى التاريخ ؛ ج 10 ، ص 558 ) .\r\n( 2 ) . تاريخ دولتهاى اسلامى در اندلس ؛ ج 3 ، ص 108 - 109 .\r\n( 3 ) . همان ؛ ج 3 ، ص 131 .\r\n( 4 ) . تاريخ ابن خلدون ؛ ج 5 ، ص 247 و تاريخ دولتهاى اسلامى در اندلس ؛ ج 3 ، ص 357 .\r\n","page_name":" 492 ","page_number":498},
  {"content":"\r\n\r\nو منبع برگزيدگان آن ديار بوده است . بعد از سرآمدن روزگار امويان ، ملوك الطوايف بر آن مسلط شدند و در اين زمان ( زمان ياقوت ) ، قرطبه از حاكميت سلطانى كه امور آن را به عهده بگيرد محروم مانده و بر اثر ظلم و جور دچار ويرانى گرديده و جاى آن را اشبيليه كه بنى عباد آن را آباد كرده بود ، گرفته است . « 1 » سرانجام مسيحيان ، اين شهر را محاصره كردند و مردم با وجود دفاع جانانه از شهر و دين خويش ، مجبور به تسليم شدند و مسيحيان در 23 شوال 633 / بيست و نهم ژوئن 1236 شهر را گرفتند و بلافاصله مسجد جامع آن را به كليسا بدل كردند . « 2 » ابو الفداء در نيمهء اول قرن هشتم هجرى در وصف قرطبه مىنويسد : گرداگرد ( محيط ) قرطبه سى هزار ذراع است و از بزرگترين شهرهاى اندلس محسوب مىشود . شهرى است با بارويى استوار از سنگ ؛ تعداد مساجدش به هزار و ششصد و حمامهايش به نهصد مىرسد . شهر در زمان ابو الفداء چهار دروازه داشته است . از ديگر اعمال مشهور آن ، كورهء قصير است كه در مشرق قرطبه واقع است .\r\nمشهورترين اعمال آن ، حصن المدور است كه لشكرگاهى بزرگ بوده است . همچنين حصن ديگرى به نام حصن المراد در مغرب قرطبه واقع است و ديگر ، كورهء بزرگ و وسيع عافق است . « 3 » آخرين تلاش مسلمانان براى بازپس‌گيرى قرطبه در 888 ق / 1483 م به وسيله ابو عبد الله محمد پادشاه جوان غرناطه انجام شد ؛ ولى او در نزديك قرطبه از سپاه مسيحيان شكست خورد و به اسارت افتاد . « 4 » حمد الله مستوفى كه معاصر با ابو الفداء و همزمان با تسلط مسيحيان بر اندلس بوده ، مىنويسد كه دار الملك اندلس قبلا قرطبه بوده است و در مغرب بزرگتر و پرنفعتر و پرميوه‌تر از آن ، شهرى نبوده است و بارو از سنگ داشته و در آن مردم متمول بسيار بوده و اكنون در آبادى وسط است و دار الملك اندلس ، اشبيليه است . « 5 »\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 324 .\r\n( 2 ) . تاريخ دولتهاى اسلامى در اندلس ؛ ج 5 ، ص 21 .\r\n( 3 ) . تقويم البلدان ؛ ص 211 .\r\n( 4 ) . تاريخ دولتهاى اسلامى در اندلس ؛ ج 5 ، ص 187 .\r\n( 5 ) . نزهة القلوب ؛ ص 265 .\r\n","page_name":" 493 ","page_number":499},
  {"content":"\r\n\r\nغرناطه « 1 » ، نام جديد آن گرانادا « 2 » است ، شهر مركز ايالت غرناطه اندلس واقع در جنوب اسپانيا ، بر كنار رودخانهء خنيل يا شنيل و در دامنهء كوههاى سيرانوادا در جنوب شبه جزيره ، در بخش اندلس اسلامى است . غرناطه يا اغرناطه نامى كهن است كه به عصر روميان و گوتها بازمىگردد . در اينكه ريشهء واژه غرناطه چيست ميان محققان اختلاف است . برخى مىگويند كه از واژه رومى گرناته « 3 » ، به معناى انار ، مشتق شده است و آن را به سبب زيبايىاش و فراوانى باغهاى انار كه گرداگرد آن را فراگرفته بود ، بدين نام خوانده‌اند . « 4 » اين شهر در منطقه‌اى پرحاصل واقع و از مركز صنعت و بازرگانى است .\r\nوجود ويرانه‌هاى مجاور شهر غرناطه حاكى از آن است كه نزديك آن ، يك شهر رومى قرار داشته است . در 92 ق / 711 م طارق بن زياد لشكرهايى به غرناطه و البيره و مالقه فرستاد . غرناطه به محاصره درآمد و پس از اندك مجاهدتى گشوده شد . مسلمانان عرب ، خصوصا عراقيان ، در ولايت البيره و غرناطه سكونت كردند . « 5 » در دوران عبد الله بن محمد بن عبد الرحمن اوسط ، سوّار بن حمدون قيسى بر غرناطه مسلط شد و آنجا را مركز فرماندهى خود قرار داد . « 6 » در دوران عبد الرحمن الناصر ، عمر بن حفصون قصد داشت كه به غرناطه حمله كند ، ولى مردم راه بر او گرفتند و بازش گردانيدند . « 7 » در 374 ق / 987 م منصور بن ابى عامر با سپاه خود به سمت جنوب راند و به إلبيره و غرناطه آمد و اين نواحى را به زير سلطهء خود درآورد . « 8 » بعد از فروپاشى امويان و عامريان ، خاندان بنى زيرى بن مناد در غرناطه از سال 403 - 484 ق / 1012 - 1091 م حكومت راندند . « 9 » گويند كه سليمان المستعين اموى در سال 403 ق / 1013 م ، به زعماى بنى زيرى بن مناد ، از\r\n\r\n\r\n","description":"","footnote":"\r\n( 1 ) .  Qarnate \r\n( 2 ) .  Granada \r\n( 3 ) .  Granata \r\n( 4 ) . تاريخ دولتهاى اسلامى در اندلس ؛ ج 5 ، ص 11 و نيز معجم البلدان ؛ ج 4 ، ص 328 .\r\n( 5 ) . تاريخ دولتهاى اسلامى در اندلس ؛ ج 1 ، ص 46 و 70 و اندلس يا حكومت مسلمين در اروپا ؛ ص 19 .\r\n( 6 ) . لابن الابّار ؛ الحلّة السّيراء ؛ ج 1 ، ص 149 و تاريخ دولتهاى اسلامى در اندلس ؛ ج 1 ، ص 355 .\r\n( 7 ) . تاريخ دولتهاى اسلامى در اندلس ؛ ج 1 ، ص 401 .\r\n( 8 ) . همان ؛ ج 1 ، ص 535 .\r\n( 9 ) . اندلس يا حكومت مسلمين در اروپا ؛ ص 111 .\r\n","page_name":" 494 ","page_number":500},
  {"content":"\r\n\r\nقبيلهء صنهاجه ، ولايت إلبيره را به اقطاع داد . « 1 » چون بربرهاى صنهاجه در سرزمين إلبيره فرود آمدند ، ديدند كه موقعيت منطقه براى دفاع مناسب نيست ؛ از اين‌رو در جلگه‌اى نزديك وادى ژنيل « 2 » در دامنهء كوه شلير ( سيرانوادا ) و در پناه كوه ، شهر جديد غرناطه را پىافكندند و بناى شهر را آغاز كردند . اين شهر بعد از مدتى جانشين شهر إلبيره شد .\r\nباديس بن حبوس « 3 » ، امير غرناطه ، بناى شهر را به پايان برد و فرمانروايى خود را استوار ساخت . « 4 » در دوران حبّوس ، غرناطه مركز علم و دانش بود و از كتابخانه‌هاى مهم آن زمان كتابخانهء يوسف بن اسماعيل بن نغزاله يهودى ، وزير باديس امير غرناطه ، بود . « 5 » باديس ، غرناطه را به صورت شهر مهمى درآورد و در عصر او ، غرناطه از مهمترين مراكز جنوبى اندلس شد . وى قصبهء غرناطه را بر روى ويرانه‌هاى قلعه‌اى قديمى بنا كرد و آن را به نام قديمش القلعة الحمراء ناميد و اين نام بعدها براى الحمراى غرناطه نامى علم شد .\r\nباديس قصر خود را در داخل غرناطه ساخت و مسجدى را كه بعدها خود در آن به خاك سپرده شد ، در آنجا بنا نمود . همچنين ، باروى ضخيمى بر گرد تپه‌اى كه مركز شهر بر آن ساخته شده بود كشيد . « 6 » در 483 ق / 1090 م امير المسلمين ، يوسف بن تاشفين امير مرابطين ، كه براى بار سوم به اندلس آمده بود بر ملوك الطوايف جنوب و غرب اندلس ، از جمله غرناطه و اشبيليه غلبه يافت . در 492 ق / 1098 - 1099 م وى به خواهش فقها ، كليساى بزرگ غرناطه را ويران كرد . غرناطه در اوايل سال 501 ق / 1107 - 1108 م بعد از قرطبه پايتخت فرمانروايى مرابطين شمرده مىشد « 7 » و از اين شهر به نواحى شمالى\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 122 .\r\n( 2 ) .  Genil \r\n( 3 ) . حبوس بن ماكسن ، برادرزادهء زاوى بن زيرى و بنيانگذار دولت بنى زيرى بن مناد در غرناطه است كه از سال 411 - 428 ق بر غرناطه حكم راند .\r\n( 4 ) . تاريخ دولتهاى اسلامى در اندلس ؛ ج 2 ، ص 125 .\r\n( 5 ) . ابن بشكوال ، خالف بن عبد الملك ؛ كتاب الصله ؛ چاپ قاهره ، ج 2 ، ص 645 .\r\n( 6 ) . تاريخ دولتهاى اسلامى در اندلس ؛ ج 2 ، ص 141 .\r\n( 7 ) . همان ؛ ج 2 ، ص 296 و ج 3 ، ص 52 ، 100 و 139 .\r\n","page_name":" 495 ","page_number":501},
  {"content":"\r\n\r\nلشكركشى مىكردند . در 530 ق / 1135 - 1136 م امير المسلمين ، على بن يوسف بن تاشفين ، به حكام اندلس نوشت كه بر گرد شهرها بارو بسازند . ابو عمر ينالهء لمتونى كه امير غرناطه بود ، مالياتى بر خانه‌هاى غرناطه بست و در جمع‌آورى آن بر مردم سخت گرفت و با آن مال باروى شهر را تعمير كرد ؛ ولى اندكى بعد سيلى عظيم آمد و به باروى غرناطه آسيب رسانيد و قسمت مهمى از آن را كه به دروازهء رمله و دروازهء البيره پيوسته بود ، ويران كرد و بر اثر آن سيل ، جمعى از مردم هلاك شدند . « 1 » سرانجام در 540 ق / 1145 م موحدين بر قسمتهاى غربى اندلس دست يافتند و سپس در 543 ق / 1149 م عمر بن ومزال ، سردار موحدين ، اشبيليه و قرطبه و غرناطه را فتح كرد . « 2 » عبد المؤمن خليفه موحدين پسر خود السيد ابو سعيد ، را ولايت غرناطه داد و او با سپاهى كه در اختيار داشت در غرناطه جاى گرفت . در واقع ، استيلاى كامل موحدين در 551 ق / 1156 م بود . « 3 »\r\nادريسى همزمان با تسلط موحدين بر غرناطه در وصف آن شهر مىنويسد :\r\nغرناطه در زمان شورشها و پريشانيها در اندلس ساخته شد و مردم شهر البيره به آنجا كوچيدند و آن را آباد كردند و بر گرد آن ديوارى بلند ساختند . مركز آن شهر را حبّوس صنهاجى ساخت و سپس در ايام پسرش ، باديس ، شهر كامل و آباد شد و تاكنون آباد است . رودى به نام حدروا از ميان شهر مىگذرد و در جنوب آن رود شنيل ( سنجل ) جارى است كه سرچشمهء آن از كوه شلير است . درازاى اين كوه دو روز راه است و كوهى بلند است و پيوسته بر آن برف وجود دارد . دامنه‌هاى جنوبى اين كوه به سمت ساحل درياست . « 4 » در 562 ق / 1166 م امير موحدين ، خليفه ابو يعقوب ، شيخ ابو عبد الله بن ابراهيم را به امارت غرناطه فرستاد . « 5 » در 565 ق / 1170 م در بسيارى از شهرهاى اندلس ، از جمله در قرطبه و غرناطه زلزله‌هاى عظيم و سهمگين آمد . « 6 » در 578 ق / 1182 م تجاوز\r\n\r\n\r\n","description":"","footnote":"\r\n( 1 ) . همان ؛ ج 3 ، ص 108 - 109 .\r\n( 2 ) . اندلس يا حكومت مسلمين در اروپا ؛ ص 167 - 168 .\r\n( 3 ) . تاريخ دولتهاى اسلامى در اندلس ؛ ج 3 ، ص 360 .\r\n( 4 ) . نزهة المشتاق ؛ ج 2 ، ص 569 .\r\n( 5 ) . تاريخ دولتهاى اسلامى در اندلس ؛ ج 4 ، ص 13 - 15 .\r\n( 6 ) . المنّ بالامامه ؛ ص 310 - 311 .\r\n","page_name":" 496 ","page_number":502},
  {"content":"\r\n\r\nپرتغاليها بر اراضى اندلس شدت گرفت . آلفونسوى هشتم ( در روايات اسلامى ، إذفنش ) قسمتى از نيروهايش را به مالقه و غرناطه گسيل داشت ؛ « 1 » ولى اندكى بعد سپاه آلفونسو مجبور به مراجعت شد . در 629 ق / 1232 م ، المتوكل على الله محمد بن يوسف بن هود ، از ضعف موحدين استفاده كرده ، شهرهاى جيّان ، غرناطه ، مالقه و چند شهر ديگر را به اطاعت خود درآورد ؛ « 2 » ولى محمد بن يوسف بن الاحمر كه در طى اين احوال چشم به حوادث اندلس دوخته و منتظر فرصت بود ، چون ابن هود درگذشت ، دريافت كه فرصت فرا رسيده است . از اين‌رو ، ابتدا به اشبيليه شتافت و سپس به غرناطه راند و آنجا را تسخير و مقر حكومت خود كرد . « 3 » ياقوت مقارن اين احوال در وصف غرناطه مىنويسد : اين شهر قديمترين شهرهاى ناحيهء البيره و زيباترين آنهاست و بيشترين و مستحكمترين دژها و حصارها را دارد . رود معروفى كه در قديم قلزم نام داشته و اكنون به حدارّه « 4 » معروف است ، از اين شهر مىگذرد . از اين‌رو ذرّات طلاى خالص به دست مىآيد و بر كنار آن آسيابهاى بسيار است . نهرهاى زيادى از اين رود وارد نيمى از شهر و چاهها و آبگيرها و بسيارى از خانه‌هاى بزرگ مىشود . رود ديگرى به نام شنيل ، نيم ديگر شهر را مشروب و قسمتهاى زيادى از حومه شهر را آبيارى مىكند . « 5 » در 642 ق / 1244 م قشتاليان ، غرناطه را محاصره كردند ، ولى با تلفات سختى بازگرديدند . در تجاوزات بعدى قشتاليان ، ابن الاحمر دفاع از اراضى خود را دشوار ديد و بر آن شد كه راه مصالحه در پيش گيرد ، شايد مملكت خود را سالى چند از سقوط حفظ كند . در روايات اسلامى آمده است كه وى در اواخر 643 ق / 1246 م توانست پيمان صلحى به مدت بيست سال با پادشاه قشتاله منعقد كند . « 6 » در 662 ق / 1264 م آلفونسوى دهم ملقب به حكيم ، به غرناطه لشكر كشيد و چند روزى شهر را محاصره كرد . در 664 ق / 1266 م بار ديگر سپاه\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 80 .\r\n( 2 ) . همان ؛ ج 4 ، ص 317 .\r\n( 3 ) . تاريخ ابن خلدون ؛ ج 3 ، ص 238 و 242 .\r\n( 4 ) .  El darro \r\n( 5 ) . معجم البلدان ؛ ج 4 ، ص 195 .\r\n( 6 ) . تاريخ ابن خلدون ؛ ج 3 ، ص 344 و تاريخ دولتهاى اسلامى در اندلس ؛ ج 4 ، ص 334 .\r\n","page_name":" 497 ","page_number":503},
  {"content":"\r\n\r\nقشتاله به سوى غرناطه آمد . ابن الاحمر اين بار نيز خود را در دفاع از غرناطه عاجز ديد و از اين‌رو در 665 ق / 1267 م معاهدهء صلح تازه‌اى بست كه براساس آن چند شهر و دژ را به قشتاليان واگذار كرد . گويند شمار بلاد و دژهايى كه در اين قرارداد جديد تسليم قشتاليان شد به صد و پنج عدد مىرسيد كه همه از بلاد غربى اندلس بود . « 1 » دولت بنى مرين حدود هشتاد سال از دولت بنى الاحمر غرناطه در مبارزاتشان بر ضد اسپانياى مسيحى حمايت و به آنان كمك مىكرد .\r\nغرناطه در دوران فرمانروايى بنى الاحمر از بهشتهاى روى زمين بود با باغها و بوستانسراها . مردم غرناطه باغ و بوستان را جنّت مىگفتند . نام برخى از اين باغها عبارتند از : جنّة الجرف ، جنّة العرض ، جنّة الحفره ، جنّة العمران و جنّة العريف . ابن خطيب مىگويد : شمار جنّات مشهور غرناطه در عصر او به صد مىرسيده است و نيز گويد كه منطقهء غرناطه حدود سيصد ده آباد داشته و شمار ساكنان برخى از آنها به چند هزار نفر مىرسيده است . برخى را يك مالك و برخى را چند مالك بود و اين ، غير از املاك سلطانى و دژها بوده است . « 2 » شهر غرناطه آن هنگام كه پايتخت دولت اسلامى بود ، پانصد هزار نفر جمعيت داشت . در خارج شهر ، جمع كثيرى در خانه‌هايى كه درون باغها و بستانها ساخته بودند زندگى مىكردند . جلگه وگا نزهتكده‌اى زيبا و خرّم بود كه آن را همتاى غوطهء دمشق مىشمردند . شهر ، نمونه‌اى بديع از معمارى اسلامى بود با كاخها و بناهاى فخيم و ميدانها و كوچه‌هاى پهناور . شهرك الحمراء يا دار الملك زيباترين بخش غرناطه بود ، « در سمت قبلهء آن با ايوانها و بالكونهاى سفيد و برجهاى بلند و قصرهاى شامخ آن كه چشمها را خيره مىكرد و خردها را به حيرت مىافكند » « 3 » ؛ اما امروز ، غرناطه شهر حقيرى است كه بيش از صد و سى هزار نفر جمعيت ندارد و مركز ولايتى است با همين نام . قسمت اعظم محلات اسلامى آن از ميان رفته و به جاى آنها ، شهر اروپايى تازه‌اى بنا شده است . با اين همه ، در گوشه و كنار آن ، نشانى از غرناطهء ديرين به چشم\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 336 - 337 .\r\n( 2 ) . ابن خطيب ؛ الاحاطه فى اخبار غرناطه ؛ 1956 م ، ج 1 ، ص 122 - 123 .\r\n( 3 ) . همان ؛ ج 1 ، ص 121 .\r\n","page_name":" 498 ","page_number":504},
  {"content":"\r\n\r\nمىخورد ، بخصوص در قسمت شرقى ؛ آنجا كه برجهاى رفيع الحمراء بر فراز تپه‌اى برافراشته شده است . قصر جنة العريف در مشرق الحمراء ( شهر قديم ) واقع شده و قصر تابستانى ملوك غرناطه بوده است . بقاياى مختصرى هم از قصر ژنيل « 1 » يا شنيل كه در تاريخ غرناطه به قصر السيد معروف است و در 615 ق / 1281 م در ايام موحدين بنا شده و در ايام ملوك غرناطه جايى براى پذيرايى مهمانها بوده ، در حال حاضر در خارج شهر ارمله ( ارمليا ) نزديك رود شنيل هنوز برجاى است . مسجد جامع و ديگر مساجد شهر غرناطه همگى ويران شده و به جاى آنها ، كليساهايى ساخته‌اند . ميدان بزرگ شهر هنوز هم به نام قديمىاش يعنى باب الرمله ( در زبان محلى  Plaza de Bibrambla  ) خوانده مىشود و در كنار آن ، قيصريه « 2 » قديم واقع است . علاوه بر اينها ، در پاره‌اى محلات ، با كوچه‌هاى باريك و خانه‌هاى تنگ ، بافت غرناطه قديم را مىتوان ديد . همچنين ، بخشى از باروى قديم غرناطهء اسلامى هنوز باقى و پاره‌اى دروازه‌ها ، چون باب البنود و باب البيره و باب البيازين و باب فحص اللوز و باب الشريعه ، كه مدخل اصلى الحمراء است ، همچنان بر جاى مانده است . « 3 » به نوشتهء گوستاولوبن ، الحمراء ( القلعة الحمراء ) كه در قرن چهاردهم ميلادى به دست معماران مسلمان ساخته شده ، در نظر اهل تحقيق و اطلاع ، سرآمد ابنيهء عرب ( مسلمان ) در اندلس است . قصر الحمراء به تمام شهر غرناطه و جلگه پهناور و مصفّا و حاصلخيز معروف به وگا مشرف است . كاخهاى الحمراء مانند بسيارى از ابنيه و قصور اعراب ( مسلمانان ) به هيچ وجه شباهتى با ابنيه و عمارات غربى نظير خود ندارد .\r\nگوستاولوبن از قول ويكتور هوگو شاعر فرانسوى دربارهء الحمراء مىنويسد : « اى قصرى كه پريان تو را چون خواب و خيال زراندود و پرنغمه و دستان كرده‌اند ! اى حصارى كه در كنگره‌هاى دندانه‌دار فرو ريخته تو ، شب هنگام كه ماه از ميان طاقهاى مقرنسى مىتابد و بر ديوارها پرتوى چون برگ شبدر مىافكند آهنگهاى سحرآميز\r\n\r\n\r\n","description":"","footnote":"\r\n( 1 ) .  Alcazar Genil \r\n( 2 ) .  Alcaicaria \r\n( 3 ) . تاريخ دولتهاى اسلامى در اندلس ؛ ج 5 ، ص 13 - 15 .\r\n","page_name":" 499 ","page_number":505},
  {"content":"\r\n\r\nشنيده مىشود » . « 1 » قسمتهاى ممتاز عمارت الحمراء ، از قبيل حياط شيران يا بيت الليوث و تالار بيت الاختين و تالار ابن السراج ( از خاندانهاى مشهور غرناطه ) و بيت العدل امروز در اقطار عالم معروف و مشهور است . حياط شيران ( بيت الليوث ) از ميان آن آثار ، از همه مشهورتر است . ژيرول دوپرانژه « 2 » در وصف آن مىنويسد : « همين‌كه شخص از حياط البركه وارد حياط بيت الليوث مىشود مثل اين است كه از عالمى به عالم ديگر داخل شود ؛ و براى انسان احوال و احساسى دست مىدهد كه بيان از شرح آن عاجز است . از هر طرف اين حياط ، ايوانهاى مسقف با طاقها و هلالهاى مختلف الشكل گوشه‌دار داندانه‌دار و مطرز به مقرنسها و گچبريها آراسته است و چندين رديف ستونهاى مرمر قيمتى به انواع و اقسام ، تك تك ، جفت جفت و دسته دسته به مناسبت موقع و حاجت معمارى با نظمى شگفت ، به قطار ( يا به رديف ) ، در مقابل چشم جلوه‌گرند و از فواصل آنها از هر طرف كه شخص نگاه كند ، آب زلالى كه از فوّاره وسط سنگاب بيت الليوث فوّاره مىزند ، مانند ستون بلورى درخشان است » . « 3 » سنگاب وسط قصر بر پشت شيرهاى سنگى است كه حلقه‌وار در زير سنگاب قرار دارند ، در حقيقت هياكلى موهوم است و به هيچ حيوانى شباهت ندارند . اندام آنها برحسب اصول تشريحى به قدرى غير متناسب و بدتركيب است كه نمىتوان عجز مهارت سنگتراش را تصور نمود ، بلكه بايد چنين پنداشت كه اصلا مقصود حجّار تمثيل حيوان معينى نبوده و فقط براى زينت هياكل فرضى درنظر گرفته شده است . تزيينات عمارت الحمراء همه از خمير گچ است كه آن را به تناسب مخصوصى با بعضى مواد آلى سرشته‌اند و همين امر يكى از شگفتيهاى معمارى و استادى كارگران مسلمان است كه مصالح خود را طورى محكم و سخت ترتيب مىداده‌اند كه هنوز بعد از پنج قرن گچبريها و ريزه‌كاريهاى آنها به حال اصلى برجاست . امروز هركس از اهل ذوق و هنر كه به تماشاى الحمراء رفته زبانى پر از\r\n\r\n\r\n","description":"","footnote":"\r\n( 1 ) . تمدن اسلام و عرب ؛ ص 364 - 367 .\r\n( 2 ) .  Girault de Prangey \r\n( 3 ) . همانجا .\r\n","page_name":" 500 ","page_number":506},
  {"content":"\r\n\r\nشكايت و قلبى مجروح از مراتب هنركشى و ستمگرى اندلسيان ، كه بىمحابا به خرابى و ويرانى اين بناى ارجمند مبادرت كرده‌اند ، دارد . « 1 » ابو الفداء در نيمهء اول قرن هشتم هجرى مىنويسد : غرناطه در نهايت استوارى است و در جنوب و مشرق مملكت قرطبه قرار دارد و ميانشان حدود پنج روز راه است . شهرى است در نهايت طراوت و خرمى ، همانند شهر دمشق . جانب شمالش باز است . رودهايش از جبل الثلج ، كه در جنوب قرار دارد ، جارى مىشود و از ميان شهر مىگذرد و آسيابها را به گردش درمىآورد . شهر را قلعه‌اى است بس رفيع و تسخيرناپذير و درختان ميوه‌دار و جويبارها تا مسير دو روز راه اطرافش را مىپوشاند . « 2 » سرانجام ، فرناندو ، پادشاه قشتاله ، در 896 ق / 1491 م با قواى خود عزم تصرف مركز بزرگ اسلامى ، يعنى شهر غرناطه را كرد و شهر را به محاصره درآورد و مصمم شد كه به محاصره ادامه دهد تا شهر تسليم شود . از اين‌رو ، فرمان داد تا در محل برپايى لشكرگاه ، شهرى بسازند تا اگر زمستان فرا رسيد لشكرش از سرما در امان باشند . در مدت سه ماه شهرى ساختند و ملكه ايزابلا آن را سانتافه « 3 » ( ايمان مقدس ) ناميد و اين ، حاكى از جنبهء صليبى اين جنگ است . اين شهر تاريخى ، امروز هم در نزديكى غرناطه در جنوب غربى آن باقى است . « 4 » سرانجام پس از چند هفته گفتگو در باب شروط مصالحه ، در 21 محرم 897 / 25 نوامبر 1491 طرفين به توافق رسيدند . « 5 » شهر غرناطه در اوّل سال 898 ق / 1492 م تسليم پادشاه مسيحى ، فرديناند ، و ملكه ايزابلّا گرديد . « 6 » روايات مختلف حاكى از آن است كه يوسف بن كماشه ( وزير ابو عبد الله ) از كاردينال مسيحى استقبال كرد و نگهبانان مسلمان سلاحها و برجها را تسليم مسيحيان نمودند . در روايت ديگرى آمده كه ابو عبد الله محمد بن على شخصا در تسليم الحمراء حضور يافت . مىنويسند ، همين‌كه كاردينال مسيحى و اصحابش وارد قصر بزرگ الحمراء شدند ، بر فراز برج بلند آن موسوم به برج الحراسه ، صليب نقره‌اى بزرگى نصب شد . « 7 »\r\n\r\n\r\n","description":"","footnote":"\r\n( 1 ) . همان ؛ ص 368 و 370 .\r\n( 2 ) . تقويم البلدان ؛ ص 213 .\r\n( 3 ) .  Santafe \r\n( 4 ) . تاريخ دولتهاى اسلامى در اندلس ؛ ج 5 ، ص 221 .\r\n( 5 ) . همان ؛ ج 5 ، ص 230 .\r\n( 6 ) . اندلس يا حكومت مسلمين در اروپا ؛ ص 196 .\r\n( 7 ) . تاريخ دولتهاى اسلامى در اندلس ؛ ج 5 ، ص 244 - 245 .\r\n","page_name":" 501 ","page_number":507},
  {"content":"\r\n\r\nمالقه « 1 » ، اين شهر كه در منابع جديد به آن مالاگا گويند . شهر و بندرى قديمى و مركز ايالت مالاگاى امروز در جنوب اسپانياست و در ساحل مديترانه قرار دارد .\r\nصادراتش در حال حاضر ، شراب ، ميوه ، ماهى و روغن زيتون است . مالقه در دوران اسلامى مركز ناحيهء ريّه بوده است . اين شهر قبل از ميلاد به وسيله فنيقيها ، ساخته شد ؛ سپس به تصرف روميها و گوتها درآمد و در 92 ق / 711 م به دست اعراب مسلمان افتاد . « 2 » نوشته‌اند كه طارق بن زياد به غرناطه و البيره و مالقه لشكرهايى فرستاد . مالقه فتح شد و ساكنانش به كوهها گريختند ؛ سپس لشكر فاتح مالقه به لشكرهايى كه عزم البيره و غرناطه داشتند پيوست . « 3 » پس از فتح اندلس كه قبايل و عشاير مختلف در ايالات و شهرهاى اين سرزمين پراكنده شدند ، قبايل فلسطين در شذونه و جزيره و ريّه و مالقه و اطراف آنها جاى گرفتند . « 4 » عبد الرحمن بن معاوية بن هشام در 138 ق پس از پياده شدن در المنكّب ، به شهر مالقه آمد و در آنجا با او بيعت كردند . « 5 » در 267 ق / 880 - 881 م عمر بن حفصون آشوبگر اندلس ، در حصن بربشتر در كوههاى مالقه پناه گرفت . منذر بن محمد بن عبد الرحمن اوسط در 274 ق / 887 - 888 م همهء دژهايى را كه در دست ابن حفصون بود محاصره كرد و آنها را گشود ؛ از جملهء اين دژها ، دژ ريّه ، يعنى مالقه بود . « 6 » بعدها ، عبد الرحمن الناصر در 315 ق / 927 م پس از كشته شدن عمر بن حفصون ، به بربشتر داخل شد و همهء كنيسه‌هايى را كه در دژهاى نواحى ريّه و اعمال مالقه بود ويران كرد . « 7 » صاحب حدود العالم در نيمهء دوم قرن چهارم هجرى در وصف مالقه مىنويسد :\r\n« شهرى است بر كران درياى روم . از وى پوست سوسمار خيزد كى بر قبضهء شمشير كشند سخت بسيار » . « 8 » مقدسى از مالقه فقط به عنوان يكى از شهرهاى مهم اندلس نام برده است . « 9 » در اواخر سال 406 ق / 1016 م على بن حمود از سبته به جزيرة الخضراء آمد\r\n\r\n\r\n","description":"","footnote":"\r\n( 1 ) .  Malaqa \r\n( 2 ) . دايرة المعارف فارسى ؛ ج 3 ، ص 2607 و اطلس تايمز ؛ « نقشه » .\r\n( 3 ) . تاريخ دولتهاى اسلامى در اندلس ؛ ج 1 ، ص 46 .\r\n( 4 ) . همان ؛ ج 1 ، ص 70 .\r\n( 5 ) . تاريخ ابن خلدون ؛ ج 3 ، ص 174 .\r\n( 6 ) . همان ؛ ج 3 ، ص 190 - 191 .\r\n( 7 ) . همان ؛ ج 3 ، ص 196 .\r\n( 8 ) . حدود العالم ؛ ص 182 - 183 .\r\n( 9 ) . احسن التقاسيم ؛ بخش 1 ، ص 317 .\r\n","page_name":" 502 ","page_number":508},
  {"content":"\r\n\r\nو در ميان پيروان بربر خود به مالقه رفت . « 1 » مالقه از اوايل 417 ق / 1026 م پس از ورود يحيى بن على بن حمّود ، پايگاه و پايتخت دولت بنى حمّود بود . سرانجام ، اين شهر در 456 ق / 1064 م به دست باديس بن حبّوس ، صاحب غرناطه ، فتح شد و دولت بنى حمود منقرض گرديد . « 2 » يوسف بن تاشفين ، امير مرابطين ، در 483 ق / 1090 م افواجى از لشكر خود را به مالقه فرستاد و صاحب آن ، تميم بن بلّقين برادر عبد الله ، را گرفت و دست بسته به مغرب و سپس به شهر سوس فرستاد و دولت بنى حبّوس را منقرض كرد . « 3 » در 548 ق / 1153 م موحدين به اندلس وارد شدند . امير موحدين ، عبد المؤمن ، پسران خود را به امارت بلاد منصوب كرد و سبته و مالقه و جزيرة الخضراء را به پسر خود ، ابو سعيد ، سپرد . « 4 » در 559 ق / 1163 - 1164 م عباد بن عباد مالقه را محاصره كرد و با غلبهء بربرها بر آنجا ، شهر غارت شد و فقر همه جا را فراگرفت و مردم دچار ناامنى شدند و آثار فراوانى ويران شد . بعد از آن ، در فتنه ابن حسون ، جمع بيشمارى از مردم كشته شدند و شهر ويران شد و باقى مردم به شهرهاى ديگر پناه بردند . « 5 » ادريسى در قرن ششم و مقارن با اين اوضاع ، در وصف مالقه مىنويسد : شهرى نيكو و پرجمعيت و سرزمينى وسيع و گشاده است . بازارهايش آباد و پر از كالاهاى بازرگانى است . نعمتهايش بسيار است و دور تا دور شهر را درختان انجيرى فراگرفته كه مانند آنها در آن سرزمين نيست و انجير آن را به شهرهاى مصر و شام و عراق صادر مىكنند و چه بسا به هند نيز صادر مىشود و از بهترين نوع انجير در خوبى و گوارايى است و به انجير ريّه معروف است . شهر مالقه دو حومهء بزرگ دارد : يكى حومهء فنتناله و ديگرى تبانين . آب آشاميدنى مردم مالقه از چاههاى كم عمق و آب آنها بسيار گواراست . در كنار شهر درّه‌اى است كه در زمستان و بهار آب در آن جارى است ؛ ولى آب آن دائمى نيست . مالقه شهرى استوار و محكم است و در دامنه كوهى بلند به نام فاره قرار دارد و داراى دو ربض ( حومه ) بدون ديوار\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 655 .\r\n( 2 ) . همان ؛ ج 1 ، ص 667 و 672 .\r\n( 3 ) . تاريخ ابن خلدون ؛ ج 5 ، ص 185 .\r\n( 4 ) . تاريخ دولتهاى اسلامى در اندلس ؛ ج 3 ، ص 352 - 353 .\r\n( 5 ) . روض المعطار ؛ ص 518 .\r\n","page_name":" 503 ","page_number":509},
  {"content":"\r\n\r\nاست . شهر هتلها و گرمابه‌ها و درختان انجيرى دارد كه مانند آنها در آن سرزمين نيست و همان‌طور كه گفته شد به انجير ريّه معروف است . مالقه خود مركز ناحيهء ريّه است . « 1 » شهرهاى اندلس در دوران امويان و ملوك الطوايف و مرابطين و موحدين بسيار آباد و از مراكز تهيه صنايع مختلف بودند و از معادل آنجا به نحو احسن بهره‌بردارى مىشد ؛ چنان كه در شهرهاى اشبيليه ( سويل ) و مالقه ساخت ظروف بدل چينى و لعابى اشتهار فراوان داشته است . « 2 » ياقوت در قرن هفتم هجرى مىنويسد : « مالقه شهرى آبادان و پر آب است و حصار و باروى آن بر ساحل دريا ميان جزيرة الخضراء و المريه واقع است و به گفتهء حميدى بر ساحل تنگه معروف به الزّقاق قرار دارد . بنيان آن قديمى است و بعدها تعمير و آباد شده است . كشتيهاى فراوان به آنجا رفت‌وآمد مىكنند و محل رفت‌وآمد بازرگانان است و آبادانى آن توسعه پيدا كرده است ، به طورى كه شهر ارشذونه و شهرهاى ديگر اين ناحيه در حكم روستاها و آباديهاى مالقه به شمار مىروند » . « 3 » يك قرن بعد از ياقوت ، ابو الفداء در قرن هشتم هجرى در وصف آن مىنويسد : مملكت مالقه در جنوب قرطبه است و ميانشان حدود پنج روز راه فاصله است . اين مملكت بر ساحل درياى زقاق ( درياى مديترانه ) در قسمت جنوبى اندلس واقع است . از آن ، انجير و بادام فراوان به دست مىآيد . از نواحى مالقه شهر ابلّش است كه شهرى بزرگ در مشرق مالقه است و در همهء نواحى مالقه شهرى مانند آن نيست . از اعمال ( نواحى ) مالقه ، حصن لمايه و حصن بزليانه بر ساحل درياى زقاق است و ديگر ، حصن مورور است كه در مغرب حصن بزليانه واقع شده و از آباديهاى آن سهيل است كه عبد الرحمن بن عبد الله السهيلى اعمى صاحب كتاب روض الانف از آنجا بوده است . « 4 » حميرى در قرن نهم هجرى عينا مطالبى را كه ادريسى در قرن ششم هجرى در وصف مالقه گفته تأييد كرده و علاوه بر آن مىنويسد : مالقه از شهرهاى كهن و قسمت اعظم آن در كنار دو پل قديمى آن است . يكى از پلها بر روى يكى از دو درياچه‌اى است كه در\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 565 و 570 .\r\n( 2 ) . تاريخ اسپانيا ؛ ص 112 .\r\n( 3 ) . معجم البلدان ؛ ج 5 ، ص 43 .\r\n( 4 ) . تقويم البلدان ؛ ص 211 .\r\n","page_name":" 504 ","page_number":510},
  {"content":"\r\n\r\nكنار شهر واقع است . شهر ، ديوارى سنگى دارد كه تا بالاى كوهها كشيده شده است .\r\nحاكم‌نشين مالقه در سمت شرقى قرار دارد كه گرد آن ديوارى از سنگ در نهايت استحكام و استوارى است . در شهر مسجدى است كه فقيه و محدث ، معاوية بن صالح الحمصى ، كه در واقعه مروان بن محمد در شب بوصير حضور داشته و فرار كرده و به اندلس آمده آن را ساخته است . مسجد جامع شهر مالقه پنج صحن و پنج در دارد كه دو در آن به سمت درياست و در شرقى آن به باب القصبة ، در غربى به باب الوادى و در داخلى به باب الخوخة معروف است . در شهر و حومهء آن ، بناهاى بزرگ و گرمابه‌هاى نيكو و بازارهاى پر از كالا بسيار است . پيشينيان در كتابهايشان گفته‌اند كه شهر مالقه مشكلى ندارد و پراكندگى و هرج و مرج در آن نيست و از گرسنگى و قتل و خونريزى و اسارت در امان است . گفته‌اند : « اين كلمات بر روى سنگى به خط يونانى يافت شده است » . « 1 » اندلس و شهرهاى آن سرانجام با آخرين شهر ، يعنى غرناطه ، در 898 ق / 1492 م تسليم پادشاهان مسيحى شد و آنان در ششم ژانويه همين سال به كاخ الحمراء غرناطه وارد شدند و ابو عبد الله محمد بن على ( محمد يازدهم ) و مادرش ، عايشه ، از درب مخفى كاخ الحمراء خارج و متوارى شدند . « 2 »\r\nأستجه « 3 » ، شهرى است در نواحى جنوب . نام قديمى آن ، اثيخا « 4 » يا آستيگى « 5 » است و در منابع اسلامى با نام إستجه يا اسيجه آمده است . اين شهر ، امروز جزو ايالت سويل يا اشبيليه است . « 6 » گويند طارق بن زياد پس از پياده شدن به سواحل اندلس لشكر خود را به سوى شمال حركت داد . بقاياى لشكر گوت در استجه گرد آمده بودند ، به اين اميد كه لشكر فاتح را عقب برانند ؛ از اين‌رو بار ديگر ميان دو لشكر جنگى رخ داد و بار ديگر گوتها منهزم شدند و جنگاوران مسلمان يك يك دژها و شهرها را گشودند . « 7 » در 144 ق / 761 م در زمان عبد الرحمن داخل ، مردم شهر اشبيليه به كمك حيوة بن ملامس\r\n\r\n\r\n","description":"","footnote":"\r\n( 1 ) . روض المعطار ؛ ص 517 - 518 .\r\n( 2 ) . اندلس يا حكومت مسلمين در اروپا ؛ ص 195 - 196 و تاريخ اسپانيا ؛ ص 194 .\r\n( 3 ) .  Esteja \r\n( 4 ) .  Etixa \r\n( 5 ) .  Astigi \r\n( 6 ) . دايرة المعارف فارسى ؛ ج 1 ، ص 57 .\r\n( 7 ) . تاريخ دولتهاى اسلامى در اندلس ؛ ج 1 ، ص 46 .\r\n","page_name":" 505 ","page_number":511},
  {"content":"\r\n\r\nحضرمى شورش كردند . او شهر اشبيليه و استجه و بسيارى از نواحى استان الغرب را به تصرف درآورد . « 1 » در جمادى الاول سال 300 / 913 م ، عبد الرحمن الناصر شهر استجه را از پيروان شورشى معروف ، ابن حفصون ، بازپس گرفت و باروى شهر و پل آن را كه بر روى رود شنيل بود ، ويران كرد تا رشتهء ارتباط او را از همه جا قطع كند . « 2 » اصطخرى در نيمهء اول قرن چهارم هجرى مىنويسد : استجه يكى از شهرهاى مشهور اندلس است و فاصلهء آن از قرطبه به سمت قبله يك مرحله است . « 3 » در نيمهء اول قرن پنجم ، در 449 ق / 1075 م ، دولت بنى حمّود پايان گرفت . در اثناى اين احوال و بعد از شكست حمّوديان در نبرد قرطبه ، بربرها استيلاى خود را بر بيشتر شهرهاى جنوبى رود وادى الكبير بسط دادند و شهرهايى چون قرمونه و استجه را به زير فرمان خود درآوردند . « 4 » ادريسى در قرن ششم هجرى در وصف استجه مىنويسد : شهر بر كنار رود غرناطه كه شنيل خوانده مىشود واقع است . شهرى نيكوست و پلى شگفت بنيان از صخره سنگها دارد . در شهر ، بازارهاى آباد و پركالايى است و در اطراف شهر ، بوستانها و باغهايى چون بهشت و پردرخت وجود دارد . از استجه تا قرطبه 35 ميل فاصله است . « 5 » ياقوت در قرن هفتم هجرى مىنويسد : استجه ناحيه‌اى است قديمى در اندلس كه متصل به نواحى كريّه و ميان قبله و مغرب قرطبه واقع است و رستاقهاى وسيع دارد و سرزمين آن بر كنار رود سنجل ( شنيل ) كه همان نهر غرناطه است ، واقع است . « 6 » يك قرن بعد از ياقوت ، ابو الفداء در قرن هشتم هجرى ، ناحيهء استجه را از نواحى قرطبه دانسته است . « 7 » به نوشتهء حميرى ، مردم استجه در دوران جاهليت و اسلام هميشه ياغى و سركش بوده‌اند .\r\nشهر استجه دو ديوار دارد : يكى از سنگ سرخ و ديگرى از سنگ سفيد . در بالاى ديوارها\r\n\r\n\r\n","description":"","footnote":"\r\n( 1 ) . همان ؛ ج 1 ، ص 173 .\r\n( 2 ) . روض المعطار ؛ ص 53 و تاريخ ابن خلدون ؛ ج 3 ، ص 201 و تاريخ دولتهاى اسلامى در اندلس ، ج 1 ، ص 400 .\r\n( 3 ) . مسالك و ممالك ؛ ص 44 و 49 و ر . ك : احسن التقاسيم ؛ بخش 1 ، ص 317 .\r\n( 4 ) . تاريخ دولتهاى اسلامى در اندلس ؛ ج 2 ، ص 8 .\r\n( 5 ) . نزهة المشتاق ؛ ج 2 ، ص 572 .\r\n( 6 ) . معجم البلدان ؛ ج 1 ، ص 174 .\r\n( 7 ) . تقويم البلدان ؛ ص 211 .\r\n","page_name":" 506 ","page_number":512},
  {"content":"\r\n\r\nكنگره‌ها و نيز مجسمه‌هايى از مرمر به شكل انسان بوده است كه هركس از هر طرف به آنها نگاه مىكرده ، گمان مىبرده كه نگهبانان واقعى هستند . دروازه‌هاى شهر عبارت بود از : دروازهء پل در سمت شرقى ، دروازهء اشبونه در سمت قبله ، دروازهء رزق در سمت مغرب و دروازهء داخلى سويقه ، و دروازه‌هاى ديگرى نيز بوده است . شهر داراى ربضهاى وسيع و بازارهاى آباد و مهمانسراهاى بزرگ بود . مسجد جامع شهر در حومه و بناى آن از سنگ بود و پنج شبستان از سنگ مرمر داشت . در كنار مسجد كليسايى از آن مسيحيان بود . شهر ، آثار زيرزمينى فراوان داشته است . شهر ، ميوه و كشتزارهاى فراوان دارد . « 1 »\r\nقرمونه يا كارمونا « 2 » ، شهرى است قديمى در ايالت سويل ( اشبيليه ) در جنوب غربى اسپانيا . اين شهر از مراكز كشاورزى اسپانياست . « 3 » در رمضان 93 / ژوئن 712 ، موسى بن نصير حملهء خود را از شذونه آغاز كرد و پس از استيلا بر آن شهر ، به قرمونه رفت . قرمونه در آن ايام يكى از استوارترين بلاد اندلس بود . موسى به يارى يوليان و يارانش بر شهر غلبه يافت . « 4 » در 146 ق / 763 - 764 م عبد الرحمن داخل به قرمونه ، كه ميان قرطبه و اشبيليه قرار داشت و از نظر جنگى مكانى دست نيافتنى بود ، رفت و در آنجا براى دفاع موضع گرفت . علاء بن مغيث بارها به قرمونه حمله كرد و چند هفته شهر را در محاصره گرفت ؛ اما سرانجام شكست خورد . « 5 » در 301 ق / 914 م عبد الرحمن الناصر از شذونه به قرمونه ، كه حاكمش ، حبيب بن سواده ، در آنجا شورش كرده بود ، رفت و شهر را محاصره كرد تا حبيب بن سواده امان خواست و تسليم شد . « 6 » اصطخرى قرمونه را يكى از شهرهاى مشهور اندلس و فاصلهء آن را تا قرطبه چهار روز راه و تا اشبيليه دو روز راه دانسته است . « 7 » صاحب حدود العالم مىنويسد : قرمونه از شهرهاى\r\n\r\n\r\n","description":"","footnote":"\r\n( 1 ) . روض المعطار ؛ ص 53 .\r\n( 2 ) .  Karmona ( Carmona ) \r\n( 3 ) . دايرة المعارف فارسى ؛ ج 2 ، ص 2130 .\r\n( 4 ) . تاريخ دولتهاى اسلامى در اندلس ؛ ج 1 ، ص 49 .\r\n( 5 ) . اخبار مجموعه ؛ ص 93 - 95 و البيان المغرب ؛ ج 2 ، ص 51 .\r\n( 6 ) . البيان المغرب ؛ ج 2 ، ص 165 و تاريخ دولتهاى اسلامى در اندلس ؛ ج 1 ، ص 402 .\r\n( 7 ) . مسالك و ممالك ؛ ص 44 و 49 .\r\n","page_name":" 507 ","page_number":513},
  {"content":"\r\n\r\nاندلس و جايى پرنعمت و آبادان است و بازرگانان روم و مغرب و مصر به آنجا رفت‌وآمد دارند و شهر ، هواى معتدل دارد . « 1 » مقدسى نيز قرمونه را يكى از شهرهاى معروف اندلس دانسته است . « 2 » در 425 ق / اواخر 1034 م ، ميان ابن عباد و سپاهيان بربر جنگى رخ داد و ابن عباد بر قرمونه دست يافت ؛ ولى در محرم آن سال ميان سپاهيان بربر و مردم اندلس در قرمونه جنگى رخ داد كه ابن عباد كشته شد و اندلسيان شكست خوردند . « 3 » ابن عباد همواره در فكر جبران شكست خويش بود تا اينكه در محرم 427 / 1036 م قرمونه را گرفت و به هم پيمان خود ، محمد بن عبد الله برزالى ، باز گردانيد . « 4 » قرمونه در نزديكى مرز شمالى اشبيليه و به سبب استحكاماتش به منزله دژ دفاعى اشبيليه بوده است . باروى آن هنوز هم برجاست و دروازهء غربى شهر كه به جادهء اشبيليه باز مىشود - و امروز نيز آن را به همان نام قديم اندلسىاش ، باب اشبيليه گويند - با طاق مرتفع و نماى شكوهمندش از دروازه‌هاى باقيماندهء اندلس است . « 5 » المعتمد عبادى در 459 ق / 1067 م برقونه و اعمال آن استيلا يافت . « 6 » سير بن ابى بكر ، سردار مرابطين ، نيز در هفدهم ربيع الاول 484 / دهم مه 1091 شهر قرمونه را تصرف كرد . « 7 » ادريسى در قرن ششم هجرى در وصف قرمونه مىنويسد : شهرى بزرگ است و ربضهايى دارد و بر بالاى كوهى بلند واقع است . اطراف شهر ديوارى همانند ديوار اشبيليه است . اين شهر در گذشته در تصرف بربرها بوده است . مردم آن ، پيوسته اهل نفاق و دورويىاند و در اطراف شهر زراعت گندم و جو دارند . از آنجا به سوى اشبيليه ده ميل راه است . « 8 » ياقوت در قرن هفتم هجرى اطلاع چندانى دربارهء قرمونه نداده ، فقط مىنويسد : نواحى آن به نواحى اشبيليه متصل است . در سمت مغرب قرطبه و مشرق اشبيليه واقع است . شهرى قديمى است . ميان آن و اشبيليه هفت فرسخ و تا قرطبه\r\n\r\n\r\n","description":"","footnote":"\r\n( 1 ) . حدود العالم ؛ ص 182 .\r\n( 2 ) . احسن التقاسيم ؛ بخش 1 ، ص 317 .\r\n( 3 ) . البيان المغرب ، ج 3 ، ص 199 .\r\n( 4 ) . تاريخ دولتهاى اسلامى در اندلس ؛ ج 2 ، ص 35 .\r\n( 5 ) . همان ؛ ج 2 ، ص 44 .\r\n( 6 ) . البيان المغرب ، ج 3 ، ص 286 - 269 .\r\n( 7 ) . تاريخ دولتهاى اسلامى در اندلس ؛ ج 2 ، ص 359 .\r\n( 8 ) . نزهة المشتاق ؛ ج 2 ، ص 527 .\r\n","page_name":" 508 ","page_number":514},
  {"content":"\r\n\r\n22 فرسخ راه است . ياقوت نام آن را قرمونيه ضبط كرده ، ولى مىگويد : مردم ، آن را قرمونه مىگويند . « 1 » به نوشته ابن خلدون ، اين شهر در 629 ق / 1231 - 1232 م در دست سلطان محمد بن يوسف بن نصر ، از امراى بنى هود ، بوده است . « 2 » ابو الفداء مىنويسد :\r\nخوره قرمونه شهرى به همين نام دارد كه قلعه‌اى در نهايت استوارى و بلندى در آن است . « 3 » اين شهر طبق نوشتهء ابن خلدون در 722 ق / 1322 م جزو متصرفات كنت ، يكى از امراى مسيحى اندلس كه بر سراسر كشور بنى آلفونسو غلبه يافته بود ، درآمد . « 4 »\r\nلبله « 5 » شهرى است قديمى در شمال غربى ايالت اشبيليه ، در جنوب كشور اسپانيا .\r\nبعد از فتح اسپانيا و اسكان قبايل و عشاير مختلف عرب در ايالات و شهرهاى اسپانيا ، قبايل حمص در اشبيليه و لبله و اطراف آنها سكونت گزيدند . « 6 » در زمان فرمانروايى عبد الرحمن داخل بر اندلس ، در اوايل 149 ق / 766 م ، سعيد يحصبى معروف به مطرى در شهر لبله قيام كرد . « 7 » در 156 ق / 772 - 773 م عبد الرحمن داخل سرگرم نبرد با سردار فاطمى ، شقنا بن عبد الواحد ، بود كه خبر يافت در اشبيليه و لبله آتش انقلاب ، به رهبرى عمر بن طالوت ، افروخته شده است . « 8 » در اوايل محرم 230 / سپتامبر 843 ، نورمانها به قصد انتقام گرفتن از مسلمانان ، شهرهاى لبله و باجه را تاراج كردند . « 9 » يعقوبى مىنويسد :\r\nدر غرب اشبيليه شهرى است كه آن را لبله گويند و عربها نخستين بار كه با طارق وارد اين سرزمين شدند ، در اين شهر فرود آمدند . « 10 » در فاصلهء ميان سالهاى 279 ق / 892 م و 283 ق / 896 م ، در زمان حكومت عبد الله بن محمد بن عبد الرحمن اموى بر شهر لبله ،\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 330 .\r\n( 2 ) . تاريخ ابن خلدون ؛ ج 3 ، ص 241 .\r\n( 3 ) . تقويم البلدان ؛ ص 201 .\r\n( 4 ) . تاريخ ابن خلدون ؛ ج 3 ، ص 260 .\r\n( 5 ) .  Liebla \r\n( 6 ) . تاريخ دولتهاى اسلامى در اندلس ؛ ج 1 ، ص 70 و 131 .\r\n( 7 ) . اخبار مجموعه ؛ ص 96 .\r\n( 8 ) . الكامل فى التاريخ ؛ ج 6 ، ص 9 - 10 و تاريخ دولتهاى اسلامى در اندلس ؛ ج 1 ، ص 179 .\r\n( 9 ) . البيان المغرب ؛ ج 2 ، ص 88 و تاريخ دولتهاى اسلامى در اندلس ؛ ج 1 ، ص 282 .\r\n( 10 ) . البلدان ؛ ص 133 .\r\n","page_name":" 509 ","page_number":515},
  {"content":"\r\n\r\nعثمان بن عمرون خروج و عامل عبد الله بن محمد را از آنجا بيرون كرد و سراسر منطقه را فتنه فراگرفت . « 1 » اصطخرى لبله را از شهرهاى مشهور اندلس نام برده ، مىنويسد : از قرطبه تا فحص البلوط يك روز و از فحص البلوط تا لبله چهارده روز راه است . « 2 » ابن حوقل ، معاصر اصطخرى ، در وصف لبله مىنويسد : از اشبيليه تا لبله دو روز راه است و آن ، شهرى قديمى و باستانى و پرخير و خوش ساخت است و بر گرد آن ديوارى است و از آنجا تا كوه چشمه‌ها دو روز راه است . « 3 » مقدسى ، لبله را شهرى نامبردار در اندلس دانسته است . « 4 » در 539 ق / 1144 - 1145 م ابو زكريا يحيى بن غانيه پس از اطلاع از اوضاع شورشيان در مغرب اندلس و آمدن آنان به سوى اشبيليه ، به لبله آمد و آن شهر را سه ماه در محاصره گرفت . « 5 » در 541 ق / 1146 - 1147 م موحدين به شهر لبله حمله كردند و فرمانرواى لبله يوسف بن احمد بطروجى ، گردن به اطاعت آنان نهاد . « 6 » ادريسى در وصف لبله مىنويسد : شهرى متوسط و قديمى و زيباست . بارويى بلند دارد . در مشرق شهر ، رودى جارى است كه از كوه نزديك به شهر مىآيد و از كنار شهر مىگذرد و بر آن پلى است كه از روى آن به شهر وارد مىشوند . لبله بازارها و بازرگانى سودمند دارد و شرب مردم آن از چشمه‌هايى است كه در چمنزار غربى شهر قرار دارد . ميان لبله و درياى محيط ( اقيانوس اطلس ) شش ميل فاصله است . « 7 » به نوشتهء ياقوت ، لبله مركز يكى از نواحى بزرگ اندلس است و ناحيهء آن به ناحيهء أكشونيه ، در مشرق ، پيوسته و در مغرب آن ، قرطبه واقع است . ميان آن شهر و قرطبه از راه اشبيليه پنج روز راه و چهل و چهار فرسخ فاصله است . لبله شهرى دشتى است و در كنار دريا واقع است « 8 » و پرنعمت است و گندم آن بر گندم ديگر شهرها برترى دارد . لبله به لبلة الحمراء نيز معروف است . ريشهء\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 356 - 357 .\r\n( 2 ) . مسالك و ممالك ؛ ص 44 و 49 .\r\n( 3 ) . صورة الارض ؛ جزء 1 ، ص 110 .\r\n( 4 ) . احسن التقاسيم ؛ بخش 1 ، ص 317 .\r\n( 5 ) . تاريخ دولتهاى اسلامى در اندلس ؛ ج 3 ، ص 318 - 319 .\r\n( 6 ) . همان ؛ ج 3 ، ص 340 .\r\n( 7 ) . نزهة المشتاق ؛ ج 2 ، ص 541 .\r\n( 8 ) . حميرى مىنويسد : هم در دشت و هم در دريا واقع است ( - روض المعطار ؛ ص 508 ) .\r\n","page_name":" 510 ","page_number":516},
  {"content":"\r\n\r\nجنطيانا « 1 » ، يكى از گياهان دارويى ، از اين شهر صادر مىشود . « 2 » در 632 ق / 1235 - 1236 م ، قاضى لبله ، شعيب بن محمد بن محفوظ ، در لبله شورشى پديد آورد . محمد بن يوسف بن هود ، لشكر به جنگ او برد و مدتى لبله را محاصره كرد و چون شنيد كه پادشاه قشتاله به سوى اندلس در حركت است ، محاصرهء لبله را رها كرد . « 3 » ابن محفوظ ( شعيب بن محمد ) كه در 632 ق / 1234 - 1235 م شورش را برپا كرده بود ، خود را المعتصم لقب داد و بعدها با پادشاه قشتاله مصالحه كرد و پادشاه او را در 645 ق / 1247 م در فرمانروايى لبله باقى گذاشت . « 4 » در 650 ق / 1252 م ابن محفوظ از جزيه سر برتافت و دروازه‌هاى لبله را بست ؛ آلفونسوى دهم ، پادشاه قشتاله ، با سپاهى گران شهر را محاصره كرد . فتح لبله ، بدان سبب كه شهر بر فراز محلى بلند بود و نيز بارويى استوار داشت ، كار آسانى نبود .\r\nمسلمانان از فراز باروها ، مسيحيان را زير باران آتش و سنگ گرفتند . محاصره نه ماه طول كشيد ؛ اما سرانجام ، گرسنگى ، مردم لبله را وادار به تسليم كرد و شهر در 657 ق / 1275 م تسليم مسيحيان شد . در روايات اسلامى سال تسليم لبله را به فرنگيان ، 660 يا 661 ق / 1263 يا 1264 م ذكر كرده‌اند . « 5 »\r\nجيّان « 6 » شهر كرسى ايالت جيّان در جنوب اسپانيا بوده است . امروز به نام خائن يا جائن « 7 » معروف است . ابن خلدون مىنويسد : چون قرطبه گنجايش مسلمانان عربى كه اسپانيا را فتح كرده بودند نداشت ، هر گروه در شهرى گرد آمدند و آن را به نام شهرهاى شام كه به آنها شباهت داشت ، ناميدند . مردم قنّسرين شام در جيّان مكان گرفتند و جيّان را قنّسرين ناميدند . « 8 » در دوران فرمانروايى عبد الله بن محمد بن عبد الرحمن به سال\r\n\r\n\r\n","description":"","footnote":"\r\n( 1 ) . اين نام مأخوذ از لاتينى است . ريشه گياه بسيار تلخ و كلفت و زرد تيره رنگى است . اين گياه بومى فرنگستان است و به آن كوشاد هم گويند ( - فرهنگ نفيسى ؛ ج 2 ، ص 1130 ) .\r\n( 2 ) . معجم البلدان ؛ ج 5 ، ص 10 .\r\n( 3 ) . تاريخ دولتهاى اسلامى در اندلس ؛ ج 4 ، ص 320 - 321 .\r\n( 4 ) . همان ؛ ج 4 ، ص 371 .\r\n( 5 ) . همان ؛ ج 4 ، ص 372 - 373 .\r\n( 6 ) .  Jayyan \r\n( 7 ) .  Xaen ( Jaen ) \r\n( 8 ) . تاريخ ابن خلدون ؛ ج 3 ، ص 171 .\r\n","page_name":" 511 ","page_number":517},
  {"content":"\r\n\r\n275 ق / 888 م كه سراسر اندلس در فتنه و آشوب بود ، جيّان نيز مانند شهرها و مراكز بزرگ ، همچون اشبيليه و بطلميوس ، صحنهء رقابتهاى خونين ميان عرب و بربر بود . « 1 » يعقوبى مىنويسد : از قرطبه به سمت شرق ، شهرى است كه آن را جيّان گويند و كسانى كه از جند قنّسرين و عواصم به اين سرزمين آمده‌اند ، آنجا منزل دارند . آنان مردمى به هم آميخته از عرب معدى و اهل يمن هستند . « 2 » به نوشتهء ابن فقيه ، معدن نقره و طلاى اندلس در تدمير است و ميان تدمير و قرطبه ده روز راه فاصله است و معدن نقره در بالاى شهرى است به نام جيّان و معدن جيوهء جيّان در محلى به نام فحص البلوط است . « 3 » اصطخرى در نيمهء اوّل قرن چهارم هجرى ، جيّان را از شهرهاى مشهور اندلس « 4 » و صاحب حدود العالم در نيمهء دوم قرن چهارم هجرى آن را شهرى با نعمت و آبادان و جايگاه بازرگانان روم و مغرب و مصر با خواستهء بسيار و هواى معتدل معرفى كرده‌اند . « 5 » در 466 ق / 1074 م ، پس از درگذشت باديس بن حبّوس ، المعتمد بن عباد لشكر به جيّان كشيد و آنجا را تصرف كرد . « 6 » در 483 ق / 1090 م كه مرابطين به اندلس حمله كردند ، گروههايى از آنان شهرهاى جيّان و قرطبه را مورد حمله قرار دادند . « 7 » حدود سال 539 ق / اوايل 1145 م قاضى جيّان ، يوسف بن عبد الرحمان جزى ، عصيان و شورش كرد و بر جيّان دست يافت ؛ ولى حكومت او چندان دوام نيافت و سيف الدولة بن هود بر جيّان غلبه يافت . « 8 » ادريسى در قرن ششم هجرى در وصف جيّان مىنويسد : شهرى است نيكو ، پرنعمت و ارزان . گوشت و عسل بسيار و حدود سه هزار دهكده دارد كه در همهء آنها كرم ابريشم تربيت مىكنند . جيّان چشمه‌هاى فراوانى دارد كه از زير باروى شهر جارىاند . شهر مركز\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 348 - 349 .\r\n( 2 ) . البلدان ؛ ص 134 .\r\n( 3 ) . مختصر كتاب البلدان ؛ ص 87 .\r\n( 4 ) . مسالك و ممالك ؛ ص 44 و صورة الارض ؛ جزء 1 ، ص 105 و احسن التقاسيم ؛ بخش 1 ، ص 82 .\r\n( 5 ) . حدود العالم ؛ ص 182 .\r\n( 6 ) . تاريخ دولتهاى اسلامى در اندلس ؛ ج 2 ، ص 144 و 173 .\r\n( 7 ) . اعمال الاعلام ؛ ص 163 و تاريخ دولتهاى اسلامى در اندلس ؛ ج 2 ، ص 353 .\r\n( 8 ) . اعمال الاعلام ؛ ص 259 .\r\n","page_name":" 512 ","page_number":518},
  {"content":"\r\n\r\nناحيه جيّان بر دامنهء كوهى بلند و صعب العبور قرار دارد و متصل به كوهى است . در شهر جيّان ، باغها و بوستانها و مزارع و غلات ، مانند گندم و جو و باقلا و ديگر حبوبات فراوان است . در يك ميلى شهر ، رود بزرگ بلون جارى است و بر كنار آن ، آسيابهاى بسيارى است . شهر ، مسجد جامع و علماى بزرگ داشته است . « 1 » ياقوت مىنويسد : شهر جيّان در ناحيهء وسيعى به همين نام در اندلس واقع شده و به ناحيهء البيره كه به ناحيهء جوف در مشرق قرطبه تمايل دارد متصل است . ميان جيّان و قرطبه هفده فرسخ راه است و جيّان ، خود ناحيهء بزرگى است كه آباديهاى بسيار دارد و ناحيهء آن به ناحيهء تدمير و ناحيهء طليطله پيوسته است . « 2 » در 623 ق / 1225 م فرناندوى سوم ، پادشاه قشتاله ، با لشكرى گران با هم‌پيمانش ، بيّاسى ، به شهر جيّان آمد و شهر را محاصره و چند روز پىدرپى به شهر حمله كرد ، ولى سودى حاصل نشد ؛ چون جيّان شهرى استوار بود و قلعه‌اى تسخيرناپذير داشت . ويرانه‌هاى آن قلعه امروز باقى است . « 3 » فرناندو در 642 ق / 1245 م دوباره به جيّان لشكر كشيد و آنجا را محاصره كرد . محاصره ، يك ماه طول كشيد .\r\nسرانجام ابن الاحمر ، امير آنجا ، چون راهى براى نجات جيّان نيافت ، تصميم گرفت با فرناندو وارد مصالحه شود ؛ لذا روزى در پاى باروهاى جيّان به لشكرگاه او رفت و با او معاهده‌اى منعقد كرد كه جيّان و اعمال آن از آن قشتاليه باشد . اين معاهده در اوايل سال 643 ق / 1246 م منعقد شد . قشتاليان به شهر بزرگ جيّان درآمدند و در حال ، مسجد جامع آن را به كليسا بدل كرده ، و جشن پيروزى خود را در آنجا برپا كردند . پادشاه ، خانه‌هاى شهر را ميان سران خود كه بيشترشان از شواليه‌هاى شنت يا قوب و شواليه‌هاى قلعه رباح بودند تقسيم كرد . جيّان در دورهء اسلامى از مراكز مهم علوم و ادبيات در اندلس بود و شمارى از ادبا و علما به آنجا انتساب دارند . « 4 » در اوايل قرن هشتم هجرى كه جيّان جزو شهرهاى مسيحى بود ، ابو الفداء مىنويسد : ناحيه‌اى است بس منيع و استوار . بلاد\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 568 .\r\n( 2 ) . معجم البلدان ؛ ج 2 ، ص 195 .\r\n( 3 ) . تاريخ دولتهاى اسلامى در اندلس ؛ ج 4 ، ص 265 - 266 .\r\n( 4 ) . همان ؛ ج 4 ، ص 356 - 357 .\r\n","page_name":" 513 ","page_number":519},
  {"content":"\r\n\r\nجيّان چشمه‌هاى بسيار دارد و محصولاتش فراوان است ؛ چون خاكش خوب و حاصلخيز است . از آنجا حرير بسيار به دست آيد . جيّان از بزرگترين شهرهاى اندلس است و از ديگر شهرهاى آن ديار ، پرنعمت‌تر و استوارتر است . « 1 » حميرى دربارهء جيّان همان اطلاعاتى را كه ادريسى و ياقوت داده‌اند تأييد مىكند و علاوه بر آن ، مىنويسد :\r\nجيّان چشمهء گوارايى دارد كه بر فراز آن ، گنبدى با قوسهاست و كار گذشتگان بوده ، اين چشمه آبگير بزرگى نيز دارد كه در كنار آن ، حمام الثور واقع است و بر كنار آن ، گاوى مرمرين نصب شده است و در كنار آن نيز حمام الولد واقع است و اين دو حمام متعلق به سلطان است . در جيّان گرمابه‌هاى ديگرى چون حمام ابن سليم و حمام ابن طرفه و حمام ابن اسحاق وجود دارد . از ديگر چشمه‌هاى جيّان ، چشمة البلاط است كه بر فراز آن نيز گنبدى قوسى شكل قرار دارد و آب اين چشمه هيچگاه كم نمىشود . در كنار آن نيز حمامى است كه به حمام حسين معروف است . آب اين چشمه زمين وسيعى را مشروب مىكند و آسيابهاى زيادى با آن مىگردد . جامع شهر جيّان بر زمين بلندى واقع است و با پله بدان بالا مىروند . مسجد ، ساختمان و پنج صحن دارد كه در اطراف آنها ستونهاى مرمرين استوارى قرار دارد . صحن بزرگ مسجد نيز ستونهايى دارد كه بر فراز آنها سقفهايى زده‌اند . ساختمان جامع به دستور عبد الرحمن بن حكم و به دست غلام او ، مسرة كه كارگزار جيّان بوده ، بنا شده است . ناحيه جيّان اقاليم متعدد و بازارهاى فراوان دارد و از شريفترين نواحى اندلس است . « 2 »\r\nآنچه تا به اينجا گفتيم دربارهء اقليم اول اندلس و شهرهاى مهم آن بود ؛ لكن در اين اقليم ، شهرهاى فراوان ديگرى وجود دارد كه به لحاظ اختصار از وصف آنها صرف‌نظر كرديم .\r\n\r\nولايت دوم اندلس\r\nاين ناحيه سراسر اسپانياى ميانين را دربرمىگرفت و مشرق آن به درياى مديترانه ،\r\n\r\n\r\n","description":"","footnote":"\r\n( 1 ) . تقويم البلدان ؛ ص 213 .\r\n( 2 ) . روض المعطار ؛ ص 183 - 184 .\r\n","page_name":" 514 ","page_number":520},
  {"content":"\r\n\r\nمغرب آن به پرتغال يا لوزيتانيا ، شمال آن به نهر دويره يا رودخانه دورو و جنوب آن به ولايت اول يا اقليم اندلس محدود بوده است . اين ولايت را طليطله ( و در قديم ، قرطاجنّه ) مىگفتند و مشهورترين شهرهاى آن طليطله ، مرسيه ، لورقه ، دانيه ، بلنسيه ، وادى الحجاره بوده است . « 1 »\r\nطليطله « 2 » ، شهرى قديمى و باستانى در اسپانياى مركزى ، نام امروز آن تولدو « 3 » و نيز كرسى ايالت تولدو است . اين شهر در 193 ق . م به دست روميان افتاد و از اوايل مسيحيت ، مقر اسقف اعظم اسپانيا بود . طليطله در 418 م به دست گوتها افتاد و در قرن ششم ميلادى پايتخت دولت آنان بود . « 4 » گوتها براى كشور نوپاى خويش قوانين و نظاماتى وضع كردند كه از روح تمدن و نظامات روم مايه گرفته بود . « 5 » در 92 ق / 710 - 711 م طارق بن زياد با قسمتى از لشكر خود به سوى طليطله حركت كرد . گوتها اموال و آثار قدّيسين خود را برداشته ، به سوى شمال گريختند و جز يهوديان و معدودى از مسيحيان كسى در آنجا نماند . طارق بر طليطله مستولى شد و جان آن گروه از ساكنان شهر را كه باقى مانده بودند بخشيد و چند كليسا را براى ايشان باقى گذاشت و كشيشان را در اجراى مراسم دينى آزاد گذاشت . « 6 » در 93 ق / 712 م ، موسى بن نصير راهى طليطله شد و در نزديكى آنجا با طارق كه به استقبال او آمده بود ديدار كرد . « 7 » پس از تسلط مسلمانان بر اندلس ، قبايل و عشاير مختلف در ايالات و شهرهاى آن پراكنده شدند كه قبايل يمن در طليطله و اراضى آن جاى گرفتند . « 8 » در دوران فرمانروايى عبد الرحمن داخل در 144 ق / 761 - 762 م ، مردم طليطله به تحريك هشام بن عذرهء فهرى خروج كردند . « 9 »\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 69 و 139 .\r\n( 2 ) .  Tolaytola \r\n( 3 ) .  Toledo \r\n( 4 ) . دايرة المعارف فارسى ؛ ج 1 ، ص 689 و تاريخ دولتهاى اسلامى در اندلس ؛ ج 1 ، ص 26 .\r\n( 5 ) . تاريخ دولتهاى اسلامى در اندلس ؛ ج 1 ، ص 26 .\r\n( 6 ) . اخبار مجموعه ، ص 23 - 24 و البيان المغرب ؛ ج 2 ، ص 12 و تاريخ دولتهاى اسلامى در اندلس ؛ ج 1 ، ص 47 - 48 .\r\n( 7 ) . البيان المغرب ؛ ص 12 .\r\n( 8 ) . تاريخ دولتهاى اسلامى در اندلس ؛ ج 1 ، ص 70 .\r\n( 9 ) . اندلس يا حكومت مسلمين در اروپا ؛ ص 44 .\r\n","page_name":" 515 ","page_number":521},
  {"content":"\r\n\r\nعبد الرحمن شورش طليطله را در 147 ق / 764 م آرام كرد . « 1 » طليطله ، پايتخت قديم گوتها و مركز ثغر الاوسط ، از آغاز فتح تا دوران فرمانروايى امويان ، در فتنه و آشوب بود . در آنجا جمع زيادى از مولدين يا مسيحيانى كه به اسلام گرويده بودند با مسيحيانى كه جزيه قبول كرده بودند ، زندگى مىكردند . مولدين و مسيحيان معاهد ، در شهر طليطله اكثريت چشمگيرى داشتند . مردم طليطله به‌طور كلى مجد و عظمت پيشين خود را در دوران گوتها فراموش نكرده بودند و همواره به ثروت و كثرت و استحكام شهرشان متكى بودند .\r\nاين امور سبب تقويت روحيهء تمرد در آنان و عصيانهاى پىدرپى برضد حكومت شده بود . اين شهر از زمان عبد الرحمن داخل مركز انقلابها و پناهگاه سران شورشى بود . در 181 ق / 797 م عبيدة بن حميد در آنجا شورش برپا كرد . حكم بن هشام سردار خود عمروس بن يوسف را به جنگ او به طليطله فرستاد و عمروس شورش را آرام نمود . « 2 » در 219 ق / 834 م ، در زمان فرمانروايى عبد الرحمن اوسط مردم طليطله شورش كردند .\r\nعبد الرحمن برادرش ، امية بن حكم را با سپاهى به آنجا فرستاد . اميه گروهى از سپاه خود را به سردارى ميسرة الفتى در قلعهء رباح در جنوب طليطله كمين نهاد و خود برگشت .\r\nمردم طليطله به قصد حمله به سپاه ميسره از شهر بيرون آمدند كه ناگهان سپاه به كمين نهاده شدهء ميسره بيرون آمدند و مردم طليطله را قتل‌عام كردند و طليطله آرام شد . « 3 » طليطله در تمام دوران فرمانروايى محمد بن عبد الرحمن دوم در آشوب و ناامنى بود .\r\nسرانجام محمد بن عبد الرحمن در محرم 240 / ژوئيه 854 با نيرويى بزرگ عازم طليطله شد . در اين جنگ گروه زيادى كشته شدند . در روايات اسلامى شمار كشتگان را يازده هزار نفر نقل كرده‌اند . « 4 » يعقوبى در اواخر قرن سوم هجرى در وصف طليطله مىنويسد :\r\nاز جيّان به سوى شمال به شهر طليطله مىروند و آن شهرى است استوار و باشكوه كه در شبه جزيرهء اسپانيا شهرى استوارتر از آن نيست و مردم آن‌كه به هم آميخته از عرب و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 176 .\r\n( 2 ) . البيان المغرب ؛ ج 2 ، ص 69 .\r\n( 3 ) . همان ؛ ج 2 ، ص 84 و تاريخ دولتهاى اسلامى در اندلس ؛ ج 1 ، ص 277 .\r\n( 4 ) . همان ؛ ج 2 ، ص 94 - 95 و همان ؛ ج 1 ، ص 313 - 314 .\r\n","page_name":" 516 ","page_number":522},
  {"content":"\r\n\r\nبربر و موالى هستند ، عليه بنى اميه قيام مىكنند . آن شهر را رودخانه‌اى بزرگ است به نام دويره و در مشرق طليطله شهر وادى الحجاره قرار دارد . « 1 » در 318 ق / 930 م ، مردم طليطله دوباره آشوب كردند ؛ عبد الرحمن الناصر با سپاه بزرگى شهر را محاصره كرد و همهء باغها و مزارع اطراف آن را به آتش كشيد . با طولانى شدن محاصره طليطله مردم توان خود را از دست دادند و بناچار فرمان عبد الرحمن ناصر را گردن نهادند و تسليم شدند . عبد الرحمن در رجب 320 / 932 م پيروزمندانه وارد طليطله شد و چون استوارى باروهاى شهر را ديد ، فرمان به ويرانى باروها داد . « 2 » ابن حوقل كه در دوران امويان اندلس به اسپانيا رفته ، در وصف طليطله مىنويسد : شهرى بزرگ و مشهور و از بجانه بزرگتر است . بارويى بلند دارد و بر كنار درّه رود تاجه واقع است و بر اين رود ، پل بزرگى به درازاى پنجاه باع زده‌اند . « 3 » مقدسى در نيمهء دوم قرن چهارم هجرى دربارهء تقسيمات اندلس مىنويسد : اندلس هفده خوره دارد ؛ طليطله يكى از آن خوره‌هاست . « 4 » بعد از انقراض امويان در اندلس و در عصر ملوك الطوايف طليطله نصيب بنى ذو النون شد . در اين زمان ، مملكت طليطله شامل بخش بزرگى از سرزمين اسلامى بود كه در قلب اندلس قرار داشت و از مشرق به مملكت بطليوس ، از شمال شرقى به قلعهء ايوب و شنت مريه ، از جنوب غربى به مملكت بنى هود در مرز بالا ، و از جنوب به حدود مملكت قرطبه و شهرهاى آن محدود مىشد . بنى ذو النون از خاندانهاى اصيل بربر ، از قبايل هوّاره بودند . « 5 » مملكت طليطله در عصر بنى ذو النون ، بويژه در دورهء امارت يحيى بن اسماعيل بن ذو النون ملقب به المأمون ، وسعت يافت ؛ چنان كه از سمت مشرق به بلنسيه رسيد . عصر او ، عصر شكوفايى طليطله و عصر رفاه و آسودگى بود . يحيى المأمون در پايتخت خود ، طليطله ، قصرهاى زيبا بنا نهاد كه از نظر زيبايى و استوارى در آن عصر اشتهار داشتند ؛ از\r\n\r\n\r\n","description":"","footnote":"\r\n( 1 ) . البلدان ؛ ص 134 .\r\n( 2 ) . البيان المغرب ؛ ج 2 ، ص 202 - 203 و 206 - 207 و تاريخ دولتهاى اسلامى در اندلس ؛ ج 1 ، ص 417 .\r\n( 3 ) . صورة الارض ؛ جزء 1 ، ص 111 و حدود العالم ؛ ص 181 .\r\n( 4 ) . احسن التقاسيم ؛ بخش 1 ، ص 316 - 317 .\r\n( 5 ) . تاريخ دولتهاى اسلامى در اندلس ؛ ج 2 ، ص 76 و 91 - 92 .\r\n","page_name":" 517 ","page_number":523},
  {"content":"\r\n\r\nجمله كاخ المكرّم كه بسيار مشهور بود . نقل مىكنند كه ديوارهاى كاخ از مرمر و آراسته به عاج و طلا و ارزير ( سرب ) و منقش به نقوش حيوانات و درختان ميوه و كتيبه‌هاى زيبا بود و در آن كاخ دو آبگير بود كه در اطراف آنها تنديسهاى شير ، از زر و ارزيز نصب كرده بودند و از دهان آنها آب به آبگيرها مىريخت . « 1 » همچنين نقل مىكنند كه يحيى المأمون مالى گزاف براى اين كاخ هزينه كرد و در آن ، آبگيرى ساخت و در وسط آبگير ، گنبدى برآورد و به تدبير مهندسان آب بر سر آن گنبد كشيد ، چنان كه از اطراف آن مىريخت ؛ آن‌سان كه گنبد در پوششى از آب قرار داشت و آب هيچگاه قطع نمىشد .\r\nيحيى خود در آن گنبد مىنشست و آب به او نمىرسيد . « 2 » به نوشتهء گوستاولوبن ، غير از كليساى بزرگ طليطله و دير معتبر سان ژان دولس ريس « 3 » كه بر عظمت و ابهت اين شهر در اعصار گذشته گواهى صادق و غيرقابل انكار هستند ، در شهر طليطله در هر قدم و گوشه‌اى نفوذ و تأثير هنر مسلمانان به خوبى مشهود است . حصار و بارويى كه به طرز و سبك معمارى اسلامى بر گرد طليطله برآورده‌اند ، هنوز برجاست . از جمله دروازه‌هاى قديمى شهر ، يكى دروازهء بيزاگرا « 4 » است كه در قرن نهم ميلادى / سوم هجرى تعمير شده و ديگر باب الشمس است كه در قرن دهم ميلادى / چهارم هجرى بنا شده و از دروازهء سابق ، از نظر عظمت و شكوه ، كمتر نيست . از ديگر بناهاى عمده مسلمانان طليطله ، كليساى سانتا ماريا بلانكا « 5 » ست كه قبلا بنايى اسلامى بوده و ظاهرا در قرن نهم ميلادى / سوم هجرى ساخته شده است و بعضى معتقدند كه قبلا كنيسهء يهوديان بوده است . در اين شهر ، نمونه‌هاى طراحى و زينتكاريهايى كه به دستيارى استادان و كارگران مسلمان و تحت استيلاى مسيحيان صورت پذيرفته ، بسيار و بيرون از شمار است ؛ از آن جمله است نازك‌كاريها و گچبريهاى به كار رفته در داخل عماراتى كه با طرح رومى و گوتى بنا شده‌اند . از اين امتزاج معمارى اسلامى و مسيحى ، نوعى سبك تازهء معمارى\r\n\r\n\r\n","description":"","footnote":"\r\n( 1 ) . نفح الطيب ؛ ج 2 ، ص 70 و تاريخ دولتهاى اسلامى در اندلس ؛ ج 2 ، ص 102 .\r\n( 2 ) . همانجا .\r\n( 3 ) .  San Juan de Los Reyes \r\n( 4 ) .  Bisagra \r\n( 5 ) .  Santa maria blanca \r\n","page_name":" 518 ","page_number":524},
  {"content":"\r\n\r\nبه دست آمده است كه آن را سبك مودژار « 1 » ناميده‌اند . « 2 » طليطله سرانجام در پاييز 477 ق / 1084 م ، به محاصرهء قواى آلفونسوى ششم درآمد . اين محاصره قريب به نه ماه طول كشيد و در نهايت ، مردم طليطله تصميم گرفتند كه تسليم پادشاه قشتاله شوند و به اين ترتيب ، قرارداد صلحى ميانشان بسته شد . يكى از كشيشان اندلس ، به نام پدر ماريانا دربارهء شروطى كه برطبق آن ، طليطله تسليم مسيحيان شد مىگويد : قصر و دروازه‌ها و پلها و حديقة الملك ( باغ شاهى ) به آلفونسو تسليم شد . القادر بن ذو النون آزاد است كه بنا به ميل خود به بلنسيه رود . از مسلمانان نيز هركس بخواهد با او برود ، آزاد است و مىتواند اموالش را با خود ببرد . مسجد جامع در دست مسلمانان مىماند تا در آن شعاير خود را بر پاى دارند و بيش از آنچه به پادشاهان خود مىپرداخته‌اند از آنان خراج و مالياتى گرفته نخواهد شد . اين واقعه در صفر 478 / 1085 م اتفاق افتاد و آلفونسو پيروزمندانه به شهر داخل شد . استيلاى آلفونسو بر شهر طليطله استيلاى او را بر سراسر مملكت طليطله در پى داشت . « 3 » ادريسى در قرن ششم هجرى در وصف طليطله مىنويسد : در روزگار روميان ، طليطله شهر سلطنتى و محل گردآمدن واليان بود . در آنجا مائده ( سفره ) سليمان بن داود و برخى از ذخاير او پيدا شد . اين مائده از زمرد بوده است .\r\nآنچه پشت كوه طليطله قرار دارد ، شارات و آنچه در جنوب آن است ، اسپانيا و آنچه پشت آن كوه و در جهت شمال قرار دارد ، قشتاله خوانده مىشود . شهر طليطله در زمان ما [ زمان ادريسى 
  ] اقامتگاه پادشاه رومى قشتاله است . ادريسى مىافزايد كه طليطله در مشرق شهر طلبيره قرار دارد . طليطله شهرى بزرگ و پرجمعيت است و قلعه‌اى استوار و بارويى خوب دارد . دژ آن بلند و استوار و قديمى و از بناهاى عمالقه است . مانند دژ آن در محكمى و استوارى و بلندى كمتر ديده شده است . اين شهر بر ساحل رود بزرگى كه ناجه خوانده مىشود ، قرار دارد و بر آن رود ، پلى است با بنايى شگفت كه از يك طاق\r\n\r\n\r\n","description":"","footnote":"\r\n( 1 ) .  Mudjar \r\n( 2 ) . تمدن اسلام و عرب ؛ ص 360 .\r\n( 3 ) . معجم البلدان ؛ ج 4 ، ص 40 و تاريخ دولتهاى اسلامى در اندلس ؛ ج 2 ، ص 109 - 111 .\r\n","page_name":" 519 ","page_number":525},
  {"content":"\r\n\r\nقوسىشكل درست شده و آب رود با فشار از زير آن عبور مىكند . در سمت ديگر پل دولابى ( چرخ چاهى ) است كه ارتفاع آن 90 ذراع است و آب را به روى پل بالا مىبرد و به شهر طليطله مىرساند . طليطله در روزگار روميان پايتخت آنان بود و چون مسلمانان بر آن شهر مسلط شدند ، گنجينه‌هايى يافتند كه به وصف درنمىآيد ، كه از آن جمله 170 تاج طلاى مرصع به در و گوهر و انواع جواهرات ، هزار شمشير جواهر نشان شاهى ، درّ و ياقوت و ظروف طلا و نقره كه به شمار نمىآيد به دست آوردند ، و نيز سفره سليمان بن داوود است كه از زمرد بوده و امروز در شهر روم نگهدارى مىشود . طليطله باغهايى دارد و نهرهاى آبى آنها را شكافته ، با چرخ چاههايى آبيارى مىشوند ؛ باغهايى چون بهشت ، سرسبز و پربار و ميوه‌هايى كه نظير آنها در هيچ جا نيست و در آن باغها فساد راه ندارد و از هر سو سرزمينهايى مرتفع و دژهايى بلند و استوار طليطله را احاطه كرده است ، و در فاصلهء دورى در جهت شمال آن كوه بزرگ شارات واقع است . « 1 » ياقوت در قرن هفتم مطالب ادريسى را تأييد كرده و علاوه بر آن ، مىنويسد : قومى گفته‌اند كه طليطله شهر دقيانوس زمان اصحاب كهف بوده است و نزديك آنجا محلى بوده كه به آن جنان الورد ( بهشت گل سرخ ) مىگفتند و اجساد اصحاب كهف كه هنوز پوسيده نشده ، در آنجا قرار دارد . ياقوت مىافزايد كه اكنون شهر در دست فرنگان است . طليطله را مدينة الاملاك نامند ؛ زيرا مردم در آنجا به 72 زبان تكلم مىكنند . سليمان بن داود ، عيسى بن مريم ( ع ) ، ذو القرنين و خضر به آن شهر آمده‌اند . « 2 » يك قرن بعد از ياقوت ابو الفداء در قرن هشتم هجرى مىنويسد : طليطله در مشرق مدينهء وليد ، بر كوه بلندى واقع است و از تسخيرناپذيرترين و استوارترين بلاد اندلس است . درختان ، طليطله را از جانب مغرب در ميان گرفته‌اند . گل نار آنجا به قدر انار ديگر جاهاست و در طليطله هرگونه درخت ميوه وجود دارد . رود طليطله را چون از قلعهء باجه مىآيد ، رود باجه نيز خوانند . « 3 » به نوشتهء حمد الله مستوفى ، اكثر عمارات طليطله از سنگ است . در بعضى كتب آنجا را از بلاد\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 536 و 551 - 552 .\r\n( 2 ) . معجم البلدان ؛ ج 4 ، ص 40 .\r\n( 3 ) . تقويم البلدان ؛ ص 215 .\r\n","page_name":" 520 ","page_number":526},
  {"content":"\r\n\r\nاندلس دانسته‌اند و در چندين مملكت علىحده آن را نام برده‌اند كه مواضع و نواحى فراوان از توابع آن است و در صور الاقاليم آمده كه در آن ملك ، سمور بسيار است . « 1 » قزوينى مؤلف قرن هفتم هجرى همان مطالب ادريسى را دربارهء طليطله تأييد كرده ، در بعضى موارد اطلاعاتى مىدهد كه بايد از قديمترين منابع استفاده شده باشد . او دربارهء تسلط اعراب مسلمان بر طليطله داستانى به اين مضمون نقل مىكند : در آن شهر ، خانه‌اى بود كه در آن همواره بسته و كليد قفلهايى كه بر آن زده شده بود در دست گوتها بود و در آن خانه هيچگاه باز نشده بود . اين كليدها نسل به نسل به شاهان گوت منتقل مىشد تا به رودريك رسيد . او تصميم گرفت كه در آن را باز كند ؛ هرچه او را نصيحت كردند ، مفيد واقع نشد . سرانجام ، در خانه را باز كرد و در آنجا صورتى چند را كه بر ديوار خانه در حال حمله بودند ديد . كشيشان گفتند كه قومى بدين شكل و شمايل به اين كشور حمله خواهند كرد و در همان سال ، اعراب مسلمان به اندلس حمله آوردند و آن را فتح كردند . « 2 » به نوشتهء حميرى ، در طليطله نوعى خاك خوردنى وجود دارد كه به مصر و عراق و شام صادر مىشود و در روى زمين بهتر از آن خاك نيست و لذتى در خوردن آن است و در شستن سر ، از آن استفاده مىكنند . وى مىگويد كه طليطله را به لاتين « تولاطو » گويند ، يعنى « ساكن آن شاد مىشود » . از خواص اين شهر آن است كه گندمش در طول زمان خراب و فاسد نمىشود . زعفران آن به همه جا صادر مىشود . در پانزده ميلى قلعه فهمن در درون طليطله ، چاهى است كه هرگز خون در آن ديده نشده بود . وقتى آن را لايروبى كردند ، خون در آن پديدار شد . چون آنچه را در چاه بود ، استخراج كردند و نگاه نمودند ، قطعه مس سرخى در آن يافتند ؛ چون آن را دوباره در ته چاه انداختند رنگ خون چاه قطع شد و به حال اول بازگشت . « 3 »\r\nقرطاجنّه يا كارتاخناى « 4 » اسپانيايى ( همان كارتاژن ) « 5 » قديم ، شهر ايالت مورسيا ،\r\n\r\n\r\n","description":"","footnote":"\r\n( 1 ) . نزهة القلوب ؛ ص 269 .\r\n( 2 ) . آثار البلاد و اخبار العباد ؛ ج 2 ، ص 382 - 383 .\r\n( 3 ) . روض المعطار ؛ ص 393 - 395 .\r\n( 4 ) .  Kartaxena  .\r\n( 5 ) .  Kartajan  .\r\n","page_name":" 521 ","page_number":527},
  {"content":"\r\n\r\nدر جنوب شرقى كشور اسپانيا ، در كنار مديترانه واقع است . بندر و پايگاه دريايى مهم و مركز كشتىسازى و فلزكارى است . « 1 » در دورهء تسلط فنيقيها يا كارتاژها بر سواحل اسپانيا ، شهر كارتاژ به منظور جاى پا و تكيه‌گاهى براى تجاوز به قارهء اروپا ساخته شد و آنيبال ، سردار كارتاژ ، از بندر كارتاژن در سواحل اسپانى حملهء خود را به اروپا آغاز كرد .\r\nنقشه او اين بود كه پس از طى سواحل جنوبى شبه جزيرهء ايبرى و گل ، از شمال به ايتاليا وارد شود ؛ ولى در خاتمهء جنگهاى دوم پونيك ( كه ميان فنيقيها و روميها پيش آمد ) كارتاژها شكست خوردند و روميان بر شبه جزيرهء ايبرى تسلط يافتند . پس از آن ، اسپانيا جزو متصرفات روم باقى ماند . در اوايل قرن چهارم ميلادى مذهب مسيح در اسپانى و گل رواج يافت و كشور گل و اسپانى تحت تأثير تمدن روم قرار گرفت و در نتيجهء همين تسلط و نيز به اين دليل كه آنان در مكتب اجتماعى روم پرورش و تحت تأثير آن رشد و نمو يافته‌اند ساكنان اين كشورها را امروز ملل لاتين مىنامند . از مظاهر پيشرفت كشور اسپانى در آن دوره ، ايجاد خطوط ارتباطى بين شهرها ، بناى ساختمانهاى مجلل و با اسلوب صحيح معمارى ، مانند آمفى تئاترهاى بزرگ و كانالهاى آب و هوايى براى رسانيدن آب به داخل شهرها و تأسيس مدارس متعدد و توسعه كشاورزى و ترقى صنعت بود . « 2 » در 415 م قوم ويزيگوت به اسپانى وارد شدند . ابتدا ، استقرار آنها موقت بود ؛ سپس در 420 م مجددا به اسپانى وارد شدند و آثار و تمدن موجود آنجا را منهدم ساختند و تا آمدن مسلمانان به اسپانيا بر آنجا مسلط بودند . « 3 » چون مسلمانان به سوى مشرق اندلس راندند و آهنگ مرسيه كردند ، قرطاجنّه را كه در اين ناحيه قرار داشت فتح كردند . مرسيه در آن زمان به نام امير آنجا ، تيودمير يا ثدمير خوانده مىشد . تيودمير توانست به نيروى خود با مسلمانان پيمان صلح ببندد . « 4 » عبد الرحمن داخل در اواخر روزگار خويش درصدد تشكيل يك نيروى دريايى افتاد و چند مركز براى ساختن كشتى در جايهايى در مرزها كه در كنار رودها و درياها بود ، مانند قرطاجنّه و اشبيليه تأسيس كرد . « 5 » به نوشتهء\r\n\r\n\r\n","description":"","footnote":"\r\n( 1 ) . دايرة المعارف فارسى ؛ ج 2 ، ص 2035 .\r\n( 2 ) . تاريخ اسپانيا ؛ ص 21 - 23 .\r\n( 3 ) . همان ؛ ص 28 .\r\n( 4 ) . تاريخ دولتهاى اسلامى در اندلس ؛ ج 1 ، ص 46 - 47 .\r\n( 5 ) . همان ؛ ج 1 ، ص 214 .\r\n","page_name":" 522 ","page_number":528},
  {"content":"\r\n\r\nادريسى در قرن ششم هجرى ، شهر قرطاجنّه فرضه يا پيش بندر شهر مرسيه و شهرى قديمى و باستانى است . بندرگاهى دارد كه كشتيهاى بزرگ و كوچك در آن لنگر مىاندازند . اين شهر ، پرنعمت و مردم آن در رفاهند . اقليمى ( ناحيه‌اى ) به آن پيوسته است كه فندون خوانده مىشود و در خوشى آب و هوا و خوبى زراعت ، مانند آن يافت نشود و به آن ضرب المثل مىزنند و زراعت آن با آب باران است . « 1 » به نوشتهء ياقوت در قرن هفتم هجرى ، قرطاجنّهء اندلس به قرطاجنّه الحلفا معروف است و نزديك ألش ، از نواحى تدمير ، واقع و اكنون خراب است ؛ زيرا آب دريا بر بيشتر قسمتهاى آن چيره شده .\r\nاز آن زمان طايفه‌اى در آن سكونت كرده‌اند كه تا به امروز ، اعقاب آنها باقى است و آن محل به شكل ناحيه‌اى درآمده است . « 2 » از آغاز قرن هفتم هجرى اسپانياى مسلمان دستخوش موج عظيمى از جنگهاى مسيحيان گرديد و شهرهاى اندلس ، چه در شرق و چه در غرب ، يكى پس از ديگرى از حيطهء اقتدار مسلمانان خارج گرديد . لقنت و اوريوله و قرطاجنّه نيز در 640 ق / 1242 م به تصرف مسيحيان درآمد . « 3 » ابو الفداء يك قرن بعد از ياقوت ( در قرن هشتم ) گفته ياقوت را مبنى بر اينكه آب ، شهر قرطاجنّه را فراگرفته و آن را ويران كرده ، تأييد مىكند . « 4 » حميرى در اواخر قرن نهم هجرى مىنويسد : قرطاجنّة الحلفاء « 5 » در اندلس از نواحى تدمير و بندر منطقهء مرسيه و شهرى باستانى است و بندرى دارد . حميرى از شگفتيهايى كه دربارهء قرطاجنّه حكايت شده به ديرى اشاره دارد كه نزديك آن ، آرامگاهى است متعلق به زنى شهيد كه مردم براى او ارزش و منزلتى قائل هستند و گويد بر بالاى آرامگاه اين زن ، روزنه‌اى است كه بر فراز آن هيچ پرنده‌اى نمىنشيند ، چون روزنهء بالاى مقبره كشش خاصى دارد و پرندگان را به پايين مىكشد . در 414 ق / 1023 م گروهى از مسيحيان فرنگ اراده كردند كه جنازهء آن زن شهيد را با خود به صقليه ببرند ؛ اما مردم قرطاجنّه مال فراوانى به آنها دادند و جسد را از آنان گرفته و در\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 558 - 559 .\r\n( 2 ) . معجم البلدان ؛ ج 4 ، ص 323 .\r\n( 3 ) . تاريخ دولتهاى اسلامى در اندلس ؛ ج 5 ، ص 9 و 28 .\r\n( 4 ) . تقويم البلدان ؛ ص 168 - 169 .\r\n( 5 ) . البته حميرى قرطاجنة الخلفا آورده ؛ اما صحيح آن « حلفاء » است .\r\n","page_name":" 523 ","page_number":529},
  {"content":"\r\n\r\nكليساى شهرشان دفن كردند . « 1 » در طى قرن هجدهم در محاكم تفتيش ، پرونده‌هاى موريسكيها « 2 » مطرح شده است و اينان در نهان ، شعائر اسلام را بر پاى مىداشته‌اند . در سال 1183 ق / 1769 م مسجد كوچكى در قرطاجنّه كشف شد كه آن را مسيحىشدگان متأخر اين شهر ساخته بودند و اين دلالت بر آن دارد كه تا آن زمان هم ، در ميان موريسكيها نشان ضعيفى از اسلام بوده است . « 3 »\r\nمرسيه « 4 » ، شهرى قديمى در جنوب شرقى اسپانياست . اين شهر در آغاز حملهء مسلمانان ، به نام امير آنجا ، تيودمير يا تدمير خوانده مىشد . « 5 » پايتخت مرسيه شهر اوريوله بود . امير آن ، تيودمير ، كه سربازى بااراده و دلير بود ، براى جنگ با مسلمانان به آوردگاه آمد . چون نبرد آغاز گشت بيشتر مردانش كشته شدند و خود به اوريوله بازگشت . نقشهء شهر تدمير در 216 ق / 831 م به فرمان امير عبد الرحمن بن حكم كشيده شد . اين شهر بعدها مركز ايالت تدمير گشت . احتمالا عامل او مالك بن جابر بن لبيد آن شهر را بنا كرد و به نام شهر تدمير در شام ، آن را نيز تدمير ناميد . « 6 » در 283 ق / 896 م در شرق اندلس در ايالت تدمير ، ديسم بن اسحاق بشوريد و بر مرسيه و لورقه غلبه يافت و كارش بالا گرفت .\r\nامير عبد الله بن محمد به سردارى عمّ خود ، هشام بن عبد الرحمن ، لشكرى به سركوبى او فرستاد . ميان نبردهاى ديسم و هشام در بيرون شهر لورقه جنگى درگرفت و شورشيان منهزم شدند . « 7 » به نوشتهء يعقوبى ، تدمير ناحيه‌اى وسيع و آباد [ در مشرق اندلس 
  ] و در آن ، دو شهر است : يكى عسكر [ كه احتمالا بعدها مرسيه شده 
  ] و ديگرى ، لورقه نام داشته است . « 8 » اصطخرى از ولايت مرسيه نام برده ، مىنويسد : « در اندلس معادن زر و سيم بسيار\r\n\r\n\r\n","description":"","footnote":"\r\n( 1 ) . روض المعطار ؛ ص 462 .\r\n( 2 ) . كسانى كه از نظر مذهبى دورگه‌اند ؛ يعنى پدر مسيحى و مادر مسلمان يا بالعكس .\r\n( 3 ) . تاريخ دولتهاى اسلامى در اندلس ؛ ج 5 ، ص 399 .\r\n( 4 ) .  Murcia \r\n( 5 ) . همان ؛ ج 1 ، ص 46 - 47 و اطلس تايمز ؛ « نقشه » .\r\n( 6 ) . معجم البلدان ؛ ج 5 ، ص 107 و روض المعطار ؛ ص 171 .\r\n( 7 ) . البيان المغرب ؛ ج 2 ، ص 138 و تاريخ دولتهاى اسلامى در اندلس ؛ ج 1 ، ص 357 .\r\n( 8 ) . البلدان ؛ ص 133 .\r\n","page_name":" 524 ","page_number":530},
  {"content":"\r\n\r\nاست . به ناحيهء بيره و مرسيه و از قرطبه تا شهر مرسيه هفت روز راه فاصله است » . « 1 » بعد از فروپاشى دولت امويان اندلس در 403 ق / 1012 - 1013 م ، خيران العامرى به شهر مرسيه ، پايتخت تدمير ، حمله كرد و آنجا را به فرمان خويش درآورد ؛ سپس ابو بكر بن عمّار شلبى به دستور معتمد بن عباد بر مرسيه تسلط يافت . « 2 » صاحب حدود العالم ، شهرهاى بلنسيه و مرسيه و بجانه را بر كرانهء خليج درياى روم ( مديترانه ) و جايهايى پرنعمت ياد كرده است . « 3 » مرسيه پس از بلنسيه ، دومين شهر بزرگ ناحيهء شرقى اندلس و در آن منطقه ، يك مركز دفاعى و حائز اهميت بوده است . اين شهر در حوادث زمان مرابطين و سپس ، شورشهاى ضد مرابطين نقشى مهم داشت . در 539 ق / 1144 م در اين شهر شورشى پيش آمد و مردم شهر يكى از زعماى خود را به نام ابو محمد بن الحاج لورقى ، به رياست خويش برگزيدند ؛ ولى از آنجا كه او قدرت اداره مرسيه را نداشت ، سيف الدولة بن هود به كمك يكى از سرداران خود به نام عبد الله بن فتوح الثغرى ، مرسيه را فتح كرد و به نام ابن هود خطبه خواند ؛ ولى تسلط ابن هود چندان نپاييد . در 540 ق / 1145 م قاضى ابن ابى جعفر پس از تسلط بر مرابطين به مرسيه بازگشت . « 4 » چنان كه ادريسى نقل كرده ، در قرن ششم هجرى ، شهر مرسيه ، مركز ناحيه ( سرزمين ) تدمير ، در دشت و زمينى مسطح در كنار نهر ابيض است و حومه‌اى آباد و وسيع دارد .\r\nبر گرد شهر ، بارويى استوار و محكم است و نهر ابيض ، حومهء مرسيه را آبيارى مىكند .\r\nبراى عبور از اين رود ، پلى از قايقها ساخته بودند و در اين قايقها آسيابهايى شبيه آسيابهاى شهر سرقسطه قرار داشت كه قابل انتقال از جايى به جاى ديگر بود . شهر مرسيه ، ساختمانها و باغها و درختان انگور و انجير فراوان و ناحيهء مرسيه ، قلعه‌هاى استوار و مراكز مهم دارد و اقليم آن ، در خوبى و زيبايى همانندى ندارد . « 5 » در ذيحجه 560 / اكتبر 1164 ، موحدين به سوى مرسيه حركت كردند و در نزديكى شهر فرود آمدند\r\n\r\n\r\n","description":"","footnote":"\r\n( 1 ) . مسالك و ممالك ؛ ص 43 ، 47 و 49 .\r\n( 2 ) . تاريخ دولتهاى اسلامى در اندلس ؛ ج 2 ، ص 62 و 164 .\r\n( 3 ) . حدود العالم ؛ ص 182 .\r\n( 4 ) . الحلّة السّيراء ؛ جزء 2 ، ص 220 - 221 .\r\n( 5 ) . نزهة المشتاق ؛ ج 2 ، ص 559 .\r\n","page_name":" 525 ","page_number":531},
  {"content":"\r\n\r\nو پس از برگزارى مراسم عيد اضحى ، شهر مرسيه را محاصره كردند . « 1 » عبد الواحد مراكشى مىگويد : چون ابن مردانيش ( شورشى شرق اندلس ) در اثناى محاصره مرسيه مرد ، برادرش ابو الحجاج يوسف مرگ او را پوشيده داشت . « 2 » اندكى بعد ، امير موحدين ، ابو يعقوب يوسف ، در 567 ق / 1172 م مرسيه را گشود و آنجا را به برادر خود ، السيد ابو حفص ، واگذار كرد . « 3 » به نوشتهء ياقوت : مرسيه شهرى پردرخت است و اطراف آن را باغها فراگرفته‌اند . اين شهر جايگاه ابن مردانيش بود و در روزگار وى آباد و پايتخت اندلس بوده است . « 4 » همزمان با ياقوت ، حكومت مرسيه با ابن هود بوده است . ابن هود نيز در 24 جمادى الاول 635 / 21 ژانويه 1138 درگذشت . چون او درگذشت ، رياست مرسيه به برادرش ، على بن يوسف ملقّب به عضد الدوله ، رسيد . « 5 » سرانجام ، مسيحيان شمال به سردارى خايمه ، پادشاه آراگون ، شهر مرسيه را محاصره كردند . اين محاصره چند ماه طول كشيد و در نهايت ، مردم مرسيه با خايمه مذاكره و شهر را به او تسليم كردند .\r\nخايمه ، پادشاه آراگون ، در 664 ق / فوريه 1266 ، به مرسيه داخل شد و بدين ترتيب ، مرسيه ، پايگاه بزرگ مسلمانان در ناحيهء شرقى اندلس ، سقوط كرد . « 6 »\r\nابو الفداء در قرن هشتم هجرى ، در وصف مرسيه مىنويسد : شهرى جديد و اسلامى است و در زمان امويان اندلس بنا شده است . از نظر كثرت متنزهات ( گردشگاهها ) و بوستانها به اشبيليه شباهت دارد . شهرهاى موله ، اريوله و نيز حرلّه ، كه جايى خوش‌منظر در كنار رود مرسيه است ، از اعمال ( استانهاى ) مرسيه هستند . « 7 » به نوشتهء حميرى ، مرسيه كنار رود بزرگى همانند رود نيل است . شهر ، جامع بزرگى دارد و گرمابه‌هاى آن فراوان و بازارهاى آن آباد است . ارزاق آن در همهء دورانها ارزان بوده است و ميوه‌هاى فراوان دارد . مردم شهر ، در بافتن فرشهاى بسيار زيبا مهارت دارند و در\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 10 .\r\n( 2 ) . المعجب ؛ ص 140 .\r\n( 3 ) . تاريخ دولتهاى اسلامى در اندلس ؛ ج 4 ، ص 45 .\r\n( 4 ) . معجم البلدان ؛ ج 5 ، ص 107 .\r\n( 5 ) . الحلّة السّيراء ؛ جزء 2 ، ص 250 .\r\n( 6 ) . تاريخ دولتهاى اسلامى در اندلس ؛ ج 4 ، ص 352 .\r\n( 7 ) . تقويم البلدان ؛ ص 217 .\r\n","page_name":" 526 ","page_number":532},
  {"content":"\r\n\r\nاطراف شهر ، معادن نقرهء سرشارى وجود دارد . حومهء مرسيه نيز آباد و مسكون است و مردم از پلى كه بر روى رودخانهء آن بسته شده ، به شهر رفت‌وآمد دارند . در اطراف شهر ، درختان زيتون نيز فراوان است . پيشينيان از رودخانه مرسيه ، نهرى در كوه كنده‌اند كه حدود يك ميل طول دارد و در مجرايى سنگى جارى است . غير از اين نهر ، نهر ديگرى از رود مرسيه جدا كرده‌اند كه به درون شهر جارى است و آنجا را آبيارى مىكند . آبگيرى نيز در شهر وجود دارد كه آب باران در آن ، جمع و به داخل شهر جارى مىشود ؛ مگر در بعضى موارد كه از آن دو نهر و آبگير ، با دلو و چرخ چاه آب مىكشند . « 1 »\r\nلورقه شهرى است قديمى در جنوب غربى مرسيه و در مغرب شهر قرطاجنه و در جنوب شرقى كشور اسپانيا واقع است . يكى از سرچشمه‌هاى رود مرسيه از اين شهر مىگذرد و لورقه در ساحل شمالى آن واقع است . نام لورقه نخستين بار ، در عهدنامه ميان عبد العزيز بن موسى و تيودمير عبدوش ، والى ناحيه تدمير ، آمده است . براساس اين معاهده ، هفت شهر ، كه لورقه از جملهء آنها بود به عبد العزيز و مسلمانان واگذار شد و در مقابل ، مسلمانان متعهد شدند كه از جان و مال مسيحيان شهر و كليساها و آزادى دينىشان حمايت كنند . « 2 » در آغاز فرمانروايى عبد الله بن محمد بن عبد الرحمن اوسط ، در 275 ق / 888 م ، سران عرب در لورقه و چند شهر ديگر كوس استقلال زدند . عبد الله بن محمد ، عموى خود ، هشام بن عبد الرحمن ، را با لشكر به سركوبى آنان فرستاد . ميان شورشيان ، به سركردگى ديسم بن اسحاق ، و سپاه هشام در بيرون شهر لورقه نبردى اتفاق افتاد كه در نتيجه آن ، شورشيان شكست خوردند و منهزم شدند . « 3 » يعقوبى لورقه را يكى از شهرهاى ناحيهء تدمير دانسته است . « 4 » از حوادثى كه در نيمهء اول قرن پنجم هجرى در لورقه اتفاق افتاد ، شورش ابن شبيب ، صاحب لورقه ، در 443 ق / 1051 م بر ضد المعتصم بالله از فرمانروايان بنى صمادح تجيبى است كه منجر به نبردهايى چند شد . در اين زمان ، لورقه آخرين شهر مملكت المريه ، در شمال شرقى و در جوار مملكت بلنسيه واقع بود .\r\n\r\n\r\n","description":"","footnote":"\r\n( 1 ) . روض المعطار ؛ ص 539 - 540 .\r\n( 2 ) . تاريخ دولتهاى اسلامى در اندلس ؛ ج 1 ، ص 53 .\r\n( 3 ) . همان ؛ ج 1 ، ص 349 و 357 .\r\n( 4 ) . البلدان ؛ ص 133 .\r\n","page_name":" 527 ","page_number":533},
  {"content":"\r\n\r\nدر اين نبردها ابن شبيب شكست خورد و المعتصم بر دژهاى لورقه تسلّط يافت و لورقه ضميمه مملكت المريه شد ؛ اما ابن شبيب از آن پس ، شورش را از سرگرفت و توانست بار ديگر لورقه را به تصرف درآورد و سه برادرش پىدرپى بر لورقه امارت يافتند و آخرين ايشان به اطاعت المعتمد بن عباد ، صاحب اشبيليه ، گردن نهاد . « 1 » در 483 ق / 1090 م يوسف بن تاشفين امير مرابطين به اندلس وارد شد . ابتدا راهى لورقه گرديد ، چهار هزار تن از مرابطان را در تحت فرمان داوود بن عايشه در منطقه مرسيه و بلنسيه نهاد . « 2 » ادريسى مىنويسد : لورقه شهرى سفيد رنگ و محكم و استوار است و بر دامنهء كوهى واقع شده و بازارها و حومه‌اى در پايين شهر دارد كه گرد آن ، بارويى است و در حومهء آن بازار وسيعى است و بازارى به نام بازار عطرفروشان دارد . در اطراف لورقه ، معادن خاك زرد و معادن خاك قرمز وجود دارد كه به نواحى ديگر صادر مىشود . از قلعهء لورقه تا شهر مرسيه چهل ميل فاصله است . « 3 » در 560 ق / 1164 م موحدين به سوى لورقه راندند و از دژ بلج يا بلش گذشتند و شهرهاى قرطاجنه و لورقه را تسخير كردند و مردمش را به مذهب خويش درآوردند . هنگامى كه ابن مردانيش به لورقه آمد ، موحدين در آنجا بودند . « 4 » ياقوت در نيمهء اول قرن هفتم مىنويسد : لورقه شهرى از نواحى تدمير است و قلعه‌اى استوار و محكم دارد . در زمين آن ، گياهى نمىرويد و آب بر زمين آن مانند سرزمين مصر راكد مىماند . در اين شهر انگورى مىرويد كه هر خوشه آن به وزن پنجاه رطل عراقى است . « 5 » شهر لورقه تا سال 642 ق / 1245 م در دست موحدين بود و در اين سال ، قشتاليان آن را تصرف كردند . « 6 » حميرى در قرن نهم هجرى ، عينا گفته‌هاى ادريسى را دربارهء لورقه آورده ، ولى گاهى به مطالب جديدى دربارهء اين شهر اشاره مىكند و مىنويسد : لورقه زراعت و لبنيات و شراب فراوان دارد . از شگفتيهاى اين شهر\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 172 .\r\n( 2 ) . همان ؛ ج 2 ، ص 345 .\r\n( 3 ) . نزهة المشتاق ؛ ج 2 ، ص 562 .\r\n( 4 ) . تاريخ دولتهاى اسلامى در اندلس ؛ ج 4 ، ص 8 - 9 و 250 .\r\n( 5 ) . معجم البلدان ؛ ج 5 ، ص 25 .\r\n( 6 ) . تاريخ دولتهاى اسلامى در اندلس ؛ ج 4 ، ص 350 .\r\n","page_name":" 528 ","page_number":534},
  {"content":"\r\n\r\nدرخت زيتونى است كه نزديك دژ سرنيط از دژهاى لورقه قرار دارد . زيتونهاى اين درخت ، در شب اول هر ماه ، هنگام نماز عصر ، نورانى مىشود و تا هنگام صبح سياه و خوشمزه مىگردد . ابراهيم بن يوسف طرطوشى ، كاتب ، نقل كرد كه شاه روم در 350 م رسولى را با هدايا به نزد كنت اندلس فرستاد و به او يادآور شد كه در سالن كليسايى كه آن درخت زيتون مبارك قرار دارد و در شب ميلاد مسيح زيتونهاى آن منور مىشود و نور مىدهد ، در آنجا آرامگاه شهيدى است . بنابراين با مردم در آن كليسا گرد آمده و با آنان به مدارا و مهربانى رفتار كند . اكثر كشتزارهاى لورقه را ملخ آسيب مىزند . در لورقه جاى خوش آب و هوايى است به نام فحص كه در روى زمين مانند آن نيست . « 1 »\r\nبلنسيه « 2 » يا والانس ناحيه‌اى است در مشرق اسپانيا ، در ساحل درياى مديترانه .\r\nبيشتر اين ناحيه كوهستانى است و دشتهاى ساحلى حاصلخيز آن محل تمركز جمعيت است . از همان دوران اسلامى اين ناحيه به صورت باغستان اسپانيا درآمد كه در آن ، انواع ميوه‌ها ، مركبات ، غلات و روغن زيتون به دست مىآمده است . از زمانهاى قديم در آنجا براى تربيت كرم ابريشم درخت توت كشت مىشده است . « 3 » جلگه والانس يا حورتاى « 4 » داراى آب و هواى بسيار مناسبى بوده و محصولات صيفى و سبزى و مركبات آن ، مانند جزاير بالئار ، شهرت داشته است . « 5 » اين ناحيه قبل از ورود مسلمانان به ترتيب در دست يونانيها ، كارتاژها و روميان بود ؛ سپس گوتها بر اسپانيا مسلط شدند و تا ورود مسلمانان به آنجا پادشاهى داشتند . عبد العزيز بن موسى منطقهء ساحلى مديترانه ميان مالقه و بلنسيه را فتح كرد . « 6 » در دوران امويان ، به هنگام فرمانروايى هشام بن عبد الرحمن داخل ، دو برادرش سليمان و عبد الله بلنسى شورش كردند . هشام آنان را در طليطله محاصره كرد . . . سليمان به كوههاى بلنسيه گريخت ، ولى بعد تسليم شد و به مغرب تبعيد\r\n\r\n\r\n","description":"","footnote":"\r\n( 1 ) . روض المعطار ؛ ص 512 - 513 .\r\n( 2 ) .  Balansia ( Balansiyya ) \r\n( 3 ) . دايرة المعارف فارسى ؛ ج 3 ، ص 3126 - 3127 .\r\n( 4 ) .  Huerta \r\n( 5 ) . تاريخ اسپانيا ؛ ص 13 .\r\n( 6 ) . تاريخ دولتهاى اسلامى در اندلس ؛ ج 1 ، ص 53 .\r\n","page_name":" 529 ","page_number":535},
  {"content":"\r\n\r\nگرديد . « 1 » يعقوبى در اواخر قرن سوم هجرى در وصف بلنسيه مىنويسد : ناحيه‌اى وسيع است و باشكوه كه قبايل بربر در آن منزل كرده‌اند و از بنى اميه فرمان نمىبرند و از آن ناحيه رودخانه‌اى بزرگ مىگذرد كه از ناحيهء شقر مىآيد و به ناحيه تدمير مىرود . « 2 » اصطخرى بلنسيه را يكى از نواحى اندلس و فاصلهء قرطبه تا آنجا را دوازده روز راه دانسته است . « 3 » صاحب حدود العالم مىنويسد : مرسيه و بجايه بر كرانهء خليج درياى روم ، از شهرهاى بلنسيه و جاهاى بانعمتند . « 4 » مقدسى بلنسيه را يكى از خوره‌هاى اندلس نام برده است . « 5 » تسلط يحيى المأمون از بنى ذو النون بر بلنسيه و اعمال آن از مهمترين حوادث پيش آمده در اين شهر است . گويند : يحيى در 457 ق / 1065 م براى ديدار داماد خود ، عبد الملك بن عبد العزيز بن ابى عامر نوهء منصور بن ابى عامر ، به بلنسيه آمد و چند روزى در آنجا ماند . شبى به كمين نشست و عبد الملك و پسرش را به ناگهان در بند كشيد و بر بلنسيه مستولى شد . « 6 » در 485 ق / 1093 م آلفونسوى ششم براى جلوگيرى از استيلاى ال سيد « 7 » ( ردريكودياز ) بر بلنسيه آهنگ فتح اين شهر كرد و شهر را محاصره كرد . ال سيد در 486 ق / 1094 م بر بلنسيه دست يافت ؛ اما اندكى بعد درگذشت و آلفونسو در 495 ق / 1102 م بر بلنسيه دست يافت . مرابطين در همين سال بلنسيه را محاصره و فتح كردند . « 8 » اين شهر در نواحى شرقى اندلس ، به هنگام فرمانروايى ملوك الطوايف ، همان مكانت و موقعيتى را داشت كه قرطبه در جنوب اندلس ( يا اقليم اول ) داشت . بلنسيه بعدها پايتخت دولت مرابطين و مركز دفاعى ايشان شد . مرابطين بلنسيه را از آن رو كه نزديك مرزهاى ممالك مسيحى بود از لحاظ دفاعى سخت استوار\r\n\r\n\r\n","description":"","footnote":"\r\n( 1 ) . البيان المغرب ؛ ج 2 ، ص 62 - 63 .\r\n( 2 ) . البلدان ؛ ص 134 - 135 .\r\n( 3 ) . مسالك و ممالك ؛ ص 43 و 49 .\r\n( 4 ) . حدود العالم ؛ ص 182 .\r\n( 5 ) . احسن التقاسيم ؛ بخش 1 ، ص 337 .\r\n( 6 ) . البيان المغرب ؛ ج 3 ، ص 252 - 253 و اشباخ آلمانى ؛ تاريخ الاندلس فى عهد المرابطين و الموحدين ؛ ترجمه محمد عبد الله عنان ، چاپ دوم ، قاهره : المعهد الخليفى الابحاث المغربيه ، 1359 ق / 1940 م ، ص 49 .\r\n( 7 ) . قهرمان قشتالى مزدور كه گاه به نفع مسلمانان و گاه به نفع مسيحيان مىجنگيد .\r\n( 8 ) . تاريخ دولتهاى اسلامى در اندلس ؛ ج 2 ، ص 407 - 408 و تاريخ اسپانيا ؛ ص 89 - 90 .\r\n","page_name":" 530 ","page_number":536},
  {"content":"\r\n\r\nساخته بودند . « 1 » بعد از مرابطين ، موحدين بر اندلس مسلط شدند و در 542 ق / 1174 م محمد بن سعد بن مردانيش در بلنسيه و مرسيه و بسطه قيام كرد و با مسيحيان هم‌پيمان شد . « 2 » روابط ابن مردانيش و آلفونسوى هشتم به پايه‌اى از مودت رسيده بود كه يك پادگان بزرگ از قواى قشتاله در بلنسيه استقرار داشت . اينان راهها را چنان بر مردم سد كرده بودند كه بسيارى از مردم شهر به ديه‌هاى اطراف رفتند ، در حالىكه بر امير مسلمان خود كه اين‌سان مسيحيان را بر خانه‌ها و بازارهايشان كشانيده بود خشمگين بودند .\r\nبعضى مىگويند كه ابن مردانيش خود مردم را از شهر به ديه‌هاى اطراف فرستاد تا جا براى پادگان مسيحيان باز شود . « 3 » ادريسى كه درست مقارن با درگيريهاى ملوك الطوايف با مسيحيان و تسلط موحدين بر اندلس زندگى مىكرده ، در وصف بلنسيه مىنويسد : اين شهر يكى از پايتختهاى اندلس است كه در زمينى صاف و هموار و آباد واقع شده .\r\nجايگاه بازرگانان در آن شهر ، بسيار است و در آن بازارها و دادوستد پرسود فراوان است . ميان آن شهر و دريا سه ميل فاصله است و شهر در ساحل رودى قرار دارد و به وسيلهء آن رود ، مزارع آبيارى مىشود و در اطراف شهر باغها و بوستانهاست و آباديهاى آن به هم متصلند . از شهر بلنسيه تا سرقسطه نه مرحله فاصله است . « 4 » در 619 ق / 1221 م شواليه‌هاى دژ قنطره شهر اسلامى بلنسيه را تصرف كردند . « 5 » ياقوت يك قرن بعد از ادريسى مىنويسد : بلنسيه ناحيه و شهرى مشهور در اندلس و متصل به ناحيهء تدمير است . . . شهرى برّى و بحرى است و درختان و نهرهاى آب بسيار دارد و به شهر خاكها ( مدينه التراب ) معروف است . متصل به اين ناحيه شهرهايى است كه از همين خورهء بلنسيه هستند . اكثر درختان اين ناحيه آلوى سياه است كه هم در دشت و هم در كوه يافت مىشود . در ناحيهء بلنسيه زعفران مىرويد . ميان بلنسيه و تدمير چهار روز\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 3 ، ص 368 .\r\n( 2 ) . همان ؛ ج 3 ، ص 348 .\r\n( 3 ) . الحلّة السّيراء ؛ ج 2 ، ص 231 - 232 و تاريخ دولتهاى اسلامى در اندلس ؛ ج 4 ، ص 38 .\r\n( 4 ) . نزهة المشتاق ؛ ج 2 ، ص 556 .\r\n( 5 ) . تاريخ دولتهاى اسلامى در اندلس ؛ ج 4 ، ص 252 .\r\n","page_name":" 531 ","page_number":537},
  {"content":"\r\n\r\nراه فاصله است . مردم بلنسيه بهترين مردم اندلس و به عرب اندلس معروفند . « 1 » همان‌طور كه پيشتر آمد ، بلنسيه دوباره به دست موحدين افتاد كه اما در 626 ق / 1228 م السيد ابو زيد موحدى از بلنسيه رانده شد و به نزد خايمه اوّل پادشاه آراگون رفت . « 2 » بلنسيه سرانجام در 668 ق / 1269 - 1270 م به تصرف كامل خايمه امير آراگون ، درآمد و پس از مرگ او ، فرمانروايى آراگون و قطلونيه و بلنسيه به پسر بزرگش پدرو رسيد . « 3 »\r\nابو الفداء بعد از تسلط مسيحيان بر اين شهر در وصف بلنسيه مىنويسد : شهر بر ساحل درياچه‌اى است و رودى كه از شمال شهر مىگذرد در آن درياچه مىريزد .\r\nگرداگرد شهر را رودها و باغها فراگرفته است و در آنجا جز نغمات دل‌انگيز مرغان صداى ديگرى شنيده نمىشود . . . از مشهورترين متنزهات آن ، رصافه است و منية بن عامر و از اعمال آن شهر شاطبه است . « 4 » حميرى در قرن نهم هجرى در وصف بلنسيه مىنويسد : در رود آن شهر ، كشتيها رفت‌وآمد مىكنند . شهر ديوارى سنگى و آجرى و چهار دروازه دارد . مردم آن خوش‌برخورد و مهمان نوازند ، نرخ اجناس آن ارزان و ميوه‌اش فراوان است . « 5 »\r\n\r\nولايت سوم اندلس\r\nولايت سوم اندلس ، ولايت مارده « 6 » است كه شامل لوزيتانيا ( پرتغال قديم ) و جلّيقيّه قديم است . مهمترين شهرهاى اين ولايت ، مارده ، باجه « 7 » ، اشبونه « 8 » و شلمنقه بوده است .\r\nجلّيقيّة آن قسمت از سرزمين اندلس است كه بعدها ناراضيان گوت به نواحى دوردست آن پناه بردند و در آنجا بر گرد شخصى به نام پلاجيوس يا پلايو گرد آمدند . بىتوجهى واليان مسلمان به اين منطقه و اين گروه از گوتها باعث شد كه در اين ناحيه هستهء\r\n\r\n\r\n","description":"","footnote":"\r\n( 1 ) . معجم البلدان ؛ ج 1 ، ص 490 .\r\n( 2 ) . تاريخ دولتهاى اسلامى در اندلس ؛ ج 4 ، ص 309 .\r\n( 3 ) . همان ؛ ج 4 ، ص 474 و 477 .\r\n( 4 ) . تقويم البلدان ؛ ص 217 .\r\n( 5 ) . روض المعطار ؛ ص 97 .\r\n( 6 ) .  Mareda \r\n( 7 ) .  Beja ( Baja ) \r\n( 8 ) .  Osbuna \r\n","page_name":" 532 ","page_number":538},
  {"content":"\r\n\r\nمملكت مسيحى نيرومندى بنيانگذارى شود . « 1 » چون جلّيقيّه در تاريخ اندلس به صورت يك سرزمين مسيحىنشين و مخالف دولت مسلمان جلوه‌گر بوده ، بنابراين جغرافياى تاريخى آن ارتباطى با اندلس اسلامى ندارد .\r\nقسمت دوم اين ولايت ، يعنى لوزيتانيا شامل شهرهاى بطليوس ، مارده ، باجه ، اشبونه و شلمنقه است .\r\nبطليوس « 2 » ، يا بداخوث ( باذاخوث « 3 » ) نام شهر و ايالتى است بزرگ در مغرب اسپانيا ، در منطقهء استرمادورا . شهر بطليوس ، كرسى اين ايالت ، در ساحل چپ رودخانهء گواديانا و نزديك به مرز شرقى كشور پرتغال واقع است . « 4 » پس از ورود مسلمانان به اسپانيا و تقسيم اراضى آن سرزمين ميان قبايل عرب و بربر ، بيشتر بربرها در اين بخش ، يعنى در نواحى بطليوس ، مارده و اراضى پرتغال و نواحى ثغر اوسط اقامت گزيدند . « 5 » در 218 ق / 833 م در زمان امويان ، محمود بن عبد الجبّار ماردى كه دم از استقلال مىزد به همراه خواهر خود كه به زيبايى و مهارت در سواركارى شهره بود ، به بطليوس حمله كرد ؛ « 6 » ولى از سپاه عبد الرحمن اوسط شكست خورد و به منت سالوط گريخت . « 7 » در دوران فرمانروايى محمد بن عبد الرحمن ، در مارده و بطليوس بار ديگر آتش فتنه شعله‌ور شد ؛ زيرا عبد الرحمن بن مروان ، ملقّب به جلّيقى كه از خاندان مولدين بود ، در مارده سر به شورش برداشت . اين شورش ظاهرا بعد از فرار عبد الرحمن جلّيقى از قرطبه در اوايل 261 ق / 875 م و بر اثر كشمكشى بود كه ميان او و هاشم بن عبد العزيز وزير پيش آمده و در ضمن آن ، هاشم ، ابن مروان را تحقير كرده و سيلى بر او نواخته بود . ابن مروان چند سالى بر منطقهء بطليوس سيطره داشت ، سرانجام ، در 271 ق / 885 م محمد بن\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 84 .\r\n( 2 ) .  Batalyus \r\n( 3 ) .  Badajoz ( Badazot ) \r\n( 4 ) . دايرة المعارف فارسى ؛ ج 1 ، ص 365 و اطلس تايمز ؛ « نقشه » .\r\n( 5 ) . تاريخ دولتهاى اسلامى در اندلس ؛ ج 1 ، ص 70 .\r\n( 6 ) . همان ؛ ج 1 ، ص 276 و اندلس يا حكومتهاى مسلمين در اروپا ؛ ص 66 .\r\n( 7 ) . اندلس يا حكومتهاى مسلمين در اروپا ؛ ص 66 .\r\n","page_name":" 533 ","page_number":539},
  {"content":"\r\n\r\nعبد الرحمن اوسط استقلال او را در فرمانروايى بطليوس و بلاد مجاور آن پذيرفت و او را از پرداخت هرگونه غرامت و مالياتى معاف كرد . « 1 » حميرى نقل مىكند كه امير عبد الله بن محمد بن مروان جلّيقى دستور داد كه بناهايى در آن منطقه بسازد كه از آن جمله ، شهر جديد الاحداث بطليوس و جامع آن بود كه با آجر و سنگ ساخته شد . « 2 » بطليوس و حوالى آن بيش از چهل سال سنگر شورشيان مولدين بود . پسران مروان جلّيقى همچنان بر اين منطقه سيطره داشتند و خطرناكترين عصيانگران منطقه بودند . در سال 311 ق / 923 م عبد الرحمن الناصر به جنگ بطليوس رفت و شهر را زير ضربات منجنيق گرفت و همهء دژهاى اطراف آن را محاصره نمود تا فرزند جلّيقى گردن به تسليم و اطاعت نهاد . « 3 » شهر بطليوس را جغرافيادانان قرن سوم هجرى وصف نكرده‌اند ، ولى از نيمهء دوم قرن چهارم هجرى ، ابن حوقل ضمن وصف راههاى اندلس مىنويسد : از البش تا شهر بطليوس يك روز راه است كه بايد از رودى گذر كرد و از بطليوس تا قنطرة السيف چهار روز راه است . « 4 » مقدسى بطليوس را يكى از خوره‌هاى هجده‌گانهء اندلس بنابر تقسيم خودش نام برده است . « 5 » در نيمهء اول قرن پنجم هجرى هنگامى كه بنى الافطس بر بطليوس مسلط شدند ، اين ناحيه - كه در آن زمان به مملكت بطليوس معروف بود - شامل سرزمين وسيعى از مغرب مملكت طليطله ، از مثلث رود وادى يا نه به طرف مغرب تا اقيانوس اطلس و تقريبا شامل اراضى كشور پرتغال بود و از جنوب تا شهر باجه امتداد داشت . اين ناحيه و شهر آن پس از فروپاشى امويان اندلس تحت فرمان شاپور بن بخت فارسى ، يكى از غلامان فائق الخادم از موالى حكم المستنصر ، درآمد . شاپور مدت سيزده سال بر اين ناحيه حكومت كرد . او مردى دلير و سلحشور بود ، ولى كشوردارى نمىدانست .\r\nوزيرش ابو محمد عبد الله بن محمد بن مسلمه ، كه قبلا والى مارده بود ، كارها را اداره مىكرد و در واقع حاكم حقيقى بود . بعد از درگذشت شاپور ، وزيرش ابو محمد عبد الله\r\n\r\n\r\n","description":"","footnote":"\r\n( 1 ) . البيان المغرب ؛ ج 2 ، ص 102 و تاريخ دولتهاى اسلامى در اندلس ؛ ج 1 ، ص 327 و 329 - 330 .\r\n( 2 ) . روض المعطار ؛ ص 93 .\r\n( 3 ) . تاريخ دولتهاى اسلامى در اندلس ؛ ج 1 ، ص 408 .\r\n( 4 ) . صورة الارض ؛ جزء 1 ، ص 110 .\r\n( 5 ) . احسن التقاسيم ؛ بخش 1 ، ص 317 و 337 .\r\n","page_name":" 534 ","page_number":540},
  {"content":"\r\n\r\nبن مسلمه معروف به ابن الافطس كه به يكى از قبايل بربر انتساب داشت ، جانشين او شد . فرزدان او قريب به هفتاد سال در آنجا فرمانروايى كردند و پايتخت ايشان شهر بطليوس بود كه در ميان شهرهاى ديگر منطقه درخششى خاص داشت . « 1 » در 483 ق / 1090 م امير المسلمين ، يوسف بن تاشفين ، براى بار سوم به اندلس آمد و بر ممالك جنوب غربى اندلس از جمله بطليوس مسلط شد . سپس ، در 488 ق / 1094 م بطليوس به تصرف بنى الافطس درآمد . « 2 » در سايهء حمايت بنى الافطس ، بطليوس از مراكز علمى و فرهنگى اندلس شد . ايشان از حاميان ادب و شعر بودند . دربار آنان ، بويژه در زمان المظفر و پسرش ، عمر المتوكل ، پناهگاه جمعى از شعراى آن زمان بود كه مقدّم بر همهء آنها وزيرشان ، شاعر و كاتب بزرگ ، ابو محمد عبد المجيد بن عبدون ( متوفاى 520 ق / 1126 م ) بود . « 3 » ادريسى در قرن ششم در وصف بطليوس مىنويسد : شهرى است بزرگ كه در زمين هموار واقع شده و به گرد آن ، بارويى بلند و استوار است و اطراف آن حومه‌اى بزرگتر از خود شهر وجود دارد . در سمت شرقى شهر ، آثارى از ويرانه‌هاى جنگهاى گذشته بر ساحل رود يانه باقى مانده است . « 4 » بطليوس در 545 ق / 1150 م به تصرف موحدين درآمد و محمد بن على بن الحجّام ، صاحب بطليوس ، براى خليفهء موحدى ، عبد المؤمن ، هدايايى ارزنده فرستاد . « 5 » از اواخر سال 557 ق / 1162 م مردى حادثه‌جو به نام جر الدو « 6 » به قصد تصرف بطليوس در نواحى غرب اندلس بر اراضى اسلامى واقع در منطقهء بطليوس ميان دو رود تاجه و وادى يانه تاخت و تاز آغاز كرد . در رجب 565 / آوريل 1170 حمله‌هاى جر الدوى نيرومند بر شهر بطليوس افزون شد تا جايى كه شهر به محاصره درآمد و پيروزيهايى نصيب آنان شد ؛ « 7 » ولى سرانجام موحدين بر بطليوس\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 79 - 80 .\r\n( 2 ) . همان ؛ ج 2 ، ص 296 و ج 3 ، ص 64 .\r\n( 3 ) . نفح الطيب ؛ ج 2 ، ص 185 و 193 .\r\n( 4 ) . نزهة المشتاق ؛ ج 2 ، ص 545 .\r\n( 5 ) . تاريخ ابن خلدون ؛ ج 5 ، ص 248 و تاريخ دولتهاى اسلامى در اندلس ؛ ج 3 ، ص 342 .\r\n( 6 ) . (  Geraldo Sem Pavor  ) و در منابع اسلامى به صورت « جرانده » آمده است ( - المنّ بالامامه ؛ ص 311 ، 287 و 296 .\r\n( 7 ) . المنّ بالامامه ؛ ص 296 - 297 و تاريخ دولتهاى اسلامى در اندلس ؛ ج 4 ، ص 34 .\r\n","page_name":" 535 ","page_number":541},
  {"content":"\r\n\r\nمسلط شدند و خليفه ابو يوسف امارت بطليوس و حوالى آن را به السيد ابو الربيع بن ابى حفص بن عبد المؤمن داد . « 1 » عنان مىنويسد : خليفهء موحدى دستور داد كه قلعه بزرگ بطليوس را مرمّت كنند و براى آن مجراى آبى حفر كنند . ويرانه‌هاى اين قلعه هنوز پابرجاست . « 2 » در 626 ق / 1229 م شهرهاى مارده و بطليوس به اطاعت ملوك الطوايف بنى هود درآمد . « 3 » مقارن اين زمان ، ياقوت در وصف بطليوس مىنويسد : شهر بزرگى است در اندلس از نواحى مارده كه بر كنارهء غربى رود يانه يا آنه واقع شده و ناحيهء وسيعى است . « 4 » سرانجام ، مسيحيان ليونى بطليوس را در اواسط 627 ق / مه 1230 به تصرف در آوردند . « 5 » ابو الفداء در قرن هشتم هجرى مىنويسد : بطليوس قاعدهء مملكتى است كه در شمال و مغرب قرطبه واقع است و ميان آن دو شش روز راه فاصله است ؛ يابره از نواحى آن شهر است . « 6 »\r\nمارده يا مريدا « 7 » ، نام قديمى آن آوگوستا امريتا « 8 » بوده است . اين شهر در ايالت بطليوس يا باذاخوث در 53 كيلومترى شمال شرقى شهر بداخوس در جنوب غربى اسپانيا واقع است . در اين شهر هنوز آثار آمفى تئاتر ، پل و آبراهه ، سيرك ، معبد ، طاق نصرت ترايانوس و تئاتر ستوندارى از دوره روميان باقى مانده است . « 9 » موسى بن نصير ضمن حملات خود بر شهرهاى اندلس در رمضان 94 / 713 م ، شهر مارده را محاصره كرد . در زير يكى از باروهاى همين شهر ، مسيحيان با خراب كردن برج بر سر مسلمانان ، جماعت بسيارى از آنان را به شهادت رساندند . اين واقعه به برج الشهداء معروف شد . « 10 » پس از تسلط مسلمانان بر اندلس ، بربرها بيشتر در جانب غربى ، يعنى در شهرهاى مارده و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 174 .\r\n( 2 ) . همان ؛ ج 4 ، ص 104 .\r\n( 3 ) . همان ؛ ج 4 ، ص 299 .\r\n( 4 ) . معجم البلدان ؛ ج 1 ، ص 447 و روض المعطار ؛ ص 93 .\r\n( 5 ) . تاريخ دولتهاى اسلامى در اندلس ؛ ج 4 ، ص 307 .\r\n( 6 ) . تقويم البلدان ؛ ص 209 .\r\n( 7 ) .  Merida \r\n( 8 ) .  Agusta Emerita \r\n( 9 ) . دايرة المعارف فارسى ؛ ج 3 ، ص 2752 .\r\n( 10 ) . اخبار مجموعه ؛ ص 25 .\r\n","page_name":" 536 ","page_number":542},
  {"content":"\r\n\r\nبطليوس سكنا گزيدند . « 1 » در 124 ق / 742 م در نزديكى مارده چند بار ميان شاميان و قحطانيان عرب جنگ درگرفت . « 2 » يوسف بن عبد الرحمن فهرى ، امير اندلس ، پس از شكست از عبد الرحمن داخل در 141 ق به مارده گريخت . « 3 » در دوران فرمانروايى حكم بن هشام بن عبد الرحمن داخل در 190 ق / 806 م در شهر مارده آشوب بالا گرفت .\r\nحكم ، شورشيان را سركوب و مارده را به فرمان خود درآورد . « 4 » در دوران فرمانروايى عبد الرحمن اوسط ، محمود بن عبد الجبّار ماردى ، عامل مارده را كشت و در اطراف آن شهر سر به شورش برداشت . عبد الرحمن در 218 ق / 833 م به جنگ او آمد . وى از مارده به بطليوس گريخت . « 5 » در دوران محمد بن عبد الرحمن اوسط ، ابن جلّيقى ( عبد الرحمن ) كه از سالهاى پيش در مارده سكونت گزيده بود ، شورش كرد . محمد بن عبد الرحمن او را در 254 ق / 868 م سركوب كرد و به قرطبه فرستاد . « 6 » يعقوبى همزمان با اين حوادث مىنويسد : در شرق شهر لشبونه ، شهرى است به نام مارده كه بر ساحل رودخانه‌اى بزرگ واقع است و ميان آن و قرطبه چهار روز راه است . اين شهر برابر سرزمين شرك ( كافران ) واقع است . « 7 » در آغاز قرن چهارم هجرى در 302 ق / 914 م پادشاه ليون ( به نام اردون ) به اراضى اسلامى حمله كرد و بر شهر مارده تاخت و در آن حوالى دست به كشتار و تاراج زد و بر چند دژ آنجا استيلا يافت . « 8 » اصطخرى در نيمهء اول قرن چهارم هجرى ، مارده را از شهرهاى مشهور اندلس دانسته و مىنويسد : مارده و طليطله دو شهر بزرگند . بنى اميه را در آنجا عاملى ( كارگزارى ) نيست ، ولى خطبه به نام ايشان مىخوانند . « 9 » در نيمهء دوم قرن چهارم هجرى به نوشتهء صاحب حدود العالم « مارده بزرگترين شهرى است اندر اندلس و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 70 .\r\n( 2 ) . اخبار مجموعه ؛ ص 47 و البيان المغرب ؛ ج 2 ، ص 32 - 33 .\r\n( 3 ) . تاريخ دولتهاى اسلامى در اندلس ؛ ج 1 ، ص 171 .\r\n( 4 ) . البيان المغرب ؛ ج 4 ، ص 72 .\r\n( 5 ) . تاريخ دولتهاى اسلامى در اندلس ؛ ج 1 ، ص 275 - 276 .\r\n( 6 ) . همان ؛ ج 1 ، ص 326 - 327 .\r\n( 7 ) . البلدان ؛ ص 134 .\r\n( 8 ) . اندلس يا حكومت مسلمين در اروپا ؛ ص 80 .\r\n( 9 ) . مسالك و ممالك ؛ ص 44 - 45 .\r\n","page_name":" 537 ","page_number":543},
  {"content":"\r\n\r\nآن را حصارى و باره‌اى و خندقى است محكم » . « 1 » مقدسى فقط به ذكر نام مارده اكتفا كرده و آن را از شهرهاى قابل ذكر اندلس مىداند . « 2 » به نوشتهء ادريسى ، شهر مارده پايتخت ( كرسى ) مملكت مارده و مارده ، نام دختر هرسوس پادشاه است . در اين شهر ، آثار و بناهايى ديده مىشود كه از شوكت و عظمت گذشتهء آن حكايت مىكند . يكى از اين آثار كه در مغرب شهر مارده است پلى بزرگ با طاقهاى قوسى بلند و زيباست كه راه عبور آن پهن و وسيع است و روى آن گنبدهايى متصل به هم ساخته شده ، به گونه‌اى كه رونده‌اى كه از روى پل عبور مىكند ديده نمىشود . در كنار شهر ، يك كومهء چوبى صيادى قرار دارد كه از داخل آن ، قنات آبى به سوى شهر روان است . چهارپايان و مردم از كنار آن كومه صيادى محكم و خوش‌ساخت عبور مىكنند . بر گرد مارده ديوارى از سنگ متخلل خوش‌ساخت استوار و محكم كشيده شده و در شهر ، بقاياى كاخها ديده مىشود . در شهر ، خانه‌اى است كه به آن دار الطبيخ ( آشپزخانه ) گويند . اين خانه در پشت كاخى قرار داشته و از قنات شهر ، آب به وسيله نهر كوچكى به دار الطبيخ ( آشپزخانه ) وارد مىشده است . هم‌اكنون [ زمان ادريسى 
  ] آثار آن باقى است ؛ ولى قنات آن ، آب ندارد . ظاهرا كاسه‌هايى از طلا و نقره حاوى انواع خوراكها را بر روى آن نهر كوچك مىگذاشتند تا به دست پادشاه [ يا ملكه 
  ] در كاخ برسد ؛ پس از استفادهء پادشاه از آن خوراكها ، دوباره ظرفها را در آن نهر كوچك مىگذاشتند و برمىگرداندند تا براى شستشو به دست آشپز در آشپزخانه برسد . سپس ، آب باقيمانده در آبراهه‌هاى كاخ جارى مىشد . از شگفت‌ترين عجايب ، آوردن آن آب به كاخ از طريق نهرى بود كه بر روى ستونها يا پايه‌هايى ساخته بودند . امروز [ زمان ادريسى 
  ] تعداد بسيارى از اين ستونها پابرجاست و گردش ايام در آنها خللى ايجاد نكرده و روزگاران هم تغييرى در آنها پديد نياورده است . بعضى از اين ستونها كوتاه و برخى ديگر ، با توجه به مكان آنها ، بلندترند و بلندترين آنها به اندازهء بلندى يك تير پرتاب ارتفاع دارد . آب بر سر آنها در لوله‌هايى جارى بوده است . اين پايه‌ها به همان شكل ايستاده باقى مانده و بيننده گمان مىكند كه\r\n\r\n\r\n","description":"","footnote":"\r\n( 1 ) . حدود العالم ؛ ص 182 .\r\n( 2 ) . احسن التقاسيم ؛ بخش 1 ، ص 82 .\r\n","page_name":" 538 ","page_number":544},
  {"content":"\r\n\r\nاز سنگ يكپارچه ساخته شده‌اند و اين به دليل نوع هنرى است كه در آنها به كار رفته است . در ميان شهر ، قوسهايى است [ همچون طاق نصرت 
  ] كه يك سوار با پرچم افراشته‌اى به دست ، مىتواند از زير آن عبور كند . اين قوسها يازده عدد است و در پايه هريك از آنها سه سنگ و در قوس چهارم سنگهاى كمانىشكل يكپارچه‌اى كه به هم كلاف شده‌اند ( بسته شده‌اند ) به كار رفته و جمعا يازده سنگ در اين قوسها به كار رفته است .\r\nدر سمت جنوب ديوار شهر ، كاخ كوچك ديگرى است كه در يكى از برجهاى آن ، آيينه‌اى است . محيط آن آيينه بيست وجب بوده و بر گرد محور قائمش دوران مىكرده و جاى آن تا به امروز باقى است . گويند كه اين آيينه را ملكهء مارده ساخته و حكايت از آيينه‌اى مىكرده كه ذو القرنين ( اسكندر ) در منار اسكندريه ساخته بوده است . « 1 » ياقوت در وصف مارده مىنويسد : خوره ( ناحيه ) وسيعى است از نواحى اندلس كه به محدودهء فرّيش كه ميان مغرب و نواحى قرطبه قرار دارد متصل است . مارده يكى از پايتختهاى اندلس است و امپراتوران روم آنجا را براى سكونت برگزيده بودند ؛ شهرى پرشكوه با ساختمانهاى زيبا از سنگهاى مرمر . در شهر ، آثار زيبايى از روزگاران قديم وجود دارد كه جهانگردان و بينندگان را به خود جلب مىكند . ميان اين شهر و قرطبه شش روز راه فاصله است و در اطراف آن ، قلاع و آباديهايى است . « 2 » سرانجام ، اين شهر در اواسط 627 ق / 1230 م ، به دست مسيحيان ليون افتاد . « 3 » يك قرن بعد از ياقوت ، ابو الفداء مىنويسد : مارده امروز در تصرف نصارى است . قبل از اسلام پادشاهان اندلس آنجا را تختگاه خود ساخته بودند . در روزگار دولت بنى اميه ، بزرگان آن خاندان بر آن ديار ولايت داشتند ؛ سپس بطليوس را كرسى مملكت خود ساختند . « 4 »\r\nباجه ، نام باستانى آن پاكس يوليا « 5 » است . اين شهر كه در جنوب پرتغال و در\r\n\r\n\r\n","description":"","footnote":"\r\n( 1 ) . نزهة المشتاق ؛ ج 2 ، ص 545 - 546 و روض المعطار ؛ ص 518 - 519 .\r\n( 2 ) . معجم البلدان ؛ ج 5 ، ص 39 .\r\n( 3 ) . تاريخ دولتهاى اسلامى در اندلس ؛ ج 4 ، ص 466 .\r\n( 4 ) . تقويم البلدان ؛ ص 209 .\r\n( 5 ) .  Paks Yulia \r\n","page_name":" 539 ","page_number":545},
  {"content":"\r\n\r\n136 كيلومترى جنوب شرقى ليسبون ، پايتخت پرتغال ، قرار دارد در دوره فرمانروايى مسلمانان بر اسپانيا اهميت داشته است . در آغاز ورود مسلمانان به اندلس ، هنگامى كه عبد العزيز بن موسى منطقهء ساحلى ميان مالقه و بلنسيه را فتح كرد ، آتش فتنه‌اى را كه در اشبيليه و باجه افروخته شده بود خاموش كرد . « 1 » در دوران فرمانروايى حكم بن هشام ( 180 - 206 ق ) ، حزم بن وهب در باجه شورش كرد و دامنهء قدرت او تا اشبونه كشيده شد . حكم پسر خود ، هشام ، را به جنگ او فرستاد تا امان طلبيد . « 2 » در 230 ق / 843 - 844 م نورمانها ، شهرهاى لبله و باجه را تاراج كردند . « 3 » يعقوبى در نيمهء دوم قرن سوم هجرى مىنويسد : در مغرب شهر لبله ، شهرى است كه به آن باجه گويند و عربها به همراه طارق بن زياد به آنجا وارد شدند . « 4 » در 311 ق / 923 م عبد الرحمن الناصر پس از فتح بطليوس به شهر باجه رفت و سعيد بن مالك ، شورشگر آنجا را سركوب كرد و پس از تسليم ، او را به قرطبه فرستاد . « 5 » به نوشتهء اصطخرى ، باجه از شهرهاى مشهور اندلس بوده است . « 6 » در نيمهء دوم قرن چهارم هجرى صاحب حدود العالم مىنويسد : « باجه شهرى قديم است اندر اندلس ، با خواسته [ بسيار 
  ] » . « 7 » مقدسى در همين زمان باجه را يكى از هجده خورهء اندلس نام برده است . « 8 » از دوران اول فرمانروايى ملوك الطوايف بر اندلس ، امراى مارتلّه « 9 » بر باجه و بطليوس فرمانروايى داشتند ؛ ولى در 436 ق / 1044 م بنى عباد اشبيليه بر باجه مسلط شدند . « 10 » در دوران دوم فرمانروايى ملوك الطوايف بر اندلس ، باجه از 539 - 546 ق / 1144 - 1151 م دوباره در تصرف امراى مارتلّه قرار گرفت تا آنكه در 546 ق / 1151 م آخرين امير مارتلّه اسير موحدين شد . او را نزد عبد المؤمن ، امير موحدين ، بردند ؛\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 53 .\r\n( 2 ) . الكامل فى التاريخ ؛ ج 6 ، ص 202 .\r\n( 3 ) . تاريخ ابن خلدون ؛ ج 3 ، ص 187 .\r\n( 4 ) . البلدان ؛ ص 133 .\r\n( 5 ) . تاريخ دولتهاى اسلامى در اندلس ؛ ج 1 ، ص 408 - 409 .\r\n( 6 ) . مسالك و ممالك ؛ ص 44 .\r\n( 7 ) . حدود العالم ؛ ص 182 .\r\n( 8 ) . احسن التقاسيم ؛ بخش 1 ، ص 337 .\r\n( 9 ) .  Martolla \r\n( 10 ) . اندلس يا حكومت مسلمين در اروپا ؛ ص 113 و 140 .\r\n","page_name":" 540 ","page_number":546},
  {"content":"\r\n\r\nعبد المؤمن او را بخشيد ولى او اندكى بعد به دست يكى از يارانش كشته شد . « 1 » در اواخر سال 557 ق / دسامبر 1162 ، اندكى پيش از مرگ عبد المؤمن مسيحيان شنترين به باجه حمله كردند و آنجا را به تصرف درآوردند و چهار ماه در آنجا ماندند و بناهاى آباد شهر را ويران كردند و باروهاى شهر را فروافكندند . « 2 » بار ديگر موحدين در 564 ق / 1169 م بر باجه دست يافتند . ابتدا ، مدتى عمر بن تيمصلت امارت باجه را داشت ؛ پس از او نيز مدتى عمر بن سحنون بر باجه حكومت كرد . « 3 » مجددا مسيحيان در 568 ق / 1172 م باجه را گرفتند . پادشاه پرتغال چون دفاع از استحكامات شهر را دشوار ديد ، باروى شهر را ويران ساخت و خانه‌ها را آتش زد و شهر را به صورت بيابانى درآورد . بعد از رفتن مسيحيان دوباره موحدين شهر را تصرف كردند و به آبادى آن همت گماشتند . تا آنكه در 573 ق / 1177 م آلفونسو هنريكيز ، پادشاه پرتغال ، به باجه لشكر كشيد و شهر را غارت كرد و به تصرف درآورد . « 4 » در آغاز قرن هشتم هجرى ، انصارى دمشقى در وصف آن مىنويسد : باجهء اندلس را كه شهرى كهن است به باجة الزيت ( باجه زيتون ) مىشناسند . « 5 » ابو الفداء در همين زمان اظهار مىدارد كه مملكت باجه در شمال غربى اندلس و از قديمترين شهرهاى آن ديار و سرزمينى است با كشت و زرع و گاو گوسفند بسيار ؛ عسل آن در نهايت خوبى است ؛ آبش در دباغى چرم نافع و سودمند است .\r\nابو الفداء از قول ابن سعيد مغربى اضافه مىكند كه باجه ، قلعه‌اى بر دامنهء كوه شاره ( يا شارات ) دارد . « 6 » حميرى در اواخر قرن نهم هجرى در وصف باجه گفته‌هاى ادريسى را تكرار مىكند و مىنويسد : از قديمترين شهرهايى است كه در روزگار امپراتوران روم ساخته شده است . ميان آن و قرطبه صد فرسخ فاصله است . اين شهر ابتدا يك اردوگاه نظامى بود ؛ سپاه مصر در آن وارد شد و پرچم ايشان در سمت چپ اردوگاه فلسطينى كه در شذونه ساكن شدند ، قرار گرفت . هنگامى كه عبد الرحمن بن معاويه ( عبد الرحمن\r\n\r\n\r\n","description":"","footnote":"\r\n( 1 ) . همان ؛ ص 155 - 156 .\r\n( 2 ) . المنّ بالامامه ؛ ص 289 .\r\n( 3 ) . تاريخ دولتهاى اسلامى در اندلس ؛ ج 4 ، ص 65 .\r\n( 4 ) . همان ؛ ج 4 ، ص 66 و 76 .\r\n( 5 ) . نخبة الدهر فى عجايب البر و البحر ؛ ص 457 .\r\n( 6 ) . تقويم البلدان ؛ ص 202 - 203 .\r\n","page_name":" 541 ","page_number":547},
  {"content":"\r\n\r\nداخل ) به امارت رسيد ، پرچم آنان را از آنجا برداشت ؛ از همين رو ، علاء بن مغيث يحصبى كه امير اردوگاه باجه بود به جنگ با او برخاست و شعار عباسيان را پوشيد ؛ ولى در جنگ با عبد الرحمن شكست خورد و كشته شد . اين شهر به دست امپراتور يوليوس سزار ، نخستين قيصر روم ، بنا نهاده شد . باجه در گفتار عجم به معناى صلح است . اين شهر ناحيه‌اى وسيع ، با دژهاى بزرگ و استوار است . « 1 »\r\nاشبونه . در مآخذ اسلامى لشبونه « 2 » و نام امروز آن ليسبون « 3 » است و به زبان اسپانيايى به آن ليزبوآ « 4 » مىگويند . اين شهر پايتخت و بندر مهم كشور پرتغال است و در ايالت استرمادورا ، در بخش ليسبون بر ساحل راست رود تاگوس ( تاجه ) و نزديك مصبّ آن به اقيانوس اطلس قرار دارد و بر هفت تپهء مشرف به رودخانه و دريا ساخته شده است . بندرى مهم و پررونق و از مراكز مهم حمل و نقل هوايى بر فراز اقيانوس است . اين شهر در قديم الايام تحت تسلط فنيقيها و سپس كارتاژيها بود ، بعد به تصرف روميان درآمد و پس از آن آلاريك ، رهبر گوتها ، در 407 م آن را گرفت و تا قرن هفتم ميلادى در دست آنان بود . « 5 » پس از فتح اسپانيا به دست مسلمانان مصريان ، علاوه بر تدمير و مارده ، در اين شهر سكونت گزيدند . « 6 » در 193 ق / 809 م آلفونسوى دوم ، ملقّب به عفيف ، به اراضى مسلمانان حمله كرد و تا قلمريه و اشبونه تاخت . « 7 » در اواخر 299 ق / 843 م يك گروه ناوهاى جنگى نورمانها كه شمارشان به هشتاد مىرسيد ، در آبهاى اشبونه پهلو گرفتند . عامل اشبونه ، وهب بن حزم ، به عبد الرحمن بن حكم ( عبد الرحمن اوسط ) نامه نوشت و او را از خطر آگاه ساخت . نورمانها سيزده روز با مردم اشبونه نبرد كردند و آنگاه به قادس رفتند . « 8 » يعقوبى در اواخر قرن سوم هجرى مىنويسد : در غرب شهر باجه بر ساحل درياى محيط شور شهرى به نام اشبونه است . « 9 » در دوران فرمانروايى\r\n\r\n\r\n","description":"","footnote":"\r\n( 1 ) . روض المعطار ؛ ص 75 .\r\n( 2 ) .  Lesbuna \r\n( 3 ) .  Lisbon \r\n( 4 ) .  Lizboa \r\n( 5 ) . تاريخ دولتهاى اسلامى در اندلس ؛ ج 1 ، ص 25 - 26 .\r\n( 6 ) . همان ؛ ج 1 ، ص 70 .\r\n( 7 ) . همان ؛ ج 2 ، ص 72 - 73 .\r\n( 8 ) . تاريخ ابن خلدون ؛ ج 3 ، ص 187 و تاريخ دولتهاى اسلامى در اندلس ؛ ج 1 ، ص 281 .\r\n( 9 ) . البلدان ؛ ص 133 .\r\n","page_name":" 542 ","page_number":548},
  {"content":"\r\n\r\nحكم بن عبد الرحمن الناصر در 354 ق / 965 م كشتيهاى مجوس ( نورمانها و وايكينگها ) در درياى بزرگ آشكار شد ؛ آنها در سرزمين اشبونه فساد كردند ؛ مردم با آنان به جنگ برخاستند تا كشتيهايشان بازگشت . « 1 » مقارن حملهء مرابطين به نواحى غربى اندلس ، المتوكل بن الافطس ، فرمانرواى بطليوس ، كه مملكت و دولتش را در خطر مىديد ، چاره‌اى نديد جز آنكه از آلفونسوى ششم ، پادشاه قشتاله ، كمك بگيرد . وى براى جلب كمك آلفونسوبهاى گزافى به او پرداخت كه عبارت بود از واگذارى سه شهر مهم اشبونه و شنته و شنترين ؛ « 2 » ولى مرابطين بطليوس را گرفتند و در 488 ق / 1094 م به سوى اشبونه رفتند و پادگانى را كه كنت ريمون بورگونى ، داماد آلفونسوى ششم ، در آنجا برپا كرده بود بشدت مورد حمله قرار دادند و بيشتر مسيحيان پادگان را كشتند و باقى را اسير كردند و شهر اشبونه دوباره به حوزهء مملكت اسلامى بازگرديد . « 3 » آلفونسو بيش از هر جا ، هواى تصرف اشبونه را در سر داشت ؛ زيرا اشبونه بر مصبّ رود تاجه ، شهرى استوار و پايگاهى منيع براى مسلمانان در قلب اراضى پرتغال بود . آلفونسو چون در خود توان غلبه بر آنجا را نمىديد ، از نيروهاى صليبى كه از انگلستان و آلمان به مشرق مىرفتند يارى گرفت و در سال 541 ق / 1147 م اشبونه را محاصره كرد . قواى صليبى از دريا راه هرگونه مددرسانى به اشبونه را سد كردند . اين محاصره چند ماه به طول انجاميد ؛ اما اشبونه شهرى تسخيرناپذير بود و از سوى خشكى بارويى ستبر و بلند ، با چند دروازهء بزرگ داشت . دروازهء غربى اين بارو بزرگتر از ديگر دروازه‌ها بود . دروازهء جنوبى آن را باب البحر و دروازهء شرقى را باب الحمّه مىگفتند . « 4 » ميان مسلمانان و مسيحيان چند بار نبرد افتاد و مسلمانان از مرزهاى خود نيكو دفاع كردند ؛ ولى محاصره شديدتر از آن بود كه فكر مىكردند . عاقبت ، در چند جاى باروى شهر رخنه افتاد و پرتغاليها آخرين ضربه خود را فرود آوردند . آخرين نبرد كوتاه ، ولى خونين بود . سرانجام ، مسيحيان باروى شهر\r\n\r\n\r\n","description":"","footnote":"\r\n( 1 ) . تاريخ ابن خلدون ؛ ج 3 ، ص 209 .\r\n( 2 ) . تاريخ دولتهاى اسلامى در اندلس ؛ ج 2 ، ص 374 .\r\n( 3 ) . مؤلف گمنام ؛ الحلل الموشيه فى ذكر الاخبار المراكشيه ؛ به تصحيح نشرى بن علوش ، چاپ الرباط ، 1936 م ، ص 55 و تاريخ دولتهاى اسلامى در اندلس ؛ ج 2 ، ص 375 - 376 .\r\n( 4 ) . روض المعطار ؛ ص 61 .\r\n","page_name":" 543 ","page_number":549},
  {"content":"\r\n\r\nرا شكافتند و از دروازهء شرقى ( باب الحمّه ) به شهر درآمدند و بسيارى را كشتند و برخى را به اسارت گرفتند و هرچه يافتند تاراج كردند و در حال مسجدها را به كليسا بدل ساختند . غلبهء پرتغاليها بر اشبونه در جمادى الاول 542 / اكتبر 1147 بود . « 1 » ادريسى در قرن ششم هجرى مىنويسد : اين شهر در شمال رودى است كه تاجه خوانده مىشود و همان رود طليطله است . پهنايش شش ميل است و مد و جزر بسيار دارد لشبونه شهرى زيبا و دور آن بارويى است . در ميان شهر ، گرمابه‌هاى آب گرم در زمستان و تابستان وجود دارد . لشبونه بر ساحل بحر الظلمات ( درياى تاريكيها يا همان اقيانوس اطلس ) و ساحل رود واقع است و شهر حصن المعدن در جنوب آن قرار دارد ، چون به هنگام طوفان ، از دريا ذرّات طلا به ساحل آنجا مىافتد . « 2 » به نوشتهء ياقوت ، در كوههاى لشبونه خاك طلاى خالص وجود دارد و عسل آنجا بر هر عسلى در اندلس برترى دارد كه به اللاذرنى معروف است و شبيه شكر است و اگر در پارچه‌اى پيچيده شود ، آن را نمىآلايد . در ساحل لشبونه عنبر خوبى پيدا مىشود . « 3 » يك قرن بعد از ياقوت ، ابو الفداء مىنويسد : روبروى اشبونه ، در سمت شمال درياچه‌اى شور و در مغرب آن نيز درياچه شور ديگرى است . لشبونه شهرى كهن است و اطراف آن را بستانها و درختان ميوهء نيكو فراگرفته است و از اين جهت بر ديگر شهرهاى اندلس برترى دارد و بازهاى آن بهترين بازهاست . از اعمال اشبونه ، شهر شنتره است كه سيبهاى درشت و لذيذ دارد . ابو الفداء از قول ابن سعيد مغربى مىافزايد كه اشبونه تا درياى محيط سى ميل فاصله دارد و بر كنار رودى است كه يودانس خوانده مىشود . « 4 »\r\n\r\nولايت چهارم اندلس\r\nاين اقليم شامل ناحيهء كانتابرياى قديم و سرزمينهاى جانب شرقى رود تاجه و شهرهاى\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 4 ، ص 16 - 17 و ياقوت مىنويسد : فرنگيان در 573 هجرى بر اين شهر مسلط شدند و تا امروز در دست آنان است ( معجم البلدان ؛ ج 5 ، ص 16 ) .\r\n( 2 ) . نزهة المشتاق ؛ ج 2 ، ص 547 .\r\n( 3 ) . معجم البلدان ؛ ج 5 ، ص 16 .\r\n( 4 ) . تقويم البلدان ؛ ص 207 .\r\n","page_name":" 544 ","page_number":550},
  {"content":"\r\n\r\nكرانهء رود ابرو « 1 » و دامنه‌هاى جبال پيرنه و بلاد بشكنس ( باسك ) است . مشهورترين شهرهاى آن عبارتند از : سرقسطه « 2 » ، طرّكونه « 3 » و طرطوشه « 4 » ، برشلونه « 5 » و نيز جيرنده ، لارده و وشقه .\r\nسرقسطه ، نام جديد آن ساراگوسا « 6 » و شهر مركز ايالت ساراگوسا و آراگون سابق در شمال شرقى كشور اسپانياست . اين شهر بر كنار رود ابرو قرار دارد و از مراكز تجارت و بازرگانى اسپانيا و مقر اسقف اعظم اين كشور است و دانشگاه آن در 1474 م تأسيس شده است . ناحيهء سرقسطه و شهرهاى آن در 94 ق / 713 م به دست موسى بن نصير و سردارش ، طارق ، گشوده شد . « 7 » در 136 ق / 753 م ، عامر عبدرى بر شهر سرقسطه مسلط شد و مدت دو سال همه ناحيهء سرقسطه در تصرف او بود . « 8 » در 157 ق / 774 م حسين بن يحيى انصارى ، والى سرقسطه ، بر عبد الرحمن داخل شورش كرد و نافرمان شد . « 9 » در 165 ق / 781 م عبد الرحمن داخل با لشكرى عظيم به سرقسطه رفت و شهر را در محاصره گرفت . حسين بن يحيى خواستار صلح شد ؛ عبد الرحمن او را بخشيد و در امارت سرقسطه ابقا كرد . « 10 » يعقوبى در نيمهء دوم قرن سوم هجرى مىنويسد : سرقسطه از بزرگترين شهرهاى مرزى اندلس است و بر ساحل رودخانه ابره ( ابرو ) واقع است . « 11 » اصطخرى نيز مىنويسد كه اين شهر از شهرهاى مشهور اندلس است . « 12 » صاحب حدود العالم در نيمهء دوم قرن چهارم هجرى از اين شهر با نام سرقص ياد كرده و آنجا را شهرى پرنعمت با بازرگانى پررونق و هواى معتدل وصف كرده است . « 13 » به نوشتهء مقدسى ، سرقسطه يكى از نواحى هجده‌گانه اندلس بوده است . « 14 » مملكت سرقسطه در\r\n\r\n\r\n","description":"","footnote":"\r\n( 1 ) .  Ebro \r\n( 2 ) .  Saraqosta \r\n( 3 ) .  Tarragona \r\n( 4 ) .  Tartosa \r\n( 5 ) .  Barsaluna \r\n( 6 ) .  Saragossa \r\n( 7 ) . اخبار مجموعه ؛ ص 27 .\r\n( 8 ) . همان ؛ ص 63 - 64 و تاريخ دولتهاى اسلامى در اندلس ؛ ج 1 ، ص 143 .\r\n( 9 ) . اخبار مجموعه ؛ ص 102 و تاريخ دولتهاى اسلامى در اندلس ؛ ج 1 ، ص 181 .\r\n( 10 ) . تاريخ دولتهاى اسلامى در اندلس ؛ ج 1 ، ص 200 .\r\n( 11 ) . البلدان ؛ ص 134 .\r\n( 12 ) . مسالك و ممالك ؛ ص 46 .\r\n( 13 ) . حدود العالم ؛ ص 182 .\r\n( 14 ) . احسن التقاسيم ؛ بخش 1 ، ص 82 و 337 .\r\n","page_name":" 545 ","page_number":551},
  {"content":"\r\n\r\nثغر اعلى ، از بزرگترين و مهمترين ممالك ملوك الطوايف بود و اين نه به دليل پهناورى سرزمين ، بلكه به سبب موقعيت دقيق و خطير آن بود . مملكت سرقسطه قديمترين دولت مستقل اندلس و ريشه‌دارترين آنهاست ؛ زيرا سرقسطه به سبب جدا افتادنش در گوشه‌اى از شمال شرقى شبه جزيره و دور بودنش از ديگر دولتهاى اندلس ، همواره ناچار بوده است كه براى دفاع از هستى و استقلال خود در برابر دشمنان ، كوشش و تلاش بيشتر به خرج دهد . در اواخر قرن چهارم هجرى در عهد امير عبد الله بن محمد ، بنى تجيب ، صاحبان دورقه و قلعه ايوب از نواحى ثغر جنوبى اندلس ، توانستند بر شهر سرقسطه دست يابند . از ملوك بنى تجيب ، منذر بن يحيى است كه در عهد او سرقسطه مدتى در صلح و آسايش به سر برد . منذر زندگى پرتجملى داشت . در قصر باشكوهش در سرقسطه ، جمع كثيرى از كنيزان و غلامان و حشم و ذخاير نفيس گرد آمده بود . پس از درگذشت او ، فرزندش يحيى ، با لقب المظفر ، به جاى او نشست و دوران او نيز دوران صلح و آسايش بود . پس از مرگ وى پسرش ، منذر بن يحيى به حكومت رسيد و الحاجب معز الدوله لقب يافت . « 1 » با مرگ وى ، رياست خاندان تجيبى بر ثغر اعلى و سرقسطه پس از يك قرن و نيم پايان يافت و سليمان بن هود جذامى در آغاز محرم 431 / 22 سپتامبر 1039 بر شهر سرقسطه مستولى گرديد . « 2 »\r\nاز حدود سالهاى 454 ق / 1062 م به بعد نورمانها ، كه شمارشان را ده هزار سوار نوشته‌اند ، به سردارى گيوم دومونره در سواحل قطلونيه ( كاتالونيا ) فرود آمدند و سرزمين سرقسطه را در ناحيهء شمالى درنورديدند . روايات اسلامى صراحت دارند كه اين لشكر با سپاهى بيشمار از فرانسه به اندلس آمد و در مرزهاى سرقسطه پراكنده شد . « 3 » در 452 ق / 1060 م نيز فرناندوى اول ، پادشاه قشتاله ، به حدود جنوب غربى سرقسطه لشكر كشيد و دژ غرماج و بعضى دژهاى ديگر را تصرف كرد . المقتدر بن هود ، امير سرقسطه ، ناچار شد كه جزيه قبول كند . در 460 ق / 1067 - 1068 م امير جديد قشتاله ، سانچو ، نيز در\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 271 - 272 و 274 - 275 .\r\n( 2 ) . الحلّة السّيرا ؛ ج 2 ، ص 246 و البيان المغرب ؛ ج 3 ، ص 180 و 221 - 222 .\r\n( 3 ) . روض المعطار ؛ ص 317 و تاريخ دولتهاى اسلامى در اندلس ؛ ج 2 ، ص 282 .\r\n","page_name":" 546 ","page_number":552},
  {"content":"\r\n\r\nامور سرقسطه دخالت كرد و سپاهى براى محاصرهء شهر فرستاد . سردار لشكر قشتاله سواركار سلحشور ، رودريكو دياز يا السيد الكمپيادور ، بود . « 1 » در 478 ق / 1085 م ، آلفونسوى ششم قصد تصرف سرقسطه كرد ؛ ولى چون شنيد كه مرابطين براى پيكار با مسيحيان به اندلس مىآيند ، شهر را رها كرد و بازگشت . بعد از آن هم جنگ زلّاقه پيش آمد و مسيحيان شكست خوردند . « 2 » مرابطين در اواخر 503 ق / 1109 - 1110 م ، پس از بيرون كردن عبد الملك ، پسر المستعين بن هود ، از سرقسطه به قشتاله درآمدند و شهر را تصرف كردند . سرانجام ، در 512 ق / 1118 م آلفونسوى اول ، پادشاه آراگون ، سرقسط را فتح كرد ؛ بدين ترتيب سرقسط به دست مسيحيان افتاد . « 3 » بنى هود از حاميان علوم و ادبيات بودند و سرقسطه در عهد آنان ، همانند اشبيليه در عهد بنى عباد ، مركز حركت علمى و ادبى شد . بعضى از امراى بنى هود خود در ميدان انديشه نبوغى داشتند ؛ از آن جمله‌اند ابو جعفر المقتدر و پسرش ، يوسف المؤتمن ، كه هر دو از اكابر علماى عصر خود و در فلسفه و رياضى و نجوم صاحب نام و آوازه بودند . از مشاهير ديگر در آن روزگار ، ابو بكر محمد بن الصائغ ، معروف به ابن باجه ، است كه از فلاسفه و علماى بزرگ است . در روزگار حكومت المستعين بن المؤتمن متفكر و فيلسوف سياسى ، ابو بكر طرطوشى ، ظهور كرد كه كتاب سراج الملوك او حاوى اصول علم سياست است .\r\nسرقسطه علاوه بر آنكه در اين دوره از مراكز مهم علوم رياضى و فلسفى بود ، همانند ديگر پايتختهاى اندلس ، از مراكز نيرومند شعر و ادب نيز به شمار مىرفت و در مبادلهء فرهنگى ميان اندلس اسلامى و دولتهاى فرنگى شمال نقش مهمى بر عهده داشت . وضع جغرافيايى اين سرزمين كه در نزديكى كوههاى پيرنه بود ، آن را براى انجام چنين وظيفه‌اى مهيا ساخته بود . همچنين ، نبايد از نقش سرقسطه در مبادلات بازرگانى ميان شرق و غرب غفلت ورزيد . مملكت سرقسطه بر بخش بزرگى از درياى مديترانه و دو بندر مهم آن ، طرّكونه و طرطوشه ، استيلا داشت ؛ بنابراين بخش عظيمى از كالاهاى\r\n\r\n\r\n","description":"","footnote":"\r\n( 1 ) . البيان المغرب ؛ ج 3 ، ص 227 - 228 و تاريخ دولتهاى اسلامى در اندلس ؛ ج 2 ، ص 286 - 287 .\r\n( 2 ) . تاريخ دولتهاى اسلامى در اندلس ؛ ج 2 ، ص 293 - 294 .\r\n( 3 ) . همان ؛ ج 2 ، ص 299 .\r\n","page_name":" 547 ","page_number":553},
  {"content":"\r\n\r\nبازرگانى را كه از مشرق به اندلس و مغرب مىرفت جلب مىنمود و از راه شهرهاى مرزى جنوب فرانسه و ايتاليا به ملل اروپايى مىرسانيد . تجارت و بازرگانى بنى هود از اين طريق رونق بسيار يافت و سودهاى كلان عايد آنان كرد و اينها غير از مالياتى بود كه آنان ، به عنوان واسطه تجارى ، از كالاهاى بازرگانى دريافت مىكردند . « 1 » ادريسى كه مقارن با حكومت امراى بنى هود مىزيسته ، دربارهء سرقسطه مىنويسد : شهرى بسيار وسيع و پرجمعيت است . خيابانهايش وسيع و گشاده و خانه‌هايش خوب و متصل به باغها و بوستانهاست . شهر را ديوارى سنگى ، بلند و پهن احاطه كرده است . سرقسطه به لحاظ به كار بردن گچ و آهك در بناهايش بسيار سفيد و به مدينة البيضاء معروف است . « 2 » ياقوت در قرن هفتم هجرى ، مقارن با تسلط مسيحيان بر سرقسطه مىنويسد : ناحيه و شهرى مشهور در اندلس است كه ناحيهء آن به ناحيهء تطيله متصل است . شهر باغهاى ميوهء خوشگوارى دارد كه از ميوهء ساير شهرهاى اندلس بهتر است و كنار رودى است كه از كوههاى ناحيه القلاع « 3 » سرچشمه مىگيرد . مردم آن به ساختن نوعى لباس نازك و ظريف از پوست سمور كه به سرقسطى معروف است و دوخت و تزيين بىنظيرى دارد ، يگانه‌اند . اين پارچه ويژهء مردم اين ناحيه است . ياقوت مىافزايد : هنوز برايم روشن نيست كه اين « سمور » چيست ؛ آيا از نوعى گياه است كه در آنجا مىرويد يا پوست يكى از چهارپايان معروف نزد آنها به نام جندبادستر « 4 » است كه در آب و خشكى زندگى مىكند و قوه تشخيص دارد . همچنين در سرقسطه معدن نمكى است كه رنگى سپيد دارد و خوش‌طعم است و در جاهاى ديگر اندلس يافت نشود . اين شهر در 512 ق / 1118 - 1119 م به دست مسيحيان افتاد و اكنون در دست آنان است . « 5 » به نوشته ابو الفداء ، سرقسطه ، پايتخت ثغر اعلى ، در سرزمينى خوش قرار دارد و شهرش نيكو و بزرگ است و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 2 ، ص 300 - 303 .\r\n( 2 ) . نزهة المشتاق ؛ ج 2 ، ص 554 .\r\n( 3 ) .  Castella Vetulla  .\r\n( 4 ) . جندبادستر يا ماهى سقنقور براى قوّه باه نافع بوده است .\r\n( 5 ) . معجم البلدان ؛ ج 3 ، ص 212 - 213 .\r\n","page_name":" 548 ","page_number":554},
  {"content":"\r\n\r\nبوستانهاى زمردگون ، آن را در ميان گرفته‌اند و چهار نهر دارد كه از اطراف بر آن محيط هستند و بدان سبب باغهايش به انواع گلها و رياحين زينت يافته‌اند . از متنزّهات آن قصر السرور و مجلس الذهب است . « 1 » حميرى در قرن نهم هجرى در وصف اين شهر مىنويسد : آن را مدينة البيضاء گويند . مار و عقرب به آن داخل نمىشود و اگر برود ، مىميرد و مردم گمان مىكنند كه شهر طلسمى دارد . عده‌اى بنيان شهر را از مرمر مىدانند و خاصيّت اين مرمر آن است كه افعى به آنجا وارد نمىشود . سرقسطه اقليمهاى متعدد دارد . روى رودخانهء سرقسطه پل بزرگى است كه از روى آن ، به شهر داخل مىشوند . شهر ديوارهاى بلند و ساختمانهاى رفيع دارد و نام شهر مشتق از نام قيصرى است كه آن را شبيه به صليب ساخته و چهار دروازه بر آن نهاده است . يكى از دروازه‌ها در جانب شرق ، برابر طلوع خورشيد ، قرار دارد و دروازهء ديگر در جانب مغرب واقع است . محراب مسجد جامع آن را حنش بن عبد الله الصنعانى بنا كرد و بعدها كه مسجد را توسعه دادند ، محراب تغيير يافت . حنش بن عبد الله و على بن رباح لخمى دو تن از تابعين بودند كه قبر آنها در سرقسطه در جانب دروازهء سمت قبلهء شهر قرار دارد و به مقبرهء باب القبله معروف است و يكى از پادشاهان گذشته بر آن دو مزار زيارتگاهى ساخته است . « 2 »\r\nطرّكونه شهر و بندرى است در شمال شرقى كشور اسپانيا ، در ساحل درياى مديترانه . نوشته‌اند موسى و طارق پس از اختلاف نظرى كه در ابتداى امر پيدا كردند ، دوباره قواى خود را به هم پيوسته ، به طرف آراگون « 3 » روانه شدند و سرقسطه و طرّكونه و برشلونه و ساير شهرهاى شمال اسپانيا را فتح كردند . « 4 » عبد الرحمن داخل پس از تسلط بر اندلس ، بويژه در اواخر حكومتش كه اندلس اندك آرامشى يافته بود ، در صدد تشكيل يك نيروى دريايى افتاد و چند مركز براى ساختن كشتى در نواحى مرزى ، در كنار رودها و درياها ، مانند طرّكونه و طرطوشه و قرطاجنه و اشبيليه بنا نهاد . « 5 » در دوران حكومت\r\n\r\n\r\n","description":"","footnote":"\r\n( 1 ) . تقويم البلدان ؛ ص 219 .\r\n( 2 ) . روض المعطار ؛ ص 317 .\r\n( 3 ) .  Aragon  .\r\n( 4 ) . اندلس يا حكومت مسلمين در اروپا ؛ ص 15 .\r\n( 5 ) . تاريخ دولتهاى اسلامى در اندلس ؛ ج 1 ، ص 214 .\r\n","page_name":" 549 ","page_number":555},
  {"content":"\r\n\r\nبنى تجيب و بنى هود ، طرّكونه يكى از بنادر و شهرهاى ناحيهء سرقسطه بود و بخش عظيمى از كالاهاى بازرگانى كه از مشرق به اندلس مىآمد به اين بندر و طرطوشه وارد مىشد . « 1 » چون در 483 ق / 1090 م منذر بن هود امير سرقسطه مرد ، پسر خردسالش سليمان ملقب به سعد الدوله جاى او را گرفت . امير مسيحى برشلونه ، كنت رامون برنگر دوم ، درصدد آن بود كه طرّكونه را از مسلمانان بستاند ؛ بنابراين حملهء خود را بر طرّكونه آغاز كرد و به سهولت شهر را در 504 ق / 1110 - 1111 م از دست مسلمانان بيرون آورد . « 2 » ادريسى مىنويسد : طرّكونه در ساحل درياست و ديوارى محكم از سنگ مرمر سپيد و سياه دارد كه مانند ديوار آن در ديگر شهرها كم پيدا مىشود . در قديم اين شهر خالى از سكنه بود ، ولى اكنون [ زمان ادريسى 
  ] آباد است . ساختمانهاى بلند و محكم و برجهاى مرتفع دارد و گروهى از روميان در آن زندگى مىكنند . شهر ، لنگرگاه خوبى است و مارهاى گزندهء فراوان دارد . « 3 » ياقوت مقارن تسلط مسيحيان بر اين شهر مىنويسد :\r\nطرّكونه شهرى كوچك در اندلس و متصل به نواحى طرطوشه است . شهر قديمى آن ، بر ساحل درياست . از اين شهر رود علّان سرچشمه مىگيرد كه از سمت مشرق به رود ابرو يا رود طرطوشه مىريزد . ميان طرّكونه و طرطوشه و برشلونه هركدام 17 فرسخ فاصله است و طرّكونه از نواحى لبله و پايان سرزمين اندلس است . « 4 » در پايان قرن نهم هجرى ، حميرى در وصف طرّكونه مىنويسد : شهرى باستانى است و از پايتختهاى عمالقه بوده .\r\nقسطنطين اين شهر را در بخش ( اقليم ) سوم اندلس قرار داد . شهر ، آثار و بناهاى بسيارى دارد و از عجايب آن ، آسيابى است كه با باد دانه‌ها را آرد مىكند . اين شهر در گذشته سكنه‌اى نداشته ؛ چون مرز ميان مسلمانان و روميان بوده است . مارهايش بسيار گزنده و فراوان است . در اين شهر مسلمانان براى حملهء به دشمن كمين مىكردند و بالعكس ، دشمنان نيز چنين مىكردند . در اين شهر ساختمانهاى بسيار قديمى پر از گندم و جو ،\r\n\r\n\r\n","description":"","footnote":"\r\n( 1 ) . همان ؛ ج 2 ، ص 271 و 303 .\r\n( 2 ) . همان ؛ ج 3 ، ص 110 .\r\n( 3 ) . نزهة المشتاق ؛ ج 2 ، ص 555 و 734 .\r\n( 4 ) . معجم البلدان ؛ ج 4 ، ص 32 و تقويم البلدان ؛ ص 221 .\r\n","page_name":" 550 ","page_number":556},
  {"content":"\r\n\r\nيافت شده كه رنگ آن گندمها تغيير كرده و سياه شده بود . « 1 »\r\nطرطوشه كه امروز تورتوسا « 2 » گفته مىشود بندر و شهرى است در شمال شرقى اسپانيا در ناحيه كاتالونيا ( قطلونيه ) ، بر كنار رود ابرو . « 3 » اين شهر در 94 ق / 712 - 713 م با حملهء موسى بن نصير و طارق به نواحى شمالى اندلس ، به دست مسلمانان افتاد .\r\nبعدها ، در اواخر حكومت عبد الرحمن داخل ، اين شهر به مركز كشتىسازى تبديل شد . « 4 » بعد از مرگ عبد الرحمن داخل و حكومت فرزندش ، هشام ، سعيد بن حسين انصارى در 175 ق / 791 - 792 م در طرطوشه خروج كرد . هشام ، عبد الله بن عثمان را به جنگ او فرستاد و عبد الله طرطوشه را فتح كرد . « 5 » در 192 ق / 808 م فرنگان به سردارى لويى ، پسر شارلمانى ، طرطوشه را محاصره كردند « 6 » ؛ ولى در 193 ق / 809 م ، بعد از چند جنگ ، طرطوشه از دست فرنگان نجات يافت . « 7 » به نوشته يعقوبى : از سرقسطه به سوى قبله شهرى است كه آن را طرطوشه گويند و آن ، پايان مرز اندلس در سمت شرق و مجاور فرنگيان است . اين شهر بر ساحل همان رودخانه‌اى است كه از شهر سرقسطه مىآيد . « 8 » اصطخرى ضمن وصف درياى مديترانه و سواحل آن ، از شهر طرطوشه ياد كرده است . « 9 » در 345 ق / 956 - 957 م به دستور عبد الرحمن ناصر مسجد جامع طرطوشه ساخته شد .\r\nبعدها ، مسيحيان آن را تبديل به كليسا كردند ، ولى مأذنهء آن همچنان باقى است و در آن ناقوس مىزنند . « 10 » صاحب حدود العالم مىنويسد : « طرطوشه شهرى است آبادان بر كنار درياى روم و به حدود غلجسكش و افرنجه ، كى دو ناحيتند ، از روم [ كه به هم 
  ] پيوسته\r\n\r\n\r\n","description":"","footnote":"\r\n( 1 ) . روض المعطار ؛ ص 392 .\r\n( 2 ) .  Tortosa  .\r\n( 3 ) . دايرة المعارف فارسى ؛ ج 1 ، ص 683 .\r\n( 4 ) . تاريخ دولتهاى اسلامى در اندلس ؛ ج 1 ، ص 214 و اسلام در غرب ؛ ص 106 .\r\n( 5 ) . تاريخ دولتهاى اسلامى در اندلس ؛ ج 1 ، ص 241 - 242 .\r\n( 6 ) . الكامل فى التاريخ ؛ ج 6 ، ص 202 .\r\n( 7 ) . تاريخ دولتهاى اسلامى در اندلس ؛ ج 1 ، ص 258 .\r\n( 8 ) . البلدان ؛ ص 134 .\r\n( 9 ) . مسالك و ممالك ؛ ص 43 و 71 - 72 .\r\n( 10 ) . اسلام در غرب ؛ ص 263 .\r\n","page_name":" 551 ","page_number":557},
  {"content":"\r\n\r\nاست » . « 1 » در 399 ق / 1009 م ، بعد از فروپاشى دولت عامرى ، يكى از غلامان آنها به نام لبيب عامرى بر طرطوشه دست يافت . « 2 » ابن خلدون مىنويسد : در اواخر 433 ق / 1043 م مجاهد - كه خود از غلامان عامرى بود - از قرطبه به طرطوشه رفت و آنجا را تصرف كرد ؛ در 445 ق / 1053 م يعلى العامرى و در 453 ق / 1061 م ، عماد الدوله احمد بن المستعين از بنى هود آنجا را تصرف كردند . « 3 » در 474 ق / 1081 م المقتدر بن هود امارت دانيه و طرطوشه را به پسر كوچكش ، منذر ، واگذار كرد . « 4 » طرطوشه در دوران فرمانروايى بنى هود يكى از بنادر فعّال اندلس در ساحل درياى مديترانه بود « 5 » . هنگام تسلط مرابطين بر اندلس ، امير المسلمين ، على بن يوسف بن تاشفين ، شوهر خواهر خود ، ابو بكر بن ابراهيم بن تافلوت ، والى مرسيه ، را به امارت بلنسيه و طرطوشه گماشت و پس از چندى ، دستور داد كه وى به جنگ مسيحيان رود . « 6 » سرانجام در 543 ق / 1149 م شهرهاى بزرگ اسلامى در ثغر اعلى ، همچون لارده و طرطوشه به دست مسيحيان افتاد . « 7 » ادريسى در زمان تسلط مسيحيان بر طرطوشه مىنويسد : شهرى نيكو در ساحل رود ابرو است . ميان اين شهر و درياى شامى ( مديترانه ) بيست ميل فاصله است . قلعه‌اى استوار دارد و روى كوههاى آن درخت صنوبرى مىرويد كه در هيچ جاى ديگر آن سرزمين مانند ندارد و از نهال آن به همهء آفاق صادر مىكنند و از چوب آن تخت و صندوق و لوازم چوبى و تير براى شاهان و نيز زين و رحل كتاب و بعضى آلات جنگى ، مانند برجهاى ( متحرك ) و پلكانها ( نردبانها ) مىسازند . « 8 » ياقوت يك قرن بعد از ادريسى و پس از تأييد مطالب او مىنويسد : ناحيت طرطوشه وسيع است و شهرهاى بسيار دارد و محل رفت‌وآمد\r\n\r\n\r\n","description":"","footnote":"\r\n( 1 ) . حدود العالم ؛ ص 182 .\r\n( 2 ) . تاريخ دولتهاى اسلامى در اندلس ؛ ج 2 ، ص 163 .\r\n( 3 ) . تاريخ ابن خلدون ؛ ج 3 ، ص 234 .\r\n( 4 ) . تاريخ دولتهاى اسلامى در اندلس ؛ ج 2 ، ص 237 .\r\n( 5 ) . همان ؛ ج 2 ، ص 303 .\r\n( 6 ) . همان ؛ ج 3 ، ص 69 .\r\n( 7 ) . همان ؛ ج 3 ، ص 348 و معجم البلدان ؛ ج 4 ، ص 30 .\r\n( 8 ) . نزهة المشتاق ؛ ج 2 ، ص 734 .\r\n","page_name":" 552 ","page_number":558},
  {"content":"\r\n\r\nمسافران و بازرگانان به ديگر شهرهاست و هم‌اكنون در دست فرنگيان است . « 1 » حميرى در قرن نهم هجرى اين شهر را وصف كرده مىنويسد : طرطوشه در كوهپايه‌اى واقع است و شهر ، ديوارى بلند دارد كه از آثار دوران امويان است . در شهر ، بازارها و ساختمانها و باغهاست و در لنگرگاه آن ، كارگاهى است كه از چوب درختان صنوبر كشتيهاى بزرگ مىسازند كه مانند آن در هيچ جاى عالم ديده نمىشود . درخت صنوبر آنجا ، چوبى سرخ رنگ و پوستى صاف دارد و فساد نمىپذيرد و بادوام است و موريانه در آن لانه نمىگذارد . شهر ، حومه‌اى وسيع و چهار دروازه دارد كه همهء درهاى آن آهنين است . در شهر انواع صنايع و كالا وجود دارد . شهر ، جامعى با حياط و صحن بزرگ دارد كه گرداگرد آن پنج شبستان است . اين مسجد در 245 ق / 859 - 860 م بنا شده . در اين شهر چهار گرمابه وجود دارد . « 2 »\r\nبرشلونه يا بارسلون بندر و شهر مركز ايالت بارسلون و كاتالونيا در شمال شرقى اسپانياست و در كنار درياى مديترانه قرار دارد . بارسلون از نظر بزرگى دومين شهر اسپانياست و بزرگترين بندر و مركز بازرگانى و صنعتى مهم اين كشور است و كارخانه‌هاى بزرگ ماشين‌سازى دارد . اكنون شهرى زيباست و بناهاى قديمى آن ، مانند كليساى سانتاماريا دلمار و تالار شهردارى باقيمانده از قرن چهاردهم ميلادى است .\r\nآثارى هم از دورهء روميان در اين شهر ديده مىشود . اين شهر نيز در حمله موسى بن نصير و طارق به شهرهاى شمالى اسپانيا فتح شد . در 157 ق / 774 م سليمان بن يقظان ، والى برشلونه ، با كمك و پشتيبانى شارلمانى ، بر عبد الرحمن داخل خروج كرد ؛ ولى پس از مرگ هم‌پيمان او ، شارلمانى ، عبد الرحمن به نواحى شمالى لشكر كشيد و در 165 ق / 781 م ، پس از محاصره سرقسطه و تصرف آنجا ، دوباره بلاد شمالى ( طرّكونه و برشلونه ) آرام گرفت و به اطاعت عبد الرحمن داخل درآمد . « 3 » در 174 ق / 790 م مطروح بن سليمان بن يقظان در برشلونه قيام كرد . هشام بن عبد الرحمن ، عبد الله بن عثمان ، سردار\r\n\r\n\r\n","description":"","footnote":"\r\n( 1 ) . معجم البلدان ؛ ج 4 ، ص 30 و تقويم البلدان ؛ ص 219 .\r\n( 2 ) . روض المعطار ؛ ص 390 .\r\n( 3 ) . تاريخ دولتهاى اسلامى در اندلس ؛ ج 1 ، ص 181 و 200 .\r\n","page_name":" 553 ","page_number":559},
  {"content":"\r\n\r\nخود را به سركوب او فرستاد . مطروح به دست ياران خود كشته شد و شورش پايان پذيرفت . « 1 » در 185 ق / 801 م ، شارلمان لشكرى عظيم به سردارى پسرش ، لويى اميراكوتين ، براى فتح برشلونه به اسپانيا فرستاد و آن شهر را فتح كرد . « 2 » در 197 ق / 812 م عبيد الله بن عبد الله بلنسى به جهاد برشلونه رفت و بر دشمن پيروز شد . « 3 » در زمان حكومت محمد بن عبد الرحمن دوم ( عبد الرحمن اوسط ) در 242 ق / 856 م سردارش ، موسى بن موسى ، به حوالى برشلونه آمد و در آنجا به جنگ پرداخت و چند دژ آن ناحيه را گشود . « 4 » در آغاز روى كار آمدن عبد الرحمن الناصر در 299 ق / 911 م ، محمد بن عبد الملك الطويل به برشلونه لشكر كشيد و ميان او و فرمانرواى برشلونه ، كنت سنير ، « 5 » جنگ درگرفت كه در نتيجه ، كنت منهزم شد و بسيارى از يارانش كشته شدند « 6 » و برشلونه براى مدتى دوباره به دست مسلمانان افتاد . در 360 ق / 971 م ، هيأتى از سوى امير برشلونه ، كنت بورل ، براى بستن عقد قرارداد دوستى و مودت ، به دربار حكم بن عبد الرحمن الناصر رفت . « 7 » روز دوشنبه نيمهء صفر 375 / 985 م سپاه منصور بن ابى عامر به برشلونه درآمد و شهر را ويران ساخت و به آتش كشيد كه بيشتر مردم كشته شدند . « 8 » روايات مسيحى مىنويسند كه در 377 ق / 987 م مسيحيان بازگشتند و بر مسلمانان تاختند و شهر برشلونه را از خشكى و دريا مورد حمله قرار داده آنجا را تصرف كردند . « 9 » بعضى از منابع اسلامى از اين نبرد سخن گفته‌اند ، ولى به هزيمت مسلمانان اشاره نكرده و اين جنگ را غزاة البياض ناميده و تاريخ وقوع آن را سال 379 ق / 989 م نوشته‌اند . « 10 » در\r\n\r\n\r\n","description":"","footnote":"\r\n( 1 ) . همان ؛ ج 1 ، ص 242 .\r\n( 2 ) . الكامل فى التاريخ ؛ ج 6 ، ص 169 .\r\n( 3 ) . اندلس يا حكومت مسلمين در اروپا ؛ ص 62 .\r\n( 4 ) . البيان المغرب ؛ ج 2 ، ص 95 - 96 .\r\n( 5 ) .  Sunier \r\n( 6 ) . همان ؛ ج 2 ، ص 149 .\r\n( 7 ) . تاريخ دولتهاى اسلامى در اندلس ؛ ج 1 ، ص 485 .\r\n( 8 ) . الاحاطه فى اخبار غرناطه ؛ ج 2 ، ص 71 .\r\n( 9 ) . تاريخ دولتهاى اسلامى در اندلس ؛ ج 1 ، ص 540 .\r\n( 10 ) . البيان المغرب ؛ ج 2 ، ص 282 .\r\n","page_name":" 554 ","page_number":560},
  {"content":"\r\n\r\n393 ق / 1003 م عبد الملك ، فرزند منصور بن ابى عامر ، به برشلونه رفت و عيد فطر را در حوالى آنجا برگزار كرد ؛ « 1 » ولى موفق به گرفتن شهر نشد . برشلونه از اين زمان به بعد زير نفوذ خاندان كنت رمون برنگر درآمد . در 504 ق / 1111 م مرابطين چند بار به اراضى برشلونه تاختند . در 508 ق / 1114 م ابن الحاج ، فرمانده سپاه مرابطين ، به سوى برشلونه حركت كرد ، ولى در راه كشته شد و مسلمانان شكست خوردند . سپس ، ابو بكر بن ابراهيم بن تافلوت ، شوهر خواهر عبد المؤمن رئيس مرابطين ، به برشلونه تاخت و شهر را بيست روز محاصره كرد ، ولى به فتح آن موفق نشد . « 2 » ادريسى مقارن با حملات مرابطين به برشلونه در وصف آنجا مىنويسد : اين شهر در ساحل درياست و لنگرگاهى به نام ترش دارد و كشتيها جز با شناسايى به آن بندر وارد نمىشوند . شهر ، بارويى بلند و حومه‌اى وسيع دارد . راه ورود به شهر و خروج از آن ، دروازه‌اى است به نام هيكل الزاهره كه آن را به زبان رومى « برينيو » خوانند . شاه فرنگان در برشلونه كه پايتخت ايشان نيز هست ، زندگى مىكند . آنان كشتيهاى فراوان براى سفر و جنگ و شوكت و جلال بسيار دارند . شهرهاى ناحيه برشلونه گندم و حبوبات و عسل فراوان دارند . « 3 » ابو الفداء در نيمهء اول قرن هشتم هجرى مىنويسد : برشلونه نزديك اندلس و طرطوشه است . ما آن را به اندلس پيوستيم ، به سبب نزديك بودنش و الّا خارج از اندلس است . برشلونه پايتخت يكى از پادشاهان فرنگ به نام برشلونى است . اين شهر به دست مسلمانان فتح شد ، ولى كفّار آن را بازپس گرفتند . « 4 »\r\n\r\nولايت پنجم اندلس\r\nچون فتوحات اسلامى در ناحيهء شمالى اندلس گسترش و تا دامنه‌هاى شمالى پيرنه امتداد يافت ، شهرهاى چندى به تصرف مسلمانان درآمد كه مهمترين آنها عبارت بودند\r\n\r\n\r\n","description":"","footnote":"\r\n( 1 ) . همان ؛ ج 3 ، ص 7 - 8 و تاريخ دولتهاى اسلامى در اندلس ؛ ج 1 ، ص 603 - 604 .\r\n( 2 ) . تاريخ دولتهاى اسلامى در اندلس ؛ ج 3 ، ص 69 و 83 - 84 .\r\n( 3 ) . نزهة المشتاق ؛ ج 2 ، ص 734 و روض المعطار ؛ ص 86 .\r\n( 4 ) . تقويم البلدان ؛ ص 221 .\r\n","page_name":" 555 ","page_number":561},
  {"content":"\r\n\r\nاز : ناربون « 1 » يا اربونه « 2 » ، قرقشونه « 3 » يا كاركاسون « 4 » ، نيمه يا نومشو و اجده . « 5 »\r\nناربون شهرى است در ولايت اود « 6 » در جنوب فرانسه در منطقهء لانگدوك ، نزديك درياى مديترانه كه نام باستانى آن ناربومارتيوس « 7 » و نخستين مستعمرهء روميان در سرزمين گل در جنوب فرانسه بوده است . در 94 ق / 713 م موسى بن نصير رهسپار جبال پيرنه يا جبال آلبرت شد و در ولايت لانگدوك يا سپتمانيا كه در آن هنگام تابع گوتها بود ، به نبرد پرداخت و بر قرقشونه و اربونه غلبه يافت . « 8 » نوشته‌اند كه اربونه پايان فتوحات موسى بن نصير در اندلس بوده است . اين شهر دورترين ثغر مسلمانان در اندلس باقى ماند . « 9 » در 99 ق / 718 م ، حرّ بن عبد الرحمن از كوههاى پيرنه گذشت و به ايالت لانگدوك درآمد و شهرهاى قرقشونه و اربونه و نيمه را محاصره كرد . « 10 » سرانجام سمح بن مالك خولانى در 100 ق / 719 م به لانگدوك حمله برد و شهرهاى اربونه و قرقشونه و بسيارى از دژهاى آنجا را كه از دست رفته بود بازپس گرفت . « 11 » سمح دستور داد كه در ناربون قلاع و استحكامات بسازند . « 12 » در 115 ق / 733 م پادشاه فرانك ، شهر اربونه را محاصره كرد ، ولى مسلمانان با شجاعتى هرچه تمامتر از آن شهر دفاع كردند تا محاصره را شكستند و فرانكها با دادن تلفات بسيار به بلاد خود بازگشتند . « 13 » در 119 ق / 737 م شارل مارتل به ناربون لشكر كشيد و آنجا را محاصره كرد ، ولى مسلمانان به سختى مقاومت كردند . عقبة بن حجاج سلولى ، والى اندلس ، سپاهى براى نجات اربونه فرستاد .\r\nجنگ در نزديكى اربونه درگرفت و مسلمانان به سختى شكست خوردند ؛ ولى اربونه\r\n\r\n\r\n","description":"","footnote":"\r\n( 1 ) .  Narbonne \r\n( 2 ) .  Arbuna \r\n( 3 ) .  Carcassonne \r\n( 4 ) .  Karkason \r\n( 5 ) . تاريخ دولتهاى اسلامى در اندلس ؛ ج 1 ، ص 70 و اندلس يا حكومت مسلمين در اروپا ؛ ص 18 .\r\n( 6 ) .  Eud \r\n( 7 ) .  Narbo Martius \r\n( 8 ) . نفح الطيب ؛ ج 1 ، ص 224 .\r\n( 9 ) . تقويم البلدان ؛ ص 223 .\r\n( 10 ) . تاريخ دولتهاى اسلامى در اندلس ؛ ج 1 ، ص 73 - 74 .\r\n( 11 ) . همان ؛ ج 1 ، ص 76 .\r\n( 12 ) . اندلس يا حكومت مسلمين در اروپا ؛ ص 21 .\r\n( 13 ) . اخبار مجموعه ؛ ص 34 و تاريخ دولتهاى اسلامى در اندلس ؛ ج 1 ، ص 108 .\r\n","page_name":" 556 ","page_number":562},
  {"content":"\r\n\r\nتسليم نشد . « 1 » اربونه استوارترين دژ مسلمانان در آن سوى جبال پيرنه بود و توانسته بود در ايام شارل مارتل حملات فرنگان را دفع كند . سرانجام ، پپن ، پادشاه فرانك ، با هم‌پيمان خود ، كنت آنزيموند گوتى امير سپتمانيا ، بر اربونه حمله آورد و با نيروى عظيم خود ، آن شهر را در 138 ق / 755 م محاصره كرد كه چهار سال به طول انجاميد . پپن چون ديد نمىتواند شهر را به جنگ بگيرد با تحريك گوتهاى ساكن اربونه شهر را به آشوب كشاند . گوتها در همان روز مسلمانان را كشتند و دروازه‌ها را گشودند . فرنگان به شهر درآمدند و ساكنان مسلمان را به سختى فروكوفتند و مسجدها و معابد را خراب كردند .\r\nاين واقعه در 142 ق / 759 م اتفاق افتاد . بدين طريق آخرين سنگر مسلمانان در گاليا به دست مسيحيان افتاد و سيادت اسلام در آن سوى جبال پيرنه پس از نيم قرن رو به زوال نهاد . « 2 »\r\nقرقشونه يا كاركاسون شهر كرسى ولايت اود در ناحيه لانگدوك در جنوب فرانسه و در كنار رود اود واقع بود . در 94 ق / 713 م ، موسى نصير بر اين شهر نيز غلبه يافت . « 3 » و در 99 ق / 718 م حرّ بن عبد الرحمن از كوههاى پيرنه گذشت و به ايالت سپتمانيا وارد شد و شهرهاى قرقشونه و اربونه را فتح كرد . « 4 » همچنين در 100 ق / 719 م سمح بن مالك پس از عبور از پيرنه شهرهاى مذكور و بسيارى از دژهاى سپتمانيا را فتح كرد . « 5 » و در 105 ق / 724 م عنبسة بن سحيم كلبى ، والى اندلس ، از كوههاى پيرنه گذشت و تا سپتمانيا پيش رفت . او نخست بر قرقشونه و نيمه دست يافت . « 6 » سرانجام ، شارلمانى پسر خود ، لويس ( لويى ) امير آكوتين را براى دفع عربها گسيل داشت و سپاهى را به نبردشان فرستاد . دو لشكر در مكانى به نام ويل دنى بر كرانهء رود اورپنيا ، ميان اربونه و\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 120 .\r\n( 2 ) . همان ؛ ج 1 ، ص 144 - 145 .\r\n( 3 ) . نفح الطيب ؛ ج 1 ، ص 224 و معجم البلدان ؛ ج 4 ، 328 .\r\n( 4 ) . تاريخ دولتهاى اسلامى در اندلس ؛ ج 1 ، ص 73 - 74 .\r\n( 5 ) . همان ؛ ج 1 ، ص 76 .\r\n( 6 ) . ابن اثير اين واقعه را در سال 107 ق نوشته است ( الكامل فى التاريخ ؛ ج 5 ، ص 136 ) و تاريخ دولتهاى اسلامى در اندلس ؛ ج 1 ، ص 73 - 74 .\r\n","page_name":" 557 ","page_number":563},
  {"content":"\r\n\r\nقرقشونه با يكديگر روبرو شدند و به جنگى سخت دست يازيدند . مسلمانان پس از اين جنگ با غنايم بسيار به سوى جنوب بازگشتند و مسيحيان بر شهرهاى اربونه و قرقشونه دست يافتند . « 1 » ادريسى در قرن ششم هجرى در وصف قرقشونه مىنويسد : شهرى است نيكو واقع در كوهپايه و تاكستانها و آب فراوان دارد . « 2 » به نوشتهء ياقوت ، در شهر كليساى بزرگى است كه آن را شنت مريه ( مريم مقدس ) مىخوانند و بر بالاى آن حلقه‌اى نقره‌اى است كه مانند آن را نديده‌ام . « 3 »\r\n\r\n\r\n","description":"","footnote":"\r\n( 1 ) . تاريخ دولتهاى اسلامى در اندلس ؛ ج 1 ، ص 243 .\r\n( 2 ) . نزهة المشتاق ؛ ج 2 ، ص 734 .\r\n( 3 ) . معجم البلدان ؛ ج 4 ، ص 328 .\r\n","page_name":" 558 ","page_number":564},
  {"content":"\r\n\r\n[ تصوير 
  ]\r\n\r\n","description":"","footnote":"","page_name":" 559 ","page_number":565},
  {"content":"\r\n\r\n\r\nفهرست اشخاص\r\nآحاب 96\r\nآدم ( ع ) 35 ، 71 ، 127\r\nآلفونسو هنريكيز 541\r\nآلفونسوى دهم 497 ، 511\r\nآلفونسوى ششم 519 ، 530\r\nآمر به احكام الله 148\r\nآنتونيوس پيوس 51\r\nآنتيوخوس 8 ، 26 ، 98\r\nآيليا كپتولينا 98\r\nابراهيم بن احمد اغلبى 288 ، 302 ، 303 413 ، 414 ، 426\r\nابراهيم بن اغلب 243 ، 253 ، 275 ، 319 ، 408\r\nابراهيم بن محمد بن يحيى بن عبد الله بن محمد بن على 190\r\nابراهيم ( ع ) 7 ، 16 ، 17 ، 35 ، 53 ، 127 ، 128 ، 129\r\nابن اثير 51 ، 416 ، 423 ، 430 ، 434 ، 440 ، 441 ، 450 ، 492\r\nابن الجرّاح 182\r\nابن السكيت 111\r\nابن بشكوال 485\r\nابن جبير 13 ، 19 ، 20 ، 25 ، 27 ، 43 - 46 ، 50 ، 65 ، 68 ، 71 ، 150 ، 165 ، 200 ، 202 ، 424 ، 431\r\nابن حوقل 13 ، 18 ، 20 ، 22 ، 52 ، 172 ، 202 ، 248 ، 249 ، 254 ، 264 ، 271 ، 277 ، 284 ، 288 ، 293 ، 300 ، 303 ، 305 ، 309 ، 311 ، 321 ، 325 ، 330 ، 342 ، 358 ، 373 ، 376 ، 391 ، 393 ، 396 ، 420 ، 427 ، 478 ، 510 ، 534\r\nابن حيّان 477\r\nابن خرداذبه 7 ، 9 ، 11 ، 12 ، 14 ، 18 ، 20 ، 22 ، 26 ، 29 ، 31 ، 32 ، 40 ، 51 ، 54 ، 55 ، 62 ، 67 ، 73 ، 75 ، 77 ، 81 ، 86 ، 88 ، 99 ، 138 ، 162 ، 184 ، 186 ، 191 ، 198 ، 210 ، 218 ، 233 ، 244 ، 247 ، 253 ، 263 ، 270 ، 271 ، 276 ، 296 ، 319 ، 320 ، 341 ، 358 ، 368 ، 396 ، 413 ، 441 ، 444 ، 473\r\nابن خلدون 15 ، 154 ، 155 ، 220 ، 242 ، 283 ، 303 ، 304 ، 314 ، 316 ، 323 ،\r\n\r\n","description":"","footnote":"","page_name":" 560 ","page_number":566},
  {"content":"\r\n\r\n325 ، 335 ، 376 ، 379 ، 395 ، 399 ، 416 ، 426 ، 441 ، 446 ، 448 ، 450 ، 509 ، 511 ، 552\r\nابن رسته 41 ، 163\r\nابن سعيد مغربى 151 ، 227 ، 324 ، 346 ، 375 ، 382 ، 399 ، 443 ، 448 ، 541\r\nابن صنجيل فرنگى 60\r\nابن طولون ( احمد ) 70 ، 139 ، 140 ، 162 ، 170 ، 191 ، 247\r\nابن عبد الحكم 178 ، 183 ، 258\r\nابن عذارى 242 ، 274 ، 302 ، 308 ، 319 ، 340 ، 375 ، 395\r\nابن فقيه 41 ، 52 ، 77 ، 82 ، 99 ، 176 ، 178 ، 184 ، 191 ، 194 ، 474 ، 512\r\nابن ليون 16\r\nابو الحسن على بن رضوان 148\r\nابو الحسن لخمى مالكى 295\r\nابو العباس سفّاح 242 ، 275\r\nابو امامهء باهلى 81\r\nابو بكر 70 ، 86 ، 121 ، 126\r\nابو بكر بنّا 71\r\nابو بكر طرطوشى 547\r\nابو بكر محمد بن الصائغ 547\r\nابو حامد غزّالى 111\r\nابو حفص دمشقى 32\r\nابو زكريا يحيى 316 ، 327\r\nابو عبد الله شيعى 244 ، 248 ، 303 ، 308 ، 311 ، 313 ، 321 ، 390\r\nابو عبيدة بن جراح 21 ، 23 ، 26 ، 34 ، 37\r\nابو يزيد خارجى 283 ، 288 ، 291 ، 313\r\nاتابك طغتكين 27 ، 42\r\nاتابك عماد الدين زنگى 29 ، 52\r\nاتسز 42\r\nاحمد بن طيّب سرخسى 62 ، 78\r\nاحمد پاشا قرمانلى 257\r\nادريسى 144 ، 544\r\nارمياى پيامبر 97\r\nاسامة بن زيد 83 ، 84\r\nاسد الدين شيركوه 149 ، 182 ، 192\r\nاسد بن فرات 409 ، 410 ، 426 ، 436\r\nاسكندر 4 ، 36 ، 67 ، 94 ، 97 ، 133 ، 136\r\nاصفهان شاه خاتون ( بانو ) 115 ، 116\r\nالياس پيامبر ( ع ) 53 ، 55\r\nامام ابو عبد الله محمد بن ادريس شافعى 157\r\nامير تنكز ناصرى 113\r\nامير شاهين الكمالى 120\r\nامير فخر الدين دوم 55\r\nامير قرجان 27\r\nامير منكلى بغا الاحمدى 113\r\nانصارى دمشقى 74 ، 183 ، 541\r\nانوشيروان 9\r\nاودنياتوس 30\r\nاورليانوس 30\r\nاوزاعى 57\r\nاوسيبيوس 95\r\nاولمپيوس 406\r\nاويس قرنى 46\r\nايزابلا ( ملكه ) 501\r\n\r\n","description":"","footnote":"","page_name":" 561 ","page_number":567},
  {"content":"\r\n\r\nباديس بن حبّوس 503\r\nباغى سيان 10\r\nبالدوين 58 ، 71 ، 82 ، 87\r\nبدر الجمالى 147 ، 148\r\nبسر بن ابى ارطاة عامرى قريشى 36\r\nبشير شهاب 55\r\nبطلميوس سوتر 97 ، 137 ، 160\r\nبطلميوس فيلادلفوس ( دوم ) 75 ، 97 ، 186 ، 198\r\nبلال بن حمامه 46\r\nبليزاريوس 252\r\nبيركهارت 75\r\nپومپيوس ( پومپه ) 5 ، 8 ، 94 ، 98 ، 137\r\nتئودوريك 456\r\nتاج الدوله تتش 15 ، 42 ، 107\r\nتانكرد 34\r\nتحوطمس ( تحوتمس ) 35 ، 72\r\nترايانوس 186\r\nترغود پاشا 257\r\nتميم بن معزّ بن باديس 291 ، 306\r\nتميم بن معزّ زيرى 298\r\nتنكريد 74\r\nتيبريوس 63\r\nتيتوس 94 ، 98\r\nتيگران 5\r\nتيگلت پيلسر 36 ، 97\r\nتيمور 49\r\nجان بردى الغزالى ، 75\r\nجعفر بن محمد 437\r\nجعفر طيّار 84\r\nجلال الدين محمد بن عبد الرحمن قزوينى 50\r\nجيرون بن سعد بن عاد 35\r\nالحاكم بامر الله 249\r\nحبيب بن مسلمهء فهرى 9 ، 36\r\nحبيب نجّار 11\r\nحتّى 81\r\nحزقيا 96\r\nحسام الدين عمر بن لاچين 127\r\nحسّان بن نعمان 240 ، 262 ، 270 ، 275 ، 278 ، 299\r\nحسن بن على كلبى 418\r\nحسن بن محمد مهلبى 174\r\nحكم بن عبد الرحمن الناصر 376\r\nحكم بن هشام بن عبد الرحمن داخل 537\r\nحمد الله مستوفى 11 ، 25 ، 49 ، 72 ، 80 ، 83 ، 87 ، 154 ، 171 ، 189 ، 210 ، 225 ، 227 ، 256 ، 299 ، 346 ، 360 ، 468 ، 493 ، 520\r\nحمزة بن عبد المطلب 110\r\nحمص بن مهر بن جان بن مكنف 25\r\nحميرى 514 ، 521 ، 523 ، 528 ، 549 ، 550\r\nحيرام 95\r\nخئوپس 133\r\nخالد بن ثابت فهمى 99\r\nخالد بن وليد ، 25 ، 26 ، 36 ، 51 ، 54 ، 62 ، 84\r\nخسرو پرويز 137 ، 161\r\nخطيب 204\r\n\r\n","description":"","footnote":"","page_name":" 562 ","page_number":568},
  {"content":"\r\n\r\nخفرن 133\r\nخوارزمى ، محمد بن موسى 77 ، 78\r\nداريوش 136 ، 186\r\nداود ( ع ) 4 ، 92 ، 95 ، 100 ، 101 ، 105 ، 107 ، 124 ، 126 ، 128 ، 270\r\nدعبل بن على خزاعى 261\r\nدومستيكوس 15\r\nدويدون 270\r\nرامسس سوم 135\r\nرانكو 186\r\nرجاء بن ايوب انصارى 246\r\nرحبعام 93 ، 96 ، 99 ، 124\r\nرعمسيس سوم 73\r\nرقيق قيروانى 264\r\nروژه ( كنت ) 423\r\nريموند 34\r\nرينالد شاتيونى 87\r\nزنوبيا 30 ، 31\r\nزهير بن قيس بلوى 240 ، 262\r\nزياد بن سهل 300\r\nزيادة الله 243 ، 263 ، 300 ، 410 ، 414 ، 436 ، 444\r\nزيد بن حارثه 84\r\nسام بن نوح ( ع ) 7\r\nسعد بن عبادهء خزرجى 46\r\nسفيان بن مجيب ازدى 59\r\nسكوباس 98\r\nسلطان آق سنقر برسقى 27\r\nسلطان ملكشاه 15 ، 42 ، 107\r\nسلوكوس 4 ، 16\r\nسليمان بن ابى جعفر 40\r\nسليمان بن عبد الملك 118\r\nسليمان ( ع ) 30 - 32 ، 53 ، 64 - 67 ، 75 ، 76 ، 95 ، 106 ، 126 ، 216 ، 519 ، 520 ، 529\r\nسمح بن مالك خولانى 488\r\nسميدع 88\r\nسنان پاشا 75 ، 257\r\nسهل بن حنظليه 46\r\nسيف الدوله حمدانى 15 ، 22\r\nسيف الدين 48 ، 109\r\nسيمونت 473\r\nسيمون سگولى 158\r\nسيمون عادل 97\r\nشاپور اوّل 8 ، 30\r\nشاوور 144 ، 145 ، 149 ، 185 ، 192\r\nشرحبيل بن حسنه 62 ، 63 ، 67 ، 70\r\nشرحبيل بن عمرو غسّانى 84\r\nشعيب پيامبر ( ع ) 65 ، 88\r\nشلمنّصر پنجم 97\r\nشمس الدين محمد الهروى ( شيخ الاسلام ) 115\r\nشهاب الدين شرابشى تاجر 50\r\nالصالح طلائع بن رزيك 172\r\nصلاح الدين ايوبى 10 ، 16 ، 27 ، 34 ، 47 ، 55 ، 66 ، 71 ، 74 ، 87 ، 108 - 110 ، 120 ، 123 ، 125 ، 127 ، 149 ، 155 ، 165 ، 255 ، 298\r\nطارق بن زياد 275 ، 357 ، 364 ، 457 ،\r\n\r\n","description":"","footnote":"","page_name":" 563 ","page_number":569},
  {"content":"\r\n\r\n471 ، 494 ، 502 ، 505 ، 515 ، 540\r\nطبرى 33\r\nعاضد لدين الله فاطمى 173\r\nعايشه 505\r\nعباد بن عباد 503\r\nعبادة بن صامت 32 ، 440\r\nعباس بن فضل 412 ، 436\r\nعباس بن وليد 441\r\nعبد الرحمان الناصر 288 ، 446 ، 475 ، 481 ، 482 ، 484 ، 486 ، 494 ، 506 ، 517 ، 534 ، 554\r\nعبد الرحمن اوسط 446 ، 460 ، 480 ، 527 ، 537\r\nعبد الرحمن بن حبيب 333 ، 407 ، 436\r\nعبد الرحمن بن عبد الله السهيلى اعمى 504\r\nعبد الرحمن داخل 460 ، 471 ، 474 ، 480 ، 509 ، 515 ، 537 ، 549 ، 551 ، 553\r\nعبد الرحمن ناصر 476 ، 477 ، 479 ، 551\r\nعبد العزيز 262 ، 459\r\nعبد العزيز بن موسى 540\r\nعبد الله بن حذافه سهمى 176\r\nعبد اللّه بن رواحه 84\r\nعبد الله بن سعد بن ابى سرح 161 ، 178 ، 217 ، 238 ، 244 ، 406\r\nعبد الله بن صالح بن على بن عبد الله بن عباس بن عبد المطلب 29\r\nعبد الله بن صالح هاشمى 29\r\nعبد الله بن طاهر 161 ، 162\r\nعبد الله بن على 40\r\nعبد الله بن قيس 406\r\nعبد الله عنان 362 ، 450\r\nعبد الملك بن مروان 54 ، 59 ، 102 ، 104 ، 122 ، 240 ، 262 ، 270 ، 275 ، 299\r\nعبد الواحد مراكشى 526\r\nعبيد الله بن حبحاب 264 ، 270 ، 358 ، 396 ، 407\r\nعبيد الله بن عمر 25\r\nعبيد الله مهدى 248 ، 283 ، 302 ، 308 ، 313 ، 390 ، 416\r\nعثمان بن عفّان 41 ، 218 ، 223 ، 234 ، 244 ، 357 ، 439\r\nعزيا 85 ، 96\r\nالعزيزى 53 ، 130 ، 310\r\nعقبة بن نافع فهرى 217 ، 239 ، 258 ، 260 ، 278 ، 357 ، 359 ، 395\r\nعلى بن حمود 502 ، 503\r\nعلى بن يوسف بن تاشفين 374 ، 447 ، 552\r\nعماد الدين زنگى 15 ، 16 ، 52\r\nعمر بن خطّاب 62 ، 99 ، 121 ، 161 ، 181 ، 252\r\nعمر بن قدامه 49\r\nعمرو بن سليم تجيبى 263\r\nعمرو بن عاص ( عمرو عاص ) 9 ، 36 ، 62 ، 63 ، 86 ، 99 ، 121 ، 122 ، 126 ، 144 ، 151 ، 161 ، 178 ، 190 ، 201 ، 206 ، 217 ، 238 ، 246\r\n\r\n","description":"","footnote":"","page_name":" 564 ","page_number":570},
  {"content":"\r\n\r\nعنان 536\r\nعياض بن غنم 14 ، 18\r\nعيسى بن منصور بن عيسى خراسانى 170\r\nعيسى ( ع ) 94 ، 107 ، 110 ، 130 ، 520\r\nغازان خان 17\r\nالفائز بنصر الله عيسى 172\r\nفرانسيس ( پادشاه فرانسه ) 174\r\nفرديناند پنجم 257\r\nفرديناند سوم 468\r\nفروسكو بالدى 157\r\nفضالة بن عبيد 46\r\nفضل بن صالح 40\r\nفيمى 426 ، 434 ، 436\r\nالقائم بامر الله 263 ، 286 ، 288 ، 320 ، 444\r\nقدامة بن جعفر 194\r\nقراقوش 255 ، 298\r\nقزوينى 53 ، 66\r\nقسطنطين اول 313\r\nكافور پرخازن 180\r\nكالمنت 468\r\nكراسوس 98\r\nكسيلة بن لمزم 240\r\nكمبوجيه 135 ، 136 ، 178\r\nكوروش 97\r\nگرگوريوس 406 ، 409\r\nگوستاولوبن 230 ، 231 ، 499\r\nلئون افريقى 195 ، 197 ، 237 ، 256 ، 267 ، 273 ، 287 ، 292 ، 295 ، 301 ، 304 ، 307 ، 312 ، 317 ، 320 ، 324 ، 327 ، 329 ، 337 ، 347 ، 349 ، 361 ، 367 ، 372 ، 375 ، 378 ، 382 ، 394 ، 399\r\nلوط پيامبر ( ع ) 76\r\nلؤلؤ ( سردار ابن طولون ) 247\r\nمازاسيس 136\r\nمالك اشتر 53 ، 186\r\nمأمون 40 ، 161 ، 246\r\nمتوكل عباسى 40 ، 70 ، 186 ، 188 ، 223 ، 247\r\nمجير الدين حنبلى 111\r\nمحمد بن اشعث خزاعى 242 ، 253 ، 275\r\nمحمد بن الثّمنه 423\r\nمحمد بن سعد واقدى 275\r\nمحمد بن عبد الله عنان 460\r\nالمستكفى بالله عباسى 390\r\nالمستنصر بالله 147 ، 249 ، 466\r\nمسلمة بن عبد الملك 22 ، 207\r\nمعاذ بن جبل 53 ، 66\r\nمعاويه 32 ، 33 ، 37 ، 41 ، 44 ، 51 ، 55 ، 59 ، 239 ، 274 ، 406 ، 439 ، 440\r\nمعتمد عباسى ( خليفه ) 162 ، 247\r\nالمعز لدين الله فاطمى 303\r\nالمقتدر عباسى 102 ، 416\r\nمقرّى 463 ، 477 ، 487\r\nالملك الاشرف سيف الدين ابا النصر قايتباى 116\r\n\r\n","description":"","footnote":"","page_name":" 565 ","page_number":571},
  {"content":"\r\n\r\nالملك الظاهر بيبرس 11 ، 50 ، 61 ، 109 ، 112 ، 220\r\nالملك المعز آيبك 174\r\nالملك المعظّم عيسى 111\r\nالملك الناصر صلاح الدين يوسف بن ايوب 173\r\nالملك الناصر محمد بن قلاوون 120 ، 193\r\nالملك عيسى بن الملك العادل 111\r\nالمنتصر بن محمد 259\r\nمنصور بن ابى عامر 447 ، 469 ، 480 ، 488 ، 494 ، 554\r\nمنصور دوانيقى 321\r\nمنصور قلاوون 159 ، 220\r\nموسى بن نصير لخمى 240 ، 275 ، 357 ، 362 ، 365 ، 407 ، 443 ، 446 ، 459 ، 471 ، 515 ، 536 ، 545 ، 551 ، 553 ، 556\r\nموسى ( ع ) 3 ، 89 ، 92 ، 104 ، 177 ، 179\r\nمهدى عباسى 14 ، 217\r\nميكرينوس 133\r\nالناصر سوم 55\r\nنجم الدين 52\r\nنخائوى دوم 3 ، 135\r\nنعمان بن بشير 29\r\nنوح ( ع ) 35 ، 40 ، 100 ، 178\r\nنور الدين محمود زنگى 27 ، 47 ، 50 ، 109 ، 173\r\nنيسفوروس فكاس 442\r\nوالريانوس 8\r\nوسپازيانوس 98\r\nوليد بن عبد الملك 37 ، 43 ، 99 ، 117 ، 171 ، 240 ، 275 ، 357 ، 441\r\nويت 155 ، 157\r\nهابيل 47\r\nهادريانوس 126\r\nهارون الرشيد 9 ، 19 ، 195 ، 243 ، 275 ، 408\r\nهرثمة بن اعين 243 ، 253 ، 290 ، 319 ، 408\r\nهرودس آنتيپاس 63\r\nهرودوت 136 ، 230\r\nهروسوويتا 479\r\nهزار مرد 242 ، 253 ، 275\r\nهشام بن عبد الرحمن 524 ، 529\r\nهشام بن عبد الملك 67 ، 119 ، 171 ، 241 ، 278 ، 441\r\nهلاكو خان 17\r\nهلانه 98 ، 124\r\nهود ( ع ) 50\r\nهوگو ، ويكتور 499\r\nهيروديس 98 ، 122\r\nيحنّة بن رؤبة 86\r\nيحيى بن زكريا 9 ، 42\r\nيحيى بن على تنوخى 85\r\nيربعام 93 ، 96 ، 126 ، 128\r\n\r\n","description":"","footnote":"","page_name":" 566 ","page_number":572},
  {"content":"\r\n\r\nيزيد بن ابى سفيان 25 ، 57 ، 75 ، 81 ، 83\r\nيزيد بن عبد الملك 241\r\nيزيد بن معاويه 9 ، 13 ، 357\r\nيعقوب بن تميم كندى 275\r\nيعقوب بن عبد الحق 372\r\nيعقوب ( ع ) 105 ، 125 ، 127 ، 128 ، 129 ، 181\r\nيوآش 96\r\nيوحنّا هركانوس 98\r\nيوحناى افتونيايى 12\r\nيوستى نيانوس 57 ، 124\r\nيوسف بن تاشفين 333 ، 335 ، 359 ، 364 ، 375 ، 379 ، 383 ، 385 ، 395 ، 491 ، 503 ، 528 ، 535\r\nيوسف ( ع ) 66 ، 88 ، 125 ، 144 ، 181 ، 209 ، 210\r\nيوسيفوس 97\r\nيوشع بن نون 21 ، 65 ، 88 ، 130\r\n\r\n","description":"","footnote":"","page_name":" 567 ","page_number":573},
  {"content":"\r\n\r\n\r\nفهرست اعلام جغرافيايى\r\nآبل 62\r\nآپولونيا ( مرسى سوسه ) 246\r\nآتن 57 ، 160\r\nآدينه ( مسجد ) 72\r\nآرادوس 58\r\nآرسينو 246\r\nآسيا 1 ، 30\r\nآسياى صغير 1\r\nآشور 135\r\nآلبرت ( درياچه ) 132\r\nآنتيوخوس - انطاكيه\r\nابرو ( رود ) 552\r\nابو فطرس ( ابى فطرس ) ( نهر ) 82 ، 118\r\nاخميم 153 ، 193 ، 196 ، 201 - 204\r\nادسا 16\r\nاذرعات 83 ، 84\r\nاذينه 30\r\nاردن 1 ، 7 ، 23 ، 51 ، 61 ، 62 ، 63 ، 66 ، 70 ، 73 ، 74 ، 79 ، 80 ، 84\r\nاردن ( رود ) 74 ، 82 ، 90 ، 91\r\nارغونيه ( مدرسه ) 114\r\nارمنستان 5 ، 16\r\nارمينيه 5 ، 273\r\nارند ( رود ) 40\r\nاروپا 1 ، 451\r\nاريحا 129\r\nاريوله 526\r\nالازهر ( جامع ) 147\r\nاسپانيا 2 ، 67 ، 257 ، 307 ، 450 ، 471 ، 529 ، 553\r\nاسپانى ( سواحل ) 522\r\nاستجه 506\r\nاسرائيل - فلسطين اشغالى\r\nاسكندرون ( خليج ) 8\r\nاسكندرونه ( اسكندريه ) 8 ، 11 ، 36 ، 57 ، 137 ، 138 ، 152 ، 156 ، 160 - 162 ، 164 ، 166 ، 195 ، 236 ، 237 ، 246 ، 249 ، 285\r\nاسود ( رود ) 11\r\nاسيوط ( لوكوپوليس ) 205\r\nاشبانيه ( اشبانه ) 450\r\nاشبونه ( لشبونه ) 532 ، 533 ، 542\r\nاشبيليه ( سويل ، هيسپاليس ) 25 ، 370 ، 458 ، 459 - 462 ، 465 ، 467 ، 491 ،\r\n\r\n","description":"","footnote":"","page_name":" 568 ","page_number":574},
  {"content":"\r\n\r\n504 ، 505 ، 512 ، 522 ، 528 ، 540\r\nالاشرفيه ( المدرسة ) 116\r\nاشقلون 90\r\nأشمونين 153 ، 191 ، 201\r\nاصيلا 371 ، 377\r\nاطلس ( اقيانوس ) 2 ، 359 ، 369 ، 451 ، 453 ، 468\r\nاطلس ( كوه ) 400\r\nاغمات 369 ، 373 ، 374 ، 381 ، 383 ، 396 ، 397\r\nافاميه 16\r\nافريقا 1 ، 2 ، 132 ، 282 ، 318 ، 365 ، 391 ، 408 ، 415\r\nافريقيه ( ايالت ، شامل طرابلس و تونس ) 233 ، 235 ، 238 ، 239 ، 244 ، 250 ، 258 ، 275 ، 287 ، 293 ، 294 ، 298 ، 303 ، 308 ، 310 ، 314 ، 327 ، 333 ، 356 ، 358 ، 379 ، 408 ، 410 ، 411 ، 413 ، 416 ، 418 ، 420 ، 436 ، 476\r\nافسوس 80\r\nاقصر 153 ، 197\r\nاقصى ( مسجد ) 100 - 103 ، 107 - 109 ، 111 - 113 ، 115 ، 117\r\nالجزاير 232 ، 304 ، 326 ، 333\r\nالجزيره 324\r\nالحرام ( مسجد ) 109\r\nالأقمر ( مسجد ) 159\r\nالى العدس ( قلعه ) 60\r\nاليس 244\r\nاميون 60\r\nانّاى 434\r\nاندلس 25 ، 60 ، 235 ، 237 ، 254 ، 286 ، 365 ، 391 ، 411 ، 450 ، 458 ، 462 ، 466 ، 468 ، 470 ، 493 ، 504 ، 506 ، 510 ، 530 ، 546 ، 548 ، 550 ، 556\r\nانشرين 326\r\nانطابلس 238\r\nانطاكيه ( آنتيوخيا ) 5 ، 8 - 11 ، 13 ، 31 ، 34 ، 36 ، 40 ، 51 ، 70\r\nانطرطوس ( انطرسوس ) 32 ، 33\r\nانف الحجر ( قلعه ) 60\r\nانماى ( كوه ) 383\r\nاودر ( رود ) 456\r\nاود ( رود ) 557\r\nاوراس ( جبل ) 283\r\nاورتو ( رود ) 429\r\nاورشليم - بيت المقدس\r\nاوريوله 524\r\nايبرى 451\r\nايتاليا 67 ، 367 ، 426 ، 434 ، 548\r\nإيجلى 397 ، 398\r\nايران 4 ، 459\r\nايله ( ايلا ) 86 ، 88 ، 459\r\nايلياء 9 ، 99\r\nأريحا 81\r\n\r\n","description":"","footnote":"","page_name":" 569 ","page_number":575},
  {"content":"\r\n\r\nأستجه ( اسيجه ) 457 ، 505\r\nأسنا ( اسنا ) 153 ، 196 ، 197\r\nأسوان 153 ، 188 ، 193 ، 194 ، 219 ، 225 ، 227\r\nأشمونين 153 ، 205\r\nايله ( عقبه ) ( بندر ) 62 ، 81 ، 138\r\nباب التربه 113\r\nباب الجابيه 46\r\nباب السّر 17\r\nباب العراق 17\r\nباب الفراديس 39 ، 46\r\nباب النصر 17 ، 46\r\nباب بريد 39\r\nباب جيرون 39\r\nباب ساعات 39\r\nبابل 4 ، 16\r\nباجه ( واكا ) 299 ، 420 ، 459 ، 533 ، 534 ، 539 ، 540\r\nبادس 320\r\nبادية الشام 62 ، 90\r\nبازين 224\r\nباسك ( ايالت ) 452 ، 455\r\nباغايه 320\r\nبالس 13 ، 21\r\nبالئار ( بالئارس ) ( جزاير ) 445\r\nبانياس ( بلنياس ) 23 ، 33 ، 34 ، 56\r\nبثينّه 61\r\nبجانه 517\r\nبجايه ( بوژى ) 304 - 306 ، 310 ، 312 ، 324 ، 328\r\nبجه 194 ، 195 ، 214 ، 217 ، 223 ، 227\r\nبحر احمر - سرخ ( دريا )\r\nبحر الميت 1 ، 80 - 82 ، 84 ، 87 ، 90 ، 95 ، 129\r\nبخته 225\r\nبدبو ( منتنه ) ( درياچه ) 63 ، 74 ، 80 - 83\r\nبربر 237\r\nبرج 321\r\nبردى ( رود ) 35 ، 41\r\nبرشلونه 447 ، 553\r\nبرقه ( سيرنائيك ) 233 ، 236 ، 238 ، 245 ، 247 ، 248\r\nبسكره ( بسكرى ) 320\r\nبسول ( دريا ) 365\r\nبصره ( بندر بصره ) 6 ، 68 ، 100 ، 376 - 378 ، 394 ، 406\r\nبصرهء مغرب 375\r\nبطليوس 512 ، 517 ، 533 - 536 ، 540 ، 543\r\nبعلبك ( هليوپوليس ) 23 ، 51 - 55 ، 70 ، 440\r\nبغداد 155 ، 169 ، 238\r\nبغراس 12\r\nبقاع 54 ، 55\r\nبقاع ( دشت ) 54 ، 55\r\n\r\n","description":"","footnote":"","page_name":" 570 ","page_number":576},
  {"content":"\r\n\r\nبقلين 224\r\nبقيعه 34\r\nبلاق 223\r\nبلبيس ( فربيتوس ) 181 ، 182\r\nالبلديه ( المدرسة ) 113\r\nبلرم 148 ، 420 ، 426 ، 427 ، 410 - 413\r\nبلقاء 76 ، 77 ، 83 ، 84\r\nبلنسيه 515 ، 517 ، 529 ، 530 ، 531 ، 540 ، 552\r\nبلنيا 202\r\nبنغازى 246 ، 250\r\nبنى اميه ( مسجد ) 50\r\nالبوعنانيه ( مدرسه ) 350\r\nبولاق ( جزيره ) 150\r\nبونه 316\r\nبهنسا 207\r\nبيبلوس 2\r\nبيت اللحم 91 ، 94 ، 125 ، 126\r\nبيت المقدس 4 ، 19 ، 20 ، 58 ، 63 ، 70 ، 81 ، 89 - 101 ، 104 ، 107 - 117 ، 122 ، 124 - 129 ، 153 ، 216\r\nبيت ايل ( بيت ئيل ) 94 ، 125 - 127\r\nبيت رأس 62\r\nبيروت ( بروتوس ) 49 ، 55 ، 56 ، 57 ، 58 ، 95\r\nالبيره 494 - 496\r\nبيزانس 94 ، 406\r\nبيسان ( بيت‌شان ، سكوتوپوليس ) 62 ، 72 - 74 ، 75 ، 80 ، 90\r\nبين النهرين 3 ، 30\r\nپالرمو 424 ، 426 ، 429 ، 431 ، 436\r\nپالما 445\r\nپانورم 2\r\nپترا ( بطرا ) 81\r\nپرتغال 454 ، 533 ، 539 ، 542\r\nپنتابليس 245\r\nپيامبر ( مسجد ) 109\r\nتارودانت 395\r\nتاطرسوس ( غار ) 76\r\nتاهرت 235 ، 244 ، 308 ، 310 ، 312 ، 331 ، 334 ، 390 ، 395\r\nتب 134 ، 135\r\nتبوك 86 ، 88\r\nتدمر ( پالمورا ، پالمير ) 23 ، 30 ، 31 ، 32\r\nتدمير 542\r\nتركيه 8\r\nترودانت 403\r\nتريپولى 252\r\nتريناكريا 405\r\nالتنكزيه ( المدرسة ) 113\r\nتوما ( دروازه ) 37 ، 46\r\nتيجس 320\r\nتيسفون 99\r\nتيّيوت 401 ، 402\r\nجابيه ( دروازه ) 37\r\nجار 186\r\n\r\n","description":"","footnote":"","page_name":" 571 ","page_number":577},
  {"content":"\r\n\r\nجارين 224\r\nجامع اموى ( مسجد ) 472\r\nجامع دمشق ( مسجد ) 36 ، 39 ، 43 - 45 ، 50 ، 102\r\nالجاوليه ( المدرسة ) 114\r\nجبل ( شهر ) 326\r\nجبله 32 ، 34\r\nجبيل 55\r\nجدر 62\r\nجدّه 186 ، 189\r\nجراحه 419\r\nجرالدوى نيرومند 535\r\nجرجره ( كوه ) 305\r\nجرجنت 413 ، 416 ، 423 ، 438\r\nجرش 62\r\nجلّيقيّه 450\r\nجليل ( دريا ) 54\r\nجليل ( شهر ) 125\r\nجنوا 444\r\nجوسيه 54\r\nجولان 61\r\nجيّان 511 ، 514\r\nجيرم ( غار ) 77\r\nجيزه 139 ، 148 ، 149 ، 178 ، 179 ، 181 ، 191\r\nجيزه ( قلعه ) 180\r\nچين 186 ، 396\r\nچين ( دريا ) 7\r\nحاحا 400\r\nحبرون ( كوه ) 94\r\nحبرون ( مدينة الخليل ) 91 ، 109 ، 129\r\nحبشه 132 ، 188 ، 195 ، 216 ، 217 ، 227\r\nحجاز 87 ، 88 ، 186 ، 192\r\nحدث 60\r\nحرّان 30\r\nحلب 8 ، 13 ، 14 ، 15 ، 16 ، 17 ، 24 ، 26 ، 27\r\nحمادة الحمراء 251\r\nحماة ( حما ، اپيفانيا ) 18 ، 23 ، 26 - 29\r\nحمص 7 ، 12 ، 20 ، 22 - 26 ، 28 ، 29 ، 31 - 33 ، 51 ، 54 ، 55 ، 70\r\nحوران 61\r\nحيفا ( بندر ) 70 ، 86 ، 90\r\nخابور 16\r\nخارطوم 215\r\nالخانقاه الفخريه 112\r\nخزر ( بندر ) 420\r\nالخضراء ( جزيره ) 365 ، 366 ، 468 ، 503\r\nالخليل 81\r\nخناصره 23 ، 32\r\nداروم 125\r\nداريا 40\r\nدانيه 515\r\nدجله ( رود ) 41\r\nدرعه 394\r\nدرن ( كوه ) 381 ، 393\r\n\r\n","description":"","footnote":"","page_name":" 572 ","page_number":578},
  {"content":"\r\n\r\nدلوك 9\r\nدمشق 6 ، 7 ، 9 ، 15 ، 17 ، 23 - 25 ، 29 ، 30 ، 33 ، 35 - 37 ، 40 - 51 ، 54 - 58 ، 62 ، 65 ، 74 ، 75 ، 80 ، 83 ، 95 ، 123 ، 128 ، 238 ، 299 ، 346 ، 367 ، 459\r\nدمياط 152 ، 156 ، 172 ، 173 ، 175\r\nدنقله 219 ، 221\r\nدورو ( رود ) 515\r\nدوسن 321\r\nراعبيّه 60\r\nراهب ( جزيره ) 61\r\nرباط ( شهر ) 369\r\nرباط علاء الدين البصير 112\r\nالرّباط الزمنى 116\r\nالرباط المنصورى 114\r\nرباط كرد 114\r\nرعبان 9\r\nرقّاده 276\r\nرقّه 15 ، 16\r\nرقيم 76 ، 77 ، 79\r\nرمله 107 ، 118 - 120 ، 125 ، 127 ، 182\r\nالروضة ( جزيره ) 148 ، 152\r\nروم 5 ، 6 ، 8 ، 12 ، 19 ، 30 ، 32 ، 38 ، 40 ، 60 ، 78 ، 175 ، 254 ، 286 ، 441 ، 508 ، 512\r\nروم ( دريا ) 7 ، 11 ، 56 ، 59 ، 67 ، 78 ، 82 ، 363 ، 451\r\nروميه 9\r\nرها 16 ، 30 ، 309\r\nريو 414 ، 420\r\nريّه 476\r\nزاب 316 ، 319 ، 320\r\nالزاوية المهمازيه ( مدرسه ) 114\r\nالزاوية الخثنيه ( مدرسه ) 110\r\nزرقاء ( رود ) 76 ، 90\r\nزغر ( صغر ) 80 ، 83\r\nزقازيق 183\r\nزقاق ( دريا ) 236 ، 360 ، 504\r\nزنّاته 334\r\nزنگبار 218\r\nزويله 259 - 261 ، 286\r\nالزهراء ( قصر ) 276 ، 477\r\nزيتون ( جبل ) 107\r\nزيتونه 60\r\nالزيتونه ( جامع ) 262\r\nژنو 49\r\nسائس ( دشت ) 339\r\nسائيس 135\r\nساردنى ( ساردنيا ، سردينيه ، سردانيه ) ( جزيره ) 2 ، 443 ، 445\r\nسامارى 4\r\nسامره ( سامرا ) 40 ، 62 ، 89 ، 217 ، 223\r\nسبته ( ثئوتا ) 358 ، 362 ، 364 - 368 ، 376 ، 378 ، 391 ، 503\r\nسجلماسه 235 ، 334 ، 373 ، 382 ، 389 - 391 ، 394 ، 395 ، 397 ، 399\r\n\r\n","description":"","footnote":"","page_name":" 573 ","page_number":579},
  {"content":"\r\n\r\nسدوم ( درياچه ) 81\r\nسرت ( خليج ) 251\r\nسرخ ( دريا ) 81 ، 90 ، 93 ، 117 ، 132 ، 133 ، 153 ، 186 ، 188 ، 216 ، 223\r\nسرقسطه 531 ، 545 ، 548\r\nسرقوسه ( سيراكوز ) 410 ، 413 ، 435 ، 437\r\nسروج 16\r\nسطيف 312\r\nسفره ( بندر ) 314\r\nسلا ( ساله ) 365 ، 369 ، 371\r\nالسلامة ( دروازه ) 46\r\nسلطان برقوق ( مدرسه ) 159\r\nسلميّه 23 ، 29\r\nسلوكيه 16\r\nسميساط 13\r\nسنجار 16\r\nسند ( رود ) 4 ، 186 ، 222\r\nسنياب 16\r\nسودان 132 ، 219 ، 221 ، 223 ، 233 ، 259 ، 261 ، 338\r\nالسوداء ( جبل ) 251 ، 257\r\nسورا 30\r\nسوريه 1 - 6 ، 14 ، 16 ، 26 ، 30 ، 33 - 35 ، 50 ، 98 ، 135 ، 442\r\nسوس ادنى ( سوس الادنى ) 368 ، 396\r\nسوس اقصى ( سوس الاقصى ) 235 ، 395 ، 396 ، 397 ، 399 ، 403\r\nسوسه ( سوس ، هادرومنتوم ) 276 ، 282 ، 288 ، 291 ، 292 ، 369 ، 373 ، 397 ، 398 ، 503\r\nسوسيه 62\r\nسويديه 13\r\nسويل ( ايالت ) - اشبيليه\r\nسيرن ( قورينا ، عين شحات ) 246\r\nسىشم 4\r\nسينا ( جزيره ) 91\r\nشارون ( دشت ) 90\r\nشام 1 ، 6 - 9 ، 11 ، 13 ، 15 ، 17 - 19 ، 21 ، 23 - 28 ، 32 ، 34 ، 36 - 38 ، 41 - 43 ، 45 ، 47 ، 49 ، 52 ، 53 ، 56 - 59 ، 61 ، 62 ، 68 - 75 ، 82 ، 83 ، 85 ، 87 ، 99 ، 107 ، 121 ، 125 ، 128 ، 152 ، 173 ، 175 ، 184 ، 299 ، 441 ، 459 ، 476 ، 478 ، 524\r\nشذونه 507\r\nشرابشيه ( مدرسه ) 50\r\nشراة 8\r\nالشرقى ( جبل ) 54\r\nشفيقيّه 60\r\nشلف ( رود ) 329\r\nشلمنقه 532\r\nشنيل ( رود ) 496\r\nشوبك 84\r\nشور ( دريا ) 58 ، 163\r\n\r\n","description":"","footnote":"","page_name":" 574 ","page_number":580},
  {"content":"\r\n\r\nشيزر 26 ، 28\r\nصحرا 305 ، 369 ، 389\r\nالصّخره ( قبه ) 106 - 108 ، 110 ، 111 ، 116\r\nصعيد 153 ، 190 ، 191 ، 196 ، 200 ، 225\r\nصغر ( زغر ) ( درياچه ) 81\r\nصفاقس ( سفاقس ) 261 ، 287 ، 292 ، 294 ، 298\r\nصفّوريه 62 ، 67\r\nصفين ( سرزمين ) 22\r\nصقلّيّه ( جزيره سيسيل ) 2 ، 292 ، 405 ، 406 ، 411 ، 415 ، 418 ، 420 ، 424 ، 426 ، 443 ، 444 ، 523\r\nصلاحيه ( مدرسه ) 114\r\nصمصاميه ( مدرسه ) 50\r\nصور ( توروس ) 2 ، 4 ، 51 ، 56 ، 62 ، 67 - 70 ، 90 ، 93\r\nصهيون ( قلعه ، كوه ) 95 ، 96\r\nصيدا ( صيدون ) 2 ، 55 - 58 ، 67\r\nضيائيه ( مدرسه ) 49\r\nالطازيه ( مدرسه ) 113\r\nطبرقه 420\r\nطبرمين 425 ، 438\r\nطبريه ( تيبرياس ) 62 - 64 ، 66 ، 74 ، 80 ، 90\r\nطبريه ( درياچه ) 62 ، 80 ، 91\r\nطبنه 319 - 322\r\nطرابلس ( اطرابلس ، تريپوليس ) 58 - 61 ، 233 ، 251 ، 254 ، 256 ، 296 - 298 ، 408\r\nطرايه 413\r\nطرسوس 78\r\nطرطوس 33\r\nطرّكونه 549\r\nطليطله ( شهر ) 457 ، 515 ، 516\r\nطليطله ( رود ) 544\r\nطنجه ( تينگيس ) 295 ، 342 ، 347 ، 357 ، 358 ، 359 ، 361 ، 363 ، 365 ، 367 ، 369 ، 375\r\nطولقه 320\r\nالطولونيه ( المدرسة ) 115\r\nطولى ( كوه ) 90\r\nطيوه 197\r\nظاهريه ( مدرسه ) 50\r\nظفار يمن 50\r\nعادليه ( مدرسه ) 50\r\nعاصى ( اورونتس ) ( رود ) 8 ، 11 ، 26\r\nالعثمانيه ( المدرسة ) 115\r\nالعدبس ( جامع ) 465\r\nعدن 201\r\nعراق 16 ، 195 ، 459\r\nعربستان 30 ، 86 ، 134\r\nعرقّه 55\r\nعريش 183 ، 185\r\nعسقلان ( اشقلون ) 122 ، 123\r\nالعسكر 139\r\n\r\n","description":"","footnote":"","page_name":" 575 ","page_number":581},
  {"content":"\r\n\r\nعقبه ( خليج ) 82 ، 84 ، 85 ، 87 ، 88 ، 90\r\nعكّا ( عكو ، پتولمائيس ، سن - ژان - داكر ) 62 ، 69 - 72 ، 439\r\nعلاقى 225\r\nعلوه 218\r\nعماليق 88\r\nعمّان ( ربّث بنى عموّن ) 75 ، 76\r\nالعمد ( جزيره ) 61\r\nعمرو عاص ( مسجد ) 156\r\nعمريه ( مدرسه ) 49\r\nعموره ( درياچه ) 81\r\nعواصم 9 - 12 ، 19\r\nعوجاء 90\r\nعيذاب 188 ، 189 ، 194 ، 225 ، 226\r\nعين الشّمس 175 ، 176\r\nالغادريه ( مدرسه ) 115\r\nغرناطه 368 ، 494 ، 503\r\nغزّه 17 ، 86 ، 89 ، 109 ، 121 ، 125\r\nغور 62\r\nغوطه 61\r\nفاس 235 ، 269 ، 336 ، 339 ، 341 ، 342 ، 344 ، 346 ، 347 ، 349 - 352 ، 354 ، 356 ، 361 ، 366 ، 368 ، 370 ، 372 ، 375 ، 382 ، 389 - 391 ، 393 ، 402 ، 465\r\nفتح ( قبه ) 170\r\nفحل 62\r\nفرات ( رود ) 6 ، 7 ، 18 ، 19 ، 30 ، 88\r\nفراديس ( دروازه ) 37\r\nفرانسه 49 ، 451 ، 548 ، 556 ، 557\r\nفرما 183\r\nفزّان ( رود ) 251\r\nفزّان ( فزانيا ) ( شهر ) 260\r\nفسطاط ( قاهرهء قديم ) 6 ، 138 ، 139 ، 141 ، 144 ، 147 - 150 ، 153 ، 163 ، 176 ، 180 ، 182 ، 187 ، 188 ، 192 ، 199 ، 210 ، 219 ، 248 ، 429\r\nفلسطين اشغالى 1 ، 3 ، 4 ، 8 ، 23 ، 62 ، 63 ، 73 ، 82 ، 86 ، 88 ، 89 ، 91 ، 92 - 94 ، 100 ، 107 ، 120 ، 121 ، 124\r\nفلورانس 49\r\nفنيقيه 1 ، 2 ، 33 ، 85 ، 90\r\nفيّوم 153 ، 201 ، 207 ، 208 ، 210 ، 259\r\nقابس ( تاكاپه ) 294 - 298\r\nقادس 2 ، 542\r\nقاسيون ( كوه ) 35 ، 45\r\nقالمره 445\r\nقالمون ( قلعه ) 60\r\nقاهره 95 ، 139 ، 142 ، 148 - 153 ، 155 ، 175\r\nقبرس ( كوپروس ) ( جزيره ) 2 ، 15 ، 185 ، 438 ، 442\r\nقدس ( شهر ) 56 ، 62 ، 110\r\nقرافه 182\r\nقرشقه ( جزيره ) 420 ، 445\r\n\r\n","description":"","footnote":"","page_name":" 576 ","page_number":582},
  {"content":"\r\n\r\nقرطاجنّه ( كارتاژ ) 2 ، 270 - 274 ، 476 ، 521 ، 522 ، 523 ، 527\r\nقرطبه ( رود ) 451\r\nقرطبه ( كورذوا يا كردوبا ) ( شهر ) 155 ، 162 ، 471 ، 506 ، 510 ، 536\r\nقرقشونه 556 ، 557\r\nقرمونه 506 ، 507\r\nقسطلپاسه 412\r\nقسطنطنيه ( قسنطينه ) 72 ، 77 ، 78 ، 94 ، 162 ، 306 ، 316 ، 318 ، 320 ، 390 ، 413 ، 476\r\nقصريانه 410 ، 412 ، 423 ، 434\r\nقطا 395\r\nقطانيه 409 ، 414 ، 425\r\nقفصه 320\r\nقفط ( كوپتوس ) 198 ، 199\r\nقلزم ( دريا ) 87 - 89 ، 138 ، 184 ، 186 ، 198 ، 201 ، 227\r\nقلزم كلوسما 186 ، 188 ، 217\r\nقلّوريّه 412 ، 416\r\nقمحيه ( مدرسه ) 155\r\nقمونيه 368\r\nقناة ( رود ) 41\r\nقنّسرين ( خلكيس ، كن نشر ) 7 ، 9 ، 10 ، 12 - 14 ، 18\r\nقورس 9\r\nقوص 199\r\nقوصره ( جزيره ) 420\r\nقويق ( رود ) 13 ، 14 ، 15 ، 16\r\nقيروان 233 ، 240 ، 242 - 244 ، 250 ، 253 ، 256 ، 264 ، 274 - 276 ، 278 ، 281 ، 284 ، 299 ، 300 ، 312 ، 319 ، 368 ، 390 ، 395 ، 409 ، 426\r\nقيشون ( رود ) 90\r\nكاتالونيا ( قطلونيه ) 49 ، 452 ، 553\r\nكاركاسون 556\r\nكازابلانكا 340 ، 378\r\nكاستيل ( ايالت ) 452\r\nكاسى تريد « سيلى » ( جزاير ) 2\r\nكالابريا 49\r\nكرت 4 ، 134 ، 162 ، 442\r\nكردفان 221\r\nكرك 55 ، 84\r\nكرمل ( كوه ) 89 ، 90\r\nكروس ( دماغه ) 451\r\nكفرطاب 23\r\nكوش 215\r\nكوفه 6\r\nكونكاداورو ( دشت ) 426\r\nكويلهء سيريا ( سوريه ) 1\r\nگاسكنى ( خليج ) 451\r\nگاليسى ( ايالت ) 452\r\nگرايه ( جزيره ) 87\r\nگل 451 ، 455 ، 456 ، 522 ، 556\r\n\r\n","description":"","footnote":"","page_name":" 577 ","page_number":583},
  {"content":"\r\n\r\nگنديشاپور ( شهر ) 9\r\nگوادالكوير ( رود ) 471\r\nگواديانا ( رود ) 533\r\nلاذقيه 16 ، 23 ، 32 ، 33 ، 61 ، 78\r\nلارده 552\r\nلبله 459 ، 509 ، 510 ، 540\r\nلبنان 55 - 58 ، 88 ، 91\r\nلبنان ( جبل ) 1 ، 35 ، 54\r\nلورقه 515 ، 524 ، 527\r\nلوزيتانيا 515 ، 533\r\nلوط ( دريا ) 80 ، 81\r\nليبى ( ليبيا ) 132 ، 190 ، 233 ، 237\r\nليزابوآ - اشبونه\r\nليسبون - اشبونه\r\nمارده 536 ، 537 ، 542\r\nمازر ( مازر ) 410 ، 416 ، 438\r\nماسّه 394 ، 396 ، 397 ، 400\r\nمالقه 358 ، 494 ، 497 ، 502 ، 540\r\nمدائن 9\r\nمديترانه ( دريا ) 4 ، 5 ، 35 ، 60 ، 61 ، 86 ، 89 ، 94 ، 132 ، 152 ، 171 ، 185 ، 199 ، 233 ، 250 ، 256 ، 283 ، 288 ، 362 ، 453 - 455 ، 529 ، 552 ، 553 ، 556\r\nمدين ( مديان ) 88 ، 89\r\nمدينه 20 ، 66 ، 84 ، 88 ، 99 ، 101 ، 161 ، 262 ، 379\r\nمدينة الزاهره ( شهرك ) 487 ، 489\r\nمدينة الزهراء ( شهرك ) 475\r\nمراكش 232 ، 287 ، 333 ، 368 ، 369 ، 371 ، 373 - 375 ، 378 ، 380 ، 386 ، 387 ، 389 ، 395 ، 465\r\nمرسيه ( شهر ) 515\r\nمرسيه ( رود ) 526 ، 527\r\nمرويه 215\r\nمزه ( رود ) 41\r\nالمريّه 476\r\nمستغانم 329\r\nمسيله 311 ، 320\r\nمسينا 414 ، 423 ، 424 ، 438\r\nمصر 2 - 6 ، 21 ، 22 ، 30 ، 34 ، 55 - 59 ، 69 ، 85 - 88 ، 93 ، 114 ، 120 ، 124 ، 128 ، 132 ، 133 ، 135 ، 144 ، 146 ، 151 ، 153 ، 156 ، 184 ، 187 ، 188 ، 190 - 194 ، 198 - 200 ، 218 ، 221 ، 225 ، 231 ، 234 ، 237 - 239 ، 246 ، 249 ، 298 ، 459 ، 478 ، 508 ، 512\r\nمصراته 251\r\nمصر سفلى 135\r\nمصر عليا ( صعيد مصر ) 135 ، 190\r\nمصقله 425\r\nمعرة النعمان 20 ، 21\r\nمغرب 60 ، 233 ، 286 ، 327 ، 358 ، 373 ، 394 ، 395 ، 508 ، 512 ، 548\r\nمغرب اقصى 305\r\n\r\n","description":"","footnote":"","page_name":" 578 ","page_number":584},
  {"content":"\r\n\r\nمغرب اوسط 333\r\nالمقطّم ( كوه ) 144 ، 148 ، 149\r\nمقلوبه ( درياچه ) 83\r\nمكّه 7 ، 20 ، 86 ، 101 ، 153 ، 168 ، 188 ، 191 ، 194\r\nملويه 369\r\nمليانه 245\r\nمليطو ( قلعه ) 424\r\nممفيس 133 - 136 ، 178 ، 180\r\nمنبج ( هيراپليس ) 13 ، 18 ، 19\r\nمنصور ( مسجد ) 488\r\nمنف 153 ، 176 ، 178 ، 180\r\nموآب ( مآب ) 81 ، 88\r\nموته 81 ، 84\r\nمورتانى قيصرى 233\r\nمورسيا 521\r\nموريا 96\r\nموريتانى ( موريتانيا ) 238 ، 394\r\nموسطه 334\r\nمهديه ( از بلاد افريقيه ) 256 ، 283 ، 286 ، 291 ، 294\r\nميانين 479\r\nميله 311 ، 320\r\nميناو ( بندر ) 410\r\nميورقه ( جزيره ) 447\r\nمؤته 83 ، 84\r\nنابلس 21 ، 91 ، 126 ، 127\r\nناحيهء حطين 108\r\nناربون 556\r\nناصره 72 ، 91\r\nناصريه 306\r\nناوار ( منطقه ) 452\r\nنجميه ( مدرسه ) 50\r\nالنحويه ( مدرسه ) 111 ، 116\r\nنرگس ( جزيره ) 60\r\nنصيبين 16 ، 30\r\nنغيفه ( كوه ) 383\r\nنفزاوه 320\r\nنفطه 321\r\nنوبه 132 ، 134 ، 154 ، 190 ، 194 ، 195 ، 197 ، 214 - 217 ، 223 ، 225 ، 227\r\nنوريه ( مدرسه ) 50\r\nنول 369\r\nنوميديا 237 ، 238 ، 282 ، 318 ، 394\r\nنون 237\r\nنيجر 251 ، 401\r\nنيكوزيا ( - جزيرهء قبرس ) 439\r\nنيل ( رود ) 132 ، 133 ، 143 ، 148 ، 150 ، 151 ، 156 ، 171 ، 172 ، 186 ، 191 ، 193 ، 197 - 199 ، 202 ، 204 ، 222 ، 227\r\nواحات 215 ، 236 ، 237\r\nوادى الحجاره 515\r\nوادى الكبير ( رود ) 462 ، 466 ، 467 ، 472 ، 473 ، 482 ، 488 ، 506\r\n\r\n","description":"","footnote":"","page_name":" 579 ","page_number":585},
  {"content":"\r\n\r\nوادى تنسيفت 383\r\nوادى عربه 90\r\nواژگون ( درياچه ) 80\r\nودّان 260\r\nوسلات ( كوه ) 282\r\nو ليلى ( وليله ) 340 ، 359\r\nونيز 49\r\nوهران ( اوران ) 236 ، 330 ، 331 ، 336\r\nويكتوريا ( درياچه ) 132\r\nهرموپوليس ماگنا ( - اشمونين ) 205\r\nهسپريدس برنيس 246\r\nهند 81 ، 186\r\nهند ( اقيانوس ) 216 ، 224\r\nهويه ( هوته ) 78\r\nيافا 86 ، 89\r\nيزرعيل ( دشت ) 90\r\nيمن 23 ، 26 ، 41 ، 186 ، 217\r\nيونان 427\r\nيونيو 282\r\nيهودا ( دشت ) 95\r\n\r\n","description":"","footnote":"","page_name":" 580 ","page_number":586},
  {"content":"\r\n\r\n\r\nمنابع و مآخذ\r\nآيتى ، محمد ابراهيم ؛ اندلس يا حكومت مسلمين در اروپا ؛ تهران : دانشگاه تهران ، 1366 .\r\nابراهيم حسن ، حسن ؛ تاريخ سياسى اسلام ؛ ترجمه ابو القاسم پاينده ، تهران : سازمان انتشارات جاويدان ، 1362 .\r\nابن اثير ؛ الكامل فى التاريخ ؛ بيروت - لبنان : دار صادر ، 1402 .\r\nابن القوطيه ؛ تاريخ افتتاح اندلس ؛ قاهره : المكتبة الاندلسيه ، 1410 ق / 1989 م .\r\nابن بشكوال ، خلف بن عبد الملك ؛ كتاب الصله ؛ تصحيح عزت المعطّار ، قاهره : دار المصريه ، 1966 م ، تحقيق ابراهيم الابيارى ، قاهره - بيروت : دار الكتاب المصرى - دار الكتاب اللبنانى ، 1410 ق / 1369 ش .\r\nابن بطوطه ؛ سفرنامه ابن بطوطه ( رحله ابن بطوطه ) ؛ تهران : بنگاه ترجمه و نشر كتاب ، 1359 .\r\nابن جبير ؛ محمد بن احمد ؛ سفرنامه ابن جبير ؛ مشهد : آستان مقدس رضوى ، 1370 .\r\nابن حوقل ؛ صورة الارض ؛ بيروت - لبنان : منشورات دار مكتبة الحياة ، 1979 ، ليدن ، چاپ دخويه ، 1967 .\r\nابن خرداذبه ؛ المسالك و الممالك ؛ ترجمه حسين قرچانلو ، تهران : نشر نو ، 1370 ، ليدن ، چاپ دخويه ، 1967 .\r\nابن خطيب ؛ اعمال الاعلام ؛ بيروت - لبنان : دار المكشوف ، 1956 م .\r\nابن خطيب ؛ الاحاطه فى اخبار غرناطه ؛ تحقيق محمد عبد الله عنان ، قاهره : مكتبة الخانجى ، 1956 و 1973 - 1977 .\r\nابن خلدون ؛ العبر و ديوان المبتدأ و الخبر تاريخ ابن خلدون ؛ ترجمه عبد المحمد آيتى ، تهران :\r\nمؤسسه مطالعات و تحقيقات فرهنگى ، 1363 .\r\nابن رسته ، احمد بن عمر ؛ الاعلاق النفيسه ؛ ترجمه و تعليق حسين قرچانلو ، تهران : امير كبير ، 1365 ، ليدن ، چاپ دخويه ، 1967 .\r\nابن شداد ، عز الدين محمد ؛ الاعلاق الخطيره فى ذكر امراء الشام و الجزيره ؛ تحقيق يحيى زكريا\r\n\r\n","description":"","footnote":"","page_name":" 581 ","page_number":587},
  {"content":"\r\n\r\nعبّاره ، دمشق - سوريه : منشورات وزارة الثقافة ، 1991 .\r\nابن عبد الحكم ؛ فتوح مصر و اخبارها ؛ بيروت : دار الفكر ، 1416 ق / 1996 م .\r\nابن فقيه ، ابو بكر احمد بن ابراهيم ، مختصر كتاب البلدان ؛ ليدن ، چاپ دخويه ، 1907 .\r\nابن واضح يعقوبى ؛ تاريخ يعقوبى ؛ تهران : بنگاه ترجمه و نشر كتاب ، 1356 ، بيروت - لبنان :\r\nدار صادر ، 1379 ق .\r\nابو الفداء ؛ تاريخ ابى الفداء المسمّى المختصر فى اخبار البشر ؛ بيروت - لبنان : منشورات دار الكتب العلمية ، 1417 ق .\r\nاسامى زكى زيد ؛ الصليبيون و اسماعيليه الشام فى عصر الحروب الصليبية ؛ اسكندريه ، 1980 .\r\nاصطخرى ، ابو اسحق ابراهيم ؛ مسالك و ممالك ؛ به اهتمام ايرج افشار ، تهران : شركت انتشارات علمى و فرهنگى ، 1368 ، ليدن ، چاپ دخويه ، 1967 .\r\nافرام ، فؤاد البستانى ؛ دايرة المعارف بستانى ؛ بيروت : بىنا ، 1335 ق / 1956 م .\r\nافريقى ، لئون ؛ وصف افريقيا ؛ بيروت : دار المغرب الاسلامى ، 1983 م .\r\nالبتونى ، محمد لبيب ؛ الرحلة الحجازية ؛ مصر : مطبعة الجمالية ، 1329 ق .\r\nالبكرى ، ابى عبيد ؛ المغرب فى ذكر بلاد افريقيه و المغرب ؛ بغداد : مكتب المثنى ببغداد ، افست ، 1857 م .\r\nالحميرى ، محمد بن عبد المنعم ؛ الروض المعطار فى خبر الاقطار ؛ بيروت : مكتبة لبنان ، 1984 م .\r\nالزهرى ؛ ابى عبد الله محمد بن ابى بكر ؛ كتاب الجغرافيه ؛ پور سعيد ( مصر ) : مكتبة الثقافة الدينيه ، بىتا .\r\nالمقرّى التلمسانى ، احمد بن محمد ؛ نفح الطيب من غصن الاندلس الرطيب ؛ بيروت ، دار الفكر ، 1406 ه / 1986 م .\r\nانصارى دمشقى ، شمس الدين محمد ؛ نخبة الدهر فى عجايب البر و البحر ؛ ترجمه سيد حميد طبيبيان ، تهران : فرهنگستان ادب و هنر ايران ، 1357 .\r\nاوليرى ، دليسى ؛ انتقال علوم يونانى به عالم اسلامى ؛ ترجمه احمد آرام ، تهران : مركز نشر دانشگاهى ، 1374 .\r\nبلاذرى ، احمد بن يحيى ؛ فتوح البلدان ؛ تهران ، نشر نقره ، 1367 .\r\nپيرنيا ، حسن ؛ ايران باستان ؛ ج 1 ، تهران : دنياى كتاب ، 1370 .\r\nتقىزاده ، سيد حسن ؛ تاريخ عربستان و قوم عرب در اوان ظهور اسلام و قبل از آن ؛ تهران : دانشكده معقول و منقول ، 1328 - 1329 .\r\n\r\n","description":"","footnote":"","page_name":" 582 ","page_number":588},
  {"content":"\r\n\r\nجرجى زيدان ؛ تاريخ آداب اللغة العربية ؛ بيروت - لبنان : منشورات دار مكتبة الحياة ، 1978 .\r\nجواد على ؛ المفصل فى تاريخ العرب قبل الاسلام ؛ قم : منشورات الشريف الرضى ، 1380 ، افست از چاپ 1976 بيروت .\r\nحتى ، فيليپ خليل ؛ تاريخ عرب ؛ ترجمه ابو القاسم پاينده ، انتشارات آگاه ، 1366 .\r\nحموى ، ياقوت ؛ معجم البلدان ؛ بيروت - لبنان : دار احياء التراث العربى ، 1399 ق .\r\nحميدى ، سيد جعفر ؛ تاريخ اورشليم ( بيت المقدس ) ؛ تهران : امير كبير ، 1364 .\r\nحنبلى ، قاضى مجير الدين ؛ الانس الجليل بتاريخ القدس و الخليل ؛ قم : انتشارات الشريف الرضى ( افست ؛ چاپ نجف ) ، 1368 ش .\r\nدانشنامه جهان اسلام ؛ زير نظر غلام على حداد عادل ، تهران : 1375 .\r\nدخانيانى ، عبد الله ؛ تاريخ افريقا ؛ تهران : انتشارات توكا ، 1358 .\r\nدولاندلن ، ش . ؛ تاريخ جهانى پيش از تاريخ تا قرن شانزدهم ؛ ترجمه احمد بهمنش ، تهران :\r\nدانشگاه تهران ، 1368 .\r\n- ؛ دانشنامه ايران و اسلام ؛ زير نظر احسان يارشاطر ، تهران : بنگاه ترجمه و نشر كتاب ، 1353 .\r\nرابينسون ، چارلز الگزاندر ؛ تاريخ باستان ؛ ترجمه اسماعيل دولتشاهى ، تهران : انتشارات آموزش انقلاب اسلامى ، 1370 .\r\nرانيسمان ، استيون ؛ تاريخ جنگهاى صليبى ؛ ترجمه منوچهر كاشف ، تهران : بنگاه ترجمه و نشر كتاب ، 1356 .\r\nزياده ، نيكلا ا . ؛ دمشق در عصر مماليك ؛ ترجمه امير جلال الدين اعلم ، تهران : انتشارات علمى و فرهنگى ، 1366 .\r\nشريف ادريسى ، محمد بن محمد ؛ نزهة المشتاق فى اختراق الآفاق ؛ مصر : مكتبة الثقافة الدينية ، [ بىتا 
  ] .\r\nصفا ، ذبيح الله ؛ تاريخ علوم عقلى در تمدن اسلامى تا اواسط قرن پنجم ؛ تهران : امير كبير ، 1331 .\r\nطبرى ، محمد بن جرير ؛ تاريخ الامم و الملوك ؛ بيروت - لبنان : دار سويدان ، 1384 ق .\r\nعبد الملك بن صاحب صلاة ؛ المنّ بالامامه ؛ بيروت : دار الغرب الاسلامى ، 1987 .\r\nعزيز احمد ؛ تاريخ سيسيل در دوران اسلامى ؛ ترجمه نقى لطفى و محمد جعفر ياحقى ، تهران :\r\nانتشارات علمى و فرهنگى ، 1362 .\r\n\r\n","description":"","footnote":"","page_name":" 583 ","page_number":589},
  {"content":"\r\n\r\nعنان ، محمد عبد الله ؛ تاريخ دولتهاى اسلامى در اندلس ؛ ترجمه عبد المحمد آيتى ، تهران : كيهان ، 1366 .\r\nفتح بن خاقان ؛ قلائد العقيان ؛ قاهره : الطبعة الوهبيه ، بغداد : مكتبة المثنى ( افست ) ، 1959 م .\r\nفراى ، ر . ن . ؛ تاريخ ايران از اسلام تا سلاجقه ؛ ترجمه حسن انوشه ، تهران : امير كبير ، 1363 .\r\nقدامة بن جعفر ؛ كتاب الخراج و صنعة الكتابة ؛ ترجمه و تحقيق حسين قرچانلو ، تهران : نشر البرز ، 1370 .\r\nقزوينى ، زكريا بن محمد بن محمود ؛ آثار البلاد و اخبار العباد ؛ ترجمه محمد بن عبد الرحمن ، تهران :\r\nدانشگاه تهران ، 1371 .\r\nكالمت ؛ تاريخ اسپانيا ؛ ترجمه امير معزى ( حسام الدوله ) ، تهران : آشنا ، 1368 .\r\nكريستن سن ، آرتور ؛ ايران در زمان ساسانيان ؛ ترجمه رشيدى ياسمى ، تهران : ابن سينا ، 1351 .\r\nگونيلى ، حسين ؛ جغرافياى ممالك اسلامى قاره افريقا ، سودان ؛ تهران : دانشگاه تهران ، 1343 .\r\nلابن الابّار ؛ الحلّة السّيراء ؛ قاهره : دار المعارف ، 1985 م .\r\nلابن عذارى المراكشى ؛ البيان المغرب فى اخبار الاندلس و المغرب ؛ بيروت : دار الثقافه ، 1983 م .\r\nلسترنج ، گاى ؛ جغرافياى تاريخى سرزمينهاى خلافت شرقى ترجمه محمود عرفان ، تهران : شركت انتشارات علمى و فرهنگى ، 1366 .\r\nلوبن ، گوستاو ؛ تمدن اسلام و عرب ، ترجمه سيد محمد تقى فخر داعى گيلانى ، تهران : مؤسسه مطبوعات علمى ، 1334 ش .\r\nمخزوم ، محمد ؛ احسن التقاسيم فى معرفة الاقاليم ؛ بيروت : احيا التراس و العربى ، 1408 ق .\r\nمراكشى ، عبد الواحد ؛ المعجب فى تخليص اخبار المغرب ؛ بيروت : دار الكتب العلميه ، 1419 ق / 1998 م .\r\nمستوفى ، حمد الله ؛ نزهة القلوب ؛ به اهتمام و تصحيح گاى لسترنج ، تهران : دنياى كتاب ، 1362 .\r\nمسعودى ، ابو الحسن على بن حسين ؛ التنبيه و الاشراف ؛ ترجمه ابو القاسم پاينده ، تهران : شركت انتشارات علمى و فرهنگى ، چاپ دوم ، 1365 ، ليدن ، چاپ دخويه ، 1967 .\r\n- ؛ مروج الذهب و معادن الجوهر ؛ ترجمه ابو القاسم پاينده ، تهران : بنگاه ترجمه و نشر كتاب ، 1360 .\r\nمشكور ، محمد جواد ؛ جغرافياى تاريخى ايران باستان ؛ تهران : دنياى كتاب ، 1371 .\r\nمغربى ، ابى الحسن على بن موسى بن سعيد ؛ كتاب الجغرافيا ؛ بيروت : المكتبة التجاريه ، 1970 م .\r\n\r\n","description":"","footnote":"","page_name":" 584 ","page_number":590},
  {"content":"\r\n\r\nمقدسى ، ابو عبد الله محمد بن احمد ؛ احسن التقاسيم فى معرفة الاقاليم ؛ ترجمه علينقى منزوى ، تهران : شركت مؤلفان و مترجمان ايران ؛ 1361 ، ليدن ، چاپ دخويه ، 1967 .\r\nمقريزى ، تقى الدين احمد بن على ؛ المواعظ الاعتبار بذكر الخطط و الآثار ؛ ج 2 ، قاهره : مكتبة مدبولولى ، 1998 .\r\nمنجم ، اسحاق بن حسين ؛ آكام المرجان فى ذكر مدائن المشهوره فى كل مكان ؛ ترجمه محمد آصف ، مشهد : آستان قدس رضوى ، 1370 ش .\r\nمؤلف گمنام ؛ اخبار مجموعه ؛ قاهره : دار الكتاب المصرى ، 1410 ق / 1989 م ، چاپ مادريد ، 1867 م .\r\nمؤلف گمنام ؛ الاستيصار فى عجايب الامصار ؛ به اهتمام دكتر عبد المجيد سعد زغلول ، اسكندريه ، 1958 م ، افست ، بغداد : دار الشرون الثقاقية العامة .\r\nناصر خسرو ؛ سفرنامه ؛ به كوشش دبير سياقى ؛ تهران : انتشارات زوار ، 1363 .\r\nنور الدين آل على ؛ اسلام در غرب ؛ تهران : دانشگاه تهران ، 1370 .\r\nنويرى ، شهاب الدين احمد ؛ نهاية الارب فى فنون الادب ؛ ترجمه محمود مهدوى دامغانى ، تهران :\r\nامير كبير ، 1364 .\r\nوات ، مونتگومرى ؛ اسپانياى اسلامى ؛ ترجمه محمد على طالقانى ، تهران : بنگاه ترجمه و نشر كتاب ، 1359 ش .\r\nويت ، گاستون ؛ قاهره ؛ ترجمه محمود محمودى ، تهران : انتشارات فرهنگى ، 1365 .\r\nهاكس ، جيمز ؛ قاموس كتاب مقدس ؛ تهران : كتابخانه طهورى ( افست ) ، 1349 ش .\r\nهالت ، پى . ام . و ام . دابليو . دالى ؛ تاريخ سودان بعد از اسلام ؛ ترجمه محمد تقى اكبرى ، مشهد : بنياد پژوهشهاى آستان قدس ، 1362 .\r\nهيأت الموسوعة الفلسطينيه ؛ الموسوعة الفلسطينيه ؛ القسم العام ، دمشق : موصوعة الفلسطينيه ، 1984 م ، القسم الثانى ، الدراسات الخاص ، بيروت : موسوعة الفلسطينيه ، 1369 ق / 1990 م .\r\n\r\n","description":"","footnote":"","page_name":" 585 ","page_number":591},
  {"content":"\r\n . \r\n\r\n","description":"","footnote":"","page_name":" 586 ","page_number":592}
  ]