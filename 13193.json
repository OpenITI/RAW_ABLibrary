[
  {"content":"\r\n\r\nتاريخ تذكره هاى فارسى\r\nجلد اول\r\nتأليف احمد گلچين معانى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nاز انتشارات كتابخانه سنائى\r\nنام كتاب : تاريخ تذكره هاى فارسى\r\nتاليف : احمد گلچين معانى\r\nتيراژ : دو هزار دوره دو جلدى\r\nچاپ : احمدى\r\nصحافى : ايرانمهر\r\nنوبت چاپ : دوم\r\nطرح روى جلد : اهرى\r\nفيلم و زينگ : بابك\r\nتاريخ انتشار : 1363\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\n[ جلد اول 
  ]\r\n\r\n[ درآمد 
  ]\r\nبنام خداى يكتا در عالم كتاب‌شناسى فايدهء دانستن و دريافتن اينكه در يك‌رشته و يك فن چه مقدار كتاب وجود دارد ، و هريك در چه زمان و چه مكان تأليف شده است ، و شناختن نسخه‌هاى موجود آنها بر كسى پوشيده نيست ، بخصوص كه نقدى هم در كار باشد ، و ارزش و اعتبار اين قبيل آثار بر خوانندهء خواهنده معلوم گردد .\r\nبراى تدوين تاريخ ادبيات فارسى در قلمرو زبان درى كه پشتوانهء زبان و فرهنگ ماست ، و شناختن و شناساندن شاعران فارسىزبان و عصر و زمان آنان و سوانح زندگى هريك ، و تعيين پايه و مايه ، و تشخيص سبك و سياق سخن ايشان ، نخستين مرجع ارباب تحقيق كتب تذكره است .\r\nمتأسفانه در عالم تذكره‌نويسى آشفتگيها و بىبندوباريهايى وجود دارد كه باعث حيرانى و سرگردانى است ، از جمله اينكه ملّا محمد صوفى مازندرانى شاعر معروف ، در احمدآباد گجرات مجموعه‌يى از اشعار متقدمين و متوسطين فراهم آورده كه موسومست به « بتخانه » ، و عبد اللّطيف گجراتى تذكرهء مختصرى در احوال شعراى بتخانه بنام « خلاصة الشعراء » بر آن افزوده است .\r\nيكى از كاتبان صوفى را عوفى نوشته ، و تذكره‌نويسى عوفى را گجراتى شناخته ، و بالنتيجه در بعضى از تذكره‌ها مىبينيم كه غير از محمد عوفى بخارايى صاحب لباب الالباب ، يك محمد عوفى ديگر هم داشته‌ايم كه گجراتى بوده و تذكرة الشعراء نوشته است .\r\nو همين شاعر را كه در شعر « محمد » تخلص مىكرده و ديوانش هم اخيرا بطبع رسيده است ، برخى از تذكره‌نويسان احوالش را در ذيل اين نامها ثبت كرده‌اند :\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nصوفى اردستانى ، صوفى اصفهانى ، صوفى مازندرانى ، صوفى معاصر ميرزا غازى وقارى ، محمد مازندرانى ، عوفى گجراتى « 1 » .\r\nعلاوه بر اين‌ها از وقتى كه نگارنده براى تصحيح و تحشيهء تذكرهء ميخانه و تأليف ذيل آنكه موسومست به تذكرهء پيمانه ، و نگارش چند كتاب ديگر ، نيازمند به مطالعهء تذكره‌هاى فارسى بود ، چون در تراجم شعراى سلف از تذكره‌هاى عمومى متأخر يا دست دوم ، منظورى كه داشت تأمين نمىشد ، و فى المثل از عبارات : « فلان - از اهل آن ديارست ، گويند صاحب ديوانست ، اين دو بيت ازو ديده و ثبت شد » اطلاعى از احوال و آثار صاحب ترجمه بدست نمىآمد ، ناگزير در جستجوى تذكره‌هاى اصيل و كاملترى برآمد ، و در نتيجهء مراجعه به فهرستهاى داخلى و خارجى ، و كتابخانه‌هاى عمومى و خصوصى ، و شناختن و ديدن نسخه‌هاى خطى بسيار از تذكره‌هايى كه در ادوار گذشته تأليف شده است ، رفته‌رفته دريافت كه برخى از تذكره‌ها خلاصه و يا انتحال تذكره‌هاى ديگرست . و بر شگفتى او افزود وقتى كه دانست غالبا اصل اصيل از بد حادثه در زواياى خانه‌ها يا كتابخانه‌ها مكتوم و از نظرها دور مانده ولى فرع منتحل از حسن اتفاق در شرايط مساعدى واقع شده ، و به‌همين‌جهت يا جهات ديگر به غايت شهرت رسيده ، و چندين چاپ خورده است .\r\nبعضى از تذكره‌نويسان متقدم كه تذكرهء عمومى كامل و مفصّل نوشته‌اند ، از قبيل تقى الدّين كاشى صاحب خلاصة الاشعار و تقى الدّين اوحدى مؤلف عرفات - العاشقين ، راه را براى تذكره‌نويسان متأخر هموار كرده‌اند ، و ديگران عموما عيال ايشانند .\r\nبطور كلّى تذكره‌ها را مىتوان به دو دسته تقسيم كرد ، دستهء اول تذكره‌هاى عمومى است ، و هركس كه دست بدين كار زده است ، دربارهء تراجم شعراى پيش از روزگار خود ناچار از مراجعه به منابع قديم‌ترى بوده ، و استفاده ازين منابع يا با انصاف و\r\n\r\n\r\n","description":"","footnote":"\r\n( 1 ) - رك : فرهنگ سخنوران ، تأليف عبد الرسول خيام‌پور ، ص 343 ، 344 ، 411 ، 522 .\r\n","page_name":" مقدمه 4 ","page_number":4},
  {"content":"\r\n\r\nعدالت و حقگزارى و امانت صورت گرفته است ، يا با كتمان و پرده‌پوشى و پنهان داشتن مأخذ .\r\nدستهء دوم تذكره‌هاى عصرى است ، اعم از اينكه قسمت عصرى جزئى از يك تذكرهء عمومى باشد ، يا منحصرا در ذكر احوال شعراى هم‌زمان يك پادشاه يا معاصران تذكره‌نويس .\r\nو اگرچه قاعدة بايستى عموم تذكره‌ها در قسمت عصرى اصالتشان محرز باشد ، از آنجا كه « پخته خواران » در هر دوره‌يى از ادوار وجود داشته‌اند ، دربارهء تذكره‌هاى دستهء دوم نيز حكم كلّى نمىتوان كرد . چه بسيارند كسانى كه حاصل رنج تذكره‌نويس معاصرشان را به غارت برده و به نام خود نشر داده‌اند ، و هريك ازين موارد در جاى خود مذكورست .\r\nو امّا اينكه نگارنده به فكر چنين تأليفى افتاد ، جز آن نبود كه با بررسى دقيق و ارزيابى و نقد تذكره‌ها خزف را از گهر جدا كند و اصيل را از نااصل بازنمايد ، تا راهنماى پژوهندگان در احوال شاعران باشد ، و از گمراهى و سرگردانى برهند ، و در كار نقد تذكره‌ها اعمّ از قديم و جديد نظرى جز به اشتباهكارى گذشتگان كه باعث اشتباهات معاصران شده است نبوده .\r\nكتاب حاضر شامل دو بخش است ، بخش يكم : تذكره‌هاى فارسى ، بخش دوم : كتابهايى كه فصلى از آنها در بيان احوال شاعرانست ، و در هر دو بخش نكات ذيل ملحوظ بوده و مذكور افتاده است :\r\nنام كتاب ، نام مؤلف ، تاريخ تأليف ، سبب تأليف ، روش نگارش ، تعداد تراجم ، اسامى صاحبان تراجم ( در صورتى كه در فهرستها منتشر نشده بوده ) « 1 » ، مآخذ و\r\n\r\n\r\n","description":"","footnote":"\r\n( 1 ) - بعضى از نسخه‌هاى واحد يا منحصر مثل تذكرهء شبستان كه قسمت اعظم آن منتخبات اشعار بوده ، و كاتب يا مؤلف جاى تراجم را نانويس گذارده است ، ذكر اسامى صاحبان تراجم مقدور نبوده ، چه ترجمه‌يى وجود نداشته است تا به ذكر آن پردازد .\r\nبقيهء حاشيه در صفحهء بعد\r\n","page_name":" مقدمه 5 ","page_number":5},
  {"content":"\r\n\r\nمنابع مؤلف دربارهء شعراى سلف ، ذكر اصالت تمام يا قسمتى از هر تذكره ، نظر انتقادى دربارهء ارزش و اعتبار هريك ، بيان دقت نظر يا سهل‌انگارى تذكره‌نويسان در گزارش احوال شاعران با ذكر شواهدى از هر مورد ، معرّفى نسخه‌هاى خطى موجود در كتابخانه‌هاى عمومى و خصوصى ايران و ساير كشورهاى جهان با ذكر شماره و مشخّصات هر نسخه ، شرح احوال و منتخبات اشعار و ساير آثار تذكره‌نويسان .\r\nدر مورد تذكره‌هايى كه به طبع رسيده است نيز دفعات طبع و محل آن و تاريخ انتشار و چگونگى چاپ هريك مشروحا مذكورست .\r\nو به اين ترتيب كتاب حاضر علاوه بر جنبهء راهنمايى و ارزش علمى كتابشناسى ، خود نيز تذكرة الشعراييست شامل تراجمى معتبر و منقول از منابع دست اول عصرى .\r\nبرخى از تذكره‌ها فقط از طريق كتاب شناخته شده و جز نامى از آنها باقى نيست ، به‌همين‌جهت براى ثبت در تاريخ ، نام آنها با شرح حال مؤلف و ذكر مأخذ بقلم آمده است .\r\nترتيب كتاب را الفبايى قرار داد ، تا مراجعه بدان آسان باشد ، ولى در پايان كار يك فهرست سنواتى به ترتيب قرون و اعصار از اسامى تذكره‌ها بر ساير فهارس خواهد افزود تا مؤلفات هر قرنى به سهولت دانسته شود .\r\nاز روزى كه مسوّدات اين كتاب تسليم ادارهء كل انتشارات دانشگاه گرديده ، بمرور تذكره‌هايى به طبع رسيده ، و يا نسخه‌هاى خطى ديگرى شناخته شده است ، كه مجموع آنها ان‌شاءاللّه در پايان جلد دوم به عنوان اضافات و استدراكات مذكور خواهد شد .\r\n\r\n\r\n","description":"","footnote":"\r\nبقيهء حاشيه از صفحهء قبل مطلب قابل ذكر ديگر و در عين حال مايهء تأسف اينست كه نگارنده به يك نسخهء صحيح و كامل از تذكرهء عظيم عرفات العاشقين دست نيافت ، تا بتواند نامهاى درست سه‌هزار و سيصد شاعر را فهرست‌وار ذكر كند ، چه نسخهء كتابخانهء خدابخش پتنه به‌طورىكه در جاى خود ذكر شده ناقص است ، و مقدار زيادى از اوراق عكسى آن سياه و ناخواناست ، نسخهء كتابخانهء ملى ملك نيز علاوه بر آنكه ناقص است بسيار مغلوط و بدخط و كرم‌خورده هم هست ، و به نسخهء ثالث و كاملى هم دسترسى نبود تا اين منظور عملى شود .\r\n","page_name":" مقدمه 6 ","page_number":6},
  {"content":"\r\n\r\nعزيزانى كه درين راه مرا يارى كرده‌اند ، چه آنان كه نسخه‌هاى نفيس خطى خود را در اختيار نگارنده قرار دادند ، و چه كسانى كه از وجودشان در دانستن مطلبى فيض برده‌ام ، سهم هريك را در جاى خود يادآور شده و از الطافشان تشكر كرده‌ام .\r\nو درينجا اداى حق را بر خود متحتّم مىدارم كه از مساعى جميل و مراحم بىدريغ برادر عزيز ارجمند و دوست و خويشاوند دانشمندم آقاى مصطفى مقربى كه هم در استفاده از مندرجات فهرست استورى مرا يارى فرموده و هم نظارت بر چاپ كتاب را در عهدهء همت گرفته‌اند ، از جان و دل سپاسگزارى كنم .\r\nچاپ اين كتاب را مديون لطف و مرحمت استاد دانشمند آقاى دكتر ذبيح اللّه صفا و شوراى گروه ادبى دانشكدهء ادبيات و علوم انسانى ، همچنين اعضاء محترم كميسيون تأليف و ترجمهء دانشگاه تهران ، و بالاخص دوست دانشمندم آقاى ايرج افشار هستم ، و اميدوارم كه اين اثر در پيشگاه دانشمندان صاحب‌نظر مقبول افتد .\r\nمشهد ، بتاريخ بيست و چهارم ديماه 1347\r\nاحمد گلچين معانى\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n . \r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nمقدمهء چاپ دوم\r\nبسم اللّه الرحمن الرحيم در فروردين‌ماه 1361 كه سفرى به تهران كرده بودم ، از حسن اتفاق با دوست ديرين جناب آقاى داود شيرازى مدير محترم كتابخانه سنائى ملاقاتى دست داد و ايشان نسبت به تجديد چاپ تاريخ تذكره‌هاى فارسى كه به كلى ناياب شده بود ابراز تمايل كردند ، در نتيجه بر آن شدم تا اغلاط فراوان چاپ اول را كه غلطگيرى مطبعى آن با ديگرى بوده است تصحيح كرده تكمله و استدراكات بعدى را بر آن افزوده در اختيارشان بگذارم ، و سپاس خداى را كه در فرصتى كوتاه اين نيت جامهء عمل پوشيد و بيش از هفتصد غلط چاپى تصحيح شد و اكنون كتابى منقح و مصحح با تكمله و استدراكات به همت والاى آقاى شيرازى در دسترس خوانندگان عزيز قرار مىگيرد . اميد كه مقبول افتد .\r\nمشهد ، به تاريخ چهارشنبهء اول ارديبهشت‌ماه 1361\r\nاحمد گلچين معانى\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\n\r\nتكمله و استدراكات چاپ دوم\r\nانتشار شعر فارسى در آسياى صغير : 1 / 47 در سال 1350 جزو انتشارات دانشسراى عالى ( شمارهء 40 ) به طبع رسيد ، بيست و چهار + 217 ص ، وزيرى ، تهران .\r\nپارسىگويان هند و سند : تأليف دكتر هرومل سدرانگانى ، از انتشارات بنياد فرهنگ ايران ، 300 ص ، وزيرى ، تهران ، 1355 .\r\nاين كتاب رسالهء دكترى وى است ، و گويى مؤلف چندان اطلاعى از فارسىگويان هند و سند نداشته است كه بجاى : امانى ، انور ، نشانى ، ضيائى ، رامى ، محب‌على ، عطائى ، منير ، واقف ، شيدا ، راسخ ، واضح ، رايج ، آزاد ، نسبتى ، فطرت ، بىخبر ، افتخار و بسيارى شاعر هندى و سندى ديگر كه ذكرشان به اطناب مىانجامد و در تذكره‌ها مذكورند ، شعراى ايرانى از قبيل : ميرزا جلال اسير - شهرستانى ، حزين لاهيجى ، سرمد كاشى ، صائب تبريزى ، طالب آملى ، ظهورى - ترشيزى ، عرفى شيرازى كليم همدانى ، مسيح كاشى ، نظيرى نيشابورى ، غرورى كاشى را ذكر كرده است .\r\nاغلاط چاپى كتاب نيز كم نيست ولى غلطنامه ندارد .\r\nتاريخ شعر و سخنوران فارسى در لاهور از ظهور اسلام تا عصر شاهجهان :\r\nتأليف دكتر يمين خان لاهورى استاد و رئيس بخش فارسى دانشكدهء دولتى لاهور ، چاپ لاهور ، اكتبر 1971 ، سربى ، وزيرى ، شامل مقدمه ( ص 1 - 13 ) و فهرست مطالب ( ص 1 - 17 ) و شش بخش ( ص 19 - 381 ) و مأخذ و فهارس ( ص 383 - 415 ) .\r\nدر اين تذكره هر شاعرى كه گذارش به لاهور افتاده است لاهورى معرفى\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nشده است ، دربارهء سبك سخن شاعران نيز اظهارنظرهاى مؤلف را دربست نمىتوان قبول كرد .\r\nتذكرهء پيمانه : 1 / 203 مشتملست بر شصت و دو ساقىنامه با تراجم احوال ساقىنامه‌سرايان از آذر بيگدلى تا يوسف شاملو ، انتشارات دانشگاه مشهد ، 17 + 617 ص وزيرى ، ارديبهشت 1359 .\r\nدر اين كتاب از شعرايى كه ساقىنامه دارند و ديوانشان به طبع رسيده ذكرى به ميان نيامده است .\r\nتذكرهء حسين حزين يا دورنمايى از شهرستان بروجرد :\r\nتأليف حسين حزين بروجردى در 1351 ش\r\nحاوى شرح حال دانشمندان ، شعراء ، نويسندگان گذشته و معاصر ، تاريخ و جغرافياى بروجرد به ضميمهء عكسهايى از اماكن تاريخى و گزارشى در باب رسوم و آداب و بازيهاى مردم آن سامان .\r\nدر كتاب شرح احوال و نمونه‌هايى از اشعار چهارصد و نود شاعر قديم و جديد بروجرد مندرج است .\r\nتذكرهء شاعران قزوين : ( مجلد اول - معاصران )\r\nاز انتشارات ادارهء فرهنگ و شهرستان قزوين . تذكرهء مختصريست در ذكر 37 شاعر از آصف‌زاده تا هوشيار در 44 صفحه به قطع وزيرى .\r\nتذكرهء شوشتر : 2 / 580 چاپ دوم ، به انضمام ملحقات تذكرهء شوشتر به قلم حاجى سيد محمد حسن جزايرى شوشترى ، به خط محمد باقر نيرومند ، اهواز ، كتابفروشى صافى ، 1358\r\n( مجلهء آينده ، آذر - دى 1360 ص 755 )\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nتذكرهء فارسىگو شعراى اردو : تأليف عبد الرءوف عروج ، كراچى ، اكتبر 1971 ، خشتى ، با ذكر مصادر و فهارس و مقدمه به انگليسى ، د + 230 ص .\r\nدر اين تذكره تراجم شعرا بدون ترتيب آمده ولى فهرست الفبايى براى آن تنظيم گرديده است .\r\nتذكرهء محترم : 1 / 329 اين تذكره با تصحيح و مقدمهء اصغر جان‌فدا ، زير نظر كمال عينى ، شهر دوشنبه ، ادارهء نشريات دانش ، 1975 ، رقعى 369 ص چاپ شد .\r\n( راهنماى كتاب ، جلد بيستم ، بهمن - اسفند 1356 ص 968 )\r\nتذكرهء مشرب عامرى سمنانى : ميرزا اشرف مشرب از شعراى قرن دوازدهم است ، وى تذكره‌اى درباره شعراى مادح علينقى خان حاكم كرمان نوشته است .\r\nرجوع شود به جامع جعفرى ( ص 492 ) به اهتمام ايرج افشار .\r\nمشرب عامرى كه نادر شاه افشار يك چشمش را ميل كشيده بود به سال 1170 در گذشته است .\r\nبراى اطلاع از تذكره‌هايى كه متضمن ترجمهء حال وى است ، رجوع شود به فرهنگ سخنوران ( ص 543 )\r\nچهره‌هاى شعر خوزستان : از انتشارات ادارهء كل فرهنگ و هنر خوزستان ، فروردين 1351 .\r\nمنتخبات اشعار بيست و دو شاعر مقيم اهوازست كه در انجمن ادبى و هنرى خوزستان عضويت دارند با ترجمه گونه‌اى مختصر از هريك .\r\n389 ص ، خشتى ، چاپ فرياد خوزستان .\r\nستارگان كرمان : از حسين بهزادى اندوهجردى ، حاوى شرح احوال و نمونهء اشعار 431\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nشاعر كرمانى ، تهران ، 1355 ، وزيرى ، 432 ص .\r\n( راهنماى كتاب ، سال 20 ش 1 - 2 ص 172 )\r\nسخنوران آذربايجان : ( ج 1 )\r\nاز عزيز دولت‌آبادى ، درين جلد احوال شعراى اردبيل ، ارسباران ، ارونق و انزاب و تبريز و نمونه‌اى از شعر آنان آمده است ، دانشگاه تبريز ، انتشارات مؤسسهء تاريخ و فرهنگ ايران ، ش 23 سلسلهء تذكره‌ها ، ش 10 ، وزيرى 579 ص ، 1355 .\r\nشناسنامهء بهبهان : تأليف رضا جوكار قنواتى در 1350 ش\r\nدر ذكر تاريخ و جغرافيا و رجال ارجان و بهبهان است در دو بخش و قسمتى از آن ( ص 169 - 196 ) ترجمهء حال سخن‌سرايان قديم و جديد است از آصفى تا مهدى بهبهانى كه جمعا نوزده نفرند .\r\n202 ص ، وزيرى ، چاپخانهء حافظ اهواز ، تيرماه 1350 .\r\nفرهنگ سخنوران و سرايندگان قزوين : ج 1 ، قزوين ، فرهنگ و هنر ، 1353 ، در ذكر 125 نفر از ادبا ، شعراء حكما ، فقها .\r\nكهن شعراى خوزستان : از سيد محمد على امام ، با مقدمهء سيد محمد محيط طباطبائى ، اهواز 1352 ، خشتى ، 293 ص .\r\nنخستين بارست كه مجموعه‌اى دربارهء شعراى خوزستان از قديم‌ترين زمان تهيه و نشر شده است .\r\nمؤلف فاضل سابقهء شعر درىگويى در خوزستان را به عهد ديالمه مىرساند و بيتى از ابو العلاء شوشترى آورده است ، پس از آن در فصول مختلف شعراى هر\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nعهدى را ذكر كرده است ، جمعا 152 شاعر درين دفتر معرفى شده‌اند و نمونهء اشعارشان نيز آمده است ، خدمات ادبى آقاى امام براى فرهنگ خوزستان سزاوار تحسين است .\r\n( مجلهء آينده ، آذر - دى 1360 ، ص 762 ) گلزار جاويدان : 2 / 57 جلد اول و دوم ( الف تا قاف ) ادارهء كل انتشارات وزارت فرهنگ ، 1150 ص ، وزيرى ، تهران 1353 - 1354 .\r\n( راهنماى كتاب ، سال 20 ش 1 - 2 ص 172 ) گلستان هنر : 2 / 708\r\nبه تصحيح و اهتمام احمد سهيلى خوانسارى ، با مقدمهء مفصل و مفيد و نمونه‌هايى از خطوط خوشنويسان ، انتشارات بنياد فرهنگ ايران ، شصت و دو + 214 ص ، وزيرى ، تهران ، 1352 .\r\nچاپ دوم ، كتابخانهء منوچهرى ، تهران ، طبع افست ، 1357 .\r\nگيلان در قلمرو شعر و ادب : از ابراهيم فخرايى ، تهران ، انتشارات جاويدان ، 1356 ، وزيرى ، 462 ص .\r\nتاكنون تذكره‌اى چنين مبسوط براى ادبا و شعراى گيلان نداشتيم ، آقاى فخرايى كه خود از آن خطه و از رجال ادب و فرهنگ است و از جريانهاى شصت سالهء اخير مطلع ، اين كتاب را براساس منابع قديم ( نسبت به ادباى قرون قبل ) و براساس اطلاعات شخصى از احوال ادباى معاصر خويش تأليف كرده است .\r\n( راهنماى كتاب ، مرداد - مهر 1357 ص 563 لطائف الطوائف : 2 / 738\r\nچاپ دوم ، شركت نسبى اقبال و شركاء ، تهران ، طبع افست ، 1346 .\r\nچاپ سوم ، شركت نسبى اقبال و شركاء ، تهران ، طبع افست ، 1352 .\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nمجمع الشعراى جهانگيرشاهى : 2 / 142\r\n( دفتر سوم ) با تصحيح و تعليق و مقدمهء دكتر محمد سليم اختر .\r\nاز انتشارات مؤسسهء تحقيقات علوم آسياى ميانه و غربى دانشگاه كراچى ( پاكستان ) 42 + 395 + 12 ص ، مقدمه به انگليسى ، خشتى ، 1979 .\r\nمذكر احباب : 2 / 220\r\nبا تصحيح و مقابله و مقدمهء سيد محمد فضل اللّه استاد فارسى جامعهء عثمانيهء حيدرآباد هند و پيشگفتار از سيد عبد الوهاب بخارى ، متن 520 ص فهارس 48 ص ، مقدمه به انگليسى 98 ص ، وزيرى ، حيدرآباد دكن ، شوال 1389 ه ، ق مطابق ژانويهء 1969 ، چاپخانهء دائرةالمعارف العثمانية\r\nمنتخباتى از شعراى فارسىگوى بلوچستان پاكستان : گردآورى و تأليف پروفسور دكتر انعام الحق كوثر رئيس دانشكدهء دولتى مستونگ بلوچستان پاكستان ، چاپ كراچى ، اكتبر 1971 .\r\nاين تذكره شامل ذكر 12 شاعر فارسىگوى بلوچى است از رابعهء قزدارى تا زيب مگسى با مقدمهء مؤلف و آقاى ممتاز حسن ، ز + 39 ص ، خشتى ، با فهرست اسامى صاحبان تراجم و بدون ذكر منابع تأليف .\r\nدر پيشگفتار مؤلف آمده است كه : بابا فغانى شيرازى ( 850 تا 925 ) كه يكى از ناموران سبك هندى بود بدون اينكه به هند سفر كند درين شبه قاره شهرت زياد يافت . . . الخ »\r\nبايد يادآور شد كه بابافغانى به سبك عراقى سخن مىگفت و در آن سبك صاحب مكتب خاصى بود و ازاين‌جهت بود كه شهرت يافت و ديگران چندانكه سعى در تتبع سخن وى كردند به پايهء او نتوانستند رسيد ، چه او موجد بود و آنان مقلد بودند ، و سبكى را كه هندى مىناميم يك‌صد سال پس از بابافغانى به وجود آمد ، براى اطلاع بيشتر رجوع شود به كتاب ( مكتب وقوع در شعر فارسى ) .\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nمنتخب اشعار فارسى : ( از آثار يهوديان ايران )\r\nشامل تراجم احوال و نمونهء آثار ده شاعر يهودى ، گردآورى و تحقيق و تصحيح دكتر آمنون نتضر ، پيشگفتار 71 ص ، متن 378 ص ، لغت‌نامه و توضيحات 10 ص ، از انتشارات فرهنگ ايران زمين ، زير نظر ايرج افشار ، وزيرى ، تهران 1352 .\r\nمنتخب اللطائف : تأليف رحم عليخان ايمان شاه‌جهان‌آبادى در حدود سال 1190 هجرى ، منتخبى است از تذكرهء جامع اللطائف كه نسخهء آن ناپديدست و شش سال پس از تأليف تذكرهء مزبور تدوين شده است .\r\nمنتخب اللطائف تذكرهء عمومى مختصريست در ذكر دو هزار و بيست شاعر قديم و جديد به ترتيب حروف الفبا با رعايت تقدم زمانى از ابا يزيد بسطامى ( ص 16 - 18 ) تا يحياى لاهورى ( ص 445 ) و در سال 1349 شمسى به اهتمام سيد محمد رضا جلالى نايينى عضو انجمن ايرانى فلسفه و علوم انسانى ، و دكتر سيد امير حسن عابدى رئيس و استاد بخش فارسى دانشگاه دهلى ، با مقدمهء دكتر تارا چند استاد فلسفه و تاريخ و سفير كبير اسبق هندوستان در ايران ، در چاپخانه تابان تهران به چاپ عكسى منتشر شده و مشتملست بر ذكر احوال و آثار مؤلف ( م : 1226 ه ، ق ) در آغاز كتاب و فهرست صاحبان تراجم در پايان .\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nچهره‌هاى شعر خوزستان از انتشارات ادارهء كل فرهنگ و هنر خوزستان . شامل تراجم بيست و دو شاعر معاصر خوزستانى يا مقيم خوزستان ، در 391 صفحه به سال 1351 شمسى .\r\nتذكرهء شعراى نجف‌آباد : از محمد على سلطانى نجف‌آبادى ، حاوى شرح حال پنجاه و يك‌تن از شعراى معاصر شهرستان نجف‌آباد به‌طور مبسوط و مشروح ، 342 ص ، اصفهان ، كتابفروشى ثقفى ، 1354 .\r\nمذكور در مجلهء آينده ، سال 8 شمارهء 2 ، ارديبهشت 1361\r\nتذكرهء شعراى گرگان و استرآباد : از مسيح ذبيحى گرگانى ، اين تذكره مشتمل است بر تراجم شعراى گرگان و استرآباد از بعد از اسلام تا پايان قاجاريه و به طبع نرسيده است .\r\nمسيح ذبيحى از دبيران فاضل گرگان بوده و تأليفات و آثارى دارد كه بعضى به چاپ رسيده و برخى تاكنون نشر نيافته است .\r\nوى در 4 / 1 / 1308 در روستاى زيارت گرگان قدم به عرصهء وجود نهاده و در 12 / 2 / 1356 حين عمل جراحى قلب در انگلستان درگذشته است .\r\nرك . مجلهء آينده ، ش 3 - 4 خرداد 1361 ) ص 209 - 211 )\r\nتذكرهء سخنوران نايين تأليف جلال بقائى نايينى ، در 1361 با مقدمهء ايرج افشار ، در 151 صفحه و ضميمه‌يى در تاريخچهء نايين اثر محمد رضا سالك نايينى كه ذكرش در صفحه 57 تذكرهء مزبور آمده است .\r\nترتيب كتاب الفبايى است ولى فهرست ندارد .\r\nاين تذكره با خط نستعليق نوشته شده و به چاپ عكسى افست نشر يافته و جزو سلسلهء انتشارات فرهنگ ايران زمين است .\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nج 1 ص 303 - تذكرهء شهاب « منظوم » .\r\nدر ديوان شهاب ترشيزى ( نسخهء كتابخانهء ملى ) قسمتى از اين تذكره مشتمل بر يك‌صد و چهارده بيت موجود است و از آنجاست :\r\nذكر اديب صابر ترمذى\r\n صابر آن دانا اديب نغزگوى * در سخن ز امثال و اقران برد گوى\r\nپيش تخت سنجر عالىمقام * داشت در سلك بزرگان انتظام\r\nانورى با آن‌همه قدر سخن * داده او را برترى بر خويشتن \r\nحكايت\r\n اتسز آن سرمايهء جور و فساد * چون در كين بر رخ سنجر گشاد\r\nحكم سلطان گشت جارى بر اديب * كان مريض فتنه را گردد طبيب\r\nشد اديب از مرو زى خوارزمشاه * تا ز گمراهيش باز آرد به راه\r\nدر نهان اتسز دو ترك بدگمان * كرد سوى درگه سلطان روان\r\nتا گه فرصت به تيغ آبدار * پيكرش سازند از خون لاله‌زار\r\nشد اديب آگه ز فكر آن دو مرد * شاه را از كارشان آگاه كرد\r\nلاجرم آن ابلهان را يافتند * هم به خنجر سينه‌شان بشكافتند\r\nچون شد آگه اتسز بىنام و ننگ * كان دو تن را كشت سلطان بىدرنگ\r\nبدگمان گشت از اديب هوشمند * دست و پايش بست و در جيحون فكند \r\nآغاز :\r\n چون بر اسب طبع زين بستى شهاب * وقت آن شد كآورى پا در ركاب \r\nانجام :\r\n بو فراس انعام فرزند رسول * بوسه داد و سر نپيچيد از قبول \r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nج 2 ص 29 - كاروان هند :\r\nتصحيح شود : شامل تراجم شعراييست كه از آغاز سدهء دهم تا نيمهء قرن دوازدهم به هندوستان مسافرت يا مهاجرت كرده‌اند .\r\nج 2 ص 499 تاريخ ادبيات در ايران :\r\nبخش دوم از جلد سوم ، از اوايل قرن هفتم تا پايان قرن هشتم هجرى .\r\nانتشارات دانشگاه تهران ، چاپ دوم ، 1355 ، از ص 705 تا 1461\r\nجلد چهارم ، - از پايان قرن هشتم تا اوايل قرن دهم هجرى ، انتشارات دانشگاه تهران ، در 1356 ، ص 607 .\r\nجلد پنجم ، بخش يكم : از آغاز سدهء دهم تا ميانهء سدهء دوازدهم ، در 633 صفحه بسال 1362 ، جزو سلسلهء انتشارات مؤلفان و مترجمان ايران منتشر شده است .\r\nبخش دوم از جلد پنجم : تحت طبع است .\r\nج 2 ص 742 ، لغت‌نامهء دهخدا : آخرين دفتر آن در سال 1359 منتشر گرديد و كل دوره بالغ بر دويست و بيست و يك دفتر و بيش از بيست و پنج هزار صفحه است و در تنظيم و تدوين آن از آغاز تا پايان كار كه در حدود پنجاه سال به طول انجاميده است يك‌صد و سى و يك‌تن همكارى كرده‌اند كه فهرست اسامى آنان و نوع و ميزان همكاريشان در تكملهء مقدمه كه به سال 1360 نشر يافته . ذكر شده است .\r\nكهن شعراى خوزستان : نگارش سيد محمد على امام دزفولى . شامل ترجمهء حال و منتخب اشعار يك‌صد و دو شاعر از قرن چهارم تا دوازدهم هجرى از ابو العلاء شوشترى تا مير سيد على دزفولى ، در 294 صفحه به سال 1353 شمسى از طرف ادارهء كل فرهنگ و - هنر خوزستان نشر يافته است .\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n . \r\n","description":"","footnote":"","page_name":" مقدمه 20 ","page_number":20},
  {"content":"\r\n\r\n\r\nبخش نخست ( تذكره‌هاى فارسى )\r\n\r\n","description":"","footnote":"","page_name":" 1 ","page_number":21},
  {"content":"\r\n\r\n\r\n[ آ 
  ]\r\n\r\nآتش‌فشان تأليف محمد يعقوب خان اديب فراهى متوفى 1312 ش\r\n« مجموعه‌ايست در شرح حال شعراى هرات و فراه با نمونه‌يى از اشعار آنها كه در اين سالها برشتهء تأليف درآمده ، نسخهء خطى آن نزد مؤلف مرحوم بوده است » .\r\nرك : مجلهء كابل ، شمارهء سنبلهء 1317 شمسى ، مقالهء تاريخ تذكره‌ها ، فقرهء 105 نوشتهء عبد اللّه خان قارى افغانى .\r\n\r\nآثار الحسان از حاج ميرزا حسن جابرى انصارى اصفهانى\r\nدر بدائع اشعار نسوان ايران و عرب و هند و ترك با ذكر پاره‌يى از احوال ايشانست .\r\nرك : فهرست تأليفات جابرى انصارى در آخر كتاب آفتاب درخشنده چاپ 1343 ق ، و الذريعة ، ج 1 ص 7 .\r\nمؤلف در شب پنجشنبهء 27 ديماه 1335 شمسى برابر با 15 جمادى الآخرهء 1376 قمرى در اصفهان وفات يافته و شرح احوال و آثار او بقلم سيد محمد على جمال‌زاده در سال شانزدهم مجلهء يغما ( 1342 ش ) شماره‌هاى 177 - 186 بتفصيل مسطورست ، و استاد جلال الدّين همايى مادّهء تاريخ فوت وى را عبارت « مرد شيخ جابرى آه » يافته‌اند .\r\n\r\n","description":"","footnote":"","page_name":" 2 ","page_number":22},
  {"content":"\r\n\r\n\r\nآتشكده تأليف حاجى لطف‌على بيگ آذر بيگدلى در 1174 - 1193 ق\r\nتذكرهء رايج و مشهوريست كه چندين چاپ خورده و مشتملست بر دو مجمره بشرح ذيل :\r\nمجمرهء اول - در ذكر احوال و اشعار شعراى ماضى است ، مشتمل بر يك شعله در تراجم شاهان و شاهزادگان و امراى ترك و غيره كه منسوب بولايتى نيستند ، و سه اخگر در ذكر شعراى ايران و توران و هندوستان كه هر اخگرى باقتضاى اسامى ولايات به چند شراره تفصيل يافته ، و در تحت هر شراره اسامى شهرهاى هر ولايت نگاشته شده ، و در ذيل نام هر شهرى احوال و آثار شعراى منسوب به آن شهر مذكور گشته ، و مختومست بيك فروغ در بيان حالات و مقالات زنان سخنور هر ديار .\r\nمجمرهء دوم - در ذكر احوال و اشعار معاصرانست ، مشتمل بر دو پرتو :\r\nپرتو اول - در تراجم معاصران .\r\nپرتو دوم - در احوال و آثار مؤلف .\r\nدر سبب تأليف گويد : « . . . از آغاز عهد صبى هرگز غير خيال نظم كه ميوهء باغ عشق است فكرى ، و بجز قيل و قال شعر كه پرتو چراغ شوق است ذكرى نداشتم . . .\r\nگاهى مطالعهء كتب متقدمين را راغب و گاهى شرف مصاحبت شعراى معاصرين را طالب . اما چنان كه دل مىخواست بهره‌مند نبودم ، به جهت آنكه اگر غرض مطالعهء دفاتر افكار متقدمين بود ، در هروقت حمل و نقل كتب ايشان بهرجا متصور نبود ، و اگر مطلب مصاحبت فصحاى معاصرين بود ، بسبب انقلاب زمانه صحبت همگى در اوقات متعذر ، و دل به خواندن بعضى از آن كتب بتقريب نخواندن ديگرى قانع نمىشد ، و خاطر از ديدن برخى از آن ياران به علت نديدن ديگرى مسرور نمىگشت ، لاجرم صورت اين خيال در آينهء خاطر نقش بست كه مجموعه‌يى بر كيفيت احوال و انتخاب اقوال اين\r\n\r\n","description":"","footnote":"","page_name":" 3 ","page_number":23},
  {"content":"\r\n\r\nطبقهء عليّه از متقدمين و معاصرين نوشته شود . . . چون شمار سنين عمر از ثلاثين باربعين رسيد ، رنگ اين گلشن دلاويز ريخته ، . . . ديوان هريك از متقدمين كه بدست آمد به نظر دقت ملاحظه ، و به اعتقاد خود آنچه را يافتم نوشتم ، و آنچه از كتب ايشان به علت تصاريف زمان بتحليل رفته بود ، در تذكره‌هاى مشهور و غير مشهور اشعار ايشان را ديده باز به همان نسبت منتخب و ثبت كردم ، و صحبت هريك از معاصرين كه اتفاق افتاد ، اشعار او را به نظر بصيرت مطالعه و بزعم خود آنچه انتخاب كردم نگاشتم ، و آنچه نعمت ديدارشان بسبب انقلاب روزگار روزى نشد ، از موثقين اهل‌فن افكار ايشان را شنيده ، باز به همان كيفيت ترجيح داده نقطهء انتخاب بر وى گذاشتم ، و در ضمن مطالعهء تواريخ مولد و منشأ هريك از شعرا كه معلوم شد ، اسم آن بلد را مع قليل من اوصافها به ترتيب حروف تهجى ثبت كرده ، شعراى آن بلد را در آنجا نوشته ، مراعات سبقت زمان و تقدم مرتبه را منظور نداشتم ، و در ذكر اسامى بلاد و شعراى هر بلد ، حروف اول بلد و تخلص را مناط ، و در نگارش اشعار حرف آخر را به ترتيب حروف هجا معتبر دانستم ، و اين كتاب را به آتشكده موسوم ساختم ، و دفاتر ارباب تذكرهء سابق را به آتش رشك انداختم ، و فهرستى بر آن قرار دادم كه بر جويندگان آسان باشد » .\r\nبا آنكه آذر بيگدلى مدعيست كه شخصا بانتخاب دواوين شعرا پرداخته است ، ولى عملا مىبينيم كه وى در مورد شعراى ماضى تا اوايل قرن يازدهم هجرى خلاصهء بسيار ناچيزى از تذكرهء عظيم خلاصة الاشعار و زبدة الافكار را بنام آتشكده بما تحويل داده است .\r\nدر ربيع الثانى سال 1261 هجرى يك دورهء كامل از تذكرهء خلاصة الاشعار تأليف تقى الدّين كاشى در پنج مجلد بزرگ با تصحيحات و اضافات به خط و امضاى مؤلف كه متعلق بكتابخانهء حاج لطف‌على آذر بوده نصيب حاج فرهاد ميرزاى معتمد الدوله شده ، و بعدها در ميان آن مجلدات تفرقه افتاده و جلد اول به ناصر الدولهء فيروز رسيده و اكنون جزو كتب اهدائى وى در كتابخانهء مجلس شوراى ملى بشمارهء ( 272 ) محفوظ است .\r\n\r\n","description":"","footnote":"","page_name":" 4 ","page_number":24},
  {"content":"\r\n\r\nمرحوم حاج فرهاد ميرزا پشت آخرين صفحهء مجلد مزبور چنين نگاشته است :\r\n« هو ، اين كتاب اول مال حاجى لطف‌على بيگ آذر تخلص صاحب تذكرهء آتشكده بوده ، و اشعار شعرا را از اين انتخاب كرده است كه در حواشى علامت انتخاب گذاشته است ، سليقهء حاجى بيگدلى از اين معلوم مىشود كه مثلا درين تذكره از اشعار سوزنى و مختارى كه از هركدام سه‌هزار بيت شعرست ، قريب به صد بيت انتخاب كرده ، سهلست كه در يك قصيده كه انتخاب كرده خوب را ترك كرده ، نمىدانم سليقهء انتخاب نداشته ، يا اينكه عمدا چنين اشعار برگزيده است كه اشعار خود را قصيدة و غزلا جلوه دهد ، ما للتراب و ربّ الارباب ، اين مجرى السيل من مطلع السهيل ، در حق حاجى لطف‌على بيگ همان هجو طوفان كافيست كه يك بيت او در نظرست :\r\n ز شعر خود درو بنوشت بسيار * سقط شد تذكره در زير اين بار \r\nو السلام خير ختام »\r\nو اينك نمودارى از طرز كار آذر بيگدلى را در چند مورد ذكر مىكنم كه سخن بدرازا نكشد :\r\nتقى الدّين كاشى مىنويسد : « سيد حزينى از سادات حسينى مشهدست ، و نام اصلى وى محمد طاهر ، بجودت طبع و حدت ذهن در ميان اقران مشهورست ، و اطوار و اقوالش بر السنهء خوش‌طبعان مذكور ، مىگويند مردى فراغت‌طلب و خوش‌باشست ، و هرچند روز نزد جوانى عاشقى مىكند ، و بواسطهء اندك چيزى از مطلوب رنجيده به ديگرى مىپيوندد ، و اما در لطافت طبع و سلامت ذهن ، در وادى شاعرى نقصى و كوتاهيى ندارد ، و اشعار غزل بسيار دارد ، ليكن آنچه نزد خوش‌طبعان مستحسنست همينست كه درين سفينه مثبت است .\r\n\r\nانتخاب غزلياته\r\n چند اى دل گرم رفتن سوى جانانم كنى * وز جفاى او كنى ياد و پشيمانم كنى\r\nبهر آنم مىبرى سويش دگر اى بخت بد * كز جفا و جور او راضى بهجرانم كنى \r\n* * *\r\n\r\n","description":"","footnote":"","page_name":" 5 ","page_number":25},
  {"content":"\r\n\r\n بس‌كه در بزم وصالش بىقرارى مىكنم * ره نمىيابم درو هرچند زارى مىكنم\r\nدل بوصلش مىدهد هردم نويدى گر چنين * قطع اين اميد از بىاعتبارى مىكنم\r\nدل ز من اكنون بسوى او نهانى مىرود * بس‌كه با آن ناتوان من نيز خوارى مىكنم \r\n* * *\r\n اگر وقت نظاره‌ات مرده بودم * ز دست فراق تو جان برده بودم\r\nباغيار چون مىكنى مهربانى ؟ * چو نامهربانت برآورده بودم\r\nنكرد از توام عذرخواهى تسلّى * ببين كز جفايت چه آزرده بودم\r\nبجان و سرت كاين‌همه سخت جانى * به خود در فراق تو نسپرده بودم \r\n* * *\r\n چو روم برون ز بزمش ، غم آن كند هلاكم * كه ز صحبتم مبادا ، المى كشيده باشد \r\n» « خاتمهء خلاصة الاشعار »\r\nلازم بذكرست كه ترجمهء حزينى مشهدى نخستين بار در خلاصة الاشعار آمده و در هيچ تذكرهء ديگرى نيست .\r\nآذر مىنويسد : « حزينى اسمش مير محمد طاهر از سادات حسينى مشهد رضاست ، اين چند شعر از ايشان قلمى شد :\r\n چو برون روم ز بزمش ، غم اين كند هلاكم * كه ز صحبتم مبادا المى كشيده باشد \r\nو له\r\n اگر وقت نظاره‌ات مرده بودم * ز دست فراق تو جان برده بودم\r\nنكرد از توام عذرخواهى تسلّى * ببين كز جفايت چه آزرده بودم » \r\n« آتشكده ذيل مشهد »\r\nتقى كاشى مىنويسد : « مولانا حيدرى از ولايت خراسان است ، و در سبزوار مىبوده ، و بواسطهء آنكه بينى بزرگ دارد ، به حيدر بينى مشهورست ، در شعر و شاعرى ارجمند ، و در وادى حالات عشق و نكات آن دل‌پسندست ، و در طرز غزل و زبان وقوع اشعار خوب دارد ، اين ابيات بوى منسوبست :\r\n\r\n","description":"","footnote":"","page_name":" 6 ","page_number":26},
  {"content":"\r\n\r\n شدم بعشق تو مشهور و نيستم خوشحال * كه هركه ديد مرا ، آورد ترا به خيال \r\n* * *\r\n آنكه نازك‌تر بود از گل رخ نيكوى او * مىشود گرم عرق چون گرم بينم سوى او\r\nچون بكويش كشته خواهم شد ، خوشم كز بىكسى * كشته بگذارند شايد يك شبم در كوى او \r\n* * *\r\n نگويمت كه به من نيك باش و بد با غير * همين بسست كه نيك از بد امتياز كنى \r\n* * *\r\n از طفل سرشكم روش سروقدان پرس * كو در پى اين طايفه بسيار دويدست\r\nاى حيدرى آن زلف چرا شيفته رنگست * گر آه تو سررشته بدانجا نكشيدست \r\n* * *\r\n از تماشاى تو ديگر بسوى خانه نرفت * هركه آمد بتمناى تو از خانه برون\r\nوه كه يار دگرانى و من از ساده‌دلى * مىكنم شاد دل خويش كه يارى دارم » \r\n« خاتمهء خلاصة الاشعار »\r\nآذر مىنويسد : « حيدرى گويند صاحب ديوانست ، اما ديوانش ملاحظه نشد ، و به علت عظم بينى مشهور به بينى گشته ، اين چند شعر از او به نظر رسيده و در اين كتاب ثبت شد :\r\n به خدمت تو چنان راغبند آدميان * كه دست‌بسته ز ارحام مىرسند اطفال \r\nو له\r\n چون بكويش كشته خواهم شد خوشم كز بىكسى * كشته بگذارند شايد يك شبم در كوى او \r\nو له\r\n نگويمت كه به من نيك باش و بد با غير * همين بسست كه نيك از بد امتياز كنى » \r\n« آتشكده ذيل سبزوار »\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nتقى كاشى در ضمن ترجمهء ابو الفرج رونى بترجمهء ابو الفرج سجزى پرداخته و مىنويسد كه :\r\n« اما ابو الفرج ديگر بوده سابق برين ابو الفرج ، معاصر سامانيان و اصل وى از سيستان است ، او را ابو الفرج سجزى مىگويند ، بالسين المهملة و الجيم و الزاء المعجمة ، و نزد مردم كه تتبع تاريخ نكرده‌اند ، به ابو الفرج سنجرى مشهورست ، و اين غلطست ، زيراكه در زمان سلطان سنجر شاعر ابو الفرج نام نبوده ، و سجزى بسبب تجنيس خطّى سنجرى شده ، بعضى ديگر از ارباب سير گفته‌اند كه اصل ابو الفرج از غزنوست ، و اين سخن نيز اصلى ندارد ، و ليكن در غزنو بوده در زمان سلطان محمود لهذا او را غزنوى دانسته‌اند ، على اى حال او نيز از اجلهء شعراى متعين است ، و ملك‌الشعرا امير عنصرى شاگرد اوست ، و در علم شعر بغايت ماهر و صاحب وقوف بوده ، چنان كه آورده‌اند كه در آن علم تصنيف و تأليف دارد ، و ليكن اليوم هيچ از آنها در ميان نيست ، و امير دولتشاه در مجمع الشعراء مرقوم كلك مشگين سلك گردانيده كه ابو الفرج سيستانى ظهور او در زمان دولت سيمجوريان بوده . . . الخ » .\r\n« جلد اول از ركن اول خلاصة الاشعار »\r\nآذر مىنويسد : « ابو الفرج سنجرى استاد عنصرى است ، و چون در عهد سلطان سنجر ابو الفرج نام شاعرى نبوده است ، و ابو الفرج مزبور مداح آل سيمجورست . . .\r\nگويا سنجرى غلط مشهورست ، و اصل آن سجزى بسين مهمله و جيم و زاى معجمه است ، چه اهل آن ديار را سگزى مىگفته‌اند ، . . . »\r\n« آتشكده ذيل سيستان »\r\nنخستين كسى كه اسامى دواوين و مثنويات كمال الدّين حسين ضميرى اصفهانى را بقلم آورده ، صاحب خلاصة الاشعار است ، و ديگران درين‌باب چيزى ننوشته‌اند ، و آذر كه نسخهء اصل آن تذكره را در دست داشته ، معلوم نيست كه چرا بعضى از نامها را تغيير داده و بعضى را از قلم انداخته است .\r\nتقى الدّين كاشى مىنويسد : « . . . اسامى بعضى از غزليات و مثنوياتى كه در جواب شعرا و غير آن مرتب ساخته‌اند و دواوين غزلش برين موجب است : سفينهء\r\n\r\n","description":"","footnote":"","page_name":" 8 ","page_number":28},
  {"content":"\r\n\r\nاقبال ، صورت حال ، كنز الاقوال ، عشق بىزوال ، صيقل ملال ، عذر مقال ، قدس خصال ، مجموعهء اجلال .\r\nفى جواب شيخ مصلح الدّين سعدى : طاهرات ، صنائع ، بداية الشعر ، نهاية السحر .\r\nعيون الزلال فى جواب خواجه حافظ ، آئينهء جمال فى جواب بابا فغانى ، معراج الآمال فى جواب مولانا جامى ، انيس الليال فى جواب لسانى ، سحر حلال فى جواب شاهى ، فراغ‌بال فى جواب بنائى ، درر مثال فى جواب مير صالح ، سحاب جلال فى جواب خواجه آصفى ، خجسته فال فى جواب مولانا شهيدى ، لوامع خيال فى جواب مير همايون ، ترانهء وصال فى جواب ميرزا شرف ، احياى كمال فى جواب شيخ كمال ، معشوق لا يزال فى جواب امير خسرو ، حسن مآل فى جواب حسن .\r\nو چندين ديوان ديگر در سلك نظم دارند ، چون تمام نشده بود ، لهذا تفصيل اسامى آن در اين اوراق ثبت نشد .\r\nو نيز از جملهء منظومات اين بحر سخن شش كتاب مثنويست كه اوقات را بتكميل آن صرف نموده‌اند برين تفصيل : ناز و نياز ، وامق و عذرا ، بهار و خزان ، جنة الاخيار ، ليلى و مجنون ، اسكندرنامه ، و الحق لطافت طبع وى ازين مثنويات نيك معلوم مىشود ، خصوصا مثنوى بهار و خزان وى كه از مطالعهء آن نسخهء گرامى غنچهء دل چون دل غنچه از نسيم سحرى شكفتن مىگيرد ، . . . و ديگر از منظومات اين موفق بتوفيق اللّه دو ديوان قصايدست در مدح ائمه و اهل البيت عليهم السلام كه يكى از آن موسومست به صحايف اعمال و ديگرى به اصداف لآل . . . »\r\n« خاتمهء خلاصة الاشعار ، فصل اول از اصل دوم »\r\nتقى كاشى در احوال ضميرى آورده است كه براى جمع‌آورى آثار و احوال شعراى اصفهان از كاشان بدان سامان رفته و مدتى در خانهء ضميرى بوده ، و از تمام دواوين او به ترتيب قوافى از الف تا ياء بالغ بر هزار بيت شعر انتخاب كرده ، و در ذيل نام هر ديوان آن اشعار را آورده است . و آذر بيگدلى در ترجمهء ضميرى مىنويسد كه :\r\n\r\n","description":"","footnote":"","page_name":" 9 ","page_number":29},
  {"content":"\r\n\r\n« بكثرت شعر او شاعرى نيامده ، اما اكثر آنها چه كه بالتمام بتحليل رفته ، غرض منتخب هريك را هرجا ديده جمع و درين نسخه ثبت نمود » و حال آنكه هيچيك از آنها را نديده بوده و اسامى دواوين ضميرى را هم كه از خلاصة الاشعار بدون ذكر مأخذ نقل كرده با اشتباهات و اختلافات ذيل است :\r\nجنة الاخيار ( حسنة الاخبار ) قدس خصال ( قدس خيال ) انيس الليال ( انيس - اللئالى ) ترانهء وصال ( بدايت وصال ) احياى كمال ( منتهاى كمال ) و سه كتاب ديگر او بنامهاى : مجموعهء اجلال و صحايف اعمال و اصداف لآل را از قلم انداخته است .\r\nآذر بيگدلى تذكرهء دولتشاه و تحفهء سامى و هفت اقليم و عرفات العاشقين را هم در دست داشته و از آنها نيز استفاده كرده است .\r\nاز بهارى هرموزى پيش از آذر هيچ تذكره‌نويسى جز صاحب خلاصة الاشعار ذكرى نكرده است :\r\nوى مىنويسد : « نوروز شاه « بهارى » تخلص چند سال حكومت هرموز بوى تعلق داشت ، بزرگى خوش‌طبع و كامكار و شجاعى تيزچنگ و چابكسوار بوده ، در كماندارى و چابك‌سوارى از اكثر چابكسواران در پيش ، و آبا و اجداد وى بحكومت آن ولايت منسوب بوده ، و در شهور سنهء 956 از دار فنا بدار بقا انتقال نموده ، و اين چند بيت از اشعار او بكمينه رسيده و درين خلاصه ثبت گرديد :\r\n\r\nانتخاب اشعاره\r\n دلا از يك نگه بر باد دادى خان و مان خود * نصيب كس مبادا آنچه خود كردى بجان خود\r\nمن و جور و جفاى او ، عذاب خود مده ناصح * ترا خود نيست سودى ، راضيم من از زيان خود\r\nنخواهم التفاتى را كزان بينم پشيمانت * بگرد اول بگرد خاطر نامهربان خود \r\n* * *\r\n\r\n","description":"","footnote":"","page_name":" 10 ","page_number":30},
  {"content":"\r\n\r\n مه من كند بهركس كه رسد شكايت از من * كه كسى ز رحم ناگه نكند حكايت از من \r\n* * *\r\n درد ده آن‌قدرى ليك كه سنگ آرد تاب * در خور صبر نگوييم و توانايى دل » \r\nو آذر بيگدلى همين ترجمه را با انتحال و مسخ بدين صورت آورده است : « بهارى از نجباى آن ديار ( - كازرون ! ) و اسمش نوروز شاه چندى حكومت قلعهء هرمز ! به او مفوض بوده ، دليرى تيزچنگ ، چابكسوار و اميرى خوش‌طبع كامكار بوده ، ازوست :\r\n مه من كند بهركس كه رسد شكايت از من * كه كسى ز رحم ناگه نكند حكايت از من » \r\nو نيز آذر در احوال شاه مير تقى قمى مىنويسد : تقى اوحدى ( - صاحب تذكرهء عرفات العاشقين ) حال او را نوشته كه : من او را ديدم مرد خوش‌صحبتى بود . . .\r\nالخ » .\r\nهمچنين ترجمهء شمس الدّين ارجاسب قمى را از آن تذكره نقل كرده و 8 بيت از 19 بيت قطعهء وى را كه در هجو يكى از معاصرانست در كتاب خود آورده و باز موارد ديگرى هم هست كه از عرفات استفاده كرده ، با اين وصف در ترجمهء تقى الدّين اوحدى چنين نوشته است : « اوحدى ، اسمش تقى الدّين از بليان محال كازرون است اما در اصفهان متولد شده ، سواى اين دو شعر شعرى از ايشان ديده نشد » ؟ !\r\nو حال آنكه تقى اوحدى در عرفات چهارده صفحه بشعر و شرح حال خود اختصاص داده و 488 بيت از اشعار مختلف خويش بقلم آورده است .\r\nآتشكده تاكنون پنج بار بطبع رسيده است : كلكته ، سربى ، 1249 ، ق ؛ بمبئى ، سنگى ، 1277 ؛ و 1299 ق ، تهران ، افست ، 1337 ش ؛ تهران ، سربى ، 3 جلد در 1336 و 1338 و 1340 ش و ناتمام .\r\nآذر بيگدلى نام تذكرهء خود را هم از مثنوى آتشكدهء آقا صادق تفرشى متوفى در\r\n\r\n","description":"","footnote":"","page_name":" 11 ","page_number":31},
  {"content":"\r\n\r\n1160 هجرى اقتباس كرده است ، و با آنكه خود وى تحت تأثير آتشكدهء آقا صادق ، يك مثنوى سوز و گداز در تبيين حال و مقال وى سروده بود ، هيچيك را در تذكرهء خود مذكور نداشته ، و نگارنده در شمارهء اول از سال سوم مجلهء دانشكدهء ادبيات مشهد ( بهار 1346 ) هر دو مثنوى را با مقدمه و تصحيح درج كرده‌ام .\r\nآخرين چاپ آتشكده ( سه مجلدى كه مذكور افتاد ) با تصحيح و تحشيه و تكملهء تراجم باهتمام دانشمند محترم آقاى دكتر حسن سادات ناصرى صورت گرفته و به آتشكده گرمى و لطف خاصى بخشيده است ، بخصوص كه بسيارى از مسامحات و اشتباهات مؤلف را هم مصحح محقق يادآور شده و تصحيح كرده‌اند « 1 » ، متأسفانه اين اثر\r\n\r\n\r\n","description":"","footnote":"\r\n( 1 ) - نيز از اشتباهات آذر است كه : « اتابك سعد زنگى از اتابكيهء فارس است ، مطلع اين رباعى را گفته ، و عميد الدّين اسعد ابزرى وزير شعر آخر رباعى را گفته . . . :\r\n در رزم چو آتشيم و در بزم چو موم * بر دوست مباركيم و بر دشمن شوم\r\nاز حضرت ما برند انصاف بشام * وز هيبت ما برند زنار بروم \r\nمؤلف تاريخ وصاف در احوال عميد الدّين اسعد بن نصر الابزرى مىنويسد : « بوقتى كه اداء رسالت را به حضرت سلطان محمد خوارزمشاه رفت ، او را اعزاز و استيناس فرمودند ، و بر كرسى زرين اجلاس ، و چنين گويند كه سلطان روزى در اثناء مجلس بزم ، اول اين مثناة در صنعت مطابقه انشا كرد :\r\nدر رزم چو آهنيم و . . . الخ »\r\nبر سبيل امتحان خواجه عميد الدّين را باتمام آن اشارت راند ، بر بديهه گفت :\r\nاز حضرت ما برند انصاف . . . الخ »\r\nبا آنكه به نسبت گفتهء سلطان ، اين مجرى السيل من مطلع السهيل نمود ، زبان سلطنت ستايشها فرمود ، و آن روز بر ساز اين ترانه شراب نوشيدند » . ( ص 150 - 151 ) .\r\nدر ذيل نام انيسى شاملو گويد : « در هندوستان به خدمت خان‌خانان هم‌صحبت سيد ذو الفقار و شكيبى بوده » .\r\nبشهادت مآثر رحيمى در سلسلهء خان‌خانان شاعرى بنام سيد ذو الفقار وجود نداشته ، و در قسمت عصرى تذكره‌هاى قرن يازدهم نيز بچنين نامى برنمىخوريم .\r\nبقيهء حاشيه در صفحهء بعد\r\n","page_name":" 12 ","page_number":32},
  {"content":"\r\n\r\nارزنده بعللى كه بر بنده مجهولست ناتمام ماند و بقيهء آن بطبع نرسيد ، اميد كه از وقفه و تعطيل درآيد .\r\nترجمهء مؤلف : آذر بيگدلى ترجمهء حال و منتخبات مفصل اشعار خود را در آتشكده آورده است ، و خلاصهء آن اينست كه عبد الرزاق بيگ مفتون دنبلى نوشته است :\r\n\r\n\r\n","description":"","footnote":"\r\nبقيهء حاشيه از صفحهء قبل در ذيل نام همايون پادشاه مىنويسد كه : اين قطعه را در حين ورود به ايران موزون نمود و به خدمت شاه‌طهماسب فرستاد :\r\n پادشاها خسروا عنقاى عالىهمتم * قلهء قاف قناعت را نشيمن كرده است\r\nروزگار سفلهء گندم‌نماى جوفروش * طوطى طبع مرا قانع بارزن كرده است\r\nدشمنم شيرست ، عمرى پشت بر من كرده بود * اين دم از راه عداوت روى بر من كرده است\r\nدارم اكنون التماس از شاه تا با من كند * آنچه با سلمان على در دشت ارژن كرده است \r\n( ص 100 )\r\nابيات مزبور قسمتى از يك قطعهء سلمان ساوجى است كه همايون پادشاه مناسب حال خود يافته و با تصرفاتى بدان استشهاد كرده است ، تمام قطعهء سلمان كه در نسخه‌هاى خطى ديوان او مندرج است اينست :\r\n خسرو عادل علاء الدّين و الدنيا على * اى كه گردون طوق امرت عقد گردن كرده است\r\nشمه‌يى از رنگ و بوى مجلس اخلاق تست * آنچه گلها را صبا در جيب و دامن كرده است\r\nروح ملك از شمع راى تست و رايت بارها * اين سخن با آفتاب و ماه روشن كرده است\r\nدر صف هيجا درفش ديده‌دوزت از نهيب * مويها را بر تن بدخواه سوزن كرده است\r\nاز شكوه نعل گلگون باره‌ات صد بار كوه * صد ره خارا چو گل صدپاره بر تن كرده است\r\nكان ز دستت خاك بر سر مىكند يعنى كه او * آب دريا برد و قصد خون معدن كرده است\r\nچشم درع از طعن رمحت خون اگر گريد رواست * زان زبان‌بازى كه او با درع و جوشن كرده است\r\nخسروا عمريست تا عنقاى عالىهمتم * قلهء قاف قناعت را نشيمن كرده است\r\nروزگار خائن گندم‌نماى جوفروش * طوطى طبع مرا قانع بارزن كرده است \r\nبقيهء حاشيه در صفحهء بعد\r\n","page_name":" 13 ","page_number":33},
  {"content":"\r\n\r\nآذر بيگدلى شاملو اسم شريفش لطف‌على بيگ بن آقا خان از اعزّه و نجباى ايران و از اوايل دولت بهيّهء صفويه موطن اصليهء اجداد ايشان اصفهان بهشت نشان بوده ، و آذر در سنهء اربع و ثلاثين و مائة بعد الالف ( 1134 ) در دارالسلطنهء اصفهان متولد شده ، مقارن اين حال فتنهء محمود غلجايى افغان رو داده ، ناچار تمامى خانوادهء او از اصفهان بدار المؤمنين قم هجرت كرده‌اند ، چهارده سال از عمر خود در آنجا گذرانيد ، نادر پادشاه افشار در اول جلوس ، پدرش را بحكومت خطهء لار و سواحل بحر فارس سربلند كرده ، وى بدار العلم شيراز حركت و بعد از دو سال پدرش از دار ملال بدار بقا ارتحال كرده ، و بعد از چندى در خدمت حاجى محمود بيگ عم خود احرام طواف بيت اللّه الحرام بر ميان جان بسته ، از راه عراق عرب روانهء شام و بعد از زيارت رسول انام و زيارت ائمهء بقيع عليهم السلام بطواف بيت اللّه الحرام مشرف ، و در مراجعت شرف‌اندوز آستان ملائك پاسبان شحنهء نجف و حاير سيد الشهداء حسين بن على و كاظميّين و عسكريّين عليهم من اللّه آلاف التحيات و التحف گرديده ، و عزيمت عراق عجم و فارس كرد ، و بعد از يك سال با جمعى از دوستان به زيارت ثامن ائمة ، رضا ، رضى من امّه ، فايز و در آن‌وقت اردوى نادرى پس از تسخير هندوستان و تركستان وارد آن ارض اقدس شده عازم تسخير جبال لكزيّه بوده ، و باتفاق اردو از راه مازندران به آذربايجان رفته ، از آنجا عزيمت عراق و بناى سكنا را در اصفهان نهاده ، بعد از قتل نادر شاه چندى در سلك ملازمان عليشاه و ابراهيم شاه و سليمان شاه و شاه اسماعيل منسلك بوده ، و در اواسط عمر گرانمايه كه اوايل دولت كريمخان زند بود ، ملازمت ترك و بكسوت فقر متلبّس و در مضافات قم قليلى املاك و رقبات داشت ، بزراعت مشغول ، و در هنگام حصاد و رفع محصول ، از تردّد محصلان ديوانى ملول ، و بسبب وزن فطرى و شوق جبلّى مايل به گفتن شعر\r\n\r\n\r\n","description":"","footnote":"\r\nبقيهء حاشيه از صفحهء قبل\r\n طالعم شيرست و عمرى پشت بر من كرده بود * اين دم از راه عداوت روى بر من كرده است\r\nمن بعون تربيت مىدارم از لطفت طمع * آنچه سلمان با على در دشت ارژن كرده است\r\nباد دايم در جهان سرورى مالك رقاب * تيغ سرسبزت كه قطع بيخ دشمن كرده است \r\n","page_name":" 14 ","page_number":34},
  {"content":"\r\n\r\nو بيشتر قواعد نظم را از يگانهء آفاق مير سيد على مشتاق استفاده كرده ، و به قدر هفت هزار بيت از خيالات او در نهب و تاراج اصفهان كه از تطاول علىمردان خان بختيارى اتفاق افتاد ، در اصفهان مفقود گشته ، مدتى نيز ازين رهگذر طوطى ناطقه‌اش لال ، و بلبل طبعش شكسته‌بال بوده ، تا باز به تكليف احباب از بحر طبع مواج درهاى خوشاب انگيخته ، مثنوى يوسف زليخا دارد ، و در قصايد و غزل و رباعى سرآمد فصحاى زمان و بلغاى دوران ، و از هيچيك از معاصرين خود ، بلكه از شعراى متقدمين كمتر نبوده ، و شعر را خوب مىفهميده ، و سليقهء بستن مضمون او را هيچ‌كس نداشته ، و در شعرشناسى مسلم بوده ، ازوست تذكرهء آتشكده كه از شرار دردآلود ابياتش آتش بجان عاشقان عارف و عارفان عاشق زده ، و در كلامش درديست كه اهل درد دانند ، و در سخنانش حاليست كه اهل حال شناسند .\r\nنظم\r\n يحاكى نظمه دُرّ السحاب * و يشبه نثره دَرّ السخاب \r\nدر اواخر عهد كريمخان از بلدهء قم به شيراز تشريف آورده بودند ، مؤلف حقير را شرف صحبت ايشان روزى نشد ، و قبل از رفتن مؤلف از دارالسلطنهء تبريز بدار العلم شيراز صينت عن الاعواز ميرزا عبد الوهاب موسوى بحكومت اصفهان سرافراز بود ، و در زمان داراى زند كه در مدت سلطنت و مملكتدارى نيتى صادق ، و صدرى وسيع و قدرى رفيع و قلبى فسيح داشت ، و خلق را بتنعم و ترفه و تن‌آسايى و تعيش خود باز گذاشته اهالى ايران غرق سرور ، و آفت عين الكمال از چهره آراستهء دوران دور بود ، ميرزا عبد الوهاب حاكم بود ، و آذر با شعراى بلاغت‌گستر او را نديم بزم بودند ، مقارن آن حال ميرزا عبد الوهاب وفات يافت ، بجاى او حاجى آقا محمد رنانى اصفهانى حاكم شد ، راههاى مداخل به كريمخان نمود ، و بر جمع اصفهان افزود ، دربند شعر و شاعرى و فضل و كمال نبود ، و عقيم و طامع و بدانديش و بدسلوك بود ، و با كريمخان پدر و فرزند شده ، خانه‌ها ويران كرد ، و بدعتها آشكار ساخت ، فقرا را سوخت و مالها اندوخت ، و عموم اهالى را اسباب پريشانى ، اعزه و دانشمندان اصفهان را خصوصا باعث جلاى\r\n\r\n","description":"","footnote":"","page_name":" 15 ","page_number":35},
  {"content":"\r\n\r\nوطن و بىخانمانى گرديد ، و كار را بر خواص و عوام چنان تنگ گرفت ، كه زبان قلم از تحرير بعجز و قصور اعتراف دارد ، طبع اقاصى و ادانى از آن گرگ حريص متنفر ، و دلها منزجر ، و آب ديده‌ها منهمر ، و ايام ايالت او ايام نحس ، مستمر آمد ، وحشتى و نفرتى عظيم در ميان خلق افتاد ، حضرت فيلسوف اعظم و تحرير مكرم آقا محمد بيدآبادى اصفهانى كه شمه‌يى از اوصافش زيب دفتر ، و رشتهء دوات مشك‌آگين از ذكرش رشك رشتهء گهر شده عماد دين بود و اعتضاد كهين و مهين ، با او از در نصايح درآمد ، وى را پيغامهاى عنيف فرستادى ، و تهديدات بليغ نمودى ، و فرمودى كه درين دوروزهء حيات مستعار برعايا و برايا كه بدائع ودايع آفريدگارند ، ظلم صريح و اجحاف قبيح روا ندارد ، و پاى در راه حسن سلوك با عالى و سافل مماليك و مفاليك و عموم خلايق گذارد ، قطع وظايف و مرسوم را بدتر از قطع حلقوم داند ، و دوش رعايا را بتكاليف شاقه گران‌بار نسازد ، و ظلم را مورث سخط الهى و مايهء اشتعال نواير عذاب نامتناهى داند ، حاجى جفاپيشهء تبه‌روزگار .\r\nقطعه\r\n از من بگوى حاجى مردم‌گزاى را * كو پوستين خلق باضرار مىدرد\r\nحاجى تو نيستى شترست از براى آنك * بيچاره خار مىخورد و بار مىبرد \r\nمتنبه نشده دست از مردم‌گزايى بازنداشت ، و پاى انصاف بشاهراه عدل و داد نگذاشت ، مردم كوفته خاطر و شكسته دل شدند ، و عريضهء اشك و آه با سوز درون و سينهء مجروح بدرگاه قادر بىنياز فرستادند ، مولاناى اعظم از دارالسلطنهء اصفهان خيمهء اقامت كنده با جمع كثيرى از مريدان و ارباب عمائم و اعيان بيرون آمد ، و عزم جلاى وطن نمود ، دل از مسكن دلا را برداشت ، ميرزا ابو القاسم مدرس به علت وظيفهء مقررى با جناب استاد قدم از مقام خويش بيرون ننهاد ، در سنهء ثمان و ثمانين و مائة بعد الالف ، اكابر و اعيان اصفهان از كلانتر و وزير و وضيع و شريف و كدخدايان بلوك و جمعى از اهل حرفت و تجارت ببهانهء تنقيح محاسبات ديوانى ، با دلى آگنده بمحنت به شيراز آمده ، خاك‌نشين سايهء ديوار مذلت شدند ، و شكوه بدرگاه آوردند ، شعرا و ظرفا از نفس\r\n\r\n","description":"","footnote":"","page_name":" 16 ","page_number":36},
  {"content":"\r\n\r\nدار الملك جلا يافته ، چون ابيات قصايد ببلاد عراق متفرق شدند ، آذر و هاتف و بعضى از ظرفا رخت از اصفهان به بيغولهء قم و كاشان كشيدند ، آقا محمد تقى صهبا و مولانا حسين رفيق به شيراز تشريف آوردند ، و آذر را مضمون بعضى از قصايد دلپذير حاكى از شكايت آن گرگ پيرست . . . »\r\nازينجا ببعد مؤلف بيست و سه صفحهء ديگر كه بالغ بر چهارصد و هفتاد سطر مىشود در دنبال احوال آذر آورده و بعضى از قصايد او را با شأن نزول هريك بيان كرده است ، و درين مبحث قصايدى از رفيق و هاتف ، و تركيبى از صباحى در مرثيهء وى مسطورست و به اين رباعى پايان مىپذيرد كه صباحى سروده است :\r\n« اين رباعى نيز در تاريخ فوت آذر ازوست :\r\nرباعيه\r\n آذر كه شفيع او پيمبر بادا * هم محفل او ساقى كوثر بادا\r\nتاريخ وفاتش ز خرد جستم گفت : * جاويد جنان محفل آذر بادا » \r\n« تجربة الاحرار و تسلية الابرار تأليف عبد الرزاق بيگ مفتون دنبلى »\r\n\r\nآفتاب عالمتاب تأليف قاضى محمدصادق خان اختر هوگلى در 1269 ق\r\nشامل تراجم چهار هزار و دويست و شصت و چهار شاعر قديم و جديدست كه بسال 1238 ه ق تأليف آن آغاز گشته و در 1269 پايان پذيرفته است .\r\nدر فهرستها نشانى ازين نسخه نيست ، ولى مظفر حسين صبا در 1295 قسمت اعظم آن را در تذكرهء روز روشن نقل كرده است ، ازين‌رو احتمال مىرود كه نسخه‌يى از آن با اضافاتى به خط مؤلف ( بنا بر تعريف مؤلف روز روشن ) در بهوپال موجود باشد .\r\nترجمهء مؤلف\r\n« اختر - قاضى محمد صادق خان از اعيان شهر هوگلى بود ، و هوگلى شهريست\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nكنار درياى گنگ از دارالامارهء كلكته صوب شمال دوازده كروه مسافت دارد ، و نزد هندوان بر آباديش چهار هزار سال گذشته ، و اختر از به دو سن رشد در سر كارانگريزى معظم و محترم مانده و مدتى در سر كار اولين پادشاه ملك اود غازى الدّين حيدر شاه زمن عز اختصاص داشت « 1 » ، و محامد حيدريه بنام ناميش تأليف نموده و در آخر عمر بملازمت خاتم السلاطين اود واجد عليشاه سلطان عالم نصيبى وافى برداشته ، در استجماع اكثر فضائل نوع انسانى و صفت عالم آشنايى از معاصرين گوى تفرد مىربود ، و در جملهء علوم عموما و در علم ادب عجم و عرب و فنون كيميا و سيميا و هيميا خصوصا ماهر بود ، و نظم و نثر فارسى بكمال لطف و پاكيزگى انشا مىنمود .\r\nبعد از انقضاى قضيهء شورش و فساد افواج انگلشيه كه در سنهء ثالث و سبعين از مائهء ثالث عشر ( - 1273 ه ق ) بر پا شده قيام بيت‌الحكومهء لكهنو گزيد و همان‌جا پيوند زمين گرديد ، تصانيف كثيره از وى باقى مانده ، از آن جمله لوامع النور فى وجوه المنثورست كه عبائر فصيحه و مضامين بليغه‌اش دل و ديده ارباب بصيرت را نورى و سرورى مىبخشد .\r\nديگر آفتاب عالمتاب تذكرهء شعراى فارسى بتعداد چهار هزار و دوصد و شصت و چهار سخنوران كه الى الآن به اين جامعيت و لطافت و بلاغت كتابى درين فن زيب تأليف نيافته ، تاريخ ابتداى تأليفش « مساجع البلغاء » ست ( - 1238 ه ق ) و در بعض حواشى آن به خط مؤلف و بخاتمه مبيضه‌اش كه بحك و اصلاح مؤلفش مزين است ، تاريخ ختم سنهء 1269 از هجرت خير الانام عليه الصلاة و السلام نگاشته ، هرچند ترجمهء اين فرخنده اختر و بعض اشعارش در شمع انجمن روشن نشده ، لكن درينجا نقل اندكى از سخنان موزونش از آفتاب عالمتاب دلخواه آمد » .\r\n الهى جذبهء شوقى كه از هستى كشد ما را * ز هشيارى بسير عالم مستى كشد ما را \r\n* * *\r\n\r\n\r\n","description":"","footnote":"\r\n( 1 ) - بخطاب ملك‌الشعراء سربلند گشت ، رك « شمع انجمن ، ص 63 » .\r\n","page_name":" 18 ","page_number":38},
  {"content":"\r\n\r\n گاهى نظرى سوى من از ناز نكردى * ممنون نگاهى غلطانداز نكردى \r\n* * *\r\n جلوه‌يى كرد قدت ، كبك درى پيدا شد * عكست افتاد در آيينه ، پرى پيدا شد \r\n* * *\r\n برهمن سوى دير و شيخ سوى مسجدم خواند * دلم پابند كوى يار ، حال مشكلى دارم \r\n* * *\r\n زخم دل ستم‌زده‌ام لاعلاج بود * از خنده‌اش نمك چو زدى ، به شدن گرفت \r\n* * *\r\n گرچه از خط صبح حسنت شام شد * جان اختر ماه تابانى هنوز \r\n* * *\r\n در ملك كمال عز و جاهى داريم * در بزم حريم قدس راهى داريم \r\n* * *\r\n گر شاه و وزير را بجا هست غرور * ما نيز ازين نمد كلاهى داريم » \r\n« روز روشن ، ص 37 - 40 »\r\n\r\nاختر تابان تأليف ابو القاسم محتشم شروانى بهوپالى در 1298 ق\r\nشامل تراجم هشتاد و دو تن از زنان سخنور به ترتيب حروف تهجى كه نخستين آنان آرزوى سمرقندى و آخرينشان ياسمن بوست ، با يك خاتمه در شرح احوال و ذكر\r\n\r\n","description":"","footnote":"","page_name":" 19 ","page_number":39},
  {"content":"\r\n\r\nآثار رابعهء قزدارى و مستورهء كردستانى كه در اثناى طبع از مجمع الفصحا بدست آورده و بر آن افزوده است .\r\nسبب تأليف و تاريخ طبع :\r\nوى بترغيب برادر خود ابو الحسن محترم تراجم را بمرور فراهم آورده ، و بنام نواب شاهجهان بيگم صاحبه رئيسهء بهوپال در تاريخ سوم شعبان سنهء 1298 ه ق بپايان برده ، و در مطبع شاه‌جهانى بهوپال بسال 1299 ه ق در شصت و سه صفحه بطبع سنگى رسانيده است ، قطع : 2 / 1 16 * 2 / 1 24 كاغذ كاهى ، خط نستعليق درشت .\r\nدرين تذكره پاره‌يى از اشعار مخفى رشتى بنام زيب النسا بيگم مخفى دختر اورنگ‌زيب عالمگير پادشاه ثبت شده است ، از جمله اين قطعهء مشهور او كه بر سبيل مطايبه سروده است :\r\nقطعه\r\n مخفيا دختران خطهء رشت * چون غزالان مست مىگردند\r\nاز پى مشترى بهر بازار * بند تنبان بدست مىگردند \r\nاين مؤلف در شمار مآخذ خود از تذكره‌هاى زيادى نام برده كه بعضى از آنها وجود خارجى نداشته است و ندارد از آن جمله است :\r\nجوهر پىدرى ، نشتر غم ، خريطهء جواهر ، جواهر زواهر ؛ و ممكن نيست كه آن‌همه تذكره را براى اين مختصر نامعتبر تصفح كرده باشد .\r\nترجمهء مؤلف : ابو القاسم متخلص به محتشم خلف اكبر شيخ ابو الفضل محمد عباس شروانى متخلص به رفعت است ، كه از شعرا و دانشمندان مقرر عهد خويش بوده و خدمت تنظيمات شاه‌جهانى را در عهده داشته است ، اجدادش از مدينه برآمده به ترتيب در بغداد و همدان و نجف و شروان و لكهنو و بندر حديده و اوده و بلدهء پونهء هندو شهر بهوپال اقامت گزيده‌اند ، محتشم بسال 1276 ه ق در بهوپال قدم بعرصهء وجود نهاده و در مكتب پدر تعليم و تربيت يافته است .\r\nزرين پرند ، آيين بهين ، چشمهء نوش ، تاريخ نفيس ، روان افزا ، جواهرخانه ،\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nقيصرنامه ، دل‌افروز ، زر ناب ، قبسات القياس ، از تأليفات اوست ، رك : اختر تابان ، ص 53 - 55 » .\r\nمظفر حسين صبا در ترجمهء او مىنويسد : « حسن تربيت والد ماجد خودش بكمال تهذيب و شايستگى مهذب و مؤدب نموده بر طريقهء تحصيل علوم قدم مىگذارد ، و به خوش‌نويسى و حسن خط دستى دارد ، خوش‌وضع و سنجيده طبع است ، و بموزونى موروثى در فارسى وارد و بنظم اشعار و تواريخ مىپردازد و باصلاح والد خودش آويزهء گوش مستمعان مىسازد ، اگر برين و تيره زمانى ورزش پذيرد البتّه كارش بالا گيرد » « روز روشن ، ص 612 » .\r\nاحوال بزرگان اين خاندان در نجم الثاقب و مراسلات احمدى ، و آفتاب عالمتاب ، و تاج الاقبال ، و شمع انجمن و صبح گلشن و نور ديده بشرح و بسط مسطورست و نسب به جابر بن عبد اللّه انصارى مىرسانند ، « اختر تابان ، ص 53 » .\r\nازوست\r\n هرچند كه ايام گل و عهد شبابست * ليكن نخورم مى كه مرا خوف حسابست\r\nاز آفت هجران تو اى كان ملاحت * دل مضطرب و آه بلب ، ديده پرآبست \r\n* * *\r\n ترك عشقت اى بت نامهربان خواهيم كرد * با دگر نامهربان الفت بجان خواهيم كرد\r\nالفتت گر نيست با ما اى جفاجو ، گو مباش * ما بر غمت الفتى با ديگران خواهيم كرد\r\nقحط خوبان نيست ، هرجا دلبرى خواهيم جست * دل بقيد طرهء آن دل‌ستان خواهيم كرد\r\nقدر عشق ما اگر پيش تو نبود نيست غم * عشقبازى با نگارى قدردان خواهيم كرد \r\n\r\n","description":"","footnote":"","page_name":" 21 ","page_number":41},
  {"content":"\r\n\r\n ما ز كويت اين زمان رخت اقامت مىكشيم * اين نپندارى كه باز اينجا مكان خواهيم كرد\r\nگر بناى دوستى محكم كنى با محتشم * خاك پايت را درون ديدگان خواهيم كرد « 1 » \r\n« روز روشن ، ص 612 و اختر تابان ، ص 53 »\r\n\r\nاز رابعه تا پروين تأليف كشاورز صدر در 1334 ش\r\nدر ذكر يكصدوشش‌تن از شاعرات است با يك مقدمه در باب همدوشى زنان با مردان در امور اجتماعى و سياسى ، و يك لاحقه شامل دو غزل از حيران و واليه ، و در\r\n\r\n\r\n","description":"","footnote":"\r\n( 1 ) - اين غزل و هر نوع كلام منظومى كه اعراض از معشوق و ترك عشق را برساند در اصطلاح پارسىگويان هند « واسوخت » نام دارد ، چه واسوختن كنايه از اعراض كردن و روى برتافتن از چيزى و ترك عشق گفتن است .\r\nملك‌الشعراء طالب آملى در تعريف شاپور طهرانى گويد :\r\n به خسرو داشتم روى نيازى پيش ازين طالب * ازو واسوختم چون صنعت شاپور را ديدم \r\nحاجى محمد جان قدسى مشهدى گويد :\r\n تا سر زده از شمع چنين بىادبى * پروانه ز عشق شمع واسوخته است \r\nبايندر خان صفوى راست :\r\n گويند داغ سوز كه واسوزى از غمش * خود را تمام سوختم و وانسوختم \r\nاگرچه واسوختن مقابل سوختن است و درست معنى ضد آن را مىدهد مانند : رفتن ، وارفتن خوردن ، واخوردن ، زدن ، وازدن ، ولى اين قاعده كليت ندارد و از تمام مصادر صادر نمىگردد ، چنان كه واديدن بمعنى بازديدنست .\r\nصائب گويد :\r\n مرده و زنده بواديد ز هم ممتازند * ما نبينيم كسى را كه نبيند ما را \r\nهمچنين است : وابستن ، وا كردن كه بمعنى باز بستن و باز كردن است .\r\n","page_name":" 22 ","page_number":42},
  {"content":"\r\n\r\nطهران بسال 1334 شمسى در 282 صفحه بطبع رسيده است .\r\nمؤلف در ضمن تراجم و پايان كتاب مآخذ و مراجع خود را مذكور داشته ، و زحمتى كشيده است تا اثرى مفيد بوجود آورد ، ولى به علت ناآشنايى به ارزش و اعتبار تذكره‌ها از نيل بدين مقصود بازمانده است . بخصوص كه در پاره‌يى موارد با اظهارنظرهاى خود اشتباهات تذكره‌نويسان را دوچندان ساخته است .\r\nاز جمله اينكه در ترجمهء جهان خاتون شيرازى همسر خواجه امين الدّين جهرمى ( ص 106 ) با استناد بقطعهء معروف خواجه حافظ :\r\n بعهد سلطنت شاه شيخ ابو اسحاق * به پنج شخص عجب ملك فارس بود آباد \r\nعارف مشهور شيخ امين الدّين كازرونى را كه ذكرش در قطعهء مزبور آمده است بجاى امين الدّين جهرمى نديم شاه شيخ ابو اسحاق گرفته است .\r\nمقدارى از غزلهاى ميرزا على اكبر شيداى شيرازى شاعر و تصنيف‌ساز مشهور را با آب و تابى هرچه تمام‌تر بنام ايران الدولهء جنت ( ص 95 ) ثبت كرده است . و پژوهندگان مىتوانند غزلهاى مزبور را در تذكرهء مدينة الادب ( ج 2 ص 161 - 169 ) نسخهء شمارهء 4183 كتابخانهء مجلس به خط عبرت نايينى و خود شيدا ملاحظه كنند .\r\nمقدارى از اشعار مخفى رشتى شاعر قرن يازدهم را بنام زيب النسا بيگم مخفى دختر اورنگ‌زيب ( ص 204 ) آورده است ، و چون ديوان مخفى رشتى در هندوستان چاپ خورده تشخيص آنها كار دشوارى نخواهد بود ، بخصوص كه سبك سخن اين دو از هم جداست و شعرشناس به آسانى مىتواند آنها را تفكيك نمايد . مانند اين دو بيت :\r\n در نهان خونم به ظاهر گرچه برگ ساده‌ام * حال من در من نگر چون برگ سرخ اندر حناست \r\n* * *\r\n شمعيم و خوانده‌ايم خط سرنوشت خويش * ما را براى سوز و گداز آفريده‌اند \r\nدو بيت ذيل را نيز كه از يك غزل حكيم حاذق گيلانى پزشك دربار شاهجهان پادشاه است ، و در عمل صالح ( ج 3 ص 417 ) و كلمات الشعراء ( ص 30 ) در ذيل\r\n\r\n","description":"","footnote":"","page_name":" 23 ","page_number":43},
  {"content":"\r\n\r\nنام او ثبت شده ، در شمار اشعار زيب النسا بيگم آورده است :\r\n بلبل از گل بگذرد گر در چمن بيند مرا * بت‌پرستى كى كند گر برهمن بيند مرا\r\nدر سخن پنهان شدم مانند بو در برگ گل * ميل ديدن هركه دارد در سخن بيند مرا \r\nترجمهء حياتى هراتى ( ص 112 - 114 ) را كه از جواهر العجائب چاپى ( ص 19 - 20 ) نقل كرده ، شرح حال و شعر سه شاعره درهم است كه كاتب جواهر العجائب عنوان دو شاعرهء ديگر را از قلم انداخته و به صورت يك ترجمه درآورده است ، و چون آقاى كشاورز صدر مندرجات آن دو صفحه را با تغيير و تصرف و پس و پيش كردن عبارات نقل كرده تشخيص و تفكيك سه ترجمهء مزبور از يكديگر دشوارست .\r\nصاحب اختر تابان بنقل از جواهر العجائب حياتى هراتى را « حيات شيرازيه » و زوجهء قوام الدّين شيرازى نوشته ، و آنكه زن ملا بقائى هروى است « تونى آتون » معاصر عبيد اللّه خان اوزبك بوده و شاعرهء قرن دهمست ، و آنكه از خيل خدمهء شيخ آذرى است يك قرن ازو پيشتر مىزيسته ، و نامش از قلم كاتب جواهر العجائب افتاده است .\r\nبا اين همه اشتباه كه در يك ترجمه روى داده است ، آقاى كشاورز صدر بدون ادنى مناسبتى در حاشيه سخن از جامى بميان آورده و نوشته‌اند كه : « هنگامى كه عبيد اللّه خان هرات را فتح كرد جامى قصيده‌يى براى او گفت كه مطلعش اينست :\r\n خراسان سينهء روى زمين از بهر آن آمد * كه جان آمد در او ، يعنى عبيد اللّه خان آمد \r\nتذكرهء عرفات ضمن شرح حال هلالى » .\r\nو با اينكه ايشان مطلع مزبور را از شرح حال هلالى كه در تذكرهء عرفات مسطورست نقل كرده ، مع‌ذلك شعر را به جامى نسبت داده ، و گويا ازين عبارت عرفات كه در ترجمهء هلالى آمده :\r\n« نقلست كه چون هرات بدست عبيد اللّه آمد ، مولوى در مدح وى قصيده‌يى بصدد نظم آوردند كه مطلعش اينست . . . الخ » ايشان « مولوى » را به « جامى » تعبير كرده‌اند .\r\n\r\n","description":"","footnote":"","page_name":" 24 ","page_number":44},
  {"content":"\r\n\r\n\r\nاشارات بينش از سيد مرتضى بينش حسينى مدراسى در 1265 ق\r\nمشتمل است بر تراجم هفتاد و هفت نفر « 1 » از شعراى معاصر مؤلف كه در شهر كرناتك در بزم سخن نواب محمد غوث خان بهادر جنگ متخلص به اعظم حاكم آنجا ( مؤلف تذكره‌هاى صبح وطن و گلزار اعظم ) مجلس مشاعره داشته‌اند و اين تأليف بنواب مزبور تقديم شده است .\r\nآغاز : « حمد بديعى كه زبان معنىپروران مصرعيست در صفت ابداع مايهء كلام او ، و ثناى ناظمى كه لب سخن‌دان بيتى است در ستايش نظم بانظام او منحصر به گفتن نيست » .\r\nنام اين كتاب ، تاريخ تأليف آنست ( - 1265 ه ق ) و سبب تأليف را چنين گويد :\r\n« . . . در سال 1262 مجلس مشاعره‌يى برياست خان بهادر راقم در دار الخلافهء مدراس تشكيل شد و در آن مجلس واقف و قدرت حكمين مناظره انتخاب شدند ، و رئيس اين كميته نواب اعظم جاه بود ، مؤلف بطريق سياحت سرى به حيدرآباد دكن كشيده بود ، امير اعظم جاه او را در سلك ملازمان خود قرار داد ، . . . روزى بخاطر مؤلف گذشت كه شعرائى كه قبل ازو بودند براى آنها تذكره‌هاى متعدد تأليف شده و در دست زمانه بطور يادگارست ، اما تذكرهء شعرائى كه در زمان نواب مزبور بوده‌اند هيچ‌كس ننوشته ، و بنابراين بجمع‌آورى تمام غزليات مشاعره و آثار سخنوران عصر از هر شهر و ديار پرداخت ، و به قدر استعداد خود آنها را انتخاب و ترتيب داد ، و احوال هركدام ازين شعرا را بايجاز و اختصار نگاشته . . . الخ »\r\nدر خاتمهء كتاب قطعاتى در تقريظ متضمن تاريخ تأليف از بعضى شعرايى كه\r\n\r\n\r\n","description":"","footnote":"\r\n( 1 ) - استورى ( 1 / 900 ) نوشته است 66 و احتمالا 69 شاعر ولى در نسخهء چاپى تراجم هفتاد و هفت شاعر مذكورست .\r\n","page_name":" 25 ","page_number":45},
  {"content":"\r\n\r\nترجمهء آنان در تذكرهء مزبور مسطورست مانند : راغب ، فايز ، راقم ، نظير ، حشمت ، ذهنى ، ذكاء ، ثاقب ، ندرت ، وفا ، امير ، و لايق درج شده است .\r\nچون بيشتر اشعار مندرج درين تذكره اشعار طرحى مجلس مشاعره است ، مؤلف نيك و بد هريك را به ميزان نظر سنجيده و گفتهء بعضى را با سرودهء بعضى ديگر مقايسه كرده و بانتقاد پرداخته است .\r\nبراى آن عده از صاحبان تراجم كه در حين تأليف درگذشته بودند مرثيه و مادّهء تاريخ نيز سروده و بترجمه افزوده است .\r\nتراجم معمولا در حدود نيم يا يك صفحه است ، ولى بعضى را بتفصيل بيشتر نوشته و در نگارش ( جز در مقدمه ) خود را پايبند تكلفات منشيانه نكرده است .\r\nاين كتاب بنام « تذكرهء بينش » در مطبع سركارى مدراس بسال 1268 ه ق در 203 صفحه بطبع رسيده است .\r\nدر نسخهء : ايوانف ، كرزن شمارهء 61 اضافات و تصحيحاتى هست كه احتمال داده‌اند از خود مؤلف باشد .\r\n\r\nترجمهء مؤلف\r\nنواب محمد غوث خان اعظم در تذكرهء نخستين خود موسوم به « صبح وطن » ترجمهء بينش را عينا از گلدستهء كرناتك تأليف حكيم باقر حسين خان رايق بشرح ذيل نقل كرده است :\r\n« سيد مرتضى بينش دخترزادهء بينا و فرزند مير صادق على حسينى ملازم سركار والاجاهى است ، كه در تاريخ‌گويى دستگاهى وافى داشت ، چنانچه وقتى كه جناب رضوان مآب براى زيارت مرقد قادر ولى قدّس سرّه روانهء ناگور شريف مىشدند « يا على موسى رضا - 1238 » كنده كنانيده ! بر بازوى رضوان مآب بست ، و بعوض اين تاريخ ، صد هون از سركار عالى همان وقت صله يافت . بعضى از اجدادش از مشهد مقدس به دكن رسيده در اركات توطن گزيدند ، و مولد و مسكن بينش چيناپتن است ، از اساتذهء اينجا كسب علوم عربى تا شرح ملا جامى و در فارسى كتب متداوله خوانده و\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nمشق سخن اولا از پدر و برادر خود و ثانيا از مولوى ميران محيى الدّين واقف نموده ، ولادت او در سنهء يك‌هزار و دوصد و بيست و شش هجريست ، و تاريخ ولادتش از مادّهء « آفتاب سپهر سيادت » كه برآوردهء پدر اوست برمىآيد » .\r\n« صبح وطن ، ص 39 »\r\nخان اعظم در تذكرهء ديگر خود موسوم به « گلزار اعظم » تكمله‌يى بر ترجمهء مزبور بشرح ذيل آورده است :\r\n« بينش تخلص سيد مرتضى پسر مير صادق على حسينى و دخترزادهء بيناست ، در سنهء يك‌هزار و دوصد و بيست و شش هجرى در شهر مدراس قدم بشاهراه هستى نهاد ، و بعد حصول شعور ، چشم بنظارهء گل و ريحان چمن هميشه‌بهار كتاب گشاد ، و در عربى تا شرح ملا جامى قدس سره السامى پيش اساتذهء اين ديار خواند ، و كتب متداولهء فارسيه هم از ايشان بسند رساند ، طرز سخن‌گويى اولا از پدر و برادر خود ثاقب آموخت ، و ثانيا از مولوى واقف درين فن بهرهء وافر اندوخت ، بجودت طبع و رسايى فكر شهرت داشت ، و در خوش‌تقريرى و حاضرجوابى همت گماشت ، هرگاه ! گرمى بازار شعر و شاعرى بآراستگى محفل مشاعرهء اعظم افزود ، بينش در حيدرآباد بود ، به مجرد استماع طنطنه‌اش بر جناح استعجال درينجا رسيد و باجازت مير مجلس داخل بزم سخن‌سنجان گشته باضافهء مشاهره كامياب گرديد ، بر كلام هم‌طرحان خود اعتراضها مىساخت ، و در جواب سؤالهاى ايشان هم مىپرداخت ، هرگاه ! در سال يك‌هزار و دوصد و شصت و پنج هجرى شوق زيارت عتبات حضرات عاليات على جدهم و عليهم السلام و الصلوات در دلش افتاد ، رضاى سه سال ازين سركار حاصل كرده در مشاعره حاضر شده اين معذرت - نامهء نوزده بيتى پيش حضار مجلس از زبان خود عرضه داد :\r\n( نوزده بيت مثنوى با ابيات سست است بدين مطلع و مقطع :\r\n اى به ميزان خرد سنجيدگان * معنى هر نيك و بد فهميدگان\r\nعزم مىدارم سوى خير البلاد * دوستان گويم شما را خير باد ) \r\nپس مع متعلق همراه قافله روانهء آن مواقف مقدسه گرديد ، و وقتى كه به بصره\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nفايز شد ، بسبب فساد آب و هواى آنجا امزجهء جميع اهل بدرقه از تب و لرزه بناخوشى رسيد ، انتظام قافله آن‌چنان از دست رفت كه يكى از ديگرى در آن غريب الوطنى خبرى نمىگرفت ، به همان عالم هراسانى بعضى بسوى بغداد شريف شتافتند ، و برخى به راه نجف اشرف افتادند ، بينش هم به آن بيمارى مبتلا گشته ، بعد خرابى بصره زودازود به نجف اشرف رسيد ، و تا يك هفته در آن سرزمين اقامت گزيد ، چون در آنجا كسى را پرسان حال خود نيافت ، بجانب كربلاى معلى شتافت ، روزى كه در آن بقعهء متبركه بار گشود ، نقد جان را نثار آن آستان غربت نشان نموده در صحن روضهء مباركه بياسود ، آرى مضمون اين بيتش :\r\n بينش به كربلاست به ياد تو يا حسين * پابند گرچه هست به هندوستان هنوز \r\nكه از غزليات طرحى مشاعرهء اعظم است ، بصداقت رسيد ، و قصهء مشهورهء عرفى را مطابق گرديد .\r\n\r\n[ مشاعرهء اعظم 
  ]\r\nتذكره‌يى مسمى به اشارات بينش بتأليف درآورده و اكنون آن رساله در مطبع سركارى بقالب طبع درآمده .\r\nتوتياى كلامش در چشم دقيق نظران چنين بينش مىافزايد « 1 » :\r\n شمعيست فروزنده رخت بزم صفا را * عكس تو بود مردم چشم آينه‌ها را\r\nتير تو گذشت از دل من زخم عيان نيست * كشتى بادايى كه خبر نيست قضا را \r\n* * *\r\n جا نموديم در دلش چو غبار * شد بمعراج خاكسارى ما\r\nبخموشى ز بس‌كه خو كرديم * لب گوياست زخم كارى ما \r\n* * *\r\n\r\n\r\n","description":"","footnote":"\r\n( 1 ) - مؤلف در دنبال پاره‌يى از اشعار بينش انتقادات و اعتراضات بعضى از هم‌طرحان او را هم مذكور داشته ، و چون نمودارى از محفل مشاعرهء پارسىگويان هند در قرن سيزدهمست و خالى از لطفى نيست ، همه را عينا درج مىكنم .\r\n","page_name":" 28 ","page_number":48},
  {"content":"\r\n\r\n نالهء آتش‌فشانم در تو تأثيرى نكرد * يا دلت از موم بودى يا دلى زاهن مرا\r\nخلع نعلين دوعالم كرده‌ام از پاى دل * كوى جانانست بينش وادى ايمن مرا \r\nاين بيت در سوى ادبى با بيت صائب :\r\n در آن مقام كه من قطره مىزنم صائب * غبار هستى كونين گرد پاپوشست \r\nمناسبتى دارد ، كما لا يخفى على المتأمل ، بينش :\r\n در كف آن طفل بازيگوش باشد رشته‌ام * گو دهد سر بر هوا چون كاغذ بادى مرا \r\n* * *\r\n ز مشرق تا به مغرب سير دارد همچو كوكبها * نسازد راه گم روشندل از تاريكى شبها\r\nچو حفظ آبرو خواهى خموشى پيشهء خود كن * كه مىدارد صدف پاس گهر از بستن لبها \r\n* * *\r\n يك شب نشد سپيد بپيش رخ تو ماه * هرچند روى شست بصابون آفتاب \r\nبيت فرحت و ولا هم درين زمين قريب يكديگر افتاده :\r\nفرحت گويد :\r\n پيش صباحتش نتوانست شد سپيد * گر صبح چهره شست بصابون آفتاب \r\nولا گويد :\r\n پيش صباحتش نتواند كه دم زند * گر ماه شد سپيد ز صابون آفتاب \r\nبينش\r\n از سر زلفت مگر عكسى به بحر افكنده‌يى * مىطپد چون ماهى بىآب ، موج از اضطراب \r\nشاعر ( - گزارش خان ) اعتراض نمود كه لفظ اضطراب زائدست ، چه لفظ مىطپد كافيست ، بينش معترف قصور شد و من همان دم آن مصراع را چنين بستم : گشته همچون\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nماهى بىآب موج از اضطراب » همهء ياران پسنديدند .\r\nبينش\r\n يار ازبس‌كه به من دوش به دو شست امشب * از خم زلف مرا حلقه‌به‌گوشست امشب \r\n* * *\r\n آزاده‌يى ز بند تو در روزگار نيست * عنقاست طايرى كه بدامت شكار نيست\r\nمردم ز شوق بوسه ، به پيش دهان من * آيينه نه ز روى تو گر اعتبار نيست \r\nشاعر اعتراض نمود كه آيينه پيش نفس گذاشتن يا پيش روى نهادن در كلام اساتذه آمده است نه پيش دهان چه در عالم سكته از منخرين نفس برمىآيد نه از دهان ، بينش سند كلام خود از منار الضوابط اين بيت آورد :\r\n دارد بدور چشم تو جبريل از آفتاب * پيش دهان عيسى پيغمبر آينه \r\nبينش\r\n ستم يار گرانيست ، چه باشد لطفش * زد خدنگى كه به من زخم جگر دوخته است \r\n* * *\r\n محمل دل جلوه‌گاه ناز ليلاى خودست * در تلاش كيستى چون قيس در صحرا عبث\r\nچشم ارباب حقيقت كى گشايد بر مجاز * مست ساقى برنتابد منت صهبا عبث \r\nخالص اعتراض نمود كه درين بيت لفظ عبث زائد واقع گشته چه بدون آن معنى بيت تمام مىشود ، بينش معترف قصور گشت .\r\nبينش\r\n نبود حسن خداداد بسامان محتاج * كى بآرايش ظاهر شده قرآن محتاج \r\n* * *\r\n\r\n","description":"","footnote":"","page_name":" 30 ","page_number":50},
  {"content":"\r\n\r\n محو رخ يار شد ، مهر درخشان صبح * اين گل ديگر شكفت ، در چمنستان صبح \r\n* * *\r\n بس جلوه‌هاى رنگين دارد كف غبارم * از دامن كه يا رب بر باد رفته باشد \r\n* * *\r\n خط بر لب نوشين تو بىوجه نباشد * هرجا كه بود تنگ شكر جوش مگس شد \r\nشاعر اعتراض نمود كه در مصراع ثانى لفظ شد بجاى شود واقع گشته ، چگونه درست باشد ؟ بينش جواب داد كه : اذا وقع الماضى فى محل الشرط و الدعاء يكون معناه مستقبلا چنانچه سعدى فرمايد :\r\n گر يكى زين چهار شد غالب * جان شيرين برآيد از قالب \r\nحكمين ( - واقف و قدرت ) جوابش پسنديدند .\r\nبينش\r\n پاى تو بگنج آمده بينش ز خموشى * غواص گهرياب نه بىپاس نفس شد \r\nخالص اعتراض نمود كه پاس بمعنى نگهبانيست ، و درينجا بمعنى ضبط آمده ، سندش ضرور ، بينش اين بيت عرفى آورد :\r\n اى آنكه بهنگام ستايشگرى تو * صوفى شمرد عيب ، نگهبانى دم را \r\nبينش\r\n از روى خود نقاب چو آن مه‌جبين كشد * در دم مسيح را ز فلك بر زمين كشد \r\n* * *\r\n چون شوى بىنقاب بر رخ شمع * پر پروانه دست رد باشد \r\n* * *\r\n صبر از دل ، دل ز من ، من از ديارم جدا * كس مبادا در جهان چون من پريشان روزگار \r\nگفتم كه اگر بجاى يارم لفظ دلبر باشد نظر بالفاظ سابقه مناسب‌ترست ، همهء ياران پسنديدند و بينش تسليم نمود .\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nبينش\r\n چون گهر در آب و آب اندر گهر باشد نهان * بينش از يكرنگى هم يار در دل دل به يار \r\n* * *\r\n بجلوه حسن تو چشم جهان ازو غافل * درون ديده چو بينش ز ديده‌ها مستور \r\n* * *\r\n پرىرويى كه من گردم فداى چشم فتانش * بمردم مىكشد از ناز صد خنجر چو مژگانش \r\n* * *\r\n ناله‌ام حسن ترا شوخى ديگر آموخت * كرد روشن سبق سركشى از باد آتش \r\nدرين قافيه اكثر شعراى مشاعره در غزل طرحى خود مضمون قريب يكديگر بسته‌اند ، اما در چشم انصاف بيت بينش بيش است .\r\nواقف گويد :\r\n خشم او مىشود افزون چو برآرم آهى * هست لازم كه شود تيزتر از باد آتش \r\nقدرت گويد :\r\n سوز من كم نشود هيچ ز افسانه و پند * هست روشن كه شود تيزتر از باد آتش \r\nمخلص گويد :\r\n خشم آن شوخ فزون نالهء من مىسازد * بيشتر شعله زنان مىشود از باد آتش \r\nعارف گويد :\r\n خشم او كرد فزون آه شرر بار دلم * مىشود عارف من تيزتر از باد آتش \r\nقدير گويد :\r\n شعلهء عشق من افزود ز پند ناصح * مىشود بيشتر افروخته از باد آتش \r\nبينش\r\n از خود گذشتنى است چو بر جويبار عمر * قد خميدهء تو شود پل على الخصوص \r\n* * *\r\n\r\n","description":"","footnote":"","page_name":" 32 ","page_number":52},
  {"content":"\r\n\r\n بيك اشارهء ابرو بكشت چشم توام * فداى قاتل و قربان اين خم و چم تيغ \r\nخالص اعتراض نمود كه اشاره كردن چشم از ابرو به نظر نيامده ، سندش ضرور ، بينش اين بيت صائب آورد :\r\n به ابرو مىكشد آن چشم ميگونش نگاهى را * تكلف بر طرف شمشير مىبايد سپاهى را \r\nبينش\r\n بوصل او دل پرداغ ما كى آسايد * كه نور ماه برد خواب را ز چشم پلنگ \r\n* * *\r\n سرد شد از روى تو بازار گل * زرد شد از خوى تو رخسار گل \r\nمخفى نماند كه غزل پنج بيتى مشتمل بر صنعت ذو البحرين و سه قافيه و سه رديف است ، چنان كه مطلعش تحرير يافت .\r\n احوال من چو شمع بپيش تو روشنست * پيوسته است ديدهء گريان و آستين\r\nبينش بهجر ماهرخى همچو مهربان * بستيم الفت سر مژگان و آستين \r\nمصراع ثانى اين مقطع از مهربان است و بينش آن را تضمين نموده ، و بعضى از ارباب مشاعره هم اين مصراع را تضمين ساخته‌اند .\r\nواقف گويد :\r\n واقف بهجر آن بت كافر چو مهربان * بستيم الفت سر مژگان و آستين \r\nراقم گويد :\r\n راقم ز پيش ديده چو شد مهربان ما * بستيم الفت سر مژگان و آستين \r\nبينش\r\n پاس هم‌طرحان نمود و فكر خود را پست كرد * زين غزل كم‌پايه‌تر در دفتر بينش مجو \r\nهرگاه ! بينش در محفل مشاعره اين مقطع خواند وفا تبسم‌كنان گفت كه از كلام بينش صداقت مضمون احسنهم اكذبهم به نظر رسيد و شاعر اين مصراع خواند :\r\n\r\n","description":"","footnote":"","page_name":" 33 ","page_number":53},
  {"content":"\r\n\r\n« كالا كه بخاوند نماند دزديست » و گفت كه اين‌چنين ادعاى پرغلط بر كلهء شما نمىزيبد ، و خالص ظاهر ساخت كه اگرچه بعض جا درين غزل اعتراضى بود ، چونكه خودش اقرار بر كم‌پايگى كرده از آن چشم پوشيدم ، پس بينش بر كردهء ناصواب خود منفعل گشت و از پيش مير مجلس ( - خان بهادر راقم ) حكم صادر شد كه بار ديگر احدى بر گرد چنين مزخرفات نگردد .\r\nبينش\r\n همدمان از تب نمىدارم بلب تب‌خاله‌يى * در غمش از ناتوانيها گره شد ناله‌يى » \r\n« گلزار اعظم ، ص 119 - 127 »\r\n\r\nاشعهء شعاعيه تأليف محمد حسين شعاع شيرازى « شعاع الملك »\r\nمنتخب تذكرهء شعاعيه است با اضافاتى ، و قسمتى از آن ( تا حرف راء مهمله ) از محرم 1336 تا ذيحجهء 1337 ق ، در پاورقى روزنامهء هفتگى فارس در شيراز بطبع رسيده است « 1 » .\r\nترجمهء مؤلف در ذيل تذكرهء شعاعيه خواهد آمد .\r\n\r\nافضل التذكار فى ذكر الشعراء و الاشعار تأليف افضل مخدوم پيرمستى بخارى در 1322 ق\r\nتذكرهء معاصران مؤلف است كه بدستور امير عبد الاحد امير بخارا در سال 1322\r\n\r\n\r\n","description":"","footnote":"\r\n( 1 ) - رك : مجلهء يادگار ( ج 5 ش 3 ص 52 - 53 ) و دانشمندان و سخن‌سرايان فارس ( ج 3 ص 272 ) .\r\n","page_name":" 34 ","page_number":54},
  {"content":"\r\n\r\nه ق تأليف شده و مشهور به تذكرهء افضل است .\r\nاين تذكره يكى از مآخذ عمدهء صدر الدّين عينى در تأليف كتاب نمونهء ادبيات تاجيك بوده و بيست و چهار مورد از آن نقل كرده است .\r\nترتيب تراجم اين كتاب الفبايى و نثر آن منشيانه است و در بخارا بسال 1326 ه ق با مجالس النفائس و باغ ارم كه ذكر هريك در جاى خود خواهد آمد بطبع سنگى رسيده است .\r\nخليلى افغان نام و نسب مؤلف را در كتاب آثار هرات ( ج 2 ص 206 ) افضل پيرمستى بن محمد اشرف صديقى هروى نوشته ، و صدر الدّين عينى در نمونهء ادبيات تاجيك ( ص 217 - 221 ) ترجمه‌اش را چنين بقلم آورده است :\r\n« افضل مخدوم پيرمستى بخارايى - افضل قاعده‌دان‌ترين شعراى عهد آخرين است ، در ميدان خيلاى دعوى بيدلى نمىبرآيد ، نظم و نثر را بغايت روان و ساده مىسرايد ، بفرمايش امير عبد الاحد تذكرة الشعرايى مشتمل بر تراجم حال معاصرين نوشته ( از 1023 تا 1322 ) هرچند بنا بر خاطر امير درين كتاب شعرا را صريحا تنقيد نكرده ، سره و سقط را در يك قطار جلوه داده است ، مع ذلك به ادباى معاصرين بسبب احياى نامشان منت بزرگى نهاده است .\r\nافضل در سال 1334 روز دوشنبه 12 ذىالحجه در قصبهء كجدمك در خانهء خود از تومان پيرمست بخارا وفات كرده در آنجا مدفون شد .\r\nفقير را در مرثيه و تاريخ وفات او چند پارچه شعرست . . .\r\nاز آثار افضل :\r\n نه برينست دل من نه برآنست دل من * هرچه مرضاى تو باشد بهمانست دل من\r\nچه بگويم به تو از حال دل زار حزينم * كه چنينست دلم يا كه چنانست دل من\r\nبنوازم بكرم يا به ادا يا بنگاهى * كه ز درد و المت ناله‌كشانست دل من \r\n. . . الخ »\r\n\r\n","description":"","footnote":"","page_name":" 35 ","page_number":55},
  {"content":"\r\n\r\n\r\nاقبالنامه از محمد باقر ميرزاى خسروى كرمانشاهى در 1319 ه ق\r\nباب اول - در احوال خاندان غفارى و نسب مرحوم اقبال الدولهء غفارى كاشانى .\r\nباب دوم - در ترجمهء حال و منتخب اشعار بيست نفر از شعراى معاصر مؤلف كه اقبال الدوله را در ايام حكومت كرمانشاهان مدح گفته‌اند .\r\nخاتمه در احوال مؤلف .\r\nنسخهء اين تذكره با ساير تأليفات چاپ نشدهء خسروى در كرمانشاه نزد اخلاف وى موجودست .\r\nترجمهء احوال خسروى را عبرت نايينى در مدينة الادب ( ج 1 ص 866 - 881 ) و رشيد ياسمى در كتاب ادبيات معاصر ( ص 44 - 48 ) و باقر شاكرى در تذكرهء مختصر شعراى كرمانشاه ( ص 44 - 46 ) نوشته‌اند ، و چون عبرت نايينى شرح احوال او را نخست از خاتمهء اقبالنامه نقل كرده و بعدا اطلاعات خود را بر آن افزوده و از نوشتهء ديگران اصيل‌تر و كامل‌ترست ، عين آن را از مدينة الادب نقل مىكنيم :\r\n« خسرو كرمانشاهانى در آخر تذكرهء اقبالنامه كه در 1319 بنام اقبال الدولهء غفارى نوشته شرح حال خود را چنين مىنگارد : « من بندهء گناهكار را نام محمد باقر و تخلص خسروى است ، تولدم در بيست و چهارم ربيع الثانى 1266 در كرمانشاهان اتفاق افتاده و نزديك پنجاه و سه سال است درين شهر مقيمم ، سى سال ازين مدت را در ظل تربيت و كنف عنايت پدرم غفران مآب شاهزاده محمد رحيم ميرزا ابن محمد على ميرزاى دولتشاه بن خاقان فتحعلى شاه با ارغد عيش و احسن حال و عزت جانب و انجاح مآرب و خاطرى آسوده و دلى فارغ و رزقى آماده و روزيى گشاده زندگانى و كامرانى كردم ، و آن مرحوم اصغر اولاد دولتشاه بود ، پس از فوت پدر قدم به دنيا نهاد ، و شصت و سه سال در اين جهان زندگانى كرد ، و توطنش درين شهر بود ، و در رجب سنهء 1298 اين\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nجهان را بدرود گفت ، شاهزاده‌يى بود عزيز و محترم ، با متانت و مناعت ، در انظار خلق مكرم ، و طرف ثقت و اعتماد ، و در طريق حقيقت و معرفت ثابت‌قدم ، هيچ‌گاه گرد كذب و افترا و بدخواهى از بهر بندگان خدا نگشت ، و دامن عفت و سلامت را بلوث مشاغل و مناصب دنيوى آلوده نساخت ، و حشمت و عزت خويش را بقناعت و استغنا محفوظ بداشت ، در فهم و فراست و كياست و اصابت راى و درستى انديشه آيتى بود ، با آنكه بواسطهء نداشتن پدر و مربى و مرغّبى بر سر ، تحصيل علوم عربيّه نفرموده بود ، از آن قريحت و جربزت خداداد چنان درست سخن گفتى و نگاشتى كه بر بىخبر باهل علم مشتبه آمدى و از اين راه كه از حركات اواخر كلمات و كما هى اشتقاقات عاجز بود ، پيوسته اظهار ندامت و افسوس مىنمود ، و ازين روى در تربيت فرزندان و تحريض آنان بآموختن مقدمات عربيت جدى بليغ داشت ، و با آنكه در اين شهر وجود اهل فضل و ادب منزلت بو بكر سبزوار داشت و كتب اين كار درخت كبريت احمر ، بدان‌قدر كه ممكن و مقدور بوده در تربيت آنان و اجبار به تحصيل علوم سعى موفور مىفرمود ، و از اهمال و غفلت و تن آسانى و عطلت و مجالست بيكاران و معاشرت اهل هوا و هوس آنها را منع شديد مىنمود .\r\nبه‌هرحال من بنده سالى چند در زير سايهء آن مرحوم به تحصيل علوم عربيّه و ادبيّه از نحو و صرف و منطق و معانى و بعضى رياضيات و حكم و اصولين و غيره باندازه‌يى كه درين شهر امكان داشت بسر بردم ، و چون از آغاز سن تميزم طبع بسخن منظوم مايل بود ، گاه بيتى يا دو بيت از آن سر برمىزد ، و پدرم از آن كار منع مىفرمود و مىگفت شعر سست و سبك سرودن خود عيب و نقص است ، و سخته و نيكويش نيز در اين عهد هنرى نباشد ، تا آنكه اديب فاضل نحرير استاد المعاصرين حسينقلى خان سلطانى كلهر رحمة - اللّه عليه كه با منش دوستى و يگانگى بود ، روانى طبع مرا بديد و به گفتن شعرم ترغيب نمود ، با آنكه در سالف زمان محمدصادق خان شيخوند نيز در اين شهر خسروى تخلص مىنموده ، اين تخلص را از بهر من بپسنديد و اختيار كرد ، هرچند شاعريم پيشه و انديشه نبوده ليكن گاه بنظم غزل و قصيده خاطر را مشغول مىنمودم .\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nيك‌چند نيز هواى صحبت ارباب اذواق و مواجيدم بسر افتاد و درك صحبت اصحاب تفريد و تجريدم آرزو گشت ، صحبت اهل حال را بارباب قيل و قال ترجيح بنهادم و اوراق پريشان پرملال را پاك بشستم ، چون دانستم كه علم عشق در دفتر نگنجد و راه نجات از اندوختن آن ترهات بدست نيايد ، و جز به خدمت صاحبدلان معرفت نفس حاصل نشود ، پس مدتى پى مردان گرفتم ، اما افسوس كه مردم نشدم ، و روزى چند چالاك‌وار در آن راه بدويدم ، دريغ كه بمأمنى نرسيدم ، همين‌قدر معلوم گشت كه اين وادى پرآفت نه آن بيابانست كه بقدم چون من سست‌پايى بپايان آيد ، و اين بحر پرمخافت نه آن درياست كه مانند من از آشنا و بيگانه تواند گذشت ، خاصه ازآن‌پس كه پايبند عيال و اولاد گشتم ، و بعد از رحلت پدر كفيل پرستارى گروهى آمدم ، كمندهاى علايق چون مارپيچانم به گردن اندر افتاد ، و واردات نوايب و بوائق چون شير ژيان بشكريدنم دندان بنمود ، نفس پرتلبيس باضطراب آمد و بمصداق الشيطان يعدكم الفقر باندرز و انذارم زبان بگشود ، كه ترا اندرين بازار جز زيان چه سودست كه جيب و كيسه از نقد صبر و توكل تهى دارى و اين پيكارت بچه‌كار آيد ، كه سرو برت از درع و خود همت و تحمل عارى باشد .\r\n تو كه بر جامه دست مىپيچى * سوى اين اژدها مرو زنهار \r\n* * *\r\n عشق را قلعه منيعست و بلا بارد از آن * فتح آن گر طلبى سينه سپر بايد كرد\r\nسر به كف مىنهد آن‌كس كه كند غوص گهر * ترك سر چون نكنى ترك گهر بايد كرد\r\nگر ترا سود بكارست ببازار غمش * از همه سود و زيان صرف‌نظر بايد كرد \r\nمن نيز چون بديدم كه درين دكه گردران را با گردن فروشند ، از گروه مشتريان پاى واپس كشيدم و چون خويش را مرد آن ميدان نديدم ، جامهء زنان بپوشيدم و العود احمدگويان بازگشتم ، و از غنيمت باياب راضى آمدم ، و پاى ادب بدامن در آوردم ، و بيش گرد رعنائى و فضول برنيامدم همىدون .\r\n نه در مسجد گذارندم كه رندى * نه در ميخانه كاين خمار خامست \r\n\r\n","description":"","footnote":"","page_name":" 38 ","page_number":58},
  {"content":"\r\n\r\nبه‌هرحال پس از رحلت پدر نامورم سفرى از بهر برقرارى مرسومش بنام بازماندگان بدار الخلافهء طهران رفتم ، و پس از سالى به وطن بازآمدم ، و بمناسبت وضع زمان و ضرورت حال سالى پنج در تلگراف‌خانهء كرمانشاهان مجانى و بلا عوض به خدمت و حفظ حساب اين مركز از خطا و خلل مشغول بودم ، ازآن‌پس بكنج انزوا و قناعت درخزيدم ، و با علل و امراض جسمانى و آلام و اسقام روحانى دست در آغوش گشتم ، فحمد اللّه و المنّ له تا امروز كه سنين عمر به پنجاه و اند سال رسيده زلّه‌يى بىزلّت خورده‌ام و جامه‌يى بىمنت پوشيده‌ام .\r\n خون خوردم و نخوردم نان خسان * جان كندم و نكندم لبس فخار \r\nاكنون كه نيروى هيچ كارم بنمانده و از تطاول و رنجهاى گوناگون قواى جسمانيم بكاسته و بانگ رحيل بلندتر بخاسته و گرد پيريم بر سر و روى بنشسته ، سپهر با من كوس مبارزت همىكوبد و علم مكاوحت همىجنباند .\r\nاما اثرى كه ازين عبد قليل المآثر بمانده كتاب ديباى خسروى است كه در ترجمت دويست و بيست تن از شعراى نامدار عرب از جاهليين و مخضرمين و اسلاميين و برخى از اشعار آنان بنگاشته‌ام ، با وقايع تاريخيه از ايام عرب و غيره كه با حال و اشعار آن گروه مناسب افتاده و يك‌نيمه از آن تكميل يافته و نيم ديگر بواسطهء فراهم نبودن كتبى كه از لوازم آن كارست ناتمام بمانده و از خداوند توفيق اتمام آن كتاب كثير الفائده را مسألت مىنمايم .\r\nديگر رساله‌يى در شرح زحافات و علل عروضيه كه مبتديان را بسى مفيدست .\r\nديگر ترجمهء داستان عذراء قريش است كه صاحب جريدهء الهلال در نمره‌هاى سال هشتم آن جريده به طرز رمانهاى قصه‌پردازان اروپايى ساخته و طبع كرده است » انتهى .\r\nدر همان سالى كه اين شرح حال را نوشته علاء الدوله از حكومت كرمانشاه معزول و بحكومت شيراز منصوب گرديد و خسروى را كه در كرمانشاه رئيس دار الانشاء ايالتى بود با خود به فارس برد . بىطمعى و نوع‌پرستى و دستگيرى ازپاافتادگان خسروى را\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nبهمكارانش معرفى كرد ، و سبب تعجب اهل فارس و اجزاى دستگاه ايالت شده بود ، در آن زمان كه حكومت استبدادى بود ، و مأمورين دولت بر جان و مال مردم اختيارى نامحدود داشتند ، همكاران خسروى او را مىديدند كه پس از فراغت از خدمت روزانه يا بتماشاى اماكن قديمه و آثار عتيقه فارس مىرفته ، يا در سر مزار شيخ و خواجه اعتكاف مىجسته ، يا به خدمت مرحوم وفا عليشاه كه از سلسلهء درويشان شاه نعمة اللهى بود مىشتافته و فيوضات معنوى از صحبتش مىيافته .\r\nنتيجه‌يى كه از ملازمت آن شخص بزرگ برده بتحرير درنمىگنجد و بتقرير درنمىآيد ، زيراكه آن عوالم را بايد رفت و ديد ، بشنيدن و گفتن دانسته نمىشود .\r\n بستان بىمشاهده ديدن مجاهده‌ست * ور صد درخت گل بنشانى بجاى خار \r\nاما نتيجه‌يى كه از ملاحظهء آثار قديمه گرفته است براى كسى كه سه جلد رمان ( شمس و طغرا ، طغرل و هما ، مارى و نيسى ) معروف او را خوانده باشد پوشيده نمانده است ، دقتى كه در توصيف ابنيه و آثار قديمهء فارس مخصوصا شيراز در آن سه رمان به كار رفته تمام نتيجه و اثر محسوسات و مشاهدات مؤلف است . اين رمان‌ها را هرچند بعد از مراجعت از فارس در يكى از دهات ماهيدشت كرمانشاهان نوشته ولى ره‌آورد فارس است .\r\nخسروى كه بكرمانشاهان مراجعت كرد چندى برنيامد كه مشروطه شروع شد .\r\nخسروى اول كسى بود در آن شهر كه مشروطه را استقبال كرده انجمن ولايتى را مؤسس شد ، ولى انقلابات محلى و كشمكشهاى داخلى او را چندين بار مجبور به بيرون رفتن از شهر كرد . در يكى از انقلابات محلى ( اوايل 1325 ) به دهى از دهات ماهيدشت رفته چندى در آنجا بماند ، و رمانها كه ره‌آورد فارس بود بنوشت .\r\nدر ايام جنگ بين الملل كه شهرهاى غربى ايران ميدان تاخت‌وتاز لشكريان ترك و انگليس و روس شده بود ، مدتى از دست روسها بغارها و جنگلها پناه برده بود ، عاقبت مجبور شد قول و قسم‌ها را بپذيرد و به شهر درآيد ، لدىالورود او را گرفته حبس\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nكردند ، پس از چندى اراده كردند او را به سيستان فرستند .\r\n چو گفته بودم ملك كيان از ايرانيست * حوالتم بسوى تختگاه رستم بود \r\nدر همدان فسخ عزيمت كرده وى را همان‌جا حبس كردند ، پس از دو ماه بپايمردى امير افخم قره‌گوزلو او را رها كردند ، بدين شرط كه به طهران رود و در همان‌جا اقامت گزيند ، باقى عمر در طهران بود تا در چهارشنبهء شانزدهم ربيع الاول 1338 از مرض سينه‌درد جهان را بدرود گفت و در جوار بقعهء ابن بابويه در كنار پير طريقتش مرحوم آقا محمد حسن نقاش زرگر بخاكش سپردند ، ملك‌الشعراء بهار در تاريخ فوتش گويد :\r\n دريغ و درد كه شهزاده خسروى ز جهان * برفت و از پس او آه و ناله بىادبيست\r\nچو بود مردى آزاد جست ازين زندان * بمرد آزاد آنكو گريست گول و غبى است\r\nبهار شايد اگر در غمش بگريد زار * به حكم آنكه خروش بهار زير لبى است\r\nجهان هميشه بآزادمرد كين‌توزست * نفور مردم آزاد ازو نه بىسببى است\r\nبر اهل معنى تلخست اختلاط جهان * كه سيرتش همه خارى و صورتش رطبى است\r\nبرفت خسروى و رست ازين گريوهء تنگ * پناه جانش اوراد و ذكر نيم‌شبى است\r\nبد افضليت او در ادب مسلم خلق * گه حيات و چنين مرتبت نه بوالعجبى است\r\nعجب در اينكه پس از مرگ سال تاريخش * درست و راست ، همان ( افضليّت ادبى ) است \r\nحاج ملك الكلام كردستانى متخلص به مجدى كه در حرف ميم ان‌شاءاللّه شرح\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nحال و اشعارش نگارش مىيابد در تاريخ فوت او گويد :\r\n خسروى شهزادهء والاگهر باقر كه بود * نظم و نثرش در روانى غيرت ماء معين\r\nزان سپس كاندر جهان بگذاشت بهر يادگار * يك محيط از نظم و نثر خود پر از درّ ثمين\r\nجان او شد جانب جان‌آفرين زين دامگاه * عالمى گشتند اندر ماتمش اندوهگين\r\nبىتأمل گفت مجدى بهر سال رحلتش * شد روان پاك باقر جانب جان‌آفرين \r\nاز وى ده نفر اولاد پسر و دختر باقيست .\r\n\r\nآثار وى ازاين‌قرار است :\r\nنخست - ديباى خسروى در شرح حال ادباى عرب و سير شاعرى در دورهء قبل از اسلام و بعد از اسلام در دو جلد كه قريب سى هزار بيت مىشود ، و گمان مىرود كتابى به اين خوبى به فارسى در احوال ادباى عرب نوشته نشده باشد ، ولى تاكنون اقدام بطبع آن نشده .\r\nدوم - رمان شمس و طغرا و مارى و نيسى و طغرل و هماى كه وقايع زمان اتابكان فارس مخصوصا آبش خاتون را شرح داده ، و با دقتى كامل آثار قديمهء فارس و حوادث قرن هفتم هجرى را به لباس افسانه بيان مىكند ، اين كتاب در رجب 1335 نوشته شده و سال بعد بهمت مرحوم معتضد الدوله در كرمانشاه چاپ شده است .\r\nسيم - رمانى در شرح احوال حسينقلى خان جهانسوز ، شاه قاجار ، كه به زبان افسانه طلوع سلطنت اين سلسله را شرح مىدهد ، چاپ نشده .\r\nچهارم - رسالهء تشريح العلل در علل و زحافات عروض كه با زبان ساده اين علم مشكل را بيان مىكند .\r\nپنجم - اقبالنامه كه باب اولش مخصوص احوال خاندان غفارى و نسب مرحوم\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nاقبال الدولهء كاشانى است ، و باب دوم حاوى شرح حال و منتخب اشعار بيست نفر شاعرست كه اقبال الدوله را در حكومت كرمانشاهان مدح گفته‌اند .\r\nششم - ترجمهء كتاب الهيئة و الاسلام تأليف سيد محمد على شهرستانى كه در آن آيات و احاديث و اخبار اسلام را با هيئت جديد منطبق كرده و ثابت نموده است كه آنچه بوسيلهء اسباب و آلات جديده كشف شده و مىشود نزد ائمهء اسلام روشن بوده و در كلماتش اشاره و تصريح به آنها هست . تأليف اين كتاب به زبان عربى در ذيحجهء 1327 و ترجمهء آن سه سال بعد شده و هنوز اين ترجمه بطبع نرسيده .\r\nخسروى را با اديب الممالك اميرى قائم مقامى دوستى و مودت صميمانه بوده و يكديگر را بچكامه‌هاى تازى و درى ستوده‌اند ، اينك دو چكامهء تازى از اميرى درج كرده در نگارش اشعار خسروى نيز قصائدى كه اميرى را در آن ستوده برمىنگارم » .\r\n« مدينة الادب ، ج 1 ص 866 - 869 »\r\nاز اوست\r\n خيمه بفگن كه ازين كوى سفر بايد كرد * خانهء عاريه را زير و زبر بايد كرد\r\nبر لب جوى امل رحل اقامت مفگن * كوى يار آن طرف جوست گذر بايد كرد\r\nراه مقصود بدين پاى بپايان نرسد * در بسر بردن آن ، پاى ز سر بايد كرد\r\nگر ترا سود بكارست بسوداى غمش * از همه سود و زيان صرف‌نظر بايد كرد\r\nعشق را قلعه منيعست و بلا بارد از آن * رو بدان قلعه كنى سينه سپر بايد كرد\r\nروز بازار چو شد سيم و زرت در كارست * دل خود سيم‌صفت سينه چو زر بايد كرد \r\n\r\n","description":"","footnote":"","page_name":" 43 ","page_number":63},
  {"content":"\r\n\r\n دوش از تنگى دل شكوه نمودم بصبا * گفت اين غنچه گل از باد سحر بايد كرد\r\nخسروى خواهى اگر ديده شود قابل ديد * خاك صاحب‌نظرى كحل بصر بايد كرد \r\n* * *\r\n هركه ره در دل صاحب‌نظرى پيدا كرد * در دل خويش ز اسرار درى پيدا كرد\r\nقابل ديدن آن روى نشد كس مگر آن * كز قدمگاه تو كحل بصرى پيدا كرد\r\nآن‌چنان عشق توام سوخت كه در روز نشور * نتوانند ز جسمم اثرى پيدا كرد\r\nراه بر درگه جانان اگرت مىبايد * بايد از همّت صاحب‌نظرى پيدا كرد\r\nتا نشد غرقهء درياى فنا طالب دوست * نتوانست صدف‌سان گهرى پيدا كرد\r\nكشتهء تيغ ترا رتبهء شاهنشاهيست * كه ز فولاد و گهر تاج سرى پيدا كرد\r\nجان درين منزل خاكى نه توطن مىجست * آن‌قدر ماند كه زاد سفرى پيدا كرد\r\nخسروى در ره آن كوى خطرهاست ولى * هركه مردانه قدم زد خطرى پيدا كرد \r\n* * *\r\n هزار صورت اگر نقش مىكنم بضمير * چو نيك مىنگرم كرده‌ام ترا تصوير\r\nگرم بطارم چارم برند بازآيم * كه خاك كوى توام گشته است دامنگير \r\n\r\n","description":"","footnote":"","page_name":" 44 ","page_number":64},
  {"content":"\r\n\r\n قبول پير مغان يافتم ز بخت جوان * برغم آنكه ز بىبرگيم گرفت حقير\r\nبر آستانهء ميخانه خفته بودم دوش * از آن رهست كه جسمم گرفته بوى عبير\r\nبزرق و شيد بدين در ميا كه اهل نظر * برون كشند بد از نيك همچو مو ز خمير\r\nگرت بخانهء دشمن دهند آب حيات * مخواه زندگى و در وثاق دوست بمير\r\nبدين سراچهء وارونه دل مبند كه كس * درو نيافته آسايش از صغير و كبير\r\nبه روى خسروى از خلد بازگشت درى * چو روى تافت ز درگاه پادشاه و وزير \r\n« انتخاب از مدينة الادب »\r\n\r\nانتخاب هفت اقليم از نيمهء دوم قرن سيزدهم\r\nخلاصهء تراجم قدماى شعراست منقول از تذكرهء هفت اقليم كه ذكرش خواهد آمد با تمامت اشعار ايشان كه در آن تذكره آمده است ، ولى انتخاب‌كننده نام خود را مذكور نداشته .\r\nآغاز : « بسمله ، و اين چند جزو از اشعار شعراى متقدمين است كه از روى هفت اقليم تحرير شده است ، و از هر استادى چند شعرى و از هر شاعر ماهرى چند فردى و از هر جنگى چند بيتى نوشته گشته است ، زيراكه آن اشعارى كه در ميان تذكرهء هفت اقليم است ، در تذكرهء حاجى لطف‌على بيگ نيست ، اگر باشد هم بوجهى مجمل و طرزى\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nمختصر نگاشته است ، بنابراين از شعراى باستان و استادان زمان قديم چيزى برشتهء ثبت آورده شده است » .\r\nانجام :\r\n « و زين‌سان سوارى كن از خويشتن * پس اسبت به هر سو كه خواهى فگن » \r\nتراجم اين نسخه به ترتيب اقاليم سبعه است و از بهاء الدّين محمد بن مؤيّد بغدادى شروع و به اسدى طوسى ختم مىشود .\r\nنسخهء منحصر متعلق است بكتابخانهء شخصى دوست دانشمندم آقاى عبد الحسين بيات و دست‌نويس جامع است ، نستعليق نيمهء دوم قرن سيزدهم ، كاغذ نوعى ترمه ، جلد تيماج مشكى يك‌لا ، 109 برگ هر صفحه 21 سطر ، قطع 30 * 5 / 20 .\r\n\r\nانتشار شعر فارسى در آسياى صغير از دكتر سيد رضاى صدوقى خسروشاهى ( معاصر )\r\nاين كتاب رسالهء دكتراى ايشانست و با يك مقدمهء تاريخى آغاز مىشود ، در نگارش تراجم شعرا از منابع ذيل استفاده شده است : مجالس النفائس ، مجمع الخواص ، هفت اقليم ، تذكرهء نصرآبادى ، آتشكدهء آذر ، مجمع الفصحا ، دانشمندان آذربايجان ، و يكى دو كتاب تركى از قبيل قاموس الاعلام و غيره .\r\n\r\nانجمن‌آرا تأليف احمد بيگ گرجى متخلص به اختر در 1222 - 1232 ه ق\r\nمشتمل بر تراجم شعراى معاصر مؤلف است از عصر كريمخان زند تا اواسط عهد فتحعلى شاه قاجار ، مؤلف اين تذكره قبل از اتمام آن بسال 1232 وفات يافت ، و برادرش محمد باقر بيگ نشاطى به تتميم آن پرداخت ، ولى هنوز كارى نساخته نقد عمر در باخت\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nو بسال 1234 بدنبال برادر بسراى ديگر شتافت ، تا آنكه فتحعلى شاه فاضلخان گروسى را بتكميل آن واداشت ، و وى با افزودن نام شاه و شاهزادگان و بعضى از اركان ديوان ، نام آن را به انجمن خاقان تغيير داد ، و در ترجمهء حال هر دو برادر از ايشان به بدى ياد كرد .\r\nتراجم به ترتيب حروف تهجى است ، و در نسخه‌يى كه بدست ما رسيده و مسودهء مؤلف است ، ترجمهء آقا محمد كاظم واله اصفهانى دوبار نوشته شده است ، يك‌بار بستايش و يك‌بار به نكوهش ازو .\r\nاين نسخه كه نخست متعلق به خود بنده بوده و اكنون در كتابخانهء شخصى آقاى ركن الدّين همايون فرخ ساكن زرگنده است مشتملست بر تراجم نود و شش شاعر كه با آذر بيگدلى آغاز مىشود و به هاتف اصفهانى پايان مىپذيرد .\r\nآغاز : « انجمن‌آراى اختر و انجم سپهر محامد و مدايح حمد و سپاس خداونديست بىمثل و مانند ، و جهانبانيست بىچون و چند ، كه قبل از ايجاد لفظ و معنى نظم عالم امكان را در تذكرهء لوح محفوظ نگاشت » .\r\nسبب تأليف را در پايان ديباچه چنين نگاشته است :\r\n« . . . از آنجا كه گزارش حالات و نگارش مقالات فصحاى متقدمين و بلغاى متأخرين در تذكره‌هاى متعدد و تواريخ مختلفه مذكور و مرقوم گرديده ، لهذا سخنهاى گفته را گفتن و حكايات نوشته را نوشتن زياده حسنى نداشت ، درين وقت كه سنهء يك‌هزار و دويست و بيست و دو هجريست ، راقم حروف فقير صداقت سير احمد المتخلص به اختر مترصد اين معنى گرديده كه مجملى از مجارى احوال و مختصرى از منتخب اقوال شعراى معاصرين را بمصداق لكلّ جديد لذّة رقم‌زد خامهء مشكين ختامه نمايد ، و اين رساله را به انجمن‌آرا موسوم و اسامى شعرا را بطريق حروف تهجى مرقوم كه حرف اول تخلّص را معتبر گرفته تا همگنان را در تقديم و تأخير تعرضى به فقير نرود ، و به دو فصل مقرر داشتم :\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nفصل اول : در تذكار اشعار و اشعار اطوار شعراى معاصرين زادهم اللّه توفيقا .\r\nفصل دوم : در ذكر شمه‌يى از احوال و قدرى از افكار بندهء مؤلف ، و اللّه الموفق و المعين » .\r\n\r\nنسخه :\r\nكتابخانهء شخصى آقاى ركن الدّين همايون فرخ ساكن زرگنده كه ذكرش گذشت ، ( تدوين نخستين ) .\r\nكتابخانهء ملى تهران ، شمارهء 2513 ( تدوين نخستين ، بىديباچه و ناتمام ) .\r\nكتابخانهء شخصى آقاى فخر الدّين نصيرى امينى ساكن تهران ( تدوين ثانى ) « 1 » .\r\nكتابخانهء برلين شمارهء 664 تحرير حدود 1264 هجرى ( تدوين ثانى ) .\r\nاين تذكره را فاضل ارجمند آقاى دكتر خيام‌پور از روى نسخهء برلين بنام تذكرهء اختر با حذف مقدارى از اشعار آن در شهريور 1343 در تبريز بطبع رسانيده‌اند .\r\nنسخهء مزبور شامل ترجمهء احوال 128 شاعرست ، و ديباچهء آنكه ناقص الآخر هم هست با ديباچهء نسخهء همايون فرخ اختلاف كلى دارد ؛ و در نسخهء همايون فرخ شرح حال و منتخب اشعار شش نفر شاعر ذيل هم هست كه در نسخهء مطبوعه نيست :\r\n1 - ميرزا ابو القاسم انجوى شيرازى 2 - رفيق اصفهانى ( ملا حسين )\r\n3 - رضاى اصفهانى ( ميرزا محمد رضا ) 4 - نادم استرآبادى ( ملا نور محمد )\r\n5 - ميرزا محمد نبى شهير به ميرزا بابا 6 - نشاط اصفهانى ( ميرزا عبد الوهاب )\r\n\r\n\r\n","description":"","footnote":"\r\n( 1 ) - نسخهء مزبور چنين آغاز مىشود :\r\n « دفتر نه آسمان نامه و ، طغراست اين * انجمن دهر را « انجمن‌آرا » ست اين \r\nانجمن در ذكر شعراى معاصرين زادهم اللّه توفيقا » .\r\nمالك اين نسخه قبلا صدر الذاكرين تفرشى بوده و تصور كرده كه نام تذكره « دفتر نه آسمان » و مؤلف آن « آذر بيگدلى » است ، و همين‌طور براى دانشمند بزرگ معاصر آقاى حاج آقا بزرگ طهرانى تقرير كرده است ، و نتيجهء اين اشتباه او به الذريعة ( ج 8 ص 226 ) و از آنجا به فهرست مشكات ( ج 2 ص 468 ) راه يافته است .\r\n","page_name":" 48 ","page_number":68},
  {"content":"\r\n\r\nتأسف دارم از اينكه نسخه‌هاى موجود و اصيل را به آقاى دكتر خيام‌پور نشان داده بودم و ايشان به آنها مراجعه نكردند و در نتيجه هم تاريخ تأليف نادرستست و هم ديباچه ناتمام و هم كتاب بدون نام .\r\n\r\nترجمهء مؤلف :\r\nفاضل خان گروسى كه خميرمايهء انجمن خاقان خود را از انجمن‌آراى اختر گرفته است ناسپاسى كرده و در ترجمهء اختر زبان ببدگويى وى گشاده است ، و اينك ترجمهء احمد بيگ اختر از انجمن خاقان به نظر خوانندگان مىرسد و در دنبال آن ترجمهء همو از تذكرهء دلگشا نقل مىشود تا حقيقت اين معنى بر همگان عيان باشد .\r\nفاضلخان راوى گروسى مىنويسد :\r\n« اختر اسمش احمد بيگ ، از غلام‌زادگان سلاطين صفويه است ، در جوانى چندى امراء زنديه را خدمت كرده پس از انقراض آن سلسله خدمت امير الامراء العظام و احبب الكبراء الفخام امير ستوده رأى نامدار سليمان خان قاجار « 1 » اختيار كرده و در آن حضرت بارى تمام و اعتبارى ما لا كلام يافت و همانا با يكى از وشاقان آفتاب چهره‌اش نظرى از روى مهر داشت ، با خطوخالش مغازله كردى و باميد وصالش غزل سرودى ، روزى امير مخدوم ديوان او برگرفته همىخواند تا بدان غزلها كه در آن تصريح باسم معشوق شده بود رسيد ، آتش غيرتش زبانه زده امر بقطع زبان آن نادان فرمود ، پس از آنكه آلت سود بزيان رفت به اصفهان شتافت و بتدارك جمع و تأليف تذكرهء معاصرين افتاد ، الحق در جمع اشعار و ضبط اسامى كمال سعى مبذول داشت ، اگرچه در انتخاب شعر و نگارش حال نه بر وجه صواب كار كرد ، صورت اتمام نيافته مهلت بانجام رسيد ، برادر كهترش محمد باقر بيگ نشاطى تخلص كه ذكرش خواهد آمد ، اتمام كتاب و انجام كار برادر را همّتى گماشته چون خود مرد قليل‌البضاعهء ضعيف الصناعه بود از عهده برنيامده متوسل بكتّاب درگاه جهان‌پناه خسروى شد تا در نگارش احوال و انتخاب\r\n\r\n\r\n","description":"","footnote":"\r\n( 1 ) - وى عزت تخلص داشت و بسال 1300 درگذشت ، ديوانش بشمارهء 2983 مورخ 1214 در كتابخانهء سلطنتى موجودست .\r\n","page_name":" 49 ","page_number":69},
  {"content":"\r\n\r\nاشعارش يارى كنند « 1 » ، آن نيز در دار الخلافه به‌نحوىكه در احوالش مسطورست درگذشت . به اعتقاد فقير مؤسس و مهتمم را هيچيك مايه و پايهء آن نبود كه از عهدهء فهم كلام معاصرين كما هو حقه برآيند تا بجرح و تعديل و نقد و تزييف چه رسد . اللّهم آن اجزاء بىمعنى و دفتر ابتر بكجا كاغذ توتيا شد و ظرف حنا « 2 » ، بارى خود در شاعرى طبع متوسطى داشته ، اين چند شعر از انتخاب اشعار او است » .\r\n« انجمن خاقان »\r\nحاج على اكبر نوّاب شيرازى متخلّص به بسمل آورده است :\r\n« اختر اسمش احمد بيگ اصلش از ولايت گرجستان ، و از خانه‌زادان سلاطين صفويه است . مولدش در دارالسلطنهء اصفهان و در خدمت بعضى از اولاد كريمخان از زمرهء مقربان ، و چندى امراء آن سلسله را از چاكران ، و پس از آن مدتى بمنادمت امير جليل نامدار سليمان‌خان قاجار محسود اقران بود ، و در آن اوان بر منظر يكى از وشاقان ماهروى عنبرين موى گل‌عذار آفتاب رخسار آن سركارش نظرى بود ، و گاهى بر پايش بزارى سرى سودى ، و به صرير خامه بر صفحهء نامه بنامش غزلى سرودى ، تا آنكه امير جليل را از اطوار طرفين سوءظنى حاصل ، بلى :\r\n در سوخته پنهان نتوان داشتن آتش * ما هيچ نگفتيم و حكايت بدر افتاد \r\nاز اتفاقات در همان اوقات اختر بختش از اوج شادى روى بحضيض نامرادى نهاد ، و ديوانش مطمح نظر امير معظم افتاد ، در اثناى مطالعه با بياتى كه از اشاره گذشته تصريح بنام معشوق شده بود رسيد ، آتش غيرت در كانون خاطرش زبانه كشيد ، و اطفاى آتش غضب را بجز از آب تيغ نديد ، حسب الامر آن امير جليل زبان آن بيچاره بريده آمد و پردهء راز نهانش دريده ، پس از آن به اصفهان شتافت ، و بتحرير تذكره‌يى مشتمل بر احوال و اشعار شعراى معاصرين كه مدتى بود منظور نظر داشت\r\n\r\n\r\n","description":"","footnote":"\r\n( 1 ) - تكملهء انجمن‌آرا كه محمد باقر بيگ نشاطى ترتيب داده ، و در جاى خود مذكور است .\r\n( 2 ) - زهى ناسپاسى كه تراجم انجمن‌آرا را به عين عبارت با اشعار آن برداشته و چنين ژاژى خاييده است .\r\n","page_name":" 50 ","page_number":70},
  {"content":"\r\n\r\nپرداخت هنوز باتمام نرسيده يا رسيده عمرش به آخر رسيد ، و زبان بريده در كام خموشى كشيد ، جهان فانى را بدرود و در تيره‌تراب غنود ، برادر كهترش نشاطى كتاب مزبور را بدار الخلافه برده كه از نظر اقدس خاقانى گذرانيده باشد . بعد از شرف آستان‌بوسى و عرض كتاب ، چندى از قرب آن آستان سر مفاخرت بر آسمان سود ، و هنوز بكام دل شبى نغنوده ، به حكم اجل محتوم پىسپر برادر شد . بعد از آن اتمام آن كتاب و شرح برخى از احوال خاقان گيتىستان و الحاق احوال و اشعار بعضى از شاهزادگان عظام بعهدهء اهتمام مقرب الخاقان فاضلخان جارچىباشى كه شايستهء آن امر بود مقرر گشت ، و بعد از اتمام مسمى به انجمن خاقان آمد .\r\nخلاصه مردى بود خوش‌روى و تندخوى ، و باندك ناملايمى از دوستان و بيگانگان رنجيدى ، و تيغ هجا نظما و نثرا از نيام كشيدى ، و به اين واسطه اكثرى از مردمان را از مجالستش احتراز بود ، و باب التيام كمتر كسى از بيم هجا بر روى خاطرش باز ، شعر را خوب مىشناخت و شكسته را خوش مىنوشت ، در اوانى كه در شيراز بود با فقيرش كمال و داد و نهايت اتحاد و اكثر فقير را جليس بودى ، صاحب ديوانست ، ليكن ديوانش درين اوقات از نظر پنهانست ، آنچه از اشعارش ممكن شد ثبت افتاد :\r\n حسرت نظاره‌اى ، در دل مرغ قفس * خرمن گل ريخته ، بر سر بازارها \r\n* * *\r\n من در سماع ازينكه حديث تو مىرود * ناصح به اين خيال كه گوشم به پند اوست \r\n* * *\r\n ترا كه غير جفا رسم آشنايى نيست * عجب كه بخت ، ترا با من آشنا بكند \r\n* * *\r\n با قصهء محشر بجهان عيش حرامست * پس مصلحت آنست كه باور نكند كس \r\n* * *\r\n\r\n","description":"","footnote":"","page_name":" 51 ","page_number":71},
  {"content":"\r\n\r\n دلم مرغ گرفتارى كه از اين آه و فريادش * بدام هركه مىافتد همان دم سازد آزادش \r\n* * *\r\n بمجلس تا كه من ننشسته‌ام بر جاى ننشيند * از آن ترسد كه چون بنشست ، بنشينم بپهلويش \r\n* * *\r\n نه يادم كردى و نه رفتى از يادم چه خوش بودى * چنان كز ياد خود بردى اگر مىرفتى از يادم \r\n* * *\r\n خجل ز ماه رخت آفتاب خاورى امّا * چه سود ازينكه نيايد به كار روز سياهم\r\nمجوى خرمى از من درين چمن كه من اختر * خزان رسيده بهارم ، سموم ديده گياهم \r\n* * *\r\n بوقت كشتنم آهى ز سينه سرزد ، آه * نشد كه كشتهء تيغ تو بىگناه شوم \r\n* * *\r\n همه از بخت نگونست اختر * شكوه از اين ، گله از آنچه كنم \r\n* * *\r\n كشتى و خوشم كه دامنت را * گيرم فردا به اين بهانه \r\n* * *\r\n بپايان شد حديث دل ز بس گفتيم و نشنيدى * سرآمد رشتهء الفت ز بس بستيم و بگسستى \r\n* * *\r\n\r\n","description":"","footnote":"","page_name":" 52 ","page_number":72},
  {"content":"\r\n\r\n نه زخم خار و نه بيم خزان نه غيرت گلشن * خوش آن مرغى كه در كنج قفس بگرفت مأوايى \r\n« تذكرهء دلگشا »\r\nترجمهء ديگرى از اختر گرجى كه جامع‌تر و دقيق‌تر از اين دو ترجمه است در ذيل ميكدهء وامق مسطورست .\r\n\r\nانجمن‌آرا ( تكمله ) از محمد باقر بيگ نشاطى گرجى اصفهانى در 1232 - 1234 ق\r\nچنان كه در ذيل انجمن‌آرا گذشت ، نشاطى گرجى پس از مرگ اختر اتمام كار برادر را وجههء همت خويش قرار داده از اصفهان به طهران آمد و با استعانت از كتّاب ديوان به كار پرداخت ، ولى بسى برنيامد كه او نيز بدنبال برادر رخت بسراى ديگر برد .\r\nرضا قلى خان هدايت در ديباچهء مجمع الفصحا ( ج 1 ص 6 ) مجموعهء محمد باقر بيگ نشاطى را در شمار تذكره‌ها مذكور داشته است .\r\nدر كتابخانهء شخصى دانشمند معاصر آقاى سيد محمد هاشمى كرمانى مقيم طهران تذكرهء كوچكى مشتمل بر ترجمهء احوال و منتخب اشعار سى و چند شاعر كرمانى كه باهتمام يكى از فضلاى آن سامان تأليف شده است موجود و در مقدمهء آن مسطورست كه فتحعلى شاه قاجار از ابراهيم خان ظهير الدوله ، والى كرمان ، خواسته بود تا در تهيهء تراجم شعراى كرمان محمد باقر بيگ را يارى كند ، و اين نسخه بدستور وى نوشته شده است .\r\nترجمهء نشاطى بقلم فاضلخان گروسى :\r\n« نشاطى اسمش محمد باقر بيگ از غلام‌زادگان صفويه است . در اصفهان و شيراز نشو و نما يافته ، چندى بملازمت زنديه بسر برده ، آخر الامر قرار معيشت و سامان را بمدح اين و آن داده ، و در سال تحرير اين خجسته تأليف بدار الخلافه آمده اتفاق ملاقات افتاد ، جوان خوش‌خلق صافى مشرب آدمى وشى بود . اندك در كار عبادات\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nقليل المبالات يافتمش ، و معاذ اللّه بيوم معاد ضعيف الاعتقاد ، به‌نحوىكه در احوال برادرش اختر مذكور شد ، چند جزوه از تذكرهء مصنف برادر را عرضهء امناى دولت داشت ، با عدم قبول بجوايز حضرت صاحبقران ممتاز اقران گشته ، هم بسال يك‌هزار و دويست و سى و چهار بدار الخلافه اندر رخت بربست ، در غزل‌گويى طبع خوشى داشت ، اين اشعار ازوست :\r\n\r\nافراد غزليات\r\n به خاك افتم به آن در چون ببينم پاسبانش را * كه تا بوسم به اين تقريب خاك آستانش را \r\n* * *\r\n ببزم غير دانم باده خوردى شب ، نمىدانم * كه بيرون آمدى از بزم يا رفتى بخواب آنجا \r\n* * *\r\n خبر از آشيانم نيست ، امّا اين‌قدر دانم * كه برقى سوخت در گلشن بشاخى آشيانى را \r\n* * *\r\n خواند از دام بگلزار هم آواز مرا * به گمانى كه پر بسته بود باز مرا \r\n* * *\r\n دل آبادست از عشقش مبادا * خرابى اين خراب‌آباد ما را \r\n* * *\r\n بمحفل جانب هركس بجز من بيند و من هم * كنم بر روى اين و آن به صد خجلت نگاه آنجا \r\n* * *\r\n بيرون شدن ز بيم اسيرى نمىتوان * آخر شد آشيان بگلستان قفس مرا\r\n\r\n\r\n","description":"","footnote":"","page_name":" 54 ","page_number":74},
  {"content":"\r\n\r\n گويند روز حشر چو خلق از ثواب خويش * ماييم و رحمت تو و كردار ناصواب \r\n* * *\r\n بىسبب نايد ازين پرده برون آوازى * در پس پرده كسى هست كه آوازى هست \r\n* * *\r\n بهار اين‌چنين كم از خزان نيست * كه گل را خنده ، بلبل را فغان نيست \r\n* * *\r\n مىآيد و بر سنبلش از گرد نشان نيست * در راه وى امروز مگر چشم ترى هست \r\n* * *\r\n من بىخبرم از خود و هر سو خبرى هست * كافتاده بدنبال بتان دربه‌درى هست \r\n* * *\r\n تو مىروى و دهم جان ، بجانبم نظرى كن * كه سوى هم زد و جانب نگاه بازپسين است \r\n* * *\r\n ز كويش وقت رفتن بند بر پا مرغ را مانم * كه چون خيزد فتد بر خاك و ديگر بار برخيزد \r\n* * *\r\n خوشوقت عاشقى كه بود در ميان خلق * بىقدرتر از آنكه ز يارش جدا كنند \r\n* * *\r\n كس ندانست كه چون آمد و چون رفت ز بزم * اين‌قدر بود كه شد چاك گريبانى چند \r\n* * *\r\n\r\n","description":"","footnote":"","page_name":" 55 ","page_number":75},
  {"content":"\r\n\r\n كنم هرگه دعايى كز دلم بيرون شود مهرش * به خود آهسته مىگويم كه يا رب بىاثر باشد \r\n* * *\r\n دل در جواب يافت كه دشنام ازو شنيد * از بيخودى نيافت چه از وى سؤال كرد \r\n* * *\r\n مكان بمحفل و محرومم از پيالهء ساقى * مراست جاى ترحم كه تشنه بر لب جويم \r\n* * *\r\n مرا ز باعث غم با رقيب آيد و پرسد * گمانش اينكه زناسازى زمانه غمينم \r\n* * *\r\n آن مكن با من كه گر از لطف يار من شوى * چون بخاطر آيدت آن ، شرمسار من شوى\r\nبا تو در يك بزم ننشينم كه ترسم پيش خلق * منفعل از گريهء بىاختيار من شوى \r\n* * *\r\n تا كشى از رشك بال افشانى مرغان باغ * مرغ بىبال‌وپرى را سوى گلشن مىبرى \r\n* * *\r\n تو آن نيى كه جفايى توانى و نكنى * بهر كه جور نكردى نمىتوانستى \r\n* * *\r\n نازم هوس سيم و زرت را كه بهر روز * دامان كشى از دستم و دامان بگشايى \r\n\r\n","description":"","footnote":"","page_name":" 56 ","page_number":76},
  {"content":"\r\n\r\nرباعى\r\n ديشب همه‌شب بيار گفتم غم دل * شايد كه شود مرا دمى همدم دل\r\nديدم كه به درد دل من گوش نداد * دل ماتم من گرفت و من ماتم دل \r\n« انجمن خاقان »\r\n\r\nانجمن الادباء تأليف شمس الدّين خان حقى تبريزى در 1307 - 1310 ه ش\r\nوى اين تذكره را بتقليد از بساتين الخاقانية تأليف عليرضا ميرزاى شهرهء قاجار نوشته است ، بدين معنى كه در هر مجلد نخست فهرست الفبايى شعرا را بقلم آورده است و بعد تراجم را و سپس اشعار را .\r\nاز سه مجلد اول اين تذكره كه نسخهء اصل و متعلقست بدوست دانشمندم آقاى عبد الحسين بيات معلومات ذيل را بدست آورده‌ام و شش مجلد ديگر آن را كه در احوال معاصرانست نديده‌ام و شنيده‌ام كه در مشهد نزد يكى از بستگان اوست :\r\nقسمت اول بعنوان متقدمين تنظيم يافته و مشتملست بر ذكر 1378 شاعر از آغاز شعر فارسى تا اواخر سنهء هزار هجرى كه با ابو حفص سغدى شروع و به يوسفى دهلوى ختم مىشود ، در 735 صفحه بقطع 2 و 32 * 23 سانتيمتر .\r\nقسمت دوم كه عنوان متوسطين دارد ، در دو مجلد تنظيم يافته و مشتملست بر ذكر 4629 شاعر از افسر قاجار تا يوسف گوپاموى در 1375 صفحه به همان قطع .\r\nمؤلف مآخذ خود را مذكور داشته و هر ترجمه‌يى كه نوشته غالبا شمارهء صفحهء مأخذ خود را هم قيد كرده است ، ولى افسوس كه مردى عامى بوده و با اين همه زحمت كارى نساخته است ، چه جز يكى دو سطر مبهم در احوال شعرا ننوشته و اشعار را غالبا نادرست ثبت كرده و گاه يك شاعر را چند شاعر تصور كرده است . مثلا عارف ايگى\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nو ايجى را دو عارف شناخته و باز چون در تذكرهء صبح گلشن ايجى « ريحى » چاپ شده بوده ، يك عارف ريحى هم بر آن افزوده است .\r\nاين شخص بقدرى عامى و بىسواد بوده كه حتى نام مآخذ خود را هم بغلط نوشته ، مثلا مآثر الكرام را همه جا « معاصر الگرام » نگاشته و مدايح الحسينية را « بدائع الحسنيّة » و رياض العارفين هدايت را گاهى « رياض العاشقين » و گاهى بنام اصلى مذكور داشته است .\r\nمآخذ وى عبارتست از : لباب الالباب ، تذكرهء دولتشاه ، تذكرهء ميخانه ، سرو آزاد ( - مآثر الكرام ) ، تذكرة المعاصرين ، مرآة الخيال ، آتشكده ، مجمع الفصحا ، بيان - المحمود ، رياض العارفين ، بستان العشاق ( - جلد اول از بساتين الخاقانية ) ، نگارستان دارا ، مدايح الحسينيّة ، گنج شايگان ، صبح گلشن ، نگارستان سخن ، نمونهء ادبيات تاجيك ، ارمغان سال پنجم ، آثار العجم فرصت .\r\nاين سه مجلد را وى ببرادر خود اهداء كرده و در پشت هر سه جلد شرحى درين‌باب نوشته است كه محض نمونه يكى از آن سه را عينا و به تمام حروف نقل مىكنم :\r\n« مدتهاست كه براى گردآورى آثار ادبا و شعراء پارسىزبان مشغول بودم در توجهات جديت خود و مساعدت وقت موفق به جمع‌آورى ده هزار نفر آثار شعرا شدم و هنوز هم در تكميل نواقص جمع‌آورى خود هستم و آن آثار تعداد فوق قريب در 9 جلد تدوين و مجلد گشته است .\r\nسابق دو سال پيش جلد اول متقدمين در موقع شرفيابى به زيارت حضرت ثامن على ابن موسى الرضا ( ع ) كه استنساخ اولى بود بمقام عزيز مكرم ارجمند عزيزم ادب‌دوست و نكته‌سنج اخوى با جان برابر خودم آقاى حمزه خان حقى تقديم نمودم و نيز اين جلد اول متوسط را هم تقديم حضورشان مىنمايم .\r\nدر موقع مطالعه اين غريب دربه‌در خانه‌بدوش از فراموش‌شدگان آنى نباشم و نيز اين زحمات فوق الطاقة اين رهى از حوادث ناگوار دهور و زمان مصون بماند\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nبتاريخ اول آبان سنه 1311 شمسى در مشهد موقع حركت به نظميهء زاهدان تحرير گرديد . سلطان شمس الدّين حقى » .\r\nو اينك نمونه‌يى از تراجم اين كتاب :\r\n« بى خود اصفهانى - ميرزا زين العابدين معروف و مشهور در شاعرى آن بلد بوده »\r\n« آفتى - مولد و منشأش بلدهء تونست و به اختيار گوشهء قناعت از آفات زمانه محفوظ و مصون بود ( يك‌وقتى ) » كذا .\r\n« بهجت بخارائى - از شعراى دور عمر خان و با قرن اواخر ( 13 ) معاصر »\r\n« باقر - حاجى شيرازى كه حرفه جراحى مىورزيد و به كحّالى اشتغال داشت »\r\n« باقر - ميرزا ) اصفهانى بوده زيور سخن را بجواهر نكات مىآمود »\r\n« باقر - ملا ) از نواحى صفاهان بوده و در شعر و معما سحركارى داشت »\r\n« باقر يزدى - از سادات صحيح النسب معدود و محسوب مىشد »\r\n« باقر - مولانا ) ماوراءالنهرى يكه‌تاز ميدان سخنور بوده » كذا\r\n« باقى نهاوندى - از مردمان نهاوند موزون طبع و خوش‌بيان بوده » كذا\r\nاشعار منتخب را هم برين قياس در نظر بايد گرفت .\r\n\r\nترجمهء مؤلف :\r\nشمس الدّين حقى از مردم تبريز بود و در نظميهء آن روز درجهء سلطانى داشت ، يا باصطلاح امروز در شهربانى درجهء سروانى داشت ، از سال 1307 ش مشغول جمع‌آورى شرح حال و آثار شعراى فارسىزبان گرديد ، و تا سال 1321 ش كه در مشهد وفات يافت بنا باظهار يكى از شعراى مشهد آثار دوازده هزار شاعر را به‌نحوىكه مذكور افتاد فراهم آورد ، وى در اواخر عمر نابينا شده بود . سه مجلد اول از تذكرة الادباء ، چنان كه گذشت ، متعلق بكتابخانهء شخصى آقاى عبد الحسين بيات و بقيه در مشهد نزديكى از بستگان اوست .\r\n\r\n","description":"","footnote":"","page_name":" 59 ","page_number":79},
  {"content":"\r\n\r\n\r\nانجمن خاقان تأليف محمد فاضلخان گروسى متخلص به راوى در 1234 ه ق\r\nتذكرهء معاصرينست مشتمل بر يك مقدمه و چهار انجمن و يك خاتمه بشرح ذيل :\r\nمقدمه : در سبب تأليف .\r\nانجمن اول : شامل يك مقدمه در ذكر « مجملى از نسب ايل جليل قاجار ، و وقايع شهريار گردون اقتدار ، با ذكر جلوس همايون و نظم ممالك و شمه‌يى از آثار خجسته و اشعار گزيدهء حضرت صاحبقران » .\r\nانجمن دوم : « در احوال و افكار شاهزادگان و معدودى از بزرگان سلسلهء قاجار » .\r\nانجمن سوم : « در حسب و نسب تشرف‌يافتگان درگاه شاهنشاهى » .\r\nانجمن چهارم : « در ذكر شعراى بلاد » .\r\nخاتمه : « در احوال و اشعار مؤلف » .\r\nآغاز : « بسمله ، زيب انجمن خاقان كه زينت بزم زمان باد ، نام بديعيست جل شأنه كه خيل معانى را مسخّر بيان كرد ، و سيل بيان را بر مجراى زبان روان » .\r\nپايان :\r\n « بر گاه شهى مهيست بىرنج محاق * بر تخت مهى خوريست بىذلّ زوال » \r\nدر سبب تأليف گويد كه : شاعران اين عصر و زمان بسيارند ، و نامشان در تذكره‌يى بثبت نرسيده است ، و لازم مىنمود كه نقّادى بصير چون او دست به اين كار زند ، ولى پيش از وى بعضى از خام‌طبعان بىوقوف به خيال آنكه تذكره‌نويسى را وسيلهء تقرب بدربار قرار دهند ، صفحه‌يى چند سياه كردند ، و چون اهليت و صلاحيت نداشتند ، كارى از پيش نبردند ، چنان كه در ذيل نامشان مذكور خواهد افتاد » و غرض وى ازين تعريض\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nاحمد بيگ اختر گرجى مؤلف تذكرهء انجمن‌آرا و برادرش محمد باقر بيگ نشاطى بوده كه در ذيل انجمن‌آرا اشارتى بدان رفته است .\r\nاجمالا اينكه اساس كار فاضلخان گروسى درين تأليف همان تذكرهء اختر گرجى بوده كه در سال 1234 بامر فتحعلى شاه با اضافاتى به صورت انجمن خاقان درآمده است .\r\n\r\nنسخه :\r\nذيل ريو ، ش 120 مورخ 1234 ق ؛ اسعد ، ش 2075 ؛ كتابخانهء دانشگاه پنجاب لاهور ( رك : مجلهء اورينتل كالج ميگزين دورهء سوم ، نوامبر 1926 ش 1 ص 77 ) ؛ « استورى ، 1 : 887 » .\r\nمجلس ، ش 892 قرن 13 و ش 324 قرن 13 و ش 3809 مورخ 1236 ق ؛ ملك ش 3795 مورخ 1320 ق ؛ كتابخانهء سلطنتى ، ش 191 مورخ 1235 ق ، و ش 193 مورخ 1286 ق ، و ش 184 مورخ 1235 ق ؛ سپهسالار ، ش 485 قرن 13 ؛ آستان قدس ، ش 4201 قرن 13 ؛ كتابخانهء ملى طهران ، ش 8 مورخ 1237 ه ، و ش 126 و 35 و 71 و 108 و 1612 از قرن سيزدهم هجرى .\r\nكتابخانه‌هاى خصوصى : طهران - دكتر مهدى بيانى ، عبد الحسين بيات ، استاد بديع الزمان فروزانفر ، دكتر محمد اسماعيل رضوانى معلم تاريخ و ادبيات ؛ تبريز - آقاى جعفر سلطان القرائى ، نسخهء مورخ 1237 ق .\r\n\r\nفهرست شعراى انجمن خاقان\r\nانجمن اول : 1 - خاقان ( - فتحعلى شاه ) .\r\nانجمن دوم : 1 - دولت ( - محمد على ميرزا ) 2 - خسروى ( - محمد قلى ميرزا )\r\n3 - فرمانفرما ( حسينعلى ميرزا ) 4 - شوكت ( - محمد تقى ميرزا )\r\n5 - عليشاه ( - ظل السلطان ) 6 - شاهپور ( - شيخعلى ميرزا )\r\n7 - دارا ( - عبد اللّه ميرزا ) 8 - امام وردى ميرزا\r\n9 - محمود ميرزا 10 - افسر ( - محمد رضا ميرزا )\r\n11 - خاور ( حيدر قلى ميرزا ) 12 - حشمت ( - همايون ميرزا )\r\n13 - طغرل ( ظهير الدوله ابراهيم خان قاجار ) 14 - عزت ( - حاج سليمان‌خان قاجار )\r\n\r\n","description":"","footnote":"","page_name":" 61 ","page_number":81},
  {"content":"\r\n\r\n15 - حاجب ( - اللّهيار خان قاجار )\r\nانجمن سوم : 1 - بينوا ( - داود بن مهدى الحسينى الطوسى الاصبهانى )\r\n2 - بنده ( - ميرزا محمد رضى بن ميرزا محمد شفيع تبريزى ) 3 - بسمل ( - آقا على اكبر شيرازى ) 4 - باقى اصفهانى ( - ميرزا عبد الباقى موسوى ) 5 - بيدل اصفهانى ( - ميرزا محمد رحيم ) 6 - ميرزا بزرگ ( - ابو الحسن عيسى بن الحسن الحسينى الفراهانى ، قائم مقام ) 7 - پروانهء عراقى ( - ميرزا سيد احمد ) 8 - حسرت ساروى 9 - خاور دنبلى ( - محمود خان ) 10 - خاور شيرازى ( - ميرزا سيد فضل اللّه ) 11 - سحاب اصفهانى ( - سيد محمد ) 12 - سلطانى نوايى مازندرانى ( - ميرزا رضا قلى ) 13 - سخا ( - محمد زمان خان ) 14 - شحنهء اوبهى مازندرانى ( محمد مهدى خان دريابيگى ) 15 - صباى كاشى ( - فتحعلى خان ملك‌الشعرا ) 16 - صاحب علىآبادى ( - ميرزا محمد تقى ) 17 - صبور كاشى ( - ميرزا احمد ) 18 - طرب همدانى ( - ميرزا يوسف شيخ الاسلام ) 19 - طاير شيرازى ( - حسن خان ) 20 - ظريف اصفهانى ( - ميرزا محمد حسن ) 21 - عشرت فراهانى ( - محمد مهدى الحسينى ) 22 - فرخ زند ( - محمد حسن خان بن علىمراد خان ) 23 - فكرت لاريجانى ( - سيد نعمة اللّه شيخ الاسلام ) 24 - كوكب خراسانى ( - ميرزا عبد العلى ) 25 - مفتون آذربايجانى ( - عبد الرزاق بيگ دنبلى ) 26 - مجمر زواره‌يى ( - سيد حسين ) 27 - منصور اصفهانى ( - ميرزا محمد رضا ) 28 - مفتون فارسى ( - آقا محمد حسن ) 29 - مايل آشتيانى قمى ( - ميرزا محمد على ) 30 - مونس بارفروشى ( - ميرزا محمد رضا ) 31 - محروم افشار جهرمى ( - آقا حسينعلى ) 32 - محيط فراهانى ( - ميرزا معصوم بن عيسى بن الحسن الحسينى ) 33 - منظور شيرازى ( ميرزا محمد ابراهيم ) 34 - مجنون فراهانى ( - ابو القاسم بن عيسى بن الحسن الحسينى ) 35 - نشاط اصفهانى ( - ميرزا عبد الوهاب موسوى معتمد الدوله ) 36 - نديم بارفروشى ( - ميرزا محمد ) 37 - نصر اللّه خان قراگوزلو 38 - نشاطى هزارجريبى ( - ميرزا\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nعباس ) 39 - نصرت طالشى طهرانى ( - سلطان حسين ) 40 - وفاى قمى ( - ميرزا سيد حسين ) 41 - وفائى تفرشى ( - عبد اللّه بيگ ) 42 - هماى مروزى ( - ميرزا محمد صادق وقايع‌نگار ) .\r\nانجمن چهارم : 1 - آذر بيگدلى ( - حاجى لطف‌على بيگ ) 2 - اختر گرجى ( - احمد بيگ ) 3 - اسيرى اصفهانى ( - حسينخان ) 4 - انيس اصفهانى ( - محمد صادق ) 5 - انور زند ( - ابراهيم خان فرزند كهين كريمخان ) 6 - سيد ابو القاسم انجوى شيرازى 7 - اكبر نظرى ( - سيد على اكبر ) 8 - انيس نهاوندى ( - يوسف ) 9 - اختر بارفروشى ( - محمد حسين بيگ ) 10 - آتش اصفهانى ( سيد محمد ) 11 - الفت كاشانى ( - ميرزا محمد على افشار )\r\n12 - اميد اصفهانى ( - ميرزا محمد خان ) 13 - آشفتهء ايروانى ( - كلب حسين بيك ) 14 - اميد نهاوندى ( - ميرزا ابو الحسن ) 15 - بهار دارابى فارسى ( - ميرزا محمد على شيخ الاسلام ) 16 - بيدل نيشابورى ( - محمد امين خان ) 17 - پريشان قراگوزلو ( - مرتضى قلى بيگ ) 18 - بيمار شيرازى ( - آقا حسين صراف ) 19 - بى خود اصفهانى ( - ميرزا زين العابدين ) 20 - بناى يزدى ( - حسين ) 21 - تسلّى شيرازى ( - آقا رجبعلى ) 22 - ثمر نايينى ( - سيد حسين ) 23 - جناب جوزانى اصفهانى ( - ميرزا فتح اللّه ) 24 - ميرزا جانى شيرازى 25 - ميرزا چماق‌لوى بارفروشى 26 - ميرزا جواد چهارمحالى 27 - جلالى يزدى ( - عليرضا ) 28 - حسن نهاوندى 29 - حسينى يزدى ( - ميرزا سيد محمد حسين ) 30 - حسرت همدانى ( - محمد تقى خان ) 31 - حاجت شيرازى ( - آقا يادگار عطار ) 32 - حريف جندقى ( - سيد ابو الحسن طباطبائى )\r\n33 - حيران يزدى ( - ميرزا محمد على ) 34 - حزين لاهيجى ( - شيخ محمد على ) 35 - خردنورى مازندرانى ( - ميرزا علىمردان ) 36 - خاورى كوزه‌كنانى تبريزى ( - ميرزا معصوم ) 37 - خرّم اصفهانى ( - ميرزا محمد هاشم )\r\n38 - خضرتونى ( - ميرزا خضر على ) 39 - خرم خراسانى مازندرانى ( - حسين عطار )\r\n\r\n","description":"","footnote":"","page_name":" 63 ","page_number":83},
  {"content":"\r\n\r\n40 - خرم مشهدى ( - عبد المجيد ) 41 - دانش اصفهانى ( - ميرزا محمد على ملقب به آقا بزرگ ) 42 - درويش قاينى ( - ملا درويش‌على ) 43 - دامى همدانى ( - عبد الواسع ) 44 - رفيق اصفهانى ( - ملا حسين ) 45 - رهى اصفهانى ( - محمد ابراهيم ) 46 - رفيقى تفرشى ( - ميرزا محمد على ) 47 - سروش اصفهانى ( - آقا محمد باقر ) 48 - سالك يزدى ( - ميرزا محمد جعفر ) 49 - ساغر شيرازى ( - حاجى شيخ محمد عرب خزاعى ) 50 - سائل قيرى فارسى ( - آقا محمد سعيد ملقب به آقاجانى ) 51 - شيداى يزدى ( - ميرزا ابو الحسن ) 52 - شعلهء اصفهانى ( - حكيم سيد محمد ) 53 - شيداى اصفهانى ( - آقا محمد على ) 54 - شايق فيلى لرستانى ( - هادى بيگ ) 55 - شهرت شيرازى ( - شيخ حسن ) 56 - شرر خراسانى ( - ميرزا عسكرى ) 57 - شكيب اصفهانى ( - سيد محمد على ) 58 - شرر بيگدلى ( - حسينعلى بيگ بن آذر ) 59 - شهاب ترشيزى ( - ميرزا عبد اللّه خان ) 60 - صهباى قمى ( - محمد تقى ) 61 - صباحى بيگدلى ( - حاجى سليمان ) 62 - صافى اصفهانى ( - ميرزا سيد جعفر ) 63 - صفائى اصفهانى ( - ملا محمد ) 64 - صفائى يزدى ( - ميرزا محمد على ) 65 - صافى كرمانى ( - آقا محمد ) 66 - طبيب اصفهانى ( - ميرزا سيد عبد الباقى ) 67 - طلعت اصفهانى ( - آقا محمد ) 68 - طوفان هزارجريبى ( - ميرزا طيّب ) 69 - طبيب اصفهانى ( - ميرزا سيد زين العابدين )\r\n70 - طرب مرودشتى شيرازى ( - آقا محمد رفيع ) 71 - عالى شيرازى ( - ميرزا سيد محمد حسين پسر ميرزا محمد كلانتر ) 72 - عابد اصفهانى ( - ميرزا عابد ) 73 - عذرى بيگدلى ( - اسحاق بيگ ) 74 - عامى اصفهانى ( - محمد باقر ) 75 - عاشق اصفهانى ( - آقا محمد خياط ) 76 - غيرت اصفهانى ( - ميرزا سيد محمد جعفر ) 77 - فطرت لرستانى ( - محمد امين بيگ ) 78 - فردوس شيرازى ( - سيد ابو الحسن ) 79 - فروغى اصفهانى ( - ميرزا محمد ) 80 - فردى زند ( - صفر على بيگ ) 81 - فداى اصفهانى ( - ميرزا سيد محمد سعيد )\r\n82 - قطرهء چهارمحالى ( - ميرزا عبد الوهاب ) 83 - گلشن زنگنهء كرمانشاهى ( - ميرزا محمد على ) 84 - كامى برخوارى اصفهانى ( - محمد اسماعيل )\r\n\r\n","description":"","footnote":"","page_name":" 64 ","page_number":84},
  {"content":"\r\n\r\n85 - كوكب شيرازى ( - آقا محمد صادق ) 86 - مشتاق اصفهانى ( - مير سيد على ) 87 - درويش مجيد طالقانى 88 - مشرب عامرى ( - ميرزا اشرف سمنانى )\r\n89 - منعم شيرازى 90 - مهدى بيگ شقاقى آذربايجانى 91 - مظهر زواره‌يى اردستانى ( - ميرزا سيد محمد ) 92 - مشفق زنگنهء كرمانشاهى ( - پيرمراد بيگ ) 93 - مسكين كربلايى ساروى ( - عباس ) 94 - مخلص شيرازى ( - ميرزا محمد نبى ) 95 - مهجور اصفهانى ( - محمد على ) 96 - مهجور قمى ( - سيد حسين ) 97 - مونس اصفهانى ( - ميرزا محمد ) 98 - مايل اصفهانى ( - شيخ رحيم ) 99 - نور اصفهانى ( - نور عليشاه ) 100 - نظير زنگنه ( - امان اللّه بيگ ) 101 - نصرت هندى ( - عباسقلى خان ) 102 - نصيب اصفهانى ( - آقا محمد ) 103 - نواى زند شيرازى ( - منت على بيگ ) 104 - نشاطى گرجى اصفهانى ( - محمد باقر بيگ ) 105 - نصير اصفهانى ( - ميرزا محمد نصير ) 106 - نيازى اصفهانى ( - سيد احمد ميرزا ) 107 - نياز اصفهانى ( - سيد حسين طباطبائى ) 108 - نواى شاه‌جهان‌آبادى هندى ( - سيد احمد ظهور اللّه خان ) 109 - وصال شيرازى ( - ميرزا محمد شفيع مشهور بميرزا كوچك ) 110 - واقف شاه‌جهان‌آبادى هندى ( - نور العين ) 111 - وامق يزدى ( - ميرزا سيد محمد على ) 112 - واله اصفهانى ( - آقا محمد كاظم ) 113 - وفاى زواره‌يى ( - ميرزا سيد محمد على ) 114 - وامق اصفهانى ( - آقا محمد صالح ) 115 - همايون فريدنى ( - شيخ عبد العال ) 116 - هاتف اصفهانى ( - سيد احمد )\r\n117 - يارى اصفهانى ( - ميرزا محمد حسين ) 118 - يغماى جندقى ( - ميرزا ابو الحسن ) .\r\nخاتمه : راوى گروسى ( - محمد ملقب به فاضل ) .\r\nبراى ملاحظهء نمونهء تراجم انجمن خاقان رك : ذيل انجمن‌آرا و تكملهء آن .\r\nترجمهء مؤلف :\r\n« راوى زيب انجمن فصحا و صاحبان فضل ، و شوكت محفل علما و ارباب دانش ،\r\n\r\n","description":"","footnote":"","page_name":" 65 ","page_number":85},
  {"content":"\r\n\r\nاسمش محمد و لقب فاضلخان در عهد شباب از ناسازگارى حاكم گروس كه وطن مألوف موطن اصلى مشار اليه است ، روى به رى نمود ، و بدار الخلافهء طهران شتافت ، چندى در آن بوم راهى رفتى و سيرى كردى [ پس 
  ] عزيمت سفر مازندران كرد ، در آن سامان نيز مدتى نشو و نما كرده باز بطهران تاخت ، و به خواهش وزرا در جرگ غلامان پادشاهى محسوب ، نظر باستعداد ذاتى و اظهار ملك‌الشعرا فتحعلى خان از حضرت حم بشغل حفظ اشعار بحر تقارب ملك‌الشعرا اوقاتى گماشت ، درين ضمن نيز به تحصيل علوم عربية خاطر بازداشت ، الحق با قدرتى وافى و نصيبى كافى آمد ، چنان كه امروز در آن درگاه بىاشباه درين فن استاد متتبعان آن حضرت تواند بود ، مدت زمانى راوى اشعار و ابيات صبا بود ، رفته‌رفته كوكب اقبالش سختى گرفت و اختر ادبار سستى پذيرفت ، چنان كه در سال يك‌هزار و دويست و سى و پنج بمنصب چاوش‌باشيگرى از ما عدا برتر و مهمتر گشت ، در سدهء خلافت با متانتى و مناعتى بسيارست ، بديوان ملك‌زادگانش بارست ، و بمجلس سالار قاجار راهبردار ، در محافل و مجالس نشر احاديث و اظهار خطب و قصص تازى و درى مىنمايد ، نثرا و نظما قادر و توانا ، اما نثرش از نظمش بهتر ، شايد تا بامروز كمتر كسى به اين حافظه آمده باشد ، دور نيست كه قصايد مشكله را بيك استماع بحفظ سپارد ، و از مرورى بكتاب مطنّب مهذّبا باز گويد ، آنچه ديده ضرور بمذاكرهء ثانى و تجديد ملاحظه ندارد ، به حكم محكم پادشاهى در تأليف اشعار شاعران و خداوندان كلام به چند سال پيش ازين هم كتابى ترتيب داده ، جرح و تعديلش موقوف بانصاف ناظرينست ، بالجمله در خلوص عقيدت و صفاى ارادتم بسيار كوشد ، گاهى به قوت كمال خواهد بيتى نظم نمايد ، اين نيز بسيار اندك ، اين چند شعر از منتخبات اوست » .\r\n« سفينة المحمود »\r\nفاضلخان شعر خوب كم دارد بلكه اصلا ندارد ، و ابيات ذيل از شانزده بيتى كه در سفينة المحمود بود انتخاب شد :\r\n دل ديوانه كجا بند پذيرد ، مگرش * شكن زلف بتى نام كنم زندان را\r\nگر نه از آتش دل خشك شدى ديدهء تر * خلق را گفتمى آماده شدن طوفان را \r\n\r\n","description":"","footnote":"","page_name":" 66 ","page_number":86},
  {"content":"\r\n\r\n شايد ار ديدهء گريان مرا عذر نهد * هركه بيند نظرى آن دهن خندان را \r\n* * *\r\n از خوشيها همه آغوش تهى بايد داشت * با غم رويش اگر دست در آغوش كنى\r\nيار از يار فرامش نكند ، جهدى كن * كه بآزار نه از يار فراموش كنى \r\n* * *\r\n ترا تا زلف بر رخ برشكستند * جهانى دل به يكديگر شكستند\r\nمكن با ناتوانان پنجه زنهار * كه اينان چرخ را چنبر شكستند \r\nشگفتست كه فاضلخان با آن حافظهء عجيب دائم الخمر هم بوده ، چنان كه ميرزا عباس نشاطى خان هزارجريبى در حق وى گفته است :\r\n ترك مى خوردن اگر يك روز فاضلخان كند * روز ديگر نرخ مى چون نرخ آب ارزان كند\r\nنرخ مى چون نرخ آب ارزان نخواهد شد ، كه او * ترك مى خوردن كند وقتى كه ترك جان كند\r\nموش عيش او بجستن جستن غوغاى بزم * صد هزاران گربه را اندر يكى انبان كند\r\nتا بمستى آورد در جوش درياى شكم * جام را از مى لبالب چون لب عمان كند\r\nراست گردد از زمين بر آسمان ابرى سياه * چون بمستى دود بيرون از نى قليان كند \r\n\r\n","description":"","footnote":"","page_name":" 67 ","page_number":87},
  {"content":"\r\n\r\n\r\nانجمن روشن تأليف سيد عبد الواسع صفاى زواره‌يى در 1268 ه ق\r\nاين تذكره در احوال و آثار سخنوران اصفهان است كه معاصر مؤلف و ستايشگر چراغ‌على خان زنگنه ( سراج الملك ) حكمران اصفهان بوده‌اند .\r\nصفاى زواره‌يى تذكرهء خود را به پيروى از ميرزا محمد على مذهّب اصفهانى متخلص به بهار كه در اواخر عمر فرهنگ تخلص مىكرد نوشته است ، چه كه وى در 1259 تذكره‌يى در گزارش احوال ستايشگران منوچهر خان گرجى ( معتمد الدوله ) كه پيش از سراج الملك حكومت اصفهان را داشته بنام مدايح المعتمديه تأليف كرده بوده كه در جاى خود ذكرش خواهد آمد .\r\nوى اين تذكره را به فارسى يكدست نوشته و نيك از عهده برآمده ، و هر حرفى را در ذيل يك فروغ آورده است .\r\nاغلب بلكه تمام شعراى اين تذكره همان شعراى مدايح المعتمديه هستند كه فهرست اسامى ايشان در ذيل همان تذكره مذكورست .\r\nنسخهء منحصر بفرد انجمن روشن كه به خط مؤلف است در تصرف دانشمند معاصر آقاى سيد محمد محيط طباطبائى است ، به خط نستعليق عبد الرحيم افسر خطاط مشهور قرن سيزدهم فرزند ميرزا محمد على مسكين اصفهانى .\r\n\r\nترجمهء مؤلف :\r\n« صفا صاحب الشرافة و الجلالة و البهاء ، اسم شريف و نام رفيعش ميرزا عبد الواسع و مشترى جواهر اشعارش بجان بائع ، خلف مرحوم مغفور ميرزا محمد على وفاست ، و چون آن مرحوم در مرحلهء دانش و بينش يكتا ، بلكه در مرحلهء شعر و انشا مانند پدر و جد و مصداق الشبل فى المخبر مثل الاسد ، از سادات رفيع الدرجات طباطبائى زوارهء اردستان و از بزرگان و خانواده‌هاى قديم آن سامانست ، همواره اصحاب كمال را از\r\n\r\n","description":"","footnote":"","page_name":" 68 ","page_number":88},
  {"content":"\r\n\r\nاز خدمتش بهرهء شامل ، و پيوسته ارباب مقال را از حضرتش نصيبى كامل حاصل ، فصيحى است بليغ ، و زبانش بدخواهان اين دولت را تندتر از تيغ بىدريغ ، در خدمت والد ماجد كسب هنر و كمال نموده ، و از وسعت مشرب آن مرحوم كئوس زلال پيموده ، بهر نوعى از انواع سخن قادر ، و بهر جنسى از اجناس هنر ماهر ، خاصّه در قصيده و قطعه كه وحيد زمان و يگانهء دورانست ، پيوسته اماجد از صحبتش بهره‌ياب ، و افكار آبدارش زيور مجامع اولو الالباب ، قصايد شيرين و ابيات رنگين دارند ، آنچه از خامهء ارادت بر صفحهء صداقت در آن آستان بهشت آيت بشرف عرض رسيده درين سفينه ثبت افتاد .\r\nو هى هذه\r\n اى بلند اختر كه بيند رايت اندر خشت خام * آنچه ديدندى جم و اسكندر از مرآت و جام\r\nخرّم آن دولت كه اندر وى تو باشى معتمد * هم بدانش هم به بينش هم بنيرو هم بنام\r\nچرخ از بخت بلندت نيست جز نايب منام * مهر با راى منيرت نيست جز قائم‌مقام\r\nپاى بر منبر گذارد چون خطيب قدر تو * شرم باد آن را كزين نه پله منبر برد نام . . . الخ » \r\n« مدايح المعتمديه تأليف بهار اصفهانى »\r\nآقاى محيط طباطبائى در روزنامهء پيك ايران ( سال 15 ش 1569 مورخ دوشنبهء 16 آذرماه 1343 ) نوشته‌اند : « در ماه صفر هزار و دويست و چهل و هشت كه وفاى زواره‌يى درگذشت ، و بنا به وصيت خودش در تكيهء ميرزا رفيعاى تخت پولاد اصفهان به خاك سپرده شد ، پسر اكبر و ارشدش ميرزا عبد الواسع كه هنوز متخلص به مشرب بود ، با پدر در اصفهان مىزيست ، چون پدر او در اواخر عمر بواسطهء سبكسرى و برنايى از خود رانده بود ، و در موقع وصيّت ، حق نظارت و وصايت بر برادر كوچك و\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nخواهرانش را ازو سلب كرده بود ، روى رفتن به زواره نداشت ، و در اصفهان ماند ، شايد پس از فوت سيد محمد صفا رازدار و دبير خاص و داماد حاجى سيد محمد باقر شفتى كه باحتمال قوى بعد از هزار و دويست و پنجاه بود ، تخلص مشرب را به صفا تغيير داد .\r\nصفا چنان‌كه در فروغ دوازدهم از انجمن روشن كه بترجمهء حال خويش اختصاص داده است ، اعتراف مىكند : « بر روشندلان بزم دانشورى و هنرمندان انجمن سخن‌گسترى پوشيده نماند ، كه در آغاز جوانى ، چنان كه ننوشته خوانى و ناگفته دانى ، شاخه‌هاى بلندم گرد درخت هستى از پستى سر بركشيد ، و گلهاى برومندم بر گلبن نهاد دميد ، رفته‌رفته چشمى بجهان باز كردم ، روان را رامش ده و رنج‌پرداز گشته بيشتر انديشه‌ام سوى گل و گلشن دويد ، و روى گلرخان بازار و برزن ديد ، . . . بارى تا سايهء پدرم بر سر و جايم در آغوش مادر بود ، همواره در سياهى موى و سپيدى روى دلبران ديده گشودم ، و پيوسته از روى ساده و بوى باده بر دانش و بينش افزودم ، . . . روز زندگانى چنان كه شنيدى گذشت ، و بازيگوشيهاى روزگار جوانى دستم از فراگرفتن و آموختن پايه‌هاى بلند هنر كوتاه داشت ، از آنجا كه چرخ ستمگر آسودگان را در كمين و با آزادگان در كين است ، خداوند مهر پيوندم ( - پدرم ) كه هيچ‌گاهم نيازمند نگذاشت ، و از سرد و گرم روزگارم آسوده مىداشت ، بناگاه بدرود جهان با رنج و سراى سپنج فرمود ، پاىبست زن و فرزند شدم ، و مرا كه گردن زير بار گردون گران نمىرفت ، كمند هر پست و بلندم استوار بست . . .\r\nاكنون كه سال زندگيم از چهل گذشته ، نهادم از پليديها پاك شده و توسن زبان در هرگونه گفتگو چالاك آمده . . . »\r\nصفا تذكرهء ديگرى بنام تحفة الشعراء دارد كه در جاى خود ذكرش خواهد آمد .\r\nنمونهء تراجم انجمن روشن در ذيل مدايح المعتمديهء بهار اصفهانى مسطورست .\r\n\r\n","description":"","footnote":"","page_name":" 70 ","page_number":90},
  {"content":"\r\n\r\n\r\nانجمن قدس تأليف محمد على مصاحبى نايينى متخلص به عبرت\r\nدر تراجم شعرائى است كه در انجمن سادات اخوى كه مؤسس آن مرحوم حاج مير سيد على تقوى اخوى بود قصيده در تبريك و تهنيت ميلاد ائمهء اطهار مىخواندند ، اين كتاب را مرحوم عبرت به پسر حاج مير سيد على ، مرحوم مير سيد حسين سادات اخوى ، داد و در قليل مدتى او و پدرش همچنين پسرش درگذشتند و اكنون معلوم نيست كه اين تذكره در ملكيت كدام‌يك از افراد خاندان سادات اخوى است ، و بنده چندانكه جستجو كردم نشانى از آن نيافتم .\r\nرك : مقدمهء مدينة الادب\r\nبراى ترجمهء مؤلف ، رك : ذيل مدينة الادب .\r\n\r\nانجمن ناصرى از ميرزا ابراهيم مدايح‌نگار در اوائل قرن چهاردهم هجرى\r\nشامل تراجم بيست و شش شاعرست با نثرى پرتكلف كه بنام ناصر الدّين شاه قاجار تسميه و تأليف و طبع شده است ، با تصاوير سياه قلم صاحبان تراجم اثر نقاش مشهور ابو تراب غفارى در چهار انجمن بشرح ذيل :\r\nانجمن اول - در بيان مجملى از مفاخر و مآثر خسرو گردون مهد ، و شاهنشاه همايون عهد ، و ترقيم برخى از اشعار شاهوار پادشاه گردون اقتدار .\r\nانجمن دوم - در ضبط حالات و ضبط مقالات شاهزادگان :\r\n1 - حاج فرهاد ميرزا معتمد الدوله 2 - محسن ميرزا مير آخور متخلص به سلطانى 3 - احتشام الملك عبد العلى ميرزا بن فرهاد ميرزا 4 - شعاع الدوله حاجى سليمان ميرزا بن فريدون ميرزا فرمانفرما 5 - عبد الحسين ميرزا بن محسن\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nميرزا مير آخور 6 - علينقى ميرزا 7 - سيف الدوله سلطان محمد ميرزا 8 - شمس الشعراء سام ميرزا متخلص به رضوان .\r\nانجمن سوم - در ضبط احوال و ثبت اقوال وزراء دولت عظيمه و امناء مملكت قويمه :\r\n1 - امين السلطان ميرزا على اصغر خان 2 - ميرزا هدايت اللّه وزير دفتر 3 - ميرزا تقى خان مجد الملك 4 - ميرزا قهرمان امين لشكر 5 - ميرزا علينقى خان حكيم الممالك 6 - ميرزا نصر اللّه خان دبير الملك 7 - ميرزا احمد خان سبحانى نصير الدوله 8 - ميرزا احمد امين الاطباء .\r\nانجمن چهارم - در شرح احوال و نشر اقوال امراء عظام و صاحب‌منصبان كرام و برخى از وزيرزادگان ذوى الاحترام :\r\n1 - امير الامراء محمد حسين خان متخلص به شمس 2 - ميرزا تقى خان دانش 3 - عمدة الامراء غلامحسين خان اشرفى متخلص به حيرت 4 - ميرزا كاظم خان معلم طبيعيات مدرسهء دار الفنون متخلص به شيوا 5 - حاجى ميرزا على اكبر خان ابن ميرزا على بن ابو القاسم قائم مقام الحسينى الفراهانى 6 - محمد ابراهيم خان خلوتى 7 - حاجى حسينعلى خان نورى متخلص به وفا 8 - ميرزا محمد انجم 9 - ميرزا ابراهيم مدايح‌نگار مؤلف كتاب .\r\nاين تذكره در اوان تأليف بقطع رحلى و خط حاجى ميرزا محمد رضاى سلطان - الكتاب در طهران بچاپ سنگى رسيده است ، تاريخ طبع آن معلوم نيست ، شمارهء صفحه هم ندارد . نيز رك : ص 320 ذيل تذكرهء قدسيّه .\r\nترجمهء مؤلف بقلم خود وى در خاتمهء تذكرهء مزبور مسطورست « 1 » :\r\n\r\n\r\n","description":"","footnote":"\r\n( 1 ) - درين تذكره شعرى ازو نيست ولى نمونهء اثر منظومش در ذيل تذكرهء مجديه كه همو تأليف كرده است خواهد آمد .\r\n","page_name":" 72 ","page_number":92},
  {"content":"\r\n\r\n\r\nانيس الاحباء از موهن لعل انيس صدرپورى لكهنوى در 1297 ق\r\nمشتمل است بر شرح احوال و منتخب آثار ميرزا محمد فاخر مكين و استادش و شاگردان مسلم و هندى او ، و شاگردان شاگردانش به ترتيب ذيل :\r\n1 - افتتاح : در شرح حال و اشعارى از ميرزا عظيماى اكسير اصفهانى استاد مكين .\r\n2 - فتح الباب : در بيان حالات و كلمات و اشعار ميرزا محمد فاخر مكين .\r\n3 - فصل : در بيان احوال و افكار مستفيدان از آن جناب كه مسلمان بوده‌اند ( 32 نفر ) .\r\n4 - فاصله : در ذكر احوال و اشعار شاگردانى كه از فرقهء هنود بوده‌اند ( 6 نفر ) .\r\n5 - اختتام : شامل احوال و اشعار شاگردان مسلمان شاگردان مكين ( 5 نفر ) .\r\n6 - حسن خاتمه : در بيان حالات و مقالات شاگردان هندوى شاگردان ايشان ( 6 نفر ) « 1 » .\r\nآغاز : بسمله ، ستايش بىحد و نيايش لا تعد سخن‌آفرينى را كه بنغمهء كاف و نون چندين زمزمهء گوناگون برآورده . . . »\r\nپايان : . . . اكنون وقت خموشى رسيد ، خامه زبان بكام كشيد ، گفتگو بانجام آمد ، الهى بحسن قبول انجامد » .\r\nسبب تأليف :\r\nبه‌طورىكه مؤلف در ديباچه آورده است اين تذكره را برحسب اشارت راى\r\n\r\n\r\n","description":"","footnote":"\r\n( 1 ) - اين شمارش برابر نسخهء شمارهء 893 مجلس است ، ولى ريو ( آ / 377 ) تعداد تراجم نسخهء مورخ 1235 را بدين شرح بيان كرده است : پنجاه ترجمه در فصل و دوازده ترجمه در فاصله و دو ترجمه در اختتام و هجده ترجمه در حسن خاتمه ، و در واقع اضافات را در نتيجهء تجديدنظر مؤلف دانسته تاريخ آغاز و انجام آن را هم ( 1209 - 1235 ه ) تعيين كرده است .\r\n","page_name":" 73 ","page_number":93},
  {"content":"\r\n\r\nستيلداس كه خود از شاگردان مكين بوده تأليف كرده و گويد كه شخصى در مجلس او تذكرة المعاصرين تأليف شيخ محمد على حزين را آورده بود ، و راى مزبور پس از ملاحظهء آن گفت : « حالا هم كسى هست كه بطور اين مجموعه تذكره‌يى ديگر مرتب سازد ؟ و صورتى تازه بر صفحهء روزگار طرازد ؟ و ايشان اشاره بجانب هيچمدان كردند » .\r\nتاريخ تأليف انيس الاحباء را مؤلف در رباعى ذيل مذكور ساخته است :\r\n اين نسخهء رشك باغ ، بىسعى جليس * چون ساخت انيس از گل شعر نفيس\r\nسالش ز چمن طراز دانش جستم * فى الفور بگفت : « اين بود باغ انيس » - 1197 \r\nو با اين وضوح معلوم نيست كه چرا آقاى ابن يوسف تاريخ تحرير نسخهء شمارهء 893 مجلس را كه 1203 بوده ، تاريخ تأليف گرفته‌اند ، رك : فهرست مجلس ، ج 3 ص 893 سطر ما قبل آخر .\r\n\r\nنسخه :\r\nاشپرنگر ، ش 233 ؛ ريو ، ج 1 ، آ / 376 ( ظاهرا از مؤلف يا با تجديد نظر او ) ايضا ريو ، آ / 377 ؛ برلين ، 662 مورخ 1218 ه ؛ بانكىپور ، ج 8 ش 703 ( قرن 19 م ) .\r\n« استورى ، 1 : 874 »\r\nو نيز مجلس شوراى ملى شمارهء 893 مورخ 1203 ه ق .\r\n* * * اته مىگويد : در آغاز قسمتى بوده است از تذكرة المعاصرين حزين و در 1197 تدوين گشته و بعد در سال 1234 يا 1235 دوباره از طرف مؤلف تكميل شده است » « اندياآفيس ، ص 16 » .\r\nاين تذكره هرگز نسبتى به تذكرة المعاصرين حزين ندارد و هيچيك از شعراى آن درين نيست . ولى هيچ استبعاد ندارد كه تا سال 1235 محمد فاخر مكين و شاگردانش ، شاگردان ديگرى تربيت كرده باشند و مؤلف نام ايشان را هم علاوه كرده\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nباشد ، و روىهم‌رفته تذكرهء موهن لعل انيس يكى از تذكره‌هاى عصرى اصيل است .\r\n\r\nفهرست شعراى انيس الاحباء\r\n1 - افتتاح : ميرزا عظيماى اكسير اصفهانى استاد مكين ( با حذف القاب )\r\n2 - فتح الباب : ميرزا محمد فاخر مكين ( با حذف القاب )\r\nفصل در ذكر احوال و اشعار تلامذه كه محلى به پيرايهء اسلام‌اند :\r\n3 - شاه عالم متخلص به آفتاب 4 - محمد برهانعلى خان رهين\r\n5 - محمد جعفر خان راغب 6 - ميرمحمدى نعمت‌اللّهى متخلص به عترت از اعقاب شاه نعمة اللّه ولى 7 - قاضى لطف‌على خان ناطق 8 - حسنعلى خان ذهين برادر خرد رهين 9 - وجيه الدّين عليخان برين 10 - ميرزا عنايت بيگ شاه‌جهان‌آبادى متخلص به ساكن 11 - محبت خان متخلص به محبت 12 - شيخ بقاء اللّه بقاى اكبرآبادى 13 - نياز على قرين لكهنوى 14 - ميرزا عبد اللّه رأفت 15 - محمد عليخان عاصى شاه‌جهان‌آبادى 16 - كرامت اللّه خان خليق 17 - ميرزا عليخان غمين خواهرزادهء مكين 18 - مير غالب على شائق 19 - شيخ محمد فيض فائض لكهنوى 20 - شاه ملول شيخ شرف الدّين كنبو 21 - مير حيدر على حيران 22 - ميرزا جعفر حسرت 23 - مير اولاد على زائر 24 - كاظم بيگ خان ممكن شاه‌جهان‌آبادى 25 - مير خورشيد على بلگرامى متخلص به خورشيد 26 - مير محمد على وهم شاه‌جهان‌آبادى 27 - ميرزا مهدى بيگ جليس 28 - خليفه امان اللّه مفلس 29 - غلام حيدر خان گداز 30 - خواجه يحيى خان خرد لاهورى 31 - محمد مكرم عياش 32 - مير محمد تقى تقى 33 - مير مظهر على صافى بهارى 34 - مير نور على واصلى .\r\nفاصله : در ذكر احوال و اشعار شاگردانى كه از فرقهء هنود زينت‌بخش كلام‌اند :\r\n35 - راى سرپ‌سنگه ديوانهء شاه‌جهان‌آبادى 36 - راى پنجاب راى متخلص به والى 37 - لاله ستيلداس مختار 38 - رامبخش مطيع لكهنوى\r\n\r\n","description":"","footnote":"","page_name":" 75 ","page_number":95},
  {"content":"\r\n\r\n39 - بهگوان داس متخلص به بسمل 40 - هيچمدان تذكره‌نويس موهن لعل انيس .\r\nاختتام : محتوى احوال و اشعار شاگردان مسلمين تلامذهء ارشاد پناهى :\r\n41 - خواجه سيد محمد حسن وحشتى متخلص به حسن 42 - خير الزمان ذرّه 43 - شيخ غلام امام امى لكهنوى 44 - محمد يحيى عرف قلندربخش متخلص به جرأت 45 - ميرزا ابراهيم بيگ شاه‌جهان‌آبادى متخلص به دوست .\r\nحسن خاتمه : محتويست باحوال و اشعار تلامذهء هنود شاگردان ارشاد پناهى :\r\n46 - خوش‌حال‌چند برهمن متخلص به عرفان 47 - لاله شتابراى لكهنوى متخلص به عزيز 48 - لاله متهن لال متخلص به مايل 49 - لاله ميندى لال بيمار لكهنوى 50 - لاله‌بينى پرشاد متخلص به شامل 51 - لاله داتا رام متخلص به رفيق .\r\n\r\nترجمهء مؤلف :\r\nموهن لعل انيس تخلص ولد كنورسين از فرزندان تولارام قانون‌گوى پرگنهء گوپاموى از مضافات خيرآبادست ، جدّ كلانش اوديراج از وطن به لكهنو آمده اقامت گزيد ، مولد و منشأ موهن لعل لكهنوست ، معلومات فارسى را از شاعرى رونق تخلص فراگرفته ، در آغاز شاعرى خسته تخلص كرده ، و زمانى كه بىتاب عشق بوده بىتاب تخلص داشته ، و در آخر كار انيس را اختيار كرده ، وى اصلاح شعر از ميرزا محمد فاخر مكين گرفته و علم ضرورى شعر و شاعرى و عروض و قافيه را نزد آن جناب آموخته ، صاحب ديوانست ، و در شعر مضامين تازه مىجويد و كلام مربوط مىگويد » .\r\n« سفينهء هندى ، ص 16 »\r\nازوست :\r\n بشوكتى كه تويى هيچ پادشاهى نيست * كه شاه را بگداى در تو راهى نيست \r\n\r\n","description":"","footnote":"","page_name":" 76 ","page_number":96},
  {"content":"\r\n\r\n خداست شاهد من كز خدا تمنايم * بجز وصال بتان منصبى و جاهى نيست\r\nكلاه كج‌كلهان مىبرى به كج‌كلهى * بخيل كج‌كلهان چون تو كج‌كلاهى نيست\r\nبحيله چند بقتلم گنه كنى ثابت * جز اينكه دل به تو دادم مرا گناهى نيست\r\nز جورت اى بت بيداد كيش عاشق‌كش * به هيچ گوشه نديدم كه دادخواهى نيست\r\nبناز نيم نگاهى كه داشتى ، آن هم * ز بيم غير ، كنون گاه هست و گاهى نيست\r\nدلا منال كه صحراى عشق صحرائيست * كه غير سبزهء حسرت درو گياهى نيست\r\nخداى را ز در خود مران كه در دوجهان * انيس را بجز آن آستان پناهى نيست \r\nغلام مصحفى همدانى در تذكرهء رياض الفصحا ( ص 30 - 31 ) كه مخصوص ريخته‌گويانست ، تكمله‌يى بر ترجمهء انيس بدين شرح آورده است : « لاله موهن لعل انيس تخلص كه ذكر ايشان در تذكرهء فارسى ( - عقد ثريا ) در حرف الف گذشت ، قوم كايته متوطن لكهنوست ، استفادهء شعر از ميرزا فاخر مكين كرده ، چون درين روزها حسب اتفاق ملاقاتش بيشتر ميسّر مىشد ، اشعار چند كه ديگر از زبان او هم رسيدند ( كذا ) دگربار هم درين جريده رونق سواد يافتند ، قدما را دوست مىدارد و پيروى آنها مىكند ، مىگويد كه به خدمت شيخ هم رسيده‌ام « 1 » و نور العين واقف و مير شمس الدّين فقير را مكرر در لكهنو ديده‌ام ، و با ايشان هم طرح بوده‌ام ، پيش ازين بىتاب تخلص مىكرد ، بقولش اين تخلص عطا كردهء شيخ است ، بعد ترتيب ديوان تذكرهء مسمّى به انيس الاحباء\r\n\r\n\r\n","description":"","footnote":"\r\n( 1 ) - مقصود شيخ محمد على حزين است .\r\n","page_name":" 77 ","page_number":97},
  {"content":"\r\n\r\nشعر تلامذهء ميرزا صاحب موصوف نگاشتهء كلك تأليف اوست ، عمرش بهفتاد رسيده و مزهء شعرش نگرديده » .\r\n\r\nانيس العاشقين از مهاراجه رتن سنگ بهادر متخلص به زخمى در 1245 ه ق\r\nمشتمل بر تراجم دو هزار شاعر قديم و جديدست به ترتيب حروف تهجى كه از آبرو شروع شده به يونس ابهرى ختم مىگردد .\r\nوى اين تذكره را بنام نصير الدّين حيدر پادشاه اود ساخته و مقدمه را در ستايش وى پرداخته است .\r\nآغاز : « تذكرهء سعادت تبصره كه عزت‌بخش فصيح بيانان لوزعى و المعى تواند بود حمد سخن آفرينى است كه به آيهء وافى هدايهء فأتوا بصورة من مثله ، كج‌طبعان مدرسهء ضلالت و گمراهى را باعتراف  رَبَّنا ظَلَمْنا أَنْفُسَنا   فَاغْفِرْ لَنا ذُنُوبَنا  انّا كنّا من الخاطئين بمقامات صدق و يقين رسانيد » .\r\nدر سبب تأليف گويد : « از عنفوان شباب بنظم اشعار مايل و صحبت شعرا را سايل بوده‌ام ، و هنگام فراغ از كتب معقول و منقول بملاحظهء دواوين بلاغت تضمين قدما و متأخرين بسر مىنموده‌ام ، تا در سنهء 1245 يك‌هزار و دوصد و چهل و پنج هجرى كه وارد دارالسلطنهء لكهنو بودم بعض اشعار عاشقانهء شعراى با نام و نشانه را فراهم آورده با قليلى از حالات هريك بنهايت ايجاز بقلم سپردم ، و بانتخاب غزل و رباعى اقتصار ورزيده از تحرير اشعار قصيده و مثنوى الّا بضرورت درگذشتم » .\r\n\r\nنسخه :\r\nلاهور كتابخانهء دانشگاه پنجاب ( - جلد اول است از آبرو تا ضيائى ) و يك نسخهء عكسى از جلد دوم كه اصل آن متعلقست به كتابخانه لاله‌ماتا پرشاد ( شامل 1176 ترجمه از طالب جاجرمى تا يونس ابهرى ) .\r\nرك : استورى 1 / 890 ، فهرست نذير احمد شمارهء 73 ، مجلهء اورينتل كالج\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nميگزين ج 3 ش 3 مى 1927 ص 51 - 48 مقالهء پروفسور محمد شفيع ، و نقوى ، ص 521 - 526 .\r\n\r\nترجمهء مؤلف و آثار ديگر او :\r\n« زخمى - مهاراجه رتن‌سنگه بهادر كه از شاهان اود بخطاب فخر الدوله دبير - الملك رتن‌سنگه بهادر هوشيار جنگ سرفراز بود ، اصلش از بريلى رامپورست ، پدرش راى بالك رام در سر كار وزير الممالك نواب آصف الدوله بهادر والى ملك اود عهدهء ميرآتشى را انصرام مىنمود ، و توپخانهء بالك گنج در لكهنو بنامش الى الآن مشهور ، و زخمى در عهد غازى الدّين حيدر اولين پادشاه دار السلطنه لكهنو ثمرة الخلافة نصير الدّين حيدر پادشاه دومى بخطاب و خدمت منشى الملوكى مخاطب و مأمور بود ، و در زمانهء محمد على شاه سومين شاهان لكهنو بمنصب ديوانى آن رياست و خطاب مهاراجگى كلاه گوشه به آسمان سود ، و پايان كار در سنهء يك‌هزار و دوصد و شصت و چهار دين اسلام را ملّت حقه يافته اختيار نمود ، و بعد سه سال در سنهء 1267 هجرى راه آخرت پيمود ، با اكثر علوم عربى و فارسى و تركى و انگريزى و سنسكريت آشنائى داشت ، و پسرش كنور دولت سنگهء شكرى تخلص كه در عنفوان جوانى مرد ، در جملهء فنون از پدر والاقدر قدم فراتر مىگذاشت .\r\n بخشد اگرم جان دم بسمل عجبى نيست * آبيست دگر خنجر آن عهدشكن را\r\nزخمى مگرت چشم سفيدست كه دادى * نسبت به كف پاى كسى برگ سمن را \r\n* * *\r\n ز قتلم آن جفاجو هم پشيمانى كشيد آخر * كه بعد از مردنم بر در گرفتارى نديد آخر\r\nچو مىگفتم كه مردم در غمت باور نبود او را * به حمد اللّه كه او مرگم به چشم خويش ديد آخر \r\n* * *\r\n\r\n","description":"","footnote":"","page_name":" 79 ","page_number":99},
  {"content":"\r\n\r\n برآر تيغ و بيك زخم كارم آسان كن * كه نيست حل شدنى مشكلى كه من دارم\r\nكجاست نو سفر من كه از نبودن او * شدست بزم عزا منزلى كه من دارم \r\n« صبح گلشن ، ص 190 - 189 »\r\nآثار ديگر او :\r\n1 - جام گيتىنما ( ريو ، ص 1096 ) .\r\n2 - سلطان التواريخ ، در تاريخ پادشاهان اود تا مرگ محمد على شاه ( - 1258 ) ريو ، ج 3 ص 962 مورخ 1265 ه ، و اندياآفيس 3961 مورخ 1878 م .\r\n3 - ديوان اشعار ، دانشگاه لاهور جزء كتب پروفسور محمود شيرانى .\r\nمرحوم پروفسور محمد شفيع لاهورى در ضمن بحث راجع به انيس العاشقين ترجمهء زخمى را از آن كتاب تلخيص كرده و در مجلّهء اورينتل كالج ميگزين ج 3 ش 3 ص 50 - 49 ( مى 1927 ميلادى ) بطبع رسانيده است .\r\n\r\nايران صغير يا تذكره شعراى پارسىزبان كشمير تأليف دكتر خواجه عبد الحميد عرفانى رايزن فرهنگى سفارت كبراى پاكستان در ايران\r\nبا مقدمهء دكتر رضازادهء شفق و دكتر ناظرزادهء كرمانى ، چاپ سربى طهران ، كتابفروشى ابن سينا ، قطع جيبى ، 196 صفحه ، سال تأليف و طبع 1335 ش .\r\nاز نام دور و دراز تأليف و مؤلف و تقريظى كه دو استاد بر آن نوشته‌اند چنين برمىآيد كه بايد تذكره‌يى بسيار مهم و باارزش باشد ، و حال آنكه بخلاف طمطراق\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nظاهرى تذكره‌گونهء ناقص و كم مطلب و بىاعتباريست در ذكر سى و دو شاعر كه ازين عدهء قليل هم بعضى بىشرح حال هستند و برخى بىشعر ، مانند : عبد الوهاب پارسى ، ملا نامى و ملا حميد ، پانديت بيربل كاچرو ، وارسته و پانديت بهوانى داس نيكو .\r\nبعلاوه بيشتر مطالب اين جزوهء كوچك از ارمغان پاك گرفته شده است بدون ذكر مأخذ .\r\nمؤلف در مقدمه مىنويسد كه : پنج سال پيش مقالاتى چند دربارهء شعراى كشمير نوشتم كه در روزنامه‌هاى مهر ايران و بهرام منتشر شد ، و مورد توجه بعضى از دانشمندان ايران قرار گرفت ، مرحوم ملك‌الشعراى بهار بالاخص ازين‌جانب تشويق نمودند و خواستار شدند كه رساله‌يى راجع به شعراى كشمير براى استفادهء برادران ايرانى و شعر - دوستان هند و پاكستان منتشر كنم . به علت گرفتاريهاى گوناگون ادارى و در دسترس نبودن آثار بعضى از شعراى كشمير نتوانستم اين كار را انجام دهم ، تا اين اواخر تصميم گرفتم با استفاده از مطالب و منابع مختصرى كه در دست مىباشد اين رساله را انتشار دهم ، تا شايد اين شرح مختصر بعضى از دانشمندان و نويسندگان ايران را تحريك نموده وادار بتأليف كتابهاى مفصل‌تر و جامع‌ترى درين‌باره نمايد » .\r\n\r\n","description":"","footnote":"","page_name":" 81 ","page_number":101},
  {"content":"\r\n\r\n\r\n[ ب 
  ]\r\n\r\nباغ معانى تأليف نقشعلى در 1290 - 1274 ه ق\r\nاين تذكره مشتملست بر مقدمه و هفت چمن و يك خاتمه بشرح ذيل :\r\n1 - چمن اول و دوم : ناپيداست .\r\n2 - چمن سوم : در تراجم شاهان و ذكر آثار منظوم ايشان .\r\n3 - چمن چهارم : در تراجم وزيران و اميران .\r\n4 - چمن پنجم : در تراجم 322 شاعر از آغاز شعر فارسى تا سنهء هشتصد هجرى .\r\n5 - چمن ششم و هفتم : در تراجم شعراى فارسىگوى هند يا مقيم هند از آغاز قرن نهم تا زمان تأليف .\r\n6 - خاتمه : در ذكر احوال مؤلف و آثار او .\r\nترتيب تراجم الفبايى و مختصرست ، نثر كتاب ساده و روان و نامش تاريخ شروع بتأليفست .\r\nآغاز چمن 6 و 7 : « بسمله .\r\n فاتحه و فتح كلام خدا * نام خدا آمده ، نام خدا \r\nسپاس بىقياس بهارآفرينى را سزاست كه عنادل ناطقه را بر شاخسار زبان جا داد و لهجهء ستايش و نيايش بىقرينى را بجاست كه طوطى مقال را در گلزمين طبع موزون نهاد . . . اما بعد مىگويد مؤلف اين اوراق ، سگ آستان نبى و ولى نقشعلى عفى اللّه عنه من جرائم الخفى و الجلى كه چون از آراستن پنج چمن تذكرهء باغ معانى به آبيارى سحاب الطاف و سرچشمهء اعطاف الهى شادابى خاطر حاصل شد ، حاليا منقار عندليب كلكم بر شاخسار گلهاى چمن ششم و هفتم و خاتمه هزار آواست » .\r\n\r\n","description":"","footnote":"","page_name":" 82 ","page_number":102},
  {"content":"\r\n\r\nنسخه : اشپرنگر ، ص 152 ( شامل چمن 3 - شاهان ، چمن 4 - وزيران و اميران ، چمن 5 - تراجم 322 شاعر از زمان هارون الرشيد تا سنهء 800 ه ) .\r\nبانكىپور ، ج 8 ش 698 ( شامل چمن ششم و هفتم ، ناقص الآخر تا ترجمهء ظريف و محتملا دست‌نويس مؤلف ) تاريخ كتابت 1177 ه .\r\nريو ، ج 3 ص 1022 ب ( مستخرجاتى از چمن 3 و 4 ، تاريخ تحرير حدود سال 1850 م ) .\r\n« رك : استورى 1 / 855 » .\r\nترجمهء مؤلف بدست نيامد ولى آنچه مسلّمست وى تا سال 1290 حيات داشته و تذكرهء مزبور را تكميل مىكرده ، چنان كه در همين سال شرح ملاقات خود را با سيد نور الدّين خان الفتى در ذيل نام او مذكور داشته است .\r\n\r\nبدائع الافكار تأليف سيد عبد الرحيم منصف موسوى مازندرانى در 1237 - 1239 ه ق\r\nتذكرهء عموميست كه بخواست محمد كاظم ميرزا بن محمد قلى ميرزاى خسروى پسر فتحعلى شاه نوشته شده است .\r\nتأليف آن بسال 1237 ه در سارى آغاز گرديده است ، يعنى در همان زمان كه پدر شاهزادهء مزبور حكومت طبرستان را داشته ، و در سوم جمادىالآخرهء سال 1239 ه پايان يافته است .\r\nاين تذكره بشش قسمت تقسيم شده كه شامل شش نوع از انواع شعرست :\r\n1 - قصائد 2 - غزليات 3 - مثنويات 4 - مقطعات 5 - رباعيات 6 - ترجيعات .\r\nترتيب تراجم در هر قسمت الفباييست ، باستثناى شاهزادگان كه به ترتيب سن مذكورند و ذكرشان مقدم بر ديگرانست بشرح ذيل :\r\n\r\n","description":"","footnote":"","page_name":" 83 ","page_number":103},
  {"content":"\r\n\r\nقسمت يكم : ( برگ 5 ) با يكى از قصائد فتحعلى شاه شروع مىشود ، و چندين قصيده از محمد قلى ميرزاى خسروى دارد ، و مندرجات الفبايى آن از انورى شروع مىشود و به يوسف اميرى ختم مىگردد .\r\nقسمت دوم : ( برگ 89 ) پس از درج بعض از غزلهاى خسروى و ديگر شاهزادگان قسمت الفبايى آن با اهلى ترشيزى آغاز مىگردد و به يوسف بيگ استاجلو ختم مىشود .\r\nقسمت سوم : ( برگ 117 ) مثنوياتست ، از اهلى شيرازى تا ابو القاسم هجرى .\r\nقسمت چهارم : ( برگ 140 ) مقطعات ، اوّلين قطعه از انورى و آخرين قطعه از همايون اسفراينى .\r\nقسمت پنجم : ( برگ 152 ) رباعياتست از استاد ابو الفرج رونى تا يمين الدّين طغرائى فريومدى .\r\nقسمت ششم : ( برگ 163 ) ترجيعاتست ، نخستين از جامى و آخرين از هاتف اصفهانى .\r\n\r\nشرح احوال و آثار مؤلف ( برگ 174 تا 178 ) .\r\nآغاز :\r\n« ثنائى كه از حد حصر افزون و از حيّز تعداد بيرونست ، مخصوص ذات واقف اسرار بيرون و درونيست كه . . . »\r\nمؤلف در آخر كتاب مىنويسد كه فرزند مير محمد باقر موسوى علىآبادى است ، و بسال 1197 ه در سارى ولادت يافته است ، و شاهزادهء جوان براى اينكه از مراجعه بدواوين شعرا بىنياز شود ، دستور چنين تأليفى را بوى داده است ، مآخذ عمدهء او تعدادى از دواوين شعرا بوده است با تذكره‌هاى ذيل :\r\nتذكرهء دولتشاه ، بهارستان جامى ، هفت اقليم ، آتشكده ، زينة المدائح .\r\n« ذيل ريو ، ش 378 »\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nاستورى ( 1 / 889 ) همان نسخهء ريو را معرفى كرده و نسخهء ديگرى از آن شناخته نشده است ، بنابراين احتمال مىرود كه نسخهء ريو دست‌نويس مؤلف باشد .\r\nرضا قلى خان هدايت در ذيل صادق بيدگلى ( مجمع 2 / 316 ) مىنويسد : « سيد عبد الرحيم مازندرانى متخلص به منصف در تذكرهء خود او را از معاصرين دانسته و اين قصيده كه در مدح خاقان مغفور گفته نوشته ، زياده برين مرا اطلاعى ازو حاصل نيست » .\r\nو با آنكه از تذكره‌اش استفاده كرده ترجمه‌اش را در كتاب خود مذكور نداشته است .\r\nطرز تنظيم اين تذكره و تقسيمات آن مانند بساتين الخاقانية است كه عليرضا ميرزاى شهرهء قاجار پسر فتحعلى شاه در 1247 - 1251 تأليف كرده و مشتمل بر پنج بستانست .\r\n\r\nبرگزيده از پارسىسرايان كشمير تأليف دكتر گردهارى لال تيكو در 1342 شمسى\r\nتذكره‌گونه‌ايست شامل تراجم مختصر و منتخبات مفصل از نوزده شاعر كشميرى كه به ترتيب عبارتند از :\r\n1 - ويس : محمد امين اويسى مير بابا 2 - صرفى : شيخ يعقوب\r\n3 - حبى : حبيب اللّه 4 - غنى : ملا طاهر\r\n5 - فانى : شيخ محسن 6 - اكمل : اكمل الدّين ميرزا محمد كامل\r\n7 - طيّب 8 - صادق : شاه صادق\r\n9 - جويا : ميرزا داراب 10 - سالم : محمد اسلم\r\n11 - آذر : ديوانشاه 12 - بلبل : ملا محمد اشرف\r\n\r\n","description":"","footnote":"","page_name":" 85 ","page_number":105},
  {"content":"\r\n\r\n13 - توفيق : لاله‌جو 14 - بينش : ميرزا اسماعيل\r\n15 - شايق : عبد الوهاب 16 - تيكو : بهوانى داس\r\n17 - خوش‌دل : ديارام كاچرو 18 - حميد : ملا حميد اللّه\r\n19 - وارسته : بيربل كاچرو .\r\nاز انتشارات انجمن ايران و هند تهران ، شهريور 1342 ، سربى وزيرى ، 7 + 195 صفحه ، با مقدمهء آقاى دكتر محمد معين استاد دانشگاه تهران و مؤلف كتاب .\r\nبا وجود آنكه كشمير از حيث تاريخ و تذكره غنى است و مؤلف بعمدهء آن منابع دسترسى داشته ، معلوم نيست كه چرا از ميان گويندگان كثير كشمير فقط اين نوزده نفر را اختيار كرده و ترجمهء همين عده را هم باختصار آورده است .\r\nمؤلف بسال 1925 م در كشمير ولادت يافته و دكتر در ادبيات فارسى از دانشكدهء ادبيات تهران است ، و مقارن اين تأليف ديوان محسن فانى را با اغلاط و اشتباهات فراوان در تهران بطبع رسانيده است .\r\n\r\nبرگزيدهء شعر تاريخ مختصر شاعران « مجلّد اوّل » از بانو عفت صدريّه « شريف افشار » در 1336 ش\r\nشامل چند نكته دربارهء شعر فارسى و تراجم كوتاه و منتخبى از اشعار يك‌صد و سه شاعر از حنظلهء بادغيسى تا اوحدى مراغه‌اى به ترتيب تاريخ در 320 صفحه ، چاپ تهران ، كتابفروشى زوّار ، در 1336 شمسى ، بقطع وزيرى ، سربى .\r\n\r\n","description":"","footnote":"","page_name":" 86 ","page_number":106},
  {"content":"\r\n\r\n\r\nبزرگان و سخن‌سرايان همدان ( شاعران ، عارفان ، عالمان ، وزيران و ساير بزرگان ) تأليف دكتر مهدى درخشان در 1341 ش\r\n\r\nجلد اول\r\n- مشتملست بر مقدمه ( 1 - 16 ) و دو بخش . بخش نخست بعد از اسلام تا ظهور سلسلهء صفويه در چهار فصل : فصل اول شعرا ( 17 - 119 ) ، فصل دوم عرفا ( 121 - 139 ) ، فصل سوم علما ( 140 - 169 ) ، و فصل چهارم وزرا و ساير بزرگان ( 197 - 224 ) . بخش دوم از ظهور سلسلهء صفويه تا ظهور سلسلهء قاجاريه در احوال شعرا ، عرفا ، علما ، وزرا و ساير بزرگان ، ( 225 - 358 ) با فهرست مآخذ ( 359 - 365 ) و فهرست اعلام ( 366 - 383 ) و فهرست صاحبان تراجم در آغاز ( ب - ح ) ، طبع سربى طهران ، قطع وزيرى ، بهمن‌ماه 1341 ش .\r\nكتاب باارزشيست و مؤلف در جمع و تدوين آن زحمت كشيده است ، بنابراين ارزش آن را هم دارد كه در پاره‌يى از موارد نظر انتقادى خود را ذكر كنم .\r\nدر باب بديع همدانى گويد : « شايد امين احمد رازى نيز اين مطلب را از عرفات العاشقين گرفته باشد » ( ص 46 ) .\r\nهفت اقليم را امين احمد رازى در 1002 تأليف كرده است و عرفات را تقى اوحدى از 1022 تا 1024 در دست تأليف داشته و لذا امين احمد رازى مطلبى را از عرفات نمىتوانسته اخذ كند .\r\nدر ص 43 - 44 مستزاد مشهور ابن حسام را با وجود اين مقطع :\r\n بر عشق من و حسن تو گر زابن حسامت * كس بيّنه خواهد\r\nبر معجز موسى نبود دست و عصا را * حاجت بگواهى \r\nبنام مولانا جمال الدّين همدانى ثبت كرده است .\r\nاگرچه اين اشتباه از كاتب مونس الاحرار سر زده و اشتباه ديگر اينكه علامهء\r\n\r\n","description":"","footnote":"","page_name":" 87 ","page_number":107},
  {"content":"\r\n\r\nفقيد مرحوم محمد قزوينى ( به ظن متاخم بعلم ) اين نسخه را اصل و دست‌نويس مؤلف ( محمد بن بدر جاجرمى ) دانسته است ، با اين همه تخلص شاعر نشان مىدهد كه شعر از آن كيست و محتاج بيّنه نيست ، رك : مقدمهء قزوينى بر مونس الاحرار ، نسخه‌هاى عكسى كتابخانه‌هاى ملى و مجلس .\r\nدر مكتوبى كه ميرزا ابراهيم همدانى به شيخ بهائى نوشته و از كتاب سلافة - العصر نقل شده است ، قطعه شعرى فارسى در پنج بيت هست كه بيت دوم و سوم آن مغلوط بوده و عينا با همان اغلاط درج شده است بدين صورت :\r\n هم نسخه سرجار ز علمه كه نافع است * وز دين ان ( كذا ) لغو بو على و ژاژ بحترى\r\nزين مردمان كه ديوان شيات حرز كند ( كذا ) * در گوشه‌اى نهان شده بنشسته چون پرى \r\n( ص 229 )\r\nو صواب چنين است :\r\n هم نسخه‌يى سه چار ز علمى كه نافعست * نز دين لغو بو على و ژاژ بحترى\r\nزين مردمان كه ديو ازيشان حذر كند * در گوشه‌يى نهان شده بنشسته چون پرى \r\nدر صفحهء 244 شاعرى بنام « ملا امانى يا ( امانىنيا ) از شعراى نيمهء اول قرن دهم هجرى و معاصر شاه‌طهماسب اول » معرفى شده كه آخر به هندوستان رفته و ثروت اندوخته ، و مأخذ اين ترجمه عرفات و مجمع الخواص ذكر شده است .\r\nعبارت عرفات چنين است : « رند چنانى امانى بنّاى همدانى از اهل اين عصرست ، با آنكه عاميست گاهى بحسب اتفاق بيتى ازو سر مىزند ، بالفعل در آنجا موجودست » .\r\n« عرفات ، برگ 126 »\r\nمؤلف مجمع الخواص هم مىگويد كه : « امانى همدانى مردى فقير و بينواست ،\r\n\r\n","description":"","footnote":"","page_name":" 88 ","page_number":108},
  {"content":"\r\n\r\nو اوقات خود را به گل‌كارى مىگذراند » ( ص 271 ) .\r\nبنابراين معلوم شد كه امانىنيا نيست و امانى بنّاست كه معاصر شاه‌عباس اول بوده و در زمان تأليف عرفات ( 1022 - 1024 ) حيات داشته ، و به هندوستان هم نرفته است .\r\nدر صفحهء 246 ترجمهء امير بيگ همدانى و امير بيگ نظرى را از تذكرهء نصرآبادى و عرفات گرفته داخل هم كرده است .\r\nو اما امير بيگ همدانى همانست كه در تذكرهء نصرآبادى ( ص 146 ) ترجمه‌اش مسطورست و اينكه مؤلف مىنويسد : « صاحب تذكرهء عرفات از شاعرى بنام خواجه امير بيگ نظيرى نام مىبرد ، و مىنويسد : « تا زمان شاه‌طهماسب ثانى بود و اين رباعى به دو منسوبست :\r\n اگر گويم نهال قامتت دلجوست مىرنجى * اگر گويم ترا بالاى چشم ابروست مىرنجى\r\nشكايت چون كنم از دور چشم فتنه‌انگيزت * اگر گويم ترا بالاى چشم ابروست مىرنجى » \r\nاين دو بيت چنان كه خواهد آمد بشاعرى همدانى بنام جلال نسبت داده شده و چون همان‌طور كه اشاره شد محتمل است جلال شاعر همين امير بيگ يا ميرزا بيگ باشد در اينجا ياد شد » ( ص 247 ) .\r\nو باز در صفحهء 261 ذيل جلال بنقل از تذكرهء روشن كه البتّه تذكرهء روز روشن مقصودست ، آورده كه : « جلال همدانى ، خواجه امير بيگ نام داشت » و دو بيت بالا را با آنكه در روز روشن صحيح چاپ شده مجددا به همان صورت غلط در ذيل نام او آورده است .\r\nو حال آنكه در تذكرهء روز روشن مسطورست كه : « جلال . . . خواجه امير بيگ نام داشت » و آقاى دكتر « همدانى » را بدنبال « جلال » الحاق كرده است .\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nو اينك عبارت عرفات را كه در كتاب ايشان به كلى درهم ريخته شده عينا و صحيحا نقل مىكنم :\r\n« زبدة الاقران و الاماثل خواجه امير بيگ نظرى از ارباب و اهالى آنجاست ، صاحب سياق و عمل بوده ، مئونت و ثروت به قدر داشته ، تا زمان شاه‌طهماسب باقى بوده ، بسيار فهيم و مدرك آمده ، و هميشه در خدمت مخاديم و اعزّه اوقات عمر گرامى باحسن وجوه گذرانيدى ، او راست :\r\n اگر گويم نهال قامتت دلجوست مىرنجى * و گر گويم سر زلف تو عنبر بوست مىرنجى\r\nشكايت چون كنم از جور چشم فتنه‌انگيزت * كه گر گويم ترا بالاى چشم ابروست مىرنجى . . . » \r\n« عرفات ، برگ 94 » در ذيل رونقى همدانى ( ص 283 ) آورده است كه : صاحب تذكرهء ميخانه وفاتش را در 1031 نوشته است ، ولى با قرائنى كه در دستست اين مطلب صحيح به نظر نمىرسد ، و احتمال دارد كه تا حدود سال 1060 در قيد حيات بوده است » .\r\nمؤلف ميخانه كه كتاب خود را در 1028 تمام كرده است از رونقى زنده نام مىبرد ، و بنده كه ميخانه را تصحيح كرده‌ام تاريخ فوتش را بنقل از عرفات 1038 ثبت كرده‌ام ، و چنان كه هم در ميخانه و هم درين كتاب ذيل عرفات توضيح داده‌ام ، تقى الدّين اوحدى پس از اتمام عرفات در 1024 تا سال 1042 وفيات را ثبت مىكرده ، و در صحت اين تاريخ يعنى 1038 ترديدى نمىتوان داشت .\r\nاميدوارم كه مؤلف فاضل درصدد تصحيح و تكميل كتاب خود باشند و با تجديد نظرى كه خواهند كرد اثرى بوجود آورند كه خيال همه را از بابت تراجم رجال همدان آسوده گردانند ، اشعار شعرا هم درين كتاب بسيار درهم ريخته و مغلوطست كه ان‌شاءاللّه آنها را هم تصحيح خواهند فرمود .\r\n\r\nجلد دوم\r\n- مشتملست بر فهرست مندرجات ( ص 3 - 13 ) ، مقدمه ( ص 15 - 19 ) ،\r\n\r\n","description":"","footnote":"","page_name":" 90 ","page_number":110},
  {"content":"\r\n\r\nملحقات مجلد نخست ( ص 20 - 45 ) .\r\nبخش سوم : دورهء قاجاريّه - فصل اول ، علما و فقها و عرفا ( ص 46 - 103 ) ؛ فصل دوم ، شاعران دورهء قاجاريه ( ص 104 - 211 ) ؛ فصل سوم ، رجال و مشاهير و وزيران دورهء قاجاريه و معاصر ( ص 212 - 226 ) .\r\nبخش چهارم : بزرگان و سخن‌سرايان معاصر - فصل اول - الف ، علما و فقها ( ص 227 - 245 ) ب ، دانشمندان و مؤلفان و نويسندگان ( ص 246 - 267 ) ، روزنامه‌نويسان و پزشكان و خوشنويسان ( ص 267 - 271 ) . فصل دوم - سخن‌سرايان معاصر ( ص 272 - 366 ) قسمت دوم - نوپردازان و گروهى ديگر از شاعران درگذشته و معاصر همدان ( ص 367 - 412 ) ، مختصرى از تاريخ انجمن ادبى همدان ( ص 412 - 417 ) ، فهرست مآخذ ( ص 418 - 423 ) ، فهرست اعلام ( ص 424 - 438 ) .\r\nدر اين مجلد اشتباهات بيش از مجلد اول است ، و چون ذكر همهء آنها خارج از حوصلهء اين كتابست ، فقط به دو مورد اشاره مىكنيم :\r\nابو تراب بيگ فرقتى انجدانى جوشقانى كه ترجمه‌اش در تذكرهء ميخانه مصحح اينجانب ( ص 413 - 428 ) مسطورست در تذكرهء شمع انجمن بسهو القلم كاتب « فرصتى همدانى » درج شده است ، و ايشان بدون تحقيق ترجمهء او را داخل شعراى همدان ( ص 34 - 35 ) كرده‌اند .\r\nدر تذكرهء صبح گلشن ( ص 447 - 448 ) ذيل ملكى تويسركانى دو شرح حال ناقص داخل هم شده است . يكى از ملكى سركانى ، و ديگر از ميرملكى قزوينى كه ترجمه‌اش در تذكرهء ميخانه ( ص 680 - 691 ) بتفصيل مذكورست ، و آقاى دكتر درخشان خلاصهء آن را در كتاب خود ( ص 39 - 40 ) نقل كرده و نوشته‌اند كه ملكى سركانى در زمان اكبر پادشاه به هند رفته و نزد او منزلتى عظيم يافته است ، در صورتى كه ملكى مزبور به هندوستان نرفته و هميشه در موطن خويش و بيشتر در همدان ساكن بوده ، در اواخر عمر به عتبات عاليات رفته و بسال 1004 هجرى ، بضبط تقى الدّين كاشى ، در نجف اشرف درگذشته است .\r\nاشتباهات ديگر اين كتاب نيز از همين قبيل است كه ناشى از غلطكاريهاى\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nصاحبان سفاين و تذاكرست ، ولى بر كسى كه مىخواهد يك اثر جاودانى از خود بجا گذارد فرض است كه تحقيق دقيق به عمل آورد .\r\nاين مجلد در اسفندماه 1342 در 438 صفحه طبع و انتشار يافته است .\r\n\r\nبزم‌آراى از سيد على بن محمود الحسينى در سال 1000 هجرى\r\nاين تذكره را مىتوان به دو قسمت منقسم نمود : قسمت اول لباب الالباب محمد عوفى است در يك مقدمه و هفت فصل ، و قسمت دوم كه عنوان « خاتمه » به آن داده شده است شامل تراجم سلاطين و امرا و وزرا و شعرا و فضلاى زمان اكبر پادشاه است تا زمان تأليف ، كه از خان‌خانان شروع و به رويى ساوجى ختم شده است .\r\nوى در پايان مقدمهء كتاب فصلى در ستايش اكبر پادشاه و خان‌خانان ( - عبد الرحيم خان بن بيرم خان ) پرداخته آنگاه تذكره را بمربّى خود خان‌خانان تقديم كرده است .\r\nآغاز : شكر و سپاس و ستايش بىقياس ، و حمد بىحد و ثناى بىعد مر قادر حكيم و صانع قديم را كه لباس هستى در سر موجودات بالا و پستى افگند » .\r\nانجام : « اتمام و اختتام اين مجموعه كه مسمى به تذكرة الشعراست وقتى اتفاق افتاد كه تاريخ هجرى بهزار رسيده بود » .\r\n\r\nنسخه :\r\nذيل ريو ، ش 106 .\r\n« استورى ، 1 / 805 » علامهء فقيد مرحوم ميرزا محمد خان قزوينى در مقدمهء لباب الالباب در باب اين كتاب چنين نگاشته‌اند :\r\n« . . . در ضمن تفحص در تذكره‌هاى محفوظ در كتابخانهء بريتيش مىوزيم در لندن تذكرهء يافتم موسوم به « بزم‌آراى » للسيّد على بن محمود الحسينى متضمن تراجم احوال شعراء فارسى از اقدم ازمنه تا عصر خويش و آن را در سنهء 1000 تأليف كرده\r\n\r\n","description":"","footnote":"","page_name":" 92 ","page_number":112},
  {"content":"\r\n\r\nاست ، و تقريبا تمام لباب الالباب عوفى را بىكم‌وزياد استنساخ نموده است ، مگر در بعضى موارد كه اندكى متن عوفى را اختصار نموده و چنين مىنماياند كه اصلا از وجود كتابى در دنيا باسم لباب الالباب اطلاع نداشته است ، چه در ديباچهء كتاب تذكره‌هايى را كه پيش از بزم‌آراى تأليف شده است ، يكى تذكرهء دولتشاه را مىشمرد ، و ديگرى تذكرهء سام ميرزا بن شاه اسماعيل صفوى معروف به تحفهء سامى را و اصلا از لباب الالباب بيچاره عوفى كه از اول تا به آخر حتى ديباچه و مقدمهء آن را استنساخ نموده اسمى نمىبرد » « 1 » .\r\n« لباب الالباب ، ج 1 ص ه »\r\n\r\nبزم خاقان يا تذكرة السلاطين تأليف سيف الدوله سلطان محمد بن فتحعلى شاه قاجار متخلص به سلطان در 1245 ق\r\nاين تذكره مشتملست بر يك بزم و پنج انجمن بشرح ذيل :\r\nبزم كه تقسيم شده است بر بيست مجلس ، و آن كتاب مشهور انيس العشاق تأليف شرف الدّين رامى متوفى 795 است ، كه يك‌بار در هند و يك‌بار هم در طهران باهتمام استاد فقيد مرحوم عباس اقبال آشتيانى بسال 1325 شمسى چاپ شده و در وصف سراپاى محبوبست ، و سيف الدوله تأليف آن را بدروغ به خود بسته است .\r\n\r\n\r\n","description":"","footnote":"\r\n( 1 ) - نقوى در كتاب خود ( ص 46 و 114 ) مىنويسد كه : مؤلف اكثر مطالب آن را از لباب الالباب نقل كرده است ، اما چون بعضى مطالب را مؤلف بدان اضافه نموده است بنابراين مىتوان اين را تذكرهء مستقلى قلمداد كرد » ؟ !\r\n","page_name":" 93 ","page_number":113},
  {"content":"\r\n\r\nانجمن اول : در ذكر بعضى از اشعار و شمه‌يى از كيفيت احوال سلاطين پيشين و سلاطين‌زادگان قديم .\r\nانجمن دوم : در ذكر اشعار و مختصرى از شرح حال و مناقب پادشاه عصر .\r\nانجمن سوم : در ذكر اشعار و حالات شاهزادگان .\r\nانجمن چهارم : در ذكر اشعار و حالات اميرزادگان يا نواده‌هاى ايشان .\r\nانجمن پنجم : در شرح حالات و اشعار مؤلف .\r\nآغاز : « حمد و ثناى افزون از حد و شكر و سپاس بيرون از عد پادشاهى را سزاست كه . . . الخ »\r\nانجام : « اميد كه ارباب كمال بعد از مطالعهء آن چشم از معايب اشعار اين بىبضاعت پوشيده و در تكذيب آن نكوشند ، و اين گمنام را بدعاى خيرى شاد فرمايند ، بعون اللّه تعالى » .\r\n\r\nنسخه :\r\nكتابخانهء مجلس ، شمارهء 894 كه مشخصات آن در فهرست ( 3 : 147 ) مذكورست .\r\nكتابخانهء ملى شمارهء 1678 ، از قرن سيزدهم .\r\nاستورى ، 1 : 892 و 1138 .\r\nمركزى ، شمارهء 4605 .\r\nسپهسالار ، شمارهء 1121 . در ديباچه اين نسخه نام كتاب « تذكرة السلاطين » مرقوم گرديده و مشتملست بر يك مقدمه و سه باب بشرح ذيل :\r\nمقدمه در وصف سراپاى محبوب ، ( همان انيس العشاق سابق الذكر ) .\r\nباب اول : در اسامى شاهان و شاهزادگان و اشعارى از ايشان .\r\nباب دوم : در مختصرى از حالات فتحعلى شاه و اشعارى ازو .\r\nباب سوم : در شرح حال و اشعار مؤلف ( اين باب از كتاب ساقطست )\r\nرك : فهرست سپهسالار ، 2 : 477 .\r\n\r\n","description":"","footnote":"","page_name":" 94 ","page_number":114},
  {"content":"\r\n\r\n\r\nفهرست شعراى بزم خاقان\r\n\r\nانجمن اول در ذكر بعضى از اشعار و شمه‌يى از كيفيت احوال سلاطين پيشين\r\nو پادشاهان قديم كه به نظر اين بىبضاعت رسيده است بطريق تذكرهء مذكور مىگردد :\r\n1 - خطائى ( شاه اسماعيل صفوى ) 2 - شاه‌طهماسب صفوى 3 - عادلى ( شاه اسماعيل ثانى ) 4 - شاه‌عباس ماضى 5 - شاه‌عباس ثانى 6 - القاس ميرزاى صفوى 7 - بهرام ميرزاى صفوى 8 - سلطان ابراهيم جاهى صفوى 9 - سامى صفوى ( سام ميرزا ) 10 - سلطان محمد ميرزاى صفوى 11 - سلطان مصطفى ميرزاى صفوى 12 - مظفر حسين ميرزاى صفوى 13 - ابو القاسم ميرزا 14 - علاء الدّين محمد 15 - ميرزا زين العابدين 16 - ميرزا داود 17 - سلطان حسين كاركيا 18 - حسينى ( سلطان حسين بايقرا ) 19 - محمد مؤمن ميرزاى گوركانى 20 - سلطان اسكندر ميرزاى گوركانى 21 - سلطان ابا بكر بن محمد جوكى گوركانى 22 - سلطان بابر بهادر گوركانى 23 - عسكرى ميرزاى گوركانى 24 - فريدون حسين ميرزاى گوركانى 25 - شاه غريب ميرزاى گوركانى 26 - همايون پادشاه 27 - جلال الدّين محمد اكبر پادشاه 28 - نظام‌شاه دكنى 29 - شاه شجاع آل مظفر 30 - سلطان اويس آل جلاير 31 - سلطان ابو سعيد آل مظفر 32 - شاه حسين بيگ بن شاهى بيگ خان 33 - عبد اللّه خان اوزبك 34 - عبيد اللّه خان اوزبك 35 - سلطان سليم بن سلطان با يزيد 36 - سلطان سليمان بن سلطان سليم 37 - سلطان محمد خوارزمشاه 38 - سلطان احمد بن اويس 39 - سلطان محمد بايسنغر 40 - سلطان يعقوب آق‌قويونلو 41 - طغرل سلجوقى 42 - امير فخر الدّين مسعود بن بهمن كرمانى\r\n\r\n","description":"","footnote":"","page_name":" 95 ","page_number":115},
  {"content":"\r\n\r\n43 - امير قابوس وشمگير 44 - شاه نصرة الدّين كبودجامه 45 - سلطان جلال الدّين ملكشاه 46 - بديع الزمان ميرزا بن سلطان حسين بايقرا 47 - ابن محمود غزنوى 48 - سلطان محمود غزنوى 49 - ابن يمين 50 - اتابك سعد بن زنگى 51 - سلطان اثر بن قطب الدّين انوشتكين 52 - سلطان محمد خدابنده 53 - خان احمد گيلانى 54 - سلطان سليمان خواندگار 55 - حشمت عظيم‌آبادى هندى ( عباسقلى خان ) 56 - رضا قلى ميرزا بن نادر شاه 57 - انور بن كريمخان زند 58 - الماس ميرزاى آزاد 59 - جدايى ( نصر اللّه ميرزا بن شاهرخ شاه افشار ) 60 - فرخ ( محمد حسن خان بن علىمراد خان زند )\r\n\r\nانجمن دوم در ذكر اشعار و مختصرى از مناقب احوال شاهنشاه اسلام پناه جم اقتدار خاقان ( فتحعلى شاه قاجار ) .\r\n\r\nانجمن سوم در ذكر اشعار و مختصرى از كيفيت احوال شاهنشاه‌زادگان فصاحت - نشان با اقتدار :\r\n1 - دولت ( محمد على ميرزا ) 2 - خسروى ( محمد قلى ميرزا ) 3 - خسروى ( محمد ولى ميرزا ) 4 - عباس ميرزا نايب‌السلطنه 5 - فرمانفرما ( حسينعلى ميرزا ) 6 - شكسته ( حسنعلى ميرزا ) 7 - شوكت ( محمد تقى ميرزا ) 8 - و الا ( علينقى ميرزا ) 9 - عادل ( ظل السلطان عليشاه ) 10 - شاپور ( شيخعلى ميرزاى شيخ الملوك ) 11 - دارا عبد اللّه ميرزا ) 12 - كشيكچىباشى ( امام‌ويردى ميرزا ) 13 - افسر ( محمد رضا ميرزا ) 14 - محمود ميرزا 15 - خاور ( حيدر قلى ميرزا ) 16 - حشمت ( همايون ميرزا ) 17 - بيضا ( اللّه‌ويردى ميرزا ) 18 - ملك قاسم ميرزا 19 - احمد ( احمد على ميرزا ) 20 - شهره ( عليرضا ميرزا )\r\n\r\n","description":"","footnote":"","page_name":" 96 ","page_number":116},
  {"content":"\r\n\r\n21 - ملك ( ايرج ميرزا ) 22 - ابو الملوك ( كيومرث ميرزا ) 23 - جهان ( جهانشاه ميرزا )\r\n\r\nانجمن چهارم در ذكر احوال و اشعار اميرزادگان عظام كه پسران شاهزادگان والامقام‌اند\r\nكه شرح احوال ايشان ذكر شد :\r\n1 - حشمت ( محمد حسين بن محمد على ميرزا ) 2 - سرور ( طهماسب بن محمد على ميرزا )\r\n3 - عشق ( هلاكو بن حسنعلى ميرزا ) 4 - داور ( رضا قلى بن محمد رضا ميرزا )\r\n5 - پروانه ( محمد بن محمد ولى ميرزا ) 6 - اميد ( اسد اللّه بن محمد ولى ميرزا )\r\n7 - خجسته ( چنگيز بن محمد ولى ميرزا ) 8 - رسوا ( محسن بن عبد اللّه ميرزا )\r\n9 - شكوه ( نصر اللّه بن محمد ولى ميرزا ) 10 - ضياء ( نظر على بن شيخعلى ميرزا )\r\n\r\nانجمن پنجم در ذكر مختصرى از احوال و اشعار مؤلف :\r\nنام اين بىنام و نشان سلطان محمد و لقبم سيف الدوله و تخلصم سلطان است ، و تولدم درين عالم فانى در شب پنجشنبهء بيست و ششم شهر ربيع الاول سنهء 1224 از هجرتست ، بعد از مدت چهار سال كه در حجر والد خود بسر بردم ، پدر بزرگوارم شاهنشاه جم اقتدار فتحعلى شاه قاجار رسم تربيتم را محول بامير كبير خان والاشان حاجى محمد حسينخان قاجار مروزى كه از امراى خاص و ندماى با اخلاص آن آستان بود محول و مرجوع داشتند ، تا مدت چهار سال امير بزرگوار به قدر مقدور در تحصيل كمال و ساير احوال تربيتم به حدى كوشيدند كه در كمالات لازمه محتاج به ديگران نشدم ، بعد از انقضاى اين مدت خان والاشان شربت مرگ از دست ساقى اجل نوشيده از عالم فانى بسراى جاودانى شتافت ، بعد از وفات ايشان از سركار منصب غلام پيشخدمت - باشيگرى درگاه آسمان جاه و نظم امر ولايت كاشان محول به اين بىنام و نشان شد . در هنگام سفر نصرت اثر گاهى در ركاب مستطاب و بعضى از اوقات به جهت حراست اسباب سلطنت مأمور بتوقف در دار الخلافه مىشدم ، مدتى روزگارم بدين منوال مىگذشت ، تا اينكه 1240 شيرازهء كار مملكت اصفهان و طوائف بختيارى به جهت هرزگى الوار از هم گسست ، سركار پادشاهى عزيمت سفر دارالسلطنهء اصفهان فرمودند ، اين گمنام هم\r\n\r\n","description":"","footnote":"","page_name":" 97 ","page_number":117},
  {"content":"\r\n\r\nدر ركاب مستطاب از مأمورين سفر بودم ، بعد از اينكه سركار پادشاهى مؤسسين اساس فتنه را سياست فرمودند ، و در امر آن مملكت قرارى دادند ، يوسف خان سپهدار را با كلّ نوكر عراقى و بعضى از جانبازان مازندرانى و استرآبادى ابواب‌جمع اين گمنام نموده مأمور بتوقف در آن مملكت فرمودند و نظم طوائف بختيارى را هم مرجوع به اين گمنام داشتند ، اكنون كه سنهء 1245 است روزگارم بدين منوال مىگذرد ، به قدر امكان در آن شهر به جهت تماشاى دوستان بناهاى عاليه از باغات و عمارات و تكايا و حمامها بنا گذارده‌ام كه هركه صفاى آنها را بيند خواهد دانست . بعد از فراغت از انجام خدمات ديوان و امورات مسلمانان گاهى خيال نظمى مىكردم ، ولى به جهت بىقابليّتى هرگز خيال ضبط و تدوين آنها را نمىنمودم ، تا اينكه روزى از روزها يكى از دوستان خواهش نمود كه براى خاطر من هرچه از اشعارت باقيمانده است بنويسان و از براى من بفرست . بعد ازين كيفيت بخاطرم چنين رسيد كه بناى تأليفى گذارم كه مشتمل بر اشعار سلاطين قديم و بعضى از اشعار شاهنشاه جم‌اقتدار و برادران و برادرزادگان عظامم باشد و بعض ديگر هم از تشبيهات كه به جهت شعرا به كار آيد در آن مذكور شود ، و در آخر آن تأليف اشعار خود را بدون انتخاب از خوب و بد آنچه در دستست ضبط نمايم كه اگر كسى را ميل بديدن و شنيدن آنها باشد بسليقهء خود انتخاب كرده مطالعه نمايد .\r\nكلّ اشعار اين بىبضاعت همينست كه درين تذكره نوشته مىشود ، امّيد كه ارباب كمال بعد از مطالعهء آن چشم از معايب اشعار اين بىبضاعت پوشيده و در تكذيب آن نكوشند ، و اين گمنام را بدعاى خيرى شاد فرمايند بعون اللّه تعالى » ( ترجمه بدون شعرست ) .\r\n« بزم خاقان ص 62 - 63 نسخهء شماره 894 مجلس »\r\nاز اشعار اوست :\r\n جز يك نظر به دو نتوانم ، از آنكه نيست * امكان بازگشتن از آن رخ نگاه را \r\n* * *\r\n\r\n","description":"","footnote":"","page_name":" 98 ","page_number":118},
  {"content":"\r\n\r\n منم آن شكار زخمى كه فتاده‌ام ببندت * اگرم ز پا درآرى نكشم سر از كمندت \r\n* * *\r\n ساقى عرق بجاى مى ناب مىدهد * من مستحق آتشم ، او آب مىدهد \r\n* * *\r\n باده خواه و بكش اى خواجه چه صافى و چه درد * از غم بيهده خوردن چه ثمر خواهى برد \r\n* * *\r\n دل اگر شاد بود ، خانه چه دوزخ چه بهشت * رنج اگر دور ز تن ، جامه چه پشمينه چه برد\r\nبارى از زلف بتى ، تابى اگر بايد ديد * بارى از ماهرخى ، بارى اگر بايد برد\r\nتا توان كاست غم از دل ز چه جان بايد كاست * تا توان خورد مى ، از بهر چه دل بايد خورد \r\n* * *\r\n هر چشمهء شيرين كه از آن آب برآيد * اىكاش شود تلخ و مى ناب برآيد \r\n* * *\r\n آهى ز غم تو مىكشم ، آه * در آهم اگر اثر نباشد \r\n* * *\r\n چشم تو و چشمهاى مردم * يك خفته و صدهزار بيدار \r\nدر ميان تذكره‌نويسان عصرى صاحب مجمع الفصحا ترجمهء او را از همه دقيق‌تر و مفصل‌تر آورده است ، رك : مجمع 1 : 31 - 43 .\r\n\r\n","description":"","footnote":"","page_name":" 99 ","page_number":119},
  {"content":"\r\n\r\nديوان سلطان در كتابخانهء مركزى دانشگاه طهران بشمارهء 3723 و كتابخانهء آستان قدس بشمارهء 4664 « 1 » مورخ 1292 ق موجودست . براى نسخه‌هاى ديگر رك :\r\nالذريعة و استورى .\r\n\r\nبزم سخن تأليف ى - فقيرى در 1343 ش\r\nتذكره‌گونه‌ايست از 197 شاعر قديم و جديد به ترتيب الفبا از آتش اصفهانى تا يغماى جندقى كه با مقدمه و فهرست اسامى در 368 + پانزده صفحه بسال 1342 شمسى در طهران بقطع وزيرى و طبع سربى از طرف كتابفروشى زوار انتشار يافته است .\r\nمنابع و مآخذ مؤلف مقدارى از دواوين و تذكره‌هاى چاپى بوده است .\r\n\r\n\r\n","description":"","footnote":"\r\n( 1 ) - اين نسخه داراى مقدمه‌ايست مبنى بر اينكه صاحب ديوان ساليان دراز با يغماى جندقى معاشر و محشور بوده و نسبت بوى سمت شاگردى داشته ، و حاجى محمد اسماعيل طهرانى كه از دوستان يغما بود و اشعار او را جمع‌آورى و تدوين مىكرد ، از نظم و نثر ديگران هم آنچه به دستش مير سيد و به خيال خود از يغما تشخيص مىداد ، در آن مجموعه درج مىكرد ، و در نتيجه موقعى كه ديوان يغما طبع و نشر يافت معلوم شد كه هفتاد و نه غزل از سلطان و مقدارى از اشعار و منشآت ميرزا اسماعيل هنر پسر يغما هم در آن داخل شده است . در پايان اين مقدمه و بدنبال فهرست غزليات هفتاد و نه‌گانه شرحى مبنى بر تصديق و تأييد قول سلطان قاجار بقلم ميرزا اسماعيل هنر مسطورست كه در ضمن آن اشاره باشعار و منشآت خود نيز كرده ؛ و نامه‌يى را هم كه يغما در شكايت از حاجى محمد اسماعيل طهرانى ، كه نادانسته مقدارى از نظم و نثر ديگران را داخل ديوان او كرده به ملا محمد حسن اصفهانى نگاشته است ، شاهد آورده .\r\n","page_name":" 100 ","page_number":120},
  {"content":"\r\n\r\n\r\nبساتين الخاقانية تأليف عليرضا ميرزاى قاجار متخلص به شهره در حدود اواسط قرن سيزدهم هجرى\r\nاين كتاب مشتملست بر پنج بستان و هر بستان تذكرهء مستقلى است در تراجم يك دسته از سخن‌سرايان قديم و جديد تا زمان تأليف بشرح ذيل :\r\n1 - بستان العشاق در ذكر غزل‌سرايان .\r\n2 - بستان البدائع در ذكر قطعه‌گويان .\r\n3 - بستان الفضائل در ذكر قصيده‌سرايان .\r\n4 - بستان المعارف در ذكر مثنوىسرايان .\r\n5 - بستان الصنائع در ذكر رباعىسرايان .\r\nمؤلف در هر مجلد پس از تمهيد مقدمه و بيان مقصود ، نخست تراجم شعرا را به ترتيب حروف تهجى مذكور داشته ، آنگاه يك فهرست الفبايى از صاحبان تراجم با ذكر شمارهء صفحه يا صفحاتى كه اشعار هريك از ايشان در آن مسطورست ترتيب داده و سپس اشعار منتخب را آورده است .\r\nازين مجموعه فقط بستان العشاق و بستان الصنائع و بستان الفضائل شناخته شده است ، و از سه بستان ديگر بالفعل نشانى در دست نيست .\r\nاز مدت تأليف بساتين پنجگانه اطلاع دقيقى نداريم ، ولى تاريخ تأليف دو بستان اخير الذكر معلومست ، چه در بستان العشاق ذيل شهره ( تخلص مؤلف ) مسطورست كه : « اينك كه سنهء 1248 هجريست » و در بستان الفضائل تاريخ اتمام كتاب 29 ربيع الثانى سال 1251 ه - ق ذكر شده و مؤلف تصريح كرده است كه :\r\n« اين يك جلد در مدت چهار سال سمت اختتام پذيرفت » .\r\nاز آنجا كه هريك از اجزاء بساتين الخاقانية نام جداگانه دارد و تذكرهء مستقلى محسوب مىشود ، هركدام را در جاى خود مذكور داشتيم ، زيراكه مؤلف درين كار\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nپيروى از برادر خود محمود ميرزا كرده كه مجموع تأليفات خود را كه هريك نام مستقلى دارد داخل در مجمع محمود قرار داده است .\r\nترجمهء مؤلف در ذيل « بستان الفضائل » مسطورست .\r\n\r\nبستان البدائع تأليف عليرضا ميرزاى قاجار متخلص به شهره در اواسط قرن سيزدهم هجرى\r\nبخش مقطّعات از بساتين الخاقانية است با تراجم احوال شعرا كه شرح آن در ذيل بساتين الخاقانية گذشت ، و نسخهء آن در دست نيست .\r\n\r\nبستان العشاق از عليرضا ميرزاى قاجار متخلص به شهره در 1246 ه - ق\r\nتذكرهء چهارصد و چهار شاعر غزل‌سراست مشتمل بر چهار قسمت :\r\n1 - ديباچه 2 - تراجم 3 - فهرست اسامى شعرا 4 - اشعار منتخب تراجم و فهرست به ترتيب حروف اول ، و اشعار منتخب به ترتيب حروف آخر ، و بعد از ديباچه رسالهء مختصرى موسوم به رسالة العشاق است مشتمل بر مقدمه و بيان و دو فصل و يك خاتمه در 48 صفحه ، و اين نخستين جلد از مجلدات پنج‌گانهء بساتين الخاقانية است كه ذكرش گذشت .\r\nتراجم از امام‌ويردى ميرزا ( برگ 24 ) شروع مىشود و به يوسف گرجى ( برگ 106 ) پايان مىپذيرد ، و فهرست الفبايى از برگ 107 است تا 116 و اشعار منتخب از برگ 116 تا 271 ، و درين قسمت اخير نام شاعر در مقابل بيت يا ابياتى كه در هر رديف ازو انتخاب شده است ذكر شده .\r\nآغاز نسخه : « بسمله ، ديباچهء هر سخنى بنام جميلى آرايش يابد كه بمقتضاى\r\n\r\n","description":"","footnote":"","page_name":" 102 ","page_number":122},
  {"content":"\r\n\r\nميل ذاتى در آيينهء شهود چندين صورت زيبا و دلكش نمود . . . الخ »\r\nآغاز منتخبات : خاقان\r\n « اى كه از روز قيامت سخنى مىگويى * گوييا از شب هجران خبرى نيست ترا » \r\nپايان نسخه : فروغى بسطامى\r\n « بال‌وپرش ز سنگ ستم كى توان شكست * مرغى كه جز در تو ندارد نشيمنى » \r\nدر سبب تأليف گويد : « اما بعد ، اين واقعه باعث نگاشتن رساله‌يى در بيان حسن و عشق و اطوار سلوك عاشق و معشوق و جمع نمودن اشعار عشق‌افروز عاشق‌سوز گرديد . در شب بيست و هفتم ماه ذيقعدهء هزار و دويست و چهل و هفت هجرى شبى در عالم واقعه دلبرى بخواب ديدم ، كه جز بخواب ديدارش ممكن نه ، منتهاى التفات به من فرمود ، و گفت غزلى بخوان من اين غزل خواجه خواندم :\r\nروشنى طلعت تو ماه ندارد . . . الخ\r\nبرآشفت و دستى به طرف دامان زده برخاست ، از برآشفتن و برخاستن او من مضطرب الحال از جاى جستم ، تاكنون كه ده ما هست چون زلفش پريشان و آشفته خاطرم .\r\n گاهى به ياد مويش نثرى نويسم * وقتى ز تاب رويش نظمى نگارم \r\nو در ديوان شعرا و تذكره‌ها از متقدمين و متوسطين و متأخرين و معاصرين ملاحظه كردم ، و مجموعه‌يى ترتيب دادم مشتمل بر پنج بوستان ، ازآنجايىكه اشعار شعرا هريك چو گل از بوستانى چيده و برچيده گرديد ، به اين علت بساتين الخاقانيه‌اش نام نهاديم ، و هريك از بوستان را بمناسبت اشعار اسمى گذاشتيم ، غزليات را بستان - العشاق ، قصايد را بستان الفضائل ، مقطعات را بستان البدائع ، رباعيات را بستان الصنائع\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nمثنويات را بستان المعارف .\r\nاميد كه از بخت بلند شاهنشاه سمت اختتام پذيرد و انجام گيرد ، منقسم بر دو قسم شده ، آنچه اسم شعر است ، در اول از حروف تهجى ، و آنچه شعرست ، در آخر از حروف تهجى است ، و شرح احوال شعرايى كه شعرشان نوشته شده است ، از هريك به قدر كفايت در فهرست ذكر شده است . از بابت تيمن و تبرك در اول هر حرفى يك شعر از شاهنشاه عالم پناه خسرو صاحبقران نوشته‌ام كه شايد از بركت آن شعرها اين اشعار هم در نظرها جلوه نمايد ، و قلوب عشاق را نورى و سرورى بخشد ، ناتوانى خستگان عشق را بتوانايى مبدل سازد ، و گمگشتگان وادى محنت را بشاهراه محبت راهنمايى فرمايد ، و اللّه اعلم بالصّواب .\r\nرسالة العشاق - اين شهرهء كوى محبت و شيداى ميدان مودت مرقوم مىدارد و يادگار بزم اهل شوق و محفل ارباب ذوق مىگذارد .\r\n از صداى سخن عشق نديدم خوش‌تر * يادگارى كه درين گنبد دوار بماند \r\nو اين مشتمل بر مقدمه و بيان و دو فصل و يك خاتمه است . مقدمه نيز بر دو باب ، باب اول در گفتار بعضى از اهل ظاهر درين معنيست ، باب دوم در خصايص عشق است و تقسيم آن بر سه صفت . بيان در حقيقت عشق و كيفيت تعلق آن ، فصل اول در صفت عاشق و رفتارى كه پسنديده و مرغوب بود ، فصل دوم در بيان اطوارى كه مستحسن است ، خاتمه بعضى از لوازم حال معشوقان و خصايص احوال عاشقان » .\r\n\r\nنسخه :\r\nكتابخانهء آستان قدس رضوى ، ش 2455 وقفى مرحوم ميرزا رضا خان نايينى ، عدد اوراق 271 قطع 30 * 20 سال وقف مرداد 1311 ش ، در هامش اين نسخه ( آغاز حرف طا ) دو بيت شعر به خط برادر مؤلف محمد رضا ميرزاى افسر مسطورست كه ذيل آن نوشته : « يادگار افسر قاجار » .\r\nنسخهء ديگر در كتابخانه ملى است كه در فهرست نامش را بغلط « بوستان العشاق » نوشته‌اند .\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nنسخهء ديگر از بستان العشاق در كتابخانهء شخصى استاد سعيد نفيسى بوده است .\r\nتراجم اين كتاب دربارهء شعراى ماضى بكلّى بىارزش است . در مورد معاصران نيز قول مؤلف جز دربارهء شعرايى كه شخصا ايشان را مىشناخته اعتبار ندارد ، ولى در همين قسمت مختصر بسيار مهم و معتبرست ، چه اولا تراجم را نسبة دقيق نوشته و ثانيا عده‌يى از شعرايى را كه او ذكر كرده نامشان در تذكره‌هاى ديگر نيست .\r\nاز سهل‌انگاريهاى مؤلف اينست كه آذر بيگدلى و آذر شاملو را دو شاعر مىدانسته و به‌همين‌جهت هم دو جا عنوان كرده است . از احمد بيگ اختر گرجى مؤلف تذكرهء انجمن‌آرا و معاصر خودش هم دو شاعر ساخته است ، يكى احمد بيگ اختر ساكى لرستانى و ديگر فريدون بيگ اختر گرجى .\r\nحاجى اسماعيل بحثى قزوينى شاعر قرن دهم را « انجتى قزوينى » نوشته ، بابا شهيدى قمى شاعر دربار سلطان يعقوب آق‌قويونلو را « شهيدى قزوينى » نگاشته ، و ملا محمد صوفى مازندرانى را كه محمد تخلص داشته ، محمد صوفى اصفهانى و متخلص به صوفى نوشته ، نام رشيد الدّين محمد وطواط را « ملا عبد اللّه » بقلم آورده ، و ترجمهء خواجه ارجاسب اميدى طهرانى مقتول در 929 هجرى را كه هرگز به هندوستان نرفته بوده چنين نوشته است :\r\n« اميدى - اسمش عبد اللّه ، اصلش از دارالخلافهء طهران است ، ديوانش به قدر هزار و پانصد بيت ملاحظه شد ، به زبان طهرانى غزل را خوب مىگفت ؟ ! طبع خوشى داشته است ، اشعارش خالى از مزه نيست ، ظهورش در عهد شاه سليمان ؟ ! بوده بعزم سياحت به هندوستان رفته ؟ ! هم در آنجا وفات يافته است ! ؟ »\r\n\r\nفهرست شعراى بستان العشاق\r\nالف امام‌ويردى ميرزاى قاجار افسر قاجار : محمد رضا ميرزا احمد على ميرزاى قاجار انصاف قاجار : ملك ايرج ميرزا اميد قاجار : اسد اللّه ميرزا بن محمد ولى ميرزا آذر بيگدلى : لطف‌على بيگ\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nاسيرى اصفهانى : ميرزا حسين خان آذر شاملو ( همان آذر بيگدلى است ) اياز طالشى آشفتهء كرمانى : شاه مراد خان آقا هاشم شيرازى اميد نهاوندى : ابو الحسن خان آزاد كشميرى : ميرزا محمد على آشفتهء ايروانى : كربلايى حسين بيگ آشناى نهاوندى : نجف ادب قاجار : خداويردى خان بن ابراهيم خان امير خسرو دهلوى اوحدى مراغه‌يى آذر طوسى : نور الدّين حمزه اسيرى لاهيجى : شيخ محمد نوربخشى اميد كرمانشاهى : عباسعلى انجتى قزوينى : حاجى اسماعيل ( بحثى قزوينى است ) آصفى هروى آتش فريدنى : سيد محمد اخگر همدانى : عبد المحمد اكبر نطنزى : ميرزا على اكبر اقبال چلاوى مازندرانى : عليقلى آزاد حبشى : الماس اشراق بروجردى اختر بارفروشى : محمد حسين بيگ انور زند : ابراهيم خان انجم اصفهانى : سيد ابو محمد انورى ابيوردى : اوحد الدّين آگه شيرازى : على اشرف محمود كرمانشاهى : آقا محمود مجتهد اميناى نجفى : امين ايلدرم بايزيد انيس اصفهانى : محمد صادق اختر ساكى : احمد بيگ ( گرجى است ) اوحدى كرمانى اختر گرجى : فريدون بيگ ( احمد بيگ است ) الفت افشار : محمد قلى اميدى طهرانى : عبد اللّه ( ارجاسب است ) آقاجانى بيگ قيرى آتش فراهانى : ميرزا حسن اختيار ترشيزى پسر شهاب اميد اصفهانى : ميرزا محمد\r\nب بيضاى قاجار : اللّه‌ويردى ميرزا پروانهء قاجار : محمد ميرزا بن محمد ولى ميرزا بسمل شيرازى : حاجى على اكبر بسمل شيرازى : حاجى ملا حسين\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nبينواى مشهدى : ميرزا داود برقى خويى : عبد اللّه باقى اصفهانى : ميرزا عبد الباقى بيدل شيرازى : ميرزا رحيم بى خود اصفهانى : زين العابدين بزمى بيدگلى : ميرزا صادق بهار دارابى : ميرزا محمد على پرتو نهاوندى : ابو طالب باقر كاشى بهائى عاملى : شيخ بهاء الدّين محمد بهجت شيرازى : ميرزا عبد الحميد بيمار شيرازى : حسين بابافغانى شيرازى پريشان كبودرآهنگى : مرتضى قلى بيگ پريشان فروشانى : محمد صادق بيدل نيشابورى : محمد امين خان بيدل قاجار : عباسقلى\r\nت تيمور شاه افغان تمكين شيروانى : حاجى زين العابدين تماشاى قندهارى : ميرزا عبد العلى تجلّى كاشى : محمد كاظم تأثير تبريزى : ميرزا محمد حسن تقى صفوى تسلّى شيرازى : رجبعلى تسليمى كاشى : سيد محمد\r\nث ثناى مازندرانى : ميرزا عبد اللّه ثابت چهارمحالى : رمضانعلى\r\nج جهان قاجار : جهانشاه ميرزا جامى : نور الدّين عبد الرحمن جلالى يزدى : عليرضا چشمهء ايروانى : رضا قلى خان چاكر بارفروشى : ميرزا محمود جاويد نهاوندى : محمد شفيع جعفر چلبى اسلامبولى جواد چهارمحالى جذبهء كاشانى : آقا مؤمن جليس نهاوندى : محمد رضا ح حسينعلى ميرزاى قاجار فرمانفرما حافظ شيرازى : خواجه شمس الدّين محمد\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nحاتم كاشى : هيبت اللّه حيران يزدى : ميرزا محمد على حسرت همدانى : علينقى حلوايى همدانى : محمد على حسن نهاوندى حريف جندقى : سيد ابو الحسن حزنى اصفهانى حاجب اصفهانى : ناد على حسين يزدى : محمد حسين حالتى تركمان رازى : قاسم بيگ حزنى مشهدى : مير محمد طاهر حاجت شيرازى : يادگار حاجى حسن رومى حسرت زنگنه : عليخان حسن فراهانى حلمى اصفهانى : محمد قلى حقير طبسى : ميرزا حسين حسامى قراكولى حاجب : اللهيار خان آصف الدوله خ خسروى قاجار : محمد قلى ميرزا ملك‌آرا خسروى قاجار : محمد ولى ميرزا خاور قاجار : حيدر قلى ميرزا خجستهء قاجار : چنگيز ميرزا بن محمد ولى ميرزا خرم مشهدى : سيد عبد المجيد خرم شيرازى : نجفقلى خاور شيرازى : ميرزا فضل اللّه خاورى كوزه‌كنانى : ميرزا معصوم خضرى خوانسارى : آقا حسين خندان لاهورى : مظهرى خواجوى كرمانى خاور دنبلى : محمود خان خاكى شيرازى : ميرزا امين خادم قيرى : رضا قلى خموش فارسى : آقا محمد خرم اصفهانى : ميرزا هاشم د دولت قاجار : محمد على ميرزا داراى قاجار : عبد اللّه ميرزا داور قاجار : رضا قلى ميرزا بن افسر قاجار داور قاجار : موسى خان درويش قاينى : على دبير تفرشى : ميرزا عنايت اللّه دردى تركمان : محمد امين بيگ دانش اصفهانى : محمد على\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nدانش خراسانى : ميرزا رضى\r\nذ ذوقى اردستانى : عبد الرحمن ذوقى اصفهانى : محمد حسين ر رسواى قاجار : محسن ميرزا بن عبد اللّه ميرزا راوى گروسى : محمد فاضلخان راهب نايينى : ميرزا جعفر رفيق اصفهانى : ملا حسين رفيعى كاشى : مير حيدر معمايى رشيد وطواط : رشيد الدّين محمد ( مؤلف ملا عبد اللّه نوشته ) رهبان اصفهانى : ميرزا محمد على رافع بروجردى : فتحعلى رفيقى تفرشى : محمد على رفيعى اصفهانى : محمد على س سرور قاجار : طهماسب ميرزا سعدى شيرازى سحاب اصفهانى : سيد محمد ساغر شيرازى : حاجى شيخ محمد ساغر شيرازى : محمود خان سايل مرودشتى : محمد على سلطان سليمان رومى سلمان ساوجى سليم طرشتى : محمد قلى سايل طوسى : محمد سيد علىآبادى : رحيم سپهر كاشى : محمد تقى سرباز لرستانى : اسماعيل خان سالم اصفهانى : محمد على خليفه سلطانى سيد على لكناهورى ساغر كنگاورى : ميرزا جعفر سعيد خان قمى سروش اصفهانى : محمد على ساكت خبوشانى : رضا سيماى اصفهانى : عبد الكريم ش شكستهء قاجار : حسنعلى ميرزا شجاع السلطنه شوكت قاجار : محمد تقى ميرزا شاپور قاجار : شيخعلى ميرزا شهرهء قاجار : عليرضا ميرزا ( مؤلف )\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nشكوه قاجار : نصر اللّه ميرزا بن محمد ولى ميرزا شوكت قاجار : محمد قاسم خان شاه‌عباس ثانى شيخ محمد كشميرى شوكت بخارى : درويش على شيداى اصفهانى : محمد على شيداى تويسركانى : ملا على شيداى نهاوندى : نبى شهاب ترشيزى : عبد اللّه خان شرر بيگدلى : حسينعلى بيگ شيخ خالد كرد بغدادى شيخ علينقى كمره‌اى شميم اصفهانى : ميرزا حسين شرق لكناهورى : سيد محمد شكيبى اصفهانى : محمد رضا شفايى اصفهانى : شرف الدّين حسن شاپور طهرانى شرمى قزوينى شيخ عطار نيشابورى : فريد الدّين محمد شحنهء مازندرانى : محمد مهدى خان شرر خراسانى : ميرزا عسكرى شعف قمى : عبد اللّه شاه رضاى نوربخشى طهرانى شرف قزوينى : ميرزا شرف‌جهان شهيدى قزوينى : على ( ظ : بابا شهيدى قمى ) شايق اصفهانى : ميرزا رضا خليفه سلطانى ص صفايى نراقى : ملا احمد صباى كاشى : فتحعلى خان صمد همدانى : شيخ عبد الصمد صباحى بيدگلى : حاجى سليمان صفايى تبريزى : علينقى صبوحى اصفهانى : ميرزا محمد صاحبى كاشى يا قمى ( ؟ ) صوفى اصفهانى : محمد ( مازندرانى است ) صايب تبريزى : ميرزا محمد على صفى آملى : صفى قلى صبورى تبريزى : محمد على صافى اصفهانى : ميرزا جعفر صهباى قمى : محمد تقى صيدى طهرانى : مير سيد على صبوحى بدخشى صفا : قنبر على ط طغرل قاجار : ابراهيم خان طوفى تبريزى : محمد على\r\n\r\n","description":"","footnote":"","page_name":" 110 ","page_number":130},
  {"content":"\r\n\r\nطالب آملى : محمد طاير شيرازى : حسن خان طبيب ايروانى : ميرزا محمد طبيب شيرازى : ميرزا محمد طبيب اصفهانى : ميرزا عبد الباقى طبيب فارسى : ميرزا عبد اللّه طاهر هروى : على محمد طلعت اصفهانى : آقا محمد طرب لاهيجى : ميرزا محمد طوفان هزارجريبى : ميرزا طيّب ظ ظفر كرمانى : ميرزا كاظم ظهير فاريابى : طاهر ظهير شفروه : عبد اللّه ظريف اصفهانى : ميرزا حسن ع عادل قاجار : عليشاه ظل السلطان عزت قاجار : حاجى سليمان‌خان عاشق اصفهانى : آقا محمد عيسى فراهانى : ميرزا بزرگ قائم مقام علىمحمد خان مرودشتى عيانى جهرمى : احمد خان عذرى بيگدلى : اسحاق بيگ عالى فارسى : ميرزا حسين عرفى شيرازى : محمد عشرت فراهانى : ميرزا مهدى عرشى يزدى : طهماسب‌قلى بيگ عماد فقيه كرمانى ( عمادى نوشته ) عندليب كاشى : محمد حسين على ؟\r\nعامى اصفهانى : محمد باقر عهدى ساوجى عنايت اصفهانى عراقى : شيخ فخر الدّين ابراهيم عارف اصفهانى : محمد تقى غ غزالى مشهدى : محمد غازى قلندر غربتى لاهورى غياث اصفهانى : ميرزا غياث غالب اصفهانى : ميرزا حسين غيرت اصفهانى : ميرزا جعفر غمناك طهرانى : ميرزا صادق غياث حلوايى شيرازى\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nغالب صفوى : ميرزا على اكبر ف فرخ زند : محمد حسن خانلر خان فانى لاهيجانى : ميرزا محمد باقر فرنگى طهرانى : على اكبر فكرت لاريجانى : سيد نعمة اللّه فغانى شيرازى فردى زند : صفر بيگ فروغى بسطامى : ميرزا عباس فيضى دكنى : شيخ ابو الفيض فوق تبريزى : ميرزا محمد فردوسى شيرازى : ميرزا ابو الحسن فداى اردستانى : محمد على فرخ طهرانى : ميرزا محمد على ق قدسى مشهدى : حاجى محمد جان قانع بحرينى : شيخ محمد قاسم انوار تبريزى : معين الدّين على قادر هندوستانى : محمد داراشكوه قايلى سبزوارى قابل ايروانى : حسينعلى خان قيدى شيرازى : ملا حسن قتيل گلپايگانى : سيد مرتضى قانع گلپايگانى : محمد قطرهء چهارمحالى : عبد الوهاب قسمى افشار : قاسم بيگ قضائى يزدى : ميرزا عبد الرحيم ك گرامى ترك كوثر همدانى : حاجى ملا رضا كليم كاشى : ابو طالب ( همدانيست ) كوكب يزدى : ميرزا محمد على كمال الدّين اسماعيل اصفهانى كاتب يزدى كاظم تويسركانى كم‌گوى كشميرى : حسن كشتهء كاشى : ميرزا احمد گلشن زنگنه : ميرزا محمد على كمال خجندى : كمال الدّين مسعود كوكب شيرازى : محمد صادق م محمود ميرزاى قاجار مسعود بن محمود ميرزا\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nمشتاق اصفهانى : مير سيد على مجمر زواره‌يى : سيد حسين مفتون دنبلى : عبد الرزاق بيگ ملك قمى محروم فارسى : آقا حسينعلى منظور فارسى : محمد ابراهيم مخلص شيرازى : ميرزا نبى منصف شيرازى : محمد اسماعيل مجذوب همدانى : حاجى محمد جعفر محوى استرآبادى : محمد باقر ميرحضورى قمى : عزيز اللّه محجوب ترشيزى : ميرزا مرتضى پسر شهاب منت افشار : كريمخان ملا حسين مازندرانى مدهوش گلپايگانى : ميرزا صادق مجيد طالقانى : درويش عبد المجيد ملا محمد مازندرانى معاصر آغا محمد خان منصور خمسه‌يى : حسينعلى بيگ مونس نهاوندى : ملا محمد محتشم كاشى مفتون فارسى : ميرزا محمد حسن محمد تقى بيگ ملايرى ، م / 1247 مسلمى رومى ملولى مازندرانى : خليفه اسد اللّه ميلى ترك : ميرزا قلى ميرمؤمن استرآبادى ميرزا هادى اصفهانى ميرالهى قمى ( و الهى است ) محرم شيرازى : ضياء الدّين محمد مظفر كرمانى : ميرزا محمد تقى مولى اصفهانى : عبد المولى مهدى بيگ شقاقى آذربايجانى مونس اصفهانى : محمد على مظهر استرآبادى : محمد صادق مشتاق‌على اصفهانى مقتول در 1207 مقصود خردهء كاشى منتخب خراسانى مولوى مثنوى ( ؟ ! ) جلال الدّين محمد بلخى مسيح كاشى : ركن الدّين مسعود مايل اصفهانى : شيخ رحيم مايدزادهء رومى مشرب عامرى : ميرزا اشرف ملا معصوم مروزى مشفق زنگنه : پيرمراد بيگ منصور اصفهانى : ميرزا رضا ميرزا حسين نيشابورى منصف قاجار : محمد زمان خان\r\n\r\n","description":"","footnote":"","page_name":" 113 ","page_number":133},
  {"content":"\r\n\r\nن نورى مازندرانى : ملا على نشاط اصفهانى : ميرزا عبد الوهاب نوايى زند : منت على بيگ نور عليشاه اصفهانى : محمد على نظيرى نيشابورى : محمد حسين نياز شيرازى : محمد رضا نياز صفوى : احمد ميرزا نغمهء شيرازى : ميرزا عبد الوهاب نشاط قمى : آقا محمد برادر صهبا نصيب اصفهانى : محمد نياز جوشقانى : سيد حسين نشاطى ساكى لرستانى : محمد باقر بيگ ( گرجى اصفهانى است ) نصرت لنكرانى : سلطان حسين بيگ نظامى گنجوى نظير گلپايگانى : سيد حسين نورى اصفهانى : محمد حسن نادرى كازرونى : ميرزا ابراهيم نياز اصفهانى : حسن نجات اصفهانى : مير عبد العالى نشاط اصفهانى : عليرضا نظير زنگنه : امان اللّه بيگ ناظر علىآبادى : ميرزا طاهر نجاتى رومى نجات حسينى اسلامبولى نصر اللّه خان قراگوزلوى همدانى ناصر نجفى نيكى اصفهانى : زين العابدين ( زين الدّين على ) نشئهء تركمان : عبد الرزاق ناطق اصفهانى : محمد صادق و والاى قاجار : علينقى ميرزا وجدى لكناهورى : زين العابدين وامق يزدى : سيد محمد على وصال شيرازى : محمد شفيع مشهور بميرزا كوچك وامق اصفهانى : محمد صالح وفائى تفرشى : عبد اللّه بيگ واله اصفهانى : محمد كاظم وامى كرمانى : على محمد ولى دشت بياضى وحيد قمى : عبد اللّه ( ظ : وحيدى ) وحيد طوسى : ابراهيم وفاى اصفهانى : ميرزا محمد على زواره‌يى\r\n\r\n","description":"","footnote":"","page_name":" 114 ","page_number":134},
  {"content":"\r\n\r\nواقف هندوستانى : نور العين وحدت هندوستانى : شيخ محمد وصفى رومى وحشى بافقى ه همايون ميرزاى قاجار هلالى استرآبادى هلالى شيرازى : حسينعلى هماى رونى هماى مروزى : محمد صادق هاتف اصفهانى : سيد احمد همدم شيرازى : نجفقلى هدايت دامغانى : رضا قلى بيگ ى يغماى مشهدى : شاه فضل يغماى جندقى : ميرزا ابو الحسن يمانى اسفراينى : محمد باقر يمينى سمنانى يارى اصفهانى : ميرزا حسين يوسف گرجى\r\n\r\nبستان الصنائع تأليف عليرضا ميرزاى قاجار متخلص به شهره در حدود سال 1250 ق\r\nاين كتاب يكى از مجلدات پنج‌گانهء بساتين الخاقانيّة است ، در تراجم - رباعىسرايان كه شرح آن در ذيل بساتين الخاقانية گذشت ، و تذكرهء بىارزشى است .\r\nآغاز : « سخن‌آفرينى را سپاس درخورست كه از آفرينش يك‌سخن به دو حرف چهارده دفتر ارض و سما را بنظم . . . الخ »\r\nانجام :\r\nسحابى استرآبادى\r\n از جزو و كل اى كه در تخيّل گردى * بشنو سخنى كاهل تحمل گردى\r\nدر هستى خويش گر بمانى جز وى * خود را همه جا نظر كنى كل گردى \r\n\r\nنسخه :\r\nكتابخانهء ملى تهران ، ش 59 مورّخ 12 ربيع الثانى 1250 ،\r\n\r\n","description":"","footnote":"","page_name":" 115 ","page_number":135},
  {"content":"\r\n\r\nنسخه‌ايست بسيار مغلوط ، از صفحهء 1 تا 49 مقدمهءايست متضمن نصح و پند ، و از ص 49 تا 60 فهرست اسامى شعرا ، و از ص 61 تا 101 تراجم ، و از 203 تا 437 رباعيات منتخب ، و در فهرست كتابخانهء ملّى ( ج 1 ص 50 ) نام كتاب را بغلط « بوستان الصنائع » ثبت كرده‌اند .\r\nترجمهء مؤلف در ذيل بستان الفضائل گذشت .\r\nنمونهء تراجم : « خليل طالقانى از افاضل روزگار و از مشاهير عرفاى والامقدار بوده ، و خدمت بسيارى از مشايخ طبقهء عليّه نموده ، و چند كتب امثال زاد السبيل در آداب سلوك و رساله‌يى در علم مناظره و متن كافيهء ابن حاجب را در كمال بلاغت فارسى منظوم نموده ، الى الحال از كاملين اين طبقه محسوب مىگردد » و ازو يك رباعى آورده است كه مذكور خواهد شد .\r\nبه‌طورىكه ذكر شد تراجم اين كتاب را ارزش و اعتبارى نيست ، و كافيست كه همين يك ترجمهء نادرست را مورد بحث قرار دهيم :\r\nشيخ خليل اللّه طالقانى استاد شيخ محمد على حزين بوده و ترجمه‌اش در تذكرة - المعاصرين ( طبقهء علماء نفر پنجم ) مسطورست ، و هدايت در رياض العارفين ( ص 73 ) شرح حال وى را چنين بقلم آورده و معلوم مىشود كه مأخذ هر دو يكى بوده است .\r\n« خليل اللّه طالقانى قدس سرّه از افاضل روزگار و از عرفاى والامقدار بوده ، خدمت بسيارى از مشايخ طبقهء صوفيه را نموده ، در سنهء خمسين ( كذا ، و سنين خمسين صوابست ) در اصفهان زاويه‌نشين گرديد ، و سى سال بانزوا گذرانيد ، اوقات خود را تبعيض كرده سهمى را بذكر و فكر و عبادت و رياضات مشغول نموده ، و سهمى را مصروف كتابت كتب علميه ، و در نهايت حسن خط قريب بهفتاد جلد كتاب به خط خود بر طلبهء علوم وقف فرموده ، رسالهء زاد السّبيل در آداب سلوك و رساله در علم مناظر و مرايا نوشته ، و متن كافيهء ابن حاجب را در كمال بلاغت به فارسى منظوم فرموده ، غرض از كاملين بود » .\r\n\r\n","description":"","footnote":"","page_name":" 116 ","page_number":136},
  {"content":"\r\n\r\n\r\nبستان الفضائل از عليرضا ميرزاى قاجار متخلص به شهره در 1247 - 1251 ه ق\r\nاين تذكره بستان سوم از بساتين الخاقانية است كه مذكور افتاد ، و شامل تراجم قصيده‌سرايانست .\r\nمؤلف درين مجلد پس از مقدمه نخست تراجم يك‌صد و سى نفر از شعراى قديم و جديد را به ترتيب حروف تهجى مذكور داشته ، آنگاه يك فهرست الفبايى از صاحبان تراجم با ذكر شمارهء صفحه يا صفحاتى كه اشعار هريك در آن مذكورست ترتيب داده سپس قصائد را در هر رديفى آنچه كه بيك بحر و قافيه بوده تا حرف ياء پشت سر هم آورده است .\r\nدر مقدمه گويد : « . . . اين كتاب كه مسمّى به بستان الفضائل و مندرج از قصائد شعراى متقدمين و متوسطين و متاخرين و معاصرين و يك جلد از پنج جلد تذكرهء بساتين الخاقان است ، در مدت چهار سال سمت اختتام پذيرفت ، و اسلوب و قاعدهء اين كتاب چنان تذكره‌هاى ديگر نيست ، چنانچه اگر قرار به قسم تذكره‌هاى ديگر مىشد ، تميز اشعار شعرا داده نمىشد ، لهذا قرار بر اين داديم كه احوالات شعرا را در اوّل و آنچه شعرست در آخر از قرار حروف تهجى نوشتيم و اشعار شعرا را در هر رديفى آنچه به يك بحر و قافيه بود پشت سر يكديگر انداختيم ، و قصائد را هم جميعا تمام نوشتيم تا ممدوح مشخص گردد ، و اشعار مادح از تغزل و بهاريه و گريز و مدح و شريطه بالنسبه به يكديگر معلوم شود كه كدام يك از استادان در كدام يك ازين فنون ماهرتر بوده‌اند ، تمام شد كتاب بوستان الفضائل در بيست و هشتم ماه ربيع الثانى سنهء 1251 هزار و دويست و پنجاه و يك هجرى هشت ماه بعد از جلوس شهريار كامگار نامدار سلطان بن سلطان بن سلطان خاقان بن خاقان بن خاقان محمد شاه غازى زيّده اللّه عمره و دولته و حفظه اللّه وجوده و رتبته و شوكته به حق محمد و آله الطاهرين الطيّبين » .\r\nاين مجلّد مشتملست بر :\r\n\r\n","description":"","footnote":"","page_name":" 117 ","page_number":137},
  {"content":"\r\n\r\n1 - مقدمه در دو صفحه .\r\n2 - شرح احوال شعرائى كه قصائدشان درين مجلد مندرجست در شصت و چهار صفحه .\r\n3 - فهرست اسامى شعرا ، در شش صفحه بشرح ذيل :\r\n\r\nفهرست اسامى شعرا\r\n1 - افسر ( محمد رضا ميرزا ) 2 - انصاف ( ملك ايرج ميرزا ) 3 - انورى ابيوردى ( اوحد الدّين ) 4 - ازرقى ( ابو بكر ) 5 - اميدى ( ارجاسب ) 6 - ابو سعد احمد غزنوى 7 - اوحد الدّين گرگانجى ( سبزوارى م 787 ) 8 - امير خسرو دهلوى 9 - ابو الفرج رونى 10 - اوحدى مراغى 11 - ابو القاسم فندرسكى 12 - ابو على شطرنجى سمرقندى 13 - اثير الدّين اخسيكتى م 657 14 - بقاى مشهدى ( سيد كاظم ) 15 - بدر چاچى 16 - پريشان يزدى 17 - بنده ( محمد رضى بن ميرزا محمد شفيع تبريزى م 1223 ) 18 - پروانهء كزازى ( محمد امين ) 19 - ثابت قهفرخى ( ميرزا على ) 20 - جامى ( عبد الرحمن ) 21 - جمال الدّين اصفهانى 22 - حافظ شيرازى ( خواجه شمس الدّين محمد ) 23 - حسين ثنايى مشهدى 24 - حاذق طبيب تونى 25 - حكيم قطران تبريزى 26 - حكيم سنايى غزنوى 27 - حكيم محمد شريف كاشى 28 - حسن رفيع يزدى 29 - حسرت زنگنهء اصفهانى ( عليخان ) 30 - خيرى قندهارى ( فاضل على ) 31 - خواجوى كرمانى 32 - خاقانى شروانى ( افضل الدّين ) 33 - خادم كرمانى 34 - خاور ( محمود خان دنبلى ) 35 - خاورى شيرازى ( ميرزا فضل اللّه ) 36 - خاورى كوزه‌كنانى ( ميرزا معصوم ) 37 - خرد مازندرانى ( علىمردان م 1198 ) 38 - دارا ( عبد اللّه ميرزا ) 39 - داور قاجار ( موسى خان )\r\n\r\n","description":"","footnote":"","page_name":" 118 ","page_number":138},
  {"content":"\r\n\r\n40 - سيد ذو الفقار شروانى 41 - ركن صاين سمنانى 42 - رضى الدّين خشّاب 43 - رشيد وطواط 44 - رضى آرتيمانى 45 - راز شيرازى ( ميرزا ابو القاسم ) 46 - راوى گروسى ( فاضلخان ) 47 - سعدى شيرازى 48 - سلمان ساوجى 49 - سحاب اصفهانى ( سيد محمد ) 50 - سيماى سميرمى ( ميرزا عبد الكريم ) 51 - سيف اسفرنگى 52 - سعيد خان قمى طبيب 53 - سالك شيرازى ( ميرزا جعفر ) 54 - سپهر كاشى ( ميرزا محمد تقى ) 55 - سعد بن مروى ( م 698 ) 56 - شكستهء قاجار ( حسنعلى ميرزا شجاع السلطنه ) 57 - شيرى لكناهورى 58 - شيخ عطار 59 - شاپور طهرانى 60 - شيداى لكناهورى 61 - شهاب ترشيزى ( ميرزا عبد اللّه خان م 1216 ) 62 - شكوه قاجار ( نصر اللّه ميرزا بن محمد ولى ميرزا ) 63 - شمالى دهستانى 64 - شريف علامه 65 - شهرهء قاجار ( على رضا ميرزا مؤلف ) 66 - صاحب علىآبادى ( ميرزا محمد تقى ) 67 - صادق تفرشى 68 - صائب تبريزى ( ميرزا محمد على ) 69 - صادقاى گاو اصفهانى 70 - صباى كاشى ( فتحعلى خان ) 71 - صبور كاشى ( ميرزا احمد برادرزادهء صبا ) 72 - صباحى بيدگلى ( حاجى سليمان ) 73 - ضياء الدّين خجندى متخلص به فارسى ) 74 - طالب آملى 75 - طراز اصفهانى ( ميرزا محمد على ) 76 - ظفر كرمانى ( محمد كاظم ) 77 - ظهير فاريابى 78 - عمعق بخارى 79 - عثمان مختارى غزنوى 80 - عميد الدّين لومكى 81 - عاشق اصفهانى ( آقا محمد ) 82 - عرفى شيرازى 83 - عنقاى قاجار ( محمد حسين خان ) 84 - عيسى ( ميرزا بزرگ قائم مقام م 1233 ) 85 - عارف لاهورى 86 - عبد الواسع جبلى 87 - عندليب كاشى ( محمد حسين بن فتحعلى خان )\r\n\r\n","description":"","footnote":"","page_name":" 119 ","page_number":139},
  {"content":"\r\n\r\n88 - غرورى كاشى 89 - فيض دكنى 90 - فريد احول 91 - فصيحى تبريزى 92 - فوجى ( ملا مقيم ) 93 - فرخ زند ( محمد حسن خان كشته در 1246 در اغتشاش سيستان و كرمان ) 94 - قائم مقام فراهانى ( ميرزا ابو القاسم ) 95 - قاآنى شيرازى ( ميرزا حبيب اللّه ) 96 - قاضى مطهّر اصل مظهره 97 - كمال الدّين اسماعيل 98 - كاتبى هروى ( يوسف شاه ) 99 - گوهر كرمانى ( ميرزا عبد الرزاق نقيب الاشراف ) 100 - كمال الدّين خمسهء ( ابو الفضل ) 101 - كليم ( ابو طالب ) 102 - لطف اللّه نيشابورى 103 - محمود ميرزاى قاجار 104 - مجمر زواره‌يى ( سيد حسين ) 105 - محمد جان قدسى مشهدى 106 - مظهرى كشميرى 107 - منوچهر قدسى مشهدى 108 - مسعود سعد سلمان 109 - مجير بيلقانى 110 - مرشد بروجردى 111 - منير لاهورى 112 - محمد قلى سليم 113 - مير مختوم 114 - مونس بارفروشى ( ميرزا محمد رضا ) 115 - منصف قاجار ( محمد زمان خان ) 116 - محروم جهرمى ( آقا حسينعلى ) 117 - ميرزا احمد كزّازى حسينى 118 - محيط ( ميرزا معصوم بن ميرزا بزرگ قائم مقام ) 119 - ميرزا محمد على طهرانى 120 - مفتون بواناتى ( ميرزا محمد حسن ) 121 - مسعود ميرزا بن محمود ميرزاى قاجار 122 - مجد همگر 123 - معزى سمرقندى 124 - ناصر خسرو علوى 125 - نظامى گنجوى 126 - نشاط ( ميرزا عبد الوهاب م 1244 ) 127 - نادرى كازرونى ( حاجى ميرزا محمد ابراهيم ) 128 - نشاطى مازندرانى ( ميرزا عباس ) 129 - نوايى ( ميرزا محمد تقى از قريهء نواى مازندران ) 130 - نجيب الدّين جربادقانى 131 - وصال شيرازى ( ميرزا محمد شفيع ) 132 - وفاى چهارمحالى ( محمد حسن )\r\n\r\n","description":"","footnote":"","page_name":" 120 ","page_number":140},
  {"content":"\r\n\r\n133 - هاتف ( سيد احمد اصفهانى ) در ترجمهء مجمر نوشته است : . . . بسيارى از غزلهايش را در جلد اول بساتين الخاقان مسمى به بستان العشاق نوشته‌ام » .\r\n4 - فهرست مطالع قصائد در 31 صفحه .\r\n5 - سيصد و هشتاد و هشت قصيده است در 910 صفحه هر صفحه 14 سطر جمعا با عناوين 5432 بيت است و كلا با مقدمه و تراجم و فهرست 6869 سطر كتابت دارد .\r\nآغاز كتاب :\r\n ابتداى هر سخن آن خوب‌تر در هر مقام * كو بود با حمد معبود خداى پاك نام \r\nجواهر كنوز لغات حمد و ستايش نثار بارگاه حضرت متكلمى كه . . . »\r\n\r\nآغاز قصائد :\r\nدر هنگام انزوا صاحب مكرم افسر محمد رضا ميرزا فرموده بدربار معدلت‌مدار خسرو صاحبقران فرستاده :\r\n بكاخ اندر شبى بنشسته با غم جفت و خود تنها * زنخ طاق عمود دست و سر سقف ستون پا \r\nپايان\r\n جان گر فدا سازى سزد ، سر در رهش بازى سزد * شهره اگر نازى سزد ، در بندگى يكتاستى ! \r\nنثر كتاب ساده است و مؤلف در هرجا كه خواسته قدرت طبع كسى را در شاعرى توصيف كند نوشته است كه « در فن عروض ! سرآمد معاصرين خود بوده » و يا « در فن عروض استادند خاصه در غزلسرايى ! » بااين‌حال گنجينه‌يى بزرگ و قيمتى است و اىكاش ساير مجلدات آن از ميان نرفته باشد .\r\n\r\n","description":"","footnote":"","page_name":" 121 ","page_number":141},
  {"content":"\r\n\r\nنسخه :\r\nنسخه‌يى ازين تذكره كه جلد سوم بساتين الخاقانيّة است متعلق است بكتابخانهء شخصى دوست دانشمندم آقاى عبد الحسين بيات ، كاغذ شكرى ، خط نستعليق ، بدون تاريخ از قرن چهاردهم ، جلد تيماج ضربى قهوه‌يى ، قطع 20 * 30 سانتيمتر .\r\n\r\nترجمهء مؤلف :\r\nدر ذيل نام خود مىنويسد : شهره - بلى من كه در وفادارى شهره‌ام ، مجملى از احوال خود برشتهء تحرير مىكشم ، پوشيده نماناد كه در شب سه‌شنبهء ششم ذى قعدة - الحرام سنهء هزار و دويست و هژده از عدم پا بدايرهء وجود نهاده‌ام ، اگرچه اين وجودات در نزد عدم معدومست خاصه وجود حقير ، على اى حال نامم عليرضا ، حسب و نسبم ضرور اظهار نيست ، شغلم جاروب‌كشى آستان ملائك پاسبان حضرت صاحبقران و بدين علّت مفخر كل جهانم ، زيبد كه افتخارها كنم و گنجايش دارد كه بلندپروازيها نمايم ، به هر جهت شرح حالات خود را پس از نگارش ديباچه مفصلا مشروح داشته‌ام « 1 » اين كلمه از بابت نظم و اسلوب فهرست بود كه نوشته شد و چند قصيده هم از خود برسم يادگار درين جلد كه مسمّى به بستان الفضائل است ثبت نمودم ، اگرچه امثال بنده در مقابل انورى و ظهير و مسعود سعد سلمان و استادان اين فن نتوانيم دم زد ، از بابت اظهار حيات لا بدا ثبت افتاد » .\r\n« بستان الفضائل »\r\nدر بزم خاقان مسطورست :\r\n« شهره نواب عليرضا ميرزاست ، سرى دارد پرشور ، دلى از تجلى محبت پرنور ، و سينه‌يى از عشق خوبان با سرور ، در نظم اشعار ميلش بسيارست و اشعارش بيشمار ، سه جلد تذكره تأليف نموده‌اند ، هميشه از واقفان حضور حضرت صاحبقرانند ، و در نيكى اخلاق سرآمد اقران ، اين چند فرد از فرمايشات ايشانست :\r\n يك‌چند بتا ترك نما رسم جفا را * زين بيش ميازار دل اهل وفا را \r\n\r\n\r\n","description":"","footnote":"\r\n( 1 ) - ظاهرا منظورش ديباچهء بساتين الخاقان است .\r\n","page_name":" 122 ","page_number":142},
  {"content":"\r\n\r\n شور از لب شيرين تو افتاد درين شهر * بالاى تو افگند درين شهر بلا را\r\nبر روى كه در بر سر كوى تو گشادند * بستست ره آمد و شد باد صبا را\r\nدشنام تمنا ز لبت مىكنم و نيست * يك‌ذره درين‌باب اثر هيچ دعا را » \r\nصاحب ناسخ التواريخ او را بيستمين پسر فتحعلى شاه نوشته و خطاست ، چنان كه خاورى شيرازى مىنويسد : « بيست و يكم ، نواب عليرضا ميرزا - برادر صلبى و بطنى سلطان الموحدين محمد رضا ميرزاست ، و در مراحل ظرافت و خوش‌مشربى بىهمتا ، بىنهايت مايل عيش و نشاط و همواره طالب ارباب عشرت و انبساط ، اوقات شبان و روزانش صرف پيمودن اقداح راح است ، و هرگونه اوضاع كه از لوازم پيمودن اقداح راح است در مذهب او مباح ، طبع نظمى دارد وسط ، و در انشاء اشعار قانع بموز و - نيت فقط ، تذكره‌يى در ذكر اشعار معاصرين نوشته ، و مسودات نظمش نيز مدون گشته است ، در مرافقت برادر مهتر خويش مدتى در ولايت گيلان بسر مىبرد ، و طريق عيش و عشرت را باقدام سعى مىسپرد ، در ايام شباب خالى از ملاحتى نبود ، در ولايت گيلان با لباس سربازى مشق صالداتى مىنمود ! »\r\n« تذكرهء خاورى »\r\nديوان شهره شامل هزار و هفتصد بيت از قصيده و غزل و رباعى و قطعه و مثنوى به خط دلدار خان لرستانى زن شهره در كتابخانهء مجلس شوراى ملى بشمارهء 1006 محفوظ است .\r\nاز اشعار اوست :\r\n از چشم نظر باز دلم خون ، شده آرى * از ديده كشد دل بجهان هر ستمى هست\r\nدارد سر قتل من و اين خط كه برآورد * از پادشه حسن بخونم رقمى هست \r\n* * *\r\n پيكى بكوى يار ، سبك‌سير بايدم * كاين نامه چون به دو رسد ، از گريه تر بود \r\n* * *\r\n\r\n","description":"","footnote":"","page_name":" 123 ","page_number":143},
  {"content":"\r\n\r\n روم با ناتوانى بر سر آن كو به صد حسرت * اگر ديدار نبود ، جان دهم در پاى ديوارش\r\nدلم در كار آن زلف پريشانست ، مىترسم * كه آخر در پريشانى برسوايى كشد كارش \r\n* * *\r\n كند هردم بنوعى آن جفاجو قصد آزارم * بپاداش وفادارى ، بدين خوارى سزاوارم \r\n* * *\r\n به تو مشغول بدين‌سان كه شب و روز منم * عجبى نيست اگر بىخبر از خويشتنم\r\nبرگشا لب بسخن ، گر همه خود دشنامست * كآرزو هست شنيدن سخنى زان دهنم \r\n\r\nبستان المعارف تأليف عليرضا ميرزاى شهرهء قاجار متخلّص به شهره در حدود اواسط قرن سيزدهم\r\nاين كتاب يكى از مجلدات خمسهء بساتين الخاقانية است در تراجم مثنوىگويان كه شرح آن در ذيل بساتين الخاقانية گذشت . و نسخهء آن در دست نيست .\r\n\r\nبهار افغانى از ابو الوفا عبد الحكيم رستاقى در 1350 ه - ق\r\nسكينة الفضلاء موسوم باسم تاريخى بهار افغانى ( - 1350 ) تذكرهء عرفا و\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nشعراى كابل است مشتمل بر : 1 - سبب تأليف ( ص 2 - 5 ) 2 - مقدمه در باب سوابق تاريخى افغانستان و اينكه فريدون‌ها و كيقبادها و سهراب‌ها و كيخسروها و لهراسب‌ها و گشتاسب‌ها همه افغانى بوده‌اند ! و آرزوى تشكيل يك امپراطورى اعظم ! و ذكر جغرافياى كابل و امپراطورى افغانستان ! ( ص 6 - 10 ) 3 - طبقهء عرفا ( ص 9 - 50 ) بيست و شش نفر 4 - طبقهء شعرا ( ص 51 - 114 ) شصت و سه نفر ، 5 - قصيده در وصف كابل از صائب ( ص 115 - 116 ) نيز وصف كابل ، مثنوى از نديم بلخى ( ص 117 - 118 ) 6 - تقريظ انجمن ادبى كابل ( ص 119 ) 7 - فهرست مآخذ عمدهء كتاب ( ص 120 ) .\r\nخط نستعليق ، چاپ سنگى ، قطع 14 * 2 / 1 21 سانتيمتر ، باهتمام عبد الغنى بلخى در دهلى .\r\n\r\nترجمهء مؤلف :\r\nمؤلف بسال 1315 ه - ق در كابل ولادت يافته و در آغاز كتاب ترجمهء حال خود و سبب تأليف را چنين نگاشته است :\r\n« اما بعد مىگويد كمترين خلق اللّه دريوزه خوار علماء حقانى ابو الوفا عبد الحكيم رستاقى زمانى كه از سن طفوليت بسن رشد رسيدم و در عالم زندگانى مشاهدهء عجائب و غرائب روزگار از قبيل استبداد حكام و اغراض صاحبان رسوخ اهالى و نمامى و تملق و چاپلوسى و اينكه سعدى فرمود :\r\n عمر گرانمايه درين صرف شد * تا چه خورم صيف و چه پوشم شتا \r\nو غفلت مردم از توجه بسوى علم فن و اجتناب از علم و اهل علم بنده را غرق درياى حيرت ساخت ، ازآن‌رو از وطن اصلى برآمده خواستم بعضى نقاط را سياحت نموده در معلومات خود بيفزايم ، چنانچه چندى به بلخ رفتم و از آنجا ببرخى بلاد ماوراءالنهر و بالآخر بدار السلطنهء كابل وارد شدم و مىخواستم كه به طرف هند و ديار عرب بشتابم ، بعضى اشخاص مهم اينجا بدلائل مقنعه وادار ساخت كه چندى به كابل بوده بعد از تجربه و معلومات لازمه كه بايستى ، مىتوان بخارج رفت . اين را پسنديده بملازمت معارف درآمده بتدريج پى معلومات تاريخى اين وطن مقدس شدم ، و خواستم كه\r\n\r\n","description":"","footnote":"","page_name":" 125 ","page_number":145},
  {"content":"\r\n\r\nحالات بعد از طوفان را از كتب تاريخ بذريعهء مطالعه از مشاهير علمى و سياسى هويدا نمايم - اما كجا ؟ كس نيابد مصرع پيچيدهء اين مدعا .\r\nامّا تا يك حدى از مشاهير علم و ادب كابل را درين حصهء سكينة الفضلاء براى اولاد وطن و نوباوگان اين گلشن به قسم اينكه يك تحفه و يا يك ( ارمغان نو ) كه عدد اين حروف تاريخ شروع تأليف اين كتاب را هم نشان مىدهد ( - 1348 ) به ( بهار افغانى + 1350 ) موسوم نموده بيادگار بر صفحهء روزگار بمانم ، تا حالت سابقهء افغانستان را با زمان حال مقايسه نموده در عروج بشاهراه حقيقت عبرت از اسلاف حاصل نموده در ترقيات هرگونه علوم و فنون بذل مساعى نمايند ، نعم ما قيل :\r\n داديم ترا ز گنج مقصود نشان * گر ما نرسيديم تو شايد برسى » \r\n« ص 2 - 3 »\r\nاين مختصر كه نمودارى از نثر بهار افغانى است روش نگارش مؤلف را در سراسر كتاب بازمىنمايد ، و نكتهء قابل ذكر ديگر اينست كه تراجم پنج نفر شاعر ذيل را از تذكرهء گلشن بىخار تأليف نواب مصطفى خان شيفته نقل كرده است كه اشعارشان به زبان اردوست : آشفته ، آگاه ، اعظم ، امير ، عاجز .\r\n\r\nبهار بدخشان سيد عبد الكريم خان حسينى بدخشى در 1302 شمسى\r\n« بهار بدخشان اثر قيمت‌دار آقاى فاضل سيد عبد الكريم خان حسينى بدخشى است » در 1302 شمسى از تأليف اين اثر فراغت حاصل فرموده و مساعى لايقى در ترتيب آن به عمل آورده‌اند .\r\nمندرجات اين تذكره عبارت از شرح احوال فضلاى متقدمين و معاصرين بدخشان بوده و به ترتيب حروف تهجى اسامى فضلا را ثبت فرموده‌اند .\r\n\r\n","description":"","footnote":"","page_name":" 126 ","page_number":146},
  {"content":"\r\n\r\nنسخهء جامع كه تا حال بطبع نرسيده نزد خود مؤلف محترم در فيض‌آباد بدخشان موجودست » .\r\n« نقل از مجلهء كابل سال نهم شمارهء يازدهم ، مقالهء شاه عبد اللّه بدخشى تحت عنوان « ادبيات فارسى » .\r\nتذكرهء مفرح الاحباب از همين مؤلف است و ذكرش خواهد آمد .\r\n\r\nبهارستان سخن از مير عبد الرزاق خوافى ملقب به صمصام الدوله و مخاطب به شاه‌نواز خان در 1192 - 1160 ه - ق\r\nاين كتاب مشتملست بر مقدمه و دوازده فصل بشرح ذيل :\r\n1 - در كلام منظوم 2 - در عروض 3 - در قوافى 4 - در اقسام شعر و آداب انشاء 5 - در بلاغت و فصاحت و بيان استحكام كلام 6 - در صنايع شعر 7 - در معما و لغز 8 - در علم انشاء و شرائط منشى 9 - در خط 10 - در بيان حروف و اعراب و الفاظ و تقسيم و املاى آن 11 - در قواعد لغت فارسى 12 - در احوال فحول شعراء .\r\nفصل دوازدهم به پنج طبقه و يك خاتمه تقسيم شده است بدين شرح :\r\nطبقهء اول - از فردوسى تا خواجو و در آن ذكر هجده شاعرست .\r\nطبقهء دوم - از سلمان ساوجى تا نظام استرآبادى و در آن ذكر هفده شاعرست .\r\nطبقهء سوم - از بنائى هروى تا نوعى خبوشانى و در آن ذكر بيست و دو شاعرست .\r\nطبقهء چهارم از ميرزا جعفر آصف‌خان تا محمد قلى سليم طهرانى و در آن ذكر بيست و سه شاعرست .\r\nطبقهء پنجم - از حكيم محمد سعيد سرمد كاشى تا محمد نعيم نصرت و در آن ذكر چهل و يك شاعرست .\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nخاتمه - در ذكر برخى از شعراى دكن ( معاصر مؤلف ) از سيد غلام حسن قادرى رضائى تا قاضى محمد صالح و در آن ذكر نه شاعرست .\r\nمؤلف شعراى مشهور هر دوره را ياد كرده و مآخذ خود را در خلال تراجم مذكور داشته است .\r\nبهارستان سخن در 774 صفحه بقطع 2 / 1 15 * 2 / 1 27 با مقدمه‌يى به فارسى و انگليسى در احوال و آثار مؤلف باهتمام مير عبد الوهاب بخارى در مدارس بسال 1958 م بطبع سربى رسيده و مشحون از اغلاط چاپيست به‌طورىكه قابل استفاده نيست ، ولى اگر بعدا بطبع انتقادى صحيحى برسد بد تذكره‌يى نخواهد بود .\r\nبه‌طورىكه در مقدمهء مصحح مذكورست ، ترتيب و تكميل بهارستان سخن را فرزند مؤلف مير عبد الحى خان صمصام الملك متخلص به صارم عهده‌دار بوده است ، و همو مىنويسد كه اين كتاب را پدرم در سال 1160 تأليف كرده و بعدا بخاطرش رسيده بود كه تراجم بعضى از شعرا را بر طبقات پنجگانه بيفزايد و بر پشت كتاب نامهاى ايشان را با قيد طبقات ثبت كرده بود ، ولى زمانه او را فرصت نداد و در 1171 بشهادت رسيد ، و وى در وقت تنظيم و ترتيب كتاب با مراجعه بمآخذ معتبر تراجم مذكور را نوشته و بعنوان تكمله در ذيل هر طبقه افزوده است . همچنين بقسمت خاتمه نيز هفت ترجمه علاوه كرده ، و چون اين افزايش در سال 1192 صورت گرفته لذا در تاريخ آن گفته است :\r\n چو اين گلستان گشت صورت‌پذير * كزو بشكفد خاطر جزو و كل\r\nعجب محفلى رنگ رونق گرفت * قران يافت در وى بهم جام و مل\r\nبجستم ز دل سال اتمام او * بگفتا : « بهار سخن كرد گل » \r\n- 1192\r\n\r\nترجمهء مؤلف و آثار ديگر او :\r\nترجمهء مير عبد الرزاق در مقدمهء بهارستان سخن و مآثر الامراء بتفصيل مسطورست ، اجمالا اينكه وى اصلش از اعيان سادات خواف خراسانست ، جد اعلاى او مير كمال -\r\n\r\n","description":"","footnote":"","page_name":" 128 ","page_number":148},
  {"content":"\r\n\r\nالدّين در عهد اكبر پادشاه به هند رفت و در سلك نوكران پادشاهى درآمد ، پسرش ميرك حسين خدمت جهانگير مىكرد ، و پسر او ميرك معين الدّين مخاطب به امانت خان از منصب‌داران عمدهء شاهجهان بود ، و در زمان عالمگير ديوانى لاهور و ملتان و كابل و كشمير يافت ، و بعدا بديوانى دكن و بخشىگرى و وقايع‌نگارى ترقى كرد . پسر چهارم وى كاظم خان بديوانى ملتان سرافراز بود ، و مير حسين على پسر كاظم خان كه در بيست‌سالگى درگذشت پدر مير عبد الرزاق بود .\r\nمير عبد الرزاق در بيست و نهم رمضان سال 1111 در لاهور ولادت يافت ، و چون اكثر اقرباى وى در اورنگ‌آباد متوطن بودند ، وى نيز در آغاز جوانى از لاهور بدان صوب رفت ، و از جانب نواب آصف‌جاه خدمتى بوى محول شد و رفته‌رفته بمراتب و مناصب ذيل ارتقا يافت : ديوانى پادشاهى ( - محمد شاه گوركانى ) صوبهء برار در 1150 هجرى ؛ ديوانى نظام الدوله حاكم اورنگ‌آباد دكن در 1161 ؛ صوبه‌دارى حيدرآباد در 1165 ؛ وكالت مطلق نواب امير الممالك صلابت جنگ در اورنگ‌آباد با منصب هفت‌هزارى سوار و خطاب صمصام الدوله در 1167 ، و ازين تاريخ ببعد در چندين جنگ و سركوبى شركت كرد ، و عاقبت در 1171 بخدعهء حيدر جنگ وى و فرزندانش مقيد گرديدند ، و چون حيدر جنگ قصد قتل ايشان را داشت ، نواب آصف‌جاه براى نجات وى حيدر جنگ را كشت ، و طرفداران حيدر جنگ مير عبد الرزاق و مير عبد الغنى خان پسر خرد او را شهيد ساختند ولى دو پسر ديگرش مير عبد الحى و مير عبد السلام ازين مهلكه به‌سلامت جستند .\r\nآثار ديگر او عبارتست از : مآثر الامراء ، مجموعهء رقعات ، موائد الفوائد در مسائل كلامى ، و ازين چهار فقط مآثر الامراء و بهارستان سخن بطبع رسيده است .\r\nاين شعر ازوست :\r\n در غريبى بيش باشد عزت و اوج كمال * قطره اندر بحر گوهر باشد و در ابر آب \r\n« نقل باختصار از مقدمهء بهارستان سخن »\r\n\r\n","description":"","footnote":"","page_name":" 129 ","page_number":149},
  {"content":"\r\n\r\n\r\nبهجة الشعراء تأليف محمد كاظم تبريزى ملقب به اسرار عليشاه در 1294 - 1299 ه - ق\r\nشامل تراجم هشتاد و شش شاعر آذربايجانى است كه اگرچه غالبا اشعار فارسى هم داشته‌اند ، ولى مؤلف بيشتر شعر تركى از ايشان آورده است . اين تذكره در اقتفاى يخچاليه تأليف شده و اشخاص مذكور در آن از بذله‌گويان و شوخ‌طبعان آذربايجانند .\r\nپيش از تأليف و تدوين كامل اين كتاب مؤلف انتخابى از آن كرده و به حديقة - الشعراء موسوم گردانيده است .\r\nآغاز : « نسخهء سعادت ابدى و ديباچهء كرامات سرمدى پادشاهى راست كه طوطى ناطقهء انسانى را . . . » .\r\nپايان :\r\n « سخن اين بود ديگر جمله تزوير * تو خواهى رد كن و خواهى كه برگير » \r\nنسخه متعلق بدوست فاضل آقاى جعفر سلطان القرّائى و بمشخصات ذيل است :\r\nنستعليق به دو بسيار مغلوط ، كاتب حسن حسينى ، تاريخ تحرير دهم شهر صفر المظفر 1299 در طهران ، كاغذ سفيد فرنگى ، جلد تيماج قهوه‌يى ، هر صفحه 12 سطر ، فهرست اسامى شعرا در آخر كتاب ، 101 برگ بقطع 7 / 16 * 22 سانتيمتر .\r\n\r\nدر سبب تأليف گويد :\r\n« اما بعد مخفى و مستتر نماند كه مسوّد اين اوراق مبارك اعنى اس « 1 » تبريزى مسكن قار جهان وطن مىگويد كه داعى چند سال قبل در خانهء يكى از احبا مجموعه‌يى\r\n\r\n\r\n","description":"","footnote":"\r\n( 1 ) - ظاهرا مخفف اسرارست .\r\n","page_name":" 130 ","page_number":150},
  {"content":"\r\n\r\nمسمى به يخچاليه كه ميرزا محمد على نديم « 1 » در عهد دولت محمد شاه مغفور تأليف كرده بود ديدم ، و به نظر امعان ملاحظه گرديد كه در حقيقت چنان توان گفت كه از آتشكده آذرى گرم‌ترست ، احوالات چند نفر از شعرا در آن بزم فرح‌انگيز من باب تفريح مىخوانديم ، در اثناى اين مقالات كه تقاضاى صحبت در بحث كمال شعرا و ملاحت كلام ايشان بود ، شخصى از فارسىزبانان از بابت ريشخند گفت چه مىبودى كه مجموعه‌يى هم در احوالات و اشعار شعراى اتراك كه درين خاك پاكند درج مىشد تا كمالات عاليهء اين سلسلهء عليّه را مىفهميدم ، داعى از شماتت و طعنهء آن عزيز شرم‌زده گرديدم .\r\n جراحات السنان له التيام * و لا يلتام ما جرح اللسان \r\nهمّت از بزرگان عالى نهمت خواسته اين مجموعهء مبارك را در احوالات شعراى آذربايجان و از منتخبات اشعار ايشان جمع نموده مسمّى به بهجة الشعراء و سرور ندما نموده اين رباعى كه در ستايش و مادهء تاريخ كتابست قلمى گرديد :\r\n اسرار كه كسب او همه اشعارست * پيدا و نهان چو نور در ابصارست\r\nتاريخ كتاب خواست از طبع و بگفت * الحق كه بهجه كاشف اسرارست « 2 » \r\nامّا از شقاوت روزگار دون و از گردش چرخ بوقلمون سالهاى چند در اوراق پريشان همچنان مسوده و معطل مانده ، نعم ما قيل ملا رومى :\r\n مدتى اين مثنوى تاخير شد * مدتى بايست تا خون شير شد \r\nتا در سنهء هزار و دويست و نود و هشت اتفاق سفرى افتاد ، چون ايام تعطيل و بيكارى بود ، احوالات چند نفر از مشاهير و معارف آنها را انتخاب نموده مجموعهء كوچكى مسمّى به حديقة الشعراء نوشتم ، چون از عالم غيب بجلوهء ظهور آمد همهء\r\n\r\n\r\n","description":"","footnote":"\r\n( 1 ) - مقصود ميرزا محمد على مذهب اصفهانى متخلص به بهارست كه نه لقب او « نديم » بوده و نه تخلص او بلكه در اواخر فرهنگ تخلص مىكرده .\r\n( 2 ) - ازين مصراع يا بعضى از اجزاء آن تاريخ تأليف استخراج نمىشود ، تعميه هم ندارد ، شايد اين هم از مسخرگيهاى خود مؤلف باشد .\r\n","page_name":" 131 ","page_number":151},
  {"content":"\r\n\r\nكاملان عصر و عارفان دهر هجوم‌آور آن لئالى درج ارشاد گشتند ، چون خلق را راغب ديدم طالب گشتم كه اين نسخهء نحيف ! را تكميل نمايم تا نفعش كامل و دوستان بهره‌مند و كامياب باشند !\r\n بلبل از فيض گل آموخت سخن ور نه نبود * اين همه قول و غزل تعبيه در منقارش \r\nو اميد از همگنان و زنده‌دلان آنست كه از عيبش چشم پوشيده در حك و اصلاح آن سعى جميل نمايند كه مشقتى كه حقير درين چند سال كشيده‌ام ضايع و هدر نگردد ، و قرارش را بقرار حروف تهجى از ابتداى حرف الف گرفته در حرف يا حروفات بيست و هشتگانه را تمام نمودم ، و در بعضى از اشعار كه در احوالات شعرا و اشعارشان مطابق حديقة الشعراء نباشد بنگارنده عيب نگيرند ، شايد اين اشعار آن‌وقت به نظر نرسيده باشد » .\r\n\r\nفهرست شعراء\r\n1 - آتشى مراغه‌يى 2 - ارشاد ( - كربلائى على ) 3 - اسماعيل 4 - افسر اردوبادى ( - ميرزا عبد اللّه ) 5 - اعمى 6 - اشكريز ( - كربلائى حسين ) 7 - باقر دلاك 8 - بلبل ( - كربلائى حسين ) 9 - پروانه ( - آخوند ملا تقى ) 10 - بينوا 11 - پرغم ( - ميرزا احمد ) 12 - تالاندى مرندى 13 - توپچى 14 - ثاقب اهرى 15 - جودى ( - آخوند ملا ستار روضه‌خوان ) 16 - جرتاب ( - صادق ) 17 - حليم خلخالى ( - غفار ) 18 - حسن سرابى 19 - حقير مرندى ( - حاجى ميرزا عبد الغفار ماهوت‌فروش ) 20 - خليفهء سرايى ( - محمد ) 21 - خادم عطار 22 - خيام ثانى 23 - دلسوز تبريزى ( - كربلائى محمد امين ) 24 - درويش بلبل 25 - دل‌ريش ( - كربلائى عسكر جورابچى ) 26 - دلگير ( - كربلائى محمد عطار )\r\n\r\n","description":"","footnote":"","page_name":" 132 ","page_number":152},
  {"content":"\r\n\r\n27 - ذكرى ( - كربلائى نجف بازارچى ) 28 - راجى ( - حاجى ابو الحسن م 1293 ) 29 - ربيعى ( - ميرزا عبد العلى ميانه‌يى ) 30 - راغب اهرى ( - ميرزا موسى ) 31 - رضا صراف 32 - زهدى ( - كربلائى نوروز سبزىفروش ) 33 - سرمست ( - آقا ميرزا باقر كفرى ) 34 - سمطورى ( - سنتورى ) 35 - سيد نقاش 36 - سلطان 37 - ساقى قصه‌خوان 38 - سرورى ( - كربلائى شكر اللّه ) 39 - شكرى ( - كربلايى كريم ) 40 - ساعى ( - ميرزا ابو القاسم ) 41 - شاهد كودوشچى ( - كربلايى حسين ) 42 - شكوهى ( - كربلائى مهدى ) 43 - شيدا ( - لطف اللّه ) 44 - شاكر تبريزى 45 - شيخ على اكبر 46 - شايق ذاكر 47 - شهباز تبريزى 48 - صابرى 49 - صبورى ( - آقا مير عباس ) 50 - صفا ( - سيد حسن ) 51 - ضياء ( - كربلائى آقا عرقچين‌فروش ) 52 - طغرا ( - مشهدى حسين ) 53 - طلوعى ( - ميرزا عبد الرسول ) 54 - طالب محزون ( - ابو طالب ) 55 - ظهورى ( - على شهير به عطار ) 56 - عبقرى ( - كربلائى رحيم اميرخيزى ) 57 - عاجز مرندى ( - حاجى ميرزا يوسف ) 58 - غمدل 59 - غشى چايچى 60 - فدوى ( - ملا مهر على ) 61 - فناى خويى ( - ميرزا عبد الرسول ) 62 - فارغ 63 - فاخر ( - مشهدى احمد آقا بزاز ) 64 - فايض 65 - قدسى ( - ملا محمد تقى مكتبدار ) 66 - قصير ( در حاشيه و الحاقيست تاريخ تحرير 1212 ) 67 - قمرى ( - ميرزا محمد تقى ) 68 - گلشن ( - حسين آقا ارموى ) 69 - گنجى خويى ( - ميرزا محمد صادق ) 70 - كاشف 71 - لعلى ( - آقا على ايروانى تبريزى ) 72 - لاطف ( - مشهدى عسكر ) 73 - مضطر ( - آقا مير يحيى )\r\n\r\n","description":"","footnote":"","page_name":" 133 ","page_number":153},
  {"content":"\r\n\r\n74 - ميرخويى 75 - موبد ( - كربلايى اسماعيل عرقچين‌فروش ) 76 - مهجور ( - كربلايى عبد العلى ) 77 - مجمر ( - ميرزا محمد على ) 78 - ملا كريم 79 - ميرزا جبار 80 - مظلوم ( - كربلائى ابراهيم ) 81 - نباتى 82 - ناجى 83 - ناطق 84 - هوشين 85 - واقف ( محمد على ) 86 - يوسف پالوده‌پز\r\n\r\nنمونه‌يى از تراجم اين كتاب\r\n« مولانا لعلى اسم مباركش آقا على اصلش از مدينهء ايروان از ممالك ارمنية كبرى بود ، لكن ولادت و تربيه‌اش در دارالسلطنهء عاليهء تبريزست ، مولانا در علوم مختلفهء اسلام و اروپ وارد و مسلط و در مدرسهء دار الفنون سمت صاحب‌منصبى گرفته در علم طب بىمثل و بىعديل ، چندى در ممالك روم سياحت فرموده اطباى جميع مذاهب را ملاقات نموده و با همه مباحثه‌ها كرده كه شرح همه را در روضة الحكماء نوشته‌ام ، هركس طالب باشد بدانجا رجوع نمايد ، خلاصه در علم هيئت و تشريح بر همهء حكماى روم فائق آمده :\r\n جز قلب تيره هيچ نشد حاصلش هنوز * باطل درين خيال كه اكسير مىكند \r\nدو سال قدرى كم يا زياد در عتبهء اسلامبول طبابت امراض مزمنه نموده ، بعد من باب حب الوطن من الايمان رجوع به خاك پاك ايران نموده ، چند ماهست كه ديدهء هم‌وطنان را از نور ديدار خود روشن فرموده ، در جوار خانهء فخر الاطباء مطبى گشاده مشغول طبابت است از همين جهت كه درين مدت طبابت هيچ‌وقتى از اوقات طالب مداخل نبوده بلكه طالب رضاى خداست ، هيچ مريضى شفا نايافته از درش نااميد نرفته :\r\n آنچه در راه بود غارت كرد * هرچه بيراه بود هم برداشت \r\n\r\n","description":"","footnote":"","page_name":" 134 ","page_number":154},
  {"content":"\r\n\r\nشخص موثقى كه هرگز در عمر خود دروغ نگفته بحقير حكايت فرمود كه شبى در عالم رؤيا ديدم كه در حال نزع هستم ، قابض ارواح حضرت ملك‌الموت حاضر شده خواست تا قبض روحم نمايد ، از دامنش گرفته التجا نمودم كه براى رضاى خدا دمى مهلتم ده و آنى مرخصم نما كه كار خود را درست كرده جابجا نموده رجوع نمايم ، فرمود كه هرگز نخواهد شد و نخواهم گذاشت ، چرا كه من مضايقه‌يى ندارم لكن اگر پا بيرون نهم ميرزاى لعلى امانت نداده قبض روحت خواهد فرمود ، سه سالست كه اين بزرگوار پا بدرجهء طبابت نهاده نوبت جان كندن هنوز به من نرسيده . چون سخن بدينجا رسيد بعد از اتمام كلام آن مرد رؤيايى سروش غيبى با اين رباعى تصديقش نمود :\r\n اى مفردهء حيات را من ذلك * شش‌دانگ جحيم را بحكمت مالك\r\nگر سال دگر حكيم‌باشى باشى * انت الباقى و كل شىء هالك \r\nخلاصه آن بزرگوار غزليات آبدار و قصائد درربار ، تضمينات شيرين ، قطعات نمكين بسيار دارد ، لهذا چند بيت از بابت عذرى كه در احوالات مولانا فدوى گذشت درين ورقه من‌باب تبرك ثبت مىشود » . دوازده بيت فارسى و يك خماسى تركى ازو آورده و اين يك رباعى از آن جمله است :\r\n آن سيد موسوى كه عيسى نفسست * هريك نفسش براى صد مرده بسست\r\nدل برد ز پيش ما و مى ندهد پس * هرچند كه پيشرفت كارش ز پسست \r\n\r\nترجمهء مؤلف : اسرار\r\n« اسرار عليشاه تبريزى متخلص به اسرار از دراويش منسوب بطريقهء شاه - نعمةاللّهى است كه در سنهء هزار و دويست و شصت و پنج تولد يافته و چندين كتاب تأليف كرده است ، و ديوانى نيز دارد مشتمل بر بيست و پنج هزار بيت ، و اين مطلع و مقطع از يك غزل اوست :\r\n\r\n","description":"","footnote":"","page_name":" 135 ","page_number":155},
  {"content":"\r\n\r\n مكش تو خط خطا بر وجود ناقص ما * كه ما بدفتر عشق تو فرد منتخبيم\r\nمكن تغافل از اسرار بيش ازين ، ترسم * گمان برند خلايق كه راندهء غضبيم \r\nمولانا اسرار دو كتاب مشتمل بر اشعار سخنوران بذله‌سرا و نوحه‌خوانان قرن سيزدهم هجرى آذربايجان و شرح حالات آنهايى كه غالب اشعارشان به زبان تركى بوده و ندرة برخى از غزليات و قطعات و رباعيات پارسى در دواوين آنها ديده مىشود تأليف كرده ، يكى از آنها را حديقة الشعراء و ديگرى را لهجة الشعراء « 1 » نام نهاده است ، و گويا مقصود عمدهء مؤلف از تدوين اين دو كتاب نقد و انتقاد بعضى از اشعارست و بىمزهء سخنوران آن قرن مىباشد كه من‌باب مطايبه در مقابل يخچاليهء ميرزا ابو طالب مذهب « 2 » بقلم آورده است » .\r\n« دانشمندان آذربايجان ، ص 40 - 41 »\r\n\r\nبهشت سخن ( جلد اول ) از دكتر مهدى حميدى استاد دانشگاه تهران\r\nشامل گزيدهء آثار و نقد اشعار و شرح احوال شعراى پنج قرن اوّلست و از حنظلهء بادغيسى آغاز شده به حكيم قطران تبريزى پايان مىپذيرد ، تراجم مختصرست و منتخبات اشعار مفصّل ، چاپ تهران در 1334 شمسى در 215 صفحه .\r\n\r\n\r\n","description":"","footnote":"\r\n( 1 ) - نام صحيح كتاب مزبور « بهجة الشعراء » است .\r\n( 2 ) - ميرزا ابو طالب مذهب اصفهانى پدر مؤلف يخچاليه است ، و مؤلف يخچاليه نامش ميرزا محمد على است .\r\n","page_name":" 136 ","page_number":156},
  {"content":"\r\n\r\n\r\nبيان المحمود از محمود ميرزا بن فتحعلى شاه قاجار متخلص به محمود در 1240 ه - ق\r\nبيان المحمود تذكره‌گونه‌ايست شامل يك مقدمه و دو قسمت .\r\nمقدمه - در ذكر مؤلف و سبب تأليف و مدح شاه .\r\nقسمت اول - در ذكر احوال سيصد تن از شعراى معاصر باجمال و به ترتيب حروف .\r\nقسمت دوم - انتخاب ابياتى از غزليات شعراى مذكور در قسمت اول با منظور داشتن حروف اول و آخر ابيات بطريقى كه در مشاعرهء جوانان به كار آيد ، در يك‌صد و هشتاد باب به ترتيب ذيل :\r\n1 - باب الف از رديف الف :\r\n اشك را قاصد كويش كنم اى ناله بمان * زان كه صد بار برفتى ، اثرى نيست ترا \r\n2 - باب با رديف الف :\r\n بيك نگاه تو داديم هرچه بادا باد * جهان فانى و عقباى جاودانى را \r\nو به همين ترتيب است تا باب يا رديف يا :\r\n يك‌بار نخواندند و نگفتند كجايى * تا چند توان رفتن ناخوانده بجايى \r\nآغاز : « بيان محمود در ستايش خداوند معبود . . . الخ »\r\nانجام :\r\n « در جهان چندان بماند شاه كز غيبى سروش * هر زمان آيد نداى فاذكروا يوم الحساب » \r\nدر سبب تأليف گويد : « . . . امّا بعد چنين گويد نيازمند ملك جبّار محمود\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nقاجار . . . كه چون در اتمام كتاب سفينة المحمود كه در ذكر احوال و اقوال شعراى معاصرينست . . . توفيق يافت ، در گلشن پژمردهء خيال ، خار اين مدعا دامن همت را گرفت كه شايد جوانان نو خيال و موزون طبعان تازه مقال به جهت الزام خصم در مشاعره از پى اشعارى روند كه اول و آخر آن يك حرف باشد ، پس اين مدعا را ملاحظه كرده بر حسن كتاب ازين ترتيب افزود ، . . . اين ذخيره كه درجيست پرلئالى شاهوار و جمله غزل باشد . . . آن را مسمّى بر بيان المحمود نمود ، و در ذكر شعرا بتخلص فقط و نسبت هريك بكدام بلد و فهرستى جداگانه اكتفا كرده بحشو و زوائد نپرداخت .\r\nاز اطناب مملّ و ايجاز مخلّ عرى و برى ساخت ، و از اجزاى قصائد و رباعيات و قطعات به كلى چشم پوشيد ، چرا كه اكثر عاشقان و اغلب معشوقان را بمضامين رنگين غزل حاجت افتد ، و ازين سياق نظم بمدعا نزديك گردد ، و با اين تقريب خوشترم آمد كه تمام كتاب مستطاب انتخاب غزل معاصرين باشد » .\r\nآنگاه براى خالى نبودن كتاب از قصيده و قطعه و رباعى ، از هريك نمونه‌يى از ساخته‌هاى خود در تعريف تأليف و مدح شاهنشاه در مقدمه جاى داده سپس گويد :\r\n« . . . اين باغ پرگل و ساغر لبريز مل در اواخر سال يك‌هزار و دويست و چهل در كمال افسردگى و كوفته خاطرى در دار النشاط نهاوند صورت اتمام پذيرفت . . .\r\nفهرست اسامى شعرا بطريق ايجاز اينست كه ثبت مىگردد به ترتيب حروف تهجى ، و تخلص سركار پادشاهى لا بد و اليق آن بود كه در فوق و ابتداى جمله باشد ، ليكن شاهزادگان و امرا را تمام به لحاظ حروف ياد كرديم و ديگر فرق جداگانه چون سفينة - المحمود نگذاشتيم » .\r\nدر قسمت اول اسامى سيصد تن از شعراى معاصر مندرجست كه بعضى را بنام و تخلص و مولد و موطن مذكور داشته و برخى را تا حدود بيست سطر شرح حال نگاشته است كه نمونهء بعضى از آنها مسطور خواهد شد ، و بعد از ذكر خاقان نخستين شاعر مندرج در فهرست به ترتيب حروف احمد على ميرزا برادر مؤلفست و آخرين شاعر يوسف گرجى .\r\n\r\n","description":"","footnote":"","page_name":" 138 ","page_number":158},
  {"content":"\r\n\r\nبيان المحمود با قطعه‌يى از ميرزا محمد تقى لسان الملك كاشى متخلص به سپهر صاحب كتاب ناسخ التواريخ كه متضمن مادهء تاريخ تأليف آنست پايان مىپذيرد ، بيت تاريخ اينست :\r\n « زد بتاريخش رقم كلك همايون سپهر * كاين بيان از هر زبان محمود چون چارم كتاب ) \r\nدرين كتاب سه‌هزار و پانصد بيت شعر مسطورست ، نخستين بيت از خاقان :\r\n اشك را قاصد كويش كنم اى ناله بمان * زان كه صد بار برفتى اثرى نيست ترا \r\nو آخرين شعر از محيى بيان محمود قاجار :\r\n يا ز ما شكوه نبايست باغيار كنى * يا اگر كرده‌يى از چيست كه انكار كنى \r\n\r\nنسخه :\r\nنسخه‌هاى اين كتاب غالبا ضميمهء مجمع المحمود است كه در ذيل سفينة المحمود ذكرش خواهد آمد .\r\nنسخهء ديگر : كتابخانهء مجلس شوراى ملى بشمارهء 895 ، رك : فهرست مجلس ج 3 ص 149 .\r\nنسخهء ديگر : كتابخانهء ملك بشمارهء 3665 .\r\nنسخهء ديگر : ضميمهء ريو بشمارهء 377 .\r\nنسخهء كتابخانهء آستان قدس رضوى بشمارهء 119 و 120 ، رك : جلد هفتم فهرست رضوى ( ص 24 - 26 ) .\r\nبراى ترجمهء مؤلف و آثار ديگر او از نثر و نظم ، رك : ذيل سفينة المحمود .\r\n\r\nنمونه‌يى از تراجم بيان المحمود :\r\n« آزاد نامش محمد على ، اصلش از ولايت كشميرست ، و از بىمزاجى و بىقيدى هرروزى راهى رفتى و هر ساعتى سخنى گفتى ، گاه از آسمان و گاه از ريسمان ، بالاخره\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nبار اقامت در نهاوند انداخت ، و در حضرتم بشغل شاعرى و منادمت بار جست ، بقدرى كه از حدش زياد و هرگزش در نهاد نگذشته ، از خانه و مواجب و عيال مقرر هفت سال كامل بتهمت كمالش گرفتار بودم ، هر روز بر من نوروزى بود ، از كج‌گويى و اظهار كشف و كرامات ، و اگر در ساعتى دعوى پنج معجزه كردى ، به يك دقيقه آن پنج معجزه بدروغ واضح و عيان گشتى ، بهزار جهد دوسه ماه مىشود كه خود را از استماع اكاذيب او معاف داشته‌ام . ان‌شاءاللّه تعالى تا باد چنين باد ، اگر مسند بر خودش باشد در غزل پيرايى خالى از طبعى نيست » .\r\n« اميد اسمش ميرزا ابو الحسن خان است اصلش از ولايت نهاوند ، سالهاى دراز در خدمتم بمنصب نديمى مباهى ، و در روزگار تأليف اين كتاب بامر من در سر كار نواب جهان شاه ميرزا خدمتگزار و در آن سر كار وزيرست » « 1 » .\r\n« صاحب نامش ميرزا محمد تقى از اهل علىآباد و چندى در سر كار عبد اللّه ميرزا وزير بوده ، به جهت آبادى كيسهء خود بناى وزارت را خراب خواسته ، و از آنجا بدار الخلافه طهران روى نمود ، و در دفترخانهء همايون روزى گذرانيدى ، به علت ريزه‌چينى عبد اللّه خان امين الدوله بنواب محمد رضا ميرزا ريش سفيد آمد و بملك گيلان كارگزار ، هم در آن مرز و بوم از سوء سلوك و تعميرات خود ، خود را از منصب وزارت و نواب محمد رضا ميرزا را از امارت خلع ، و باز خود بباب الشفاعة عبد اللّه خان تاخت ، خواهى نخواهى امورات امين الدوله را متكفل شده كه خيرخواهى در كار پادشاهى ازو باشد ، نفس نامبارك او را نيز فروگذار نكرده با خاك سياهش همسر كرد ، نيكوتر ازين قدم كه ديده ؟ »\r\n« طاهر نامش حسن خان از ولايت شيرازست ، پدر بر پدر در آن ملك بزرگ\r\n\r\n\r\n","description":"","footnote":"\r\n( 1 ) - عليرضا ميرزاى شهرهء قاجار ( برادر مؤلف ) در تذكرهء بستان العشاق كه نخستين جلد از مجلدات خمسهء بساتين الخاقانية است در ترجمهء ميرزا ابو الحسن خان نهاوندى مىنويسد كه :\r\n« چندى در خدمت مطاع مكرم محمود ميرزا بمنصب نديمى مفتخر ، تذكرهء بيان محمود را ايشان جمع نموده و ترتيب داده‌اند ، پس از چندى از نديمى ندامتها كشيده ، در حكومت ثانى همايون ميرزا بامر ايشان از حليهء بينايى نااميد گشته . . . »\r\n","page_name":" 140 ","page_number":160},
  {"content":"\r\n\r\nبوده‌اند ، تا اينكه سلسلهء نسب ايشان به حاجى قوام ممدوح خواجه حافظ مىرسد ، بالجمله اين جوان بپاداش اعمال عوام و اقارب كالعقارب از كينه‌ورى آسمان در اوائل شباب از حليهء بصر عارى و نور بصر ازو متوارى گشت ، به اين تقريب از خلق عزلت گزيده پاى مراودت در دامن كشيده ، رفته‌رفته در اداى مضامين و قصيده جدوجهد كرده تا طبعش را پايه و مايه‌يى بهم‌رسيد ، چنان كه امروزش بيك لحاظ بر اكثر غزل‌سرايان مزيت مىتوانم داد ، و مدتها در سر كار شاهزاده محمد على ميرزا نديم و محرم بوده و بعد از فوت مرحوم شاهزاده در نهايت تنگدلى گذراند ، با وجود بىبصرى گواهى مىدهم كه تا امروز كسى در شطرنج‌بازى ازو نبرده و اين حكايت از جملهء غرائب روزگارست » .\r\n\r\nفهرست اسامى شعراى بيان المحمود\r\nالف احمد : احمد على ميرزا اميد نهاوندى : ميرزا ابو الحسن خان آذر بيگدلى : لطف‌على بيگ اسيرى اصفهانى : حسين خان آشناى نهاوندى : نجف اسير گلپايگانى : محمد اسير اصفهانى : ميرزا محمد جعفر اخگر همدانى : عبد المحمد احسن گلپايگانى : محمد حسن اميد همدانى : آقا رضا آرزوى عراقى اشراق بروجردى : ميرزا محمد انور زند : ابراهيم خان آفرين اصفهانى : زين العابدين آذرى بروجردى : نجف آقا باباى كاشى آزاد حبشى : الماس انيس اصفهانى : محمد صادق اكبر نطنزى : ميرزا على اكبر آتش فريدنى : سيد محمد الفت افشار : محمد قلى اميد اصفهانى : ميرزا محمد خان اختر گرجى : احمد بيگ اخگر اصفهانى : محمد رضا اميد كرمانشاهى : عباس انيس نهاوندى : يوسف ابو القاسم شيرازى آزاد كشميرى : محمد على\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nاقدسى هندوستانى اقبال آملى : عليقلى اختر بارفروشى : محمد حسين بيگ آشفتهء ايروانى : كلب حسين بيگ ب بيضاى قاجار : اللّه‌ويردى ميرزا ميرزا بزرگ فراهانى : عيسى قائم مقام پريشان كبودرآهنگى : مرتضى قلى بيگ بى خود اصفهانى : زين العابدين بناى اصفهانى : حسن پرتو نهاوندى : ابو طالب باقى اصفهانى : ميرزا عبد الباقى بزمى بيدگلى : محمد صادق بهجتى تويسركانى : ملا عباسعلى بيدل شيرازى : محمد رحيم بسمل شيرازى : حاجى على اكبر نواب بهار دارابى : ميرزا محمد على بيمار شيرازى : حسين بسمل شيرازى : حاجى ملا حسن بينواى مشهدى : ميرزا داود بيدل نيشابورى : محمد امين خان برقى خويى : عبد اللّه ت تراب نهاوندى تسلى شيرازى : رجبعلى تيمور شاه افغان تقى اصفهانى توفيق هندوستانى ث ثمر نايينى : سيد حسين ثبات شاه‌جهان‌آبادى : مير عظيم ج جهانشاه ميرزاى قاجار جاويد نهاوندى : محمد شفيع جليس نهاوندى : محمود جواد چهارمحالى جلالى يزدى : عليرضا جذبهء كاشانى : آقا مؤمن جدايى افشار : نصر اللّه ميرزا بن شاهرخ شاه چاكر مازندرانى : ميرزا محمود چماق‌لوى مازندرانى چشمهء ايروانى : رضا قلى خان ح حاجب قاجار : اللّه‌يار خان حبيب قزوينى : ميرزا محمد على\r\n\r\n","description":"","footnote":"","page_name":" 142 ","page_number":162},
  {"content":"\r\n\r\nحجاب اصفهانى : ميرزا ابو تراب حسن نهاوندى حيرت نهاوندى : زين العابدين حلوايى همدانى : محمد على حسرت همدانى : علينقى حسينى يزدى : محمد حسين حيران يزدى : ميرزا محمد على حاجت شيرازى : يادگار حبيب شيرازى حريف جندقى : سيد ابو الحسن حقير طبسى : ميرزا حسين حشمت هندوستانى : عباسقلى خان ميرزا حسين نيشابورى حيرت خراسانى : سيد محمد ملا حسين مازندرانى حسينقلى سوادكوهى حزين لاهيجى : شيخ محمد على خ خسروى قاجار : محمد قلى ميرزا خاور قاجار : حيدر قلى ميرزا خرم اصفهانى : ميرزا هاشم خالد كرد قراچولانى خرم اصفهانى : آقا بابا خاطر اشرفى : مير محمد حسين خاور دنبلى : محمود خان خسرو گرجى خاورى كوزه‌كنانى : ميرزا معصوم خاورى شيرازى : ميرزا فضل اللّه خادم قيرى : درويش خرم شيرازى : نجفقلى خرم خراسانى : حسين خرم مشهدى : سيد عبد المجيد رضوى : خضرتونى د دولت قاجار : محمد على ميرزا داراى قاجار : عبد اللّه ميرزا دامى همدانى : ميرزا عبد الواسع دانش اصفهانى : محمد على دبير تفرشى : عنايت دانش قزوينى : حاجى آقاسى درويش قاينى : درويش على درويش علىپرست كابلى دانش مشهدى : ميرزا رضى\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nر راوى گروسى : محمد فاضلخان رفيق اصفهانى : ملا حسين رفيقى تفرشى : ميرزا محمد على رافع بروجردى : فتحعلى راهب اصفهانى : ميرزا جعفر رضاى خراسانى : ملا رضا رهى اصفهانى : محمد على رهبان اصفهانى : ميرزا محمد على ز زيانى اصفهانى : ميرزا ابو القاسم س سرور قاجار : طهماسب ميرزا بن محمد على ميرزا سپهر كاشى : ميرزا محمد تقى سحاب اصفهانى : سيد محمد سرور همدانى : ميرزا ابو الفضل سروش اصفهانى : محمد باقر سخاى اصفهانى : محمد زمان خان سالم خليفه سلطانى اصفهانى : محمد على ساحل نهاوندى : رشيد سرباز لرستانى : اسماعيل خان ساغر كنگاورى : ميرزا جعفر سالك يزدى : ميرزا جعفر سايل شيرازى : محمد سعيد ملقب بآقاجانى سلطانى مازندرانى : ميرزا رضا قلى سيد رحيم علىآبادى ساغر عرب خزاعى : شيخ محمد ش شوكت قاجار : محمد تقى ميرزا شاپور قاجار : شيخعلى ميرزا شرر بيگدلى : حسينعلى بيگ شيداى نهاوندى : نبى شيداى اصفهانى : محمد على شيداى تويسركانى : ملا على شايق ساكى لرستانى : هادى بيگ شهدى قزوينى : آقا زمان شوقى قزوينى : رضا قلى شكيب اصفهانى : محمد على مير شمس الدّين فقير دهلوى شباب رازى : حاجى محمد حسين شعف قمى : عبد اللّه شميم اصفهانى : ميرزا محمد حسين\r\n\r\n","description":"","footnote":"","page_name":" 144 ","page_number":164},
  {"content":"\r\n\r\nشايق بروجردى : اسكندر شاهد همدانى : ميرزا ابو الحسن شهرت فارسى : شيخ حسن شرر خراسانى : ميرزا عسكرى شحنهء مازندرانى : محمد مهدى خان شوكت قاجار : محمد قاسم خان ص صباى كاشى : فتحعلى خان صفائى نراقى : ملا احمد صهباى قمى : محمد تقى صباحى بيدگلى : حاجى سليمان صافى قزوينى : طهماسب‌قلى صفاى قزوينى : ميرزا مرتضى صافى اصفهانى : ميرزا جعفر صفائى يزدى : ميرزا محمد على صبوح اصفهانى : ميرزا محمد على صافى كرمانى : آقا محمد صادق تفرشى : آقا محمد صادق صفاى شيرازى : محمد ابراهيم صفاى جاجرمى : ميرزا ابو الحسن صاحب علىآبادى : محمد تقى ط طغرل قاجار : ابراهيم خان طالب قزوينى : عباسقلى خان طوفان هزارجريبى : طيّب طبيب اصفهانى : ميرزا عبد الباقى طرب همدانى : ميرزا يوسف طبيب اصفهانى : زين العابدين طرفهء نهاوندى : جلال الدّين طلعت اصفهانى : آقا محمد طبيب قزوينى : حاجى محمد حسن طبيب بروجردى : ميرزا محمد طاير شيرازى : حسن خان طرب مرودشتى : محمد رفيع طبيب شيرازى : ميرزا محمد طوطى جوان‌شيرى : ابو الفتح ظ ظريف اصفهانى : محمد حسين ع عادل قاجار : عليشاه ظل السلطان عزت قاجار : سليمان خان عندليب كاشى : محمد حسين خان عاشق اصفهانى : آقا محمد\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nعلى كاشى عارف تفرشى : ميرزا هدايت عالم نهاوندى : محمد باقر عشرت فراهانى : سيد محمد مهدى عابد اصفهانى : زين العابدين عامى اصفهانى : محمد باقر عارض اصفهانى : آقا بابا عذرى بيگدگلى : اسحاق بيگ عارف طهرانى : ميرزا محمد على على اصفهانى عنايت اصفهانى عاصى نهاوندى : ملا على عيشى اصفهانى : ميرزا رضا عالى شيرازى : ميرزا محمد حسين عزيز گيلانى : يوسف غ غيرت اصفهانى : سيد جعفر غنى تفرشى : سيد عبد الغنى غالب اصفهانى : محمد حسين ف فرخ زند : محمد حسن خانلر خان فطرت لرستانى : محمد امين بيگ فروغى اصفهانى : ميرزا محمد فردى زند : صفر بيگب فداى اردستانى : سيّد سعيد فريبى طهرانى : ميرزا حبيب اللّه\r\nق قطرهء چهارمحالى : عبد الوهاب قانع گلپايگانى : محمد قتيل گلپايگانى : سيد مرتضى قضائى يزدى : محمد رحيم قابل ايروانى : حسنعلى خان ك - گ كشتهء نطنزى : ميرزا احمد كاظم تويسركانى گلشن زنگنه : ميرزا محمد على كوكب يزدى : ميرزا محمد على كوكب شيرازى : محمد صادق\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nم محمود قاجار ( مؤلف ) مجمر زواره‌يى : سيد حسين مشفق زنگنه : پير مراد بيگ منصور اصفهانى : محمد رضا مصور خمسه‌يى : حسنعلى بيگ مهدى خان كلهر محيط فراهانى : ميرزا معصوم مشتاق اصفهانى : مير سيد على مجيد طالقانى : درويش عبد المجيد محرم يزدى : ميرزا محمد على مشرب عامرى : ميرزا اشرف مهجور اصفهانى : محمد على مهجور قمى : محمد حسين مايل اصفهانى : شيخ رحيم محمد بيگ ما فى مونس نهاوندى : ملا محمد مشفق خمسه‌يى : حسينقلى مدهوش گلپايگانى : محمد صادق معلم نهاوندى : ملا مهر على محمد تقى بيگ ملايرى مسرور بيگدلى : محمد خان محنت بروجردى : علينقى منت افشار : محمد كريم خان مذنب كرمانشاهى : عبد المجيد مايل قزوينى : ميرزا محمد سيد محمد حسن قزوينى موحد قزوينى : ميرزا عبد العلى مونس اصفهانى : ميرزا محمد على محروم شيرازى : حسينقلى مشفق شيرازى : ميرزا محمد منظور شيرازى : محمد ابراهيم منعم شيرازى : ميرزا منعم مخلص شيرازى : محمد نبى مفتون بواناتى : محمد حسن مسكين مازندرانى : ميرزا عباس ملا محمد مازندرانى مفتون استرآبادى : سيد فضل اللّه مشتاق‌على كرمانى : ميرزا محمد تقى منتخب خراسانى : ميرزا حسنعلى مشفق استرآبادى : آقا كوچك مظهر استرآبادى : مير محمد صادق مطيع مازندرانى : محمد زكى مفتون دنبلى : عبد الرزاق بيگ مهدى بيگ شقاقى آذربايجانى\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nن نشاط اصفهانى : ميرزا عبد الوهاب نور عليشاه اصفهانى : محمد على نواى زند : منت على بيگ نصيب اصفهانى : آقا محمد نظير زنگنه : امان اللّه بيگ نياز صفوى : احمد ميرزا نياز جوشقانى : سيد حسين نصر اللّه خان قراگوزلوى همدانى ناصر نجفى نظير گلپايگانى : سيد حسين نشاطى گرجى : محمد باقر بيگ نشاط اصفهانى : آقا محمد على نويد اصفهانى : محمد حسين نشئه اصفهانى : زين العابدين نياز شيرازى : محمد رضا نورى مازندرانى : ملا على نورى نشاطى هزارجريبى : ميرزا عباس ناظر علىآبادى : ميرزا طاهر نصرت طالشى : سلطان حسين نشأة تركمان : ميرزا عبد الرزاق نديم خراسانى : ميرزا زكى نواى هندوستانى : سيد احمد نديم مازندرانى : ميرزا محمد و والاى قاجار : علينقى ميرزا واقف هندوستانى : نور العين واله اصفهانى . محمد كاظم وامق يزدى : محمد على وفاى قمى : ميرزا شمس الدّين وفاى اصفهانى : ميرزا محمد على وفاى فراهانى : ميرزا حسين وفايى تفرشى : عبد اللّه بيگ وصال شيرازى : محمد شفيع وفاى مازندرانى : ميرزا حسين واله لكزى داغستانى : عليقلى خان ه همايون قاجار : همايون ميرزا هماى مروزى : ميرزا محمد صادق همدم سمنانى : محمد على هاتف اصفهانى : سيد احمد\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nهجرى تفرشى : ميرزا سيد ابو القاسم هاشم شيرازى ى يغماى جندقى : ميرزا ابو الحسن يارى اصفهانى : ميرزا محمد حسين يوسف گرجى\r\n\r\n[ پ 
  ]\r\n1\r\n\r\nپرده‌نشينان سخنگوى تأليف ماگهء رحمانى افغانى در 1329 - 1330 ش\r\nتذكرهء شاعراتست و در مجلهء آريانا چاپ كابل ( جلد نهم شمارهء 11 و 12 سال 1329 و جلد دهم شماره‌هاى 1 تا 10 سال 1330 شمسى ) بطبع رسيده و مقدارى از آن جداگانه نشر يافته است .\r\nنوزده فقره از تراجم اين تذكره در مجلد سوم كتاب زنان سخنور ( ص 61 - 64 102 - 141 - 146 - 153 - 156 - 157 - 163 - 197 - 198 - 200 - 203 - 237 - 244 - 246 - 261 - 278 - 308 ) نقل شده است .\r\nنگارنده از آنچه كه در مجلهء آريانا درج شده است فقط هشت شمارهء آخر را بدست آورده و از ثلث اول آن بىخبرست : اين قسمت مشتمل است بر دنبالهء فصل سوم ( - اتونى - آرزويى - ضعيفى - ماهى خانم - جهان - حيات - پرتوى - كامله بيگم - نهانى اكبرآبادى - نهانى دهلوى - گلبدن بيگم - گل‌رخ بيگم يا گل‌چهره بيگم - سليمه بيگم - بنت اصفهانيه - فصيحهء جميلهء اصفهانيه - نورجهان بيگم - آرام - فنا - بزرگى جانان بيگم - گلشن - جهان‌آرا بيگم - زيب النساء بيگم - زينت - امانى - لقاء - خديجه سلطان - چندا « ماه‌لقا » - گناء بيگم .\r\nفصل چهارم : قرن سيزده ، با يك مقدمهء تاريخى در دو صفحه كه نشان مىدهد\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nفصول قبلى نيز هريك با مقدمه‌يى آغاز شده است : عايشهء افغان - رشحه بنت هاتف - حاجيه - مستورهء زند - دلشاد - آغاباجى - زبيده خانم - فخرى قاجار - عصمت قاجار - عفت قاجار - طيّبهء قاجار - گوهر قاجار - مريم فراهانى - جهان قاجار - مهر ارفع جهانبانى - عصمت بيگم - حيران دنبلى - مستورهء كردستانى - قرة العين يا طاهرهء قزوينى - محجوب هروى - مستورهء غورى - بىبى سنگى - شاه‌جهان بيگم بهوپالى - مريم كنيزك - صنوبر عاجزه - گوهر كابلى - زهرهء لكهنوى - آغا كوچك - آمنهء فدوى كابلى - ببوجان كابلى - فاطمه سلطان خانم - امّ هانى .\r\nفصل پنجم ( شاعرات مجهول الزمان ) : آغا دوست - آفاقى - بليغه - بيگم دهلوى - پرى - تصوير هندى - جلائى - جمالى - جهانى - حجابى استرآبادى - حجابى گلپايگانى - حسينه بيگم - حياتى هراتى - دختر - دلشاد خاتون - ريحانهء مجنونه - زليخا - صراحى - عايشهء سمرقندى - عاجزى - عصمتى سمرقندى - عصمتى - كنيز فاطمه - گوهر خانم - فاطمهء خراسانى - لطيف - محوى - مخدومهء يزدى - نظير - نسايى نهانى قاينى - همدمى - ياسمن بو - خان بختيارى - لالهء هندوستانى - عفاف - شاهدخت جلايرى - فاطمهء قوال ) .\r\nاگرچه بعضى ازين اسامى مجهولست و بعضى مجعول و برخى مردانند كه براثر بىوقوفى تذكره‌نويسان در شمار زنان آمده‌اند ، ولى حقا پرده‌نشينان سخنگوى از ساير تذكره‌هاى نسوان بهترست و مؤلف كه معرفتى بحالش ندارم درين كار زحمتى بسزا كشيده و منابع خود را در ذيل يا ضمن هر ترجمه مذكور داشته كه عبارتند از : رياض الشعراء ، تذكرة الخواتين كه انتحال خيرات حسان است ، كتاب شريك مرد ، تأليف خدايار محبّى ، سالنامهء پارس ، صبح گلشن ، مفتاح التواريخ ، مجلهء بانو ، توزك جهانگيرى ، زن در جامعه ، تذكرهء حسينى ، آتشكدهء يزدان ، دانشمندان آذربايجان ، شمع انجمن ، مجلهء كابل ، نمونهء ادبيات تاجيك ، مجلهء جهان نو ، خيرات حسان ، تذكرهء نسوان تأليف ملا محمد صديق آخوندزاده ، مشاهير النسوان ،\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nبهترين اشعار ، گلچين جهانبانى ، ديوان مستورهء كردستانى ، مجمع الفصحا ، مجلهء ترقى ، تاريخ عمومى ايران تأليف اقبال آشتيانى ، پشتى ميرمنى تأليف بينواى افغانى ، تاج الاقبال تاريخ بهوپال ، تاريخ ادبيات افغانستان در عصر سدوزايىها تأليف غبار افغانى ، طبقات سلاطين اسلام ، مرآة الخيال ، آتشكدهء آذر .\r\n\r\n","description":"","footnote":"","page_name":" 151 ","page_number":171},
  {"content":"\r\n\r\n\r\n[ ت 
  ]\r\n\r\nتاريخچهء دو قرن اخير شعرا و عرفاى چهارمحال و بختيارى نگارش و تأليف سرهنگ ابو الفتح اوژن بختيارى در 1332 ش\r\nدر تراجم يك‌صد و شصت و هشت نفر از شعرا و عرفاى چهارمحال و بختيارى در دو قرن اخيرست در هشت فصل : ( 1 - شعراى قصبهء سامان 2 - قريهء چالشتر 3 - قريهء زاينان 4 - شهركرد 5 - قصبهء قهفرخ 6 - قصبهء بروجن 7 - شعراى متفرقه 8 - شعراى بختيارى ) .\r\nاين كتاب در 233 صفحه با 8 فصل فهرست الفبايى صاحبان تراجم و 8 صفحه مقدمه بسال 1332 شمسى در تهران بقطع وزيرى چاپ شده است .\r\nبه‌طورىكه مؤلف در مقدمه ( ص الف ، ب ) نگاشته است ، اساس كار وى تذكرهء مخزن الدرر تأليف ميرزا نور اللّه عمان سامانى بوده ، كه در جاى خود ذكرش خواهد آمد .\r\nترجمهء مؤلف در همين تذكره ( ص 226 - 233 ) مسطورست ، و نيز ازوست :\r\nتاريخ بختيارى كه بضميمهء ماهنامهء وحيد درين ايام متدرجا چاپ مىشود .\r\n\r\nتجلى عرفان از آقا ميرزا محمود سلطان طالب دهلوى در 1335 ه - ق\r\nمشتمل بر ذكر شعرايى است كه در مدح مولاى متقيان شعر سروده‌اند ، با تراجم نادرست و اشعار سخيف و سست در يك مقدمه و پنجاه و پنج ترجمه بدون ترتيب تاريخى يا الفبايى كه از مولانا جلال الدّين شروع و به سيد صغير حسن شمس ختم\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nمىشود . براى نمونه عنوان يكى از تراجم نقل مىشود :\r\n« مولانا اهلى شيرازى متخلص به لسانى » ص 104 .\r\nچاپ مغلوط سنگى در محبوب المطابع دهلى ، قطع جيبى در 176 صفحه بسال 1355 ه - ق .\r\n\r\nتحفة الاحباب فى تذكرة الاصحاب تأليف قارى رحمة اللّه واضح بخارى در 1288 ه - ق\r\nتذكرهء شعراى فارسىزبان بخارا و افغانستان است ، از قرن هشتم هجرى تا زمان تأليف مشتمل بر تراجم يك‌صد و سى شاعر ، و با تاريخ راقم بسال 1332 ق ، در تاشكند بطبع رسيده است .\r\nتحفة الاحباب يكى از مآخذ عمدهء صدر الدّين عينى در تأليف كتاب نمونهء ادبيات تاجيك بوده و چهل و سه مورد از آن استفاده كرده است .\r\nشاه عبد اللّه بدخشى مىنويسد : « تحفة الاحباب نام اثر قيمت‌دار واضح شاعر و اديب معروف بخاراست . اين كتاب يكى از تذكره‌هاى معروفست كه باحث از شرح احوال بسى از فضلاى متقدمين و متوسطين و متأخرين و معاصرين فارسىزبان بوده و قبل از انقلاب بخارا در يكى از مطابع ليتوگرافى بخارا بطبع رسيده ، نسخهء آن متداول مىباشد » .\r\n« نقل از مجلهء كابل ، سال نهم شمارهء يازدهم ، ذيل عنوان ادبيات فارسى » .\r\n\r\nترجمهء مؤلف :\r\nصدر الدّين عينى مىنويسد : « قارى رحمة اللّه واضح در ادبيات فارسى از جملهء متبحّرين زمان خود بوده ، در ادبيات عرب در ماوراءالنهر از معاصرينش پيشى مىكرد ، در رياضيات و علم طب نيز صاحب دست دراز بود ، در تفسير ، حديث ، تاريخ و تراجم\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nاحوال از جملهء متخصصين بود ، گويند سه‌هزار حديث را با اسناداتش از بر داشت ، تفسير قاضى بيضاوى و كشاف از كمال تتبع و مزاوله‌اش بالمآل محفوظش شده بود ، با وجود اين همه فضائل غير آنكه در ايام وليعهدى امير مظفر چندگاهى بدربار محرم شد ، ديگر نه عملى نه ملكى ، بمنصبى نرسيده در كمال احتياج ، ليكن با استغناء از دنيا گذشت .\r\nتذكره‌نويسان معاصر تأليفاتش را بقرار ذيل شمرده‌اند :\r\n1 - تحفة الاحباب در تذكرهء احوال شعراى عهد مغنيتيان ، ( تذكرهء مورد بحث ) .\r\n2 - سوانح المسالك سفرنامه در سفر حجاز خود .\r\n3 - شقايق الدقائق بتعريف علوم و اهلش .\r\n4 - ديوان فارسى ، عربى ، تركى .\r\n5 - مجموعه‌يى در ردائف الاشعار از هركس .\r\n6 - مجموعه‌يى در فردهاى برجسته از هركس به ترتيب حروف هجاء .\r\n7 - رسالهء منظوم بنام برف و يخ در تصوير يخ و برف كوه كرمانشاه كه در بازگشت سفر حجاز مؤلف به آنجا وارد شده .\r\n8 - خوان لذت در ذكر انواع اطعمه و اشربه به ترتيب حروف هجاء تقريبا 25 جزو .\r\n9 - مثنوى در حكايات متفرقه .\r\n10 - عرائس الابكار و نوادر الافكار بنظم و نثر فارسى و عربى .\r\n11 - ترجمهء تركى رسالهء فارسى حاتميهء شيخ بهائى در احوال اسطرلاب .\r\n12 - ترجمهء فارسى رسالهء برء السّاعة محمد بن زكريا در طب .\r\n13 - تحفهء امانيّه در طب ، و غيرها اجزاهاى متفرقه » .\r\nوفاتش بسال 1311 ه - ق اتفاق افتاده است .\r\nاز اشعار فارسى اوست :\r\n گفتار تو رونق از در ناب ببرد * لعل تو ز سلسبيل خلد آب ببرد \r\n\r\n","description":"","footnote":"","page_name":" 154 ","page_number":174},
  {"content":"\r\n\r\n لطف بدنت صفاى مهتاب ببرد * حسنت سبق از غنچهء سيراب ببرد \r\n« رك : نمونهء ادبيات تاجيك ، ص 497 - 507 »\r\nيكى ديگر از تأليفات وى كتابى بنام مالك الملك است كه نسخه‌يى از آن در بخارا موجودست و سمينوف در فهرست خود بشمارهء ( 83 ) از آن ياد كرده است .\r\n\r\nتحفهء سامى از ابو النصر سام ميرزا بن شاه اسماعيل صفوى در 957 ه - ق\r\nمشتمل بر يك مقدمه و هفت صحيفه بشرح ذيل :\r\nصحيفهء اول - در ذكر شمه‌يى از حال فرخنده‌مآل حضرت صاحبقران مغفور و اولاد و احفاد و سلاطين معاصر ايشان .\r\nصحيفهء دوم - در ذكر سادات عظام و علماى افادت اعلام .\r\nصحيفهء سوم - در ذكر اسامى حضرات واجب التعظيم كه اگرچه شاعر نبوده‌اند امّا گاهى زبان به گفتن شعر مىگشوده‌اند .\r\nصحيفهء چهارم - در ذكر وزراى مكرّم و ساير ارباب قلم .\r\nصحيفهء پنجم - در ذكر شاعران مقرر و فصحاى بلاغت‌گستر .\r\nصحيفهء ششم - در ذكر طبقهء تركان و شعراى مقرر ايشان .\r\nصحيفهء هفتم - در ذكر ساير عوام و اختتام كلام .\r\nاين تذكره برابر نسخهء چاپ طهران شامل تراجم ششصد و سى و سه نفرست ، و نخستين بار صحيفهء پنجم آنكه در ذكر شاعران مقرر و فصحاى بلاغت‌گسترست از روى نسخه‌هاى مورخ 968 و 971 كه بشماره‌هاى 209 و 210 در كتابخانهء مشرقى پتنه موجودست در سال 1313 ه - ش ، بسعى و اهتمام مولوى اقبال حسين ( ايم - اى - بى - ال ) در 193 صفحه با مقدمهء فارسى و انگليسى و فهرست رجال بقطع 2 / 24 * 2 / 16\r\n\r\n","description":"","footnote":"","page_name":" 155 ","page_number":175},
  {"content":"\r\n\r\nسانتيمتر از طرف دار الفنون پتنهء هندوستان بطبع سربى رسيد ، و در سال 1314 ه - ش ، تمام آن از روى نسخهء مرحوم مرتضى نجم‌آبادى مستشار ديوان عالى تميز باهتمام مرحوم وحيد دستگردى در مطبعهء ارمغان طهران بقطع 2 / 1 22 * 16 با مقدمه و فهرست شعراء در 191 صفحه با حروف سربى چاپ شد .\r\nنسخهء اساس چاپ وحيد بسيار مغلوط و بىاعتبارست و بجز صحيفهء پنجم چاپ مزبور كه با چاپ پتنه مقابله شده است بقيهء صحائف آن قابل اعتناء و اعتماد نيست .\r\nنسخه‌هاى شناخته‌شدهء اين تذكره بجز سه نسخهء سابق الذكر عبارتست از :\r\nدانشگاه تهران كتابخانهء مركزى ، ش 3007 ؛ حقوق ، ش 187 - ج ، مورخ 976 ؛ ادبيات ، ش 85 ؛ كتابخانهء ملى ش 805 و 896 ؛ ملك ، ش 3848 قرن يازدهم ؛ عبد الحسين بيات ، قرن دهم ؛ سپهسالار ، ش 1105 مورخ 983 ؛ و نيز رك : استورى 1 : 797 و كتابخانهء آستان قدس رضوى ، ش 157 تحرير قرن دهم .\r\nاخيرا بتوصيهء بنده دوست دانشمندم آقاى ركن الدّين همايون فرخ دست به كار يك تصحيح انتقادى از تحفهء سامى شدند و بنده نسخهء آستان قدس را براى ايشان عكس گرفته با نسخهء خطى آقاى بيات و نسخهء چاپ پتنه در اختيارشان قرار دادم و در حال تحرير ( آبانماه 1346 ) بهمت والاى ايشان قسمت اعظم آن بچاپ رسيده است .\r\n\r\nترجمهء مؤلف :\r\nشرح احوال سام ميرزا در تواريخ عهد صفوى و تذكره‌ها بتفصيل مسطورست و نيازى بتكرار نيست ، و بنده فقط دو نكته را يادآور مىشوم كه ديگران متعرض آن نشده‌اند .\r\nنخست اينكه همهء تذكره‌نويسان و محققان عصر ما بدون استثناء سام ميرزا را در رديف شاهزادگانى قرار داده‌اند كه شاه اسماعيل ثانى در سال 983 هجرى بقتل رسانيد ، و اين سخنى ناصوابست چه عبدى بيگ نويدى شيرازى ( زين العابدين على بن عبد المؤمن ) متوفى 988 هجرى در اردبيل و صاحب كتاب تكملة الاخبار كه آن را بنام پريخان خانم دختر سياستمدار شاه‌طهماسب اول تأليف كرده است ، در وقايع سال\r\n\r\n","description":"","footnote":"","page_name":" 156 ","page_number":176},
  {"content":"\r\n\r\n975 هجرى نوشته است كه : « . . . و هم در آن ايام در قلعهء قهقهه در منزلى كه سام ميرزا و اولادش مىبودند ، بحسب اتفاق ( اتفاق عمدى و سياسى البتّه ) پسران القاس : سلطان احمد و سلطان فرخ جمع گشته صحبتى مىداشتند ، زلزلهء عظيمى روى نمود ، و آن منزل بر سر ايشان فرود آمد و مجموع هلاك شدند ، و اين بنده قطعه‌يى براى ضبط تاريخ بنظم آورد :\r\nقطعه\r\n بتاريخ جهان زد قهقهه كبك خرامنده * كه نبود دايما جام بقا اندر كف ساقى\r\nچو گفتم چيست حال سام و تاريخش چه مىگويى * بگفتا در جوابم : « دولت طهماسب شه باقى » \r\n( 975 )\r\nديگر اينكه ابو الفضل علامى در اكبرنامه ( ج 3 ص 749 س 15 ) ذيل سوانح سال هزار و هفت هجرى مىنويسد :\r\n« مير عارف اردبيلى در دارالخلافهء آگره نقد زندگى سپرد ، گويند او پور سام ميرزاى صفوى است ، رياضتگر و تجرّد گزين بود ، ازو شگرف كارها برگزارند » و العهدة على الرّاوى .\r\n\r\nتحفة الشعراء تأليف افضل بيگ خان قاقشال اورنگ‌آبادى در 1165 ه - ق\r\nمشتمل است بر تراجم شصت و دو تن از شعراى دكن كه شصت نفر آنها مسلم و دو نفرشان هندو هستند ، بدون ترتيب الفبايى كه از سيد غلام حسن قادرى متخلص به سالك آغاز شده به ميرزا مظهر جان جانان جهان‌آبادى پايان مىپذيرد ، و از بعضى شعرا غير از شعر فارسى اشعار ريخته ( اردو ) هم آورده است .\r\n\r\n","description":"","footnote":"","page_name":" 157 ","page_number":177},
  {"content":"\r\n\r\nآغاز :\r\n « اى ذكر تو گل‌فروش بازار سخن * رنگين ز تو برگ برگ گلزار سخن\r\nاوصاف تو ديباچهء مجموعهء نطق * توحيد تو مشّاطهء رخسار سخن « 1 » \r\nزيبايى خامهء سرو مثال از حمد گلشن‌آراييست كه چمن‌پردازى صحيفهء گلستان . . .\r\nالخ » .\r\nدر سبب تأليف گويد كه چون پيش از وى ديگران تذكره‌هايى تأليف كرده بودند ، و او نمىخواست تقليد از ايشان كرده باشد ، لذا به حكم « لكل جديد لذّة » بذكر احوال شعراى معاصر دكن و نواحى آن پرداخت .\r\nآزاد بلگرامى سال اتمام اين تأليف را « تحفهء اصحاب شعر - 1165 » يافته ، و عارف الدّين خان عاجز « تحفهء اوج كلام شعرا » گفته ، و ميرزا علينقى ايجاد بتعميه چنين سروده است :\r\n خان افضل بيان معنىسنج * مجلس‌آراى صفهء شعرا\r\nكرد تأليف نسخه‌يى رنگين * از سخنهاى طرفهء شعرا\r\nسال تاريخ آن ز روى قبول * گفت ايجاد « تحفهء شعرا » \r\nروى قبول « ق - 100 » است و با « تحفهء شعرا - 1064 » رقم 1164 بدست مىآيد كه با وجود تعميه بازهم برابر سال تأليف نيست .\r\nمؤلف در ذيل نام آصف‌جاه و نظام الدوله بذكر سوانح عصرى پرداخته و آزاد بلگرامى هم در سرو آزاد كه تأليف آن با تحفة الشعراء در يك سال واقع شده است ، در ذيل نام اين دو نفر همين كار را كرده است ، رك : سرو آزاد ، ص 173 - 196 .\r\n\r\nنسخه :\r\nآصفيه ، ج 1 ص 316 ش 10 مورخ 1185 ق ، و ج 3 ص 162 ش 122 ؛ و مدراس ، ش 439 ( ناقص الآخر ) ؛ و نيز رك : نذير احمد ، ش 77 ، كتابخانهء شخصى كرنل رشيد ناظم بيمارستان جناح كراچى ( در 124 صفحهء كوچك ) .\r\n\r\n\r\n","description":"","footnote":"\r\n( 1 ) - تذكره‌هاى هميشه بهار و زينة المدائح نيز با اين رباعى آغاز گرديده است ، و رباعى از ناظم هروى است .\r\n","page_name":" 158 ","page_number":178},
  {"content":"\r\n\r\n\r\nفهرست اسامى شعرا\r\n1 - سيد غلام حسن قادرى سالك 2 - مير غلامعلى آزاد بلگرامى 3 - شاه هدايت اللّه وحدت 4 - شاه فضل اللّه نقشبندى 5 - سيد عبد الولى عزت 6 - مير عبد المنان عزلت 7 - مير فخر الدّين ترمذى اورنگ‌آبادى 8 - شاه سراج اورنگ‌آبادى 9 - مولوى محمد باقر شهيد تهرانى 10 - مير عنايت اللّه جيزى 11 - آصف‌جاه نظام الملك بهادر 12 - نظام الدوله مير احمد خان بهادر ناصر 13 - متوسل خان بهادر قابل 14 - خواجه بابا خان بخارى خواجگى 15 - خواجه قلى خان بهادر موزون 16 - مرشد قلى خان بهادر مخمور 17 - ميرزا هدايت اللّه ارادتخان بهادر 18 - مير نعيم دلاور خان نصرت سيالكوتى 19 - مير محمد هاشم جرأت 20 - قزلباش خان اميد همدانى 21 - مير فقير اللّه خان نشأة 22 - مير قاسم خان عاشق 23 - خواجه ايوب مخاطب به جميل بيگ خان 24 - مير عبد الحى خان وقار اورنگ‌آبادى 25 - عارف الدّين خان عاجز اورنگ‌آبادى 26 - ميرزا خان رساى حسينى همدانى 27 - آقا امين ايلچيورى وفا 28 - ميرزا علينقى ايجاد 29 - ميرزا محمد تقى صبا 30 - غلام ابراهيم خان 31 - قاضى محمد خان آشنا 32 - مير محمد رضى شوشترى 33 - مير محمد واله حيدرآبادى 34 - مير عبد الوهاب افتخار دولت‌آبادى 35 - مير سيد احمد هنر 36 - ميرزا ترك على بيگ و اصل اورنگ‌آبادى 37 - شيخ نور محمد عاصى برهانپورى 38 - شيخ محمد انور يكدل 39 - شيخ غلامحسين امداد برهانپورى 40 - نصير الدّين خان دانا 41 - نور الدّين على رنگين 42 - شيخ احمد فداى اورنگ‌آبادى 43 - نوازشخان راز 44 - مير يوسف خان بسمل 45 - مير كامل كامل برهانپورى 46 - محمد قلى تسليم برهانپورى\r\n\r\n","description":"","footnote":"","page_name":" 159 ","page_number":179},
  {"content":"\r\n\r\n47 - محمد حامد دولت‌آبادى 48 - مير يحيى ايما 49 - كامگار خان عالى اورنگ‌آبادى 50 - مير محمد على افصح شاه‌جهان‌آبادى 51 - آقا صايبا معتمد 52 - مير محمد على ضياء 53 - ميرزا خليل خليل حيدرآبادى 54 - مبارك يارخان مبارك 55 - محمد عاقل خان عاقل ( دانشمند خان ) 56 - امين الدّين عليخان امين اورنگ‌آبادى 57 - حافظ محمد فاضل گجراتى 58 - شيخ محمد فاضل جوياى سرهندى 59 - مهاسنگ حقير ( كيسامل ) 60 - راى مدن‌سنگه موزون 61 - قاضى محمد صالح روشن 62 - ميرزا جان جانان مظهر شاه‌جهان‌آبادى\r\n« تلخيص و اقتباس از كتاب تذكره‌نويسى فارسى در هند و پاكستان ، ص 278 - 382 » .\r\nبقرار مسموع تحفة الشعراء از طرف انجمن ترقى اردو تحت طبع قرار گرفته است .\r\n\r\nتحفة الشعراء تأليف سلطان محمد ميرزا بهادر خان الصفوى البويهى متخلص به طلوعى در 1211 - 1216 ه - ق\r\nدر تراجم احوال متقدمين و متأخرينست بسياق آتشكده و ابو الحسن بن ابراهيم قزوينى در كتاب فوائد صفويه « 1 » در احوال و آثار سلطان محمد ميرزا آخرين سلطان اسمى صفوى چنين مىنويسد :\r\n\r\n\r\n","description":"","footnote":"\r\n( 1 ) - ريو مىنويسد كه تاريخ عمومى شرق بخصوص ايران است تا سال جلوس فتحعلى شاه ( - 1211 ه - ) و مؤلف در مقدمه مىگويد كه تاريخ صفويه و ملوك‌الطوائفى ايرانست كه تا به حال روى آن بحثى نشده و در هند كسى از آن اطلاعى نداشته كه مؤلف با مشاهدات خود بقيهء حاشيه در صفحهء بعد\r\n","page_name":" 160 ","page_number":180},
  {"content":"\r\n\r\n« سلطان محمد ميرزا بهادر خان الصفوى البويهى ، مصرع : ز آباء و امّ وارث ملك ايران ، زينت نگارش مىدهد : اگرچه بمضمون صدق مشحون اين مصرع : گنجايش بحر در سبو ممكن نيست ، شمه‌يى از آن جمله با وجود ايام جوانى با اينكه دانى اوقات\r\n\r\n\r\n","description":"","footnote":"\r\nبقيهء حاشيه از صفحهء قبل در ايران و هند آن را تنظيم و بولىنعمت خود ابو الفتح سلطان محمد ميرزا بهادر خان صفوى تقديم كرده است .\r\nسلطان محمد ميرزا آخرين فرد صفوى كه شرح حال او در اين اثر آمده است ، در جوانى در اصفهان روزگار مىگذرانيد و در 1200 نزد آقا محمد خان بوده و آن سردار جاه‌طلب براى آنكه از شر او آسوده شود ، در 1205 وى را به سند تبعيد كرده و او بعد از چند سال سرگردانى بالاخره در 1210 به لكهنو در پانسيون كمپانى هند شرقى آمده و درين وقت 26 سال داشته است .\r\nمؤلف درين كتاب تمام اتفاقات و حالات اين شاهزاده را لحظه‌به‌لحظه بيان كرده و حتى ملاقاتهاى اشخاص را به او بخصوص رجال انگليسى مانند : كلنل پالمر ، جنرال استوارت ، كلنل اسكوت ، جوندبيلى ، سر گوراوسلى ، دكتر هانتر ، دكتر كندى ، ماژوريول و ديگران مذكور داشته است .\r\nمؤلف مراتب فدويت خود را نسبت بخاندان صفوى و دربار دهلى و حكام انگليسى مكرر بيان كرده ولى در هر موقعيتى تنفر شديد خود را نسبت به نواب‌هاى اوده ( در همان‌جا كه او زندگى مىكرده ) مذكور داشته است .\r\nمندرجات اين كتاب عبارتست از : 1 - تاريخ صفويه كه مشتملست بر ذكر شاه اسماعيل ، شاه‌طهماسب ، شاه اسماعيل ثانى ، سلطان محمد ، شاه‌عباس ، شاه صفى ، شاه‌عباس دوم ، شاه سليمان ، شاه سلطان حسين ، شاه‌طهماسب دوم كه در 1135 در قزوين بوده ، عباس سوم پسر او كه بوسيلهء نادر از بين رفت ، سلطان حسين دوم ، طهماسب دوم كه بوسيلهء علىمردان از بين رفت ، و آخرين پسر يعنى سلطان محمد ميرزاى مذكور ؛ و اين قسمت اخير كه تا 1211 ه - ق را شرح مىدهد بيك يادداشت روزانه شبيه‌ترست تا يك تاريخ ؛ و در دنبالهء اين قسمت موضوع ديگرى در ميان مىآيد كه مربوطست بسالهاى 1212 تا 1216 هجرى 2 - در ذكر حكومتهايى كه در مقابل صفويه قيام كرده‌اند ، مشتمل بر شش قسمت : 1 - افغانها 3 - كسانى كه بعد از فتح هند بافغانستان رفته‌اند مانند محمد بيگ‌خانى همدانى و برهان الملك بقيهء حاشيه در صفحهء بعد\r\n","page_name":" 161 ","page_number":181},
  {"content":"\r\n\r\nفرخنده ساعات خود را برياضت و عبادت و شب‌زنده‌دارى مصروف مىفرمايند ، و از غذاى شبهه‌ناك پرهيز مىكنند ، و پيشكش و نذور كه از مريدان مىرسد به فقرا و محتاجان و يتيمان قسمت و احسان مىنمايند ، و اكثر اوقات اتفاق مىافتد كه رخوت پوشاكى امتيازى خويش را بسايل داده خشنودش مىسازند ، و هرگاه در هنگام اكل آواز گرسنه و تشنه مىشنوند ، بكمال رغبت دست از طعام كشيده آن غذاى لطيف را به آن مسكين مىرسانند ، و اين قاعدهء كليّه است كه هركسى هرچه سؤال كند بيابد ، خواه در قوه داشته باشند خواه نداشته باشند .\r\nنظم\r\n مجسم كرد چون يزدان دل او * نمود آب سخا صرف گل او\r\nعنان جود ، حق در دست او داد * بخاصان از ازل رسم نكو داد \r\nو در كسر نفس و عدم تكبّر در هنگام كلام با غير كيش چنان محشور مىشوند كه آن غير كفر از خويش مىشمارد و مسرور مىگردد ، و در صافى ضميرى چنانند كه\r\n\r\n\r\n","description":"","footnote":"\r\nبقيهء حاشيه از صفحهء قبل و غيرهما از قبيل جانشينان برهان الملك دراوده - 3 - افشارها از نادر تا نوادگانش 4 - ابداليها يا درّانيها از احمد سلطان متوفى 1183 ه - و تيمور سلطان متوفى 1207 و زمان سلطان كه در 1211 حكومت مىكرده و جانشين او محمد سلطان كه در 1216 بوسيلهء شجاع الملك از بين رفته . 5 - زنديه از كريمخان تا مرگ لطف‌على خان . 6 - قاجاريه از فتحعلى خان اتاليق شاه‌طهماسب دوم تا جلوس فتحعلى شاه در 1211 ه - .\r\nاز نسخه‌هايى كه جزو مآخذ مؤلف بوده و نقل كرده است خلد برينست و تذكرة - الاحوال حزين و تاريخهاى مير كاظم موسوى سبزوارى ، منشى طهماسب دوم ، و ميرزا خليل امى صفوى ( كه از طرف مادر صفوى بوده ) و ميرزا صادق نامى . براى نسخه‌هاى اين كتاب رك :\r\nريو . ش 16698 و 131 ( ج 1 ) و كتابخانهء ملى ملك . ش 3871 .\r\nمؤلف از كتاب خود بعنوان نگارستان هم نام مىبرد چنان كه در احوال سلطان محمد ميرزا ملاحظه خواهد شد .\r\n","page_name":" 162 ","page_number":182},
  {"content":"\r\n\r\nآنچه در دل دارند همان بر زبانست و با معاندين پركين در كمال حلم و ملايمت رفتار مىنمايند ، و كينهء احدى در دل ندارند ، و در بديهه‌گويى و حاضرجوابى بىنظيرند ، و صاحب تصنيف و تأليفند ، تحفة الشعراء كه احوال شعراء متقدمين و متاخرين و معاصرين را از دواوين شعراى ماهر منتخب فرموده فراهم كرده‌اند ، جميع ارباب كمال اهل ايران منصف شده‌اند كه اين تذكرة الشعراء ترجيح بر آتشكدهء حاجى لطف على بيگ شاملو المتخلص به آذر دارد ، همگى موزونان فصاحت بيان بلاغت نشان ايران تاريخ اتمام آن تذكره گفته‌اند ، و در فصاحت و بلاغت و مناسبت مقام اين فرد كه در ديباچهء آن تذكره از نتايج طبع آن حضرتست و از تخلص نيز خبر مىدهد ، موزونان عصر انگشت حيرت بدندان گرفته تحسين و آفرين كرده‌اند ، اينست :\r\n شد طلوعى چو شمع اين خانه * جمع شد صد هزار پروانه \r\nديگر تحفة الاحباب و تحفة السلاطين صفويّه و اخلاق محمدى است ، و تحفة - العشاق در مقابلهء مجالس العشاق عالىجناب سلطان حسين ميرزاى بايقرا باتمام و انجام رسانيده‌اند و بر لغات مختلفهء هر فرقه مستحضر و باخبرند ، و در نظم و نثر تحفة الشعراء شاهد احوال و صدق مقال راقم حروفست ، و آنچه از زبان مبارك آن حضرت از احوال ايام مستقبل جارى شود همان مىشود ، بخاطر منجّمين چنين مىرسد كه سهم الغيب در طالع دارند ، و اكثرى از مريدان نظر بر علوّ خاندان امامت از كرامات و مكاشفات مىشمارند ، و الحق چنين مىتواند بود كه اين آثار و استبشار حسب الارث و الاستحقاق ، نسلا بالنسل از دودمان ولايت و خاندان امامت بكثرت رياضت و مواظبت حسن فعال و صدق مقال و اكل حلال به آن حضرت رسيده ، و بعضى از وفور مرور علوم غريبه مىدانند ، و ديگر العقل نصف الكرامات كنايه ازينست ، و در حال التحرير اختتام اين نگارستان كه راقم حروف و ملا محمد روضه‌خوان كه شرفياب حضور آن حضرت گرديديم ، ارشاد فرمودند كه ديشب جدم حضرت امام حسين عليه الصلوات و السّلام را ديدم كه بجمعيت قليل در خيمه رونق افزايند ، چون بسلام سرافراز شدم ، فرمودند كه اى فرزند دشمنان به من زورآور شده‌اند ، در خيمهء روبرو برادرم امام حسن تشريف دارند ، احوال مخالفان را\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nبعرض آن حضرت رسان ، چون بسلام و رسانيدن پيغام نزد آن حضرت رفتم ، و افتخار يافتم گزارش را عرض كردم ، آن حضرت فرمودند به برادرم عرض كن كه صبر نما كه من نيز اطلاع دارم ، و چون به خدمت حضرت امام حسين رسيدم و مشرف شدم جواب رسانيدم ، آن حضرت فرمودند بمواليان ما از طرف ما برسان كه فرزندم مير عباس صغير است اعانت او نمايند ، تا اين مقام كلام معجز نظام آن حضرتست ، و مير عباس نام قاينى خراسانى در آن اوان در لكهنو رحلت كرده بود ، و فرزندش مير حسين نام صغير بود ، بعد از سه ماه نوشتجات از عتبات عاليات رسيد ، سعود وهّابى در شب عيد غدير شبخون به كربلا آورده اكثر مجاورين سرزمين كربلا را بقتل رسانيده ، و وقفيات روضهء آن حضرت را غارت كرده روانه بر عرب گرديد ، در همان اوان در عالم رؤيا آن حضرت بجناب صفوت ظهور مذكور وقايع بدائع احوال خود ارشاد فرموده بودند ، از اين مقوله حالات و كرامات و مقامات اگر بنگارش و گزارش درآورد ، دفتر جداگانه بايد ترتيب نمايد ، و اكثر عباد و گوشه‌نشينان و اهل اللّه آن حضرت را سلطان محمد شاه ولى مىخوانند ، اكثر مسائل حكمى را حل فرموده‌اند كه بفكر بكر هيچيك از حكماى متقدّمين و متأخرين نرسيده بود ، و محافل خلد مشاكل آن حضرت پيوسته مرجع و مجمع علما و فضلا و حكما و شعراى اين عهد و اوانست از عيش و طرب و ساز و نواز هند كمال نفرت دارند ، و در دانايى آن حضرت جميع عقلاى ايران و انگلستان و هندوستان معترف‌اند .\r\nمزد\r\n در وصف كمالش عقلا حيرانند * بقراط حكيم و بو على نادانند \r\nو در علم فروسيّت و سپاهيگرى و باقى فنون ماهر و محتاج بديدن خرده‌بينان جهان بمضمون اين شعر از ثناگسترى نشمارند و بيان واقع دانند .\r\nفرد\r\n گرش بينى و دست از ترنج بشناسى * روا بود كه ملامت كنى زليخا را \r\n\r\n","description":"","footnote":"","page_name":" 164 ","page_number":184},
  {"content":"\r\n\r\nالحال در چاه تيرهء ظلمتكدهء هندوستان از غدر زليخاى دوران يوسف‌سان گرفتارند .\r\nبيت\r\n برنيامد يك عزيز از مصر مردم‌پرورى * پير شد در چاه صد يوسف ز قحط مشترى \r\nو راقم حروف از مريدان خاص كثير الاختصاص اين خاندان نبوت و امامت و ولايت و خلافت و سلطنت نشانست و اين قطعه را خاقانى در مذاق راقم حروف اين اوراق گويا گفته است ، اگرچه در مذاق او و من است ازوست :\r\nقطعه\r\n علوى دوست باش خاقانى * كه ز عشره على است فاضل‌تر\r\nبدشان به ز مردم نيكو * نيكشان از فرشته كامل‌تر \r\nمفصل وقايع بدائع ذات قدسى صفات آن حضرت حوالهء واقعات غرايب آيات آن حضرتست كه بدست مبارك خويش در كمال فصاحت و بلاغت برشتهء تحرير كشيده در عالم انصاف داد جودت طبيعت و سياقت فكرت داده‌اند ، و در نظم و نثرش اكثر تجنيس و تسجيع است و در كنايه و تشبيه دست منشيان عطارد نشان زمان ماضى و حال را بر پشت عجز بسته‌اند ، الحق آن صحيفه رشك گلستان فضيلت و بوستان معرفت است ، و وقايع آن مايهء عبرت زمانه ، و اشعار آبدار و افكار ابكار آن حضرت از غزليات و رباعيات و قطعات به پنج هزار بيت مىرسد ، و قصيدهء غرا قريب يك‌صد بيت در مدح امامين الهمامين حسنين عليهما السلام در رديف آفتاب و ماه برشتهء نظم كشيده ، الحق آن قصيدهء مذكور سحر است نه شعر ، بجهة طول كلام بذكر فصاحت نظام آن نپرداخت و هنگام اختتام اين نگارستان كه در سنهء يك‌هزار و دوصد و هفتده است سن شريف آن حضرت در گلزار تربيت و فضيلت بجمال كمال قرب سى سال رسيده بود ، در بوستان شهريارى گلچين رياحين نامدارى و نونهال امانى و امان‌اند .\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nنظم\r\n خوشا شهسواران آفاق پوى * كه در دين و دولت ربودند گوى\r\nدرين عرصه زين شهسواران يكيست * كه بسيار بستودنش اندكيست \r\nشاهدى از نيكى اخلاق آن حضرت اينست كه مدت چهل سال فرمانفرمايى كمپنى انگليس در كشور هندوستان اين فرقهء جليله كه داناى عصر خويش‌اند با احدى از ايرانيه و تورانيهء ولايت‌زاده درين مرتبه بحرمت و عزت پيش نيامده‌اند و متحمل احدى نشده‌اند ، درين صورت وفور اخلاق آن حضرت را از اين واردات معلوم بايد نمود و ريش‌سفيدان قزلباشيه كه يساول صحبت شاه‌طهماسب ثانى بوده‌اند و ديگر خانه‌زادان كه در ايران همگى متفق اللفظ اقرار به اين معنى كرده‌اند كه سروقدى و حسن صورى و تقرير آن حضرت بجنسه مانند خديو بىمانند جد امجد خود شاه‌طهماسب ثانىاند ، چنانچه راقم حروف از ميرزا جعفر شاملو و كريم خان بن سيدال خان و محمد بيك افشار و ديگر اعزهء ايرانيّه كه در هند بودند شنيد كه با خود مىگفتند كه اگر مثل ما كسانى كه جدّ اين حضرت را بديدهء بصيرت ديده باشند ، معنى مسألهء تناسخ را به خوبى خواهند فهميد ، و آن حضرت از طرف مادر از آل بويه است ، و اين دو قطعه ، يكى تجنيس ، نظر بوعده‌يى كه استاد آن حضرت كرده بود ، فرموده بودند ، براى مطالعه‌كنندگان ثبت نمود :\r\nقطعه\r\n اى كه در آسمان فضل و هنر * كرده روى تو مهرى و ماهى\r\nوعدهء ماهيى به من كردى * وعده سالى شد ، ارچه بد ماهى\r\nگويى از بخت نامساعد من * رود امسال ناورد ماهى \r\nقطعه\r\n چنان نمود ز جان سير ، چرخ بىپروا * بغربتم ز دل آزادى و جگرخوارى \r\n\r\n","description":"","footnote":"","page_name":" 166 ","page_number":186},
  {"content":"\r\n\r\n كه فى المثل بفروشند گر متاع اجل * كنم بنقد حيات ابد خريدارى \r\nو اين رباعيّات نيز از افكار ابكار آن حضرتست :\r\nرباعى\r\n اى خالق خلق و رازق خرد و درشت * وى داده جهانيان بالطاف تو پشت\r\nبر وحدت ذات پاك تو هر انگشت * طومار شهادتى بود اندر مشت \r\nرباعى\r\n حقا كه على ولى مطلق باشد * حقيّت او چو حق محقق باشد\r\nهركس كه كند حق على را انكار * از حق مگذر كه منكر حق باشد \r\nرباعى\r\n ياد تو مرا از دل پرخون نرود * انديشه‌ات از خاطر محزون نرود\r\nويران شده خاك دل چو دامن‌گيرست * هر غم كه درو نشست بيرون نرود \r\nاگر حيات مستعار ناپايدار برقرار باشد ، و گردش گردون دون بوقلمون رفتار استعانت نمايد ، حالات و واردات ايام مستقبل را بر دوش همت كميت خوشخرام خامهء وقايع اعلام گذارده در ميدان تحرير جولان داده به نظر ناظران نيكو جلوه‌گر خواهد نمود .\r\nقطعه\r\n گر بمانديم زنده بردوزيم * جامه‌يى كز فراق چاك شده\r\nور بمرديم عذر ما بپذير * اى بسا آرزو كه خاك شده » \r\n« فوائد صفويه يا نگارستان » منقول از نسخهء شمارهء 3871 كتابخانهء ملى ملك .\r\nو اين نسخه مشتملست بر دو مقدمه و خاتمه ، مقدمهء اولى در ذكر احوال خجسته - مآل سلاطين جنت مكين عليهء صفويه انار اللّه برهانهم ، مقدمهء ثانيه در ذكر طوائف -\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nالملوك مشتمل به پنج مقاله ، مقالهء اول در ذكر طبقهء افاغنهء غلزه ، مقالهء دوم در ذكر طبقهء افشاريه ، مقالهء سوم در ذكر طايفه افاغنهء ابداليه ، مقالهء چهارم در ذكر طايفهء زنديه ، مقالهء پنجم در ذكر فرقهء قاجاريه ، خاتمه در ذكر اختتام و انجام اين مختصر و شمه‌يى از حالات مورخين » .\r\nو ازينقرار يك مقاله از نسخهء ريو كمتر و يك خاتمه اضافه دارد ؛ نسخهء ديگر :\r\nاندياآفيس ، ش 567 .\r\n\r\nتحفة الشعراء از ميرزا عبد الواسع صفاى زواره‌يى در نيمهء دوم قرن سيزدهم\r\nتحفة الشعراء تذكرهء كوچك و مختصريست كه ميرزا عبد الواسع صفا صاحب تذكرهء انجمن روشن پس از بازگشت به زواره و مدتى توقف در آنجا تأليف كرده و مشتملست بر تراجم عدهء بسيار محدودى از افراد عادى زواره و اردستان كه با شعر و شاعرى ارتباطى داشته‌اند ، و در واقع يك تذكرهء محلى محسوب مىشود ، و از آن ميان والاى زواره‌يى كه شاعر مرثيه‌گوى بىسواد يا كم‌سوادى بوده است در بين گويندگان محلى سرشناسترين آنهاست .\r\nنسخهء اصل اين تذكره متعلق است به آقاى سيد محمد محيط طباطبائى دانشمند معاصر و در حال تحرير ، آن نسخه در اصفهان نزد يكى از خويشاوندان ايشانست .\r\nو نسخهء ديگر نيز در كتابخانهء شخصى ايشانست كه رونويس همان نسخه و به خط آقاى سيد محمد على فانى طباطبائى است كه در اصفهان سمت معلمى دارد .\r\nبراى ترجمهء مؤلف ، رك : ذيل انجمن روشن .\r\n\r\n","description":"","footnote":"","page_name":" 168 ","page_number":188},
  {"content":"\r\n\r\n\r\nتذكرهء آش كشكيان تأليف تقى دانش « مستشار اعظم »\r\nتذكره‌ايست بتقليد يخچاليه كه نام شعراى آن ساختگى و اشعارش در غايت هزل و ركاكت و از خود مؤلف است .\r\nمؤلف در زمان حيات قسمتهايى از آن را براى نگارنده خوانده بود ، و يادداشتهايى هم ازين كتاب دارم كه قابل نشر نيست .\r\nنسخهء اصل آن در دست ورثهء ايشانست .\r\nترجمهء مؤلف در ذيل تذكرهء صدراعظمى خواهد آمد .\r\n\r\nتذكرهء ابو البقاء از مير ابو البقاى تفرشى در اوائل قرن يازدهم\r\nشامل تراجم شعراى زمان شاه‌عباس ماضى است ، در نام اين تذكره و همچنين نام مؤلف آن در كتاب دانشمندان آذربايجان تخليط و تغليط عجيبى روى داده است .\r\nبا آنكه تذكره‌نويسان قرن يازدهم نام خاصى براى تذكرهء مير ابو البقاء ذكر نكرده‌اند ، مرحوم محمد على تربيت كليهء تراجمى را كه از تذكرهء لطائف الخيال نقل كرده است ، مؤلف آن را محمد عارف بقائى تفرشى نوشته است و اين سبب گمراهى بعضى از محققان و دانشمندان گرديده است ، از جمله علامهء شهير حضرت حاج آقا بزرگ طهرانى سلّمه اللّه و ابقاه ، كه باستناد قول وى در ذيل ديوان بقائى تفرشى نوشته‌اند : « للمير ابى البقاء محمد عارف التفرشى ، الذى الف تذكرة « لطائف الخيال » بعد ( 1050 ) كما يظهر من ( دجا - ص 166 - 192 ) « 1 » .\r\n« الذريعة القسم الاول من الجزء التاسع ، ص 139 » .\r\n\r\n\r\n","description":"","footnote":"\r\n( 1 ) - مقصود از « دجا » دانشمندان آذربايجانست .\r\n","page_name":" 169 ","page_number":189},
  {"content":"\r\n\r\nتوضيح و تصحيح مطلب چنينست كه خواجه محمد عارف بقائى اهل بخاراست و دو تذكره تأليف كرده است كه يكى مجمع الفضلاء و ديگرى عارف الآثار نام دارد ، و تذكرهء لطائف الخيال تأليف محمد بن محمد عارف شيرازى در 1078 هجريست ، و مير ابو البقاء تفرشى شخص ديگرست و صاحب تذكره‌يى ديگر .\r\nفهرست‌نويسان نسخه‌يى ازين تذكره نشان نداده‌اند ، و بنده هم در كتابخانه‌هاى خصوصى سراغ ندارم ، آنچه مسلّمست اينست كه مير ابو البقاء تا سنهء هزار هجرى مدتهاى مديد بجمع و تأليف آن اشتغال داشته است ، چنان كه تقى الدّين اوحدى گويد :\r\n\r\nترجمهء مؤلف :\r\n« سيد صحيح النسب ، فاضل با علم و ادب ، صاحب نقود كلامى در عين بىغشى ، مير ابو البقاء تفرشى از جوانان فاضل كامل صاحب طبيعت قرار دادهء زمانست ، مستجمع كمالات و مستحضر حالات آمده ، تتبع دواوين قدما و كلام حكما به قدر حالت خود كرده ، و در مراتب فضيلت جزوكشيها نموده ، از هرگونه حالتى او را بهره‌يى و از هر لون شرابى او را نشئه‌اى هست ، طبعش در غايت وصّافى ، و درّ نظمش در نهايت شفافيست ، تذكره‌يى در پيش داشت ، و مدتهاى مديد در جمع آن زحمت مىكشيد و باتمام آن سرگرم بود ، ندانستم بكجا رسانده و چه كرد و چگونه ساخت ، و او را تا بعد از تكميل سنهء الف هجريّهء در صفاهان و قزوين مىديديم و هميشه هم‌صحبت و رفيق و يار بوديم ، گويند بالفعل در همدانست ، و هميشه با ياران همه‌دان در صحبت .\r\nو له\r\n سر شوريدهء عاشق ره بالين نمىداند * و گرنه بالش خورشيد بودى تكيه‌گاه من » \r\n« عرفات ، برگ 106 مؤلف خرابات مىنويسد :\r\n« مير ابو البقاى بقائى از سادات عالىدرجات تفرش است ، و بكمال فضل و فراست موصوف . در شهور سنهء 1025 بعد از فتح هرات كه نواب كامياب صاحبقرانى ( - شاه‌عباس\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nاول ) تفرش را بعد از فوت مرحوم ولى خان به نواب حسين خان ميرزا ولىنعمت اين فقير حقير مرحمت فرمودند ، در خدمت نواب مشاراليه وارد تفرش شد ، و ملاقات سيد مشار اليه و مير محمد حسين برادر او كه در كمال فضيلت است و منشى خوب ، و افصح المتكلمين و اكمل السادات مير عبد الغنى ميسر شد و مستفيض گرديد ، و مشاراليه كتابى در ذكر شعراى ايّام نواب كامياب سپهر ركاب اشرف اقدس ارفع همايون شاهى ظل‌ّاللّهى نوشته ، الحق بسيار خوب نوشته ، و بغايت تازه حرف زده ، و عبارات خوش كار فرموده ، ان‌شاءاللّه باتمام آن موفق شود .\r\nاين قصيده را در همان روز كه نواب حسين خان بسير تفرش رفته بودند گذرانيد :\r\n تا ابلق سپهر كشد مهر زير ران * بادا سوار مركب دولت خدايگان\r\nخان سپهر قدر حسين آنكه از شرف * جا بر فراز چرخ كند آفتاب‌سان \r\n. . . الخ « 1 » ازوست :\r\n يكى را خاطر آگاه دادند * يكى را تاج و تخت و جاه دادند \r\n\r\n\r\n","description":"","footnote":"\r\n( 1 ) - درين قصيده ابياتيست مبين اينكه شاه‌عباس از بابت تذكره‌نويسى وجه معاشى بوى مىداده :\r\n تفصيل حال خويش بگويم بيك سخن * تفرش شدست مسكنم از جمله جهان . . .\r\nبا خود قرار داد من اين بود پيش ازين * كان جايگه دگر نكنم جاى يك‌زمان\r\nليكن كنون كه لطف شهنشاه كامياب * داراى چرخ مرتبهء آفتاب شان\r\nوجه معاش بنده مقرر نموده است * بر موضعى كه هست بهمسايگى آن\r\nرفتن ضرورتست ، و ليكن نمىروم * الا به پشت‌گرمى لطف خدايگان . . . الخ \r\nو پادشاه مزبور بتذكره‌نويسان ديگر نيز هرساله مبلغ كلى عنايت مىكرده . رجوع شود به تذكرة الشعراء تأليف مير صدر الدّين محمد بن ميرزا اشرف بن قاضى جهان سيفى حسنى قزوينى .\r\n","page_name":" 171 ","page_number":191},
  {"content":"\r\n\r\n نصيب ما ز قسمت‌خانهء غيب * غمى آن هم به صد اكراه دادند\r\nصبا در جستجوى از پاى ننشست * ببزم وصل از آنش راه دادند\r\nزنا كامى بقايى شكوه تا كى * كرا كام دلى دلخواه دادند ؟ \r\n« تذكرهء خرابات مؤلفهء 1001 - 1025 » ملا عبد الباقى نهاوندى در كتاب مآثر رحيمى ( ج 3 ص 1536 ) ذيل نام خود مىنويسد : « . . . و حسّان الزمان امير ابو البقاى تفرشى نيز در تذكره‌يى كه بنام پادشاه ملائك سپاه شاه‌عباس نوشته ، متصدى آنها شده و حسب و نسب و استعداد و حالت پدر بزرگوار و برادر عالىمقدار اين ذرّهء خاكسار را چنانچه بايد و شايد بيان نموده‌اند » .\r\nنيز رك : مجمع الخواص ( ص 100 ) و شمع انجمن ( ص 81 ) .\r\n\r\nتذكرهء ابو حيان تأليف شيخ ابو حيّان طبيب شيرازى متخلّص به مالى در نيمهء اول قرن يازدهم\r\nرضا قلى خان هدايت در مقدمهء مجمع الفصحا ( ج 1 ص 8 س 5 ) از تذكرهء ابو حيان طبيب در شمار مآخذ خود نام برده ، و در ترجمهء ملّا محمد صوفى مازندرانى ( ج 2 ص 38 س 23 ) آورده است كه وى با ابو حيّان طبيب و ملا حسنعلى يزدى در سفر هند همراه بوده .\r\nاز تذكرهء ابو حيّان بيش از آنچه كه در مجمع الفصحا آمده است اطلاعى در دست نيست ، و در فهرستها نسخه‌يى از آن نشان نداده‌اند .\r\n\r\nترجمهء مؤلف :\r\nدر تذكرهء نصرآبادى ( ص 383 ) ذكرش آمده ولى تخلّص وى بغلط مانى چاپ شده است . در صبح گلشن ( ص 538 ) ترجمه‌اش با تخلّص مالى آمده ، و سامى - پاشا در قاموس الاعلام ( ج 6 ص 4125 ) نامش را « شيخ ابو صاحه » ؟ ! نوشته ، و\r\n\r\n","description":"","footnote":"","page_name":" 172 ","page_number":192},
  {"content":"\r\n\r\nآقاى دكتر خيام‌پور در فرهنگ سخنوران ( ص 505 ) ذكر او را در ذيل مانى آورده است . آقاى آدميت نيز در كتاب دانشمندان و سخن‌سرايان فارس ( ج 4 ص 297 ) عبارت صبح گلشن را نقل كرده است .\r\nاطلاعات خارجى بنده اينست كه ملا محمد صوفى مازندرانى بعد از سال هزار هجرى كه ساقىنامهء خود را تمام كرده است به سفر هندوستان رفته ، و اين معنى در اواخر ساقىنامهء مزبور مندرج در تذكرهء ميخانه مصحح نگارنده ( ص 494 ) مصرح است ، بنابراين سفر ابو حيان به هندوستان بعد از سنهء هزار و در اوايل قرن يازدهم صورت گرفته است .\r\nو از ديباچه‌يى كه وى در رمضان 1030 در شيراز بر ديوان ميرزا نظام دستغيب متوفى در روز يكشنبهء بيست و پنجم ذىالحجهء سال 1029 نوشته است ، پيداست كه پيش از 1030 هجرى به ايران بازگشته بوده .\r\nاز ديباچهء مزبورست كه : « اين محبّ از شايبهء تصنّع خالى يعنى ابو حيّان مالى » « 1 » .\r\nنصرآبادى گويد : « شيخ ابو حيان شيرازى در كمال آرامى و ملايمت بوده ، در علم طب و ساير علوم ربط داشته ، طبابت مىكرد ، طبعش خالى از لطف نبوده مالى تخلص داشت ، قبل از حالت تحرير فوت شد شعرش اينست :\r\n شام هجرم چو شب طرّهء او دلگيرست * نفسم چون سخن ساخته بىتأثيرست\r\nتيره‌روزى ز درازى شب هجرم نيست * صبحم از سلسلهء موى تو در زنجيرست \r\n* * *\r\n\r\n\r\n","description":"","footnote":"\r\n( 1 ) - رك : جلد هفتم فهرست كتب خطى كتابخانهء آستان قدس رضوى تأليف نگارنده ذيل شمارهء 932 ( ص 743 - 745 ) .\r\n","page_name":" 173 ","page_number":193},
  {"content":"\r\n\r\n بعد وصف آن ميان ذكر دهانش مشكلست * در قلم چون مو بگيرد ، نقطه‌يى نتوان نهاد \r\n* * *\r\n دلم چو يافت ترا ديده شد سفيد از اشك * چو نقطه‌يى كه پس از انتخاب حك سازند \r\n* * *\r\n هرگاه كه غمزه تيغزن مىآيد * روحم به زيارت بدن مىآيد\r\nاعضا ازبس‌كه مىربايند از هم * يك زخم تو در تمام تن مىآيد » \r\n2\r\n\r\nتذكرهء استرآباد و گرگان تأليف محمد صالح برهان استرآبادى در 1294 ه ق\r\nتذكرهء مختصريست شامل تراجم نود و هفت نفر از علما و عرفا و شعراى استرآباد و گرگان كه بفرمان ناصر الدّين شاه قاجار و دستور عليقلى ميرزا اعتضاد السلطنه وزير علوم و صنايع و معادن و اشارت جهانسوز ميرزا حكمران استرآباد و گرگان جمع و تدوين گرديده است ، و ازين عده بيست و هشت نفر شاعرند و بقيه محدث و حكيم و عالم و عارف .\r\nآغاز : « بسمله ، بهترين گلها و نيكوترين شكوفه‌ها كه تماشاييان گلستان و بوستان وجود » .\r\nانجام : « فى شهر رجب من شهور سنهء اودئيل حجة تحويل 1294 » .\r\n\r\nدر سبب تأليف گويد :\r\n« چون در حدود اين سال فرخنده فال كه 1294 هجريست راى همايون اعليحضرت اقدس شهريارى . . . ناصر الدّين شاه قاجار . . . تعلق گرفت بر اينكه از مبدأ اسلام الى\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nهذه الشهور و الاعوام ، احوال جملهء از علماء عظام و محدثين والامقام و مجتهدين فخام و عرفاء كرام و اطباء حكمت فرجام و منجمين حقائق نظام كه در مملكت محروسهء ايران صانها اللّه عن طوارق الحدثان در هر عصرى و هر مصرى بوده‌اند نوشته شود ، و كتابى درين‌باب وضع شود بر سبيل اختصار تا عامهء ناس از آن بهره‌ور و منتفع شوند ، فلذا انجام اين مهم را به كف كفايت نواب مستطاب اشرف ارفع امجد و الا شاهزاده وزير علوم و صنايع و معادن و تجار اعتضاد السلطنه دام اقباله محول فرمودند ، و حسب الامر الاشرف الارفع بحكام و فرمانفرمايان جميع بلاد محروسهء ايران ابلاغ فرمودند كه اهل خبرت و بصيرت هر بلدى درين‌باب آنچه را كه دانند و توانند ، و تعلق ببلد ايشان داشته باشد در حيّز تحرير درآورده ، بمنصهء عرض پيشگاه حضور مبارك همايونى خلد اللّه ملكه و سلطانه برسانند ، فلهذا حكمران و فرمانفرماى دارالمؤمنين استرآباد و جرجان . . .\r\nجهانسوز ميرزا دام اقباله و اجلاله به اين دعاگوى دوام دولت ابد مدت جاويد آيت اشارت فرمودند كه اين مهم را بر سبيل اختصار به قدر استطاعت اقدام نموده انجام دهد » .\r\n\r\nنسخه :\r\nكتابخانهء ملك ضميمهء مجموعهء شمارهء 4330 مورخ 1294 به خط ميرزا عباس تويسركانى « 1 » . كتابخانهء شخصى نگارنده كه در 1335 شمسى از روى نسخهء\r\n\r\n\r\n","description":"","footnote":"\r\n( 1 ) - مجموعهء مزبور و همچنين مجموعهء ديگر همان كتابخانهء بشمارهء 4329 و هشت مجموعهء ديگر كه در كتابخانهء وزارت دارايى ازين نوع هست و كتابچهء نفوس مشهد كه در كتابخانهء مجلس است كلا خميرمايهء مرآة البلدان ناصرى است كه تأليف آن به محمد حسن خان صنيع الدوله « اعتماد السلطنه » محول شده بود و هر مجموعه مشتملست بر چندين كتاب و كتابچه در تاريخ و جغرافيا و تعداد نفوس و طوايف و قبايل و ابنيه و آثار تاريخى و مساجد و تكايا و قنوات و باغات و طواحين و مانند اين‌ها كه از حكام و ولات هر ناحيتى خواسته مىشد و آنها هر قسمتى را بيكى از ارباب خبرت و بصيرت واگذار مىكردند تا بدين صورت درمىآمد .\r\nدربارهء مجموعه‌هاى وزارت دارايى و محتويات آنها آقاى ايرج افشار شرح مبسوطى در دفتر يكم از جلد ششم فرهنگ ايران زمين ( 1337 خورشيدى ) نگاشته‌اند .\r\nو دربارهء دو مجموعهء كتابخانهء ملى ملك نگارنده در مقدمهء خود بر تاريخ ملازاده ( ص سه ) توضيحى مختصر داده‌ام .\r\n","page_name":" 175 ","page_number":195},
  {"content":"\r\n\r\nملك نويسانيده‌ام « 1 » .\r\n\r\nفهرست اسامى شعرا\r\n1 - مولانا نظام الاسترآبادى ، م 921 2 - مولانا الامير حسين الفندرسكى الاسترآبادى 3 - الشيخ العارف الشيخ احمد متخلص به نسيم الاسترآبادى 4 - مولانا ميروالهى الاسترآبادى 5 - امير مرادى الاسترآبادى 6 - ميرزا محسن الاسترآبادى 7 - مولانا محمد الاسترآبادى المتخلص به صدقى 8 - مولانا ابراهيم الاسترآبادى 9 - مولانا اسماعيل الاسترآبادى ( نجاتى ) 10 - مولانا سلطان محمد الاسترآبادى 11 - هلالى استرآبادى 12 - خواجه غياث الدّين البتكجى الاسترآبادى 13 - مولانا مهدى استرآبادى ، م 925 14 - عشرتى استرآبادى 15 - بابا صفاى قلندر استرآبادى 16 - نورى الاسترآبادى 17 - مير ابو القاسم الفندرسكى الاسترآبادى 18 - مير محمد باقر الداماد الاسترآبادى 19 - عازم الاسترآبادى 20 - ميرزا مهدى خان نادرى الاسترآبادى « 2 » 21 - ميرزا محزون الاسترآبادى 22 - ميرزا مشفق الاسترآبادى 23 - ميرزا حسن الكتولى الاسترآبادى المتخلص بالسحابى « 3 » 24 - ميرزا محمد حسين المتخلص بالوفاء الاسترآبادى 25 - عصمت استرآباديه 26 - الشهيد السعيد الآخوند ملا محمد رضا الاسترآبادى 27 - الشيخ عبد الكريم الاسترآبادى 28 - محمد صالح الاسترآبادى المتخلص به برهان و فقيه\r\nتراجم بطريقى كه در تذكره مسطورست بدنبال هم آمده و به‌طورىكه ملاحظه مىشود نه ترتيب تاريخى دارد و نه الفبايى و جز در قسمت عصرى معتبر نيست .\r\n\r\n\r\n","description":"","footnote":"\r\n( 1 ) - نگارنده بر نسخهء خود تراجمى افزوده‌ام كه بعنوان « ذيل » مذكور خواهد شد .\r\n( 2 ) - ميرزا مهدى خان را در نظم هم مقتدر نوشته ولى شعرى از او نياورده است .\r\n( 3 ) - مادهء تاريخ فوت او را مؤلف در ضمن قطعه‌يى گفته و بيت آخر اينست :\r\n بضبط سال سوك او فقيه اين‌چنين بگو * زهى بميرزا حسن بهشت جاودان مكان \r\n1283 -\r\n","page_name":" 176 ","page_number":196},
  {"content":"\r\n\r\n\r\nترجمهء مؤلف :\r\n« خامهء مسوّد اوراق محمد صالح بن محمد تقى بن محمد اسماعيل الاسترآبادى چنين مىنگارد ، كه نه از باب تزكيهء نفس كه موافق آيهء شريفهء « فلا تزكوا انفسكم هو اعلم به من اتّقى » كه منهى عنه است ، بلكه از بابت آيهء مباركهء « و امّا بنعمة ربّك فحدث » كه مأمور به است ، حسب وعدهء سابقه كه در ديباچهء اين اوراق مذكور شد ، در شرح حالات خود بر سبيل اجمال وفا بوعدهء خود مىنمايد و مىنويسد كه در سال 1248 والد ماجد طاب ثراه به عتبات عرش درجات با عيال از استرآباد مسافرت نمود .\r\nدر زاويهء مقدسهء امامزادهء لازم التعظيم حضرت عبد العظيم از كتم عدم پا بدايرهء وجود نهاد ، هى اول ارض مسّ جلدى ترابها ، پس از انجام سفر و ورود به عتبات عاليات ، بسن چهارده سال رسيد ، و باتفاق والد ماجد رفع مقامه به استرآباد آمد ، بعضى از مقدمات را از قبيل علم صرف و نحو در نجف اشرف تحصيل در زمان صباوت نموده بود و تكميل آنها را در استرآباد كرده ، در علم هيئت و معانى بيان و اصول و سطوح فقه اغلب تدرّس را خدمت والد بزرگوار خود نمود ، و در علم اسطرلاب در نزد مرحوم ميرزا جعفر بسطامى تحصيل كرد ، علم نجوم را در خدمت مرحوم آخوند ملا احمد كه سابقا اشاره بحالات آن مرحوم شد گذرانيد ، قدرى از تحرير اقليدس را در محضر مرحمت - مآب فردوس نصاب حاجى شيخ حسين استرآبادى رفع مقامه ديد ، پس از وفات والد ماجد به طهران رفته خدمت حجة الاسلام اعلم العلماء الاعلام سر كار شريعتمدار آقا حاجى ملا على دام ظلّه العالى رسيد ، و در شب دهم ماه مبارك بحضور اعليحضرت اقدس شهريارى خلد اللّه ملكه شرفياب شده و مورد مرحمتهاى خاصّه و عنايات مخصوصه گرديد ، همانا همان شب ليلة القدر بود ، پس حسب الامر آن بزرگوار به عتبات عاليات مشرف شده در محضر مرحوم مبرور فردوس مكين شيخ مهدى بن المرحوم المبرور الشيخ على بن المرحوم المبرور الشيخ جعفر طاب ثراهم ، و مجلس درس عمدة المجتهدين استاد - الاصوليّين آقا حاجى سيد حسين سلمه اللّه حاضر مىشد ، تقريرات فقه را از آن بزرگوار و اصول را ازين بزرگوار استماع مىنمود ، و در حيز تحرير مىآورد ، زياده از بيست هزار\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nبيت در فقه و اصول تحرير كرده ، هنوز از مسوّده توفيق نشده است كه درآورده استنساخ شود ، و المسئول من اللّه التوفيق ، در اواخر از استماع مطالب شيخ نبيل حجة - الاسلام و المسلمين الشيخ مرتضى الانصارى رفع مقامه در مجلس درس انتفاع كلّى مىبرد ، مدت شش هفت سال مجاورت داشت ، مراجعت به استرآباد نمود ، مجلدات عديده تأليف نمود ، رساله در ربا و رساله در طهارت و مسألهء مفهوم شرط و رساله در اجتماع و رساله در شرح قصيدهء كعب بن زهير ، و كتاب منتهى المواعظ از جملهء مؤلفات حقيرست ، كتاب كشكول و ديوان قصائد عربى و فارسى و مثنوى در دستست ، هنوز تأليف مىشود ، تمام نشده است ، رجاء من اللّه تعالى التوفيق للاتمام ، اميد از خداوند علّام كه اسباب جمعيت حواس فراهم آيد و آسودگى حاصل گردد ، مطالب خوب و كتب مرغوب تصنيف و تأليف شود .\r\nاز جملهء قصائد اين ذرّهء بىمقدار اين قصيده‌ايست كه در مدح امير مؤمنان عليه الصلاة و السّلام انشاء شده ، مطلعش اينست :\r\n اى ماه من اى شمع شبستان شب تار * وى صيد دل زار بدام تو گرفتار\r\nاى ماه ختا شاه ختن شاهد كشمير * وى غارت تبّت صنم چين بت فرخار\r\nخوبان حصارى ز تو گرديده حصارى * تركان تتارى ز تو مستور در استار\r\nنقاش نيارد كه كشد همچو تو تصوير * ور خواست كشد ، خامه فروماندش از كار\r\nبر سرو چه مىبگذرى اى سرو قباپوش * بر ماه چه مىبنگرى اى ماه كله‌دار\r\nكان از قدت اى سرو قباپوش جفاكش * وين از رخت اى ماه كله‌دار كلف‌دار . . . \r\n\r\n","description":"","footnote":"","page_name":" 178 ","page_number":198},
  {"content":"\r\n\r\n بس ظلم كه بر من ز تو اى ترك جفاجو * بس جور كه بر من ز تو اى يار ستمكار\r\nآن به كه برم اى بت من از تو تظلّم * بر درگه شاهنشه دين حيدر كرار\r\nسلطان ازل شاه ابد والى سرمد * سالار امم سرور دين سيّد ابرار \r\nمجموع اشعار مؤلف در خاتمهء كتاب از قصيده و مثنوى يك‌صد و سى و نه بيت است كه بدين‌قدر اختصار شد .\r\nنمونه‌يى از تراجم تذكرهء استرآباد :\r\n« المرحوم المبرور ميرزا محمد حسين المتخلص بالوفاء الاسترآبادى غفر له ، از مدققين شعراى استرآباد بود ، مسوّد اوراق ادراك فيض صحبت او را نموده ، و بصحبتهاى خوب و شيرين او بهره‌مند گرديده ، شورى غريب بر سر داشت و عشقى عجيب ، مدتها در صحبت بزرگان و عرفا و اساتيد ، عمر گذرانيده تحصيل كمالات شعريه و غيرها نموده بود ، از جملهء افراد غزليست كه ساخته است :\r\n من و قمرى بلند و پست مىناليم ، اما او * به روى شاخ سرو و من بپاى سرو بالايى \r\nقصائد و غزليات و رباعيات و هجويات را بسيار خوب مىساخت ، و قصيده‌يى بنظم درآورده در رثاء سيد الشهداء عليه السلام و مطلعش اينست :\r\n ساقى ز جاى خيز و بكامم بريز جام * كاندر دو نشئه نيست مرا غير جام كام \r\nو از جملهء افرادش درين قصيده اينست و چه بسيار خوب گفته :\r\n از كثرت سپاهى و از وحدت حسين * شد قيل و قال وحدتى و كثرتى تمام \r\nمطلع غزلى از غزلياتش اينست :\r\n\r\n","description":"","footnote":"","page_name":" 179 ","page_number":199},
  {"content":"\r\n\r\n ز بهر بوسه نوشتم بسوى يار مديح * گرفت و خواند و بيفگند كاين جواب صريح \r\nاين دو بيت را در باب شمشيرى كه درين دولت روزافزون از جانب سنّى - الجوانب اعليحضرت اقدس شهريارى خلّد اللّه ملكه و سلطانه به جهت حكمران استرآباد محمد ولى خان بيگلربيگى غفر له مرحمت شده بود گفته است :\r\n شمشير خاص شاه قدر قدر بىهمال * كالماس هست در بر سنگش كم از سفال\r\nچون بذل شد بوالى جرجان سپهر گفت * بهرام زافتاب گرفتى به كف هلال \r\nاين دو بيت را در باب اسبى كه يكى از شاهزادگان عظام حكمران مازندران بذل به مريخ شاه فرموده بود گفته ، و للّه درّه :\r\n شه اسب خاص خويش به مريخ شاه داد * اسبى كه باد ازو همه توبيخ مىكشد\r\nتا دى سپهر چارم و خورشيد مىكشيد * امروز چرخ پنجم و مريخ مىكشد \r\nدر استرآباد وفات يافت ، و در قبرستان مسجد جامع مدفون گرديد ، در تاريخ او مسود اوراق گفته است :\r\n سوك حسين وفا كرد جهان را غمين * زان كه جهان سخن بود و سخن‌آفرين\r\nسحر حلال‌آفرين بود چو در شعر و نثر * نثره و شعرى شدند هر دو ز سو كش غمين\r\nگنج فصاحت چو بود شخص وى اندر سخن * زير زمين اى دريغ گنج صفت شد دفين \r\n\r\n","description":"","footnote":"","page_name":" 180 ","page_number":200},
  {"content":"\r\n\r\n بزم بهشت برين داشت چو اندر نظر * گشت ز بزم جهان يكسره عزلت گزين\r\nخامهء برهان نگاشت از پى تاريخ او * « بزم حسين وفا بزم بهشت برين » \r\nو پس از ذكر يك غزل و دو رباعى ازو مىنويسد : قصائد و غزليات نامعدود دارد ، تعرض همهء آنها ممكن نيست ، رحمة اللّه عليه » .\r\n\r\nترجمهء ديگر :\r\n« عصمت استرآباديه زوجهء دائمهء مرحوم سابق الذكر ميرزا محمد حسين متخلص به وفاست ، بعد از دو شوهر بحبالهء آن مرحوم درآمده بود ، و او شوهر سوم مشار اليها بوده ، طبع نظم خوب داشت ، و اين ابيات ازوست :\r\n عصمت منم كه چهره بود مهر خاورم * اين سربرهنه مه نشود بند چادرم\r\nگويى ستاره بر لب كوثر برهنه حور * چون در كنار بركه كنم عور پيكرم\r\nچون مريمم عفيفه و ليكن خديجه‌ام * پاى حرام كس نرسيده به بسترم\r\nكفتار جفت اوّلم و دومين شغال * وينهم سگيست ، كاش نمىزاد مادرم \r\nبسيار باتقوى و طهارت بود ، نافلهء شب ازو فوت نمىشد ، غفر اللّه لها ، و اين رباعى را مرحوم ميرزا وفا شوهر مشاراليها براى او و مادرش بنظم آورده :\r\n عصمت تو و مادر تو آن دخت بتول * مشهور بحسنيد و بتقوى مقبول\r\nسلطان مسلميد در خطهء حسن * اين خطّه خدايتان مگر داده تيول » \r\n\r\n","description":"","footnote":"","page_name":" 181 ","page_number":201},
  {"content":"\r\n\r\n\r\nذيل\r\nنگارنده بر تراجم شعراى اين كتاب ذيلى نوشته‌ام كه هنوز كامل نيست و در حال تحرير مشتمل بر تراجم ذيلست :\r\n1 - مير ابو القاسم فندرسكى 2 - اشراق ( مير محمد باقر داماد ) 3 - اميرى / 4 - بيانى / 5 - جعفر اعور / 6 - دايمى 7 - دوست محمد / 8 - رفيقى / 9 - روغنى / 10 - زمانى ( محمد زمان ) 11 - سحابى نجفى استرآبادى ( كمال الدّين ) 12 - سيرى ( مير ناقه ) 13 - شهاب الدّين 14 - صالحى ( مير محمد ) 15 - صدقى ( سلطان محمد ) 16 - طالب ( مير ابو طالب فندرسكى ) 17 - عزيز / 18 - على دردزد / 19 - على كل / 20 - على منشى 21 - عيارى / 22 - غياثى / 23 - فارغى / 24 - فدائى 25 - فزونى ( مير محمود ) 26 - فزونى ( مير محمد هاشم ) 27 - فكرى / 28 - قايمى / 29 - قسمتى ( محمد على ) 30 - مرادى / 31 - معين الدّين / 32 - مؤمن ( مير محمد مؤمن سمّاكى ) 33 - ناطقى / 34 - نظام / 35 - نيازى ( على ) / 36 - ميروالهى 37 - مير هادى / 38 - ميرهاشمى / 39 - همايى / 40 - يارى 41 - يوسف اصم 42 - يوسف صدر ( مير محمد يوسف )\r\nمآخذ و منابع اين ذيل عبارتست از : خاتمهء خلاصة الاشعار ، عرفات العاشقين ، بزم و رزم ، صحف ابراهيم ، منتخب التواريخ بدائونى .\r\n\r\nتذكرهء اسحاق از اسحاق بيگ عذرى بيگدلى در نيمهء دوم قرن دوازدهم\r\nاين كتاب كه هم از آغاز تدوين عنوان تذكره داشته ، مجموعه‌ايست كه\r\n\r\n","description":"","footnote":"","page_name":" 182 ","page_number":202},
  {"content":"\r\n\r\nاسحاق بيگ عذرى برادر آذر بيگدلى از اشعار تذكرهء آتشكده گردآورده و به چهار قسمت منقسم گردانيده و ديباچه هم ندارد :\r\n1 - قصايد 2 - مقطعات 3 - غزليات 4 - رباعيات .\r\nاشعار هر قسمت به ترتيب قوافى از الف تا ياء مرتب شده و در تمام نسخه‌ها نام هر شاعر بشنگرف و شعرش بسياهى مرقومست .\r\nنسخه‌هاى آن بسيارست و در فهرستها مذكور . ولى تعداد زيادى از نسخه‌هاى آنكه در دفاتر كتابخانه‌ها براثر بىاطلاعى متصديان بعنوان جنگ اشعار ثبت شده است ، همچنان مجهول مانده .\r\nآغاز :\r\n « در طوف حرم ديدم دى مغ‌بچه‌يى مىگفت * كاين خانه بدين خوبى آتشكده بايستى » \r\nانجام :\r\n سنگى كه به دو روغن كنجد گيرند * گر بر شكمت نهند تيزى ندهى » \r\nبراى ترجمهء مؤلف ، رك : آتشكده ، انجمن‌آرا ، انجمن خاقان ، تجربة الاحرار و تسلية الابرار ، نگارستان دارا ، سفينة المحمود ، مجمع الفصحا .\r\nعذرى در 1185 هجرى در گذشته و برادرش آذر مادهء تاريخ او را چنين يافته است : « گفت : بادا در بهشت جاودان اسحاق بيگ » .\r\n\r\nتذكرهء اشرف از اشرف عليخان دهلوى در اواخر قرن دوازدهم\r\nدر تذكرهء روز روشن ( ص 48 ) ذيل نام اشرف چنين مسطورست : « اشرف عليخان دهلوى كه بعد خرابى دهلى بهنگامهء احمد شاه ابدالى ( - 1170 ) در بيت الرئاسة\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nلكهنو رحل اقامت انداخت ، و تذكرهء شعرائى مصدر بنام آصف الدوله بهادر ( متوفى 1212 ه ) تأليف كرده بذريعهء سلام اللّه خان گذرانيد ، ليكن اين كوشش او بجايى نرسيد و نرسانيد ، و بعمر هشتاد و پنج‌سالگى از اين سراى سپنج رخت بيرون كشيد .\r\n طمع بوسه ز لعلش كردم * لب‌گزان يار ز محفل برخاست » \r\n\r\nتذكرهء افسر از ميرزا خليل افسر قزوينى در نيمهء دوم قرن سيزدهم\r\nمشتملست بر تراجم شصت شاعر قديم و جديد به ترتيب الفبا از ابن حسام تا يغماى جندقى ، و مالك نسخهء اصل آن دوست شاعر ارجمندم آقاى سيد محمد طاهرى شهاب مقيم سارى است ، كه بتقاضاى من يادداشتى دربارهء آن برايم فرستادند ، و چون يادداشت مزبور شامل نكات مورد نظر نگارنده نبود ، سفرى به مازندران كردم تا شخصا نسخه را ببينم و چگونگى تأليف و تراجم و موارد ديگر را بنويسم ، ولى از بخت بد تذكرهء افسر در آن تاريخ بامانت داده شده بود و بقرار اظهار آقاى طاهرى شهاب گيرندهء نسخه هم در خارج از شهر سارى بود ، بنابراين دربارهء اين تذكره بنقل يادداشت مالك نسخه اكتفا مىكنم :\r\n« تذكرهء ميرزا خليل افسر قزوينى كه به خط ايشان و در نهايت زيبايى است ، در 467 صفحه بقطع رحلى و روى كاغذ نخودى رنگ نوشته شده ، و مؤلف در ضمن شرح حال خود در جايى كه اشاره به مسافرت و اقامت خود در شهر سارى مىنمايد ، مىنويسد كه در تاريخ 16 محرم 1273 هجرى درين شهر بوده است ، اين تذكره علاوه بر آثار و احوال شصت تن از شعرا محتوى مكاتبات دوستانهء مؤلف و حكايات و وقايع تاريخى زمان او و متقدمين نيز مىباشد ، و نويسنده در تدوين و انتخاب آثار شعرا كمال سليقه و دقت را بجاى آورده ، و بهترين شعر هر شاعرى را انتخاب و نقل نموده و از خود نيز\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nقصايد و غزليّات زيادى نوشته كه براى نمونه يك غزل او را نقل مىنمايم ، و اكنون تذكره در تصرف اينجانب مىباشد ، سارى : طاهرى شهاب :\r\n\r\nغزلى از افسر\r\n شكرخندى از آن لب وام كردند * همان را جان شيرين نام كردند\r\nصفاى روح را با جوهر جان * گرفتند و شرابش نام كردند\r\nبناكامى مرا كشتند خوبان * تسلّاى دل خود كام كردند\r\nبدامش مرغ دل بى خود درافتاد * چه خالش دانه ، زلفش دام كردند\r\nتغافلهاى يار و جور اغيار * مرا رسواى خاص و عام كردند\r\nمرا از نرگس مخمور جانان * خراب و مست و دردآشام كردند\r\nمرا افسر ببزم باده‌نوشان * به از جان باده‌يى در جام كردند \r\n\r\nشعرايى كه آثار و احوال و اشعار آنها در تذكرهء ميرزا خليل افسر قزوينى آمده :\r\n1 - ابن حسام / 2 - ازل / 3 - لطف‌على بيگ آذر 4 - ميرزا خليل افسر قزوينى / 5 - ابو الحسن اميد نهاوندى / 6 - ابو سعيد ابو الخير 7 - بهرام ميرزا / 8 - ثاقب افشار / 9 - مولانا جامى 10 - حشمت ساروى / 11 - مولانا حسن متكلم كاشانى / 12 - محمد حسين حسرت 13 - حكيم خاقانى شروانى / 14 - خسرو / 15 - خودرو 16 - رفيق اصفهانى / 17 - زهيرى ( كذا ) / 18 - زلالى خوانسارى 19 - رشيد وطواط / 20 - زرگر اصفهانى / 21 - ساغر 22 - سخا / 23 - سلمان ساوجى / 24 - حكيم سنايى غزنوى 25 - شرمى / 26 - شاهى سبزوارى / 27 - صفايى طهرانى 28 - ضياء / 29 - طوطى / 30 - ظهير فاريابى 31 - عثمان مختارى / 32 - عاشق اصفهانى / 33 - سيد محمد عارف قزوينى 34 - عبيد زاكانى / 35 - فتحعلى خان صبا ملك‌الشعراء\r\n\r\n","description":"","footnote":"","page_name":" 185 ","page_number":205},
  {"content":"\r\n\r\n36 - فتوحى شمس الشعراء مروزى / 37 - سيد حسين فراقى 38 - قاآنى / 39 - قائم مقام / 40 - سراج الدّين قمرى آملى 41 - كمال لاهيجى / 42 - كليم كاشانى / 43 - منوچهرى دامغانى 44 - معراج / 45 - مشتاق اصفهانى / 46 - سيد حسين مجمر زواره‌يى 47 - محتشم كاشانى / 48 - مجذوب / 49 - ميرزا مصطفى كردستانى 50 - ميرزا عبد الوهاب نشاط اصفهانى / 51 - نظيرى نيشابورى 52 - نصير / 53 - حكيم ناصر خسرو 54 - ميرزا كوچك وصال شيرازى / 55 - ميرزا حسين وحدت 56 - وحشى بافقى / 57 - همت / 58 - هماى شيرازى 59 - هلالى جغتايى / 60 - ابو الحسن يغماى جندقى »\r\n\r\nترجمهء مؤلف :\r\nذكر اين شاعر فقط در يك تذكره آمده و آن حديقة الشعراء است بدين شرح :\r\n« افسر قزوينى از معاصرين است ، و سواى همين‌كه در مجموعهء دار الخلافه كه مدايح معصومين سلام اللّه عليهم را جمع و چاپ كرده‌اند ، قدرى از اشعارش را نوشته‌اند ، ديگر اطلاعى از حالش بهم نرسيده . و عاجلا قدرى از آنچه در آن كتاب بنام اوست نوشته مىشود ، بعد اگر اطلاعى از حالش بهم‌رسيد در ملحقات اشعار خواهد شد ، ان‌شاءاللّه » .\r\nچهارده بيت از يك قصيدهء او آورده است كه ابيات سستى است و در خور نقل نيست .\r\nرك : حديقه الشعراء نسخهء كتابخانهء دانشكدهء ادبيات تهران ، شمارهء 281 حاشيهء صفحهء 34 » .\r\n\r\n","description":"","footnote":"","page_name":" 186 ","page_number":206},
  {"content":"\r\n\r\n\r\nتذكرهء امروهه تأليف سيد مظاهر حسين امروهوى معلم تاج المدارس امروهه\r\nاين تذكره مشتملست بر تراجم قدما و متأخرين بنا بضبط الذريعة ج 4 ص 37 .\r\n\r\nتذكرهء انسى تأليف حسن بيگ ذو القدر شيرازى متخلص به انسى در اواسط قرن يازدهم\r\nمحمد طاهر نصرآبادى مىنويسد : « حسن بيگ انسى تخلص از ايل ذو القدرست ، درست سليقه بود ، كمال همت و گذشتگى داشت ، حكيم شفايى اعتقاد بسيارى به او داشت ، تذكرهء شعرايى نوشته ، توفيق اتمام نيافت ، شعرش اينست :\r\n صوت بلبل بىاثر شد ، نالهء قمرى كهن * طرز نو تعليم مرغان چمن خواهيم كرد \r\n* * *\r\n بازم جنون بمسند مجنون نشانده است * از خاك برگرفته و در خون نشانده است\r\nمانند مهرهء زده‌ام دست روزگار * از عرصهء وصال تو بيرون نشانده است \r\n* * *\r\n تا كى دل بىقرار سوزد * از آتش انتظار سوزد\r\nمن خفته و آه گرم بيدار * چون شمع كه بر مزار سوزد \r\n* * *\r\n\r\n","description":"","footnote":"","page_name":" 187 ","page_number":207},
  {"content":"\r\n\r\n تو ايستاده و من خفته نيست شرط ادب * بروز مرگ مبادا به من نماز كنى » « 1 » \r\n« تذكرهء نصرآبادى ، ص 302 »\r\nدر 1022 - 1024 كه تقى الدّين اوحدى تذكرهء عرفات العاشقين را تأليف مىكرده . حسن بيگ هنوز جوان بوده و هواى تذكره‌نويسى در سر نداشته ، و در آن اوقات دليرى تخلص مىكرده . صاحب عرفات كه از ديرباز و زمان اقامت شيراز با وى و پدرش على بيگ شعبان اوغلى ذو القدر آشنا بوده ، مىنويسد كه : درين اوقات تغيير تخلص داده انسى لقب شده » و ترجمهء او را هم در حرف الف ذيل « انسى » آورده است و هم در حرف دال ذيل « دليرى » كه هر دو را نقل خواهيم كرد .\r\nو در باب اينكه نصرآبادى نوشته است كه حكيم شفايى اعتقاد بسيار به او داشت ، تأييد قول وى را دو رقعه كه ميان اين دو شاعر ردوبدل شده و حكايت از مراتب و داد و كمال اتحاد ايشان مىكند ، از سفينهء نظم و نثر شمارهء 4493 كتابخانهء آستان قدس رضوى ( ص 739 - 740 ) كه بسال 1055 هجرى تحرير شده است ذيلا نقل مىكنيم :\r\n3 تقى الدّين اوحدى مىنويسد : « زبدة الانام حسن بيگ انسى از اهل عصرست ، و قبل از اينكه او را در شيراز و اردوى معلّى مىديديم دليرى تخلص مىكرد . او پسر على بيگ شعبان اغلى ذو القدر مهمان‌دار عباس پادشاه است ، و بغايت فهيم ، خوش‌طبيعت ،\r\n\r\n\r\n","description":"","footnote":"\r\n( 1 ) - آقاى دكتر تقوى پاكستانى در كتاب خود ( ص 248 ) در باب فوائد سفينهء خوش‌گو آورده است كه : « در ذيل حسن بيگ انسى مىنويسد : تذكرة الشعرائى نوشته ظاهرا اتمام نيافته و به نظر هم نيفتاده » . اما اسم تذكرهء حسن بيگ انسى در جاى ديگر ديده نشده است » .\r\n« رك : تذكره‌نويسى فارسى در هند و پاكستان » .\r\nو حال آنكه تمام تذكرهء نصرآبادى از آغاز تا انجام داخل سفينهء خوش‌گو شده است .\r\n","page_name":" 188 ","page_number":208},
  {"content":"\r\n\r\nنيكونهاد واقعست ، با او صحبت بسيار داشته‌ام ، گويند درين ايام تغيير تخلص داده و انسى لقب شده .\r\nو له\r\n بازم جنون بمسند مجنون نشانده است * از خاك برگرفته و در خون نشانده است \r\n* * *\r\n پرتو نمىدهد بشبستان ما دمى * ازبس بدور شمع تو پروانه پر شدست \r\nما بقى اشعار او در حرف دال كه نسبت به دليرى دارد مذكور مىشود » .\r\n« عرفات 128 » و در حرف دال مىنويسد : « عمدة الزمان حسن بيگ دليرى پسر على بيگ ذو القدرست ، كه مهمان‌دار شاه‌عباس است ، بغايت جوانكى خوش‌طبيعت ، آدمى واقعست ، در شيراز ظهور يافته ، از زمان طفوليت باز با او آشنايم ، گويند درين ايام تخلص خود را انسى نموده و همچنان در ملازمت آن شهريار عالىجاهست ، او راست :\r\n انباشته ز عشق ، آب اندر چشم * واكنده ز رويت آفتاب اندر چشم\r\nشبها ز خيال غمزه‌ات تا بسحر * سردادم آب جاى خواب اندر چشم \r\nو له\r\n دوشينه كه جانم آشنا با لب بود * شب تا سحرم ورد زبان يا رب بود\r\nنيكى كه زمانه كرد با من بد كرد * گرمى كه ز روزگار ديدم تب بود \r\nو له\r\n پيوند مجاز پاره مىبايد كرد * وز جمله به حق نظاره مىبايد كرد\r\nخواهى كه بكام دل برآرى نفسى * از همنفسان كناره مىبايد كرد \r\nو له\r\n در ملك وجود خويشت ار افتد سير * بسته نظر از نظارهء جلوهء غير \r\n\r\n","description":"","footnote":"","page_name":" 189 ","page_number":209},
  {"content":"\r\n\r\n زانوى خود آيينهء وحدت گردان * نه زائر كعبه باش و نه ساكن دير \r\n* * *\r\n جايى نيافتم كه ترا درنيافتم * از جلوهء تو كعبه و بتخانه پر شدست \r\n* * *\r\n در مصحف جمال تو خواندم رموز غيب * خطى چنين به هيچ كتابى نديده‌ام » \r\n« عرفات ، برگ 236 »\r\n\r\nتذكرهء اوستادان اهل فارس\r\nدر مجموعهء براون شمارهء 19 از كتابى بدين عنوان نام برده شده كه بدون ديباچه و شامل دو قسمتست و با عبارت « آغاز تذكره » و يك قطعه شعر شروع مىشود ، و احتمال داده شده كه قسمتى از كتابى باشد ظاهرا بنام تذكرهء اوستادان اهل فارس .\r\nقسمت اول كه كوتاه‌تر از قسمت ثانيست شامل آثار شعرى و شرح و تفصيل دربارهء صاحبان آنست .\r\nقسمت دوم عنوانش « در بيان بدائع لفظى » است .\r\nاستورى ( 1 / 923 ) از همين كتاب بعنوان تذكرهء متاخرين شعراى فارس نام برده است و مىنويسد كه : يادداشتهاى مختصريست از شعراى جديد كه بيشتر از فارس هستند با منتخباتى از آثارشان ، و ظاهرا در حدود نيمى از كتاب اصليست » .\r\nاگر فهرست اسامى شعراى اين تذكره را نقل كرده بودند بنده هويت آن را مشخص مىگردانيدم .\r\n\r\n","description":"","footnote":"","page_name":" 190 ","page_number":210},
  {"content":"\r\n\r\n\r\nتذكرهء باقى از خواجه باقى باللّه نقشبند دهلوى متوفى 1012 ه ق\r\nبنا بضبط مشار ( فهرست كتب چاپى فارسى ) در حيدرآباد دكن بطبع رسيده است و بنده از كيفيت آن بىخبرم ، ولى احتمال مىدهم از آنجا كه وى از بزرگان سلسلهء نقشبندى بوده ، تذكرهء مزبور در ذكر مشايخ اين سلسله باشد .\r\n\r\nترجمهء مؤلف :\r\n« باقى باللّه - خواجه باقى باللّه دهلوى بن مولانا قاضى عبد السلام اعلم علماى عصر و افضل فضلاى دهر بود ، سلسلهء نقشبنديه از ذات با بركات او در ملك هندوستان فروغ و رونق گرفته ، در سنهء اثنين و سبعين و تسعمائه ( 972 ) به شهر كابل پا بعرصهء شهود گذاشته ، و باكتساب علوم ظاهرى از بابا صادق حلوانى پرداخته و بريعان شباب بر جادهء سياحت قدم افشرده ، اكثر بلاد عرب و عجم پيموده ، و به خدمت ارباب كشف و شهود رسيده ، انواع فيوض و بركات ربوده و دست بيعت و ارادت بدست خواجه محمد امكنكى داده و خرقهء خلافت ازو يافته ، پس به دهلى رسيده طرح اقامت انداخت و بر طالبان راه خدا ابواب فيض مفتوح ساخت و در جمادىالآخرهء سنهء اثنى عشر و الف ( 1012 ) بعمر چهل‌سالگى فانى فى اللّه گرديد .\r\n مىگذشتم ز غم آسوده كه ناگه ز كمين * عالم آشوب نگاهى سر را هم بگرفت \r\nرباعى\r\n در راه خدا جمله ادب بايد بود * تا جان باقيست در طلب بايد بود\r\nدريا دريا اگر بكامت ريزند * كم بايد كرد و خشك‌لب بايد بود » \r\n« روز روشن ، ص 88 »\r\n\r\n","description":"","footnote":"","page_name":" 191 ","page_number":211},
  {"content":"\r\n\r\n\r\nتذكرهء برنابادى تأليف آقاى رضاى برنابادى قرن 12 هجرى\r\nاين تذكره در تراجم يك سلسلهء خاص از شعراى برناباد هرات است ، و خليلى افغان در آثار هرات ( 2 : 425 ) ذيل ميرزا محمد ارشد برنابادى ( 1025 - 1114 ه ) نوشته است : « از ديرباز كه بهرات آمده‌ام به همچو عنوانى آشنايى پيدا كرده‌ام ، و از هرجا از دور و نزديك بنام ارشدها بعنوان ( برنابادىها ) آثار و ادبيات غرائى مىشنوم ، من هميشه چنان حدس مىزدم كه اين روحيات دقيق و اين خاطره‌هاى ادبى اگر از شعراى ماهر هراتى ما بوده باشد آن هم به همين اندازهء محدودى كه مىشنويم منتهى بوده و بقيه با يك طور پراكندگى و پريشانى چنان كه عادت اين سرزمين است ، از ميان رفته خواهد بود .\r\nولى نى بر خلاف آمال خود ، چون قدرى كنجكاوى كردم در قسمت شعراى برناباد بيگ كاميابى مسعودى موفق شده آنچه را مىخواستم باطور سهل و بسيطى بدست آوردم ، چه برنابادىها در تدوين و جمع آثار خود ، خودشان مجاهده كرده بودند ، هركدام بنوبهء خود آثار خود را جمع نموده ، و بر علاوه محمد رضا كه آخرين نويسندهء اين سلسله است كتاب جداگانه در شرح حالات آبا و اجداد خود نگاشته بود كه آن كتاب به صورت يك تذكرهء بسيطى از حالات اين سلسله بحث و بيان مىنمايد ، اينست كه بعد از يك دوره عرق‌ريزى و زحمت ، همين كتاب را از خانوادهء ارشد كه امروز جز چند نفر پريشانى بيش نمانده‌اند ( ولى از رشادت نژادى آثار پدر خود را از دست نداده‌اند ) پيدا كرده ، و چند مجلّد ديوان‌هاى خطى ديگرى نيز از اين سلسله يافتم ، و در حقيقت بيك گنجينهء برخوردم كه توى خرابه‌هاى برناباد مانده و كليد آن هم در پيش طاق خود آن گذاشته بود .\r\nلهذا در حالات شعراى برناباد همان تذكرهء خطى خودشان را مأخذ قرار داده و به ترتيب تاريخى در ذكر حالاتشان پرداختم » ( ص 428 ) .\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nو در ترجمهء مؤلف مىنويسد :\r\nآقاى رضاى برنابادى - در ميانه‌هاى صد دوازدهم زندگانى داشته است ، از عشيرهء ارشد و از شعراى برنابادست ، ديوان غزليات او ديده شد ، طبيعت روان و ساده داشته ، تذكرهء شعراى برنابادى را هم او جمع نموده است ، از تمام غزليات او اين غزل انتخاب شد :\r\n چو برگ گل كه ز باد بهار لرزد و ريزد * بدست يار قدح از خمار لرزد و ريزد\r\nز ديده خون دلم قطره‌قطره چون ياقوت ! * به ياد لعل لب آن نگار لرزد و ريزد\r\nشوى چو ساقى مجلس تو ، جام مى ز كف من * ز اضطراب دل بىقرار لرزد و ريزد\r\nز انتظار دو چشمم سفيد گشته چو نرگس * سرشكم از مژه سيماب‌وار لرزد و ريزد\r\nز فرط شرم و حيا قطره‌قطره همچون در ! * عرق ز سيب زنخدان يار لرزد و ريزد\r\nشود چو يار تو ساقى رضا پياله بدستت * چو جام مى به كف رعشه‌دار لرزد و ريزد » \r\n« آثار هرات ، 3 : ص 1 - 2 »\r\n\r\n","description":"","footnote":"","page_name":" 193 ","page_number":213},
  {"content":"\r\n\r\n\r\nتذكرهء بىنظير تأليف سيّد عبد الوهّاب افتخار بخارى دولت‌آبادى در 1172 ه ق\r\nتذكرهء مختصريست مشتمل بر تراجم يك‌صد و سى و پنج شاعر « 1 » فارسىگوى هندى و ايرانى از آغاز قرن دوازدهم هجرى تا زمان تأليف كه به ترتيب الفبا از آزاد بلگرامى تا يوسف بلگرامى با نثرى بسبك هندى نگارش يافته است .\r\nنام كتاب ، كه مادّهء تاريخ تأليف آن نيز هست ، انتخاب مير غلامعلى آزاد بلگرامى استاد مؤلف است ، به استناد اين قطعه كه در پايان ديباچه آمده است :\r\n سيد صاحب معانى افتخار * كلك گوهر ، ريز او ابر مطير\r\nكرده از آثار عالىفطرتان * طرح تأليف لطيف و دلپذير\r\nبنده آزاد مقيّد با سخن * نام و تاريخش رقم زد بىنظير \r\nدر سبب تأليف گويد : « اما بعد صيّاد غزالان اين وادى سيد عبد الوهاب افتخار بخارى دولت‌آبادى كه يكى از مقتبسان آفتاب روشن كلامى مير غلامعلى آزاد حسينى واسطى بلگرامى است ، و زادهاى طبع اين گلچين گلبن سخن نظريافتهء آن نخل‌بند سخنوريست ، خواست كه نتايج افكار معنى دستگاهان اعصار ، و جلايل آثار اين گروه عالىمقدار در قالب عبارت ريخته ، تذكره‌يى سامان دهد ، و يادگارى بر صفحهء روزگار نقش بندد ، تا ازين معنى انتسابان جمّى كه تشريف حيات دربردارند ، اكرم الاكرمين جلّ شأنه ايشان را به عمر طبيعى رساناد ، در جلد وى « 2 » اين خدمت لايق ، خواه دريافت صحبت و روشناسى واسطهء حقى شده باشد خواه نشده باشد ، يادآور اين گمنام باشند .\r\nو آنان كه داعى حق را لبيك اجابت گفته بروضهء رضوان شتافته‌اند ، ارحم الراحمين عظّم برهانه ايشان را بيامرزاد . . . چون نهال اين اراده در گلزمين دل ريشه‌بند گرديد و\r\n\r\n\r\n","description":"","footnote":"\r\n( 1 ) - استورى ( 1 : 854 ) تعداد شعراى اين تذكره را ( 136 ) و نقوى ( ص 395 س 22 )\r\n149 نفر نوشته ، ولى در نسخهء چاپ الله‌آباد ( 135 ) شاعر بيشتر نيست .\r\n( 2 ) - جلدوى ، بضم اول : تركى است بمعنى انعام و صله .\r\n","page_name":" 194 ","page_number":214},
  {"content":"\r\n\r\nعشق پيچان اين تمنا بدار همت بلند پيچيد ، از رياض آثار و اشعار معنىطرازان متأخرين بنا بر تازگى اين مرغزار ، سامان طرح چمنى برداشت . . . و تحرير اين تأليف از آغاز صد دوازدهم هجرى قرار داد ، و زبان قلم را به نشر آثار معنىطرازان هفتاد و دو سال برگشاد . . . الخ » ( ص 1 - 2 ) .\r\nچگونگى تأليف : مؤلف هرجا كه از منابع اهل هند استفاده كرده است ، مانند :\r\nاخبار الاخيار ( ص 20 ) تذكرة الشعراى وارسته ( ص 5 ) حيات الشعراء ( ص 3 ، 55 ، 113 ) سرو آزاد ( ص 5 ، 115 ) مآثر الامراء ( ص 85 ، 132 ، 135 ، 143 ) مآثر الكرام ( ص 5 ) هميشه بهار ( ص 20 ، 55 ) در ضمن تراجم يادآور شده ، ولى بيست و سه فقره ترجمهء شعراى ذيل را كه از تذكرة المعاصرين حزين اقتباس و تلخيص كرده ، مأخذ هيچيك را مذكور نداشته است :\r\nنام شاعر / شمارهء صفحهء تذكرهء بىنظير / شمارهء صفحهء تذكرة المعاصرين\r\nشفايى اثر شيرازى / 16 / 74\r\nمير معصوم اصيل حايرى / 21 / 93\r\nبديع اصفهانى / 48 / 82\r\nخليل اللّه طالقانى / 62 / 24\r\nميرزا داود متولى / 62 / 51\r\nراهب اصفهانى / 67 / 118\r\nسخاى لارى / 74 / 95\r\nشكيب شيرازى / 77 / 34\r\nشمس الدّين محمد گيلانى / 78 / 111\r\nشوكت بخارى / 75 / 66\r\nصاحب كاشانى / 83 / 28\r\nطالع گيلانى / 86 / 110\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nفاتح گيلانى / 102 / 111\r\nفايض ابهرى / 101 / 104\r\nفايض مازندرانى / 102 / 107 « 1 »\r\nماهر گيلانى / 112 / 110\r\nمحمد گيلانى / 112 / 60\r\nمخلص كاشانى / 108 / 77\r\nنجات اصفهانى / 123 / 62\r\nنجيب كاشانى / 122 / 79\r\nنام شاعر اخير در تذكرة المعاصرين حزين ( طبع اصفهان ) بغلط « بخشاى كاشى » چاپ شده و اين اشتباه از چاپ لكهنو به آنجا سرايت كرده است .\r\nافتخار در نقل تراجم شعراى مذكور براى پوشيده داشتن اين سرقت ، تغييراتى هم در عبارت اصل داده است ، از جمله اينكه :\r\nحزين در ترجمهء شوكت بخارى آورده است كه : بدايت احوالش را خود تقرير مىنمود كه پدرى داشتم صرّاف ، مرا بدبستان فرستاد . . . الخ » ( ص 66 - 69 ) .\r\nو افتخار در ترجمهء وى مىنويسد : از زبان او روايت كرده‌اند كه پدرم صرّاف بود . مرا بدبستان فرستاد . . . الخ » ( ص 75 - 77 ) .\r\nدر ترجمهء مير عبد الجليل بلگرامى و ذيل آخرين رباعى او ( ص 94 ) بر حزين خرده گرفته امت كه : « در تذكرة الشعراى خود اين رباعى را با تغيير عبارتى بنام عسكرى قمى گرفته » و گويد : « از دو حال خارج نيست ، با اين شاعر غاصب است ، يا شيخ به غير ثقه اكتفا نموده ، و همچنين شيخ مذكور مطلع :\r\n ناله پنداشت كه در سينهء ما جا تنگست * رفت و برگشت سراسيمه كه دنيا تنگست \r\n\r\n\r\n","description":"","footnote":"\r\n( 1 ) - نامش محمد باقر است و در چاپ اصفهان ( ص 107 ) و چاپ لكهنو ( ص 1011 ) اشتباها ملا محمد تقى تعظيم مازندرانى چاپ شده است ، و تعظيم مازندرانى شاعر بعديست .\r\n","page_name":" 196 ","page_number":216},
  {"content":"\r\n\r\nدر تذكرهء خود بنام ملا رضا اصفهانى نوشته ، و فقير آن را در ديوان شيخ حسين شهرت با تمامى غزل به چشم خود ديده » ولى در ترجمهء حسين شهرت ( ص 79 - 81 ) با اينكه مىنويسد : « نصف ديوانش به نظر رسيده و اين ابيات مأخوذ شد » غزل مزبور را براى اثبات مدعاى خود نقل نكرده است .\r\nخود وى در صفحهء ( 20 ) بيت ذيل را بنام مير محمد حسن ايجاد ( متوفى 1133 ) ثبت كرده است :\r\n « ز تو بود چشم آنم كه نظر كنى نكردى * بره تو خاك گشتم كه گذر كنى نكردى » \r\nو بيت مزبور دو مصراع از يك غزل شريف تبريزى متوفى 956 هجريست كه در اصل چنين بوده :\r\n ز دو ديده ريختم خون كه نظر كنى نكردى * بره تو خاك گشتم كه گذر كنى نكردى\r\nدم مرگ هيچ دانى ز چه بازماند چشمم * ز تو بود چشم آنم كه نظر كنى نكردى « 1 » \r\nاشعار اين تذكره مربوط بدورهء ابتذال شعر فارسى در هندوستان و ازين قبيل است :\r\n نياز نقد هم با خويش دارد نعمت الوان * صداعى هست در سامان اسباب ضيافتها \r\n* * *\r\n كسى دامان رنگين آه از قاتل نديد اينجا * كه دزدد تيغ چون برگ حنا خون شهيد اينجا \r\n* * *\r\n\r\n\r\n","description":"","footnote":"\r\n( 1 ) - رجوع شود به نسخه‌هاى خطى ديوان شريف تبريزى و مقالهء اينجانب در ترجمهء حال وى با منتخبات مفصل اشعارش در نشريهء دانشكدهء ادبيات تبريز شمارهء چهارم از سال پانزدهم و شمارهء اول از سال شانزدهم .\r\n","page_name":" 197 ","page_number":217},
  {"content":"\r\n\r\n هيچ غيرت نيست شيطان را ز دشمن‌زادگان * خويش را در زير آن محتلم رسوا كند \r\n* * *\r\n من كه شيخ فانيم از ياد حسنت زنده‌ام * فلفل خال تو باشد ضامن كافور من \r\n* * *\r\n سالك با معنى آخر از تعلّق بگذرد * نامه چون و اصل شود از پيرهن آيد برون \r\nابياتى كه ذكر شد از آزاد بلگرامى استاد مؤلف است ( ص 7 - 11 ) و شعر خوبى اگر درين تذكره ديده شود همانست كه حزين لاهيجى براى تذكرهء خود انتخاب كرده بوده كه از آن جمله است :\r\nسخاى لارى\r\n در شب هجر تو شرمندهء احسانم كرد * ديده ازبس گهر اشك بدامانم كرد\r\nسرگذشت غم ( شب ) هجران تو گفتم با شمع * آن‌قدر سوخت كه از گفته پشيمانم كرد \r\nرك : ( ص 75 )\r\nو صاحب تذكره از بىذوقى باقى غزل را نياورده است .\r\nراهب اصفهانى\r\n راهب خم باده پير ديرى بودست * پيمانه حريف گرم‌سيرى بودست\r\nاين مشت گلى كه گشته خشت سرخم * مىخوارهء عاقبت بخيرى بودست \r\n( ص 67 )\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nساير شعراى اين تذكره احوال و اشعارشان بتفصيل بيشتر در تذكره‌هاى آزاد بلگرامى ( يد بيضا ، خزائه عامره ، سرو آزاد ) و مجمع النفائس تأليف سراج الدّين عليخان آرزو و تذكرهء مردم ديده تأليف حاكم لاهورى و هميشه بهار تأليف اخلاص و حيات - الشعراء تأليف متين و تذكرة الشعراى وارسته آمده است .\r\nدكتر سيد عليرضاى نقوى پاكستانى دربارهء تذكرهء بىنظير چنين اظهارنظر كرده است :\r\n« اشعار منتخب شعرا نيز غالبا مفصل و لطيف است ، و نمودار ذوق عالى مؤلف است ، و اين اشعار را مؤلف از ديوانهاى اكثر شعرا خودش انتخاب و گل‌چين نموده است .\r\nاز حيث جامعيت شرح حال و خوبى انتخاب اشعار ، اين تذكره را مىتوان جزو بهترين تذكره‌هاى فارسى شمرد ، البتّه اين تذكره زياد مفصّل نيست ، اما هرچه هست نعز و زبده است » .\r\nمنقول از كتاب تذكره‌نويسى فارسى در هند و پاكستان ، ص 396 .\r\nتذكرهء بىنظير بسال 1940 ميلادى باهتمام سيد منظور على با يك مقدمهء انگليسى در اله‌آباد در 157 + 13 صفحه بطبع سربى رسيده است .\r\nترجمهء مؤلف در تذكرهء بىنظير ( ص 33 - 38 ) و در سرو آزاد ( ص 241 - 243 ) و در شمع انجمن ( ص 39 - 46 ) مسطورست .\r\nاجمالا اينكه وى از سادات بخاريست و نسبش به مخدوم جهانيان ( سيد جلال - الدّين حسين ) مىپيوندد ، و مولد و منشاء او احمد نگر پايتخت سلاطين نظامشاهى است ، و بتقريب مصاهرت حاكم دولت‌آباد در آن شهر اقامت گزيده ، با مقدمات عربى و ادبيات فارسى و طب آشنايى داشته و بسيار بد شعر مىگفته .\r\nابيات ذيل از مجموع پنجاه و سه بيت كه در تذكرهء بىنظير مندرجست به زحمت انتخاب شد :\r\n\r\n","description":"","footnote":"","page_name":" 199 ","page_number":219},
  {"content":"\r\n\r\n چشيدم ز اهل دنيا بس‌كه زهر بدمزاجيها * بگور تنگ تنهايى زدم از لاعلاجيها \r\n* * *\r\n سوختن چون شمع بر بالين جانان بهترست * درد اگر اين منزلت دارد ز درمان بهترست \r\n* * *\r\n در چشم ترم ماهرخى خانه‌نشين است * آن نقش كه بر آب درست آمده اينست \r\nوفاتش بسال 1190 هجرى در دولت‌آباد واقع شده و در حظيرهء برهان الدّين غريب مدفونست .\r\n« محبوب الزمن ، ص 207 »\r\nدر فهرست كتب خطى دانشكدهء ادبيات تهران ( ص 505 ) ذيل مونس الاحرار آمده است كه : « جنگى بنام دقايق الاشعار در كتابخانهء بادليان ( ش 37  Elliot  ) هست كه در فهرست زاخاؤواته ( ص 819 - 823 ش 1333 ) شناسانده شده است ، اين جنگ تقليديست از مونس الاحرار « 1 » و تأليف مير عبد الوهاب دولت‌آبادى نزديك 1172 « 2 » ولى شعرهاى آن سست است ، و نسخه تا اندازه‌يى دقيق و مضبوط .\r\nقزوينى در هامش فهرست بادليان و هامش نسخهء عكسى مونس الاحرار خود مىنويسد كه نيمهء نخستين ( 18 باب ) و باب 29 دقايق الاشعار همان مونس الاحرار است .\r\nدر اين دقايق الاشعار نسخهء بادليان باب 18 اندر اشعار مناظره ، برگهاى ( 222 - 236 ) مناظرات پنج‌گانهء اسدى ( مناظرهء : آسمان و زمين ، رمح و قوس ، عرب\r\n\r\n\r\n","description":"","footnote":"\r\n( 1 ) - مونس الاحرار فى دقايق الاشعار تأليف محمد بن بدر جاجرمى در 741 هجرى .\r\n( 2 ) - هم‌زمان تأليف تذكرهء بىنظير .\r\n","page_name":" 200 ","page_number":220},
  {"content":"\r\n\r\nو عجم ، مسلمان و گبر ، شب و روز ) آمده است « 1 » ، سه‌تاى اين‌ها را اته در كارنامهء انجمن خاورشناسان برلين در 1881 ( ص 48 ) با ترجمه بچاپ رساند » .\r\n\r\nنمونهء تراجم :\r\nاگرچه نقل نمونهء تراجم مخصوص بتذكره‌هاى خطى است ، ولى در تذكرهء بىنظير يك ترجمهء بىنظير و پرفايده وجود دارد كه نمىتوان از آن گذشت ، و حاكى از آشنايى كامل مؤلف با صاحب ترجمه است .\r\nپيش از نقل ترجمهء مزبور لازم مىدانم يادآور شوم كه شاهنامهء نادرى را كه بعضى از معاصران ما از آقا صادق تفرشى مىدانستند ، و عاقبت باستناد قول عليشير قانع تتوى صاحب مقالات الشعراء بنام ميرزا محمد على طوسى مشهور به فردوسى ثانى شناخته شد و از طرف انجمن آثار ملى باهتمام و تصحيح دوست شاعر دانشمندم آقاى احمد سهيلى خوانسارى در سال 1339 بطبع رسيد ، افتخار دولت‌آبادى از شاعرى بنام ميرزا محمد على عارف طهرانى مىداند ، و تا آخرين لحظهء حيات از وضع و حالش باخبر بوده است چنان كه مىنويسد :\r\n« عارف : ميرزا محمد على طهرانى - كلانترى طهران در عهد سلاطين صفويه به سلسلهء او تعلق داشت ، در سلك ملازمان نادر شاه منتظم بود ، نادر شاه او را به نظم شاهنامهء خود مأمور ساخت ، و مقرر كرد كه مهدى خان منشىباشى وقايع شاهى را به نثر نوشته ، به ميرزا محمد على حواله كند ، و او لباس نظم پوشاند ، همراه نادر شاه به هند آمد و رفت ، آخر نادر شاه ازو ناخوش شد ، خواست كه مصادره نمايد ، ميرزا گريخته بار ديگر سرى به دار الامن هند كشيد ، و مدتى با نواب ابو المنصور خان صفدر جنگ نيشابورى كه وزير الممالك بود و صوبه‌دارى اود و الله‌آباد نيز ضميمه داشت بسر برد ، صفدر جنگ و امراى ديگر رعايت فراوان به او كردند ، به مدّاحى امير خان « انجام » تخلّص كه ذكرش گذشت نيز پرداخت . امير خان دوازده هزار روپيه مراعات نمود ، و چون احمد ابدالى در سنهء احدى و ستّين و مائة و الف ( 1161 ) قصد هند كرد ،\r\n\r\n\r\n","description":"","footnote":"\r\n( 1 ) - اين‌ها را هم از ركن يكم خلاصة الاشعار « ذيل ترجمهء اسدى » برداشته است .\r\n","page_name":" 201 ","page_number":221},
  {"content":"\r\n\r\nو محمد شاه والى دهلى خلف خود احمد شاه را با وزير الملك قمر الدّين خان و صفدر جنگ بمقابله فرستاد ، و در حوالى سهرند جنگ واقع شد ، و وزير الملك قمر الدّين خان به زخم گوله ( كذا ) نقد جان درباخت ، و صفدر جنگ نوعى تردّد نمود كه احمد ابدالى تاب مقاومت نياورده گريخت ، و احمد شاه ظفر يافت ، و وزارت به صفدر جنگ رسيد ، ميرزا محمد على اين محاربه را بنظم آورد ، ليكن درين مثنوى سيد صلابت خان را هجو كرد . صفدر جنگ ناخوش شد و گفت اگر هجو سيّد نمىكردى لك روپيه صله به تو مىدادم . به علت اين ناخوشى ميرزا باز قصد ولايت ايران كرد ، ليكن اجل نگذاشت ، در بلدهء تته كه از بنادر ملك سند است رسيده جان به قابض ارواح سپرد ، و كان ذلك فى سنة سبع و ستين و مائة و الف ( 1167 هفت سال پس از كشته شدن نادر شاه ) . در نادرشاه‌نامه ، جايى كه شاه از توپال پاشا سردار فوج روم شكست خورد ، و بعد چهل روز جمعيت پراگنده را فراهم آورده باز بر سر فوج روم رفت ، و توپال پاشا را كشت ، و هژده هزار كس را اسير نمود ، مىگويد :\r\n ازين رفتن و آمدن عار نيست * كه بىجزر و مد بحر ز خار نيست \r\nو جايى كه نادر شاه به سير بيستون رفته مىگويد :\r\n يكى خيمه افراخت بر بيستون * كه شد بيستون سنگ زير ستون \r\nو جايى كه نادر شاه كشته شد مىگويد :\r\n سر شب سر جنگ و تاراج داشت * سحرگه نه سر بود و نى تاج داشت ( كذا )\r\nازين گردش چرخ نيلوفرى * نه نادر بجا ماند و نه نادرى » \r\nقانع تتوى معرفتى به حال سرايندهء شاهنامهء نادرى نداشته ، چنان كه در ذيل نام فردوسى آورده است : « ميرزا محمد على الملقب فردوسى ثانى خراسانى طوسى ، گويند از اولاد فردوسى صاحب شاهنامه است ، و اللّه اعلم ، ناظم شاهنامهء حالات نادر شاه ، همراه ركاب همايون نادرى وارد الكهء سند شد ، اين چند بيت از شاهنامه‌اش بسمع رسيده » .\r\n« مقالات الشعراء ، ص 494 »\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nو وى نمىدانسته كه ميرزا محمد على را ازآن‌جهت فردوسى نادر شاه خوانده‌اند كه نظم شاهنامهء نادرى را عهده‌دار بوده ، چنان كه گلستانه در مجمل التواريخ ( ص 17 ) در گزارش پايان كار نادر شاه مىنويسد : « و فردوسى نادر شاه ، نادرشاه‌نامه به اين ابيات اختتام رسانيده » .\r\nو محمد كاظم در عالم‌آراى نادرى ( ج 3 ص 242 ) گويد : « ملا محمد على فردوسى داراى گيتىستان فرموده » .\r\nناگفته نماند كه تذكرهء بىنظير در ايران نادرالوجودست ، و شايد حال نسخهء چاپى آن نيز چنين باشد ، و متأسفانه بنده وقتى بر نسخهء چاپى آن دسترسى پيدا كردم كه شاهنامهء نادرى بچاپ رسيده بود .\r\n\r\nتذكرهء پيمانه تأليف احمد گلچين معانى متخلّص به گلچين در 1338 - 1343 ش\r\nذيلى است بر تذكرهء ملا عبد النّبى فخر الزّمانى قزوينى در 1128 هجرى ، و سبب تأليف آنكه نگارنده در خلال تصحيح و تحشيهء ميخانه دريافت كه تعدادى ساقىنامه كه در زمان تأليف ميخانه وجود داشته در آن تذكره نيامده است . نخست درصدد برآمد تا ساقىنامه‌هاى از قلم افتاده را بعنوان تكمله بميخانه ملحق سازد ، بعدا انديشيد كه چون پس از تأليف ميخانه هم ساقىنامه‌هايى سروده شده است كه بعضى از آنها در نوع خود ممتازست ، چنانچه مجموع آنها را فراهم آورده با ترجمهء سرايندگانشان در دفترى مستقل مدون سازد ، ارباب ادب را مطلوب‌تر خواهد بود .\r\nازين‌رو در خلال سالهاى 1338 - 1343 شمسى بجمع‌آورى ساقىنامه‌ها پرداخت ، و از قرن هشتم تا زمان تأليف يك‌صد و ده فقره ساقيناسه بدست آورد ، ولى از آن تاريخ تاكنون بسبب دورى از تهران و مجاورت آستان قدس رضوى و اشتغال به تنظيم فهرست\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nكتب خطى كه چهار مجلّد آن نيز طبع و نشر يافته است ، مجال تدوين و طبع آن را پيدا نكرده ، همچنان اميدوار بكرم پروردگارست .\r\n\r\nتذكرهء ثمر نايينى تأليف سيد حسين طباطبائى نايينى متخلص به ثمر در 1234 ه ق\r\nدر ذكر احوال شعراييست كه حاج محمد حسين خان نظام الدولهء اصفهانى را ، كه ثانى حاتم و از اسخياى عالم بود ، در زمان صدارتش مدح گفته‌اند « 1 » و مشتملست بر مقدمه و دو باب و خاتمه .\r\nمقدمه ( از نسخه افتاده است ) « 2 » .\r\n\r\n\r\n","description":"","footnote":"\r\n( 1 ) - نظام الدوله از به دو كشورستانى خاقان شهيد ( آقا محمد خان ) متدرجا ترقى كرد ، و در دولت خاقان صاحبقران ( فتحعلى شاه ) كارش بالا گرفت ، بحكومت كاشان و قم و اصفهان و منصب استيفاى ممالك از اقران ممتاز شد ، و بعد از رحلت وزير بىنظير ميرزا محمد شفيع مرحوم بصدارت عظمى مخصوص گرديد ، در بذل و كرم از حاتم و معن زائده درگذشت . . .\r\nدر به دو حال امين الدوله پس از آن نظام الدوله از آن سپس بصدر اعظم ملقب شد . . . رتق و فتق عراق و فارس و يزد و قم و كاشان كلا خاصهء او بود و در تمام ممالك محروسهء خاقان مبسوط اليد و مختار مطلق گشت ، شاهزادگان عظام بىاستيذان او در امرى دخالت نتوانستندى . . .\r\nالخ » ( روضة الصفاى ناصرى ، جلد نهم ) وفاتش در صفر 1239 واقع شده و در نجف اشرف مدفونست ( نوشتهء فرزندش در پشت قرآن ) تذكرهء مدايح حسينيه يا امينيه كه ذكرش خواهد آمد نيز در احوال ممدوحين اوست .\r\n( 2 ) - در باب اول ذيل عيانى و در باب دوم ذيل ناطق و نويد و وفا مىنويسد كه : « شرح احوالش در مقدمه مفصلا سمت نگارش يافته » و معلوم نشد كه « مقدمه » چه جاى نگارش تراجم است !\r\n","page_name":" 204 ","page_number":224},
  {"content":"\r\n\r\nباب اول در ذكر شعرايى كه بامر نظام الدوله در رثاء سيد الشهداء ( ع ) شعر سروده‌اند « 1 » .\r\nباب دوم : در ذكر زبدهء افكار و خلاصهء اشعار فصحاى بلاغت آيين و شعراى فصاحت قرين كه در مدح نواب جلالت انتساب افخم صدر اعظم ادام اللّه ايام شوكته عرض نموده بصلات گوناگون قرين مفاخرت از حد افزون آمده‌اند .\r\nخاتمه : در ذكر شطرى از احوال و افكار مؤلف فقير .\r\nترتيب تراجم الفبايى ، و نثر كتاب پراطناب و نابابست ، بعضى از شعراى باب دوم كه ترجمه‌شان در مقدمهء كتاب يا باب اوّل مذكور افتاده است ، مؤلف يادآور مىشود و ديگر شرح حال را تكرار نمىكند .\r\nآغاز : « الفت - اسم شريفش ميرزا محمد قلى ، مردى اليف و مهربان و ظريف و نكته‌دان و آدمى نيكوفطرت پاكيزه طينت است . . . »\r\nانجام :\r\n « در پناه لطف او اين آصف فرخنده رأى * باد يا رب خويش را چون حاجبى زان درگرفت » \r\n\r\nنسخه :\r\nيگانه نسخهء شناخته‌شدهء اين تذكره در كتابخانهء مجلس شوراى ملّى بشمارهء ( 898 ) موجودست ، و در جلد سوم فهرست آن كتابخانه ( ص 153 - 155 ) بعنوان « تذكرهء ثمر نايينى » تعريف و توصيف شده است .\r\nاين نسخه چنان كه در فهرست مزبور مذكورست فاقد مقدمه و ناتمام است ، و آقاى ابن يوسف شيرازى مؤلف فهرست از اينكه در حاشيهء بعضى صفحات مطالبى مختصر\r\n\r\n\r\n","description":"","footnote":"\r\n( 1 ) - عنوان باب اول در نسخه نيست ، و بتقريب موضوع نوشته شد ، چنان كه در ترجمهء خاورى هم آمده است كه : روزى پس از آنكه شاعرى مديحهء خويش را دربارهء وى خواند ، اظهار داشت كه شايستهء مدح و ثنا حضرت سيد الشهداء عليه السلام مىباشد كه جان خود را براى سعادت ما فدا كرد ، و هركس خواستار احسان من باشد بايستى برثاء آن جگرگوشهء رسول بپردازد ، و همين معنى را خاورى بنظم آورده است .\r\n","page_name":" 205 ","page_number":225},
  {"content":"\r\n\r\nبه خط غير كاتب نوشته شده است ، احتمال داده‌اند كه خط مؤلف باشد ، ولى چون نسخهء مغلوطى است و هيچيك از اغلاط كاتب تصحيح نشده است بعيد مىنمايد كه نسخهء اصل باشد .\r\n\r\nاسامى صاحبان تراجم\r\nالفت اصفهانى ( - ميرزا محمد على ) ص 1 - 10 راثى نايينى ( - ميرزا هادى ) ص 11 - 21 خاورى كوزه‌كنانى ( - حاجى معصوم ) ص 21 - 41 طلعت اصفهانى ( - آقا محمد ) ص 41 - 47 ظريف اصفهانى ( - ميرزا محمد حسن ) 47 - 56 گلشن زنگنه ( - محمد على ) 57 - 58 ( شعر ندارد ) مجنون اصفهانى ( - ميرزا محمد حسين ) 60 - 85 نياز اصفهانى ( - سيد حسين ) 86 - 93 عيانى ذو القدر صاحب هفتخوان حيدرى 94 - 130 « 1 » .\r\nباب دوم الفت اصفهانى 131 - 138 « 2 » اكبر نطنزى ( - ميرزا سيد على اكبر ) 138 - 148 اخگر اصفهانى ( - ميرزا ابراهيم ) 148 - 151 انور ( - ميرزا على اكبر ) 151 - 152 پروانهء تفرشى ( - ميرزا سيد صادق ) 153 - 155 پيمان فروشانى ( - آقا على اكبر ) 155 - 157 تسليم اصفهانى 165 - 167 حريف جندقى ( - سيد ابو الحسن ) 168 - 173 خرم اصفهانى ( - ميرزا هاشم ) 172 - 183 خاورى كوزه‌كنانى ( - حاجى معصوم ) 183 - 197 « 3 » دانش « 4 » 197 - 201 رهى اصفهانى ( - محمد ابراهيم قصاب ) 201 - 210 سرحدى چهارمحالى ( - آقا حيدر على ) 210 - 214 سايل قير كازرين ( - آقاجانى ) 214 - 217\r\n\r\n\r\n","description":"","footnote":"\r\n( 1 ) - شرح احوالش در مقدمهء كتاب سمت تحرير يافته ، اين اشعار نيز از نسخهء موسومه به هفتخوان حيدرى ثبت اين سفينه آمد .\r\n( 2 ) - كيفيت احوالش در باب اول سمت نگارش يافته .\r\n( 3 ) - كيفيت احوالش در باب اول مفصلا سمت نگارش يافت .\r\n( 4 ) - مفصل احوالش در مقدمهء كتاب سمت تحرير يافت .\r\n","page_name":" 206 ","page_number":226},
  {"content":"\r\n\r\nشايق اصفهانى ( - آقا على عسكر ) 217 - 220 طلعت اصفهانى ( - آقا محمد ) 220 - 221 طرب مرودشتى ( - آقا محمد رفيع ) 221 - 223 عارض اصفهانى ( - آقا بابا ) 223 - 227 فطرت لرستانى ( - محمد امين بيگ ) 227 - 230 فداى اردستانى ( - ميرزا محمد سعيد ) 230 - 233 مهدى آذربايجانى ( - مهدى بيگ شقاقى ) 233 - 235 مايل اصفهانى ( - شيخ رحيم ) 235 - 238 مطبوع شيرازى ( - ملّا جعفر ) 239 - 240 مجيد لنجانى 240 - 242 ناطق اصفهانى « 1 » 242 - 244 نجومى اصفهانى ( - ميرزا محمد ) 244 - 250 نويد اصفهانى ( - ميرزا محمد ) 250 - 253 « 2 » ناظم شيرازى ( - ميرزا عبد اللّه ) 253 - 254 وفا « 3 » 254 - 261 وافى اصفهانى « 4 » 261 - 263 وصال شيرازى ( - ميرزا شفيع ) 263 - 265\r\nخاتمه در ذكر شطرى از احوال و افكار مؤلف فقير .\r\n\r\nنمونهء تراجم :\r\n« ناظم المدعو به ميرزا عبد اللّه ، جوانى شيرين گفتار پاكيزه رفتارست ، و در سلك تجار ، چندى قبل به عراق عرب رفته و بشرف زيارت عتبات عاليات مشرف گشته ، اكنون در دار العلم شيراز كه موطن اصلى اوست بسر مىبرد ، اين قصيده ازو ديده و نوشته آمد » بيست و يك بيت است برديف « گل » و تعريفى ندارد .\r\n\r\nترجمهء مؤلف :\r\nبا اينكه خاتمهء كتاب بذكر احوال مؤلف اختصاص داشته ، در آنجا هم زبان بمدح و ثناى صدر اعظم گشاده و پس از چند صفحه گويد : « و به آنچه در ضمن سبب تأليف\r\n\r\n\r\n","description":"","footnote":"\r\n( 1 ) - شرح احوالش در مقدمهء كتاب مفصلا سمت نگارش يافته .\r\n( 2 ) - زادهء مرحمت‌پناه ميرزا جعفر صافى است كه شرح احوالش در مقدمهء كتاب نوشته آمد .\r\n( 3 ) - كيفيت احوالش در مقدمهء كتاب نوشته آمد .\r\n( 4 ) - خلف الصدق ميرزا جعفر غيرت .\r\n","page_name":" 207 ","page_number":227},
  {"content":"\r\n\r\nمفهوم گرديد اكتفا رفت » و سپس چندين قصيده از آثار خويش در رثاء سيد الشهداء و ستايش نظام الدوله مسطور داشته است .\r\nدر بيان المحمود و انجمن خاقان ترجمه‌اش در حرف ( ثا ) و ذيل « ثمر » آمده است ، ولى رشحهء اصفهانى در تذكرهء منظوم خود و ديوان‌بيگى در حديقة الشعراء در حرف ( سين ) و ذيل « سمر » آورده‌اند . مرحوم ميرزا رضا خان نايينى نيز در مجموعة الادب تخلص او را بسين مهمله ثبت كرده است .\r\nرشحهء اصفهانى در تذكرهء منظوم خود چنين گويد :\r\nميرزا سيد حسين نايينى سمر\r\n آورده ز طبع تا سمرقند * نايين شده خوش‌تر از سمرقند\r\nدر فضل و هنر فريد آفاق * عالىنسب است و نيك اخلاق\r\nمرهم نه سينه‌هاى مجروح * بيتى دو ازوست راحت روح \r\nقصيده\r\n آنكه چون بط در شمر جا بودش اندر ماه تير * چون سمندر ماه آذر جاى در آذر گرفت\r\nآن‌چنان شد سورت سرما كه آتش هر زمان * خرقهء سنجاب‌گون بر سر ز خاكستر گرفت \r\n« تذكرهء رشحه »\r\nدر انجمن خاقان مسطورست كه : « . . . اسمش سيد حسين ، از سادات طباطباى قصبهء نايين است . سيّدى شرمگين و شريفى آزرمگين است ، در مراتب الهى و طبيعى تحصيل كرده ، و بهره برده ، صحبتش اتفاق افتاده ، رفيقى اليف و شفيقى شريفست ، اين چند بيت ازوست :\r\n تير و تيغت برغم يكديگر * متخالف شوند در ميدان\r\nآن ، دو تن را كند يكى و كند * اين ، يكى را دو ، عكس كردهء آن \r\n* * *\r\n\r\n","description":"","footnote":"","page_name":" 208 ","page_number":228},
  {"content":"\r\n\r\n از پى بىتابى دلها مدام * زلف مىتابى ، خدا را رخ متاب \r\n* * *\r\n كاميابم از نگاه خويشتن * گرچه هرگز عاشقان را كام نيست\r\nگرچه بسيارند مرغانت بدام * ليك مرغى چون منت در دام نيست \r\n* * *\r\n چون سير گلستان و چمن دسترسم نيست * بهتر ز جهان جاى ز كنج قفسم نيست \r\n* * *\r\n حاشا كه من بكوى تو ديگر گذر كنم * تا خويش را اسير تو چون پيشتر كنم\r\nآرم درين دوروزه نگارى به كف ، ترا * آنگه زيارتش به پيامى خبر كنم\r\nگاه آرمش بكوى تو همراه خويشتن * تا سوزمت ز رشك برويش نظر كنم\r\nگه گويمش كه مهر تو تا جا كند بدل * مهر بتان ز دل همه يك جا بدر كنم\r\nالقصه كرده‌يى به سمر آنچه پيش ازين * جور و جفا كنون به تو من بيشتر كنم » \r\nدر مجموعة الادب آمده است :\r\n« لميرزا سيد حسين المتخلص به سمر »\r\n بدل تا خوبرويان خانه كردند * حريم كعبه را بتخانه كردند\r\nنصيحت تا بكى ناصح چه سازم * ترا عاقل مرا ديوانه كردند\r\nبرو زاهد به مسجد نيست كارم * نصيبم از ازل ميخانه كردند\r\nدريغا كان بت دير آشنا را * چنين زودش ز ما بيگانه كردند \r\n\r\n","description":"","footnote":"","page_name":" 209 ","page_number":229},
  {"content":"\r\n\r\n غمش را در درونم جاى دادند * مكان گنج در ويرانه كردند\r\nحديث حسن و عشق دلبر و ما * بهر بزمى سمر افسانه كردند \r\nلميرزا سيد حسن ولده المتخلص به رجا\r\n ربود از كف دلم زيبا نگارى * نگارى گل‌عذارى دل شكارى\r\nمهى آتش فروزى شهرسوزى * بتى سنگين‌دلى سيمين عذارى\r\nبملك ناز نيكو پادشاهى * به شهر حسن زيبا شهريارى\r\nبرفتار و برخسار و بگفتار * سهى سروى گلستانى هزارى\r\nمرا در چشم و دل از هجر رويش * عيان آبى نهان سوزنده نارى\r\nفراق از چون تو يارى سخت باريست * بتا بارى ز من بردار بارى\r\nرجا از خوف چشمانت بدامان * روان اى سرو دارد جويبارى » \r\nمنقول از مجموعة الادب تأليف ميرزا رضا خان نايينى قاضى نور متخلص به رضوان نسخهء شمارهء 4949 كتابخانهء آستان قدس .\r\n\r\nتذكرهء حسينى تأليف مير حسين دوست سنبهلى مرادآبادى در 1163 ه ق\r\nتذكره‌ايست مختصر در تراجم پانصد و شصت و چهار نفر « 1 » از شعرا و فضلا و و ملوك و عرفاى قديم و جديد به ترتيب الفبا كه تيمنا با حضرت امير ( ع ) شروع شده و به يوسفى طبيب ختم مىشود .\r\nمؤلف جز در ذيل حضرات امير كه از مناقب مرتضوى و مصابيح القلوب نام\r\n\r\n\r\n","description":"","footnote":"\r\n( 1 ) - استورى ( 1 : 833 ) تعداد شعراى اين تذكره را در حدود دويست نفر ، و نقوى ( ص 318 ) چهارصد و چهل و پنج نفر نوشته است ، و حال آنكه مطابق نسخهء چاپى آنكه در دستست تعداد صاحبان تراجم پانصد و شصت و چهارست .\r\n","page_name":" 210 ","page_number":230},
  {"content":"\r\n\r\nبرده بذكر هيچيك از مآخذ خود نپرداخته ، تراجم عرفا را مفصل نوشته و حكاياتى در باب حالات و مقالات ايشان از تذكرة الاولياء و غيره نقل كرده و در ذيل شعرا بدون ادنى مناسبتى حكايات طيبت‌آميز درج كرده كه بيشتر آنها از كتاب لطائف الطوائف تأليف فخر الدّين على صفى بيهقى « 1 » مأخوذست .\r\nوى اين كتاب را تقديم به شاه شريف الدّين محمود كرده و مادهء تاريخ آن را چنين يافته است :\r\n اين نسخه چو يافت زيب اتمام * تاريخ شدش « خجسته انجام » \r\n- 1163 ه « ص 374 »\r\nدر سبب تأليف و ترجمهء حال خود گويد :\r\n« اما بعد خاك راه نبى و على مؤلف اين اوراق مير حسين دوست سنبهلى غفر اللّه ذنوبه و ستر عيوبه كه ولد قبلة الافاضل . . . مولوى سيد ابو طالب قدّس سرّه است ، چون در عمر نوزده‌سالگى از وطن سعادت موطن به خدمت سراپا بركت . . . مخدومى شيخ فضل اللّه مد ظلّه بر سبيل تحصيل علم به دار الخلافت نزهت نهاد شاه‌جهان‌آباد وارد گشت ، و عمرى در اكتساب علوم ادبيّه بگذرانيد و بفيض مجالست فصحاى شيرين كلام و شعراى بلاغت انتظام در فن شعر مهارتى بهم‌رسانيد ، ياران جانى و دوستان روحانى باعث شدند بر جمع اشعار نو و كهن ، بنا بر آن تذكرة الاحباب ، انگشت قبول بر چشم گذاشت مجمعى مختصر از احوال و اشعار اولياى باصفا و ملوك و فضلا و شعرا بتخصيص لطايفى كه ميان يكديگر گذاشته‌اند پرداخته آمد مسمى به تذكرهء حسينى . . . » ( ص 3 ) .\r\nو در ( ص 111 ) مىنويسد :\r\n« خاك پاى سخنوران آفاق مير حسين دوست حسينى مؤلف اين اوراق ، اگرچه اشعار و اقوال اين ضعيف نحيف لياقت آن ندارد كه در سلك لطايف پهلوانان عرصهء\r\n\r\n\r\n","description":"","footnote":"\r\n( 1 ) - اين كتاب بسال 1336 شمسى با تصحيح و تحشيه و مقدمهء اينجانب در طهران بطبع رسيد .\r\n","page_name":" 211 ","page_number":231},
  {"content":"\r\n\r\nنكته‌دانى و شهسواران مضمار معانى انسلاك يابد ، ليكن بپاس خاطر احباب اين دوسه بيت مىنگارد :\r\n بىتو در كلبهء تاريك نشستن شبها * اين عذابيست كه در گور نخواهد بودن \r\nاين قطعه بدوستى در شفاعت عزيزى نوشته شد :\r\n بدرگه تو از آنم شفيع مىآرند * كه هست لطف تو با بنده شهرهء كونين\r\nخدا ز جرم جهانى گذشت بهر نبى * تو بگذر از سر يك جرم از براى حسين » \r\nدر تذكرهء روز روشن ( ص 180 ) مسطورست كه :\r\n« حسينى مير حسين از موزون‌طبعان سنبهل مرادآباد بود ، كتاب تشريح الحروف و تذكرهء حسينى ازوست » .\r\nتشريح الحروف در دستور زبان فارسى است ، و علاوه بر اين ظفرنامهء عبد اللّه هاتفى جامى را هم بنثر نوشته است .\r\n\r\nاعتبار تذكرهء حسينى :\r\nمؤلف در عين حال كه تراجم را خيلى مختصر آورده در همين مختصر هم هيچ دقتى به كار نبرده ، از جمله آنكه خواجه آصفى هروى را شيرازى نوشته ( ص 38 ) و و بديع الزمان ميرزا را بديع الدّين ( ص 64 ) ، خواجوى كرمانى را معاصر سعدى نوشته ( س 119 ) و مير حيدر ذهنى كاشى را ملا حيدر اصفهانى ( ص 125 ) ، رازى شوشترى را بنقل از تحفهء سامى شيرازى نوشته ( ص 133 ) و حال آنكه سام ميرزا هم شوشترى ثبت كرده ( ص 129 ) ، فخر الدّين على بيهقى متخلص به صفى را مولانا صفى الدّين خراسانى ثبت كرده ( ص 185 ) و محمد صوفى مازندرانى را مولانا يوسف صرفى مازندرانى نوشته ( ص 187 ) .\r\nدر ضبط اشعار نيز دقتى نكرده است . مثلا اشعار معين مسكين فراهى را بنام\r\n\r\n","description":"","footnote":"","page_name":" 212 ","page_number":232},
  {"content":"\r\n\r\nخواجه معين الدّين چشتى نوشته ( ص 302 ) و اين بيت مشهور ميلى هروى را :\r\n منم و دلى كه دائم به دو دست دارم او را * اگرش نگاه‌دارى به تو مىسپارم او را \r\nچنين آورده است :\r\n منم و دل خرابى به تو مىسپارم او را * بچه كار خواهد آمد كه نگاه دارم او را \r\n( ص 319 )\r\nو اين بيت از غزل مشهور ميرزا صادق دستغيب شيرازى را بنام مير يحيى كاشى ثبت كرده است :\r\n اى كه از دشوارى راه فنا ترسى مترس * بس‌كه آسانست اين ره مىتوان خوابيد و رفت « 1 » \r\n( ص 374 )\r\nو اين نمونهء بسيار ناچيزى از اشتباهات مؤلف بود .\r\nاين تذكره بسال 1292 ق در لكهنو بطبع سنگى بسيار مغلوط و بدخطى رسيده است به‌طورىكه از كثرت اغلاط به‌هيچ‌وجه قابل استفاده نيست ، و عدمش به ز جودست .\r\n\r\n\r\n","description":"","footnote":"\r\n( 1 ) - از غزل مشهوريست بدين مطلع :\r\n هركه آمد گل ز باغ زندگانى چيد و رفت * عاقبت بر سستى اهل جهان خنديد و رفت \r\nو اين غزل بتمامه در ديوان حاجب شيرازى با تخلص او ثبت شده و ياران طريقتى او همان را عينا بر سنگ قبر او نقر كرده‌اند .\r\nبراى اطلاع از احوال صادق دستغيب و شأن نزول اين غزل رك : تذكرهء نصرآبادى ( ص 272 - 273 ) .\r\n","page_name":" 213 ","page_number":233},
  {"content":"\r\n\r\n\r\nتذكرهء حيرت از قيام الدّين حيرت اكبرآبادى هندى در نيمهء دوم قرن دوازدهم\r\nبهگوان داس در ترجمهء احوالش مىنويسد : « قيام الدّين حيرت ، موطنش اكبرآباد است ، پدرش شيخ امان اللّه ببعضى خدمات آن شهر اشتغال داشت ، خودش به مكتب‌دارى اوقات مىگذرانيد ، تذكرهء مختصرى تأليف نموده ، ازوست :\r\n غم هجر قد چون تير هلال ابرويى * عاقبت پشت دوتا همچو كمان ساخت مرا \r\n* * *\r\n يادگارى مانده است افسانهء شيرين ازو * گر ز دنيا خسرو ملك جنون فرهاد رفت \r\n* * *\r\n به آن چشمى كه سازد غارت جانها نگار من * چه خواهم كرد يا رب گر شود روزى دوچار من\r\nپريشان خاطرم كرد از درازيهاى بىپايان * بزلفش همسرى دارد مگر شبهاى تار من \r\n« سفينهء هندى ، ص 60 »\r\n\r\nتذكرهء خازن الاشعار تأليف ميرزا فرج اللّه خان شيرازى محلاتى متخلص به طرفه و ملقب به خازن الاشعار در اواخر قرن سيزدهم\r\nتذكره‌ايست عصرى و معتبر شامل تراجم عده‌يى از شعراى دورهء ناصرى كه بفرمان ناصر الدّين شاه قاجار اين غزل او را استقبال كرده‌اند :\r\n\r\n","description":"","footnote":"","page_name":" 214 ","page_number":234},
  {"content":"\r\n\r\n گر خرابات مغان پهلوى ميخانه نبود * اين دل غم‌زده را مسكن و كاشانه نبود\r\nيا رب از چيست كه در محفل جانانهء ما * هيچ‌كس جز من دلسوخته بيگانه نبود\r\nگر گنهكار نبودى بجهان ، روز جزا * از خداوند جهان عفو كريمانه نبود \r\nامتيازى كه اين تذكره نسبت بساير تذكره‌ها دارد اينست كه به صورتى شيرين و عبارتى دلنشين قيافه و شمايل و لباس صاحبان تراجم را هم تعريف و توصيف كرده است .\r\nمرحوم محمد حسين شعاع شيرازى در تذكرهء شعاعيه ترجمهء حال امين خراسانى را به عين عبارت از آنجا نقل كرده و مقدمة راجع بتذكرهء مزبور چنين نگاشته است : « نام شريفش ميرزا سيد امين و اجدادش تمام زادهء آن سرزمين . وقتى خاقان هنرپرور عدل‌گستر شاهنشاه سعيد شهيد ناصر الدّين شاه غازى ماضى غزلى چون درّ مكنون از طبع همايون بيرون آورده ، شعراى عهد را از الطاف نامتناهى مأمور باستقبال غزل شاهى مىفرمايد .\r\nميرزا فرج اللّه خان شيرازى الاصل محلاتى مسكن متخلص به طرفه و ملقّب به خازن الاشعار كه از سران نويسندهء آن عصر ، بلكه نظم و نثر در هر دوره بشخصش حصرست ، بر سر اين كار مىگمارند ، تا هركسى در آن وادى گوى از ميدان برد ، و لطمهء چوگان نخورد ، به طرز خوش و طرازى دلكش رساله‌يى در شمايلش برنگارد ، و پس از آن صورت اشعارش را اشعار نمايد .\r\n\r\nامين خراسانى\r\nميرزا سيد امين خلف ميرزا رضا از اهالى ارض اقدس و مشهد مقدس است ، در همان بلد مدتها مشغول تحصيل علوم بود ، با علم نجوم راه آسمان مىگشود ، چهار سالست كه مسافرت اختيار كرده ، و چندى در مازندران بسر برده ، يك سال و نيم است كه در\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nدار الخلافه معتكف است ، و بسيادت متّصف ، سيدى جليل جليل‌الشانست و عاقلى نكته‌دان ، بىنهايت موقرست ، و گذرانش ربّانى مقدر ، بسيار در تحصيل علوم با شوقست و بيشمار با ذوق ، عمامهء سبزى بر سر دارد ، و عباى باصفايى دربر ، گشاده پيشانى و زرد ابروست ، و كبود چشم و خوش‌رو ، بينيش بقانونست ، و لب و دهانش بنيكويى مقرون ، گونه‌يى سفيد دارد ، و عارضى گرد و مفيد ، محاسنش حنايى و محرابيست ، و عمارت بدنش خالى از خرابى ، قامتش به اندازه و موزونست ، و هاشمى نسبى بمحبت مشحون ، چون از كار تحصيل فراغت حاصل جويد ، گاهى شعر گويد ، اين غزل از آن سيد ارجمندست كه زيبا و دل‌پسندست :\r\n سينه كى بود كه از هجر تو ويرانه نبود * يا كجا دل كه بسوداى تو ديوانه نبود\r\nبود در سينه قرار دل و اين خود نه عجب * جاى ديوانه بجز گوشهء ويرانه نبود\r\nجاى در حلقهء خاصان نگزيد آنكه مدام * از ازل حلقه به گوش در ميخانه نبود\r\nره ندادند سوى دير مغان زاهد را * زان كه در خلوت رندان ره بيگانه نبود\r\nهيچ دل حاكى از انوار جمالت نشدى * اگر آيينهء روى تو بميخانه نبود\r\nدر بت و بتكده و مسجد و ميخانه و دير * هرچه ديديم بجز منظر جانانه نبود\r\nرنج حرمان را جز مرگ نبودى درمان * گر اميد كرم از همت شاهانه نبود\r\nخسرو ملكت جم ، ناصر دين شاه عجم * كز شهان چون او با همت مردانه نبود \r\n\r\n","description":"","footnote":"","page_name":" 216 ","page_number":236},
  {"content":"\r\n\r\n بحر هستى را اندر صدف هفت سپهر * همچو سلطان جهان گوهر يك‌دانه نبود » \r\nو شعاع الملك افزوده است كه :\r\n« مؤلف اين اوراق گويد كه در حدود سنهء هزار و سيصد در شيراز عليين طراز پا نهاد ، و اين شهر مينو بهر را محل اقامت قرار داد ، مأوى و مدرسش مدرسهء هاشميّه بود ، و در آنجا زبان بتدريس معقول و منقول مىگشود ، در هر علمى ماهر بود ، و بهر فن قادر ، ويژه در علم نجوم كه چشم سبعهء سيّاره ثانيش را نشان ندارد ، و امهات اربعه در صد قرن قرينش را نيارد ، من بنده دوره‌يى از هيئت و نجوم را نزد آن مرحوم ديدم و سخنان حكمت‌آميزش را به گوش دل شنيدم ، بمفاد لكلّ موسى فرعون سيد مصطفى نامى ادعاى برادرزادگى وى داشت ، و سال و ماه تخم مخالفتش را در مزرع قلوب مىكاشت ، تا در سنهء هزار و سيصد و دوازده ازين سراى پرملال درگذشت ، و در بيرون تكيهء حافظيه مدفون گشت ، شعر بسيارى عربيّا و فارسيّا گفته بود كه بمثابهء ساير ضياع و عقارش در نزد آن سيّد مردود مفقود و نابود شد ، لهذا به همان غزلى كه در تذكرهء خازن الاشعار بود اكتفا نمود » .\r\n\r\nنسخه :\r\nيك نسخه ازين تذكره در تصرف مرحوم سالار جنگ شيرازى بوده و متأسفانه چندانكه بنده تحقيق كردم معلوم نشد كه پس از فوت او بچه سرنوشتى دوچار شده است ، شگفتست كه در كتابخانهء سلطنتى هم نسخهء آن وجود ندارد .\r\n\r\nترجمهء مؤلف :\r\n« طرفهء محلاتى مسكن شيرازى الاصل ، اسمش ميرزا فرج اللّه و برادر مهتر ميرزا حبيب خاقانى ثانى است كه حالش بيان شد ، و همانا گفته شده كه اصلشان از شيرازست ، و در كودكى نقل به محلات كرده ، بالجمله ادب طرفه بيش از خاقانى بوده ، خطش هم امتياز داشته ، در سلطنت محمد شاه مبرور كه بهمن ميرزاى برادرش حكمران آذربايجان بود ، مشار اليه در حضرت او مقام خدمت خاص و رتبهء منشىباشيگرى داشت ، و بعد از رفتن شاهزادهء مزبور بمملكت روس چنانچه در تواريخ دولت قاجاريه ضبط است ،\r\n\r\n","description":"","footnote":"","page_name":" 217 ","page_number":237},
  {"content":"\r\n\r\nچندى بيكار بود ، بعد بتوسط العلى خان اديب الملك در حضرت سلطان ناصر الدّين شاه معروف و قصايد و مدايح عرض كرده مأمور شد بر جمع اشعار مخصوصهء شاهنشاه معظّم و خازن الاشعار لقب يافت ، و مشغول جمع و نگارش اشعاريست كه از زبان سلطان عصر گفته مىشود ، و مستمرى و مقررى به قدر معاش در حقش برقرارست ، و بعضى از اشعارش اينست :\r\n عشوه‌گرى كه مىرود ، دل ز كف از رميدنش * وه كه چه حالت آورد ، روى چو ماه ديدنش\r\nيار و متاع حسن و من ، جان چو كلاف بر كفم * او عجب از فروختن ، من خجل از خريدنش\r\nز ابرو و چشم او رسد ، تير بلا همى بدل * مى نبرد كسى برون ، جان ز كمان كشيدنش\r\nميوهء نو بياورد ، شاخ درخت دوستى * وه كه چه با صفا بود ، ميوهء نو رسيدنش\r\nپرده ز رخ چو بركشد ، پردهء خلق بردرد * ياد از آن كشيدن و داد از آن دريدنش\r\nپيش نظام ملك شه ، به كه حديث او برم * قصهء دل ربودن و ، مهر ز من بريدنش\r\nآهوى چشم او چرا ، رام نمىشود بكس * آه از آن نگاه او ، داد از آن رميدنش\r\nطرفه بهر كجا رود ، عشق تو شهره‌اش كند * حالت دل طپيدن و ، رنگ ز رخ پريدنش \r\n« حديقة الشعراء ، نسخه آقاى سلطان القرائى ، ص 133 »\r\nاشعارى كه ميرزا احمد ديوان‌بيگى از طرفه در حديقة الشعراء آورده زيادست ، ولى چون چنگى بدل نمىزد ، به همين يك غزل اكتفا رفت .\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nدر تذكرهء گنج شايگان ( ص 231 - 239 ) و مجمع الفصحا ( 2 : 338 - 339 ) نيز ترجمهء ميرزا فرج اللّه خان طرفه مسطورست .\r\nدر خاتمه اين نكته لازم بذكرست كه مرحوم سالار شيرازى كه خود مالك نسخه‌يى از تذكرهء مورد بحث بوده ( و ما هنوز نام واقعى آن را نمىدانيم ) « 1 » در نقل شرح حال هما براى استاد جلال الدّين همايى ، مؤلف را « ميرزا يوسف خان » معرفى كرده بوده و ايشان هم كتاب مزبور را « تذكرهء ميرزا يوسف خان » مىشناختند ، كه با توضيحات بنده رفع اشتباه از معظم‌له شد ، و به همين نحو هم در مقدمهء ديوان طرب درج فرمودند ، و بعيد نيست كه تذكرهء موصوف بنام تذكرهء ميرزا يوسف خان در خانوادهء مرحوم سالار موجود باشد .\r\n\r\nتذكرهء خاور از حيدر قلى ميرزا بن فتحعلى شاه قاجار متخلص به خاور در قرن سيزدهم\r\nاين كتاب كه بغلط عنوان تذكره دارد ، شامل منتخبياتيست از شعراى قديم و جديد در سه بخش :\r\n1 - قصايد 2 - غزليات 3 - رباعيات ، و مرتب است به ترتيب قافيه و رديف از الف تا ياء ، بدون شرح حال ، و منحصرا اشعاريست كه شعرا در اقتفاى يكديگر گفته‌اند .\r\nآغاز : « ستايش و سپاس مر معبود بىزوالى را رواست كه صحايف طرايف و اوراق لطايف ظرايف هفت كتاب افلاك را از قلم قدرت كامله بطغراى خطوط شعاعى ثوابت و سيّار از مطلع تا مقطع بياراست » .\r\n\r\n\r\n","description":"","footnote":"\r\n( 1 ) - شايد هم « تذكرهء طرفه » نام داشته باشد .\r\n","page_name":" 219 ","page_number":239},
  {"content":"\r\n\r\nانجام :\r\n « گر كشتنيم چنان كُش از بهر خداى * كز بنده شنيده باشى اى روح فداى\r\nزان ميگون‌لب ببوسهء جان‌افزاى * مستم كن و آنگه رگ جانم بگشاى » \r\nدرين كتاب از اشعار مؤلف بسيار آمده است .\r\n\r\nنسخه :\r\nكتابخانهء ملّى ملك ، شمارهء ( 4300 ) از قرن سيزدهم هجرى .\r\nزرگنده ، آقاى ركن الدّين همايون فرخ ، بخش غزليات با ديباچهء كتاب .\r\n\r\nترجمهء مؤلف :\r\nشرح حال خاور در تذكره‌هاى دورهء قاجار مذكورست ، ولى سلطان محمد سيف - الدوله كه برادر اوست در تذكرهء بزم خاقان ترجمهء او را بمصداق اهل البيت ادرى بما فى البيت ، بهتر از ديگران و چنين بقلم آورده است :\r\n« خاور نواب حيدر قلى ميرزاست ، چند سالست كه در قصبهء گلپايگان روزگار بسر مىبرد ، و از دربار خلافت وجوهات آن محال در ازاى اخراجات ايشانست ، در ميانهء شاهزادگان از حيث رفتار بيگانه شده است ، و با مردمان باديه‌نشين يگانه ، بندگانش بسوارى و جدال و قتال و سرقت اموال متردّدين خالى از ميل نيستند ، بااين‌حال اشعار بسيارى دارند ، اين چند غزل از ايشانست » و چهار غزل ازو آورده است .\r\nنسخه‌يى از ديوانش در كتابخانهء آستان قدس رضوى موجودست و بشمارهء ( 414 ) در فهرست اينجانب معرفى شده است .\r\n\r\n","description":"","footnote":"","page_name":" 220 ","page_number":240},
  {"content":"\r\n\r\n\r\nتذكرهء خسروى از محمد قلى ميرزا بن فتحعلى شاه متخلص به خسروى و ملقب به ملك‌آرا در نيمهء اول قرن سيزدهم\r\nتذكرهء عموميست كه در ذكر احوال متقدمين و متأخرين سمت تأليف يافته و نخست محمود ميرزاى قاجار برادر مؤلف در گلشن محمود و پس از وى مميز در تذكرهء خود از آن نام برده است .\r\nمحمود ميرزا مىنويسد :\r\n« كيفيت احوال نواب محمد قلى ميرزا - گوهر عمان سرورى و تاج‌دارى ، اختر آسمان كامگارى نواب محمد قلى ميرزا در روز چهارشنبهء بيست و دوم شهر رمضان المبارك در سال هزار و دويست و سهء هجرى از يمن مقدم مبارك ساحت عالم شهود را منور ساخته ، شاهزاده‌ايست كه بدون تكلف سخن‌پردازى هر سرى به احكام رفيعش و توقيع رقيقش راضى ، گاهى لشكركش بجانب گرگانست و تيغ‌زن خيل تركمان ، پيوسته دست قدرتش از باديه‌نشينان گرگان به‌نحوىكه خاطرخواه دولتست باج‌ستان ، از شرارهء تيغ جان‌سوزش گرگان همواره بدرود جان كنند ، تا نگرى از آنها اسيرست كه دستگير گرديده ! نه چندان ويله و غوغا كه بر لشكريان اعادى انداخته كه عدى توان قرار داد ، و تعداد اسير تركمان از قوهء و هم و قياس بيرون ! و در بازار بنده‌فروشى از سبزى بهاى ايشان ارزان‌ترست ! ! حسب الامر قدر قدرت شاهنشاهى بيست و يك سالست كه بفرماندهى ولايت دار المرز مازندران مشغول « 1 » و دل خلق آن ديار از غايت دادرسى او شادان ، و خلود دولت را از درگاه صمديت مسئول و خواهان ، نسبت باهالى آن ديار چندان لطفش عام و مرحمتش تام است كه جامگى خواران تجار و برزيگران آن ديار هريك بحكومت شهرى كامرانند ، و از استيفاى منفعتى مقرب آن آستان ، هرچند بسيار خوش -\r\n\r\n\r\n","description":"","footnote":"\r\n( 1 ) - تاريخ تأليف گلشن محمود 1236 هجريست و معلوم مىشود كه حضرت و الا از دوازده‌سالگى بقتل و غارت و زجر و اسارت مردم بىپناه ناحيت شمال پرداخته است .\r\n","page_name":" 221 ","page_number":241},
  {"content":"\r\n\r\nسخن و بذله‌گوست ، و ليك با فرماندهى آن ولايت خوش‌سخنى و بذله‌گويى خالى از اشكال نيست ، پيوسته اوقات شريف را بايراد لطائف نغز و اجراى ظرائف بديعه مصروف مىدارند ، و ندماى خاص ايشان ضبط مىنمايند ، گويند كتابى در ذكر احوال شعراى متقدمين و متأخرين تصنيف و تأليف فرموده‌اند كه آتشكدهء آذر شراره‌ايست از آن اخگر ، و ذرّه‌ايست از آن مهر انور ، تخلصش خسروى اشعارش رشك نتايج افكار امير خسرو دهلوى ديوانش از چهار هزار بيت بيشست .\r\nعدد اولاد ذكورش ده است كه اكبر آنها كاظم ميرزاست ، كه حسب الحكم شهريارى بفرماندهى اشرف مازندران مفتخرست ، و نام نيكويش بدادرسى سمر ، و عدد اولاد اناثش شانزده است . امّيد كه از بخت خسروى همواره كامياب و كام‌جو باشند » .\r\n« گلشن محمود »\r\nدر تذكرهء مميز ( نسخهء مجلس شمارهء 904 ص 16 ) نيز ترجمه‌اش باختصار مسطورست و در مجمع الفصحا ( ج 1 ص 25 ) تاريخ فوتش سال 1260 ثبت شده و ابيات ذيل از سفينة المحمود و تذكرهء مميز و مجمع الفصحا انتخاب گرديده است :\r\n من خود آلوده دامنم ، زچه‌رو * منع رند شرابخواره كنم \r\n* * *\r\n از آفتاب تيغ و ز مريخ ، خود جوى * وز چرخ توسن و ز مه نو ركاب خواه \r\n* * *\r\n به حال خسروى مىسوزدم دل * كه يك جان دارد و جانانه‌يى چند \r\n* * *\r\n از آن لعل لبان يك حرف و از ما * رسيدن بر حيات جاودانى \r\n* * *\r\n لذت شمشير ترا يافتم * هر نفسم كشته شدن آرزوست \r\n* * *\r\n\r\n","description":"","footnote":"","page_name":" 222 ","page_number":242},
  {"content":"\r\n\r\n مرا بيگانه‌وارم از در خويش * كه اين بيگانه روزى آشنا بود \r\n\r\nتذكرة الخواتين\r\nدر شرح حال مشاهير نسوان عالم كه متضمن تراجم شاعرات فارسىزبان نيز هست .\r\nچاپ سنگى بمبئى بسال 1306 ه ق به خط ميرزا مهدى شيرازى در 178 صفحه بقطع 25 * 17 ، ناشر محمد بن محمد رفيع ملقب به ملك‌الكتاب شيرازى است كه سراسر آن را از خيرات حسان ، ترجمه و تأليف محمد حسن خان مراغى ( اعتماد السلطنه ) ، اقتباس كرده و تأليف آن را به خود بسته است .\r\nدر تذكرة الخواتين قسمتى از تراجم خيرات حسان حذف شده و روىهم شامل ذكر 237 تن از زنان است كه با آمنهء بنت وهب آغاز و به ياسمن بو ختم مىشود .\r\nآغاز كتاب همان آغاز خيرات حسان است با همان براعت استهلال ، با اين تفاوت كه در خيرات حسان بعد از بيت :\r\n « زن از فضل محسود عالم بود * چه مردى بود كز زنى كم بود » \r\nمرقومست كه : « العبد الآبق الباغى محمد حسن بن على المراغى الشهير باعتماد السلطنه » و اين عبارت از تذكرة الخواتين مخذوفست .\r\nچيزى كه اين كتابفروش امين ! بر خيرات حسان افزوده است ، هشت صفحه شرح حال ملكهء ويكتورياست ، و ذكر خيرى از شاه جهان بيگم رئيسهء بهوپال كه بنا بامر وى اين كتاب را تأليف ! كرده است ، در خيرات حسان ( ج 2 ص 203 - 204 ) نيز شعر و شرح حال شاهجهان مسطورست .\r\nدر خيرات حسان حروف نون شامل 25 ترجمه است و در تذكرة الخواتين 2 ترجمه ، همچنين در خيرات حسان حرف م شامل 58 ترجمه است و در تذكرة الخواتين 8 ترجمه ، و بدين جهتست كه سه جلد تذكرهء خيرات حسان بيك جلد تقليل يافته\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nاست ، و در عوض بعضى جاها كه تصرفاتى از او ديده مىشود ازين قبيلست كه در ذيل ترجمهء زبيده همسر هارون الرشيد يك رباعى ممسوخ فارسى بوى نسبت داده كه اصل آن به محمد بن يمين الدوله محمود غزنوى منسوبست و تاريخ شعر فارسى را تا قرن دوم هجرى جلو برده است .\r\nرباعى ممسوخه اينست :\r\n اى جان جهان جهان ناخوش بىتو * بغداد پريشان و مشوش بىتو\r\nرفتى تو و من بىتو بماندم ، فرياد * تو در خاكى و من در آتش بىتو \r\nو اصل آن بنقل از عرفات چنين :\r\n رفتى و دل‌خسته مشوش بىتو * عيش خوش من شدست ناخوش بىتو\r\nتو رفته‌يى و آمده من بىتو بجان * تو در آبى و من در آتش بىتو « 1 » \r\nميرزا محمد مذكور بدين‌گونه اقتباس ده‌ها تأليف ديگر براى خود بوجود آورده است .\r\nوى بسال 1269 ق در شيراز ولادت يافت و در 1285 ق به هندوستان سفر كرد و در بمبئى به كتاب‌فروشى و نشر كتب پرداخت و ثروت و شهرتى بدست آورد ، در 1300 ه ق دولت ايران او را ملقب به ملك‌الكتاب كرد ، و در 1317 از طرف دولت انگليس لقب خان صاحب يافت .\r\nدر فهرست مشار آمده است كه وى « كتاب مشاهير النّساء محمد ذهنى افندى را اساس قرار داده معلومات خود را بر آن مزيد ساخته است » .\r\n\r\n\r\n","description":"","footnote":"\r\n( 1 ) - مؤلف عرفات اين رباعى را از لباب الالباب نقل كرده است و نسخه‌يى كه در دست او بوده از نظر صحت بالباب الالباب چاپى خيلى اختلاف دارد ، از جمله همين رباعى .\r\n","page_name":" 224 ","page_number":244},
  {"content":"\r\n\r\nو اين همان كاريست كه محمد حسن خان اعتماد السلطنه كرده است نه ملك‌الكتاب شيرازى ، و چون در الذريعة ( ج 4 ) احتمال داده شده است كه تذكرة الخواتين تأليف شاه جهان بيگم رئيسهء بهوپال باشد ، براى رفع اشتباه قسمتى از خاتمهء كتاب مزبور را نقل مىكنم :\r\nدر خاتمه مذكورست كه : « حسب الامر . . . نواب عليهء عاليه شاه جهان بيگم الملقب به كرون آف انديا و رئيسهء اعظم دلاور طبقهء اعلاى ستارهء هند حكمران بهوپال ادم اللّه اقبالها اين مجموعهء مسرّت‌بخشاى بهجت‌افزا مسمّا به تذكرة الخواتين كه مبتنى بر ذكر خيرات حسان است بزيور طبع درآمد ، و در توصيف اين سفينه چند بيتى در تعريف بخاطر رسيده مرقوم گرديد .\r\n اين طرفه سفينه‌اى كه در وى * كشتى كشتى قماش معنيست\r\nگيرند به كف چو اهل فضلش * چون كشتى نوح و كوه جوديست\r\nهر سوى ز اهل حال ، تختى * هر گوشه ز اهل قال ، بزميست\r\nهر سطر ز معنى روانبخش * جويى كه ز آب زندگانيست\r\nدر پوست چو گل نگنجد از شوق * پر بس‌كه ز رنگ و بوى معنيست\r\nهر صفحه ز شوخى معانى * چون پردهء چشم مست ليليست \r\nاميد كه بدولت اقبال بمطالعهء آن پردازند و خواطر را از فوائد آن بهره‌ور سازند ، به حق الحق و النّبى ، بتاريخ شهر ربيع الاولى سنهء 1306 به خط اقلّ بندگان ميرزا مهدى شيرازى » .\r\n\r\nتذكرهء دلگشا تأليف حاج على اكبر نواب شيرازى متخلص به بسمل در 1237 - 1240 ه ق\r\nشامل تراجم شعراى معاصر مؤلف است مرتب بر يك گلزار و دو بوستان و\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nيك خاتمه و يك لاحقه بشرح ذيل :\r\n\r\nگلزار\r\n: در ذكر اين ديار خلد آثار ( - شيراز ) و بعضى از احوال فرمانفرما ( - حسينعلى ميرزا ) و در آن چند گلبن است « 1 » :\r\nگلبن اول : در ذكر بعضى از احوال شيراز .\r\nگلبن دوم : در ذكر بعضى از بقاع و مساجد و مدارس و عمارات مشهوره درين بلدهء طيّبه بر وجه اجمال .\r\nگلبن سوم : در ذكر بعضى از عمارات عاليه و بقاع رفيعه و بساتين بهشت‌آيين خارج از شهر .\r\nگلبن چهارم : در بيان احوال خير مآل اشرف و الا .\r\nبوستان اول : در شرح احوال و ذكر اشعار شاهنشاه صاحبقران و خسرو گيتىستان خاقان جم پاسبان و شهزادگان شاه‌نشان و امراى ذى شوكت و شان .\r\nبوستان دوم : در ذكر احوال و اشعار شعراى معاصرين از هر ديار به قدر مقدور و به ترتيب حروف تهجى بملاحظهء حرف آخر از تخلص و نام .\r\nخاتمه : در ذكر احوال و اشعار مؤلف .\r\nالحاق : در باب زلزلهء روز چهارشنبهء چهارم شوال 1239 كازرون و جمعه بيست و هفتم همان ماه در شيراز و زلزلهء مجدد شيراز در نيم‌شب دوم محرم 1240 كه گزارش آن در پانزدهم همان ماه نگارش يافته است .\r\nآغاز\r\n « اين روضهء دلگشاست باغى ز جنان * از فضل خداى اكبر ايمن ز خزان\r\nهر صفحهء اوست غيرت عارض حور * هر سطرى ازوست رشك زلف غلمان \r\n\r\n\r\n","description":"","footnote":"\r\n( 1 ) - در نسخه براون به « سه » و در نسخهء برلين به « هفت » گلبن تقسيم شده است ، رك :\r\nاستورى 1 : 888 .\r\n","page_name":" 226 ","page_number":246},
  {"content":"\r\n\r\nدلگشا حمدى كه شميمش دلهاى مرده را زندگى دهد ، و جانفزا شكرى كه نسيمش جانهاى پژمرده را تازگى بخشد ، حمد محموديست جل‌جلاله و شكر منعمى است عم نواله كه ذكرش دواى دل دردمندانست و يادش مرهم جان مستمندان » .\r\nانجام\r\n « زبانم بذكر تو پيوسته گويا * به غير از رضايت رهم باد منسد » \r\nدر سبب تأليف گويد :\r\n« چنين گويد ترانه‌سنج شاخسار نادانى و عندليب هزار آواى بوستان خموشى و بىزبانى ، نيازمند درگاه بىنيازى ، على اكبر شيرازى كه چون جمعى از شعراى معاشر و فصحاى معاصر بودند كه هريك در فصاحت ثانى سحبان و در بلاغت مانند متنبى و حسّان ، سخنان بديع ايشان چون لآلى رخشان و لعل بدخشان درخشان ، خامهء هركدام مانند ابر بهار گوهربار و اين خيال همواره در خاطر يك‌جهتى سگال مىگذشت كه شايد بعد از اينكه هاتف غيبى نداى لاريبى     يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي     در گوش هوش ايشان خواند ، و كشان‌كشان ايشان را تا مقر موعود كشاند ، بواسطهء تغيير زمان و انقلاب دوران چنان كه رسم روزگار و قرار فلك بىقرارست بياض اشعار و ديوان افكار ايشان يكباره پايمال حوادث شود ، يا بدست ناموزونان افتد ، و آن اشعار آبدار را كه قائل آنچه شبها بروز و چه روزها در فكر خيالهاى دور و دراز بشب آورده تمام را ضايع و بنام غير نامى خود خوانده و از خود در محفل نادانان بطريق دانايان سخن رانده و رنج آنها باطل و نام نامىشان از روزگار رفته‌رفته محو و زائل شود ، چنان كه از بعضى ديد و شنيد ، پس بايد كه به قدر مقدور در حفظ منتخبات ايشان بذل جهدى به عمل آيد و در آن ميان بعضى از مزخرفات خود را درج نمايد ، . . . و چندى گذشت كه اين مدعا در دل مىگذشت و بتسويف و امروز و فردا صورت اين تمنى در آينهء ضمير جلوه‌گر مىگشت ، تا آنكه روزى در بزم حضور معدلت دستور آفتاب فلك برترى و سعد اكبر اوج سرورى . . . فرمانفرماى والاگهر فلك بارگاه بلنداختر حسينعلى ميرزا . . . ازين سياقت سخن مذكور شد . . . پس امر\r\n\r\n","description":"","footnote":"","page_name":" 227 ","page_number":247},
  {"content":"\r\n\r\nقدر قدر اشرف نفاذ يافت كه بايد حكما تذكره‌يى مشتمل بر احوال بعضى معاصرين و اشعار ايشان و ذكر قصائد و قطعاتى كه در مدح سركار ما گفته‌اند تحرير نمايى ، و چون امتثال حكم محكم ايشان واجب و تخلف از آن ممكن نبود ، عزم جزم نموده بتاريخ سنهء هزار و دويست و سى و هفت هجرى شروع در آن نمود ، و شايد تا مسمى با اسم مطابق آيد ، و استماع صاحبدلانش لايق ، آن را مسمّى به تذكرهء دلگشا ساخت و بتحرير مدعا پرداخت ، آنچه از فصحاى معاصرين معروف و اشعار ايشان بدست آمد ، منتخب اشعارشان را تالى ذكر احوالشان مرقوم ساخته و به ترتيب حروف اواخر تخلص ايشان با ملاحظهء اوايل نگاشته شد ، و ان‌شاءاللّه العزيز بعد هرچه از اشعار آنها و احوال ديگر شعرا بدست آيد الحاق خواهد شد » .\r\n\r\nفهرست صاحبان تراجم\r\n\r\nبوستان اول :\r\n1 - خاقان : فتحعلى شاه 2 - فرمانفرما : حسينعلى ميرزا 3 - خسروى : محمد قلى ميرزا 4 - دولت : محمد على ميرزا 5 - شوكت : محمد تقى ميرزا 6 - ظل السلطان : عليشاه 7 - شاپور : شيخعلى ميرزا 8 - دارا : عبد اللّه ميرزا 9 - امام‌ويردى ميرزا 10 - محمود ميرزا 11 - افسر : محمد رضا ميرزا 12 - خاور : حيدر قلى ميرزا 13 - حشمت : همايون ميرزا 14 - طغرل : ابراهيم خان 15 - شوكت : محمد قاسم خان 16 - عزت : سليمان‌خان 17 - حاجب : اللّهيار خان .\r\n\r\nبوستان دوم :\r\nحرف الف 1 - بينواى اصفهانى : ميرزا داود 2 - شيداى يزدى : ميرزا ابو الحسن 3 - شيداى اصفهانى : آقا محمد على 4 - صباى كاشى : فتحعلى خان م 1237 5 - فداى اردستانى : ميرزا سعيد 6 - ميناى ترك : فريدون بيگ 7 - صفاى اصفهانى : آقا محمد 8 - نواى شيرازى : منت على بيگ زند\r\n\r\n","description":"","footnote":"","page_name":" 228 ","page_number":248},
  {"content":"\r\n\r\n9 - وفاى فراهانى : ميرزا محمد حسين 10 - وفاى زواره‌يى : ميرزا محمد على 11 - هماى مروزى : ميرزا محمد صادق وقايع‌نگار 12 - يغماى جندقى : ميرزا ابو الحسن .\r\nب 13 - سحاب اصفهانى : ميرزا سيد محمد م 1200 14 - شهاب ترشيزى : ميرزا عبد اللّه 15 - صاحب علىآبادى : ميرزا محمد تقى 16 - طرب خفرى : محمد رفيع خان 17 - عندليب كاشى : محمد حسينخان 18 - كوكب يزدى : ميرزا عبد العلى 19 - كوكب شيرازى : آقا محمد صادق 20 - محجوب ترشيزى : ميرزا مرتضى خلف ميرزا عبد اللّه شهاب 21 - محجوب زند : ميرزا حيدر على پسر مشفق\r\nت 22 - الفت افشار : ميرزا محمد قلى 23 - الفت شيرازى : محمود خان 24 - حسرت همدانى : ملا محمد تقى 25 - حسرت اصفهانى : عليخان بيگ 26 - صحبت لارى : ملا محمد باقر 27 - طلعت اصفهانى : آقا محمد 28 - عفت شيرازى : بانو عفت 29 - عشرت شيرازى : بانو عشرت 30 - فطرت لر : محمد امين بيگ 31 - فطرت نوايى مازندرانى : چراغ‌على خان 32 - فكرت لاريجانى : سيد نعمة اللّه 33 - نصرت دكنى : عباسقلى خان 34 - نصرت طالشى : سلطان بيگ 35 - نصرت انجوى شيرازى : ميرزا سيد حسن 36 - هدايت چهاردهى دامغانى : رضا قلى خان .\r\nخ 37 - فرخ قاجار : محمد حسن خان ملقب به خانلر خان .\r\nد 38 - آزاد كشميرى : مير غضنفر على 39 - احمد نراقى : ملا احمد صفائى 40 - احمد احمدآبادى : ميرزا احمد 41 - اميد اصفهانى : ميرزا محمد خان 42 - اميد نهاوندى : ميرزا ابو الحسن 43 - جواد چهارمحالى : ميرزا جواد م 1233 44 - عابد اصفهانى : ميرزا عابد م 1229 45 - محمد اصفهانى : ميرزا محمد طبيب ملك الاطباء 46 - محمد شيرازى : آقا محمد .\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nر 47 - اختر گرجى اصفهانى : احمد بيگ 48 - اكبر نطنزى : ميرزا على اكبر 49 - انور زند شيرازى : ابراهيم خان بن كريمخان م : 1216 50 - بهار دارابجردى : ميرزا محمد على 51 - بيمار شيرازى : آقا حسين 52 - خاور آذربايجانى : محمود خان 53 - ساغر شيرازى : حاج شيخ محمد 54 - سفير شيرازى : محمد نبى خان 55 - شرر بيگدلى : حسينعلى پسر آذر 56 - شرر اصفهانى : ميرزا عسكرى 57 - صابر شيرازى : ميرزا علينقى 58 - صبور كاشى : ميرزا احمد برادرزادهء صبا 59 - طاير شيرازى : حسنعلى خان 60 - فگار شيرازى : آقا لطف‌على برادر مؤلف 61 - مجمر زواره‌يى : سيد حسين م 1225 62 - منصور اصفهانى : ميرزا رضاى طبيب 63 - منظور شيرازى : آقا محمد ابراهيم 64 - مظهر زواره‌يى : ميرزا محمد 65 - نظير زنگنه : امان اللّه بيگ م 1226\r\nز 66 - نياز دشتكى : ميرزا سيد على 67 - نياز جوشقانى : سيد حسين\r\nس 68 - انيس نهاوندى : ميرزا يوسف 69 - انيس اصفهانى : آقا محمد صادق 70 - فردوس دستغيب شيرازى : ميرزا ابو الحسن 71 - مونس اصفهانى : ميرزا محمد 72 - مونس بارفروشى : ميرزا محمد رضا .\r\nش 73 - دانش اصفهانى : محمد على ملقب بآقا بزرگ 74 - دانش دشتكى : ميرزا عبد الرّحيم 75 - درويش قاينى : درويش‌على\r\nص 78 - مخلص شيرازى : ميرزا محمد نبى\r\nض 79 - عارض اصفهانى : آقا بابا\r\n\r\n","description":"","footnote":"","page_name":" 230 ","page_number":250},
  {"content":"\r\n\r\nط 80 - نشاط اصفهانى : ميرزا عبد الوهاب 81 - محيط فراهانى : ميرزا معصوم بن ميرزا بزرگ قائم مقام .\r\nع 82 - قانع شيرازى : شيخ محمد 83 - مطبوع شيرازى : آقا محمد جعفر م 1207\r\nغ 84 - فروغ شيرازى : آقا محمد جعفر .\r\nف 85 - حريف جندقى : ميرزا سيد ابو الحسن 86 - ظريف اصفهانى : ميرزا حسن عارف كازرونى : شيخ عابد 87 - عارف اصفهانى : آقا محمد تقى 89 - واقف شاه‌جهان‌آبادى : نور العين 90 - يوسف تربلى : شيخ يوسف واعظ .\r\nق 91 - شائق سبزوارى : ملا حسين 92 - شائق شيرازى : هادى بيگ م 1236 93 - شائق اصفهانى : آقا على عسكر 94 - مشفق زند شيرازى : پير مراد بيگ م 1237 95 - ناطق اصفهانى : ميرزا محمد صادق 96 - وامق يزدى : ملا محمد على 97 - وامق اصفهانى : آقا محمد صالح .\r\nل 98 - بيدل جهرمى : ميرزا سيد محمد رحيم 99 - بيدل نيشابورى : محمد امين خان 100 - سائل فارسى : محمد سعيد ملقب بآقاجانى 101 - مايل آشتيانى : ميرزا محمد على 102 - مايل شيرازى : آقا محمد برادر مؤلف 103 - مايل اصفهانى : شيخ رحيم شكسته - نويس 104 - وصال شيرازى : ميرزا شفيع ملقب بميرزا كوچك .\r\nم 105 - ميرزا ابو القاسم فراهانى : قائم مقام متخلص به « ثنائى » 106 - قاسم انجوى : ميرزا ابو القاسم 107 - خرم شيرازى : ميرزا نجفعلى\r\n\r\n","description":"","footnote":"","page_name":" 231 ","page_number":251},
  {"content":"\r\n\r\n108 - خرّم اصفهانى : ميرزا هاشم 109 - خرم خراسانى ساروى : حسين 110 - خرم مشهدى : عبد المجيد 111 - قائم‌مقام فراهانى : ميرزا عيسى ملقب به ميرزا بزرگ 112 - محروم جهرمى : آقا حسينعلى 113 - منعم شيرازى : منعم نام 114 - نادم استرآبادى : ملا محمد .\r\nن 115 - پريشان عليشكرى : مرتضى قلى بيگ بيات 116 - برهان لكناهورى : عليخان 117 - حسن نهاوندى : ملا حسن 118 - حسين مازندرانى : ملا حسين م 1231 119 - حسين : مير محمد حسين لكناهورى 120 - حيران يزدى : ملا محمد على 121 - روشن شيرازى : ميرزا احمد خلف عالى 122 - گلشن زنگنهء شيرازى : ميرزا محمد على 123 - مجنون شيرازى : ميرزا محمد حسين 124 - مكين شاه‌جهان‌آبادى : ميرزا محمد فاخر 125 - مفتون آذربايجانى : عبد الرزاق بيگ دنبلى 126 - مفتون قمى : ميرزا سيد رفيع 127 - همايون فريدنى : شيخ عبد العال .\r\nو 128 - چماق‌لوى مازندرانى .\r\nه 129 - آگه شيرازى : آقا على اشرف برادر مؤلف 130 - آشفتهء ايروانى : كلب حسين بيگ 131 - بندهء تبريزى : ميرزا رضى 132 - ذرّهء تفرشى : ميرزا عبد الغنى 133 - شحنهء اوبهى : محمد مهدى خان 134 - قطرهء اصفهانى : ميرزا عبد الوهاب 135 - كشتهء نطنزى : ميرزا سيد احمد 136 - نصر اللّه خان قراگوزلو 137 - والهء اصفهانى : آقا محمد كاظم .\r\nى 138 - باقى اصفهانى : ميرزا سيد عبد الباقى 139 - تسلى شيرازى : آقا رجبعلى 140 - ميرزاجانى دشتكى : سيد محمد حسين 141 - حسين يزدى : ميرزا محمد حسين م 1221\r\n\r\n","description":"","footnote":"","page_name":" 232 ","page_number":252},
  {"content":"\r\n\r\n142 - خاورى شيرازى : ميرزا فضل اللّه 143 - خاورى تبريزى : ميرزا معصوم 144 - ذوقى شيرازى : آقا بزرگ بن كوكب 145 - راوى گروسى : فاضلخان 146 - رفيقى تفرشى : ميرزا سيد محمد على 147 - رهى اصفهانى : آقا محمد ابراهيم م 1226 148 - سلطان نوايى مازندرانى : رضا قلى م 1237 149 - صفى هندى : ميرزا صفى 150 - صفايى كرمانى : آقا محمد 154 - آقا على فسائى 155 - عامى شيرازى : حاج حسين م 1220 156 - فدوى شيرازى : آقا محمد جعفر 157 - فگارى فارسى : ميرزا محمد م 1238 158 - قاآنى شيرازى : ميرزا حبيب 159 - قضائى يزدى : عبد الرّحيم 160 - ميرزا مهدى شيرازى 161 - مهدى بيگ شقاقى 162 - نادرى كازرونى : ميرزا ابراهيم 163 - نشاطى اصفهانى : محمد باقر بيگ گرجى م 1234 164 - نشاطى مازندرانى : ميرزا عباس 165 - نقى لاهورى : ميرزا على نقيخان 166 - نور على اصفهانى : نور عليشاه 167 - نيرى شيرازى : ميرزا طاهر 168 - يارى اصفهانى : ميرزا محمد حسين م 1211\r\nخاتمه 169 - در ذكر احوال و اشعار مؤلف .\r\n\r\nنسخه :\r\nمجموعهء براون :  J  - هوتوم شيندلر شمارهء 37 ( ظاهرا دست‌نويس مؤلف يا ديگرى براى مؤلف است ) ، برلين : 667 حدود 1252 ه ، « استورى 1 :\r\n888 » ؛ كتابخانهء ملى ، ش 1477 و 1073 ؛ ملك : ش 3840 قرن 13 ؛ كتابخانهء شخصى آقاى عبد الحسين بيات ، قرن 13 و كتابخانهء سلطنتى ايران ش 625 ، مركزى دانشگاه : ش 2999 ، اين نسخه ضميمهء مجموعه‌يى از آثار مؤلف است بدين شرح :\r\n1 - تذكرهء دلگشا ( 1 - 361 ) .\r\n2 - شرح سى فصل خواجهء طوسى ( 363 - 436 ) از همو كه در 1230 و بنام فتحعلى شاه قاجار آن را ساخته است ، چندين حاشيه دارد و با نشانهء « منه غفر له » .\r\n\r\n","description":"","footnote":"","page_name":" 233 ","page_number":253},
  {"content":"\r\n\r\n3 - ذخيرة النجاة فى الميراث الاموات ( 437 - 487 ) از همو به فارسى در 11 رجب 1347 و بنام حسين على ميرزاى قاجار ، در يك مقدمه و پنج قول و ده مقاله و خاتمه در ده فصل و بسيار رسالهء خوبيست .\r\n4 - نور الهداية فى اثبات الرسالة ( 488 - 507 ) از همو بدرخواست يكى از دانشمندان مسيحى در يك مقدمه در سه باب و يك مقاله در يك مقدمه و سه مطلب و يك خاتمه .\r\n5 - اندرزنامه « 1 » ( 508 - 523 ) از همو كه براى ابو طالب نواب و ميرزا على صدر و دو پسر خود ساخته است .\r\n5 - تحفه السفر لنور البصر ( 524 - 559 ) از همو در معانى و بيان و بديع كه بنام فرزند خود ساخته است در يك مقدمه در آنچهء پيش از شروع دانستنى است و سه باب ( استعارات ، كنايات ، صنايع بديع ) و خاتمه در تشبيهات ، و او آن را در بندر بوشهر هنگامى كه حسين على ميرزاى قاجار فرمانفرماى فارس در آنجا بوده در 7 رجب 1244 بپايان رسانده است « 2 » .\r\nخط نسخ على ميرزا پسر على جان فتح‌آبادى در 1248 در ش 4 و همهء شماره‌ها بيك خط است و ش 6 مورخ 2 ج 1 / 1248 است ، عنوان و نشان شنگرف ، خط مؤلف مورخ ج 2 / 1248 كه فهرست رساله‌هاى مجموعه را داده است در صفحهء عنوان ديده مىشود ، 17 س 5 / 13 * 5 / 20 ، 280 برگ 20 * 5 / 19 ، كاغذ فرنگى ، جلد تيماج مشكى درون نخودى .\r\n« فهرست مركزى ، ج 10 ص 1921 - 1929 »\r\nترجمهء بسمل بقلم شعاع شيرازى در ذيل شكرستان پارس مسطورست ، و درينجا گزارش احوال او را از تذكرهء دلگشا نقل مىكنيم :\r\n\r\n\r\n","description":"","footnote":"\r\n( 1 ) - نسخهء ديگر : مركزى ، ش 3528 جزء نهم مجموعه .\r\n( 2 ) - و نيز ازوست : اثبات الواجب « رك : الذريعة » .\r\n","page_name":" 234 ","page_number":254},
  {"content":"\r\n\r\n\r\nترجمهء مؤلف بقلم خود وى\r\nخاتمه در ذكر احوال و اشعار مؤلف : حقير فقير سراپا تقصير را اسم على اكبر و بجزو اخير اسم مشتهر ، متخلص به بسمل ، اجداد حقير كه اباعن‌جد از زمرهء علماى عظام و فضلاى ذوى المجد و الاحترام مرجع سلاطين و ملجأ مساكين بوده اصل بعضى از ايشان از عراق عجم و برخى از خراسان و در عهد دولت صفويه در دارالسلطنهء اصفهان متوطن ، در فتنهء افغان از آن بلدهء فاخره نهضت و دار العلم شيراز را مسكن ساخته ، والد ماجد طاب ثراه و جعل الجنة مثواه در آن خاك پاك متولد و حقير نيز در آنجا تولد يافته ، چندى در مدرسهء حكيم شيراز كه مدرس آن بعض از گذشتگان فقير بودند مسكن داشتم ، و از بخشايش خالق به قدر الحال بكسب كمال و تحصيل علوم بمتابعت اسلاف خويش خاطر مىگماشتم ، مدتى عمر صرف نحو نمودم و زمانى زبان بمنطق گشودم ، روزى چند گوى معانى بديع از ميدان بيان ربودم ، در فنون رياضى رياضات كشيدم ، و گلهاى بىخار از رياض دفاتر استادان چيدم ، از حكيمان دانشمند قواعد عقلى را با دلّه و براهين شنيدم ، اشاراتم شفاى دل دردمند شد ، و درك مقاصدم نجات جان مستمند ، شوارق تجريدم بحكمت عين رساند ، و هدايتم بمواقف مشاعر و مشارق انوار كشاند ، اسفارم مجلى مرآت عقل آمد ، و دلم پس از آن جوياى قواعد نقل ، مدارك مسالك شرايع را طالب گشتم ، و مفاتيح ابواب مجالس دروس را راغب ، لمعهء ارشاد را بمناهج كافى جستم و بوسيلهء بحار رسائل زنگ شكوك از مرآت دل بنهجى وافى شستم ، تا منتهاى معالم اصولم در تهذيب قوانين مسائل به كف كفايت رسيد ، و از فحول استادان رجال صحت و ضعف خبرى چند شنيد ، با گوشه‌نشينان صوف‌پوش و ديوانگان عالم هوش گاهى نشستم ، و در خلوت استفادت در خودبينى بر روى دل بستم ، در عرصهء جهان بسى خوب و زشت ديدم ، و بسى سخنان مقبول و مردود گفتم و شنيدم ، تا از بخشش بخشايندهء بىمنت به قدر مقسوم از انواع علوم بهره‌ور ، و نخل مرادم با ثمار خوشگوار دانش و بينش مثمر آمد ، گاهى از تعليم و تعلم فارغ نبودم ، و در تمام عمر جز طريق كسب هنر نپيمودم ، هميشه مجالستم با ارباب كمال\r\n\r\n","description":"","footnote":"","page_name":" 235 ","page_number":255},
  {"content":"\r\n\r\nبود و خاطرم را از تضييع عمر گرامى ملال .\r\n اىدريغا كه رفت عمر شريف * نوبهار مرا رسيد خريف\r\nرو به پنجه نهاد عمر ايواى * نامد از كاروان صداى دراى \r\nگاهى با موزونانم صحبتى دست داد ، و بمزخرف ناموزون در صحبت ايشان لبى مىگشاد ، تا آنكه رفته‌رفته ديوانى مرتب داشتم ، و گاهى بمشاطگى خامه بر عارض نامه حرفى نگاشتم ، در عنفوان جوانى به يارى بارى احرام حريم حرم بر ميان جان بسته بشرف زيارت بيت اللّه و مدينهء مشرفه شرفياب شدم ، ديده از غبار بقيع روشن و از درك روضه خاطر غيرت گلشن كردم ، چنديست الطاف حضرت آسمان بسطت فرمانفرمايى در حقم زياده از ديگران و هر روز در حضرتش حاضر و بر رخسار آفتاب مثالش ناظر ، شرح مراسم بقياس اشرفش نه در قوهء خامه است و نه در حوصلهء نامه ، هرچه گويم زياده بر آنست و هرچه نويسم افزون از آن ، بتوسط خدمتش در حضرت شاهنشاه فلك درگاه و مظهر الطاف آله خسرو صاحبقران ، زينت تاج و تخت كيان ، خاقان جمجاه كه دولتش پاينده و آفتاب رخسارش بر سپهر سرورى تابنده باد ، قدرم قدرى برتر از دگران و نظر عطوفت اقدسش پيوسته بجانبم نگران ، محسود اقرانم و غيرت خاطر همگنان ، صدر منصب صدارتم بامر همايونش مكانست ، و اعيان حضرتش حضورم را مهربان و قدردان .\r\nدر بدايت حال شرحى برسى فصل خواجه نصير طوسى عليه الرّحمه نوشتم و رساله‌يى در اثبات نبوّت خاصه مسمى به نور الهدايه نگاشتم و حاشيه بر تفسير قاضى بيضاوى و تفسيرى فارسى و بر مدارك شرايع تعليقاتى در دستست ، اميد كه باتمام رسد ، رسائل مختصر در جواب اسولهء متعدد نوشته‌ام ، شعرى چند از افكار خام خود را در اين نامه ثبت نمودم كه بطفيل ديگر ياران در او نظر كنند ، چه گل را از خار چاره‌يى و آتش را از دود كناره‌يى نيست ، اميد آنكه به نظر عطوفت در اين نامه نگرند و خطايا را بذيل عفو درپوشند ، انّه خير ناصر و معين » .\r\n\r\n","description":"","footnote":"","page_name":" 236 ","page_number":256},
  {"content":"\r\n\r\n\r\nمنتخبى از اشعار اوست\r\n بستند پاى ما و شكستند بال ما * سنگست آن دلى كه نسوزد به حال ما \r\n* * *\r\n چون ابر كنم گريه بر احوال دل زار * هرگه نگرم كشتهء بىحاصل خود را\r\nسعى از پى ويرانى دل اين همه از چيست * ويران‌تر ازين چند كنى منزل خود را \r\n* * *\r\n در پنجهء ماه آفتابست * يا در كف ساقيان شرابست \r\n* * *\r\n زين طبيبان عجبى نيست كه بيمار دهد جان * عجب اينست كه بيچاره برد جان به‌سلامت \r\n* * *\r\n هركس ز تو شادمان بچيزيست * جز من كه بهيچم از تو خرسند \r\n* * *\r\n اگرچه نگذرم هرگز بيادت * مبادا يادت از يادم فراموش \r\n* * *\r\n سرويست قدت ، زيبا و دلخواه * امّا چه حاصل ، با دست كوتاه\r\nدر انتظارت ، هر روز تا شب * چشمى است بر در ، گوشى است بر راه \r\n* * *\r\n يكى كرد در خاك سيمى نهان * به دو گفت كارآگهى كاى فلان\r\nبه صد سعيش از خاك كردند دور * تو بازش به خاك اندر آرى به زور\r\nاگر هوشمندى و دانشورى * دريغست بگذارى و بگذرى \r\n\r\n","description":"","footnote":"","page_name":" 237 ","page_number":257},
  {"content":"\r\n\r\nرباعى\r\n آن غيرت گلرخان نوشاد و چگل * شمشاد ز رفتار خوشش پاى به گل\r\nبربود ز يك نگاه از من دل و دين * دل از پى او فتاد و من از پى دل \r\n* * *\r\n هر قطره كه چشم خونفشان مىبارد * دل آخر كار عشق مىپندارد\r\nبيچاره فتاده تازه در اين دريا * هر موجى را كناره مىپندارد \r\nمنقول از نسخهء دوست دانشمندم آقاى عبد الحسين بيات كه بمشخصات ذيل است :\r\n182 برگ بقطع 21 * 30 هر صفحه 17 سطر ، اشعار سه‌ستونى ، خط نسخ ، كاغذ فرنگى آهار مهره‌دار ، عناوين بسرخى ، جلد تيماج مشكى ، تاريخ تحرير ندارد ، ولى نسخه‌ايست كه از هند برگشته و مختوم است به مهر : المتوكل على اللّه عبده محمد نبى .\r\nدر ميان آخرين برگ به لاتين نوشته شده است : محمد نبى خان ، بمبئى ، و نيز با همان مركب در هامش آخرين صفحه مرقوم است كه : مرسلهء ابو طالب خلف مرحوم حاجى اكبر نواب از شيراز برسم يادگار » . نسخه‌ايست بدون سرلوح و جدول ولى پاكيزه و كم‌غلط ، فقط در ذيل ترجمهء عشرت شيرازى جاى چهار بيت و در ذيل ترجمهء قاآنى جاى بيست و دو بيت شعر خاليست .\r\nو نيز از آثار اوست كتاب بحر اللئالى در شرح حالات امام جعفر صادق و تاريخ زمان و سلاطين و امراى معاصر آن جناب ، در يك مقدمه و شانزده باب و يك خاتمه ، كه در شيراز در سال 1318 شمسى بطبع سنگى رسيده است .\r\n\r\n","description":"","footnote":"","page_name":" 238 ","page_number":258},
  {"content":"\r\n\r\n\r\nتذكرهء ديده منسوب به مغل مخاطب به آغر خان بهادر ترك جنگ متخلص به ديده\r\nوى از قوم تركمان و پسر كوچك آغر خان بزرگست و نسبش به آغر نام كه از اولاد يافث بن نوح بود منتهى مىشود ، آغر خان در زمان محمد شاه گوركانى منصب پنج‌هزارى و داروغگى گرز برادران شاهى را داشت .\r\nخوش‌گو مىنويسد : « ظاهرا تذكرة الشعراء نوشته در احوال معاصرين اما به فقير نرسيده ، چند سالست كه از عالم گذشته . » ولى حاكم خان لاهورى مؤلف تذكرهء مردم ديده كه شخصا او را ديده در ترجمهء احوالش ذكرى ازين كتاب نكرده است .\r\nبنده تصور مىكنم كه خوش‌گو تذكرهء حيات الشعراى متين كشميرى را كه بنام آغر خان مزبور تأليف كرده است اشتباها از آغر خان دانسته ، و چون يقين نداشته كه او تذكره‌يى تأليف كرده باشد ، ترديد خود را با قيد « ظاهرا » آشكار ساخته است .\r\nرك : سفينهء خوش‌گو ، دفتر ثالث ، ص 255 و مردم ديده ، ص 163 و بىنظير ص 113 و مآثر الامراء ، ج 1 ص 274 - 277 .\r\nازوست\r\n ابروى تو زه كرده كمانى بكمينى * يك صيد نياسود زمانى بزمينى \r\n* * *\r\n ديده غير ترا نمىبيند * يك قسم ، صد قسم ، هزار قسم \r\n\r\nتذكرهء راهب تأليف شيخعلى راهب هروى در قرن سيزدهم\r\nهلاكو ميرزاى قاجار متخلص به خراب در تذكرهء خود موسوم به خرابات چنين\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nنوشته است :\r\n« راهب اسمش شيخ على اصلش از هرات از كهنه شاعران ايران است و از جملهء استادان ، كتابى موسوم به دير راهب بنظم درآورده است ، و تذكره‌يى در احوال معاصرين و بعضى از بلدان را حسب الامر عليرضا پاشاى وزير بغداد نوشته است ، و خوب از عهده برآمده است ، بسياق ناصر خسرو و حديقه . سخن‌سرايى را مسلّم است .\r\nاو راست\r\n آنان كه شب و روز مرا مونس و يارند * يك‌روزه چو گل ، يك‌شبه چون شمع مزارند \r\n* * *\r\n دو تن جاريه در سراى منست * يكى نام زيبا و يك زعفران\r\nولى هر دو دارند در وقت كار * يكى ضعف دل وان دگر ضعف ران \r\n* * *\r\n اى مايهء جهل و مظهر فسق و فجور * از شيوهء انصاف و مروّت مهجور\r\nروشن زچه‌رو نام تو اى ظلمت صرف * برعكس نهند نام زنگى كافور \r\n* * *\r\n اگر خواهى نبينى هر بلا را * مبين روى نقيب كربلا را » \r\nفى وسط درياى جانفرساى محيط مسوده شد 1355 » .\r\n« خرابات »\r\n\r\n","description":"","footnote":"","page_name":" 240 ","page_number":260},
  {"content":"\r\n\r\n\r\nتذكرهء رفعت از سيد مرتضى رفعت در 1288 ه ق\r\nعبرت نايينى در ذيل نام دانش شيرازى « ميرزا لطف‌على صدر الافاضل » مىنويسد كه : « در سنهء هزار و دويست و هشتاد و هشت مرحوم سيد مرتضى متخلص به رفعت پسر مرحوم سيد محمد شمس الادباء شرح حال وى را نوشته » ، و بعد بنقل آن مىپردازد كه اينست :\r\n« شرح حال دانش بقلم مرحوم سيد مرتضى رفعت پسر مرحوم شمس الادباء :\r\nدانش هو العالم النحرير المنطيق و الشاعر الذليق الطّليق لسن مصقع ، اديب اريب اروع ذو دراية و رواية ، اللّوزعى الالمعى ، نام نامى و اسم ساميش محمد على الشهير به لطف‌على ، جوانيست بافرهنگ ، و جهانيست باهوش و هنگ ، دانشمنديست فرزانه ، و هوشمنديست يگانه ، سپهر فضل را مهين رخشنده اخترست ، و بحر عقل را بهين درخشنده گوهر ، پايهء شعرش برترى از شعرى جسته ، و مايهء نثرش عقد ثريّا را از هم گسسته ، كلمات كرامات آياتش مصباح ظلام شبهت است و صيقل زنگ ريبت ، از ارباب فضل و دانش است ، و اصحاب عقل و بينش ، ميدان فصاحت را رستم دستان ، و ايوان بلاغت را فريدون و اردوان ، و ما ينطق عن الهوى ان هو الّا وحى يوحى علّمه شديد القوى ذو مرّة فاستوى ، در علم خط سرآمد و اوستاد ، و خط نستعليقش چون رشيدا و مير عماد ، شكسته‌اش چون زلف دلبران پيوسته ، و در خوشنويسى نوك خامهء درويش را شكسته .\r\n هركس كه بصفحهء خطش ديده گشاد * دل بر خط دلبران مهوش ننهاد\r\nدر عالم خط بود مسلّم امروز * استادان را چنين خطى دست نداد \r\nبساط علمش پهناورتر از رود ارس ، و بسيط حلمش گسترده‌تر از وادى قبس ،\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nطبع وافيش درياچهء سخن ، و قلب صافيش سراچهء روشنست ، خامه‌اش گهرريز ، و چامه‌اش عنبربيز ، رشتهء نظمش منتظم چون لآلى منضود ، و نوشتهء نثرش منظّم چون درارى معقود .\r\n لقد حاز اقسام الفضائل كلّها * فامسى وحيدا فى فنون الفضائل \r\nبابش محطّ رحل افاضل ، و جنابش مهبط فضائل ، دائرهء هنر را مركز محاط ، و مركز خرد را دائرهء محيط .\r\n خرد كمتر از آن باشد كه او در وى كند منزل * مغيلان چيست تا سيمرغ در وى آشيان سازد \r\nظاهرش از كمالات آراسته ، و باطنش بمضمون الظّاهر عنوان الباطن پيراسته ، صيت تحقيق و تحققش گوى سبقت و تفوق از همگنان ربوده ، و كميت تدقيق و تدققش بتكاپوى طرق و انّ من الشعر لحكمة ، و من يؤتى الحكمة فقد اوتى خيرا كثيرا پيموده ، والد ماجدش از اكابر تجار و اعاظم است ، و اسم شريف وى محمد كاظم ، در دولت شاهنشاه مبرور البسه اللّه من حلل النّور ، با حسينخان نظام الدوله دوست مرافق و يار موافق بوده ، چنان كه در دبستانها داستانهاى ايشان مرقوم ، و بر آحاد و افراد مردم معلوم است ، مسقط الرأس وى خطهء پاك فارس ، مولد و موطن اصلى وى خاك شيرازست ، و سالهاى دراز ابوى آن جناب با نظام الدوله در آنجا بسر برده و آن مرحوم امورات خود را بوى سپرده بود ، تا آنكه از گردش زمان ، و بدروشى آسمان ، نظام الدوله معزول گشت و مخذول در خانه نشست ، در اين حالت آن جناب در اين سراى سپنج بود و در سال پنج مىنمود ، به عادت اطفال خويش را بلهو و لعب شاغل ، و در عوض راحت تعب حاصل مىكرد ، تا رسيد بسنّ هفت و وقت راحت و محنت وى رفت ، ايّام تعطّلش بدل به تحصيل ، و هنگام تبطّلش عوض بتكميل شد ، در مكتبش گذاردند ، و كتبش در كنار نهادند ، به زودى فارسى را درنورديد ، و مقدمهء مقدمات فروچيد ، و ابوى ايشان در محارست وى چنان ممارست كرده كه ساعتى از مطالعه تغافل و از مباحثه تكاسل نمىورزيد ، بلكه ذات پاك وى قابل اين صفات بوده ، و گرنه هر سنگ و گلى قابل لولو\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nو مرجان نشود ، چنان كه خود فرموده .\r\n ما خود از كنج قفس ميل بهامون نكنيم * ظلم صيّاد ستم‌پرورمان اين همه نيست \r\nتا جاى و مكان در مدرسهء سپهسالار گزيد ، و گوشهء عزلت براى تحصيل كمالات پسنديد ، چندى عمر گرانمايه را صرف نحو ، و برخى اوقات بلندپايه را در صرف و نحو آن يعنى ادبيّت و عربيّت و عروض و قوافى و مرصعات و معايب نظم و نثر بسر نمود ، و مسالك مطالب علوم را پيمود ، زمانى برنيامد كه سرآمد دوران و نادرهء زمان شد ، در جميع علوم ممتاز و از كتب و دفتر بىنياز آمد ، گاهگاهى كه از درس و بحث مىرنجيده شعرهاى موزون و سنجيده مىگفت ، و درارى ناسفته مىسفت ، ضميرش مخزن اسرار لدنّى و قلب منيرش معدن انوار ربّ ارنا الاشياء ، كما هى گرديد ، رفته‌رفته كارش بجايى رسيد و رتبهء اقتدارش در شعر چنان بالا كشيد كه افضل من الجاحظ و اكمل من الخاقانى و الحافظ شد ، شعرش چون شعر خوبان محبوب و منزّه و مبرّا از عيوب گشت ، غزل را بمذاق سعدى و سنجرى مىسرايد ، و قصيده و تغزل را چون معزّى و عنصرى » انتهى .\r\n« مدينة الادب ، ج 1 ص 951 - 954 »\r\nشرح حال مؤلف را در جايى نديدم ، عبرت هم در كتاب خود مذكور نداشته است .\r\n\r\nتذكرهء زنان شاعر معاصر ايران تأليف سيد هادى كورش حايرى ( معاصر )\r\nجزوهء اول ، چاپ تهران ، سربى ، جيبى ، 96 ص .\r\n« فهرست مشار »\r\n\r\n","description":"","footnote":"","page_name":" 243 ","page_number":263},
  {"content":"\r\n\r\n\r\nتذكرهء سرور تأليف لاله هيت پرشاد متخلص به سرور در قرن سيزدهم\r\nمولوى محمد مظفر حسين صبا مىنويسد : « سرور لاله هيت پرشاد كايتهه شاه‌جهان‌پورى مؤلف تذكرهء شعرا است ، كه بمدح هر شاعر در ترجمه‌اش يك رباعى منظوم خود نوشته و در تاريخ گويى مهارتى داشت و تا زمان تأليف آفتاب عالمتاب ( 1238 - 1269 ه ) در قيد حيات بود و سنين عمرش از هشتاد گذشته .\r\n ز بس بىتابى دل ريزد اشك آتشين من * چراغ برق را فانوس باشد آستين من » \r\n« روز روشن ، ص 290 »\r\n\r\nتذكرة السلسلة تأليف حاج سيد ابو القاسم مدرسى يزدى متخلص به صابر در 1314 ه ق\r\nتذكرهء مختصريست مشتمل بر سه سلسله و يك‌رشته در شرح احوال و منتخب آثار سلسلهء مدرسيهء يزد و جمعا شامل بيست و نه ترجمه است .\r\nآغاز : « بسمله ، حمد بىحد و ستايش بىعد خالقى را سزد كه بينش را خلعت هستى بخشيده ، و فطرت را در صدف شرف درياى بىمنتهاى رأفت و مرحمت پروريده . . . الخ »\r\nانجام :\r\n « هركه عشق او ورزد ، لا علاج جان بازد * يا ز شوق ديدارش ، يا ز درد هجرانش » \r\nدر مقدمه آورده است كه : « . . . اقل حاج و سادات ابو القاسم المتخلص به صابر\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nخلف خلد قرار ميرزا محمد ابراهيم برادرزادهء قطب الاقطاب ميرزاى مدرس طاب ثراه بر خود لازم و متحتم ساخته بعضى از اشعار گهربار ايشان را ثبت نموده و آن را به تذكرة - السلسلة نام نهادم ، و علاوه از اشعار مجملى از احوال خجسته مآل هريك باختصار گوشزد صاحبان عظام و دوستان كرام مىشود ، و مرتب ساختم به سه سلسله و يك‌رشته :\r\nسلسلهء اول در احوال متقدمين .\r\nسلسلهء دوم در احوال معاصرين .\r\nسلسلهء سوم در اشعار شيرين .\r\nرشته در احوال كمترين .\r\nو در رقم‌زد اسامى گرامى ايشان به ترتيب حروف تهجى است ، و اگر در حرف مساوى باشند ، هريك سن شريفشان بيشتر نام نامىشان پيشتر ، و اگر مساوى باشند بمقتضاى الافضل فالافضل عمل خواهد شد . . . »\r\n\r\nفهرست اسامى شعرا\r\n1 - ميرزاى مدرس بزرگ 2 - ميرزا محمد على حيران مدرس ثانى 3 - ميرزا سيد حسن پسر حيران 4 - ميرزا ابراهيم خاموش پسر حيران 5 - ميرزا ابو الحسن شيدا 6 - ميرزا محمد على شهلا 7 - ميرزا محمد صادق صادق 8 - حاج ميرزا سيد على 9 - ميرزا سيد كاظم 10 - ميرزا سيد يحيى فدائى 11 - ميرزا سيد مرتضى كامل 12 - ميرزا سيد حسن ناطق 13 - ميرزا محمد على وامق ( سابقا ساقى مؤلف ميكده ) 14 - ميرزا محمد اسماعيل 15 - حاج ميرزا محمد باقر 16 - ميرزا ابو الحسن تجلى 17 - ميرزا سيد علينقى حجاب 18 - حاج ميرزا سيد حسين 19 - ميرزا محمد حسن 20 - ميرزا مصطفى خالص 21 - حاج ميرزا محمد على درويش\r\n\r\n","description":"","footnote":"","page_name":" 245 ","page_number":265},
  {"content":"\r\n\r\n22 - ميرزا زين العابدين صدر الشريعة 23 - ميرزا سيد على مشتاق 24 - ميرزا عبد الباقى 25 - سيد محمد فانى 26 - حاج ميرزا محمد حسن 27 - ميرزا سيد على مشتاق 28 - ميرزا محمد على 29 - حاج سيد ابو القاسم صابر ( مؤلف ) و اين برابر نسخهء آقاى حاج سيد ابو الفضل سعيدى ريحان واعظ و اديب يزدى است .\r\nنسخهء شمارهء [ 84 - د 
  ] دانشكدهء ادبيات طهران كه نيز اصل و به خط مؤلف است با نسخهء آقاى ريحان اختلاف دارد ، و در فهرست دانشكده آمده است كه مشتمل بر دو سلسله و يك‌رشته بشرح ذيلست :\r\nسلسلهء يكم : 1 - ميرزا محمد على حيران مدرس 2 - ميرزا سيد حسن پسر حيران 3 - حاجى ميرزا محمد ابراهيم خاموش پسر حيران مدرس 4 - ميرزا ابو الحسن شيدا 5 - ميرزا محمد على 6 - ميرزا محمد صادق شيدا 7 - ميرزا سيد يحيى فدائى پسر وامق 8 - ميرزا سيد حسن حسين ناطق 9 - ميرزا محمد على وامق\r\nسلسلهء دوم : 10 - آقا ميرزا سيد كاظم 11 - آقا ميرزا محمد اسماعيل 12 - حاجى ميرزا محمد باقر 13 - آقا ميرزا ابو الحسن تجلى 14 - آقا ميرزا مصطفى خالص 15 - حاجى ميرزا محمد على درويش 16 - حاجى ميرزا محمد حسن 17 - آقا ميرزا سيد على مشتاق 18 - آقا ميرزا محمد على رشته : 19 - در سرگذشت كمترين ( مؤلف )\r\n\r\nنمونهء تراجم\r\n« ناطق اسم شريفش ميرزا سيد حسن از سادات عالىدرجات حسنى الحسينى يكى از بنى اعمام خلد قرار مدرس در سلك طلاب و شيرازهء دفتر آداب خجسته نهاد و در\r\n\r\n","description":"","footnote":"","page_name":" 246 ","page_number":266},
  {"content":"\r\n\r\nنسخ‌نويسى استاد شعر حجله‌خانهء خلد قرار كامل از ايشانست » .\r\nنسخهء آقاى حاج سيد ابو الفضل سعيدى ريحان ، مجموعه‌ايست خشتى داراى 180 برگ مشتمل بر مجالس وعظ و خطابه و مراثى و مباحثى بنظم و نثر در باب احتياط بنام احتياطيّه ، و از برگ 150 تا 161 تذكرة السلسلة است ، و بقيه ديوان اشعار خود صابر .\r\nاز دانشمند محترم جناب آقاى دكتر وزيرى سپاسگزارم كه اطلاعات لازمه را در مورد نسخهء آقاى ريحان در اختيار بنده گذاردند .\r\nنسخهء دانشكدهء ادبيات از آغاز افتادگى دارد ، رشته را هم فاقدست ، و نيز ده ترجمه كمتر از نسخهء آقاى ريحان دارد .\r\n\r\nترجمهء مؤلف :\r\n« هم از دودمان مدرّس صابر تخلصى بوده كه تذكره‌يى در اسامى و شرح حال هريك از افراد مدرسيه نوشته نام آن را تذكرهء سلسله گذاشته ، نسخه‌اش كميابست ، اشعار خود صابر هم در آن تذكره هست با نام و نشانش و ما از آن محروم » .\r\n« تاريخ يزد يا آتشكدهء يزدان ، ص 302 »\r\n\r\nتذكرهء شاعرات تأليف در حدود سال 1174 ه ق\r\nتذكرهء كوچكيست شامل تراجم در حدود پنجاه شاعره به ترتيب حروف تهجى ، و از يگانه نسخهء آنكه در كتابخانهء دانشگاه لاهورست سه حرف ( الف ، ب ، ى ) ساقط است ، و قسمت باقيمانده سى و نه ترجمه است كه از تونى آتون زوجهء ملا بقائى شاعر شروع و به همدمى جرجانى ختم مىشود .\r\nچون آغاز كتاب ساقطست نام مؤلف آن معلوم نيست ، ولى از بعضى قرائن\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nپيداست كه وى از مردم هند بوده و اين كتاب را بسال 1174 در دست تأليف داشته ، چنان كه در ذيل نام كامله بيگم كه ترجمه‌اش منقول از رياض الشعراست بر قول واله « 1 » اعتراض كرده و نوشته است : « محاورهء فارسى در هندوستان از عهد قطب الدّين آيبك و شمس الدّين ايلتتمش است كه اكثر بلكه بسيارى از مردم خراسان و ماوراءالنهر و بلخ و طخارستن همراه ايشان بودند ، درينجا سكونت ورزيدند ، اولاد ايشان به همان زبان و هم زبان هند متكلم و هم در آن عهد شعراى بسيار زبردست از اهل هند بوده‌اند ، و از زنان بىبى فاطمهء سام كه ذكر ايشان گذشت در آن عهد بوده » .\r\nديگر اينكه در ذيل سلطان ( - خديجه سلطان بيگم دختر عم و معشوقهء عليقلى خان واله داغستانى ) نوشته است كه : « خديجه بيگم تا حين تحرير اين سطور كه 1174 است ، در اصفهان زنده است » .\r\n\r\n\r\n","description":"","footnote":"\r\n( 1 ) - واله در ترجمهء كامله بيگم چنين نوشته است :\r\n« كامله بيگم از خواتين هند بوده ، اين رباعى را در مرثيهء شيخ فيضى گفته ، و بعضى از سليمه بيگم ( - خواهرزاده همايون پادشاه ) مىدانند ، و بنده از هيچ‌كدام ، زيراكه از آن زمان تا حال از صدسال متجاوز گشته است ، و شيوع لغت فارسى بمرور دهور در هندوستان زياد شده و مىشود ، آنچه ما مىبينيم مردانشان فارسى نمىدانند و نمىفهمند ، تا بزنان چه رسد ، و آنچه را در هند فارسى نام نهاده‌اند الفاظ جداگانه‌اش فارسيست ، ليكن بعد از تركيب و تكلم لغت ديگر مىشود كه مگر همان مردم بفهمند ، و ديگرى خود مشكل درمىيابد ، به‌هرحال رباعى مزبور اينست :\r\n فيضى مخور اين غم كه دلت تنگى كرد * يا پاى اميد عمر تو لنگى كرد\r\nمىخواست كه مرغ روح بيند رخ دوست * زين واسطه از قفس شباهنگى كرد » \r\nاين رباعى در جواب رباعى فيضى گفته شده كه چهار ماه پيش از مرگ خود ( دوشنبهء دهم صفر 1004 ) در حالت رنجورى گفته بوده ، و آن اينست :\r\n ديدى كه فلك چه زهره نيرنگى كرد * مرغ دلم از قفس شباهنگى كرد\r\nآن سينه كه عالمى درو مىگنجيد * تا نيم دمى برآورم تنگى كرد \r\n« اكبرنامه ، 3 : 675 »\r\n","page_name":" 248 ","page_number":268},
  {"content":"\r\n\r\nمآخذ اين تأليف عبارتست از : تاريخ وصاف ، مجالس النفائس ، جواهر العجائب حبيب السير ، عرفات العاشقين ، رياض الشعراء ، مرآة الخيال كه در ضمن تراجم از آنها نام برده است .\r\nمؤلف دربارهء بديهه‌سرايى مهرى هروى پيش گوهرشاد بيگم ترديد كرده و نوشته است كه : نزد بنده صحيح نيست زيراكه معاصر شاهرخ ميرزاست ، مگر آنكه صحبت با گوهرشاد بيگم اتفاق افتاده باشد » و اين‌قدر نمىدانسته كه گوهرشاد زوجهء شاهرخ بوده است .\r\nآقاى دكتر نقوى در ذكر اهميت و اعتبار اين كتاب نوشته است كه : « همچنين راجع بغزلى كه مطلع آن را مؤلف رياض الشعراء هم بنام مهرى و هم بنام ماهى نوشته و امير عليشير در مجالس النفاس ( - مجالس النفائس ) دو بيت اول غزل را ثبت كرده است مىنويسد : « مشهور چنانست كه اين بيت از مهرى است كه زن حكيم بوده امّا فقير از مردم نيك شنيدم كه از مولانا سليمان است » .\r\n« رك : تذكره‌نويسى فارسى در هند و پاكستان ، ص 401 »\r\nمؤلف رياض الشعراء در ذيل نام ماهى چنين نوشته است : « و گويند اين دو بيت از مهرى است ، بعضى بوى منسوب داشته‌اند :\r\n بيخ هر خارى كه آن از خاك من حاصل شود * زاهد ار مسواك سازد مست لا يعقل شود \r\nو اينكه :\r\n غربت چه ، وطن چه داستانست * هرجا كه خوشى وطن همانست » \r\nو در ذيل نام مهرى فقط بيت اول را آورده كه بطور قطع از مهريست ، و امّا غزلى كه امير عليشير دو بيت آن را بنام مولانا سليمانى ( نه سليمان ) ثبت كرده ، و بدين مطلعست :\r\n حل هر نكته كه بر پير خرد مشكل بود * آزموديم بيك قطرهء مى حاصل بود \r\n\r\n","description":"","footnote":"","page_name":" 249 ","page_number":269},
  {"content":"\r\n\r\nخود وى در ذيل آن نوشته است كه : « مشهور چنانست كه اين دو بيت از مهرى است كه زن حكيم طبيب بود ، اين فقير از مردم نيك شنيده كه از سليمانى است ، « و اللّه اعلم » .\r\n« لطائف‌نامه ، ص 21 »\r\nبنابراين مؤلف تذكرهء شاعرات هم بيت محل ترديد را با بيت ديگر اشتباه كرده و هم اينكه گفتهء امير عليشير را به خود بسته است .\r\nنسخهء لاهور به صورت مجموعه‌ايست و قسمت آخر آن سفينه‌يى از نظم و نثرست .\r\n\r\nتذكرهء شبستان تأليف محمد على بن عبد الوهاب حسنى حسينى مدرسى يزدى متخلص به شهلا در 1274 - 1277 ه ق\r\nتذكرهء عموميست كه بعنوان ذيل بر آتشكدهء آذر تأليف شده و اجزاء آن به‌نحوىكه در ديباچه آمده بشرح ذيل است :\r\n« مخفى نماند كه آنچه در مرآت تصور جلوه‌گرست ، اينست كه مجموعه‌يى نويسد مسمّى به شبستان مشتمل بر دو هنگامه :\r\nهنگامهء اول : و آن مشتملست بر يك انجمن و يك خلوتخانه :\r\nانجمن : در ذكر مجملى از احوال و شمه‌يى از اقوال پادشاهان كشورستان و شاهزادگان عدالت‌بنيان چه از قاجاريه و چه از زنديه :\r\nمجمع اول : در ثبت حالات و نگارش مقالات شعراى فصاحت شعار و فصحاى بلاغت آثارى كه بعد از نگارش تذكرهء مفخر ارباب هنر جناب آذر الى يومنا هذا پا بدايرهء نظم نهاده‌اند .\r\nمجمع دوم : در ضبط شعراى هندوستان و ظرفاى آن سامان .\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nخلوتخانه : در شرح احوال و نقل اقوال نسوان عفت توامان معاصرين اين بلد يا ساير بلاد .\r\nهنگامهء دوم : و آن مشتملست بر دو ايوان و يك آستانه :\r\nايوان اول : در ذكر شعراى يزد از متقدمين ، اگرچه مقصود نگارش احوال معاصرين است . لكن چون رشته‌هاى درر و لآلى منظومات ايشان در كتب متعدده و دواوين متفرقه از هم گسيخته و در كنار تصرف شعراى هر مملكتى ريخته ديد ، لهذا جواهر زواهر و لآلى متلالى اشعار رنگين و ابيات دلنشين هريك را چون عقد پروين مهما امكن اعم از اينكه اسامى سامى ايشان در تذكره‌ها و تواريخ مسطور باشد يا نه ، برشتهء تحرير كشيد ، و همه را در يك سلك منسلك و در يك مجمع مجتمع گردانيد .\r\nايوان دوم : در توصيف و تعريف حالات و خيالات معاصرين اين بلد كه اكثر در ساحت فصاحت جلوه‌گرند .\r\nآستانه : در چگونگى احوال كثير الاختلال انجمن‌آراى اين بساط جنت نشاط » .\r\nترتيب تراجم الفبايى و با رعايت حرف اوّل از تخلّص شاعرست .\r\nدر سبب تأليف گويد كه مىخواسته آثار معاصران را در كتابى فراهم آورد تا موجب افتخار و باعث اعتبار وى گردد ، و ديباچه را بنام ناصر الدّين شاه قاجار موشح گردانيده است .\r\nتاريخ شروع بتأليف را درين بيت آورده :\r\n نام اين مخزن لآلى نظم * همچو تاريخ آن « شبستان است » \r\n1274\r\nسال 1275 در احوال قاآنى و 1276 در ترجمهء حيدرى يزدى بعنوان سال جارى ذكر شده است .\r\nآغاز :\r\n « جلوه كن تا كه ز آذر بود آتشكده را * داغها بر جگر از شمع شبستان كسى \r\n\r\n","description":"","footnote":"","page_name":" 251 ","page_number":271},
  {"content":"\r\n\r\nخلوت شبستان ستايش و روضات گلستان نيايش منوّر و مخضّر از پرتو تجلّى بيضا و آثار ترشّح درياى تحميد و تمجيد سبحان منّانى است جلّت عزّته كه انجمن‌آراى محافل سخنورى و آرايشگر مجامع مدح‌گسترى » .\r\nانجام : ( در تاريخ فوت هلاك يزدى گويد )\r\n « رقم زد از پى تاريخ فوت او شهلا * ز جور و كينهء او آمدى هلاك هلاك » \r\n1277\r\nدربارهء شعراى سلف از منابع ذيل استفاده كرده است : ميكدهء وامق ، سلّم - السّماوات ، جامع مفيدى ، آتشكدهء آذر .\r\n\r\nنسخه :\r\nكتابخانهء عمومى وزيرى يزد ، نستعليق تحريرى خوش احتمالا دست‌نويس مؤلف ، كاغذ زرد فرنگى آهار مهره‌دار ، 216 برگ هر صفحه 21 سطر ، اشعار چهارستونى ، قطع 6 / 28 * 4 / 18 سانتيمتر .\r\nقسمت اعظم اين نسخه منتخبات اشعارست بدون شرح حال و جاى تراجم بياض است ، نسخهء مزبور را در سال 1344 بانى كتابخانهء وزيرى دوست فاضل دانشمند آقاى سيد على محمد وزيرى با خود به مشهد آوردند و بنده از آن استفاده كردم .\r\n\r\nنمونهء تراجم تذكرهء شبستان\r\n« عزلتى يزدى ، اسم شريفش ملا زين العابدين ساكن محلهء سلغرآباد و در نوشتن خط نستعليق ثانى مير عماد و با وجود حسن خط بانواع فضائل و كمالات آراسته بوده ، و آداب تعليم را بشاگردان در لباس نظم ادا مىفرموده ، همواره اكابر و اشراف بخدمتش مىشتافتند ، و هريك به قدر استعداد خود بهره مىيافتند .\r\nوفات مشار اليه در اواخر سلطنت خاقان عليين آشيان شاه صفى صفوى بهادر خان اتفاق افتاده و گاهى كه از نوشتن خط مىآسود ، زبان بنظم اشعار مىگشود ، در تاريخ مفيدى مسطورست كه ديوانش در ميان فرق انام بغايت مشهورست ، گويا مراد ديوانيست كه مشتمل بر بيست و نه غزل است ، بعدد حروف تهجى كه به جهت مشاعره سروده ،\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nدر هر غزل مراعات تسويهء فيما بين ابتدا و انتهاى هر شعر در يكى از حروف مسطوره نموده ، اين اشعار ازوست .\r\n\r\nفى الغزليات\r\n تأثير مى شوق تو نازم كه نشاطش * ناخورده مرا بىخبر از هستى خود ساخت \r\n* * *\r\n در آب باده غريقم و گرنه آتش دل * دهد به نيم نفس خاك هستيم بر باد \r\n* * *\r\n زياده شد ز خطش ذوق مستيم آرى * نشاط دل شود افزون ز سبزهء نوخيز \r\n* * *\r\n كام ارباب وفا نيست بجز ناكامى * عزلتى بىتو اگر مرد بناكام چه باك \r\n\r\nفى القطعة\r\n بوقت نزع روان مريض خود شخصى * ز راه صدق و وفا قاريى به منزل برد\r\nپى تلاوت قرآن نشست و لب بگشاد * بنعره‌يى كه از آن بيم خسته جان بسپرد\r\nچو ديد خواجه سرا گفتش از براى خدا * خموش باش كه من نيز هم بخواهم مرد \r\n\r\nفى الرباعيات\r\n اى زيور فقر گشته پيرايه ترا * ما مفلس طاعتيم و سرمايه ترا\r\nدر وادى توحيد چنان فرد شدى * كز پى نتوانست شدن سايه ترا \r\n* * *\r\n\r\n","description":"","footnote":"","page_name":" 253 ","page_number":273},
  {"content":"\r\n\r\n گر باخبرى ز درد من نيست عجب * آگاهى جان ز حال تن نيست عجب \r\n* * *\r\n فيض دم صبح از نفس سرد منست * درد دل شب ز جان پردرد منست\r\nشب‌روشنى بزم سپهر از مه نيست * از پرتو برق آه شبگرد منست \r\n* * *\r\n دل ديد چو تبخاله بشيرين رطبش * غمگين شد و باز جست از من سببش\r\nگفتم دهنش ز بس بود تنگ ، سخن * تا صدمه نزد برون نيامد ز لبش » \r\n\r\nترجمهء مؤلف :\r\n« شهلا همشيره‌زادهء ميرزا ابو الحسن شيدا ، و عمّه‌زادهء اين حقير بىسروپا ، اسم شريفش ميرزا محمد على وافق آدميّت را درخشان كوكبى است متجلّى ، از جملهء طلاب علوم و شيرازهء دفتر آداب و رسوم ، برموز كمالات صورى و معنوى آراسته ، و بحليهء اوصاف و اخلاق ظاهرى و باطنى پيراسته ، سلالهء دودمان نجابت و سيادت ، و نقاوهء خاندان فضيلت و افادت ، والد ماجدش نيز از فضلاى عظيم الشأن و عمدة الفضلاى ميرزاى مدرس المتخلص به حيران را از عم‌زادگان ، هنوز آغاز عمر و شاعرى ايشان و مع‌ذلك بسيار ظريف خيال و لطيف بيانست ، تخلّص از فدائى دارد ، و طريق يك‌جهتى با او مىسپارد ، روز و شب رفيق و شفيق و مراتب شعر و شاعرى را در مقام تحقيق و تدقيق است ، عجالة اين چند فرد را از اشعارش نگاشته ، و من بعد يوما فيوما لئالى آبدار طبع گوهربارش بعون اللّه تعالى درين خزينه انباشته خواهد آمد » .\r\n« ميكدهء وامق »\r\nديوان‌بيگى مىنويسد : « شهلاى يزدى - از اجلهء سادات طباطبائى و سرسلسلهء مدرسين و اسمش ميرزا\r\n\r\n","description":"","footnote":"","page_name":" 254 ","page_number":274},
  {"content":"\r\n\r\nمحمد على است ، در معاصرين خود بجودت و حدّت ذهن ممتاز و در مراتب علمى قريب - الاجتهاد ، و بسيار خوش‌صحبت و با محبت و خليق و رفيق بوده ، فقير در يزد تعريفش را خيلى شنيدم ، گفتند شعرهاى بسيار و خوب هم دارد ، ولى هرچه تفحص كردم ديوانى از ايشان نديدم ، الّا اينكه وامق كه خالوزادهء ايشانست ، در تذكرهء خود چند شعرى از ايشان نوشته ، و نوشته چون در اوائل جوانيست ، اميدست كه ترقى كامل كند ، لا بد از تذكرهء وامق چند بيتى نوشته شد ، رحلتش بعد از هزار و دويست و شصت است » .\r\n« حديقة الشعراء »\r\nاز اوست :\r\n سرم به راه تو گر خاك شد چه غم دارم * اگر دريغ ندارى ز خاك من پا را \r\n* * *\r\n سخنى ساخته دشمن ز زبان من و تو * كافگند طرح جدايى بميان من و تو \r\n* * *\r\n هر جور كه خواهى بكن اى دوست كه شهلا * مهر تو بدل دارد و انكار ندارد \r\n\r\nتذكرهء شعاعيه محمد حسين شعاع شيرازى در 1320 - 1321 ه ق\r\nشامل تراجم يك‌صد و پنج شاعرست كه از سال 1300 تا 1320 هجرى قمرى با مؤلف كتاب معاشرت و مكاتبت داشته‌اند ، با يك مقدمه در سبب تأليف و خاتمه در احوال مؤلف .\r\n\r\n","description":"","footnote":"","page_name":" 255 ","page_number":275},
  {"content":"\r\n\r\nمؤلف در مقدمهء كتاب نخست از مظفر الدّين شاه قاجار ستايش كرده و سپس از ميرزا على اصغر خان اتابك اعظم و در پايان تأليف خود را به ميرزا محمد عليخان نصر الدوله تقديم داشته است ، و به‌طورىكه خود مىنويسد اين تذكره را بعد از شكرستان فارس نوشته و آن را از اواسط سال 1320 تا پانزدهم محرم الحرام سنهء 1321 در دست تأليف داشته و ميرزا آقاى فرصت شيرازى تاريخى براى آن گفته است .\r\nآغاز : « الحمد للّه الذى احتجب بشعاع نوره عن نواظر الانام » .\r\nانجام :\r\n « تأليف شعاعيه آمد بسرو بگذشت * نيمى ز نخستين ماه ، شش عشر پس از بهمن\r\nجستند چو از فرصت تاريخى ازين تأليف * گفتار ز شعاعيه گرديده جهان روشن \r\nنيمى ز نخستين ماه الى آخر اين مصراع معنيش اينست كه اتمام تأليف پانزدهم ماه محرم و بيست و پنجم فروردين‌ماه جلاليست ، خمسهء مسترقه نيز حساب شده » .\r\n\r\nدر سبب تأليف گويد :\r\n« . . . اين فقير مسكين و حقير بىيار و معين شبى بزاويهء عزلت نشسته و در آمد و شد بر بيگانه و خويش بسته ، درين خيال افتادم كه كتابى در حالات معدودى از فصحا و شعراى معاصرين كه از ابتداى سنهء هزار و سيصد تاكنون كه امتداد تاريخ هجرى نبوى بهزار و سيصد و بيست رسيده و من بنده آنان را ديده‌ام يا از زبانشان شعرى شنيده ، و محدودى كه معاشرت و مكاتبت داشته و دارند يا بتقريب قرب زمان و حيثيّت گذاشتن نام و نشان بنگارم ، و در تذكرهء روزگار بيادگار گذارم ، و تفصيل حالات و تكميل مقالات فصحاى غابر و بلغاى معاصر كه از اهالى فارس و فارسان توسن براعت را اسّ اساسند ، در تذكرهء موسوم به شكرستان فارس كه سابقا بفرمان نواب فلك جناب قمر ركاب شاهزاده علينقى ميرزا ركن الدوله دامت شوكته در فرمانروايى پدر فردوس مقر ايشان در شيراز ترتيب داده و بسا نام نيك در آن بوديعت\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nنهاده‌ام مذكور و مسطورست ، هركه طالب و راغب باشد به آن نسخهء نامدار كه مشحون از لآلى شاهوارست رجوع نمايد ، و درين تذكره بر خلاف ساير مؤلفين مقصود ذكر حالات و شرح مقالات بطور واقعيت و حقيقت است ، و مشوب بتملق و خوش‌آمد گويى نيست ، و موسوم ساختم آن را به تذكرهء شعاعيه و مرتب گردانيدم به ترتيب حروف تهجى . . . »\r\n\r\nنمونهء تراجم :\r\n« امير الشعراء سرايى جهرمى - نامش محمد تقى است و دستش در هجو بيشتر از سديد اعرج و پيشتر از سديد بيهقى ، در به دو شباب آهنگ عراق و خراسان كرد ، و روى بدان سامان آورد ، طبع خامش بمرور دهور پخته شد ، و سخنان سستش خردخرد سخته ، روزگارى با امراى ترك و ولاة سترك بسر بردى ، و از خوان احسانشان نعمتهاى الوان خوردى ، اندك ناملايمى بطبيعتش گران آيد ، و باستعانت طبع زبان بقدح خادم و مخدوم گشايد ، تنى نبوده كه از تير هجوش آماج نگشته و دلى نمانده كه با تيغ قدحش به خون نياغشته ، نظر به اين احوال و افعال ، نواب محمد تقى ميرزاى ركن الدوله از خراسانش اخراج كرد و طريق سبزوارش را منهاج ، اين رباعى را در اين زمينه سرود و بنواب سابق الالقاب تلگرام نمود :\r\n در نرد سخن فلك چو لجلاجم كرد * پيكان خدنگ خصم ، آماجم كرد\r\nشهزادهء نوذر خدم طوس حشم * چون مهره ز . . . طوس اخراجم كرد \r\nتا در سنهء 1312 عنايت يكى از وزراء او را يار شد و در آستان خاقان شهيد ناصر الدّين پادشاه نور اللّه مضجعه بار يافت ، پس از عرض مديحه‌يى بلقب امير الشعرائى سرافراز و به وظيفه و مستمرى ديوان دمساز آمد ، در سال پار ( - 1319 ق ) بشيرازش گذر افتاد ، و سالى در آنجا بار نهاد ، بعضى را به آب مدح نواخت و برخى را بنار قدح گداخت .\r\n\r\n","description":"","footnote":"","page_name":" 257 ","page_number":277},
  {"content":"\r\n\r\nشعر لمؤلفه\r\n از پس سالى كه در اين شهر زيست * ديد در هر گوشه‌يى صد عنصريست \r\nو بدين صورتش مجال زيست نيست ، لهذا بمصاحبت شاهزاده شيخ رئيس بدار الخلافهء رى شد ، و به طرز سابق مؤانس مطرب و مى ، بجز اين قصيده و قطعات متفرقه كه غالبا از وى شنيدم ، ديگر دفترى مدوّن ازو نديدم » .\r\n« تذكرهء شعاعيه »\r\nمنتخبات اشعارش 143 بيت است .\r\n\r\nفهرست اسامى شعرا\r\n1 - آثار ارسنجانى ( حاج ملا محمد شفيع ) 2 - آزاد عراقى ( ميرزا محمد حسين خان ) 3 - آسودهء شيرازى ( آقا محمد مهدى م 1320 عاشر محرم ) 4 - آغاز ارسنجانى ( ميرزا محمود خان ) 5 - آهنگ شيرازى ( ميرزا محمد ) 6 - اختر فيلى ( محمد على بيگ م 1302 ) 7 - اديب فراهانى ( ميرزا سيد صادق خان اديب الممالك ) 8 - افسردهء فتح‌آبادى ( محمود م 1320 ) 9 - انجام ارسنجانى ( ميرزا مصطفى خان ) 10 - امين خراسانى ( ميرزا سيد امين م 1312 ) 11 - انجم شيرازى ( حاجى احمد خان ) 12 - اورنگ شيرازى ( ميرزا محمود ) 13 - ايزدى شيرازى الاصل كازرونى المسكن ( شيخ محمد خان ) 14 - پروين شيرازى ( ميرزا خليل ) 15 - بلنداقبال شيرازى ( ميرزا سيد رضى حمزوى م 1318 ) 16 - بهائى شيرازى ( ميرزا بهائى بن بلنداقبال ) 17 - بهجت شيرازى ( بهجت الممالك محمد عليخان ) 18 - ثابت اصفهانى ( ابو الحسن خياط ) 19 - جهانگير شيرازى ( ميرزا جهانگير خان ) 20 - حجاب شيرازى ( حاجى محمد مهدى متولد 1224 متوفى 1304 ) 21 - حسرت شيرازى ( ميرزا باقر ) 22 - حسن فسائى ( حاج ميرزا حسن م 1316 ) 23 - حشمت شيرازى ( عبد الرحيم شعرباف ) 24 - حيرت آذربايجانى قاجار ( شاهزاده ابو الحسن ميرزا شيخ الرئيس )\r\n\r\n","description":"","footnote":"","page_name":" 258 ","page_number":278},
  {"content":"\r\n\r\n25 - خائف شيرازى ( اسماعيل ) 26 - خباز شيرازى ( محمد م 1305 ) 27 - خرم شيرازى ( ميرزا سيد محمود حمزوى م 1306 ) 28 - خلف شيرازى ( ميرزا سليمان خان ركن الممالك ) 29 - دانش شيرازى ( ميرزا سيد لطف اللّه انجوى ) 30 - داور شيرازى ( شيخ مفيد ) 31 - دبير شيرازى ( ميرزا محمد حسن خان برادر شعاع ) 32 - دهقان سامانى اصفهانى ( ابو الفتح خان ) 33 - راغب شيرازى ( ميرزا غلامحسين م 1303 ) 34 - رحمت شيرازى ( ميرزا عبد اللّه بن ميرزا محمود حكيم ) 35 - رخصت شيرازى ( ميرزا محمد حسين بزاز برادر كهتر ميرزاى فرصت ) 36 - رضوانى شيرازى ( سيد محمد فصيح الزمان ) 37 - رفعت اصفهانى ( سيد عبد الرحيم ) 38 - روشن جهرمى ( حسن ) 39 - رونق شيرازى ( ميرزا حسنعلى خان ) 40 - زردوز شيرازى ( محمد ابراهيم م 1313 ) 41 - زرگر شيرازى 42 - ساعى اصفهانى ( سيد مرتضى ) 43 - ساكت نيريزى ( ميرزا ابراهيم ) 44 - سحاب شيرازى ( آقا محمد تقى م 1316 ) 45 - سحاب طهرانى ( عباس مؤيد الشعراء ) 46 - سرايى جهرمى ( محمد تقى امير الشعراء ) 47 - سرور شيرازى ( ميرزا محمد م 1315 ) 48 - سيّار اصفهانى ( على برادر ثابت ) 49 - شعاع شيرازى ( ميرزا محمد حسين « حواله داده به آخر كتاب ) 50 - شعرى شيرازى ( ميرزا ابو القاسم م 1317 ) 51 - شعلهء نيريزى ( ميرزا محمد جعفر م 1315 ) 52 - شوريدهء شيرازى ( ميرزا محمد تقى ملقب به فصيح الملك ) 53 - شوكت شيرازى ( فضل اللّه ) 54 - شهاب ارسنجانى ( ميرزا حسنعلى 1319 ) 55 - شيفتهء شيرازى ( ميرزا على محمد ) 56 - صادق شيرازى ( ميرزا محمد صادق م 1317 ) 57 - صبورى اصفهانى ( ميرزا نصر اللّه خان 58 - صفاى شيرازى معروف به آقاى اوليا سميع ( محمد ابراهيم م 1301 ) 59 - صفاى شيرازى ( ميرزا على اكبر ) 60 - ضياء شيرازى ( ميرزا على ) 61 - ضيائى شيرازى ( ميرزا سيد على ) 62 - طالب شيرازى ( عبد اللّه خان م 1309 )\r\n\r\n","description":"","footnote":"","page_name":" 259 ","page_number":279},
  {"content":"\r\n\r\n63 - طالع كازرونى ( ميرزا نصر اللّه ) 64 - عارف شيرازى ( نور محمد 1305 ) عارى بغدادى ( محمد عليخان ) 65 - عشرت شيرازى ( ميرزا محمد شفيع پسر دوم وقار ) 66 - عطارد شيرازى ( محمد على ميرزا ملقب بشاهزاده آقا مقتول در 1316 ) 67 - عيشى شيرازى ( ميرزا علىمحمد ) 68 - غافل فيروزآبادى فارسى ( سيد محمد ) 69 - غبار كاشانى ( ميرزا محمد على مبشر ديوان ) 70 - ميرزا فضل اللّه خان پسر غبار كاشانى 71 - فاضل شيرازى ( ملا محمد جعفر ) 72 - فتوحى شيرازى ( فتح اللّه م 1300 ) 73 - فخار شيرازى ( ابو القاسم ) 74 - فدائى شيرازى 75 - فرخ بواناتى ( محمد على ) 76 - فرصت شيرازى ( محمد نصير معروف بميرزا آقا ) 77 - فروغى اصفهانى ( ذكاء الملك « بياض » ) 78 - فرهنگ شيرازى ( ميرزا ابو القاسم م 1309 ) 79 - فصيحى شيرازى ( على اصغر ) 80 - قدسى شيرازى ( سيد محمد ) 81 - كيهان شيرازى ( محمد حسين مشهور بميرزا آقا ) 82 - لوحى قراباغى آذربايجانى ( نصير ) 83 - مايل شيرازى ( مهدى ) 84 - مستور شيرازى ( عبد الرحيم ) 85 - مضطرب شيرازى ( حسنعلى م 1310 ) 86 - مظفر شيرازى ( غلامحسين ) 87 - معتقد اهرمى ( ميرزا حسين ) 88 - معطر بواناتى ( ميرزا باقر م 1309 ) 89 - ملتجى شيرازى ( ابراهيم ) 90 - منظر شيرازى ( شيخ عبد المجيد ) 91 - مونس شيرازى ( ميرزا عبد الحسين ) 92 - ميناى شيرازى ( سلطان على خان م 1302 ) 93 - مينوى شيرازى ( ميرزا احمد ) 94 - ناطقى شيرازى ( ميرزا محمد على ) 95 - ناظم شيرازى ( ميرزا مهدى نقيب الممالك ) 96 - نثار شيرازى ( ميرزا محمد على م 1318 ) 97 - نعمت فسايى ( ميرزا محمود خان ) 98 - نواى شيرازى ( ميرزا حيدر على تاج الشعراء ) 99 - وحدت شيرازى ( ميرزا مهدى پسر راغب م 1308 ) 100 - هشيار شيرازى ( محمد ) 101 - همت شيرازى ( علاء الدّين بن وقار ) 102 - يزدانى شيرازى ( ميرزا عبد الوهاب بن وصال )\r\n\r\n","description":"","footnote":"","page_name":" 260 ","page_number":280},
  {"content":"\r\n\r\n103 - خاتمه در ذكر احوال مؤلف محمد حسين شعاع\r\nدرين نسخهء كتابخانهء ملك نام سلامى شيرازى و طاير شيرازى در فهرست آغاز كتاب هست ولى ترجمه‌شان در متن مسطور نيست و ظاهرا بايد سهو كاتب باشد .\r\nهمچنين يكى دو صفحه كه شامل ترجمهء شوريده است از بين رفته ولى اشعار شوريده بجاى خودست .\r\n\r\nنسخه :\r\nكتابخانهء ملك ، شمارهء 3839 مورخ 1322 ه ق در 321 برگ ، بقطع 9 / 15 * 1 / 23 هر صفحه 17 سطر ، جلد ميشن قرمز ، كاغذ فرنگى آهار مهره‌دار .\r\nكتابخانهء دانشكدهء ادبيات ، شمارهء ( 305 ) خط نستعليق ، كاتب محمد حسن دبير ، مورّخ 15 ج 2 سال 1330 شمسى بقطع وزيرى .\r\n\r\nخاتمه در ذكر احوال مؤلف :\r\nاو را محمد حسين نامست و مرحمت‌پناه حاجى ابو الحسن باب كرام . والد آن مرحوم آقا محمد ابراهيم است كه از فرط رستگى بدرويش ابراهيم شهرت نموده و پدر او نيز مرحمت پناه جنت آرامگاه حاجى عليرضا خان بوده كه در دولت شاه شهيد آقا محمد خان خدمتهاى شايان و هنرهاى نمايان كرده به حكم فرامين و دستخطهاى آن سلطان بىقرين در حسن كياست و لطف رياست طاق بوده و مشهور آفاق ، تا آنكه اهل غرض در معرض چندى متهمش مىسازند ، و او را از نظر مرحمت اثر ملوكانه مىاندازند ، پس بتوقف عتبات مأمور و از خانمان دور مىشود ، در عرض راه لبيك حق را اجابت گفته و در كاظمين ع رخ به خاك نهفته ، بالجمله ولادت والد حقير در 15 شعبان سنهء 1245 است ، و قريب پنجاه و هفت سال مدت زندگانيش درين سراى سپنج ، اگرچه امّى است ليكن در محاوره و مشاجره تالى فاضل قمى است ، از آغاز جوانى تا انجام زندگانى در سلك بازرگانان منسلك بود ، و در راست گفتارى و درست كردارى تجارت همگنان پيشش مستهلك ، تا بهرهء از حيات داشت روى به هيچ در نمىآورد ، و از خوان توكّل روزى مىخورد ، در صبح شنبهء بيست و ششم رجب الاصبّ دار فانى را وداع كرده و رو بسراى باقى آورد ، بموجب وصيت در تكيهء خواجه شمس الدّين محمد حافظ بردند و در\r\n\r\n","description":"","footnote":"","page_name":" 261 ","page_number":281},
  {"content":"\r\n\r\nسمت دست راست آن تكيه بخاكش سپردند ، نسبم اين بود و حسبم به طرز اختصار چنين :\r\nوالده صبيهء مرحمت‌پناه ميرزا محمد على متخلص به ناطق است كه طايفهء ايشان از سادات جليل‌الشأنند ، و هريك بكمالى مشهور جهان ، من بنده در روز شنبهء يازدهم ذى قعدة الحرام سنهء 1289 يك ساعت قبل از ظهر در دار العلم شيراز مسرّت طراز بطالع حوت از بطن مام زادم و پا بعرصهء عالم نهادم ، در هفت‌سالگى پدر بهمراهى مهين برادر بمعلم داد ، و هيچ از راه تربيت و تشويق فروننهاد ، تا زمان حياتش سرآمد و روانش از محبس تن بدر ، در آن‌وقت سيزده‌ساله بودم و در مكالمهء عمرو وزيد دست تقدير بخردم حواله ، مدرسه‌يى نماند كه با پاى شوق ندويدم ، و محفلى نبود كه از هندسهء ذوق سرى نكشيدم ، تا بدين مايه كه هستم رسيدم چنانچه بر همگنان پيداست ، و بر آيندگان از سوق سخنم حرفه و فنم هويدا ، از آن روز كه در سخن‌سرايى دهن باز كردم و ساز قصيده و غزل‌گويى را ساز ، براى اختيار تخلص بديوان افصح المتكلمين شيخ مصلح الدّين سعدى تفاؤل زدم اين مبارك شعر نيكو بفال آمدم :\r\nشعر ( شعاع روى تو بازار ماه و خور بشكست ) لهذا اين كلمهء همايون را تخلّص گذاشتم و لواى سخن‌سنجى برافراشتم ، از گفته‌هاى قديم و تازه‌ام غير مرتب بىاندازه است ، به جهت نمونه از هرگونه شعرى على الرسم اختصارا ايراد شد » .\r\n« تذكرهء شعاعيه »\r\nوفاتش در عصر چهارشنبهء هشتم جمادىالآخرهء سنهء 1363 مطابق دهم خرداد 1323 واقع شد ، رك : وفيات معاصرين ، يادگار ج 5 ش 3 ص 52 .\r\nازوست\r\n هركجا مىنگرم صورت او مىبينم * هر طرف مىگذرم جلوهء هو مىبينم\r\nاين تباين كه تو بينى بود از عالم لفظ * من در آيينهء معنى همه او مىبينم\r\n\r\n\r\n","description":"","footnote":"","page_name":" 262 ","page_number":282},
  {"content":"\r\n\r\n زاهدم منع نمايد كه مده دل بنكو * بنكو چون ندهم دل كه نكو مىبينم\r\nآنكه امروز ز نخوت ننهد پا به زمين * من بفردا سر او خاك سبو مىبينم\r\nهمه ذرات جهان مظهر محبوب منند * كو عدويى كه بگويم كه عدو مىبينم\r\nآنكه كوته‌نظران سرو بلندش خوانند * عكس يارست كه من بر لب جو مىبينم\r\nجلوهء يار بهر دور بطوريست عيان * كه چو آيينه منش روى برو مىبينم\r\nآنكه در مشرق و مغرب تو شعاعش بينى * هست يك نور كه من كوى بكو مىبينم \r\nرباعى\r\n گر تخت جم و تاج سكندر دارى * گر ملك سبكتكين و سنجر دارى\r\nگر يونس و ادريس برادر دارى * هرجا كه روى مرگ برابر دارى \r\nقطعه\r\n مرحوم مجلسى و كريم وكيل زند * ديدم بخواب دوش كه باهم مجالسند\r\nمىگفت مجلسى به وكيل ، اى شه جليل * اين خائنان ببين كه وكيلان مجلسند\r\nاز كعبه پا كشيده و با كعبتين نرد * شب تا سحر نديم و انيسند و مونسند \r\n\r\n","description":"","footnote":"","page_name":" 263 ","page_number":283},
  {"content":"\r\n\r\n تأسيس كرده‌اند اساسى بضد شرع * بنياد جور و ظلم و ستم را مؤسسند\r\nمن مخبر حديثم و اخبار اهل بيت * بر من مدلل است كه اينان مدلّسند\r\nگفتش وكيل زند گنه از موكل است * كآنان جماد خامد و اجساد بىحسند\r\nقارون شوند اگر ز غنا قوم بىتميز * پى بر حقوق خود چو نبردند مفلسند \r\nآثار شعاع عبارتست از : 1 - تذكرهء اشعهء شعاعيه كه در جاى خود مذكور شد ، 2 - تذكرهء شكرستان فارس كه ذكرش خواهد آمد ، 3 - تذكرهء شعاعيه ، 4 - ديوان اشعار در حدود سى هزار بيت .\r\n\r\nتذكرة الشعراء تأليف امير دولتشاه بن علاء الدوله بختيشاه غازى سمرقندى در 982 ق\r\nتذكرهء عموميست مشتمل بر مقدمه و هفت طبقه و خاتمه ، بدين شرح كه مؤلف مىنويسد :\r\n« . . . و اين كتاب بر طريق طبقات افلاك بر هفت طبقه قسمت نموده كه در هر طبقه ذكر بيست فاضل تخمينا مسطور باشد ، و مقدمه و خاتمه‌يى بر اين طبقات افزوديم كه مقدمه تذكرهء شعراى عرب باشد ، با بعضى فوائد و خاتمه ذكر حالات فضلا و شعرائى كه امروز جهان بذات شريفشان آراسته است » .\r\nاين تذكرهء بسيار مشهور كه اشتباهات تاريخى در آن زياد است ، يك‌بار در اروپا بسعى و اهتمام ادوارد براون انگليسى و سه بار در هندوستان و دو بار در ايران بطبع\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nرسيده است ، و اسباب تأسفست كه تاكنون يك طبع انتقادى با تصحيح و تهذيب كامل از آن نشده است .\r\nچاپهاى تذكرهء دولتشاه ازينقرارست :\r\nبمبئى 1305 ه ق سنگى در 232 صفحه باهتمام ملك‌الكتاب شيرازى\r\nبمبئى 1318 ه ق سنگى در 221 صفحه\r\nليدن 1318 ه ق سربى در 540 صفحه + 19 ص مقدمهء فارسى + 16 ص بانگليسى باهتمام ادوارد براون\r\nلاهور 1924 م سنگى در 363 صفحه باهتمام شيخ محمد اقبال ،\r\nطهران 1337 ش سربى « 35 + 650 » باهتمام محمد لوى عباسى\r\n« 1338 ش سربى در 431 صفحه باهتمام محمد رمضانى\r\nوان همر آن را بانگليسى ترجمه كرده و در وين بسال 1818 ميلادى بطبع رسانيده است .\r\nسليمان فهمى نيز آن را بتركى ترجمه كرده و سفينة الشعراء نام نهاده در اسلامبول بسال 1259 ه ق بطبع رسيده است .\r\nنسخه‌هاى خطى اين تذكره در ايران و هندوستان و اروپا زيادست و در فهرستها مذكور ،\r\nنسخهء شمارهء 3036 كتابخانهء مركزى دانشگاه كه آن را تذكرهء علائى ناميده‌اند ،\r\nرك : جلد دهم فهرست مركزى ، ص 1978 ،\r\nشرح حال امير دولتشاه در مجلس پنجم مجالس النفائس ( ترجمهء فارسى فخرى هروى ) صفحهء 108 مسطورست ، و در همان كتاب ترجمهء فارسى حكيم شاه محمد قزوينى صفحهء 282 نام پدرش فيروز شاه نوشته شده و حال آنكه وى عم‌زادهء فيروز شاه و پسر امير علاء الدولهء اسفراينى است .\r\nدولتشاه در شعر علائى تخلص مىكرده ، چنان كه در ذكر خواجه شهاب الدّين\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nعبد اللّه مرواريد متخلص به بيانى گويد : « و بندگى مولانا نور الملّة و الدّين عبد الرحمن جامى راست اين مطلع :\r\n نوبهاران كه دمد شاخ گلى از گل من * غنچه‌هايش بود آغشته به خون‌دل من \r\nو خواجه شهاب الدّين عبد اللّه فرمايد در تتبع مولانا عبد الرحمن جامى اين مطلع :\r\n آه كز هركه وفا بود اميد دل من * غير نوميدى ازو هيچ نشد حاصل من \r\nو مؤلف اين تذكره بنا بر حكم اين بزرگزادهء فاضل گستاخى نموده تتبع اين غزل كرده :\r\nلمؤلفه\r\n ديگرى را مكش از غمزه برغم دل من * هر زمان قصد هلاكم مكن اى قاتل من\r\nمىكشى خنجر و خون مىخورم از حسرت آن * كه شود رنجه دمى تيغ تو از بسمل من\r\nقابل دولت غمهاى تو آيا دل كيست * نيست مقبول تو بارى دل ناقابل من\r\nيار بگذشت و رقيب از اثر او برسيد * آه ازين بخت بد و دولت مستعجل من\r\nسر بنه بر سر آن كوى علائى زان روى * تا دم حشر درينجاست چو سرمنزل من » \r\n« ص 516 چاپ ليدن »\r\n\r\n","description":"","footnote":"","page_name":" 266 ","page_number":286},
  {"content":"\r\n\r\n\r\nتذكرة الشعراء تأليف مير صدر الدّين محمد بن ميرزا شرف بن قاضى جهان سيفى حسنى قزوينى در اوائل قرن يازدهم\r\nقاضى احمد بن مير منشى قمى در تذكرهء گلستان هنر و محمد يوسف واله در تاريخ خلد برين و اسكندر بيگ منشى در عالم‌آراى عباسى ازين تذكره نام برده‌اند .\r\nقاضى احمد در فصل سوم گلستان هنر كه مشتملست بر احوال خوشنويسان نستعليق ترجمهء وى را چنين نگاشته است :\r\n« مير صدر الدّين محمد ولد ميرزا شرف‌جهان قزوينى وى شاگرد مولانا مالك بود ، و صاف و پاكيزه مىنوشت ، و در رنگ‌آميزى و وصّالى قدرت تمام داشتند ، و در علم موسيقى و ادوارد وقوف بسيار داشتند ، و صوتها و نقشها بسته ، و تذكرة الشعرائى به طرز و اسلوب خواجه دولتشاه كه بعد از هر شاعرى يكى از سلاطين زمان را ذكر كند ، قريب چهل سال در ميان داشتند ، و دست و پاى بيشترى زدند و كارى نساختند ، و قرب ده سال هرساله مبلغى كلّى از نواب كامياب مالك‌رقاب اشرف همايون ابو المظفر شاه‌عبّاس بهادر خان خلد اللّه ملكه ابدا مىگرفتند كه تذكره را تمام كنند ، بالاخره عاجز آمده موقوف بتذكرهء راقم نمودند كه اين را گرفته در آن لباسى بپوشانند ، مكررا نواب اعلى را برين داشت كه تذكره را از بنده طلبيدند ، چون اتمام نيافته بود ، بنده معذرت عرض كردم ، تا آنكه ديگر بهانه نيافت و نواب كامياب تذكرهء او را مىطلبيدند ، در برابر تهمت بر فقير نموده عرض كرد كه چهل و پنج سال قبل ازين كه والد راقم وزير مشهد مقدّس معلّى بود ، كتابى از كتابخانهء آن حضرت گرفته و نزد او مانده ، الحال آن كتاب نزد قاضى احمدست ، آن را بستانيد و به من دهيد تا من تذكره را تمام كنم ، هيچ قزوينى هرگز اين حرف نگفته ، القصه بمؤداى القاص لا يحبّ القاص خاطر اشرف را ازين غلام منحرف ساخته ، معزول شده به قم آمدم ، و در ماه صفر كه نواب مستطاب معلّى القاب ، سيادت و صدارت پناه ، خداوندى امير ابو الولى انجو به قم تشريف آوردند ،\r\n\r\n","description":"","footnote":"","page_name":" 267 ","page_number":287},
  {"content":"\r\n\r\nدر درون روضهء مقدسهء منوّرهء معصومه سلام اللّه عليها فقير مصحف برداشته قسم خوردم كه حكايت كتاب كتابخانهء حضرت را كه مير صدر الدّين محمد بعرض اشرف رسانيده كه نزد بنده است ، كذب محضست ، و بنده از آن خبرى ندارم ، و غير واقع و تمام افتراست ، و در ضمن آن مباهله كرده مشار اليه را به حضرت امام رضا و همشيره‌اش حواله كردم ، و چون مير صدر الدّين محمد از دارالسلطنهء اصفهان در شهر صفر متوجه كاشان شده از كاشان بجانب خراسان عزيمت فرمودند ، مشار اليه در حوالى بسطام بانتقام منتقم حقيقى ناگاه از كارخانهء ديوان قضا در شهر ربيع الاوّل تنگوزئيل سبع و الف كه يك ماه از مباهله مىگذشت ، مستوجب سياست و حدود الهى شده به آن خود رسيد .\r\nبيت\r\n پنداشت ستمگر كه ستم بر ما كرد * بر گردن او بماند و از ما بگذشت \r\nو در تاريخ فوت مير ، ابو طالب كاشى اين ابيات بر لوح بيان نگاشته :\r\nقطعه\r\n مير فلك رتبهء عالىگهر * صدر انام اختر برج شرف\r\nاختر تابندهء هفتم سپهر * گوهر يكتاى گرامى صدف\r\nاز شرف و سيرت و خلقش سزد * فخر كنند ار بوجودش سلف\r\nچون گهر ذات گرامى او * مادر ايام ندارد خلف\r\nعاقبت از دار فنا رخت بست * شد ز قضا نقد حياتش تلف\r\nخانه سيه كرد و فلك زين عزا * گشت رخ ماه كبود از كلف\r\nحيف كه ارباب خرد را نماند * قدوه و ملجا و ملاذ و كنف\r\nبود چو ارباب نغم را ملاذ * بد چو ازو اهل طرب را شعف\r\nنغمه‌سرايان همه بستند لب * ماند ز آهنگ و نوا چنگ و دف\r\nبربط و تنبور گسستند تار * عود برآورد فغان از اسف\r\nاز پى تاريخ وفاتش خرد * بود طلبكار چو از هر طرف\r\nفكر بيك بيت دو تاريخ بكر * پيش وى آورد برسم تحف \r\n\r\n","description":"","footnote":"","page_name":" 268 ","page_number":288},
  {"content":"\r\n\r\n « ملجأ دنيا و ملاذ انام » * « صدر جهانى و جهان شرف » « 1 »\r\nباد حنوطش ز پى مغفرت * خاك در مرقد شاه نجف \r\nماجراى او و فقير مجلدات مىطلبد ، ورقه‌هايى كه او به فقير نوشته شرح‌ها خواهد ، به سربسته و بتقريبات در تذكرة الشعراء ايراد يافته « 2 » ، و مسوّدهء تذكره كه او مىنوشت و اتمام نيافته بود ، بدست اشرف درآمده از آنچه او جمع كرده بود هفت بيت انتخاب فرمودند » .\r\n« گلستان هنر نسخهء دست‌نويس نگارنده ، ص 115 - 118 »\r\nترجمهء ديگرى ازو در ذيل خلد برين مسطورست .\r\n\r\nتذكرة الشعراء تأليف بابا شاه\r\nحاجى خليفه در كشف الظنون از تذكرهء مزبور و مؤلف آن ياد كرده است ، و عبد اللّه خان قارى افغانى نوشته است كه : « راجع باحوال مؤلف بفهرست اود ، ص 145 رجوع شود » .\r\nرك : مجلهء كابل ، شمارهء سنبلهء 1317 شمسى ، مقالهء تاريخ تذكره‌ها ، فقرهء 100 » .\r\nحقير مؤلف از وجود چنين تذكره‌يى به كلى بىخبرست و حتى در صحت قول حاجى خليفه هم ترديد دارد ، در ميان تذكره‌نويسان نيز بابا شاه نامى را نمىشناسد ، تا در فهرست اود راجع به او چه نوشته شده باشد ؟\r\n\r\n\r\n","description":"","footnote":"\r\n( 1 ) - از هر دو مادهء تاريخ سال هزار و هشت استخراج مىگردد ، و حال آنكه قاضى احمد وفات مير صدر الدّين محمد را در ربيع الاول سنهء سبع و الف ( 1007 ) ثبت كرده است .\r\n( 2 ) - مقصود مجمع الشعراء و مناقب الفضلاست كه ذكرش خواهد آمد .\r\n","page_name":" 269 ","page_number":289},
  {"content":"\r\n\r\nدر ميان شاعران بابا شاه عراقى متخلص به حالى خطاط مشهور قرن دهم و بابا شاه تربتى هستند كه هيچيك تذكره تأليف نكرده‌اند .\r\n\r\nتذكرة الشعراء از ابراهيم بن محمد شربت‌دار سپاهانى در 1135 « 1 »\r\n« سرگذشت كوتاهيست از شاعران فارسىزبان و مىگويد « اين بود تذكرهء بعضى از شعراى متقدمين و از زمان سلطان حسين ميرزاى بايقرا الى الآن كه در تعداد متأخرين منتظم‌اند » .\r\nچنين است نام شاعران :\r\nرودكى ، اسدى ، فردوسى ، عنصرى ، عسجدى ، شيخ رئيس ، معزى ، استاد فخرى ، نظامى عروضى سمرقندى ، ناصر خسرو ، قطران ، ازرقى ، خاقانى ، انورى ، رشيد وطواط ، محمد غزالى ، ظهير فاريابى ، نظامى ، ذو الفقار شيروانى ، نجم كبرى ، شاهفور ، نور الدّين منشى ، خيام ( با سرگذشت حسن صباح ) خواجه قادر نايينى ، عطار ، ملاى روم ، سعدى ، اوحدى ، عراقى ، محيى الدّين اعرابى ، بدر جاجرمى ، فخر بناكتى ، سراج قمرى ، خسرو دهلوى ، خواجوى كرمانى ، عماد فقيه ، سلمان ساوجى ، حسن كاشى ، عبيد زاكانى ، حافظ ، لطف اللّه نيشابورى ، كمال خجندى ، بايسنقر ، بساطى ، عصمت بخارايى ، اسكندر بن عمر شيخ ، برندق ، شرف الدّين على يزدى ، آذرى ، شيخ على شهاب .\r\nدر پايان تاريخ ايران است از پيشداديان تا يزدگرد ، سپس خلفا .\r\nآغاز : بسمله . الحمد لوليه . . . امّا بعد بدانكه در زمان خلفا تا بوقت سلطان\r\n\r\n\r\n","description":"","footnote":"\r\n( 1 ) - ( ص 270 ) اگرچه در پايان آمده كه در 1 ذىحجهء 1110 نوشته شده است ، ولى در فهرست تاريخ تأليف را 1135 نوشته‌اند . رك : فهرست مركزى ، ج 12 ص 2982 .\r\n","page_name":" 270 ","page_number":290},
  {"content":"\r\n\r\nمحمود غزنوى قانون و دفاتر و امثله و مناشير از درگاه سلاطين به عربى مىنوشتند ، و عيب بود كه به فارسى بنويسند » .\r\nانجام : و هو مستخفّ بالليل و النهار ادعوه بلفظ يا اللّه . . . الديار .\r\n\r\nنسخه :\r\nدانشگاه تهران ، ش 3986 ضميمهء مجموعه‌يى مشتمل بر هشت رساله از همين مؤلف و اين تذكره جزء هشتم آنست ( ص 254 - 286 ) .\r\n\r\nتذكرة الشعراء تأليف در نيمهء دوم قرن دوازدهم\r\nشامل تراجم يك‌هزار و دويست شاعرست از قديم و جديد تا زمان تأليف كه به بيست و هشت حديقه تقسيم شده و هر حديقه براى يك حرف و داراى سه گلشن است :\r\n1 - متقدمين ، 2 - متوسطين ، 3 - متأخرين ، و گلشن اخير شامل دو چمن است ، چمن اوّل در ذكر شعراى ايران و توران ، و چمن دوم در ذكر شعراى هندوستان .\r\nتراجم با شيخ ابو الحسن خرقانى آغاز مىشود و يگانه نسخه‌يى كه از آن در دستست ( - اته ، ش 692 ) فاقد مقدمه و خاتمه است . و به‌همين‌جهت نام مؤلف و نام كتاب معلوم نيست .\r\nنسخهء اته در 468 برگست ، هر صفحه داراى سه ستون و هر ستون 15 سطر با اغلاط بسيار .\r\nفهرست اسامى شعرا از صفحهء 1 تا 17 نوشته شده است .\r\nآقاى دكتر نقوى مىنويسد : « مؤلف اين كتاب را بين سالهاى 1170 و 1180 ه ، تأليف نموده است ، چون در صفحهء 95 / الف ، نسخهء اته سال فوت سراج الدّين آرزو را 1170 ذكر كرده ، و سپس در ص 663 الف دربارهء مير شمس الدّين فقير ( متوفى در 1180 يا 1181 ه ) مىنويسد كه وى هنوز در قيد حياتست » .\r\n« تذكره‌نويسى فارسى در هند و پاكستان ، ص 473 »\r\n\r\n","description":"","footnote":"","page_name":" 271 ","page_number":291},
  {"content":"\r\n\r\nاولا فقير دهلوى بضبط نتايج الافكار ( ص 547 - 550 ) در 1183 درگذشته است ، و در ثانى ضبط تاريخ فوت سراج الدّين عليخان آرزو دليل اين نمىشود كه تذكرهء مزبور بسال 1170 در دست تأليف بوده است ، همان‌طور كه تاريخ فوت فيضى را كه 1004 ه است ، اگر مؤلف ذكر كرده باشد نمىتوانيم آن را ملاك تاريخ تأليف قرار دهيم ، ولى زنده بودن فقير دهلوى در زمان تأليف با تصريح باينكه : « هنوز در قيد حياتست » خود قرينه‌ايست كه حدود زمان تأليف را نشان دهد .\r\n\r\nتذكرة الشعراء مجهول المؤلف از قرن سيزدهم\r\nدر جلد چهاردهم فهرست كتابخانهء مركزى دانشگاه تهران ( ص 3628 ) ذيل شمارهء 4678 ) آمده است كه :\r\n« تذكرة الشعراء - سرگذشت خاقان اعظم و شاهزادگان است ، نخست بيتهاايست و سپس از شاهزادگان قاجار در آن ياد شده ( ص 5 و 6 ) آنگاه سرگذشت محمد على ميرزا آمده و غزل او ، و از تذكرهء شعراى او ياد شده ، و نام فرزندانش از محمد كاظم ميرزا فرمانده اشرف تا برسد به سنجر ميرزا در آن آمده ، سپس سرگذشت محمد ولى ميرزا است ، آنگاه قصيده و غزل و رباعى شهنشاه ، و نام شاهزادگان از محمد حسين ميرزا تا برسد به محمد طاهر ميرزا و سرگذشت نايب‌السلطنه عباس ميرزا و نام پسران او از محمد ميرزا تا برسد به اسحاق ميرزا و نسخه مىرسد به سرگذشت حسينعلى ميرزا ، و از آغاز و انجام افتاده و شناخته نشده كه از كيست .\r\nشكسته نستعليق ريز سدهء 13 ، عنوان شنگرف در زمينهء زرّين ، جدول زر و لاجورد ، 12 س 5 * 9 ، 15 گ 9 * 12 ، كاغذ فرنگى آهار مهره ، جلد تيماج مشكى ضربى » .\r\n\r\n","description":"","footnote":"","page_name":" 272 ","page_number":292},
  {"content":"\r\n\r\n\r\nتذكرة الشعراء تأليف صديق خان بن امير مظفر ، ظاهرا در قرن سيزدهم\r\nاستورى ( 1 / 923 ) به همين‌قدر از آن ياد كرده و ارجاع داده است به بخاراى سمينوف / 49 .\r\n\r\nتذكرة الشعراء تأليف بهاء الدّين حسن خان عروج ( قرن 13 )\r\nاحتمالا مصنف پيام الفت ( رك : ايوانف 402 ضميمهء اول 793 ) حواله داده شده است به فهرست آصفيّه ، ج 1 ص 318 شماره‌هاى 12 و 99 .\r\nاستورى ( 1 / 923 )\r\n\r\nتذكرة الشعراء ( تذكرهء پنجاه شاعر ) مؤلف نامعلوم ، تاريخ تأليف 1306 ه ق\r\nشامل تراجم پنجاه تن از شعراى مشهورست به ترتيب حروف تهجى از ابو الفرج رونى تا نظامى گنجوى .\r\nآغاز : بسمله - درود بىحد و ستايش بىعد بر اول مخلوقات و برگزيدهء خالق عباد » .\r\nانجام : تمام شد احوالات پنجاه شاعر از شعراى معروف و مختصرى از احوال ممدوح آنها در عصر سه‌شنبهء يازدهم شهر جمادى الاخرى ! سنهء 1306 هجرى » .\r\n\r\n","description":"","footnote":"","page_name":" 273 ","page_number":293},
  {"content":"\r\n\r\n\r\nدر سبب تأليف گويد :\r\n« . . . امّا بعد چنين گويد جمع‌آورندهء اين اوراق پراگنده كه چندين تذكرهء مطوّل و مختصر از متقدمين و متأخرين در ميان مردم متداولست ، بعضى كه بمزيد خوبى از سايرين ممتازست ، مثل تذكرهء دولتشا سمرقندى و آتشكدهء آذر و هفت اقليم و مجمع الفصحا و غيره ، باز بعضى عيوبات دارد ، من جمله تذكرهء دولتشاه صاحب تذكره خيلى چيزها مىنويسد كه از موضوع كتابش خارجست ، ديگر آتشكدهء آذر بجز حالات آن چند شاعر معروف ، حالات ما بقى شاعرها را بطورى مختصر مىنويسد كه هيچ‌چيز ازو فهميده نمىشود ، و در حقيقت جز اسم چيزى ازو مفهوم نمىشود ، فرضا در احوال ابو حنيفهء اسكافى همين‌قدر مىنويسد : ابو حنيفهء اسكافى نظر بفطرت اصلى بشغل مزبور پشت پا زده ، و بوادى كمالات سر نهاده ، وى از تلامذهء معلم ثانى ابو نصر فارابى است » و يك قطعه ازو بيشتر نمىنويسد ، يا بعضى شاعرها را مىنويسد : « از اكابرزادگان آن ديار بوده » ديگر نه اسمى نه رسمى نه سال وفات نه ممدوح نه مكان اصلى ، بارى بجز اين عيبهاى ديگر هم دارا است ، ديگر تذكرهء هفت اقليم اگرچه از سايرين ممتازست ، ولى تاريخ وفات شاعر و حالات رسيدن شاعر [ به 
  ] ممدوح [ را 
  ] صحيحا بيان نمىكند ، تذكرهء مجمع الفصحا كه مرحوم رضا قلى خان درين عصر نگاشته اگرچه جامع‌تر ازو تذكره‌يى نيست ، ولى بعضى اختلافات در سال وفات شعرا از نوشتن كاتب بىسواد درو پيدا مىشود ، فرضا در ديباچهء كتاب مىنويسد : ابو العباس مروزى در سال 173 هجرى قصيدهء فارسى بمدح مأمون عباسى گفت ، و صلهء گران دريافت » نگارنده گويد در سنهء 173 مأمون سه‌ساله بود ، چرا كه اول خلافت هارون الرشيد در سنهء 170 است ، و در شب وفات هادى خلافت هارون و تولد مأمون دست داد ، به آن جهت آن شب موسوم شد به ليلة الهاشميه كه خليفه‌يى مرد ، و خليفه‌يى جلوس كرد ، و خليفه‌يى متولد شد ، . . . و همچنين در تاريخ وفات شعرا اغلب از بىسوادى كاتب رقم هندسه تغيير كرده ، به اين جهت سالها تغيير كرده ، از جمله تاريخ وفات فردوسى را در سنهء 461 مىنويسد و غلطست ، چرا كه فردوسى يك سال پيش از سلطان محمود غزنوى برحمت خدا رفت ،\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nو سلطان محمود بروايت اصح در سنهء 421 فوت كرده ، و همچنين وفات اسدى را در سنهء 465 مىنويسد ، اما مخصوصا ذكر مىكند كه پيش از سلطان محمود غزنوى فوت كرده ، چون مىدانيم كه فوت سلطان مسعود در سنهء 433 واقع شده ، آن تاريخ را توبيخ مىكنيم ، و همچنين تاريخ وفات شيخ عطار را در فتنهء مغول سنهء 627 مىنويسد ، و حال آنكه فتنهء مغول سنهء 617 است ، و ده سال تفاوت كرده و غيره و غيره ، و در بعضى جاها خبط اسمى هم شده مثل آنكه قطعهء مشهور رشيدى سمرقندى در هجو عمعق بخارايى را عوضى از عمعق نقل مىكند و غيره .\r\nو اين كتاب مشتملست بر احوالات پنجاه شاعر از شعراى متقدمين و بعضى اشعار نيك آنها بعلاوهء احوالات ممدوح شعرا و احوال پادشاه معتبر آن عصر ، يعنى پادشاهى كه خراسان و عراق عجم را دارا باشد ، اميدوارم كه با نبودن فراغت و نقصان اسباب كار ، طورى بشود كه مايهء سرزنش نشود ، اسامى شعرا به ترتيب حروف تهجى نوشته مىشود و حرف دوم هم ملاحظه شده » .\r\n\r\nفهرست اسامى شعراء\r\n1 - ابو الفرج رونى / 2 - ابو حنيفهء مروزى / 3 - اثير الدّين اخسيكتى 4 - اثير الدّين اومانى / 5 - ازرقى هروى / 6 - اسدى طوسى 7 - انورى ابيوردى / 8 - جبلى غرجستانى / 9 - جلال الدّين محمد مولوى رومى / 10 - جمال الدّين عبد الرزاق / 11 - حسن غزنوى 12 - حافظ شيرازى / 13 - حنظلهء بادغيسى / 14 - خاقانى شروانى 15 - خبازى نيشابورى / 16 - امير خسرو دهلوى / 17 - خيام نيشابورى 18 - دقيقى مروزى / 19 - رافعى نيشابورى / 20 - رشيد وطواط 21 - رشيدى سمرقندى / 22 - رودكى بخارايى / 23 - سعدى شيرازى 24 - سنائى غزنوى / 25 - سوزنى سمرقندى / 26 - صابر ترمذى 27 - ظهير فاريابى / 28 - عراقى همدانى / 29 - عسجدى مروزى 30 - عطار نيشابورى / 31 - عمعق بخارايى / 32 - عنصرى بلخى\r\n\r\n","description":"","footnote":"","page_name":" 275 ","page_number":295},
  {"content":"\r\n\r\n33 - غضائرى رازى / 34 - فخر الدّين رازى / 35 - فرخى سيستانى 36 - فردوسى طوسى / 37 - قطران تبريزى / 38 - كسايى مروزى 39 - كمال اسماعيل اصفهانى / 40 - كمال خجندى 41 - لامعى جرجانى / 42 - لطف اللّه نيشابورى / 43 - مختارى غزنوى 44 - مسعود جرجانى / 45 - معزى سمرقندى / 46 - مكتبى شيرازى 47 - منجيك ترمذى / 48 - منوچهرى دامغانى / 49 - ناصر خسرو علوى 50 - نظامى گنجوى .\r\nمؤلف در سراسر كتاب نامى از خود نبرده و بتذكرهء خويش نيز نامى نداده و در آخر كتاب بعد از اشعار نظامى ( ص 595 ) مىنويسد :\r\n« چون اغلب درين تذكره اسم خلفاى بنى عباس برده شده لهذا لازمست كه مختصرى از اسامى خلفا و مدت تمام خلافت بنى عباس و ضعف و قوت آنها در آخر اين كتاب بنويسم كه خالى از فائده نباشد » و تا صفحهء 609 بذكر خلفاى بنى عباس پرداخته است .\r\nنسخهء منحصر بفرد اين تذكره در كتابخانهء ملى ملك بشمارهء 3791 محفوظ است ، بقطع خشتى و كاغذ سفيد فرنگى در 305 برگ ، خط نستعليق ، كاغذ سفيد فرنگى ، تاريخ تحرير 1306 ه ق .\r\n\r\nنمونهء تراجم :\r\n« ابو الفرج رونى اسمش ابو الفرج ، اسم والدش مسعود ، اصلش [ از 
  ] رونه كه قريه‌ايست از قراى نيشابور ، مداح ظهير الدوله ابو المظفر سلطان ابراهيم بن مسعود بن محمود غزنوى ، پادشاه معتبر ايران در آن عهد يكى سلطان ابراهيم و ديگرى سلطان ملكشاه سلجوقى بود ، وفاتش بتحقيق معلوم نيست ، امّا سلطان مسعود بن ابراهيم را مدح مىگويد ، پس در سنهء 500 هجرى زنده بوده ، شاعرى [ است 
  ] فصيح و بليغ كه استاد زمان خود بوده ، اغلب شعرا وى را ستوده‌اند و باستادى او اعتراف كرده‌اند ، انورى متتبع اشعار اوست ، اغلب اشعار ابو الفرج را تضمين كرده‌اند ، چون\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nمدتى در لاهور بود ، لهذا او را لاهورى نيز گويند ، استاد زمان مسعود سعد سلمان در مدح ابو الفرج رونى با وجود عداوتى كه با هم داشتند ، گفته :\r\n اى خواجه بو الفرج نكنى ياد من * تا شاد گردد اين دل ناشاد من\r\nنازم بدانكه هستم شاگرد تو * شادم بدانكه هستى استاد من \r\nدر حبس مسعود سعد ابو الفرج خيلى ساعى بوده و باغواى او مدت سى و دو سال و بقولى بيست سال در حصار ناى محبوس بوده « 1 » ، از ديوان ابو الفرج چند شعر ثبت افتاد » .\r\n( ص 1 - 2 )\r\nديگر :\r\n« اثير الدّين اخسيكتى اصلش [ از 
  ] اخسيكت از محال فرغانه اسمش معلوم نيست ، ممدوحش قزل ارسلان و اتابك محمد ايلدگز ، وفاتش در خلخال فى سنه 562 « 2 » شاعرى نيك است ، با خاقانى معاصر و مناظرات داشته ، مريد شيخ نجم الدّين كبرى بوده « 3 » در سن كهولت از خدمت ملوك انزوا جسته ، در خلخال وفات كرده ، اشعار نيك دارد ، او را با سديد الدّين اعور مباحثه بوده ، من‌جمله اين قطعه را در هجو سديد الدّين گفته :\r\n قلب تو ز نور معرفت عور چراست * بينى تو بر روى تو چون گور چراست\r\nابليس اگر نيستى اى مردك زشت * پس راست بگو چشم چپت كور چراست \r\nسديد الدّين در جواب گفته\r\n گفتى تو مرا كور و همه خلق شنيد * گفت تو چه حاجتست چون هست پديد \r\n\r\n\r\n","description":"","footnote":"\r\n( 1 ) - « سو » و « دهك » و « مرنج » را به حساب نياورده است .\r\n( 2 ) - تا 569 حيات داشته .\r\n( 3 ) - خلاف واقعست چه كه وى نيم قرن پيش از شيخ نجم الدّين كبرى ( مقتول در 618 ) درگذشته است .\r\n","page_name":" 277 ","page_number":297},
  {"content":"\r\n\r\n گر چشم دگر كور شدى بايستى [ شايستى 
  ] * تا روى تو زنجلب نبايستى ديد \r\nاين قطعه را اثير الدّين در فضل خود براى خاقانى شروانى فرستاد :\r\n آنم كه بر امروز برد رشك ديم * جانم ، خردم ، تنم ، ندانم كه كيم\r\nچون پرسيدى با تو بگويم كه كيم * سلطان سخن اثير اخسيكتيم \r\nدر آتشكده وفات اثير الدّين را سنهء 672 نوشته و غلطست ، چرا كه در آن سنه پادشاه ايران ابا خاقان [ اباقا خان 
  ] بن هلاكو خان بوده و اثير الدّين مداح قزل ارسلان است ، و تقريبا صدسال تفاوتست ، عيب كلّى آتشكده اينست كه تاريخ وفات شعرا را به همان سنهء خالى اكتفا كرده ، ديگر نه عدد هندسه روى سنه گذاشته و نه لفظا ذكر كرده ، چند شعر اثير الدّين نقل شد » .\r\n( ص 24 - 25 )\r\n\r\nتذكرهء شعراى اصفهان\r\nدر كتابخانهء ملّى تبريز جزو كتب مرحوم حاجى محمد آقا نخجوانى تذكرهء مختصريست موسوم به تذكرهء شعراى اصفهان كه مؤلف آن در جايى تصريح يا اشاره‌يى بنام خود نكرده و مشتملست بر ترجمهء حال و ذكر اشعار هجده شاعر ذيل :\r\n1 - محمد حسين خلف الصدق ملا ملك احمد قاضى عسكر 2 - ميرزا نصر اللّه برادرزادهء ميرزا محمد حسين مذكور 3 - ميرزا محمد على مذهب متخلص به بهار 4 - ميرزا عبد الوهاب قطره 5 - ميرزا محمد على وفاى زواره‌يى 6 - ميرزا عبد الواسع صفا پسر وفا 7 - محمد حسين ضياء 8 - محمد طاهر شهاب 9 - ميرزا محمد باقر بهجت 10 - محمد حسن زرگر 11 - محمد هاشم رونق 12 - ميرزا محمد حسن ذرّه\r\n\r\n","description":"","footnote":"","page_name":" 278 ","page_number":298},
  {"content":"\r\n\r\n13 - ميرزا عبد الكريم صفا 14 - ميرزا محمد حسين پروانه 15 - ملّا آقا جان پرتو 16 - محمد ابراهيم بصير 17 - ميرزا محمد على نايينى 18 - ميرزا حبيب قاآنى\r\nاين تذكره در دورهء قاجار نوشته شده و اختصاص به شعراى اصفهان ندارد ، چون شاعر شيرازى و نايينى يزدى هم در آن هست و نسخهء مزبور كه منضم بيك جنگ و اصطلاحات شعر است ، جمعا 68 صفحه است هر صفحه 17 سطر ، بقطع 25 * 17 سانتيمتر .\r\n\r\nتذكرهء شعراى پنجاب تأليف سرهنگ خواجه عبد الرشيد دانشمند معاصر پاكستانى\r\nدرين تذكره تراجم شعرا از منابع موجود به عين عبارت نقل شده است ولى نه به ترتيب تقدم ، و شامل ذكر چهارصد و هشتاد و يك شاعرست اعم از پنجابى و غير پنجابى يعنى شعراى نقاط ديگر كه عبورشان به پنجاب افتاده است .\r\nاين تذكره با مقدمه و فهرست مطالب و منابع و فهارس ديگر در 494 صفحه بيادبود جشن فرخندهء تاجگذارى اعليحضرت محمد رضا شاه پهلوى شاهنشاه آريا مهر و عليا حضرت فرح پهلوى شهبانوى ايران در آبانماه 1346 از طرف اقبال آكادمى كراچى با قطع وزيرى بطبع رسيده و ترتيب تراجم آن الفباييست .\r\n\r\nتذكرهء شعراى خوانسار تأليف شاعر معاصر يوسف بخشى خوانسارى در 1333 - 1336 ش\r\nدر احوال شعراى پنج قرن اخير خوانسار ، چاپ مؤسسهء مطبوعاتى ميرپور ،\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nطهران 1336 شمسى ، سربى در 242 صفحه بقطع 8 / 21 * 15 شامل تراجم يك‌صد نفر به ترتيب حروف تهجى .\r\nمؤلف در ديباچهء كتاب نوشته است كه پس از سه سال صرف وقت و مطالعه و تتبع يك دوره كتاب جامع و مبسوط در چهار مجلّد بشرح زير تأليف كرده است :\r\n1 - « تذكرهء شعراى خوانسار ، شامل تراجم احوال و آثار شعراى خوانسار .\r\n2 - مشاهير خوانسار ، شامل تراجم علما ، فقها ، عرفا ، خطبا و ساير ارباب فضل و هنر .\r\n3 - تاريخ خوانسار ، شامل موضوعات تاريخى ، جغرافيايى ، اقتصادى ، اجتماعى خوانسار .\r\n4 - خوشنويسان خوانسار ، شامل تراجم احوال و نمونهء آثار خطاطان خوانسار » .\r\nبديهى است كه فراهم آوردن مواد چنين تأليفى كار سى سالست نه سه سال ، و از جلد اول اين تأليف كه بنام تذكرهء شعراى خوانسار انتشار يافته پيداست كه اگر مشار اليه در مورد شعراى سلف راهنماى بصيرى مىداشت بمنابع بيشترى دست مىيافت ، ولى حوزهء تحقيق وى محدود بكتابخانهء ملى ملك بوده و بااين‌حال بسيارى از تذكره‌ها و دواوين و سفاين و منابع ديگر موجود در آن كتابخانه را نديده است .\r\nولى انصاف را از همين مختصر كه در دسترس عامه قرار داده است حسن سليقه و دقت نظر وى را مىتوان دريافت .\r\nبعضى از نكات قابل ذكر كه اميدست در چاپ مجدد و مكمّل اين تذكره به كار آيد ذيلا ذكر مىشود :\r\nدر احوال تابعى خوانسارى ( ص 37 ) آورده است كه : « سال فوت تابعى را باختلاف ذكر كرده‌اند ، تقى اوحدى با آنكه رحلت او را بسال يك‌هزار و هجده نوشته مادهء تاريخ فوتش را چنين نقل كرده : ( تابعى حيف كه ناديده وداع همه كرد ) كه ازين مصراع يك‌هزار و سى و پنج بدست مىآيد » .\r\nحق اينست كه در نقل اين مادهء تاريخ تغيير و تحريفى روى داده و بجاى ( چه )\r\n\r\n","description":"","footnote":"","page_name":" 280 ","page_number":300},
  {"content":"\r\n\r\nكه عدد آن ( 8 ) است ( كه ) كه عدد آن ( 25 ) است واقع شده و حساب غلط از كار درآمده و مصراع صحيح تاريخ بنقل از همان تذكرهء عرفات چنين است :\r\n تابعى حيف چه ناديده وداع همه كرد \r\n- 1018 .\r\nمؤلف اگر مطالبى را كه از منابع مختلف گرفته است به عين عبارت و با ذكر مأخذ نقل مىكرد ، حاصل كارش به صحت و امانت بيشتر مقرون بود ، و پاره‌يى مشكلات پيش نمىآمد ، مثلا در ترجمهء تاجرى خوانسارى ( ص 39 ) كه مأخذ وى عرفات بوده و مذكور نداشته ، مىنويسد كه : « تاريخ فوت مولانا تاجرى به‌درستى روشن نيست ، ولى آنچه مسلم است وى تا سال هزارم هجرى قمرى در قيد حيات بوده است » .\r\nمؤلف عرفات مىنويسد كه : « تا سنهء الف باقى بود » يعنى از هزار ببعد زنده نبود ، بنابراين چه جاى ترديدست و كجاى آن به‌درستى روشن نيست ؟\r\nدر صفحهء 67 دو جا فاضل معاصر آقاى علينقى منزوى را مؤلف فهرست كتابخانهء مجلس معرفى كرده است ، و حال آنكه جناب ايشان مستقلا فهرستى براى آن كتابخانه ننوشته‌اند ، و فهرست مورد نظر صاحب تذكره ( مجلد سوم ) تأليف آقاى ابن يوسف شيرازى است .\r\nدر صفحهء 204 غزل مشهور خيالى بخارى شاعر قرن نهم هجرى را كه بمطلع ذيلست :\r\n اى تير غمت را دل عشاق نشانه * خلقى به تو مشغول و تو غائب ز ميانه \r\nو شيخ بهائى آن را تخميس كرده و تمام تذكره‌نويسان بالاتفاق بنام خيالى ثبت كرده‌اند ، بنام هلالى خوانسارى نوشته كه زمانا مؤخر ازوست و مستند ايشان يك جنگ خطى بوده .\r\nدر پايان كتاب ( ص 240 - 242 ) كه از مدارك و مآخذ خود نام مىبرد ، هم آتشكده را ذكر كرده است و هم « تذكرة الشعراء تأليف اسحاق بيگ بيگدلى متخلص به عذرى » و حال آنكه كسى كه به آتشكده رجوعى دارد از تذكرهء اسحاق بيگ عذرى برادر آذر كه فقط شعرهاى آتشكده را جمع‌آورى كرده است بىنيازست و كتاب مزبور كه\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nبغلط تذكره ناميده شده است درين مورد نمىتواند مأخذى جداگانه باشد .\r\nو نيز سفينهء خوش‌گو را كه نديدم چيزى از آن نقل كرده باشد ، تأليف محمد بن عبد الكريم موسوى نوشته است ، و اين خيلى غريبست ، چه سفينه بتخلص مؤلف تسميه شده كه نامش بندر ابن داس و تخلصش خوش‌گوست ، و درّى شوشترى پس از گرفتن نسخه از روى آب ، آن را ترتيب داده و تنظيم كرده است .\r\nلطائف الخيال و نگارستان سخن را هم جزو مآخذ قلمداد كرده ولى جاى نام مؤلف آنها را سفيد گذارده است ، كه اولى تأليف محمد بن محمد عارف شيرازى است ، و دومى تأليف سيد نور الحسن خان بهوپالى متخلص به نور .\r\nبا اين همه تذكرهء شعراى خوانسار از تذكره‌هاى محلى خوبست .\r\n\r\nترجمهء مؤلف :\r\nشرح احوال و منتخبات آثار مؤلف در پايان كتاب ( ص 210 - 237 ) مسطور و اين مختصر از آنجا منقول است :\r\nنامش يوسف و شهرت و تخلصش بخشى است و بسال 1298 خورشيدى در دهكدهء ارسور خوانسار ولادت يافته است .\r\nتحصيلات خود را در خوانسار بپايان برده و دروس جديده و علوم قديمه را در محل فراگرفته و از محضر اساتيد و فضلاى خوانسار فيض بيشمار برده است .\r\nاز اوان تحصيل بشعر و شاعرى علاقمند بوده و اشعارى مىسروده ، پس از خاتمهء تحصيلات بشيوهء پدر بتجارت پرداخته و در سال 1322 ش از خوانسار به اراك و از آنجا به اليگودرز به قصد تجارت رفته ولى از آنجا كه يك شاعر خوب هرگز نمىتواند يك تاجر خوب باشد ، سرمايه را از دست داده و جز زيان سودى به كف نياورده است .\r\nاين ورشكست كه همراه بود با مرگ پدر و مادر وى ، بكلّى او را درهم شكست ، و بناچار در سال 1330 بار سفر بسوى طهران بست ، و اينك در يكى از بنگاههاى ملى طهران گذرانى دارد .\r\nآثارش جز از آنچه كه در صدر مقال مذكور افتاد عبارتست از :\r\n1 - ترانهء خوانسار كه جزوهء اشعار محلى اوست و در 1334 بچاپ رسيده .\r\n\r\n","description":"","footnote":"","page_name":" 282 ","page_number":302},
  {"content":"\r\n\r\n2 - ديوان اشعار بلهجهء محلى كه هنوز بطبع نرسيده است .\r\n3 - ديوان بخشى كه هنوز بطبع نرسيده است .\r\nبخشى طبعى لطيف و اشعارى نغز و دلنشين دارد ، كه از آن جمله است غزل ذيل :\r\nمىدانم\r\n پيمان خود شكستى و مىدانم * با ديگران نشستى و مىدانم\r\nپيوند ما كه بسته بمويى بود * يكباره برگسستى و مىدانم\r\nدلدادهء تو هستم و مىدانى * دلدار غير هستى و مىدانم\r\nقلب اميدوار مرا جانا * از خودسرى شكستى و مىدانم\r\nدر كار دلبرى و دل آزارى * چالاك و چيره‌دستى و مىدانم\r\nاز آنچه را كه بر سرم آوردى * خواهان ناز شستى و مىدانم\r\nجان را بناز شست تو خواهم داد * زودم بكش كه مستى و مىدانم \r\n\r\nتذكرهء شعراى سمنان از نصرة اللّه نوحيان متخلص به نوح در 1337 ش\r\nشامل تراجم هشتاد نفر از شعراى گذشته و حال سمنان است با مقدمهء مؤلف و آقاى حبيب يغمايى و شرح حال علاء الدولهء سمنانى بقلم آقاى سعيد نفيسى منقول از مجلهء يغما ، چاپ طهران بسال 1337 خورشيدى در 288 صفحه ، سربى ، بقطع 15 * 22 .\r\nتراجم شامل دو قسمت است ، اول شعراى ماضى كه بعنوان متقدمين و به ترتيب حروف مذكورند ، و دوم شعراى معاصر ، درهم و بدون ترتيب .\r\n\r\n","description":"","footnote":"","page_name":" 283 ","page_number":303},
  {"content":"\r\n\r\n\r\nتذكرة الشعراى غنى از محمد عبد الغنى موفرخ‌آبادى متخلص به غنى متوفى 1335 ه\r\nوى كتابى تأليف كرده است بنام ارمغان آصفى كه در هشت جزء مجزا در عليگره بطبع سنگى رسيده و شامل 1317 صفحه است ، موضوع كتاب استعمال الفاظ و مصادر فارسيست در كلام شعرا و براى هر لفظى از شعر چند شاعر شاهد آورده است و اين تذكره جزء نهم ارمغان آصفى است و مجدولست و به شش ستون تقسيم شده است :\r\n1 - تخلص 2 - نام شاعر 3 - سنهء وفات 4 - وطن 5 - ملك 6 - عهد . و شعرائى كه شعرشان در ارمغان آصفى آمده نام و نشانشان به ترتيب الفبا درين كتاب باختصار مذكورست و در ذيل جداول محمد مقتدى خان شروانى ( مصحح كتاب ) تعليقاتى مختصر دربارهء هريك از شعرا نوشته است .\r\nمآخذ اين كتاب عبارتست از لباب الالباب ، مجمع الفصحا ، كلمات الشعراء ، تذكرهء بىنظير ، لطائف الخيال ، نتايج الافكار ، تذكرهء دولتشاه سمرقندى ، فانوس خيال « 1 » ، تذكرهء حسينى ، آتشكده ، خزانهء عامره ، رياض الشعراء .\r\nچاپ سنگى عليگره در 1916 م با دو مقدمه به زبان اردو يكى از مصحح ( يك صفحه ) و ديگرى از عبد الحميد خان فرزند مؤلف ( چهار صفحه ) بقطع 2 / 1 24 * 16 در 146 صفحه .\r\nدرين تذكره ستون « سنهء وفات » غالبا نانويس مانده و بيشتر تواريخ هم بغلط ثبت شده است .\r\nاگر حواشى مصحح جنبهء تصحيحى و انتقادى مىداشت كتاب ارزنده‌اى مىشد .\r\n\r\nترجمهء مؤلف :\r\n« غنى تخلص مولوى عبد الغنى نام اكبرآبادى عالم جيّد و شاعر مستند بود ، چون كتاب موسوم به ارمغان آصفيه تصنيف فرمود ، پنج هزار روپيه انعام از سركار\r\n\r\n\r\n","description":"","footnote":"\r\n( 1 ) - ازين تذكره هيچ‌گونه اطلاعى ندارم و در جاى ديگر هم به اين نام برنخورده‌ام .\r\n","page_name":" 284 ","page_number":304},
  {"content":"\r\n\r\nيافته باز به اكبرآباد مراجعت كردند ، تا ده سال در تصنيف مشغول بودند ، و درين ضمن ديوان پارسى خود را نيز مكمل كرده ، عمر آن جناب به شصت سال رسيده بود ، اين چند شعر از طبع پاكش و از زبان مباركش بمشاعره شنيده بودم :\r\n كافر زلفش ز من دل برد و دين تاراج داد * كى تواند مؤمنى با نامسلمان زيستن\r\nباده چون پيرست ، ساقى نوجوان بايد مرا * با چنين پير و جوان شادان و فرحان زيستن\r\nبىجمال ماه كنعان ، بىوصال ماه مصر * بدتر از مردن شمارد پير كنعان زيستن \r\nو له\r\n دارد شب فراق تو در سينه داغها * وز داغها به راه تو روشن چراغها\r\nميخانه‌ها خراب ز چشمت چو حال من * پرخون ز لعل تو چو دل من اياغها \r\nاز قصيده\r\n باز در گلشن امّيد گل تازه دميد * باز در باغ امل فصل بهاران آمد\r\nباز بشكفت بهار چمنستان جهان * باز بلبل بهواى گل خندان آمد \r\nو له\r\n آن ميمنت كه در مه شعبان رسيده است * اثبات آن ز آيهء قرآن رسيده است\r\nشه مىدهد به غير ترازو زر و گهر * گر جود آفتاب به ميزان رسيده است \r\n\r\n","description":"","footnote":"","page_name":" 285 ","page_number":305},
  {"content":"\r\n\r\nناصر صفاهانى گفت در شعر دوم مصرعهء اوّل بادهء كهنه و ديرينه شده بادهء جوان و پير به غير سند معتبر نيست ، گفتم مولوى غنى عالم متبحر و شاعر بىبدلست ، يقين مىدارم كه به غير سند نبسته باشد ، فرمود به غير سند دلم قرار نمىگيرد چرا كه بسيار علما و شعرا را دشواريهاى شعر در خلل مىاندازد ، گفتم اگر دل جناب به غير سند سكون نپذيرد ، سند بادهء جوان و پير از مير معز فقير پيش مىكند :\r\n چه باك از آنكه جهان سرد گشت و ناخوش شد * كه خانه گرم و مغنى خوشست و باده جوان \r\n* * *\r\n آنكه در پيرانه سر دارد جوانى آرزو * بادهء پيرش ز ساقى جوان بايد گرفت » \r\n« سخنوران چشم ديد ، ص 91 - 92 »\r\n\r\nتذكرهء شعراى قاينات تأليف ضياء الدّين قايناتى معاصر\r\nيادداشتهاييست از سى شاعر قاينات و استورى در فهرست خود ( 1 / 923 ) از آن نام برده و مراجعه داده است به فهرست نذير احمد شمارهء 80 ( مجموعهء و ، ايوانف تاريخ نسخه 1330 ه ق كه از روى دست‌نويس مؤلف نوشته شده است .\r\nدر فهرست مركزى دانشگاه تهران ( ج 10 ص 1949 ش 3012 ) از نسخهء ديگرى نشان داده‌اند كه شامل تراجم سى و هفت شاعر قاينى است .\r\nو اين هر دو نيمى از مقالت چهارم كتاب بهارستان است در تاريخ و تراجم رجال قاينات و قهستان تأليف حاج شيخ ضياء الدّين محمد آيتى قاينى كه در 1327 شمسى در طهران بطبع رسيده است و ما در بخش دوم اين كتاب بتفصيل از آن ياد كرده‌ايم .\r\n\r\n","description":"","footnote":"","page_name":" 286 ","page_number":306},
  {"content":"\r\n\r\n4\r\n\r\nتذكرهء شعراى قرن اول بهائى تأليف نعمة اللّه ذكائى بيضائى از سال 1311 تا 1342 شمسى\r\nمشتمل بر چهار مجلدست در ذكر احوال و آثار يك‌صد و پنجاه شاعر قرن اوّل فرقهء بهائى و در حال تحرير فقط جلد اول آن طبع و نشر يافته و جلد دوم تحت طبع است .\r\nمجلد اول شامل مقدمه‌ايست در هفت صفحه با تراجم بيست و شش شاعر به ترتيب حروف تهجى از آذر منير تبريزى تا روحانى رفسنجانى در 360 صفحه كه در مؤسسهء مطبوعات ملّى امرى بسال 121 بديع برابر سال 1343 شمسى هجرى به صورت پلى كپى بطبع رسيده و عكس بيشتر از صاحبان تراجم در آن گراور شده است .\r\nمؤلف در مقدمهء جلد اوّل اين تذكره دربارهء مجلدات ديگر چنين نگاشته است :\r\n« ترتيب ذكر اسامى شعراى مذكور درين تذكره بطريق حروف تهجى و به حرف اوّل تخلص آنهاست ، و در اين كتاب ( جلد اوّل ) ذكر آنان تا حرف راء آمده است ، ولى چون شرح احوال برخى از گويندگان هنوز در مرحلهء تحقيق است و تكميل نشده ، و بعلاوه ممكنست در خلال طبع كتاب باز اشخاصى يافت شوند كه تا حال شناخته نشده‌اند ، بدين سبب در مجلدات بعدى هر قدر از حروف ما قبل تكميل و حاضر شده باشد در ابتدا مذكور و سپس دنبالهء آخرين حرف جلد قبل تعقيب خواهد شد ، بعبارة اخرى هر جلد ازين تذكره از حرف الف شروع و ادامه خواهد يافت .\r\nاز شعراى معاصر كه در قيد حياتند دوسه نفر در جلد اوّل مذكور گرديده‌اند ، ولى بطور كلى در نظرست كه شعراى معاصر در جلد آخر مذكور شوند . . . »\r\nتاريخ نگارش اين ديباچه فروردين‌ماه سال 1342 شمسى است ، و مؤلف در آغاز سخن مىگويد كه : « تصميم اين كار يعنى تهيهء تذكره‌يى از شعراى بهائى را در سال 1311 شمسى مطابق سال 89 تاريخ بديع اتخاذ و بلافاصله شروع به كار كردم ، ولى چون وارد عمل شدم ، و بتحقيق و تتبع پرداختم ، انجام مقصود را كارى بس مشكل\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nيافتم ، چه اولا در اين زمينه منابعى براى استفاده در دست نبود ، و ثانيا وسيله و قدرتى كه بتوانم بنقاط مختلفه سفر كرده آثار پراگنده و سوانح فراموش شده و سرگذشتهاى از ياد رفتهء شعراى بهائى را از منازل دوستان و اذهان معمران استخراج و استنساخ كنم نداشتم ، ازين‌دو مهمتر علتى كه به‌سختى انجام كار مىافزود اين بود كه صدمات و لطمات و قتل و غارتهايى كه در دورهء پنجاه شصت سالهء اوّل امر متوجه دوستان الهى گرديده ( و هنوز هم كمابيش ادامه دارد ) مجالى براى آنها باقى نگذاشته كه بحفظ ما يملك خود پردازند ، و شاعر يا خانوادهء شاعرى را قدرت و فرصت آن نمانده كه اگر آثارى براى آنها بوده بجمع‌آورى و تدوين آن اقدام نمايند ، و علىهذا اغلب آثار پراگنده همراه با تحولات تأثرانگيز زمان قهرا از ميان رفته و نابود گرديده است ، با اين وصف معلومست كه كار محقق در اين مرحله با چه مشكلاتى روبروست . . . الخ »\r\n\r\nفهرست شعراى مجلد اول\r\n1 - آذر منير تبريزى ( - ابراهيم معروف به خطاط و ملقب به منير ديوان متوفى 1318 شمسى ) ص 1 - 6 ؛\r\n2 - آزردهء فيروزى مرودشتى ( - آقا بزرگ متوفى 1319 شمسى ) ص 7 - 12 ؛\r\n3 - آزادى تفرشى طهرانى ( سيد شكر اللّه خان روحانى متوفى 1318 شمسى ) ص 13 - 17 ؛\r\n4 - اديب اهرى ( - موسى متوفى 1307 ش ) ص 18 - 26 ؛\r\n5 - افروختهء قزوينى ( - دكتر يونس افروخته متوفى 1326 ش ) ص 27 - 54 ؛\r\n6 - اشراق خاورى ( - عبد الحميد مشهدى متولد 1280 شمسى ) ص 55 - 68 ؛\r\n7 - اشراق قندهارى يزدى ( - محمد طاهر متوفى 1299 ش ) ص 68 - 83 ؛\r\n8 - اديب بيضائى كاشانى ( - علىمحمد متوفى 1311 ش ) ص 84 - 162 ؛\r\n9 - بصار رشتى ( - ميرزا محمد باقر متوفى 1300 ش ) ص 163 - 194 ؛\r\n10 - بنّاى يزدى ( - استاد على اكبر مقتول در 1321 قمرى در قتل عام بهائيان يزد ) ص 195 - 216 ؛\r\n\r\n","description":"","footnote":"","page_name":" 288 ","page_number":308},
  {"content":"\r\n\r\n11 - بهجت قزوينى ( ؟ ) ص 217 - 222 ،\r\n12 - بهجت بمبئى ( ؟ ) ص 223 - 227 ،\r\n13 - بينش شيرازى ( - عباسعلى متوفى 1329 شمسى ) ص 228 - 235 ،\r\n14 - ثنا ( ؟ ) ص 236 - 239 ،\r\n15 - جهان كاشانى ( - آقا مهدى معروف به مرشد نساج متوفى 1315 شمسى ) ص 240 - 253 ،\r\n16 - حاجى سليمان خان ( مقتول در 1268 قمرى ) ص 254 - 260 ،\r\n17 - حكيم شيرازى ( - شيخ محمد ابراهيم متوفى 1312 شمسى ) ص 261 - 269 ،\r\n18 - حمامهء كرمانى ( - شهربانو مشهوره به كربلايى خانم درگذشته بسال 1306 قمرى ) ص 270 - 277 .\r\n19 - حيرت طهرانى ( - ابو الحسن ميرزا شيخ الرئيس قاجار متوفى 1336 ه ق ) ص 278 - 291 ،\r\n20 - حيرت قمى ( - سيد اسد اللّه متوفى 1304 ش ) ص 292 - 299 ،\r\n21 - جلالى كرمانشاهى ( - فرج اللّه متولد 1280 شمسى ) ص 300 - 308 ،\r\n22 - خديجهء كاشيه ( ؟ ) ص 307 - 314 ،\r\n23 - خاورى كاشانى ( - سيد احمد لسان الاسلام واعظ متوفى 1333 ه ق ) ص 315 - 323 ،\r\n24 - روحانيهء بشرويه‌يى ( - ام السّلمه مشهوره به بىبى روحانى درگذشته بسال 1232 ) ص 234 - 332 ،\r\n25 - روحانى طهرانى ( - سيد غلامرضا متولد 1314 ه ق در مشهد ) ص 333 - 355 ،\r\n26 - روحانى رفسنجانى ( - ميرزا على اكبر متوفى 1300 شمسى ) ص 356 - 360 ،\r\n\r\nمجلد دوم\r\nاين مجلد در آذر ماه 1343 پايان يافته و شامل سى ترجمه است بشرح ذيل :\r\n\r\n","description":"","footnote":"","page_name":" 289 ","page_number":309},
  {"content":"\r\n\r\n1 - اديب طالقانى ( - ميرزا حسن اديب العلماء ، 1264 - 1337 ه ق ) ص 1 - 56 ،\r\n2 - آگاه آباده‌يى ( - بديع اللّه ، متولد 1309 ق ، و زنده در 1383 ) ص 57 - 62 ،\r\n3 - انوار محمدآبادى يزدى ( محمد رضاى شهيد ، متوفى 1310 ه ق ) ص 63 - 74 ،\r\n4 - ايطاء رفسنجانى ( - سيد على 1321 - 1382 ق ) ص 75 - 94 ،\r\n5 - بهيّهء آباده‌يى ( - بهيهء صفائى 1270 - 1320 ش ) ص 95 - 102 ،\r\n6 - ثابت رفسنجانى ( - محمد ابراهيم ، متوفى 1333 ش ) ص 103 - 109 ،\r\n7 - حاج محمد كرادى بغدادى ، ص 110 - 113 ،\r\n8 - خازن بختيارى ( - ميرزا جعفر متولد 1296 - 1369 ق ص 114 - 133 ،\r\n9 - درخشان اصفهانى ( - سيد صدر الدّين متولد 1297 شمسى و زنده در 1343 ) ص 134 - 142 ،\r\n10 - درويش صدق على ، ص 143 - 146 ،\r\n11 - درويشهء رفسنجانى ( - فاطمه ) ص 147 - 148 ،\r\n12 - روح اللّه ورقا ( متولد 1301 ق ) ص 150 - 159 ،\r\n13 - روش جهرمى ( - محمد حسن ، متوفى 1300 شمسى ) ص 160 - 173 ،\r\n14 - رونق يزدى ( - آقا على فاضل 1290 - 1378 ق ) ص 174 - 184 ،\r\n15 - سلمانى اصفهانى ( - محمد على 1250 - 1330 ق ) ص 186 - 203 ،\r\n16 - سلسبيل بروجردى ( - سيد عبد الحسين 1290 - 1341 ) ص 204 - 217 ،\r\n17 - سينا سدهى اصفهانى ( - سيد اسماعيل 1264 - 1336 ق ) ص 218 - 231 ،\r\n18 - نيّر سدهى اصفهانى ( - سيد محمود 1262 - 1327 ق ) ص 218 - 231 ،\r\n19 - شارق بروجنى ( - ميرزا مهدى 1293 - 1368 ق ) ص 232 - 246 ،\r\n20 - شهاب نيريزى ( - سيد ابو الحسن شيخ الاسلام 1230 - 1302 شمسى ) ص 247 - 264 ،\r\n\r\n","description":"","footnote":"","page_name":" 290 ","page_number":310},
  {"content":"\r\n\r\n21 - شوريدهء شيرازى ( - ميرزا محمد تقى فصيح الملك 1274 - 1345 ق ) ص 265 - 274 ، ( ذكر حاج فصيح الملك شوريده در اين كتاب دور از صوابست . )\r\n22 - ضيائى آرانى ( - ميرزا محمد حسن 1292 - 1337 ق ) ص 275 - 281 ،\r\n23 - طاير طهرانى ( - عصمت 1282 - 1329 ق ) ص 282 - 295 ،\r\n24 - طاير محمدآبادى يزدى ( - محمد حسين 1285 - 1355 ق ) ص 296 - 305 ،\r\n25 - طاهرى رفسنجانى ( - عباس متولد 1270 شمسى ) ص 306 - 316 ،\r\n26 - طوبى ( - 1296 - 1372 ق ) ص 317 - 323 ،\r\n27 - طير يزدى ( - بىبى سكينه متولد 1295 و زنده در 1367 ق ) ص 324 - 332 ،\r\n28 - عراقى گلپايگانى ( - سيد مهدى 1280 - 1347 ق ) ص 333 - 348 ،\r\n29 - عطاءآباده‌يى ( - عطاء اللّه سراج الحكماء 1259 - 1331 ق ) ص 349 - 355 ،\r\n30 - عندليب لاهيجانى ( - على اشرف 1270 - 1335 ق ) ص 356 - 394 ،\r\n31 - منير قزوينى ( - ميرزا منير نبيل‌زاده 1291 - 1368 ) ص 395 - 410 ،\r\n410 صفحه و يك مقدمه در دو صفحه با عكس صاحبان تراجم ، چاپ پلى كپى در مؤسسهء ملّى مطبوعات امرى بسال 123 بديع ، بقطع 8 ، 23 * 15 سانتيمتر « 1 » .\r\nمجلد سوم تحت طبع است و تا اين تاريخ ( مرداد 1347 ) منتشر نشده است .\r\n\r\nتذكرهء شعراى كشمير تأليف اصلح كشميرى متخلص به ميرزا در نيمهء دوم قرن دوازدهم\r\nتذكرهء شعراى عهد اورنگ‌زيب عالمگير پادشاه است ( 1069 - 1118 ه ) تا دوران سلطنت ناصر الدّين محمد شاه غازى ( 1131 - 1161 ه ) مشتمل بر ذكر سيصد\r\n\r\n\r\n","description":"","footnote":"\r\n( 1 ) - ترجمهء مؤلف در ذيل تذكرهء شعراى معاصر تأليف انجمن ادبى فرهنگستان ايران مسطورست .\r\n","page_name":" 291 ","page_number":311},
  {"content":"\r\n\r\nو پنج نفر با نثرى پرتكلّف و ساختگى و تراجمى مختصر و فاقد نكات تاريخى .\r\nاين تذكره با مقدمه و حواشى و تعليقات مفيد دانشمند ارجمند پير حسام الدّين راشدى در 664 صفحه در آبانماه 1346 از طرف آكادمى كراچى با قطع وزيرى بطبع رسيده است .\r\nدرين تذكره غير از شعراى كشمير تراجم سخن‌سرايان نقاط ديگر هندوستان و ايرانيان مسافر و مهاجر كه به آن سرزمين رسيده‌اند نيز مسطورست .\r\n5\r\n\r\nتذكرهء شعراى كشمير تأليف پير حسام الدّين راشدى دانشمند معاصر پاكستانى\r\nيكى از تذكره‌هاى بسيار مفيد و باارزش و مستندست كه كمتر نظير آن را مىتوان يافت ، چه مؤلف ترجمهء هر شاعرى را از تذكره‌هاى خطى و چاپى موجود به ترتيب تقدم و به عين عبارت بدنبال هم نقل كرده و حواشى و تعليقاتى هم بر آن افزوده است .\r\nبخش اول اين كتاب كه شامل تراجم يك‌صد و بيست شاعرست به ترتيب الفبا از آزاد كشميرى ( محمد مقيم ) تا شيداى فتحپورى با مقدمه به اردو و انگليسى در 516 صفحه در آبانماه 1346 از طرف اقبال آكادمى كراچى با قطع وزيرى بطبع رسيده است .\r\nبخش دوم نيز در ذكر 56 شاعر از صافى تا غيورى ( ص 517 - 1043 ) نشر يافت ، و بخش 3 و 4 تحت طبع است .\r\nدرين تذكره غير از شعراى كشمير گويندگان نقاط ديگر هم كه به آن سرزمين رفته‌اند مذكورند .\r\n\r\n","description":"","footnote":"","page_name":" 292 ","page_number":312},
  {"content":"\r\n\r\n\r\nتذكرهء شعراى معاصر از انجمن ادبى فرهنگستان ايران در 1328 شمسى\r\nدر سال 1325 شمسى فرهنگستان ايران با دعوت عده‌يى از شعرا و ادباى معاصر يك انجمن ادبى تأسيس كرد مركب از يك رئيس و سه دبير و يك خزانه‌دار ، و عده‌يى بنام عضو اصلى و افتخارى ، و بندهء نگارنده كه جزو هيئت مؤسس بودم از آغاز تشكيل انجمن سمت دبير اول و رياست دبيرخانهء آن انجمن را داشتم .\r\nاعضاء اوّلين هيئت‌رئيسه عبارت بودند از : مرحوم ملك‌الشعراى بهار رئيس ، مرحوم ميرزا احمد خان اشترى متخلص به يكتا نايب‌رئيس اول ، مرحوم سيد حسن مشكان طبسى نايب‌رئيس دوم ، احمد گلچين معانى دبير اول ، دكتر حسين خطيبى دبير دوم ، حبيب يغمائى دبير سوم ، احمد سهيلى خوانسارى خزانه‌دار .\r\nدر ادوار بعد تا پايان كار ، مرحوم حسين سميعى ( اديب السلطنه ) كه رياست فرهنگستان را داشت ، برياست انجمن نيز انتخاب مىشد ، و اعضاء هيئت‌رئيسه بجز بنده و آقاى سهيلى در تغيير بودند .\r\nكار اين انجمن با مرگ مرحوم اديب السلطنه ( متوفى 1332 ش ) پايان يافت ، و چون تا حال تحرير رئيسى براى فرهنگستان انتخاب نشده است ، انجمن ادبى نيز كه انتخاباتش تالى انتخابات فرهنگستانست ، عملا در حال وقفه و تعطيل است .\r\nاز تاريخ فوت مرحوم اديب السلطنه تا به حال دوسه بار دولتهاى وقت با تصويب‌نامه گروهى را بعضويت پيوستهء فرهنگستان برگزيده‌اند ، ولى چون تجانس و هماهنگى در ميانشان نبوده انتخاباتى صورت نگرفته و اثرى بر تصويب‌نامه‌هاى كذائى مترتب نگرديده است .\r\nدر سال 1327 ش ، كه انجمن ادبى فرهنگستان ايران يك‌صد و بيست نفر عضو داشت و همه از شعراى نامدار و ادبا و دانشمندان عالىمقدار كشور و غالبا از اعضاء تصويب‌نامه‌اى فرهنگستان بمراتب بهتر و داراى معلومات بيشتر\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nبودند ، آقاى دكتر عيسى صديق نايب‌رئيس فرهنگستان طى يك دعوت عمومى از انجمن خواستار شدند كه تذكره‌يى از آثار و احوال شعراى معاصر كشور تأليف نمايد تا براى آقاى پروفسور آربرى استاد دانشگاه كمبريج بفرستد ، زيراكه پروفسور مزبور در آن تاريخ تصميم داشت نمونه‌هاى منتخب شعر معاصر ايران را به زبان انگليسى ترجمه و با اصل آن يك جا بطبع رساند .\r\nپس از نشر آگهى و وصول عكس و آثار و احوال شعراى كشور ، عده‌يى از اعضاء انجمن برأى مخفى انتخاب شدند تا نخبهء آثار رسيده را برگزينند و با شرح‌حالهايى كه بقلم صاحبان آن آثارست ، تحويل دبيرخانه بدهند تا تنظيم گردد و به صورت تذكره‌يى تسليم آقاى دكتر صديق شود .\r\nكسانى كه احوال و آثارشان درين تذكره مسطورست چهل و سه تن هستند بشرح ذيل كه ترجمهء حالشان بقلم خودشانست :\r\n1 - اديب السلطنه حسين سميعى متخلص به عطا 2 - احمد اشترى متخلص به يكتا « 1 » 3 - احمدى بختيارى ( عبد الحسين ) 4 - آزاد اصفهانى ( سيد على نوربخش ) 5 - افشار يزدى ( دكتر محمود ) 6 - امير فيروزكوهى ( سيد كريم اميرى ) 7 - امير شهيدى ( سيد ذبيح اللّه مشهدى ) 8 - اميرى گلپايگانى ( امير قلى معظمى ) 9 - اورنگ ( عبد الحسين ) 10 - باستانى پاريزى ( محمد ابراهيم ) 11 - بهار ( ملك‌الشعرا ) 12 - پارساى تويسركانى ( عبد الرحمن ) 13 - پرى ( پروين دولت‌آبادى ) 14 - پژمان بختيارى ( حسين ) 15 - دانش مشهدى ( محمد بزرگ‌نيا ) 16 - ذكائى آرانى ( نعمة اللّه بيضائى ) 17 - رجوى ديلمگانى ( كاظم ) 18 - رسا ( دكتر قاسم ) 19 - رشيد ياسمى كرمانشاهى ( غلامرضا ) 20 - رهى معيرى ( محمد حسن ) 21 - ريحان تهرانى ( يحيى سميعيان ) 22 - سامى تهرانى ( حسن سميعى )\r\n\r\n\r\n","description":"","footnote":"\r\n( 1 ) - اگرچه اين تذكره به ترتيب حروف تهجى تنظيم يافته است ولى چون مرحوم سميعى رئيس و مرحوم اشترى نايب‌رئيس اول بودند ، احتراما نامشان در آغاز كتاب آورده شد .\r\n","page_name":" 294 ","page_number":314},
  {"content":"\r\n\r\n23 - سهيلى خوانسارى ( احمد ) 24 - شعله ( اسماعيل آشتيانى ) 25 - شهرى ( عباس شهرستانكى ) 26 - صبا ( عليرضا ) 27 - عنقا ( محمد ) 28 - فرات يزدى ( عباس ) 29 - فرخ خراسانى ( سيد محمود ) 30 - فرهاد ( على اشترى ) 31 - قلزم يزدى ( سيد مهدى ملك حجازى ) 32 - كورش ( سيد هادى حائرى ) 33 - گلچين ( احمد گلچين معانى ) 34 - گلشن آزادى ( على اكبر تربتى ) 35 - مؤيد ثابتى ( سيد على ) 36 - نسيم اردكانى ( على صدارت ) 37 - نصرت ( عبد الحسين منشىباشى ) 38 - نظام وفاى آرانى 39 - نورانى وصال ( عبد الوهاب ) 40 - نويد مشهدى ( ابو القاسم حبيب‌اللّهى ) 41 - وحيدى كرمانشاهى ( محمد على علامه ) 42 - هاشمى كرمانى ( سيد محمد ) 43 - هشيار كردستانى ( علينقى )\r\nازين تذكره چهار نسخه با ماشين تحرير تهيه كردم ، يك نسخه براى پروفسور آربرى فرستاده شد ، نسخهء دوم در دفتر انجمن مضبوطست ، نسخهء سوم بدانشمند معاصر آقاى سيد محمد محيط طباطبائى داده شد كه در آن تاريخ بعنوان وابستهء فرهنگى ايران عازم هندوستان بودند ، و نسخهء چهارم در دست نگارنده است . و تا اين تاريخ اضافات و الحاقاتى پيدا كرده است .\r\nاضافات عبارتست از اشعارى نغز كه به خط بعضى از شعراى معاصر داشتم و ضميمهء اشعارشان كردم ، و ملحقات عبارتست از تراجم بعضى از شعراى مشهور كه يا خودشان در ارسال آثارشان بدفتر انجمن غفلت كرده بودند و يا انتخاب‌كنندگان بغرض نامشان را از قلم انداخته بودند ، و از آن جمله‌اند : عبد الحسين آيتى يزدى ، ابو القاسم حالت ، سيد عبد الكريم غيرت كرمانشاهى ، سيد على مزارعى ، محمد على ناصح ، محمد باقر الفت .\r\nو امّا سرنوشت نسخهء پروفسور آربرى آن شد كه بعضى از ادباى معاصر از دستهء نوسرايان كه قصدا يا اتفاقا به لندن رفتند ، راه آربرى را زدند و او را واداشتند كه از\r\n\r\n","description":"","footnote":"","page_name":" 295 ","page_number":315},
  {"content":"\r\n\r\nاشعار مهمل نوسرايان بعنوان شعر معاصر ايران انتخاب و ترجمه كند ، و همين كار را هم كرد .\r\n\r\nنمونهء تراجم :\r\nذكائى بيضائى : اسم نعمة اللّه ، نام خانوادگى بيضائى ، تخلّص شعرى ذكائى ، تاريخ تولد سال 1282 شمسى در آران كاشان « ايران » فرزند ميرزا محمد رضا متخلّص به ابن روح ، و او فرزند ملا محمد آرانى متخلص به روح الامين است ، بعد از طى دورهء متوسطه ، آموزشگاه عالى قضائى را نيز گذرانده‌ام ، نه سال معلمى كرده و اينك هجده سالست در وزارت دادگسترى « ادارهء كل ثبت » مشغول خدمت مىباشم ، ذكائى بيضائى 19 / 3 / 1328 .\r\nغزل\r\n بران سرم كه دل از اهل ناز گيرم باز * بپاى جهد درآيم بكوى اهل نياز\r\nز رازپوش ريايى علاقه برگيرم * شوم بميكده جويم نشان صاحب راز\r\nرخ نياز بنازم كه دل كند روشن * به عكس آنكه همه تيرگى فزايد ناز\r\nبنزد غير چرا جبهه مىنهد به زمين * برد كسى كه بدرگاه بىنياز نماز\r\nغم فراز و نشيبت مباد اى سالك * كه رهروان نهراسند از نشيب و فراز\r\nبنور وصل مگر جان و دل برافروزى * بسان شمع ببزم غمش بسوز و بساز\r\nترا بعهد و وفا خوانده‌اند و مىنكنى * مگر به گوش تو دلكش نيامد اين آواز \r\n\r\n","description":"","footnote":"","page_name":" 296 ","page_number":316},
  {"content":"\r\n\r\n بود چو آز و طمع دشمن مناعت تو * چرا نمىنهى اى دوست پاى بر سر آز\r\nبسى معانى ناگفته مانده است هنوز * بسعى باش ذكائى كه يا بى آن را باز \r\n( ص 85 )\r\n\r\nتذكرهء شعراى معاصر اصفهان تأليف سيد مصلح الدّين مهدوى ( معاصر )\r\nشامل شرح حال و نمونهء اشعار 486 تن از شعراى اصفهان و توابع آنست با عكس گراورى ايشان كه در اصفهان روى كاغذ كاهى چاپ سربى بسيار بدى خورده و از انتشارات كتابفروشى تأييد است در 1334 شمسى بقطع 5 / 22 * 2 / 15 سانتيمتر در 568 صفحه .\r\nاز آنجا كه مؤلف بكميّت توجه داشته كتاب او از كيفيّت عاريست و شعراى ارزنده در آن معدودى بيش نيستند .\r\n\r\nتذكرهء شعراى معاصر ايران تأليف سيد عبد الحميد خلخالى\r\nجلد اول در ترجمهء 35 شاعر ، چاپ طهران در 1333 شمسى ، سربى 452 صفحه ، ناشر كتابخانهء طهورى ، قطع 4 / 27 * 3 / 17 .\r\nجلد دوم در ترجمهء 73 شاعر ، چاپ طهران در 1337 سربى 413 صفحه ، ناشر همان مؤسسه ، و به همان قطع .\r\n\r\n","description":"","footnote":"","page_name":" 297 ","page_number":317},
  {"content":"\r\n\r\nدر هر دو مجلد عكس صاحبان تراجم نيز گراور شده است و جلد اول آن بر جلد دوم رجحان دارد ، چه جلد اول آزادانه تأليف شده است و جلد دوم در تحت فشار ارباب توقع .\r\n\r\nتذكرهء شعراى معاصر هرات تأليف محمد علم غواص\r\nنشريهء كلوپ ادبى هرات ، چاپ هرات در 1330 شمسى ، رقعى ، 133 ص .\r\nرك : « فهرست مشار »\r\nدر مقدمهء تذكرهء معاصرين سخنور ( صفحهء د ) چاپ 1340 شمسى كابل نيز مسطورست كه : « شاغلى غواص بنام شعراى معاصر هرات مجموعه‌يى تدوين كرده است كه در مطبعهء هرات طبع شد » .\r\nنگارنده اين تذكره را بدست نياورده و از كم و كيف آن بىخبرست .\r\n\r\nتذكرة الشعراء المعاصرين تأليف ضياء الدّين الحسينى المرعشى متخلص به سيّد\r\nمشتمل بر تراجم شعراى معاصر مؤلف و به ترتيب حروف تهجى است .\r\nاين تذكره در هندوستان بسال 1299 ه ق با ذيلى كه سيد عبد الفتاح پسر مؤلف بران افزوده است ، در يك مجلد بطبع رسيده است .\r\n« رك : فهرست مشار و الذريعة ، ج 4 ص 37 »\r\nنگارنده اين تذكره را نديده است .\r\n\r\n","description":"","footnote":"","page_name":" 298 ","page_number":318},
  {"content":"\r\n\r\n\r\nتذكرهء شعراى يزد تأليف ميرزا مهدى يزدى در قرن 13\r\nديوان‌بيگى در حديقة الشعراء بنقل از تذكرهء ميكده تأليف وامق يزدى ترجمهء مؤلف را چنين آورده است :\r\n« مهدى يزدى پدرش ميرزا محمد اشرف عامرى معاصر با آذرست و حالتش در آتشكده مذكور ، اما خودش تخلص باسم مىكرده و تمام عمر را در يزد مشغول انشاى حكام ، و بكفارهء اين كار بيشتر اشعارش در مدايح ائمهء اطهار و مراثى قرة العين حيدر كرار بوده ، وامق نوشته است كه شعر بسيار گفته ولى از دادن اشعار خود كمال انكار داشت ، تا بعد از رحلتش در چند جزوى كه بعنوان تذكرهء شعرا نوشته و روزگار فرصت اتمامش نداده اين رباعى را بنام خود نوشته بود ، رحلت او را وامق ننوشته است :\r\nرباعى\r\n اى بر سرت از لعمرك و طه تاج * كونين به خاك آستانت محتاج\r\nوصف تو نه حد مهدى آمد كه بود * يك شمه ز اوصاف كمالت معراج » \r\nحديقة الشعراء نسخهء آقاى سلطان القرائى ، ص 182\r\n\r\nتذكرهء شعراى يزد تأليف آقاى عباس فتوحى يزدى در 1337 ش\r\nاين تذكره پايان‌نامهء سال تحصيلى 38 - 1337 ش دانشكدهء علوم معقول و منقولست ، و مشتملست بر هفت دوره و هر دوره‌يى داراى يك مقدمهء تاريخى بشرح ذيل :\r\n1 - شعراى دورهء مغول : مجد الدّين همگر ، سلطان ابو يزيد ، امير شيخ ابو اسحاق ، شاه شجاع ، جلال عضد يزدى ، معين الدّين يزدى .\r\n\r\n","description":"","footnote":"","page_name":" 299 ","page_number":319},
  {"content":"\r\n\r\n2 - از جلوس تيمور تا استقرار صفويه : شرف الدّين على يزدى ، آزاد ، منطقى .\r\n3 - از استقرار صفويه تا جلوس نادر : غواصى ، شرف الدّين على بافقى ، شيخى ، كاسب ، وحشى بافقى ، مذاقى ، الفتى ، باقرى ، نقشبندى ، فائز ، زمانى ، على ، شوقى ، شرقى ، سالك ، سراج الدّين ، كسوتى ، كامى ، وقارى ، عشرتى ، اجرى ، ميرزا عبد اللّه ، اخترى ، درويش حيدر ، عرشى ، همام ، معينا ، مير عبد اللّه ، سعيدا ، مؤمن ، ادائى ، معز الدّين ، زكيا ، رمزى ، ناخدا ، مدامى ، شمسى ، تابعى ، حاج عبد الغالب ، مير محمد باقر ، دهنى ، راغب ، ندائى ، نورى ، ذبيحى ، ميرزا هادى ابرقوئى ، كفرى ، مير عيسى ، رونقى ، لقا ، راهب ، فسونى ، عزلتى ، صوتى ، خالص ، حسين زيانى ، حسين ، مصاحب ، هاشمى .\r\n4 - عصر افشاريه از جلوس نادر تا روى كار آمدن كريمخان زند : نجدى ، رفيعا ، ايزدى ، عرفان .\r\n5 - عصر زنديه از استقرار كريمخان تا جلوس آغا محمد خان قاجار : زركش ، رامى ، ميرحزينى ، محمد طاهر نصرآبادى ، ملا الهى .\r\n6 - دورهء قاجار از استقرار آغا محمد خان قاجار تا جلوس رضا شاه پهلوى : طراز ، حبيب مسكر ، صفائى ، شعرى ، مدرس ، مدرس بزرگ ، قضائى ، وامق ، طرب نايينى ، حيران ، جيحون ، حاج ميرزا سيد على مدرس ، سيد محمد مدرس ، حاج ميرزا محسن مدرس ، حاج ميرزا سيد مرتضى مدرس ، خاموش ، حجاب ، محرم ، جلال ، يغما ، امّ هانى ، مدرسى ، خالص ، اشترى ، بيدل ، وفائى ، شيدا ، رموزى ، شوكت ، آگهى ، تمنا ، بناء ، قتيل .\r\n7 - دورهء پهلوى از جلوس رضا شاه تا عصر حاضر : عاشق ، قدسى ، ذوقى ، رضوانى ، سيحون ، مهجور ، اقبال ، طايرى ، صدرائى ، سلطان مدرس ، گلشن ، افصح الملك ، مضطر ، شكوهى ، قوامى ، فرخى ، و اصل ، نسرين ، آيتى .\r\n8 - شعراى عصر حاضر : مدرس ، نابغهء مدرس ، دكتر رياضى ، نسيم ، قلزم ، ناصر ، فرساد ، دكتر افشار ، يغمايى ، عطار ، فرات ، اشترى ، دكتر اسلامى ، ثابتى ،\r\n\r\n","description":"","footnote":"","page_name":" 300 ","page_number":320},
  {"content":"\r\n\r\nشاكرى ، عرب مقرى ، بهروز ، عسكرى كامران ، نواب رضوى ، دكتر رادفر ، مضطرزاده ، لطفى ، دكتر جلاليان ، دكتر پاك‌نژاد ، دكتر مدرسى .\r\nمؤلف به تذكره‌هاى رايج و كتب رجال و بعضى از دواوين خطى و چاپى صاحبان تراجم مراجعه كرده است .\r\nدر مقدمه مىنويسد : « اينك درين رساله از شرح حال و آثار شعرائى سخن مىگوييم كه شايد بعضى از آنها بساليان دراز در بوتهء خاموشى جاى گرفته‌اند ، گرچه در شعر و شاعرى مقامى رفيع دارند ، ليكن نام و نشانى از ايشان در تذكره‌ها بندرت يا اصلا بميان نيامده است ، و اين سبب شده كه بسيارى از اشخاص از زندگانى و اشعار اين شاعران بىاطلاع باشند ، بىخبر از آنكه در كنار كوير لوت مركزى كه قهر طبيعت غالب مواهب را از ساكنين آن حدود امساك نموده ، گاه‌وبيگاه چه گلهاى معطر و جانفزايى بوجود آورده است ، كه مشام دل صاحبدلان از بوى دلاويز آثار درربارشان معطر مىگردد ، يا بطور واضح در همان اطراف كوير رعب‌انگيزى كه حتى ذكر نامش لرزه بر اندام جهانگردان مىافگند ، گلهايى چون وحشى بافقى ، طراز ، قضائى ، يغماى جندقى . . . بوجود آمده كه قرنها پيش ازين رايحهء جانبخش آثار آنها موجب رونق گلستان ادب فارسى و زيورآراى گلشن ادبيات اين سرزمين بوده و مىباشد » .\r\nو در باب روش كار خود مىگويد : « چنان كه گفته شد از شرح احوال و زندگى شاعران يزدى كتابى نوشته نشده ، و تذكره‌نويسان نام بسيارى از آنها را از ياد برده‌اند ، و مطلبى ننوشته و سكوت كرده‌اند ، ناچار نگارنده براى روشن نمودن زندگانى آنان بدقت بتفحص و تجسّس پرداخت . . . » رجوع شود بتذكره‌هاى يزد در همين كتاب .\r\n« از اين گذشته براى اينكه خوانندگان گرامى هنگام مطالعه به سهولت دريابند كه هر شاعرى در چه عصر و زمانى مىزيسته ، تذكرهء مزبور را از پيدايش اولين شاعر كه نگارنده دريافته الى عصر حاضر بدوره‌هايى تقسيم نموده و هر دوره را در تحت فرمانروايى سلسلهء سلاطينى كه شاعر معاصر با آنها بوده ، دسته‌بندى كرده است » « 1 » .\r\n\r\n\r\n","description":"","footnote":"\r\n( 1 ) - اطلاعات مربوط به اين تذكره را از لطف جناب دكتر وزيرى دارم كه ضمن يادداشتى از يزد فرستاده بودند ، و به‌همين‌جهت از ايشان كمال تشكر و امتنان دارم .\r\n","page_name":" 301 ","page_number":321},
  {"content":"\r\n\r\n\r\nتذكرهء شمس التواريخ از شيخ اسد اللّه بن محمود گلپايگانى « ايزدگشسب متخلص به شمس در 1331 ه ق\r\nمختصريست در تاريخ علما و فقها و حكما و عرفا و شعراى اسلاميه خصوصا اثناعشريه مشتمل بر چهار ركن و يك خاتمه بشرح ذيل :\r\nركن اول - در حالات سلسلهء فقهاى عظام ( ص 3 - 21 )\r\nركن دوم - در حالات سلسلهء حكما ( 21 - 34 )\r\nركن سوم - در حالات سلسلهء عرفا ( 34 - 59 )\r\nركن چهارم - در حالات سلسلهء شعراى عجم ( 59 - 48 ) اين ركن مشتملست بر تراجم پنجاه شاعر به ترتيب تاريخى از رودكى تا روشن .\r\nخاتمه - در ترجمهء نگارنده و ترجمهء بعضى كه نگارنده آنها را ملاقات نموده از حكما و فقهاى عظام و دوستان والامقام تا اكنون كه گاه نگارش اين نامه است ( ربيع - الاول 1331 ه ق ) در قيد حياتند و ذكر بعضى بلدان و شرح آنها و بعضى امور متفرقه ( ص 84 - 127 ) .\r\nچاپ سنگى ، خط نستعليق در 127 صفحه ، قطع 17 * 11 ، محل طبع اصفهان در سال 1344 بكوشش پسرش تجديد طبع شد .\r\n\r\nترجمهء مؤلف :\r\nاقتباس از همين كتاب :\r\nوى بسال 1303 ق در گلپايگان ولادت يافته ، از 6 تا 18 سالگى در موطن خود به تحصيل ادبيت و فقه و اصول پرداخته ، آنگاه سفرى به اصفهان كرده ، بعد از مدتى قليل به وطن مألوف بازگشته ، سپس از آنجا به نجف اشرف شتافته ، و به تحصيل علوم و فنون پرداخته ، از صرف و نحو و معانى و بيان و منطق و حكمت و فقه و اصول و بعضى فنون ديگر حظى يافته ، پس از سه سال توقف به گلپايگان بازگشته ، از آنجا به اصفهان رفته و يك سال ديگر به تحصيل علوم\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nاشتغال ورزيده ، بعدا به طهران و خراسان سفر كرده ، پس از دو سال توقف در خراسان به طهران بازگشته ، و هشت ماه در آنجا اقامت گزيده ، آنگاه به گلپايگان و از آن سامان به اصفهان رفته ، و در آن شهر رحل اقامت افگنده تأهل اختيار كرده و كتبى چند تأليف و تصنيف نموده كه از آن جمله است : مظاهر الانوار در اصول عقائد ، گلزار اسرار در مختصرى از معارف ، حيوة الانسان فى تسبيح الاعيان ، سعادات النجفية فى شرح العديلة ، بساط العشق و المحبة ، ديوان النبوية فى اسرار السلوكيه ، رشحات الاسرار در شرح بعضى احاديث مشكله ، مصابيح العقول ، طرائف الحكم ، قبسات الاسرار ، منظومهء لوامع الانوار ، تحفة السفر ، وفات او در پنجم ج 1 سال 1366 ه ق در اصفهان واقع شده است .\r\nتكملهء اين ترجمه و نمونهء آثار منظوم او در ذيل « نامهء سخنوران » خواهد آمد .\r\n\r\nتذكرهء شهاب ( منظوم ) از ميرزا عبد اللّه شهاب ترشيزى در اوايل قرن سيزدهم\r\nوى در مقدمهء ديوان خود از چند مثنوى نام برده كه از آن جمله است : تذكرة - الشعراء ولى در نسخه‌هاى موجود ديوان او : آستان قدس 453 ، مجلس 1005 مركزى 2993 ملك 5318 و كتابخانهء شخصى آقاى فرخ و خود بنده بعضى از منظومه‌ها از جمله همين تذكرة الشعراء نوشته نشده است و چون وى در ملازمت تيمور شاه درّانى بسر مىبرده ، احتمال مىرود كه كليات اشعارش در افغانستان موجود باشد .\r\nشهاب ترشيزى متولد 1167 در هجو گفتن دستى بسزا و قدرتى عجيب داشته و راوى گروسى تاريخ فوتش را 1215 و كليات اشعارش را مشتمل بر بيست هزار بيت نوشته است ، ولى نسخه‌هاى موجود در ايران كه از طريق خراسان بدست آمده بين سه‌تا ده‌هزار بيت است .\r\n\r\n","description":"","footnote":"","page_name":" 303 ","page_number":323},
  {"content":"\r\n\r\nمثنويهاى شهاب كه در مقدمهء ديوان خود ( نسخه‌هاى مجلس ، مركزى ، فرخ ) از آنها نام برده بدين شرحست : 1 - خسرو و شيرين 2 - يوسف و زليخا 3 - بهرام‌نامه 4 - تذكرة الشعراء 5 - عقد گهر ( در نجوم ) 5 - مرادنامه ( در ذكر وقايع علىمراد خان زند ) .\r\nو از آثار منثور او تذكرة الوزرا و تاريخ مجدول است .\r\nديوانش مركبست از قصيده و غزل و قطعه و رباعى كه بيشتر آنها در هجو اشخاص گفته شده و از آن جمله است :\r\n جمعه با زوجهء خود گفت شبى * كه مرا بر تو ز آدينه شكيست\r\nزن به دو گفت دو بينى بگذار * پيش ما جمعه و آدينه يكيست \r\n* * *\r\n ز بهر تاختن در وادى هجو * سمند طبع را چون رام كردم\r\nترا خر خواندم و گشتم پشيمان * كه آن بيچاره را بدنام كردم \r\n* * *\r\n مهردار و دوات دار الملك * بس‌كه دائم رسوم مىجويند\r\nگر بر ايشان كسى سلام كند * و عليك الرسوم مىگويند \r\n* * *\r\n پيغمبر ما داده ز دجال نشانها * تا امّت بيچاره در اضلال نباشد\r\nاين مهدى يك‌چشم كه آمد ز صفاهان * اى خلق ببينيد كه دجّال نباشد \r\nبراى ترجمهء احوال و ملاحظهء آثار وى رك : تذكره‌هاى عصرى بخصوص مجمع - الفصحا ( 2 / 253 ) و از همه مفصل‌تر ارمغان سال سيزدهم ، سلسله مقالاتى بقلم بهار خراسانى و محيط طباطبائى .\r\nدو پسر شهاب ميرزا مرتضى محجوب و ميرزا اختيار شهابى نيز شاعر بوده‌اند و ذكرشان در مجمع الفصحا آمده و ميرزا اختيار صاحب تذكرهء حديقة المدائح است كه ذكرش خواهد آمد .\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nشهاب در قطعهء ذيل از مثنويات خود ، از جمله تذكرة الشعراء نام برده است :\r\n مثنوياتى كه من آورده‌ام در سلك نظم * هم به ترتيب اين‌چنين دفتر بدفتر گفته‌ام\r\nاولين بهرام‌نامه است آنكه در مبداى فكر * پيشتر از جملگى اشعار ديگر گفته‌ام\r\nبعد از آن يوسف زليخا كز طريق اختصار * در سه ماه بر توالى بلكه كمتر گفته‌ام\r\nاز پس آن خسرو و شيرين كه در بحر خفيف * بر طريق داستان هفت پيكر گفته‌ام\r\nبعد از آن عقد گهر در سلك نظم آورده‌ام * وندر آن مدخل سخن از چرخ و اختر گفته‌ام\r\nبعد از آن [ بياض 
  ] از شاهان زند * هم بامر آن ملوك ملك‌پرور گفته‌ام\r\nدر دگر دفتر بيابى « 1 » شاعران نامدار * كاندر آن ايام « 2 » بر تقليد آذر گفته‌ام\r\nقصهء حاجى رحيم و نقل ملحدنامه را * گر ببينى در هجا از جمله بهتر گفته‌ام \r\nمنقول از ديوان شهاب ترشيزى نسخهء شمارهء ( 453 ) كتابخانهء آستان قدس رضوى\r\n\r\nتذكرهء شهرى « منظوم » تأليف عباس شهرى شاعر مشهور معاصر\r\nشامل تراجم سى و نه تن از شعراى مشهور و معروف معاصرست كه به اعتقاد مصنف\r\n\r\n\r\n","description":"","footnote":"\r\n( 1 ) - اصل : بيانى ، تصحيح قياسيست .\r\n( 2 ) - اصل : هم بر آن ايام ، تصحيح قياسيست .\r\n","page_name":" 305 ","page_number":325},
  {"content":"\r\n\r\nشاعران واقعى زمان ما محسوب مىشوند . و وى درين منظومه تراجم را بدون تعارف و تكلف و خالى از هرگونه مجامله و مداهنه بنظم شيوا بيان كرده است .\r\nاين تذكرهء منظوم تا حال تحرير به دو هزار و هفده بيت بالغ گرديده و مجموع آن در مدت بيست و سه سال بتدريج سروده شده است .\r\nمقدمهء اين كتاب مشتملست بر حمد بارى تعالى و نعت نبى و منقبت ولى و بيان وضع بىسامان سخن در دوران ما و انتقاد از شعر نو شامل دوازده حكايت بر سبيل تمثيل كه بدين بيت آغاز مىشود :\r\n « رهى بگذار يا رب پيش پايم * كه از هر ره روم سوى تو آيم » \r\n\r\nتذكرهء صدر اعظمى يا قدسى تأليف ميرزا تقى خان دانش تفرشى مستشار اعظم در 1315 ه ق\r\nشامل تراجم شعرائيست كه ميرزا على اصغر خان اتابك را مدح گفته‌اند ، عبرت نايينى در تذكرهء مدينة الادب ( ج 1 ص 98 ) ذيل نام اميرى فراهانى « اديب الممالك » نوشته است كه : « ميرزا تقى خان دانش در تذكرهء قدسى كه ستايشگران ميرزا على اصغر خان اتابك را ترجمت حال و اشعار برنگاشته شرح حال وى را چنين مىنگارد » و اينكه نام كتاب را تذكرهء قدسى نوشته ازين‌جهتست كه ميرزا على اصغر خان در شعر قدسى تخلص مىكرده ولى خود مؤلف در ترجمهء حال خويش ضمن آثارى كه برشمرده است مىنويسد : 6 « ديگر تذكرهء صدراعظمى در ترجمه و اشعار فضلا و شعراى معاصر » .\r\nرك : مدينة الادب ، ج 1 ص 1042 »\r\n\r\nترجمهء مؤلف :\r\nترجمهء دانش نخستين بار بقلم خود او در سال دهم مجلهء ارمغان انتشار يافت و عبرت نايينى همان را در مدينة الادب ( ج 1 ص 1026 ) در ذيل دانش تهرانى ضياء لشكر نقل كرده است ، در تذكره‌هاى عصرى و مقدمهء ديوانش نيز كه از طرف\r\n\r\n","description":"","footnote":"","page_name":" 306 ","page_number":326},
  {"content":"\r\n\r\nدانشگاه تهران طبع و نشر يافته شرح حالش مندرجست ، مرحوم رشيد ياسمى مىنويسد :\r\n« دانش - تقى دانش كه لقب ضياء لشكر و مستشار اعظم داشته ، پسر مرحوم ميرزا حسين وزير تفرشى است ، و در حدود سال 1288 ه ق در تفرش تولد يافته است ، سالها در خدمت ميرزا يوسف مستوفى الممالك صدراعظم و ظل السلطان و ناصر الملك و ميرزا على اصغر خان اتابك سمت دبيرى داشته و در 1315 ه ق تذكرهء صدر اعظمى را در شرح حال شعراى معاصر اتابك نوشته است .\r\nبعد از شروع مشروطه در عدليّه و دفتر ايالتى فارس بخدمات دولتى اشتغال ورزيده است .\r\nدانش در 1319 ه ق كتابى در صورت فكاهت طبع كرده كه مشهور به ديوان حكيم سورى است ، ديگر از آثار او مثنوى نوشين روان در ذكر سلطنت انوشيروان و فردوس برين به طرز گلستان و مثنوى جنت عدن بشيوهء بوستان و تذكرهء خوشنويسان خطوط هفتگانه ( - نون و القلم در سه مجلد ) و كتابى در علم بديع فارسى و بحر محيط در دوازده جلد حاوى مباحث اخلاق و اخبار و غيره است ، ديوانش در حريق رشت طعمهء آتش شد ( قسمتى از ديوانش ) اكنون در طهران بفراهم آوردن ديوان ديگر از روى محفوظات و يادداشتهاى خود مشغولست » .\r\n« ادبيات معاصر ، ص 48 »\r\nو نيز از جملهء آثار اوست : تذكرهء آش كشكيان كه در همين كتاب ذكرش گذشت ، و لئالى شاهوار و مثنوى اكسير اعظم در چهار مجلّد و بحيره و امثال فارسى و وجوه تسامى ، و نيز ديوان حكيم سورى او در اواخر عمرش با اضافاتى تجديد طبع شد ولى هيچيك از آن اشعار اضافى بپايهء اشعار نخستين نمىرسد .\r\nدانش در اواخر ايام حيات نابينا شده بود و در اسفند ماه سال 1326 شمسى برابر با سال 1366 هجرى قمرى در طهران بدرود زندگى گفت .\r\nنگارنده بسال 1318 شمسى كه در كار تأليف كتاب گلزار معانى بودم با وى\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nآشنا شدم فصيحى تندخوى و وقيح ولى خيلى باذوق بود ، خانه‌اش مملو از اشياء نفيس و آثار عتيق بود ، چندين قفس از پرندگان خوشخوان داشت ، يك اطاق را اختصاص به چندصد قنارى داده بود ، و يك اطاق را بظروف چينى ، كتب خطى و چاپى و مرقعات زياد داشت ، آنچه چاپى بود پيش از وفات به فروش رسيد و قسمت عمدهء كتب خطى و مرقعات پس از مرگش بدست آقاى محمد وجدانى سردفتر اسناد رسمى افتاد ، و وى به يكى از دوستان بنده فروخت و او به ديگران . و وى در جوانى خط نستعليق را در كمال استادى مىنوشت و بنده يك قصيده از وى كه در ستايش ميرزا على اصغر خان اتابك گفته و به خط خود نوشته بود در دست كسى ديدم كه براستى خوش و زيبا نوشته بود .\r\nاو راست : ابيات ذيل از قصيده‌ايست كه در زمان حياتش شهرتى داشت و در غايت استادى گفته است :\r\n اى مرغ جهان به زير پر كرده * سر از برنه سپهر بركرده\r\nاى اختر چرخ گرد اخترساى * پيوند بنصرت و ظفر كرده\r\nهمدوش درفش كاويان گشته * ده آك هزار بىمقر كرده\r\nو آن داور چاكر آفريدون را * بر مسند ملك مستقر كرده\r\nاى افسر پرفروغ جمشيدى * آويزهء خود درو گهر كرده\r\nگوهر ببهاى ملك هفت اقليم * آذين تن و طراز بركرده\r\nبرتر ز سپهر ، جايگه جسته * جا بر سر شاه دادگر كرده\r\nاى آخته يال مركب خسرو * از برق شتاب تيزتر كرده\r\nهم پويه بصرصر وزان گشته * كوه و در و دشت پى سپر كرده\r\nهم تك بتكاور قضا رفته * همراهى موكب قدر كرده\r\nدر پهن فضاى ساحت گيتى * ز انديشه گذار پيشتر كرده\r\nره را همه با سهيل پيموده * پرواز بقلّه و كمر كرده \r\n\r\n","description":"","footnote":"","page_name":" 308 ","page_number":328},
  {"content":"\r\n\r\n كوبيده چهار سمّ خاراكوب * وان ماهى و گاو را خبر كرده\r\nاى قبّهء خرگه فرا رفته * جا بر سر قبّهء قمر كرده\r\nاى نوبتيان درگه عالى * گوش فلك از خروش كر كرده\r\nاى تيغ فروبرفته در مغفر * وز دامنهء زره گذر كرده\r\nاى تير ز خاوران گشوده پر * سر از دل باختر بدر كرده\r\nاى نيزه كشان موكب منصور * بر نيزه سران خصم بركرده\r\nوز ميوهء كلهء عدوى ملك * دشتى نى خشك بارور كرده \r\nمرحوم مستشار اعظم هزار و پانصد قطعه عكس از مشاهير زمان خود فراهم آورده و قاب كرده بر در و ديوار سراى خود نصب كرده بود ، و پس از فوتش آن عكسهاى قيمتى را ورثه‌اش مىخواستند بفروشند ، كسى خريدار نبود و بندهء نگارنده بمرحوم احمد دهقان مدير مجلهء تهران مصور اطلاع دادم و او را برانگيختم تا آن كلكسيون نفيس را به مبلغ ده هزار ريال براى آرشيو تهران مصور خريدارى كرد ، با آنكه بهاى شيشه‌هاى آن را هم نداد ولى در آن تاريخ كسى به بيش ازين مبلغ خريدار نبود ، ديوانش در سلسلهء انتشارات دانشگاه تهران بطبع رسيد .\r\n\r\nتذكرهء طبيعت تأليف شيخ سيف الدّين محمد طبيعت اكبرآبادى در نيمهء اول قرن دوازدهم\r\nبهگوان داس در تذكرهء خود نوشته است كه : « اصلش از اعيان مشايخ الور من توابع اكبرآبادست ، تحصيل علم متداوله از عبد الجليل بلگرامى و ديگر فضلاى نامى نموده ، صاحب فضل و كمال گشت ، تذكرة الاولياء و تذكرة الشعرائى نيز تأليف كرده ، در سنهء يك‌هزار و يك‌صد و چهل و هفت در الله‌آباد با مؤلف رياض الشعراء صحبت داشته » .\r\n« سفينهء هندى ، ص 128 »\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nافتخار دولت‌آبادى تاريخ فوت طبيعت را شانزدهم محرم سنهء خمس و خمسين و مائة و الف ( 1155 ) ثبت كرده است . رك : تذكرهء بىنظير ، ص 86 .\r\nازوست :\r\n چو تاك از سبزپوشيهاى خود فكر دغل دارم * لباس صالحان و شيشهء مى در بغل دارم \r\nنيز رك : شمع انجمن ، ص 276 و تذكرهء حسينى ، ص 199 - 200 .\r\n\r\nتذكرهء طلعت اثر بانو طلعت عنقا « اعتماد مقدم » در 1339 ه ش\r\nشامل يك مقدمه و ذكر يك‌صد و هفتاد و چهار شاعر كه بعضى از آنها داراى تراجمى مختصر هستند و برخى ديگر و بلكه بيشتر بدون ترجمه مذكورند ، از ميرزا نصر اللّه آبانى تا همايون خوانسارى .\r\nدر تراجم اين كتاب هيچ‌گونه دقتى نشده و حتى اشعار مشهور را هم صاحب تأليف بغلط ضبط كرده است .\r\nترجمهء عرفى همه چيزش غلط است ، اولا او را سيد نوشته و خطاست ، ثانيا مثنوى مجمع الابكار او را كه در برابر مخزن الاسرار گفته شده ، بر وزن خسرو شيرين نوشته و از همه عجيب‌تر اينكه مىنويسد :\r\n« . . . بقرار مسموع كه تا حدى هم مقرون بحقيقت است ، مدفنش در دارالمؤمنين طالقان قزوين در ناحيهء كركبود مىباشد » .\r\nهمه مىدانند كه عرفى بسال 999 در هند وفات يافته و پس از سى سال استخوانهاى او را به نجف برده‌اند و رونقى همدانى درين‌باب قطعه‌يى گفته كه خيلى مشهورست و بيت آخر آنكه شامل مادهء تاريخ است اينست :\r\n\r\n","description":"","footnote":"","page_name":" 310 ","page_number":330},
  {"content":"\r\n\r\n رقم زد از پى تاريخ رونقى كلكم * « بكاوش مژه از گور تا نجف آمد » \r\nكافى ظفر همدانى شاعر عهد ملكشاه سلجوقى را نوشته است كه : « از گويندگان اخير و صاحب طبعى دلپذير است » ( ص 204 ) .\r\nو شعر مشهور ذوقى اردستانى را كه مىگويد : « نه شكوفه‌يى نه برگى نه ثمر نه سايه دارم » چنين آورده است :\r\n نه شكوفه‌ام نه برگم نه ثمر نه سايه دارم * همه حيرتم كه دهقان بچه كار كشت ما را \r\n( ص 82 )\r\nتاريخ وفات خواجه شهاب الدّين عبد اللّه مرواريد متخلّص به « بيانى » را كه نهصد و بيست و دو هجريست ، بين 1032 و 1048 نوشته است .\r\n( ص 29 )\r\nهمچنين است تاريخ وفات ملا جلال دوانى 980 بجاى نهصد و هشت .\r\n( ص 59 )\r\nو تاريخ وفات ذوقى تونى 975 بجاى نهصد و هفتاد و نه .\r\n( ص 82 )\r\nچند بيت از يك غزل معروف صائب تبريزى را داخل غزل امامقلى خان غارت كرده است .\r\n( ص 193 )\r\nاين كتاب در 293 صفحه بقطع 25 * 2 / 1 17 بسال 1339 ه ش در چاپخانهء تمدن طهران بطبع سربى رسيده است .\r\n\r\n","description":"","footnote":"","page_name":" 311 ","page_number":331},
  {"content":"\r\n\r\n\r\nتذكرهء طوفى تأليف طوفى تبريزى در نيمهء دوم قرن دهم هجرى\r\nتذكرهء عصرى است و ذكرش در خلاصة الاشعار در ضمن ترجمهء مؤلف چنين آمده است :\r\n« مولانا طوفى از جملهء شعراى برگزيدهء تبريز است ، و در شاعرى طبعش در كمال بلندى و انگيز ، عاشق پيشهء مقررست ، و در شعرشناسى از امثال و اقران بهتر ، در طرز غزل تتبع مولانا ضميرى صفاهانى مىكند ، و در لباس اهل تقوى و صلاح سلوك مىنمايد ، از اوايل ايام شباب الى يومنا هذا به تحصيل فن شعر و تتبع اشعار استادان مشغولى نمود ، و بجدّ تمام و سعى ما لا كلام قصب السّبق از امثال و اقران در ربود ، چنانچه از شمائم طبع سليمش مشام جان عاشقان معطرست ، و از نسيم مشكين شعار ذهن مستقيمش دماغ عارفان معنبر ، ابيات شاعرانهء آبدار و اشعار عاشقانهء هموار بسيار دارد ، و همواره غزليات رنگين و قصايد متين بر لوح بيان مىنگارد ، امّا با وجود شاعرى و اعتقاد بشعر خود ، جمع اشعار ديگران نيز كرده و مىگويند تذكرة الشعرائى در نهايت خوبى در عقد انشاء انتظام داده ، و حالات بسيارى از شعرا را كه درين ايام در عرصهء فصاحت جلوه‌گرند در آن تأليف افادت آيين بر منصّهء عرض نهاده ، چنان كه محرّران مناشير مسامرت و محاكات ، و مقرّران اساطير محاورات و مجابات به نظر تحسين ديده‌اند ، و مبصّران جواهر انشاء و تحرير و مهندسان زواهر افشاء و تصوير بسمع قبول شنيده و پسنديده ، و اين اشعار مختار از افكار مستحسنهء آن جنابست كه بمرور ايام به اين كمينه رسيده ، و درين اوقات اعنى شهور سنهء 992 درين خلاصهء دلگشا جهت يادگار مثبت و مسطور گرديده ، و السلام على من اتبع الهدى :\r\n\r\nانتخاب غزلياته\r\n تو آن بتى كه اگر پا نهى بخانهء ما * هزار كعبه كند طوف آستانهء ما \r\n\r\n","description":"","footnote":"","page_name":" 312 ","page_number":332},
  {"content":"\r\n\r\n بدان رسيد كه جان خانه را كند خالى * ز ذوق آنكه قدم مىنهى بخانهء ما\r\nبآفتاب وشى همنشين و همرازم * كه سايه محرم ما نيست در ميانهء ما \r\n* * *\r\n دورى ز غمت سخت بود سوختگان را * سختست جدايى بهم آموختگان را\r\nگر مژدهء ديدار تو نبود ، كه كند باز * از خواب عدم ، ديده‌به‌هم‌دوختگان را \r\n* * *\r\n ز محبتى كه دارم ، دل تو خبر ندارد * عجب آتشى است عشقت ، كه در او اثر ندارد\r\nبه تو عالميست عاشق ، شده‌ام بدين تسلّى * كه كسى محبت از من ، به تو بيشتر ندارد\r\nز وفا مكن حكايت ، كه ندارم از تو باور * به زبان ميار حرفى ، كه دلت خبر ندارد \r\nمجموع منتخبات اشعارش در خلاصة الاشعار سيصد و شانزده بيت است .\r\nنيز رجوع شود به : هفت اقليم ، عرفات العاشقين ، صحف ابراهيم ، آتشكده ، شمع انجمن .\r\n\r\n","description":"","footnote":"","page_name":" 313 ","page_number":333},
  {"content":"\r\n\r\n\r\nتذكرهء عباسى از سيد هادى حائرى كورش شاعر معاصر\r\nشامل تراجم شعراى بندرعباس است ، و دوست دانشمند من آقاى محمد حسين ركن‌زادهء آدميّت در كتاب دانشمندان و سخن‌سرايان فارس ( ج 1 ص 249 ) ترجمهء مير عبد اللّه ارفعى را از آن تذكره نقل كرده و صد و يك بيت از اشعارش در ذيل ترجمه آورده است .\r\nو اينك عين ترجمهء ارفعى با منتخبى از اشعار او :\r\n« مير عبد اللّه ارفعى متولد 1296 خورشيدى و از بازرگانان بزرگوار و خيرخواه و نيكنام بندرعباس است ، و چند سالى ساكن يزد بوده ، اكنون مقيم تهران مىباشد ، نسبت به اين نويسندهء بىمقدار محبتى سرشار و لطفى بيشمار دارد ، در اقسام شعر ، قصيده ، غزل ، مثنوى ، رباعى طبع‌آزمايى كرده و شايسته است كه آثارش در جزوهء جداگانه طبع و نشر يابد ، تاكنون بيش از يك‌صد بيت اشعار خود را متدرجا جهت راقم اين سطور ارسال داشته است » .\r\nدو بيت از يك غزل ارفعى كه تحت عنوان « رباعيات » چاپ شده است :\r\n هرگز نگشت با لب جام آشنا لبم * از هم نشد ز بهر صراحى جدا لبم\r\nدانى بجام باده چرا لب نمىزنم * تا باز دارم از سخن ناروا لبم \r\nما بقى اشعار نيز برين قياس است .\r\nبراى ترجمهء احوال مؤلف ، رك : « سخنوران نامى معاصر ، ج 3 ص 241 - 242 و تذكرهء شعراى معاصر ، ج 2 ص 224 - 278 » .\r\n\r\n","description":"","footnote":"","page_name":" 314 ","page_number":334},
  {"content":"\r\n\r\n\r\nتذكرهء علوى از رضا ثابتى شاعر معاصر\r\nچاپ تهران ، مطبوعاتى افلاطون ، سال 1334 شمسى ، سربى ، رقعى در 199 صفحه .\r\nدرين كتاب بعدد اسم على ( ع ) اشعارى از يك‌صد و ده نفر شاعر قديم و جديد كه در منقبت امام عليه السلام سروده‌اند انتخاب شده و مؤلف در ذيل تخلص هر شاعر بذكر نام و تخلص و مولد و عصر و زمان وى پرداخته است .\r\nبراى ترجمهء احوال مؤلف ، رك : ( سخنوران نامى معاصر ، ج 3 ص 68 - 72 » .\r\n\r\nتذكرهء فريدونى تأليف ملا فريدون قمى ( ظ : قرن 11 )\r\nدرّى شوشترى در سفينهء خوش‌گو بر ترجمهء طرزى افشار تكمله‌يى نوشته است بشرح زير :\r\n« حقير درّى در تذكرهء ملا فريدون قمى كه به تذكرهء فريدونى مشهورست ، احوال ملا طرزى را چنين ديدم كه چون از مكّهء معظمه در مدينهء مشرفه آمد ، اين دو بيت را از روى طيبت گفته بود :\r\n شكر للّه كه ما مكيديم * زنگ اندوه ز دل حكيديم\r\nمدنيديم پس از مكيدن * عمريديم و ابا بكر يديم \r\nرفيقان ورد خود كرده مىخواندند ، رفته‌رفته بر زبانها افتاد ، چون به شام رسيد ، او را به سبّ خلفا متهم ساخته گرفتند و بفكر سياست او افتادند ، آن بيچاره از روى عجز گفت اگر تقصير من گفتن اين دو شعرست ، آنچه در همهء عمر خود بيتيده يا شعريده‌ام ازين عالمست ، الحال ديوانى در ايران تمام كرده دارم ، مرا حبس كنيد تا بفرستم از ايران ديوان شعر و قصيدهء مرا بياورند ، اگر ازين بابت است ، مرخص فرماييد ، و الّا بهر نوع كه خواهيد سياست نماييد ، ايشان قبول كرده او را محبوس ساختند ، آن بيچاره\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nدر محبس كاغذ و قلمدان از نفر خود خواسته شروع بساختن شعر كرد تا ديوانى مختصر تمام نمود ، و آن مسوّده‌ها را بملازم خود داد ، تا نسخه نمود و جلد كرد ، بعد از چند ماه آن نسخه را به نظر والى شام رسانيد ، و همين سبب استخلاص او گرديد ، چند شعرى از قصيده و غزل درينجا نوشته مىشود » ( و يك‌صد بيت از اشعار طرزى را هم ازين تذكره نقل كرده است ) .\r\n« سفينهء خوش‌گو »\r\n\r\nتذكرة الفضلا تأليف حاجى عظيم شرعى بخارى متوفى 1313 ه ق\r\nاين تذكره در احوال معاصرانست با نثرى بسيار متكلفانه ازينقبيل كه در ترجمهء مير احمد مخدوم به كار برده است :\r\n« فهرس مجموعهء كمالات بينش ، نقطهء انتخاب فضل و دانش ، ديباچهء صحيفهء فنون حكم ، عنوان جريدهء علم بالقلم ، نكته‌پرداز معنى طراز ، ادا فهم خوش‌محاوره ، خرده‌دان نيكومحاضره ، از فضلاى بىنظير روزگار ، و نادرهء ادوار ، در جميع فنون ادبيه ممتاز ، و بتمامى صناعات قلميّه بىانبازست . . . الخ » .\r\nصدر الدّين عينى مىنويسد : « حاجى عظيم شرعى به نيت تحصيل علم به هندوستان سفر كرده در آخر عمر باز در بخارا آمده در اينجا وفات يافته است ، علم تاريخ ، لغت و تراجم را خوب مىدانسته است .\r\nترجمه‌حال‌نگاران معاصر روايت مىكنند كه حاجى عظيم موضوعات علوم مشهوره ، ترجمهء احوال مؤلفان كتب معلومه را مع تأليف و سبب تصنيف از بر مىداند » .\r\nازوست :\r\n وقت آن آمد كه نيسان گوهرافشانى كند * قطره عمانى نمايد ، ابر طوفانى كند \r\n\r\n","description":"","footnote":"","page_name":" 316 ","page_number":336},
  {"content":"\r\n\r\n چهرهء گل از نقاب غنچه افروزد صبا * عندليب اندر گلستان ساز خوشخوانى كند\r\nياسمين و سوسن و سنبل بصحرا هر طرف * تن بشويد ، لب گشايد ، زلف‌جنبانى كند\r\nبگذرد باد صبا وقت سحر سوى چمن * بردمد سورى ، بنفشه كاكل افشانى كند\r\nزعفران از خوشدلى خندان شود در مرغزار * همچو چشم يار ، نرگس قصد فتانى كند \r\nرك : نمونهء ادبيات تاجيك ، ص 273 » .\r\nصدر الدّين عينى از تذكرة الفضلا تراجمى چند در كتاب خود نقل كرده است ، براى اطلاع بيشتر رك : نمونهء ادبيات تاجيك ، ص 332 / 361 / 373 تا 376 / 499 » .\r\n\r\nتذكره قايلى قرن دهم\r\nتقى الدّين كاشى در ترجمهء مولانا ضيائى بخارى آورده است كه : « اصل وى از بخاراست ، ليكن در خراسان و عراق مىبوده و از شعراى سابقست ، و معاصر مولانا حيرتى و لسانى .\r\nمولانا قايلى كه بصحبت او رسيده در تذكرهء خود نوشته كه مشار اليه مردى درويش دل‌ريش بود ، ارباب فقر و فنا را به او گوشهء خاطرى بود و همواره مدح و ثناى محبوبان بلوح بيان مىنگاشت ، و ابيات بلند و اشعار دلپسند بيادگار مىگذاشت ، و الحق سخنان خوب و نكتات مرغوب كه نظر فكر و درك از بيان آن عاجزست بسيار دارد ، و قلم مشكين رقم اين ابيات را ازو درين اوراق ثبت مىنمايد :\r\n\r\n","description":"","footnote":"","page_name":" 317 ","page_number":337},
  {"content":"\r\n\r\n وه كه دلم كباب شد ، زاتش بىوفاييت * سوخت مرا بهر كسى گرمى و آشناييت\r\nبند ز بند من جدا گشته و هر غمى كنون * مىكشدم جدا جدا ، خاصه غم جداييت \r\n* * *\r\n ياد تو مونس دل غمناك من بسست * درد تو مرهم جگر چاك من بسست\r\nاى چرخ بهر قتل ضيائى شتاب چيست * كز بهر اين غرض بت چالاك من بسست \r\n* * *\r\n كدام داغ كه دور از تو بر دل‌وجان نيست * ز چون تو جان جهانى جدايى آسان نيست\r\nسر ضيائى و خاك ره ستمكارى * كه ريخت خون جهانى و زان پشيمان نيست \r\n* * *\r\n بقطع يارى دشمن نمىدهم پندت * كه محكمست به مهر رقيب پيوندت\r\nاگر غمت نبرد اختيار من از دست * به اختيار تو خواهم گذاشت يك‌چندت\r\nز آرزوى تو جان بر لبست و دل صد چاك * بيا كه از دل‌وجانيم آرزومندت \r\n* * *\r\n در كنج فراقم به صد اندوه فتاده * كو محرم رازى كه رساند خبر دوست \r\n\r\n","description":"","footnote":"","page_name":" 318 ","page_number":338},
  {"content":"\r\n\r\n فرياد از آن دوست كه بهر دل دشمن * صدپاره كند تيغ جفايش جگر دوست \r\n* * *\r\n گوش نازك ز فغان من مدهوش مبند * من زبان بستم از افغان تو دگر گوش مبند\r\nجان بيمار مرا تلخى هجران تو كشت * اى گل از پرسش حالم لب چون نوش مبند\r\nشيوهء چشم سياهت ره دينداران زد * اين گنه بر شكن زلف سيه‌پوش مبند \r\n* * *\r\n با همه بدعهدى از خوبان جدايى مشكلست * آه اگر بودى بناى عهد ايشان استوار \r\n* * *\r\n گرچه خارت بود از باغ جهان در آغوش * همچو گل خنده‌زنان باش نه چون غنچه خموش\r\nرهن مى را نسزد خرقهء صدپارهء ما * ليك داريم اميد كرم از باده‌فروش\r\nساقيا تا بكى اين دردسر و رنج خمار * ساغرى بخش كه من‌بعد نياييم به هوش \r\n* * *\r\n اى مؤذن چون رسم در كويش آوازى برآر * تا به اين تقريب گيرم لحظه‌يى آنجا قرار \r\n* * *\r\n\r\n","description":"","footnote":"","page_name":" 319 ","page_number":339},
  {"content":"\r\n\r\n اى هوس لقاى تو برده ز من فراغ دل * از غم انتظار تست اين همه درد و داغ دل\r\nگرچه ز ديده رفته‌يى ، هيچ نمىرود ولى * مهر تو از ضمير جان ، بوى تو از دماغ دل \r\n* * *\r\n آمد پى تاراج دل ، ناگاه ترك مهوشى * با بيدلان بيگانه‌يى ، با خاكساران سركشى » \r\n« خلاصة الاشعار »\r\nترجمهء مؤلف بدست نيامد ، و معلوم نشد كداميك از قايلى تخلصان قرن دهم تذكرة الشعراء تأليف كرده‌اند .\r\n\r\nتذكرهء قدسيه از ميرزا ابراهيم مدايح‌نگار در اوائل قرن چهاردهم هجرى\r\nشامل تراجم بيست و شش شاعرست از ناصر الدّين شاه قاجار و شاهزادگان و بزرگان زمان با تصاوير سياه قلم صاحبان تراجم اثر نقاش مشهور ابو تراب غفارى در چهار ركن .\r\nاين تذكره با تمام خصوصيات ، همان تذكرهء « انجمن ناصرى » است از همين مؤلف كه ذكرش گذشت ، حتى قالب چاپ هر دو يكيست ، و تنها فرقى كه با انجمن ناصرى دارد اينست كه درين يك ، انجمن را به ركن تبديل كرده و تغييرى مختصر در ديباچهء آن داده و روى كاغذ كبود رنگ چاپ كرده است .\r\nعلت اين اقدام و سبب تغيير نام بر نگارنده معلوم نشد .\r\n\r\n","description":"","footnote":"","page_name":" 320 ","page_number":340},
  {"content":"\r\n\r\n\r\nتذكرهء قطب‌شاهى تأليف محمد بن على العاملى مشهور به ابن خاتون در نيمهء اول قرن يازدهم\r\nميرزا نظام الدّين احمد بن عبد اللّه صاعدى شيرازى مؤلف كتاب حديقة السلاطين كه مشتملست بر ذكر احوال و سوانح دوران هفتمين پادشاه سلسلهء قطب‌شاهيه سلطان عبد اللّه قطب‌شاه متوفى 1083 ه ، از ولادت ( - 1023 ) تا نوزدهمين سال سلطنت ( - 1053 ) در ذكر بعضى از فضلا و اعيان دارالسلطنهء دكن كه در سال 1047 درگذشته‌اند ، از ملا خلقى شوشترى ياد كرده و مىنويسد : « . . . اشعار مرغوب از قصيده و غزل و رباعى و مثنوى در صفايح روزگار ازو بيادگار مانده و نواب علامى پيشواء الزمان « 1 » تذكرهء اعيان و اكابرى كه باستعداد و طبع نظم موصوف بوده‌اند ، و مدح خاقان مبرور مغفور « 2 » نور اللّه مرقده مىكرده‌اند ، ترتيب داده‌اند ، در آن تذكره فضائل و كمالات مولوى را كه دفعهء اول بدار السلطنه آمده بوده مرقوم نموده‌اند ، و قصايد غرا و مقطعات و تركيب‌بند خوش‌ادا را كه در مدح خاقان مبرور بنظم درآورده ثبت كرده‌اند » .\r\n« حديقة السلاطين ، چاپ 1961 دكن ، ص 210 - 211 »\r\n\r\nترجمهء مؤلف :\r\nدر قسمت اعظم كتاب حديقة السلاطين گزارش احوال وى مسطور و مندرجست ، اجمالا اينكه وى از جملهء علماى اماميه و از اكابر تلامذهء شيخ بهائى بوده و در فترت اوزبكيّه از ايران به هندوستان مهاجرت كرده و نزد سلطان محمد قطب‌شاه رفته ، اربعين شيخ را بامر سلطان مزبور ترجمه كرده و ترجمهء قطب‌شاهيه‌اش ناميده ، وى در سال سى و دوم جلوس شاه‌عباس ماضى از جانب سلطان محمد قطب‌شاه بحجابت و رسالت به ايران آمد و در سال سى و چهارم رخصت بازگشت يافت و در دربار سلطان عبد اللّه قطب‌شاه به ترتيب بمناصب نيابت پيشوايى و دبيرى و ميرجملگى و صدارت و پيشوايى ارتقا يافت ، و\r\n\r\n\r\n","description":"","footnote":"\r\n( 1 ) - كذا و مقصود اين خاتون عاملى پيشواى كل مملكت دكن است .\r\n( 2 ) - سلطان محمد قطب‌شاه .\r\n","page_name":" 321 ","page_number":341},
  {"content":"\r\n\r\nهمواره حوزهء علميهء او مشحون از فضلا و دانشمندان زمان بود ، شرح جامع عباسى و شرح ارشاد علامه نيز از تأليفات اوست .\r\nرك : « حديقة السلاطين ، ص 35 و 79 و 148 و 164 ، تاريخ عالم‌آراى عباسى ، ص 941 و 951 ، ريحانة الادب ، ج 5 ص 319 - 320 ، لغت‌نامه ، آ - ابو سعد ، ص 303 - 304 » .\r\n\r\nتذكرهء كاتب تأليف ميرزا محمد على كاتب صفوى در 1225 ه ق\r\nتذكره‌ايست مختصر كه مواد آن از مخزن الغرائب گرفته شده و به ترتيب حروف تهجى است ، از سيد اشرف جهانگير سمنانى « 1 » تا محمد اشرف يكتا .\r\nآغاز : « شعله‌يى كه نوالهء اخگر او زمين و آسمان را فروگرفته منور سازد . . .\r\nالخ » .\r\nپايان :\r\n « شد تذكره از فضل قدير قيوم * گرديد بدهر نام كاتب موسوم ( كذا )\r\nتاريخ تماميش بگفتا هاتف * كم كن تو صد از تذكره گردد مفهوم » \r\n1225 - 100 - 1325 - تذكره .\r\nدر سبب تأليف گويد : كه وى در خدمت سلطان ابو الفتح محمد صفوى سمت مير منشى داشت ، سلطان صفوى بوى امر كرده تا اشعارى را كه در موقع مطالعهء مخزن - الغرائب وى روى آنها نشانه‌گذارى كرده بود جمع كند ، همچنين شرح حال شعرايى را كه سلطان در تحفة الشعراء نياورده علىحده تهيه كند ، بنابراين كاتب تذكرهء مزبور را ترتيب داد و بمناسبت سمت خود نام آن را تذكرهء كاتب نهاد .\r\n\r\n\r\n","description":"","footnote":"\r\n( 1 ) - رك : ذيل لطايف اشرفى در بخش دوم كتاب حاضر .\r\n","page_name":" 322 ","page_number":342},
  {"content":"\r\n\r\nنسخه : رامپور ، نذير احمد ، شمارهء 81 .\r\nدر باب اين كتاب شجاعت عليخان شرحى در مجلهء اورينتل كالج ميگزين ، ج 6 ش 2 ص 108 - 111 به زبان اردو نوشته است .\r\nمؤلف نخست در خدمت شاهزاده محمد سليمان شكوه بن شاه عالم بكتابت دواوين فارسى و اردو اشتغال داشته و بعد مصاحب و كاتب ابو الفتح سلطان محمد صفوى بويهى متخلص به طلوعى شده « 1 » و بيش ازين اطلاعى از احوالش در دست نيست .\r\nرك : استورى ، 1 / 885 ، نذير احمد ، ش 81 ، اورينتل كالج ميگزين ج 6 ، و تذكره‌نويسى فارسى در هند و پاكستان ، ص 512 - 513 .\r\n\r\nتذكرهء كاظم تأليف كاظم در 1287 ه ق\r\nشامل احوال و آثار بيست و پنج نفر از متقدمين و يكى از متوسطين و دو تن از متأخرين و ذكر نه تن از نسوان كه زينبى علوى هم در رديف ايشان قرار گرفته و روىهم‌رفته سى و هفت ترجمه را شاملست .\r\nاين تذكره كه نسخهء اصل آن در كتابخانهء مجلس بشمارهء 901 محفوظست و در فهرست آن كتابخانه ( ج 3 ص 160 ) شرح آن آمده ، بر خلاف تشخيص صاحب فهرست كه مؤلف آن را بداشتن ذوق و قدرت ادبى ستوده و باحتمال قوى وى را كاظم تويسركانى ( - آرتيمانى ) دانسته‌اند ، شخصى بوده بىذوق و عامى و آنچه درين كتاب آورده از آتشكده و مجمع الفصحا برداشته است .\r\nشاعر دانشمند معاصر آقاى عبد الرحمن پارساى تويسركانى هم عقيده دارند\r\n\r\n\r\n","description":"","footnote":"\r\n( 1 ) - براى اطلاع از احوال و آثار طلوعى صفوى رك : ذيل تحفة الشعراء .\r\n","page_name":" 323 ","page_number":343},
  {"content":"\r\n\r\nكه مؤلف اين تذكره سيد محمد كاظم بن سيد محمد هاشم آرتيمانى متولد 1200 و متوفى 1277 در تويسركان و از نوادگان مير رضى آرتيمانى است .\r\nبه قرارى كه محمود ميرزاى قاجار در تذكرهء سفينة المحمود آورده است : « كاظم اصلش از قريهء آرتيمان من قراى تويسركان است ، اباعن‌جد در آن صفحه بلكه در عراق بآدميت طاق بودند ، سيديست فرشته خصال ، و جوانيست صاحب كمال ، سلسلهء نسب اين نيكزاد به مير رضى آرتيمانى مىرسد كه حاجى لطف‌على بيگ در آتشكده متعرض ذكر او شده و از ايشان به خان احمد گيلانى منتهى است ، بالجمله اين پاكزاد خطا و ربطا علما و ادبا بزعم من ممتازست ، و از ما عدا بىنياز ، شامها به بام و بامها بشام در صحبت جنابش آورده‌ام ، در قدمت خدمت هم از مخلصان ديرين و از چاكران اخلاص ضمين است ، قصيده‌ها و غزلها در مديحم سروده ، اين چند بيت از منتخبات خيالش ثبت افتاد :\r\nمثنوى\r\n كنم تا چو نيكان بميخانه جاى * الهى بمستان كه را هم نماى\r\nكه خاكى ز ميخانه بر سر كنم * بته جرعه‌يى بلكه لب تر كنم\r\nكه در كيش عقلست اين بس عجب * خم از باده لبريز و ما خشك‌لب\r\nكدامست اين كيش و ملت كدام * پر از مى صراحى و ما خشك كام \r\nغزل\r\n بيت‌الحزنست محفل ما * از محفل ما بتر دل ما \r\n* * *\r\n به من آن دولت ديدار دانستم نمىماند * كه بود اين معنى پنهان ز كار آسمان پيدا \r\n* * *\r\n براهش آن‌قدرها جان شده خاك * كه از خاك رهش جان مىتوان يافت \r\n* * *\r\n\r\n","description":"","footnote":"","page_name":" 324 ","page_number":344},
  {"content":"\r\n\r\n آنكه ماند زنده دور از روى دوست * همچو كاظم سخت جانى مىكند \r\n* * *\r\n از پى آن سنگدل جان از كفم * گر نرفت امروز ، فردا مىرود \r\n* * *\r\n اى كه گفتى بغمم از چه زمان يار شدى * آن زمان بود كه من بىكس و غم تنها بود \r\n* * *\r\n جان نثار قدم پير مغان * همه كردند ، چرا من نكنم \r\n* * *\r\n ريخت خونم گر بپاى خويشتن * خواست گيرم خونبهاى خويشتن \r\n* * *\r\n دانى كه چه‌ها مىكشم از محنت هجران * با هجر اگر دست و گريبان شده باشى \r\nمجموع اشعار كاظم آرتيمانى در سفينة المحمود سى و چهار بيت است ، و براى نشان دادن قدرت طبع او بدين‌قدر اكتفا رفت .\r\nحال كه كاظم آرتيمانى را شناختيم و اشعار نغز و دل‌انگيزش را خوانديم ، ببينيم كه كاظم تذكره‌نويس خود را چگونه مىشناساند :\r\nوى در پايان اشعار انورى كه از مجمع الفصحا نقل كرده است ، مىنويسد : « در روز چهارشنبه چهارم شهر ربيع الثانى 1286 تمام شد پارهء از قصائد و غزليات و رباعيات حكيم انورى بيداقل كاظم .\r\n اين نوشته تا بماند يادگار * من نمانم خط بماند يادگار » \r\nگواينكه ذكر همين يك بيت شعر سست و سخيف و بدون قافيه كافيست كه\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nنويسنده را شاعر ندانيم ولى باز دلائل ديگرى هم كه حاكى از بىذوقى و بىاطلاعى و بىسوادى اوست ذكر مىكنيم :\r\nزينبى علوى را زن تصور كرده و نامش را در دنبال احوال شاعراتى قرار داده است كه عينا منقول از آتشكده است : عايشه ، عصمت ، لاله خاتون ، عفتى ( ص 582 ) مطربه ، مهرى ( 583 - 585 ) مهستى ( 585 - 588 ) نورجهان بيگم ( 588 ) رابعه ( 588 - 589 ) زينبى علوى ( 589 ) .\r\nدر بعضى جاها نوشته است كه : در آتشكده بيش ازين نبود لذا بعضى اشعار از خارج نوشته شد » ، و اشعار اضافى را از مجمع الفصحا گرفته است .\r\nدر حاشيهء صفحه 552 نوشته است كه : « حرره فى سه‌شنبه چهارم شهر جمادى - الاول ( كذا ) 1287 » .\r\nو در حاشيهء صفحهء 260 نوشته است كه : « در شب پنجشنبه 26 جمادى الثانى ( كذا ) در كاروانسراى زنجان نوشته شد 1287 » .\r\nو چنان كه گفتيم كاظم آرتيمانى بسال 1277 يعنى ده سال پيش ازين تاريخ در تويسركان درگذشته است .\r\nمشخصات نسخه ازينقرارست :\r\nآغاز : « حكيم انورى و هو اوحد الدّين اصلش از قلعهء ابيورد . . . »\r\nانجام :\r\n « كاين بوسه همىدهد قدمهاى ترا * وان را شب و روز دست در گردن تو » \r\nبعضى از اوراق اين نسخه در صحافى پس و پيش گرديده و فهرست صاحبان تراجم غير از نسوان كه گذشت بشرح ذيلست :\r\nانورى ( ص 1 - 119 ) خاقانى ( 120 - 184 ) ازرقى ( 185 ) جاى شعرش سفيدست عنصرى ( 189 - 196 ) منوچهرى ( 197 - 260 ) رودكى ( 261 - 276 )\r\n\r\n","description":"","footnote":"","page_name":" 326 ","page_number":346},
  {"content":"\r\n\r\nمسعود سعد ( 277 - 324 ) تتمهء اشعار عنصرى ( 325 - 348 ) ابو يزيد غضائرى ( 349 - 354 ) ابو الفرج رونى ( 255 ) شعرش را ننوشته است سوزنى ( 357 - 360 ) فرخى ( 361 - 402 ) قطران ( 303 - 434 ) معزى ( 435 - 449 ) ابو حنيفهء اسكافى ( 450 - 459 ) ظهير فاريابى ( 460 - 465 ) عمعق بخارايى ( 466 - 480 ) عسجدى ( 481 - 483 ) عبد الواسع جبلى ( 494 - 525 ) كمال اسماعيل ( 526 - 557 ) لامعى ( 558 - 565 ) اديب صابر ( 566 - 573 ) دقيقى ( 574 - 475 ) سلمان ساوجى ( 576 - 581 ) بعد از ذكر نه تن از نسوان و زينبى علوى ( 582 - 589 ) هاتف ( 590 - 599 ) صباحى بيدگلى ( 600 - 607 ) حكيم سنائى ( 608 - 612 )\r\n307 برگ ، هر صفحه 17 سطر بقطع 22 * 2 / 1 14 جلد تيماجى ، كاغذ فرنگى ، تاريخ تحرير 1286 - 1287 ه ق ، خط نستعليق .\r\nناگفته نگذاريم كه اگر صاحب اين تذكره كاظم آرتيمانى كه صاحب دو ديوانست مىبود ، با وجود ذكر هاتف و صباحى كه از متأخرين‌اند ، قطعا از احوال و آثار خود و و پدران خود از جمله مير رضى آرتيمانى و پسرش ميرزا ابراهيم ادهم نيز چيزى مىنوشت .\r\nاز كاظم آرتيمانى يك مثنوى بنام گل و بلبل در آغاز سفينهء شمارهء 2244 ( ص 1 - 32 ) مورخ 1274 هجرى در كتابخانهء مجلس موجودست و بد نساخته است .\r\nآغاز\r\n ابتدابسم خداوند قديم * آن الهى كوست رحمن و رحيم \r\nانجام\r\n تا به آن گلشن مكن جايى مقام * گفتمت باقى تو دانى و السلام \r\n\r\n","description":"","footnote":"","page_name":" 327 ","page_number":347},
  {"content":"\r\n\r\n\r\nتذكرهء مجديه تأليف ميرزا ابراهيم منشى مدايح‌نگار در 1303 ق\r\nاين تذكره بنام ميرزا تقى خان مجد الملك تأليف شده و به‌همين‌جهت به تذكرهء مجديه موسوم گرديده است .\r\nتذكره‌ايست كوچك و مختصر مشتمل بر شرح احوال و ذكر اشعار معدودى از مقربان خلوت و معتمدان دولت ناصرى كه با ناصر الدّين شاه جمعا يازده نفرند ، و تصاوير قلمى ايشان نيز در نسخهء مزبور بچاپ رسيده است .\r\nشعراى اين تذكره عبارتند از :\r\n1 - ناصر الدّين شاه قاجار 2 - ميرزا عليخان امين الدوله 3 - ميرزا على اصغر خان امين السلطان 4 - ميرزا تقى خان مجد الملك 5 - حكيم الملك 6 - ميرزا محمد خان اقبال الدوله 7 - غلامحسين خان امين خلوت 8 - محمد باقر خان شجاع السلطنه 9 - عليرضا خان صمصام الدوله 10 - محمد ابراهيم خان پيشخدمت مخصوص 11 - ميرزا ابراهيم مدايح‌نگار\r\nاين تذكره بسال 1303 ه ق در 88 صفحه بقطع 2 / 20 * 14 با تصاوير سياه قلم و خط نستعليق بسيار خوش در طهران بطبع سنگى رسيده است .\r\nترجمهء مؤلف در ذيل انجمن ناصرى كه تأليف ديگرى ازوست گذشت ، و اينك نمونهء اشعار وى :\r\nقطعه\r\n مُلك تو شاها چو بحرى ژرف و مواج از خرد * من يكى همچون خزف بيقدر در وى اندرم\r\nاز دعاگويان شاه و از ثناگويان خاص * نامى اين سرزمين و ساكن اين كشورم \r\n\r\n","description":"","footnote":"","page_name":" 328 ","page_number":348},
  {"content":"\r\n\r\n تا بمدح تو دهان بگشودمى مانا صدف * درّ و مرواريد غلطان شد هم از پا تا سرم\r\nاى سليمان دستگاه و خسرو جمشيد جاه * من بعهدت از يكى مور ضعيفى كمترم\r\nتحفه‌ام اينك كتابستى گرش دارى نظر * دانى اندر بحر فضل و علم يكتا گوهرم\r\nسعىها كردم كه گردد صيت فضلم مشتهر * تا بدين مجموعه حاصل گشت ميل خاطرم\r\nدرّفشانيها نمودم در مديح حضرتت * ذرّه‌آسا تابشى بايد ز مهر انورم\r\nيازده ماهست مشغولم بجمع اين كتاب * كى روا باشد نباشد نامى اندر دفترم\r\nمن به قدر زحمت خود دارم استدعا ز تو * تو به قدر همت خود كن عطا سيم و زرم \r\n\r\nتذكرهء محترم تأليف حاجى نعمة اللّه محترم بخارى متوفى 1238 ه ق\r\nاين تذكره مشتملست بر ذكر احوال شعرائى كه معاصر با مؤلف بوده‌اند ، و صدر الدّين عينى در كتاب خود ( نمونهء ادبيات تاجيك ) در صفحات ذيل از آن نقل كرده است :\r\n228 / 245 / 311 / 376 / 412 / 447 / 455 / 463 / 473 / 477 تا 480 .\r\nو در ترجمهء مؤلف مىنويسد : « حاجى نعمة اللّه در اوائل نازك تخلص مىكرد ،\r\n\r\n","description":"","footnote":"","page_name":" 329 ","page_number":349},
  {"content":"\r\n\r\nپس از آن به محترم تبديل نمود ، وى به زبان و ادبيات عرب هم وقوف داشت ، از اشعار شعراى متقدمين و متأخرين كه برديف يكديگر گفته‌اند ، تا حرف دال تقريبا پنج هزار بيت جمع‌آورى كرده است « 1 » .\r\nوى در زبان و لهجهء محلّى تصرفات غير طبيعى به كار مىبرد ، محترم بجوانى بخارى دلبستگى داشت ، اما چون در عهد امير عالم به يكه‌باغ قاضى بود ، در وقت انقلاب بسوءتفاهمى از طرف ادارهء حربى كشته شد ( سپتامبر 1920 ميلادى ) .\r\nوى وقتى بخانهء صدر ضياء مؤلف تذكرهء منظومه رفت و او را بخواب ديد ، در بديهه اين رباعى را گفت :\r\nرباعى\r\n اى آنكه ضياى ديدهء احبابى * مانند هما بفرق‌ها كميابى\r\nمن بخت توام از آن سيب بيدارم * تو بخت منى ، ازآن‌جهت در خوابى \r\n« نمونهء ادبيات تاجيك ، ص 473 »\r\n\r\nتذكرهء محمد شاهى تأليف بهمن ميرزا پسر عباس ميرزا نايب‌السلطنه در 1247 ق\r\nبهمن ميرزا اين تذكره را بدستور برادرش محمد ميرزا پيش از پادشاهى تأليف و بنام او تسميه كرده است ، تذكرهء محمد شاهى مشتملست بر سه رشته بشرح ذيل كه در ديباچهء كتاب مسطورست :\r\nرشتهء اول در ذكر متقدمين .\r\n\r\n\r\n","description":"","footnote":"\r\n( 1 ) - نام اين كتاب ردايف‌الاشعارست ، و صدر الدّين عينى در صفحات ذيل از نمونهء ادبيات تاجيك اشعارى از آن نقل كرده است :\r\n74 / 149 تا 156 / 158 / 179 / 181 / 195 / 197 / 226 / 240 / 258 / 276 / 278 .\r\n","page_name":" 330 ","page_number":350},
  {"content":"\r\n\r\nاين رشته شامل تراجم 133 شاعر قديم و جديدست تا پايان قرن دوازدهم به ترتيب حروف تهجى كه با اسدى شروع و به يتيمى ختم مىشود .\r\nرشتهء دوم : در افكار ابكار و واردات غيبى اعليحضرت خاقان گيتىستان و احوال بعضى شاهزادگان تاجدار و امراى نامدار ، و چون سلطان عادل را منزل در دلست ، بدان جهت آن رشته را در قلب جا داديم ، تا اين زر قلب را باكسير التفات طلاى بىغش فرمايند .\r\nاين رشته شامل تراجم سيزده نفرست به ترتيب سن از خاقان تا حاجب .\r\nرشتهء سوم : در احوال شعراى معاصرينست ، و اسامى شعرا به ترتيب حروف تهجى است مگر در شاهزادگان كه تقدم سن در آنها منظور گرديد .\r\nدرين رشته پنجاه و هفت شاعر مذكورند كه با اتابك اعظم ميرزا ابو القاسم قائم مقام شروع و به واله پايان مىپذيرد .\r\nآغاز : « الحمد للّه رب العالمين و الصلاة و السلام على خير خلقه محمد و آله اجمعين ، زينت هر كتاب ثناى حضرت رب‌الاربابيست كه ذكر محامد ذاتش در تذكره و بيان نگنجد » .\r\nانجام : « منت خداى را كه اين كتاب بدون اغماض و اغراض بپايان رسيد ، و زينت محفل اصحاب دل گرديد ، بر ارباب دانش معلومست كه منظورى جز ترتيب انتخاب اشعار شعرا بوجه صواب نبوده است ، و الا خاتمه‌يى به جهت احوال خود ترتيب مىداشتيم ، و خاتمهء كتاب و كار ما بر وجه صواب دعاى دولت دوران عدت شهنشاه جهان و قبلهء عالم و عالميان و وليعهد خسرو گيتىستانست كه خاتمهء امورشان بخير باد ، به حق محمد و آله الامجاد » .\r\n\r\nدر سبب تأليف گويد :\r\n« . . . اما بعد مؤلف كتاب بندهء جان‌نثار و كمترين چاكر درگاه شهنشاه دين‌پناه تاجدار بهمن قاجار اگرچه فرزند داور دادگر بىهمال نايب‌السلطنه بىزوال .\r\n سزاوار و شايستهء تاج و گاه * نگهبان اسلام عباس شاه \r\n\r\n","description":"","footnote":"","page_name":" 331 ","page_number":351},
  {"content":"\r\n\r\nادام اللّه ملكه است ، ولى خود را از كمين چاكران آن آستان مىشمارد ، و به بندگى آن دربار جهان‌مدار افتخار دارد ، منت خداى را كه از الطاف و التفات وليعهد شهنشاه جهان مايهء امن و امان جهان بكامست ، و صيد مرادم بدام . در دار الارشاد اردبيل و مضافات آن حسب الامر آن حضرت بسرپرستى و نظام رعيت و ولايت مأمورم ، و از دولت دوران عدتش شاد و مسرور .\r\n دعاگوى آن دولتم بنده‌وار * خدايا تو آن سايه پاينده‌دار \r\nشبى در فيروزى چون روز نوروز ، و در خرمى چون بهار گيتىافروز ، در غم و اندوه از شش‌جهت بسته ، و ابواب عيش و شادى از هر باب گشاده ، چشم بد روزگار در خواب ، كه بشير صاف‌ضمير از در درآمد ، و اين نكته را سرود كه ترا احضار فرمود ، آن جان جهان مايهء امن و امان ، خداوندگار معظم ، شاهزادهء اعظم . . .\r\n محمد شه آن وارث تاج و تخت * كه بالد به دو تخت و اقبال و بخت . . .\r\nوليعهد شه را وليعهد راد * كه فرخنده كارست و فرخ نهاد\r\nپس از چارده گوهر تابناك * نظيرش نيفتاد بر روى خاك\r\nز مادر پدر او برادر مرا * منم كهتر و اوست مهتر مرا\r\nخداوندگار من آن تاجدار * مرا او بهر كار آموزگار \r\nو چون بخدمتش رسيدم ، مورد التفات بيشمار گرديدم .\r\n پس از گفتگو آن جهاندار راد * زبان بيان را چنان برگشاد\r\nكه بس تذكره ديده‌ام در جهان * ز آذر ز دولتشه نكته‌دان\r\nچه باشد كسى گر بوجه حسن * كند منتخب نظم اهل سخن\r\nچو گفت اين حكايت شه دادگر * من از بهر اين كار بستم كمر\r\nفراغت چو مىيافتم من ز كار * بشب ساعتى چند بىدستيار\r\nبسى شعر كردم بوجه صواب * ز ديوان هر شاعرى انتخاب\r\nنوشتم بفرمان او اين كتاب * كه از او جهانى شود بهره‌ياب\r\nدرين تذكره كس نشد يار من * بجز خامه كان شد مددكار من \r\n\r\n","description":"","footnote":"","page_name":" 332 ","page_number":352},
  {"content":"\r\n\r\n پى سال تاريخ ، پير خرد * بدرياى فكرت بسى غوطه زد\r\nبگفتا « بود گوهر آبدار * باسم محمد شه نامدار » \r\n- 1247\r\nو چون حسب الامر خداوندگار معظم ، شاهزادهء اعظم ، اين لؤلؤ منثور با با جواهر منظوم از درياى فكر بكنار آمد ، و گوش و گردن شاهد معانى را ياره و گوشوار شد ، مسمّى بتذكرهء محمد شاهى نمودم .\r\n كه شايد بدين نام نامى شود * بر اهل دانش گرامى شود \r\nو اين گوهر شاهوار را بسه رشته انتظام داديم » .\r\nدرين كتاب پيش از ذكر شعرا تيمنا 25 بيت از اشعار منسوب به مولاى متقيان ثبت شده است ، تراجم بطور كلى مختصرست و در خور استفاده نيست ولى اشعار گاهى خيلى مفصّلست ، مثلا اشعار فردوسى از صفحهء 168 تا 317 و شامل چهار هزار و پانصد بيت است ، و همچنين اشعار انورى ، حافظ ، سعدى ، عطار ، مولوى و نظامى كه هريك در حدود دوسه‌هزار بيت است .\r\n\r\nنمونهء تراجم\r\n« مقيمى - اسمش حسن بيگ و از طايفهء تركمان بوده »\r\n« معروف - از اهل تبريز شغل رمالى نيز داشته »\r\n« ميرزا محمد - از سادات سمنان و در غزلسرايى شيرين‌زبان بوده »\r\n« مهريز - زنيست از اهل كشمير و صاحب حسن و طبع دلپذير ، مضامين نيكو گفته و اين دو فرد را در وقت مشاهدهء ضعف شوهرش در وقت راه رفتن انشا كرده است »\r\n( مهرى هرويست نه مهريز كشميرى )\r\n« مختار غزنينى - اسمش عثمان ، از اقران حكيم سنائى و نديم سلطان محمود ! بوده ، اين ابيات ظريف از خيالات او مرقوم شد » .\r\n\r\n","description":"","footnote":"","page_name":" 333 ","page_number":353},
  {"content":"\r\n\r\n\r\nفهرست شعراى تذكرهء محمد شاهى\r\n\r\nرشتهء يكم\r\nاسدى ، انورى ، ابو العلاى گنجوى ، ابو الفرج سجزى ، اوحدى مراغه‌يى ، اهلى شيرازى ، يولقلى بيگ انيسى ، ابن يمين فريومدى ، آهى جغتايى ، امير محمد صالح جغتايى ، امير همايون اسفراينى ، آذرى طوسى ، خواجه آصفى ، اشرف مازندرانى ، آقا حسين خوانسارى ، اميدى طهرانى ، امير صيدى طهرانى ، امام فخر رازى ، آفتابى ساوجى ، ادهم كاشى ، ابو الياس فضل بن عباس ، امير خسرو دهلوى ، حاجى لطف‌على بيگ آذر ، حسين خان اسيرى اصفهانى ، ابراهيم خان انور زند ، شيخ بهاء الدّين محمد بهائى جبل عاملى ، بابا افضل كاشى ، بديع الزمان ميرزا بن سلطان حسين بايقرا ، بهرام ميرزا بن شاه اسماعيل صفوى ، ميرزا باقر اصفهانى ، نور الدّين عبد الرحمن جامى ، جمال - الدّين عبد الرزاق اصفهانى ، خواجه حافظ شيرازى ، قاسم بيگ حالتى تركمان طهرانى ، حزنى اصفهانى ، ميرزا سلمان حسابى نطنزى ، حسن خان شاملو ، حقيرى تبريزى ، حيدرى تبريزى ، حيرتى قزوينى ، ميرحضورى قمى ، حياتى كاشى ، حاجى يادگار حاجت شيرازى ، شاه اسماعيل خطائى صفوى ، خواجوى كرمانى ، خيام نيشابورى ، خواجه محمد كاشى ، خواجهء هندى ، قلى دامى يزدى ، ابراهيم سلطان داورى كاشى ، ملا عبد الواسع دامى همدانى ، درويش مجيد طالقانى ، ذوقى اصفهانى ، عبد الرحيم خان رحيمى خان‌خانان ، راغب اردبيلى ، رهايى خراسانى ، سيد محمد جعفر راهب ، ملا حسين رفيق اصفهانى ، سيد حسن زينت اصفهانى ، سعدى شيرازى ، سلطان اتسز ، سليمى طبسى ، سلمان ساوجى ، شيخ ركن الدّين سنجان خراسانى ، سعيد يزدى ، شاه شجاع آل مظفر ، شريف تبريزى ، شمس الدّين طبسى ، حكيم شفائى اصفهانى ، شرقى يزدى ، صبورى تبريزى ، حاجى سليمان صباحى بيدگلى ، ميرزا نور اللّه ضياء اصفهانى ، شاه‌طهماسب صفوى ، طالب لاهيجانى ، ميرزا طيّب طوفان هزارجريبى ، شيخ فريد الدّين عطار نيشابورى ، عنصرى بلخى ، محمد عصّار تبريزى ، مير عبد الحق استرآبادى ، علاء الدولهء سمنانى ، عشقى كاشى ، بابا طاهر عريان ، آقا محمد عاشق اصفهانى ، حكيم ابو القاسم فردوسى طوسى ، فصيحى تبريزى ، ميرزا اصغر فنائى\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nطوسى ، فروغى قزوينى ، محمد قرارى گيلانى ، قيدى شيرازى ، كمالات هندى ، بابا سلطان قلندر لوائى قمى ، جلال الدّين محمد مولوى رومى ، حسن بيگ مقيمى تركمان ، حسن بيگ معلوم تبريزى ، ميرزا سيد محمد سمنانى ، عثمان مختار غزنوى ، شيخ محمود شبسترى ، مير محمد مؤمن استرآبادى ، محمد بن عبد الملك ، معزى سمرقندى ، مفلح اصفهانى ، مير مقبول قمى ، محتشم كاشى ، ميرزا محمد صادق تفرشى ، مير سيد على مشتاق اصفهانى ، مهدى بيگ شقاقى ، مهريز شاعرهء كشميرى ( مهرى هروى صوابست ) ، مهستى گنجوى . حكيم نظامى ، حكيم ناصر خسرو علوى ، خواجه ابو النصر ناصرى نيشابورى ، نظام جرجانى . نورى اصفهانى ، شيخ نجم الدّين كبرى ، محمد زكى نديم خراسانى ، احمد ميرزا نيازى ، ميرزا نصير طبيب اصفهانى ، نور عليشاه اصفهانى ، مير جهانگير هاشمى كرمانى ، هلاكى يزدى ، سيد احمد هاتف اصفهانى ، ميرزا محمد صادق هامى اصفهانى ، يمينى سمنانى ، قاضى يحيى مازندرانى ، يعقوب ساوجى ، يتيمى كاشى .\r\n\r\nرشتهء دوم :\r\nخاقان ، محمد على ميرزاى دولت ، محمد قلى ميرزاى خسروى ، محمد تقى ميرزاى شوكت ، عليشاه ميرزا ظل السلطان متخلص به عادل ، علينقى ميرزاى و الا ، شيخعلى ميرزاى شاپور ، امام‌ويردى ميرزا ، محمود ميرزا ، ملك قاسم ميرزا ، ظهير الدوله ابراهيم خان طغرل ، اللّه يارخان حاجب .\r\n\r\nرشتهء سوم :\r\nدر بيان احوال و اشعار معاصرين .\r\nميرزا ابو القاسم قائم مقام ، اشرف آذربايجانى ، اسد اللّه خان شيرازى ، حسينقلى خان افندى زنجانى ، ميرزا محمد على آزاد كشميرى ، ميرزا سيد على اكبر اكبر اصفهانى ، احمد بيگ اختر گرجى ، ميرزا محمد حسين اسير تبريزى ، حاجى ميرزا داود بينواى خراسانى ، ميرزا محمد رضى بندهء تبريزى ، ميرزا محمد رحيم بيدل ، ميرزا عبد الباقى موسوى باقى اصفهانى ، محمد امين خان بيدل بيات ، ميرزا تقى ساليانى ، ميرزا حسين آشتيانى ، ميرزا حسين كوزه‌كنانى ، ميرزا محمد تقى حسرت همدانى ، سيد ابو الحسن حريف جندقى ، ملا حسينعلى قزوينى ، ملا حسن نهاوندى ، ميرزا سيد فضل اللّه خاورى شيرازى ، ميرزا\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nخرم آذربايجانى ، ميرزا عبد الغنى ذرّهء تفرشى ، فاضلخان راوى گروسى ، ميرزا رضاى تبريزى ، نجفقلى خان سرشار تبريزى ، سيد محمد سحاب اصفهانى ، شيخ محمد ساغر عرب خزاعى ، محمد مهدى خان شحنهء مازندرانى ، هادى بيگ شايق لرستانى ، فتحعلى خان صباى كاشى ، حاجى ملا احمد صافى نراقى ، ميرزا نظر على قزوينى ، درويش حسين نواى كاشى ، آقا محمد نصيب ، ميرزا محمد صادق هماى مروزى ، آقا محمد كاظم واله اصفهانى .\r\n\r\nنسخه :\r\nمجلس ، ش 902 مورخ 1249 و ش 903 مورخ 1251 ، و ملك ش 4317 قرن 13 ، و دانشكدهء ادبيات ش 10 - ب مورخ 1249 ، واته 17 ، ضميمهء ريو 124 مورخ 1257 ، و كتابخانهء آستان قدس . 7\r\n\r\nترجمهء مؤلف :\r\n« ثانى اسفنديار رويين‌تن نواب بهمن ميرزا از بطن مرضيّهء والدهء معظمهء شاهنشاه ممالك‌آرا ( - محمد شاه قاجار ) و در مقدمات علوم عربيت بغايت ماهر و داناست ، تذكره‌يى در جمع اشعار شعرا نوشته و هنوز ملاحظه نگشته است ، ارادهء تحرير تاريخى دارد كه در روزگار بيادگار بگذارد ، در ايام حيات وليعهد مغفور ( - عباس ميرزا پدر صاحب ترجمه ) به نيابت برادر بلنداختر سلطنت دستور در ولايات مشكين و اردبيل حكمروا بوده و در زمان اين دولت ابد مدت قاهره در ولايات دارالخلافهء طهران و دار السرور بروجرد و ملاير متدرجا فرمانروايى نموده است » .\r\n« تذكرهء خاورى تأليف ميرزا فضل اللّه حسينى شيرازى متخلص به خاورى »\r\n( بقلم علامهء فقيد مرحوم محمد قزوينى )\r\n« بهمن ميرزا پسر عباس ميرزا وليعهد پسر فتحعلى شاه قاجار كه از فضلاى شاهزادگان قاجار و مربى علم و ادب و صاحب كتابخانهء معروفى بوده و بسيارى از كتب نفيسهء فارسى باسم او تأليف شده يا بتشويق او بچاپ رسيده است « 1 » . و او مؤلف\r\n\r\n\r\n","description":"","footnote":"\r\n( 1 ) - شاهزادهء فاضل فضل دوست بهمن ميرزا والى كل ممالك آذربايجان پسر چهارم بقيهء حاشيه در صفحهء بعد\r\n","page_name":" 336 ","page_number":356},
  {"content":"\r\n\r\nتذكرة الشعرائى است بنام تذكرهء محمد شاهى كه آن را بنام برادر خود محمد شاه قاجار در سال 1249 بانجام رسانده است .\r\nبهمن ميرزا در اواخر سلطنت محمد شاه چون بتوطئه بر ضد پادشاه متهم گرديد از ترس جان به قفقاز گريخت و در آنجا در شهور سنهء هزار و سيصد و يك قمرى در شهر شيشهء قراباغ وفات يافت .\r\nاين بهمن ميرزا را كه پسر عباس ميرزا و عم ناصر الدّين شاه است نبايد با بهمن - ميرزا ملقب ببهاء الدوله كه پسر بلافصل فتحعلى شاه و عم بهمن ميرزاى مذكور است اشتباه نمود » .\r\n« يادگار ج 3 ش 4 ص 8 وفيات معاصرين »\r\n\r\nتذكرهء محمد شاهى ( تكمله ) از بهمن ميرزاى قاجار در 1256 ه ق\r\nتذكرهء محمد شاهى تكمله‌يى دارد در چهار مجلد شامل منتخبات بيشترى از اشعار شعرايى كه بهمن ميرزا در تذكرهء خود آثار و احوالشان را باختصار مذكور داشته است .\r\nمجلد چهارم اين تكمله كه علاوه بر اشعار منتخب حكاياتى هم به نثر دارد ، بشمارهء 67 ( بخش تذكره‌ها ) در كتابخانهء استاد محمود فرخ خراسانى موجودست ،\r\n\r\n\r\n","description":"","footnote":"\r\nبقيه حاشيه از صفحهء قبل عباس ميرزا نايب‌السلطنه بن فتحعلى شاه و برادر اعيانى محمد شاه قاجار از دو نفر از فضلاى عهد خود تقاضا كرد كه الف ليلة و ليلهء عربى را از نثر به فارسى ترجمه كنند . يكى از آنها ملا عبد اللطيف طسوجى پدر مظفر الملك بود كه متن نثر الف ليله و ليلهء عربى را بنثر فصيح فارسى درآورد ، و دوم سروش اصفهانى بود كه ترجمهء شعرهاى عربى الف ليله و ليله بشعر فارسى به او محول گرديد . . . » .\r\n« يادگار ، ج 5 ش 1 - 2 ص 102 وفيات معاصرين »\r\n","page_name":" 337 ","page_number":357},
  {"content":"\r\n\r\nو در آغاز آن بهمن ميرزا چنين نوشته است :\r\n« بسمله ، در سال 1249 هجرى كه اين بندهء خاكسار بهمن قاجار كه حسب - الامر سركار وليعهد مغفور عباس ميرزا كه والد نامدارست ، در مرز اردبيل و الكاى مشكين و طالش حكمران بود ، بخاطر قاصر چنان آمد كه بعد از فراغ از رسوم ملك‌دارى تذكره‌يى مشعر بر اشعار جميع شعراى متقدمين و متأخرين و معاصرين ترتيب دهد ، لهذا همت به مقصود گماشته اسباب آن را فراهم داشت ، و به قدر مقدور و ضرور رجوع بكتب و دواوين شعرا كرده شروع بمطلوب نمود ، موافق تتبع و بلديت خود و احوال و اوضاعى كه مقتضى آن‌وقت بود ، تذكره‌يى نوشت و موسوم به تذكرهء محمد شاهى نمود .\r\nپس از اتمام و اختتام تذكرهء مزبور بامر خديوجم خدم ، و خسرو ستاره حشم ، شهنشاه دين‌پناه ابو السيف محمد شاه قاجار خلد اللّه ملكه كه اين بنده را ابا و اما با آن حضرت شرف و رتبت اخوت مىباشد ، مامور بمرزبانى و حكمرانى عراق كه خال رخسار شاهد آفاقست گشت .\r\nچون در اردبيل تحصيل اشعار شعرا بيش از آن مقدور و ميسور نبود ، و به اين واسطه تذكره ناقص مىنمود ، مجددا هنگام فراغت از مهام و نظام امور سپاهى و رعيت مشغول بجمع و انتخاب اشعار شعراى فصاحت آثار سلف و خلف گرديد ، از هرجا و هر طرف كتب و نسخ فراهم آورد ، در اندك مدت به قدر چهل هزار بيت از اشعار آبدار بقيد جمعيت و كتابت آمد ، و مجلد به چهار جلد شد .\r\nاكنون كه آخر سال فرخنده‌فال هزار و دويست و پنجاه و شش هجريست ، در بلدهء همدان كه مقر رياست و مستقر حكمرانيست ، انجام و اتمام يافت .\r\nمكنون خاطر آنست كه ان‌شاءاللّه الرحمن از احوال و اشعار شعرا هر قدر كه از قلم تذكره‌نگار افتاده باشد ، جلدى ديگر ترتيب داده ضميمهء آن چهار جلد نمايد ، و آن گنج شايگان را بر گنجينهء اول افزايد ، و در يك جلد شيرازه بند اوراق اين مجموعه آيد ، تا اهل دانش بمطالعه‌اش دمساز ، و از كتب دواوين و شعرا كه جمعش مشكلست بىنياز باشند ، به اين تفصيل از دواوين شعرا درين جلد چهارم ثبت شد » .\r\n\r\n","description":"","footnote":"","page_name":" 338 ","page_number":358},
  {"content":"\r\n\r\n\r\nتذكرهء مختصر شعراى كرمانشاه و انجمن‌هاى ادبى - مطبوعات تأليف باقر شاكرى مدير روزنامهء خسروى كرمانشاه در 1337 ش\r\nتذكرهء محليست مشتمل بر سه بخش :\r\n1 - تاريخچهء شعراى كرمانشاه ( ص 1 - 142 ) .\r\n2 - تاريخچهء انجمنهاى ادبى كرمانشاه ( ص 143 - 164 ) .\r\n3 - تاريخچهء مطبوعات كرمانشاه ( ص 165 - 186 ) .\r\nچاپ سعادت كرمانشاه در اسفند 1337 ش با مقدمهء شاعر دانشمند آقاى غلامرضا كيوان سميعى در 18 صفحه و مقدمهء مؤلف در 2 صفحه بقطع 2 / 1 23 * 2 / 1 16 كاغذ كاهى و حروف سربى .\r\nبخش اول شامل تراجم يك‌صد شاعر كرمانشاهى است كه از ميرزا احمد الهام شروع مىشود و به طهماسبقلى خان وحدت پايان مىپذيرد ، عكس شعراى معاصر نيز بر صدر تراجمشان گراوور شده است .\r\nبخش دوم كه تاريخچهء انجمنهاى ادبى كرمانشاهست ، تكمله‌يى برين تذكره محسوب مىشود ، و مشتمل بر ذكر بيست شاعرست .\r\nمؤلف از تذكرهء اقبالنامه تأليف محمد باقر ميرزاى خسروى در ترجمهء ميرزا احمد الهامى ( ص 3 ) استفاده كرده است ، و از مجمع الفصحا در ترجمهء پير مراد بيگ مشفق ( ص 128 ) .\r\nدر ذكر احوال محمد حسين كلهر كرمانشاهى ( ص 96 ) و در ترجمهء ميرزا عبد الوهاب محرم نيز از تذكرهء گنج شايگان تأليف ميرزا طاهر شعرى اصفهانى استفاده كرده ولى نام مؤلف آن را اشتباها رضا قلى خان هدايت نوشته است .\r\nكتاب فهرست ندارد و درين روزگار بسياق قديم كار كردن پسنديده نيست .\r\n\r\n","description":"","footnote":"","page_name":" 339 ","page_number":359},
  {"content":"\r\n\r\nغزلى كه در صفحهء 163 به بانو مظفر نسبت داده شده و بمطلع ذيلست :\r\n ز سوز ( تاب ) عشق تو زان گونه دوش تن مىسوخت * كه هر نفس ز تف سينه پيرهن مىسوخت \r\nاز مخفى رشتى است كه صاحب عرفات هم اشتباها آن را از بزمى كوز دانسته و در هندوستان با مقدار زيادى از اشعار ديگر مخفى در ديوان زيب النساء بيگم مخفى دختر اورنگ‌زيب عالمگير پادشاه بطبع رسيد ، ولى در تذكرهء نصرآبادى بنام صاحب اصلى آن ثبت شده است ، براى اطلاع بيشتر رك : تذكرهء ميخانه چاپ نگارنده صفحهء 294 .\r\nازين اشتباهات مختصر كه بگذريم ، روىهم‌رفته اين كتاب از تذكره‌هاى محلى ديگر كه درين اواخر تأليف و طبع شده بهترست ، بخصوص كه شاعر دانشمند آقاى غلامرضا كيوان سميعى مقدمهء فاضلانه و ممتعى در هجده صفحه بران نوشته و به قدر كتاب افزوده‌اند ، ولى اگر مؤلف بتذكرهء حديقة الشعراء تأليف ميرزا احمد ديوان‌بيگى شيرازى دست مىيافت ، تعداد شعراى كتابش به دو برابر افزايش مىيافت ، زيراكه او تذكرهء خود را در كرمانشاه بپايان برده و علاوه بر ذكر معاصران خويش در مورد شعراى سلف از حديقهء امان‌اللّهى تأليف ميرزا عبد اللّه رونق سنندجى و محامد حساميه تأليف حسينقلى خان سلطانى كلهر و مجموعهء ميرزا محمود قلندر شاه نيز استفاده كرده است ، رك : فهرست حديقة الشعراء در همين كتاب .\r\n\r\nتذكره مسعودى\r\nمجموعه‌ايست كه نيمى از اول آن شامل رسائل مختلف و مطالب گوناگونست كه با انيس العشاق شرف الدّين رامى شروع و به منشآت و مكاتيب متفرقه ختم مىشود و نيمهء دوم آن تحت عنوان « تذكرهء مسعودى » ذكر شصت و سه شاعرست در 380\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nصفحه بدون ترتيب خاص و اشعار نخستين شاعر تا سى و چهارمين نفر داراى شرح حال است و بقيه بدون شرح حال .\r\nنسخهء منحصر كه على الظاهر به خط مؤلف است متعلق است بكتابخانهء ملى ملك بشمارهء 3844 خط نستعليق ، كاغذ حنايى ، طرز كتابت چليپاست در چهار ستون ، نسخه بدون تاريخ است و از آخر افتادگى دارد ولى از قرائن پيداست كه در نيمهء اول قرن يازدهم نوشته شده چنان كه در دنبال نام ابو طالب كليم « سلمه اللّه » مرقوم گرديده ، جلد چرمى عنابى ، قطع وزيرى .\r\nآغاز : مجير الدّين بيلقانى\r\nانجام :\r\n ز هر سو بلبلى از نغمه سرمست * طپان بر گوشهاى عود بنشست \r\n\r\nفهرست اسامى شعرا\r\n1 - مجير الدّين بيلقانى / 2 - عمادى شهريارى / 3 - خاقانى شروانى 4 - حكيم سنايى غزنوى / 5 - شيخ عطار / 6 - اثير اخسيكتى 7 - شرف الدّين شفروه / 8 - رضى الدّين نيشابورى / 9 - سيد معين الدّين اشرف سمرقندى / 10 - سيف الدّين اسفرنگ / 11 - ضياء الدّين خجندى 12 - جوهرى زرگر بخارى / 13 - نظامى گنجوى / 14 - ابو المفاخر رازى « 1 » 15 - رفيع لنبانى / 16 - مجد الدّين همگر / 17 - رودكى 18 - غضايرى / 19 - بندار رازى / 20 - عنصرى 21 - سيد حسينى / 22 - جلال الدّين رومى / 23 - ناصر خسرو 24 - اديب صابر / 25 - رشيد وطواط / 26 - عمعق بخارى 27 - خواجه ناصر بخارى / 28 - حميد بن عمعق / 29 - مظفر هروى 30 - سعيد هروى / 31 - انورى / 32 - ظهير فاريابى\r\n\r\n\r\n","description":"","footnote":"\r\n( 1 ) - ترجمه و اشعار ابو المفاخر رازى دو بار ذكر شده است .\r\n","page_name":" 341 ","page_number":361},
  {"content":"\r\n\r\n33 - جمال الدّين عبد الرزاق / 34 - كمال الدّين اسماعيل / 35 - خواجه حسين ثنائى 36 - ظهورى / 37 - عرفى شيرازى / 38 - امير خسرو دهلوى 39 - خواجه حسن دهلوى / 40 - فيضى دكنى / 41 - شيخ سعدى شيرازى 42 - اهلى شيرازى / 43 - فغانى شيرازى / 44 - غيرتى شيرازى 45 - لسانى شيرازى / 46 - ميرزا نظام الملك شيرازى ( دستغيب ) 47 - غياثاى شيرازى / 48 - ميرزا صادق دستغيب شيرازى 49 - شيخ علينقى كمره‌اى / 50 - قاضى نورى اصفهانى / 51 - ضميرى اصفهانى 52 - ميرصبرى روزبهان اصفهانى / 53 - حكيم شفائى اصفهانى 54 - حزنى اصفهانى / 55 - حكيم ركنا / 56 - محمد قلى سليم 57 - ابو طالب كليم / 58 - وحشى كرمانى / 59 - آصف‌خان ( ميرزا جعفر ) 60 - ميرزا قاسم گنابادى / 61 - مير سنجر كاشى / 62 - نوعى خبوشانى 63 - شاپور طهرانى .\r\nبيشتر تراجم اين كتاب انتحاليست از تذكره دولتشاه سمرقندى و اينك نمونه‌يى از آن ذكر مىشود :\r\n\r\nنمونهء تراجم :\r\n« مجير الدّين بيلقانى - بغايت خوش‌گوى و ظريف طبع و فاضل بوده و از اقران ظهير فاريابى است ، و در پيش اتابك ايلدگز راه تقرب و نيابت داشته ، و همواره بتجمل و استعداد معاش كردى ، و شعرا و اقران وى چنان كه رسمست بر او حسد بردند ، و او را بنا بر تقريبى به جهت تحصيل وجوه از ديوان اتابكى به اصفهان فرستادند ، افاضل آنجا چنان كه شرطست پرواى او نكردند ، در هجو مردم اصفهان اين رباعى گفته :\r\n گفتم ز صفاهان مدد جان خيزد * لعليست مروت كه از آن كان خيزد\r\nكى دانستم كاهل صفاهان كورند * با اين همه سرمه كز صفاهان خيزد \r\nاكابر اصفهان ازو در خشم بودند ، شرف الدّين شفروه را برين داشتند كه او را اهاجى ركيكه گفت كه ايراد آنها مناسب نيست ، بعضى از قصايد او درين جريده ثبت\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nشد ، از جمله اين قصيده كه در مدح قزل ارسلان گفته در لزوم شمع در هر بيت و بغايت نيكو گفته :\r\n مهرهء عمرم ربود ، شعبدهء آسمان * كشت چراغ دلم شمع سپهر الامان \r\n. . . الخ »\r\n« رك : تذكرهء دولتشاه ، چاپ ليدن ، ص 115 - 117 »\r\n\r\nتذكرهء مسكين تأليف ميرزا مسكين اصفهانى در قرن سيزدهم\r\nتذكره‌گونه‌ايست شامل غزلهاى طرحى شعراى انجمن ادبى اصفهان كه بعضى از ايشان همدوره‌هاى مؤلف بوده‌اند ، بدون مقدمه و ترتيب كه شروع مىشود با قطرهء سامانى و به ميرزا عبد اللّه سرگشته پايان مىپذيرد .\r\nآغاز : « مرحوم مبرور ميرزا قطره كه از اهل قريهء سامان از بلوك چهار محل اصفهان بوده‌اند و اسم ايشان در تذكره‌ها هست و احتياج بمعرفى نيست .\r\nانجام :\r\n « امروز در قلمرو اقليم شاعرى * الحق ديار اطعمه را او مسخرست » \r\nمرحوم محمد حسين شعاع شيرازى پشت صفحهء اول اين كتاب نوشته است :\r\n« تذكرهء ميرزا مسكين اصفهانى - اين تذكرهء مختصر را مرحوم ميرزا مسكين اصفهانى نگاشته ، و قليل آثارى از اشعار شعراى عصر و سامان خويش در روزگار بيادگار گذاشته ، خدايش رحمت كند ، و ساير گويندگان را حق بيامرزاد ، فى يوم چهارشنبهء 13 شهر ذي قعدة الحرام سنهء 1352 هجرى قمرى ، و انا الحقير محمد حسين شعاع الملك شيرازى » .\r\n\r\nنسخه :\r\nاصل اين كتاب كه به خط مؤلف است در مجلس و جزو كتب اهدائى\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nمرحوم ناصر الدولهء فيروز است بشمارهء 320 قطع ربعى ، كاغذ سفيد فرنگى ، جلد تيماج عنابى ، خط نستعليق 79 برگ ، هر صفحه 13 سطر .\r\n\r\nفهرست شعراى تذكرهء مسكين\r\n1 - قطرهء سامانى 2 - دريا : ميرزا لطف اللّه بن قطره 3 - عمان سامانى : ميرزا نور اللّه ولد ميرزا عبد اللّه سامانى پسر قطره 4 - دهقان سامانى : ابو الفتح 5 - آشفته : ميرزا حسنعلى 6 - بيضاى اصفهانى 7 - فرخ اصفهانى : ميرزا كلب‌على 8 - خرم اصفهانى : عباسعلى بيگ 9 - شعلهء اصفهانى : محمد اسماعيل 10 - طوبى اصفهانى : سيد هاشم 11 - صفاى اصفهانى : ميرزا سيد عليرضا 12 - طغرل اصفهانى : ميرزا على 13 - محتسب اصفهانى : ميرزا سيد رضا 14 - اسرار سبزوارى : حاج ملا هادى « 1 » 15 - ثاقب اصفهانى : ميرزا اسماعيل 16 - پرتو اصفهانى : ميرزا عليرضا مشهور به ميرزا آقا جان 17 - مسكين اصفهانى 18 - افسر اصفهانى : ميرزا عبد الرحيم بن مسكين 19 - ميرزا محمد سعيد اردستانى 20 - بهار اصفهانى : ميرزا محمد على مذهب 21 - صافى اصفهانى : ميرزا محمد 22 - آصفى : ميرزا محمد جعفر 23 - جيحون فريدنى : ميرزا سيد مرتضى 24 - حاجى ميرزا بديع درب امامى 25 - سرگشتهء اصفهانى : ميرزا عبد اللّه .\r\n\r\nنمونهء تراجم :\r\n« دهقان - از قريهء سامان و از شعراى مقرر انجمن اصفهان ، جوان سليم النفس سريع الطبع با ذوقيست ، و كتاب الف ليله را بناى نظم گذارده و بسيارى از آن را منظوم نموده است و اسمش هم ميرزا ابو الفتح است .\r\n\r\n\r\n","description":"","footnote":"\r\n( 1 ) - ذكر اسرار درين تذكره تيمنا آمده است .\r\n","page_name":" 344 ","page_number":364},
  {"content":"\r\n\r\n بهار آمد و چمن ز گل پر از نگار شد * چمن ز سوسن و سمن چو ساحت تتار شد\r\nبه خاك نافهء ختن نثار باربار شد * بشاخهاى نسترن نسيم مشكبار شد\r\nچو خط سبزيار من جهان بنفشه‌زار شد * كنار و دامن دمن پر از تذرو و سار شد\r\nز ارغوان و ياسمن نماند جا بگلشنا . . . » \r\nاين مسمط 22 بندست و چون ديوان دهقان چاپ شده است بدين‌قدر اكتفا رفت .\r\n\r\nترجمهء مؤلف :\r\n« مسكين اسمش محمد على از نجباى اصفهان و از شعراى نكته‌دان ، جوانيست خليق و با اصدقا شفيق ، با آنكه بكسب موروث نياكانش سروكار و با تلخى ترياك و قهوه‌اش بازار ، اشعارش شيرين و افكارش شهدآگين است ، لطف خلقت و حسن جبلّتش بحديست كه با فرط معاشرتش با اهل بازار از آنها بيزار و از رذايل اخلاق سوقيه معرّا و مبرّاست ، و با وجود آنكه استادى نديده و قواعد شعريه را از مهرهء اهل خبرت اين فن كمتر شنيده ، اغلب اشعارش فصيح و كمتر محتاج تصحيح است ، به طرز فصحاى متقدمين آشناست ، و اين قصيده كه در مدح بندگان شرايع اركان قدوة الايام ، مقتدى الانام ، افاض اللّه بدوامه الاسلام بسلك نظم كشيده ، و مصدّر باوصاف مسجد سدره‌آسا و معبد اقصى مبناست ، بدين معنى گواست :\r\nقصيده\r\n لوحش اللّه اى همايون‌مسجد عالىبنا * كعبهء مقصود عالم ، قبلهء اهل دعا \r\n\r\n","description":"","footnote":"","page_name":" 345 ","page_number":365},
  {"content":"\r\n\r\n نغز بنيادت منور همچو كاخ آسمان * طرفه ايوانت مزين همچو عرش كبريا\r\nسطحت از وسعت تعالى اللّه جهان اندر جهان * سقفت از رفعت وقاك اللّه سما اندر سما\r\nآب صافت جانفزا چون چشمهء آب حيات * خاك پاكت عطرسا چون نافهء مشك ختا\r\nطعنه بر گردون زند هر غرفهء تو ز ارتفاع * خنده بر جنت زند هر صفحهء تو از صفا\r\nدر رواق عاليت سبّوح‌گويان قدسيان * بر بناى محكمت احسنت‌گويان انبيا\r\nاز شبستانت شبستان فلك را زيب و فر * وز چراغانت قناديل كواكب راضيا\r\nپاك‌دامانان بزم زهد را بيت السّرور * پاك‌زادان سراى قرب را خلوت‌سرا\r\nكعبهء دين مفتخر از زيبت اى زيبنده كاخ * سقف كسرى منهدم از قربت اى عالىبنا\r\nكعبه را گر هست فخرى كش بود بانى خليل * اينك آمد بانى تو سبط فخر انبيا\r\nنايب مهدى سمّى قبلهء پنجم كه گشت * از علو قدر محرم در حريم كبريا\r\nسيد دوران و فخر عالم و فرّ جهان * مقتداى دهر و كيهان را امام و پيشوا\r\nاختر برج شريعت شمع تقوى را فروغ * گوهر كان حقيقت بزم ايمان راضيا . . . الخ » \r\n« مآثر الباقرية »\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nمسكين در سال 1303 هجرى قمرى درگذشته و عنقاى شيرازى مادهء تاريخ وفات او را « كرده مسكينى مسكن ببهشت » يافته است .\r\n\r\nتذكرهء مصور تأليف زين الدّين راوندى با تصاوير شعرا بقلم جمال نقاش اصفهانى در سال 580 ه . ق\r\nو اين قديم‌ترين تذكره‌ايست كه از آن نشان داريم ، محمد بن على بن سليمان راوندى در راحة الصدور مسطور داشته است كه : « در شهور سنهء ثمانين و خمسمائة خداوند عالم ركن الدنيا و الدّين طغرل بن ارسلان را هواى مجموعه‌يى بود از اشعار ، خال دعاگوى زين الدّين مىنوشت و جمال نقاش اصفهانى آن را صورت مىكرد ، صورت هر شاعرى مىكردند و در عقبش شعر مىآوردند و مضاحكى چند مىنوشتند و آن حكايت را صورت رقم مىزدند و خداوند عالم مجلس بدان مىآراست » .\r\n« راحة الصدور ، طبع ليدن ، ص 57 »\r\n\r\nتذكرهء مصور از ظفر خان تربتى متخلص به احسن در نيمهء دوم قرن يازدهم\r\nسرخوش در تذكرهء كلمات الشعراء ذيل ظفر خان احسن مىنويسد : « خلف ركن - السلطنه خواجه ابو الحسن تربتى صاحب طبع عالى بود ، ديوانى رنگين با مثنوى پرمضامين ترتيب داده ، اكثر به صاحب‌صوبگى كشمير و كابل عشرت‌اندوزى داشت ، وقتى كه ناظم كابل بود ، ميرزا محمد على صائب تبريزى بشوق دريافت صحبتش از\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nايران آمده مدتها گذرانيده ، خان قدردان در احوال‌پردازيش سعى موفوره بجا مىآورده بانواع مراحم و الطاف پيش مىآمدند ، تذكرهء اشعار شعراى كابل « 1 » كه با وى ربط آشنائى داشتند مثل صائب و كليم و سليم و قدسى و هر دو سالك ، يزدى و قزوينى و دانش و ميرصيدى و غيرهم كه در آن زمان كوس سخنورى مىنواختند ، انتخاب هركدام به خط او نويسانيده بر پشت سر ورق صورت آن معنىسنج نيز ثبت كرده بود ، يك ورق كه برو شبيه كليم بوده پيش شاه عيان ديده و صورتش را زيارت كرده‌ام ، ازوست :\r\n بتيغ بىنيازى تا توانى قطع هستى كن * فلك تا نفگند از پا ترا ، خود پيشدستى كن \r\n* * *\r\n بهر كجا كه رسم وصف دوستان گويم * براى يارفروشى دكان نمىبايد « 2 » \r\n* * *\r\n از سبزه تيغ بر كمر گل بهار بست * گر توبه خضر وقت شود ، جان نمىبرد \r\n* * *\r\n ز بهر مستيم كى كار با جام شراب افتد * مرا از گفتگوى باده سرخوش مىتوان كردن » « 3 » \r\n« كلمات الشعراء ، چاپ لاهور در 1942 ، ص 4 »\r\nدر سرو آزاد مسطورست كه ظفر خان بعد از صوبه‌دارى كابل « مدتى بحكومت\r\n\r\n\r\n","description":"","footnote":"\r\n( 1 ) - مقصود شعراى مقيم كابل در آن زمان هستند همچنان‌كه هيچيك ازين شعرا كه نام برده است كابلى نيستند .\r\n( 2 ) - يارفروشى كنايه از تعريف يار كردنست « بهار عجم »\r\n( 3 ) - چاپ ديگرى ازين تذكره در مدراس شده است بسال 1951 و ترجمهء ظفر خان در صفحهء 7 آن كتاب با بعضى اختلافات مسطورست .\r\n","page_name":" 348 ","page_number":368},
  {"content":"\r\n\r\nكشمير پرداخت و ملك تبت را مفتوح ساخت ، و پايان عمر در دار السلطنه لاهور فروكش كرد ، و در سنهء 1073 محمل بسراى فنا كشيد » .\r\n« سرو آزاد ، ص 95 »\r\n\r\nتذكرة المعاصرين تأليف شيخ محمد على حزين لاهيجى در 1165 ه ق\r\nتذكره عصرى مختصر و معتبريست مشتمل بر يك مقدمه و دو فرقه در ذكر علما و شعرايى كه از 1103 هجرى ( سال ولادت مؤلف ) تا زمان تأليف پا بعرصهء ظهور نهاده‌اند .\r\nمقدمه در سبب تأليف و چگونگى آن .\r\nفرقهء اولى در ذكر علماى معاصر كه بانشاء شعر زبان بليغ بيان گشوده و توجه خاطر به آن فرموده‌اند ( و در آن ذكر بيست عالم است ) .\r\nفرقهء ثانيه در ذكر شعراى معاصر ( و در آن ذكر هشتاد و يك شاعرست ) .\r\n\r\nدر سبب تأليف\r\nو چگونگى آن گويد : « امّا بعد بر مشاعر فهم واقفان مشعر توفيق و قرايح صافيهء جرعه‌نوشان زمزم تحقيق نهفته نيست كه . . . راقم اين مقال صفّ نعال گزين محفل ارباب كمال محمد المشتهر بعلى الجيلانى حزين است . . . كه با همهء اسباب فروماندگى و تفرّق بال و انواع آلام و اهوال ، يادآورى دوستان يكدل و حقيقت‌پژوهى كامل و پاس‌نيك صحبت ياران خليل و اصدقاى جليل قدرشناسى هنر هر وضيع و نبيل بران داشت كه درين صفحات بذكر بعضى از ياران معاصر و ابيات برخى از صاحبدلان صافى ضماير كه بفكر قويم و طبع مستقيم مايل بنظم لآلى اشعار بوده و ازين شراب طهور جامى پيموده‌اند پردازد ، . . . و قبل از تفصيل مقصود تقدمهء سخنى چند ناگزير : مخفى نماند كه تسويد اين اوراق در اواخر سال هزار و يك‌صد و\r\n\r\n","description":"","footnote":"","page_name":" 349 ","page_number":369},
  {"content":"\r\n\r\nشصت و پنج هجرى در وقتى كه بخت غنوده در شبستان هند تيره‌روزست ، اتفاق افتاده ، و چون مقصور بذكر معاصرين است ، مبدا تاريخ ولادت اين خاكسار خواهد بود كه در ماه ربيع الثانى هزار و يك‌صد و سهء هجرى بدار السلطنهء اصفهان واقع شده و بطون اين همايون دفتر باظهار شعراى ملت اثنا عشر اختصاص خواهد داشت .\r\nو چون اين راقم آثم را حصول ملاقات و صحبت اكثرى روى داده ، اگر بر سبيل ندرت درين محفل سامى و بزم گرامى ذكر قليلى از عزيزان به زبان قلم آيد كه ادراك صحبت صورت نبسته باشد خالى از اشعار و اشارت نخواهد گذاشت » .\r\nو در ضمن اشارت بروش تذكره‌نگارى خود ، از تذكره‌نويسان سخن ناشناس و بىوقوف عصرى انتقاد كرده و چنين گفته است كه : « . . . بعضى تذكره‌ها كه اين عوام باغراض فاسده كه اشارت رفت ترتيب داده‌اند ، حيرت‌زاريست عاقل را ، چه قطع‌نظر از ركاكت عبارات و ژاژخايى منشآت ، مشحونست با كذوبات و خرافات ، و مملوّست از اشتباهات و لاطايلات ، كسانى را كه نشناسند و اصلا معرفتى به آنان نداشته‌اند ، ورق‌ورق احوال نويسند ، و جمعى كه هرگز يك بيت نگفته‌اند ، اشعار ديگران را در كار ايشان كنند ، و در كلام گويندگان تخليط نموده سخن ديگرى به ديگرى نسبت دهند ، آنجا كه نبايد و نشايد صفحه صفحه ستايش و القاب و نعوت نگارند ، و جايى كه بايسته و شايسته است تحقير نام و تنزيل مقام آرند ، . . . هر تحريف و تصحيف و هر سقط و غلط كه در نسخ افتاده باشد همه را به كار برند و صواب شمارند « خود غلط معنى غلط مضمون غلط انشا غلط » ( براستى كه تذكره‌نويسان هندى ازين هم بدترند ، گلچين معانى ) .\r\n« در زمانهء ما ناظمان سخن و ناشدان اشعار افزون از حد عدّ و احصاست ، اما چون اكثر بسبب عدم بضاعت و فقدان مناسبت با اين صناعات لايق اعتنا و التفات نيستند و سخنشان قابليت ذكر و سماع ندارد ، آنها را در سلك حضار اين مجلس جاى نمىدهد ، . . . و درين مختصر زياده برين رعايت ترتيب را لازم نديد كه منقسم به دو فرقه نمايد ، فرقهء اولى در ذكر علماى اعلام ، فرقهء ثانيه در بيان ساير انام . . . » .\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nاين تذكره يك‌بار در لكهنو بضميمهء كليات حزين بسال 1293 قمرى و يك‌بار در كانپور بسال 1311 به همان نحو بطبع سنگى و بار سوم مستقلا در اصفهان بسال 1334 شمسى با مقدمهء دانشمند فقيد مرحوم محمد باقر الفت بطبع سربى رسيده است ، مقدمهء ديوان چهارم حزين هم در آخر اين چاپ آمده است .\r\nحزين شاعرى پركار و عالمى نامدار بوده آثار بسيار از خود بجا گذارده و ترجمهء احوالش بتفصيل در تمام تذكره‌هاى هم‌زمان وى و بيشتر تذكره‌هاى متاخر از قبيل :\r\nرياض الشعراء ، خزانهء عامره ، مجمع النفائس ، سفينهء خوش‌گو ، تاريخ محمدى ، آتشكده ، سير المتأخرين ، خلاصة الكلام ، عقد ثريا ، صحف ابراهيم ، خلاصة الافكار ، مخزن - الغرائب ، مرآت آفتاب‌نما ، آرايش محفل ، نشتر عشق ، نغمهء عندليب ، هفت آسمان ، شمع انجمن ، نجوم السماء ، تذكرهء حسينى ، مردم‌ديده ، انجمن خاقان ، مجمع الفصحا ، ريحانة الادب و مانند اين‌ها مسطورست .\r\nسفينهء على حزين نيز تذكره‌گونه‌ايست از همو كه بطبع رسيده است و ذكرش خواهد آمد ، وى عدد ابيات ديوان خود را پنجاه هزار گفته و اين بيت حاكى ازين معنيست :\r\n بعد پنجه هزار شعر گزين * كه درآمد بدفتر تدوين \r\nاين پنجاه هزار بيت شامل چهار ديوان بوده كه سه ديوان اول به شرحى كه در تاريخ احوال خود نوشته است ، از بين رفته و ديوان چهارم را در هند گفته و همان‌جا هم بطبع رسيده است ، اين نسخه كه كليات حزين نام دارد مشتملست بر تاريخ احوال و قصائد و غزليات و مثنويات و مقطعات و رباعيات و متفرقات و تذكرة المعاصرين .\r\nاز كليات وى كه كامل‌تر از نسخهء چاپيست يك نسخه ريو درج 2 ص 717 الف معرفى كرده است و نسخهء ديگر بشمارهء 1971 مورخ 1228 ه ق در مجلس موجودست .\r\nمثنويات حزين عبارتست از : صفير دل ، وديعة البديعة ، فرهنگنامه ، تذكرة - العاشقين ، خرابات ، چمن و انجمن ، مطمح الانظار .\r\nو از آثار منثور اوست : رساله در حقيقت نفس و تجرد ، فرس‌نامه ، دو رساله در تفسير\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nبعضى آيات ، تحقيق معاد روحانى ، اوزان و مقادير ، حدوث و قدم ، شرح لاميّه ، صيديه يا رساله در خواص حيوان ، حمله‌هاى ايران بر هند ، و ترجمهء فارسى تحرير اقليدس از خواجه نصير الدّين طوسى با توضيح بعضى عبارات مشكلهء آن . رك : احوال و آثار خواجه تأليف مدرس رضوى ( ص 201 ) .\r\nدستور العقلاء در حكمت عملى ، مواعد الاسحار ، مذاكرات فى محاضرات ، مصابيح - الظّلام فى آراء اهل الكلام ، تذكرة المعاصرين ، تاريخ احوال ، سفينهء حزين .\r\nمؤلف تذكرهء حسينى گويد كه وى : خط ثلث و نسخ و رقاع و شكسته را در نهايت جودت مىنويسد ، وزند و پازند درست مىداند » ( ص 106 - 109 ) .\r\nدر كتابخانهء مجلس بياض اشعارى هست به عربى و فارسى از حزين و ديگران بشمارهء ( 620 ) كه بيشتر آن به خط شكسته نستعليق زيبا و پختهء حزين است ، و چند جا رقم دارد ، يكى از آنها اينست : حررّه العبد محمد المشتهر بعلى الجيلانى ثالث شعبان عام سبعين و مائة بعد الالف ، پذيراى پرتو نظر قبول دوستان معنوى بوده يادآورى را وسيله باد ، و العاقبة بالسعادة » .\r\nمجموعه‌يى از بعضى آثار حزين نيز متعلق به برادر عزيز و خويشاوند دانشمندم آقاى دكتر مصطفى مقربى معلم دانشكدهء ادبيات ، اكنون در دست من بنده است شامل رسالهء فتاوى و تاريخ احوال حزين و ديوان پنجم وى كه بالغ بر يك‌هزار و صد و پنجاه بيت است از غزل و قصيده و قطعه و رباعى و تاكنون بطبع نرسيده است .\r\nبتصريح كاتب ( - محمد باقر ولد حسن عسكرى ) همه از روى خط مصنف نقل شده و تاريخ تحرير آن سيزدهم رجب المرجب سنهء 1183 يعنى سه سال پس از فوت حزينست ، و در پايان ديوان پنجم دو قصيده شامل مادهء تاريخ با تعميه اثر طبع مولانا ابو المعالى متخلص به عالى و يك قطعه كه آن نيز متضمن مادهء تاريخ فوت حزين است و گويندهء آن معلوم نيست ، و غزلى چند از ابو المعالى مذكور مسطورست .\r\n\r\n","description":"","footnote":"","page_name":" 352 ","page_number":372},
  {"content":"\r\n\r\nقطعه اينست :\r\n جمال ملت و دين مقتدا على حزين * صعود كرد بقرب مبادى اولى\r\nسؤال روز و مه و سال اگر كنند بگو * شب خميس و دهم از جمادى الاولى \r\n- 1180 كاتب مزبور در آغاز ديوان پنجم چنين نگاشته است : « اين غزلهاى مرشد برحق شيخ محمد على حزين عليه‌الرحمه نقل از خط مصنف كه ارادهء ديوان پنجم داشتند و در ديوان چهارم داخل نكرده‌اند نوشته شد » .\r\nحزين در رسالهء فتاوى خود در جواب سؤالى راجع بجبر و اختيار ، اشاره باثر ديگرى از خود بنام « كنز المرام » مىكند بشرح ذيل :\r\n« جواب - اهل حق منكر جبرند چه آن قطعا باطلست ، اما منكر عليّت و عدالت و جبّاريت حق نيستند ، مواد و ذوات طيّبه و خبيثه هر دو موجود شده‌اند ، و هريك به راه خود مىروند ، و اينكه توهم لزوم جبر در بسيارى مواقع عوام را رو مىدهد از جهل بتحقيق اين مسأله و مقدمات و لواحق اين مسأله است ، و تا محقق نشود شبهه برنخيزد و تحقيقش خالى از صعوبتى نيست ، پندارم كه نسخهء كنز المرام كه مرقوم قلم فقيرست ، براى كسى كه استعداد فهم اين حقايق داشته باشد بهترين نسخ است ، هركه خواهد طلب كند و در فهم آن بكوشد » .\r\nو اين رسالهء فتاوى شامل جوابهاييست بر سى و هفت فقره سؤال فقهى يكى از علماى مسلمان هند ، و خود در پايان آن نوشته است كه : « هو ، هو حسبى و اليه موئلى ، در حالى كه ضعف و اندراس حواس نفسانى و ناتوانى جسمانى طاقت نشستن و نوشتن نگذاشته ، اين سؤالها به نظر قاصر رسيد ، احتياط مقتضى سكوت بود ، لكن انديشه رفت كه چون تدين و ايمان باعث سؤالست ، و ديگرى در روزگار ما نمانده تا كفايت كند و ازين قاصر ساقط گردد ، چند كلمه در ذيل بقلم آمد ، و طومار مرسله چون بياض\r\n\r\n","description":"","footnote":"","page_name":" 353 ","page_number":373},
  {"content":"\r\n\r\nكم داشت ، بيكى از حاضران التماس نوشتن سؤال و جواب نموده همين را ارسال نمود ، ربّ - اجعلنا من الذين آخر دعويهم ان الحمد للّه رب العالمين » .\r\nكاتبى كه از روى خط حزين سطور فوق را نقل كرده چنين نوشته است : « اين چند كلمه دستخط خاص حضرت شيخ العارفين شيخ محمد على المتخلص به حزين است ، انار اللّه مرقده ، حسب الامر آقا صاحب قبله در اختلال بال و تشتت احوال بطريق استعجال مانند نامهء اعمال خويش اين چند ورق را ضايع و سياه نمود . المأمور معذور » .\r\nو اينك نمونهء يكى از سؤالات و جواب آن : سؤال - در هندوستان معمول گشته كه مهر زنان ما صدهزار روپيه كابينش مىبندند ، و مطالبه بالفعل ندارند ، بلكه بر ذمّه مىگذارند و هرگز اين مبالغ مقدور ناكح نبوده و نيست ، و جمعى از طلبهء علم مىگويند كه مقدور ادا بالفعل شرط نيست ، زوج مشغول‌الذّمه است ، هرگاه قادر شود ادا نمايد اگر زوجه هبه ننمايد ، و در كتب متداولهء فقه هم فعليّه شرط نشده است ، و جمعى قدرت ادا بالفعل شرط مىكنند و حكم ببطلان آن عقدها مىكنند ، و جمعى ديگر با اشراط قدرت بر اداى بالفعل مىگويند كه صداق كذائى كه از عهدهء ادا خارجست باطلست ، و عقد صحيحست ، مهر السنّه لازم مىشود ، چون اعتماد بر هيچيك از فرق ثلاثه بنا بر عدم مهارت آنها درين فن نيست ، رجا آنكه هرچه از كلام اهل البيت بر آن عماد الملّة و الدّين تحقيق شده باشد فتوى مع الحجة نويسند كه موجب اسكات مداهن و افهام مخاصم شود ، جواب - تجاوز از پانصد درهم كه مقدار مهر مسنون است ، مرجوع و مكروه ، اما اكثر مقدار مهر را حدى نيست ، بهرچه تراضى طرفين شود جايزست ، و قدرت ادا حين العقد شرط نيست بالاتفاق ، پس اگر بمبلغى خطير عقد بندد كه حال غير مقدور و آينده نيز بظواهر احوال بعيد الحصول يا غير مقدور نمايد ، ظاهر شرع اقدس دلالت بر صحت و جواز دارد ، اگرچه خارج از تقوى است ، اما توهم بطلان او خطاست ، و قول بردّ آن بصداق مسنون اگرچه قائل دارد اما قول شاذّ و مستندش قابل اعتماد نيست ، و اكثر فقها نيز برخلافش اطباق نموده ليكن لازمست كه خود را مشغول‌الذّمه داند و قصد ادا داشته باشد » .\r\n\r\n","description":"","footnote":"","page_name":" 354 ","page_number":374},
  {"content":"\r\n\r\nحزين لاهيجى\r\n\r\nعلى ابراهيم خليل خان بنارسى مىنويسد :\r\n« حزين تخلص ، اسم سامى آن نقاوهء علماى اعلام ، و اصدق اذكياى عاليمقام شيخ محمد على جيلانى است ، اصلش از لاهيجان و تولدش در سنهء يك‌هزار و يك‌صد و سه به دارالسلطنهء اصفهان است ، آبا و اجداد آن عالىمقدار تا زمان سعادت نشان حضرت خير الانام عليه السلام هركدام جامع علوم دينيّه و عارف معارف يقينيّه بوده‌اند ، چنانچه شيخ صفى الدّين اردبيلى كه افتخار سلسلهء صفويه بدوست ، مريد شيخ زاهد جيلانى است ، كه بهجده واسطه جدّ آن علامهء روزگارست ، ازينجا رفعت پايهء عزتش توان شناخت كه سلاطين كشورستان صفوى نژاد با آن‌همه جلالت‌شان ، مراعات ادب و عقيدت درست با اين خاندان مسلوك داشته ، بالجمله حضرت شيخ در اصفهان و شيراز از فحول علماى آن زمان اكتساب و استفاده نموده و سالها سياحت بلاد ايران و ادراك صحبت بسيارى از حكما و عرفا و شعرا كرده و در سنهء يك‌هزار و يك‌صد و چهل و سه به زيارت حرمين شريفين فايز گشته ، خامهء كوته زبان را چه يارا كه بشرح برخى از فضائل نامتناهى او تواند پرداخت ، و زبان بيان را چه مجال كه از رفعت‌ستايى عرش كمال او سخنى كرسىنشين تواند ساخت ، بسى رسائل جليله در هر فن از مآثر ذهن و قاد و طبع نقادش بر صفحهء روزگار بيادگار و ديوان رفيع بنيان او كه بحريست لبالب از لآلى آبدار ، كحل الجواهر بصاير فصحاى بلاغت‌شعارست ، صاحب‌نظران مىدانند كه كلامش بغايت درد و سوز نمكساى داغ سينه ريشان و شوربخش دماغ دردكيشان است .\r\nمخفى نماند كه بسبب توهين و تحقير هند و مردم هند كه در نظم و نثر آن عالىمقدار بيشتر ازين مقوله اشعار شده ، بعضى از صاحب كمالان هندوستان ازو منحرف شده كنايهء ناملايم كه منافى كمال اوست ، در تصانيف خود ايراد كرده‌اند ، و اين معنى دست‌آويز افكار اكثرى از عوام مرتبه ناشناس شده است ، ليكن در نظر انصاف حق بدست\r\n\r\n","description":"","footnote":"","page_name":" 355 ","page_number":375},
  {"content":"\r\n\r\nحضرت شيخ است ، چرا كه بهنگام ورود او هندوستان بسبب ارتكاب سلطان بلعب و بازى و اشتغال امرا بتن‌پرورى و خودسازى ، از هنر نامى و از فضيلت نشانى باقى نمانده بود ، و مردم هر پيشه از حد خود تجاوز نموده و ضوابط قديم را از دست داده مرتكب اوضاع نامسدود و مبدع اطوار مستكره و نامحمود گشته بودند ، باعث اختيار غربت شيخ از برهم‌خوردگى آل صفويه و استيلاى نادر شاه و حدوث مفاسد گوناگونست .\r\nدر عهد جنت آرامگاه محمد شاه بدار الخلافهء دهلى آمد ، و پادشاه و امرا و ساير ناس مراعات قدر و منزلت آن حضرت را بر خود لازم شمرده ، بحرمت و ادب با وى معاشرت مىنمودند .\r\nالقصه بعد از مرور ايام از دهلى نهضت اختيار نموده ، به قصد طواف بيت اللّه مرحله‌پيماى بنگاله گرديد ، هنگامى كه وارد عظيم‌آباد شد ، پيكر شريفش از قلت غذا و كهولت سن بغايت نقيه و نزار گرديده بود ، ناتوانى و سوگوارى ! رها نكرده كه قدم پيشتر گذارد ، و در همان شهر چند سال اقامت فرموده ، و باز به بلدهء بنارس كه بفاصلهء شصت و چند فرسخ از عظيم‌آباد به سمت مغرب واقعست ، عنان تاب گرديده ، و بنارس شهريست در نهايت خوبى و بزرگى و معبد عظيم هندوان است ، عمارتهاى متين و رفيع ، و كوشكهاى بلند و منيع از سنگ خارا بسيار دارد ، و از وفور آبادى و اتصال عمارت ، پيچ و خم كوچه‌هايش هم‌طرح زلف سلسله مويانست ، و ساكنانش همه بلندبالا و خوب‌رويانند .\r\nبالجمله حضرت شيخ اين هر دو شهر را مسكن و مقر خود قرار داده ، مدتها تردد و برگشتن به عمل مىآورد ، راقم آثم در شهر بنارس بملازمت آن عاليمقام مستفيد گشته ، فضائل حقيقت نفسانيه‌اش را با محاسن ظاهريه جمع داشت ، و همواره از كاوش درد معنوى با مژهء اشك‌فشان مىزيست ، توجه خاص با اين احقر الناس مىفرمود ، و رساله‌يى چند از مصنفات و دستخط خود تبركا بخشيده بود ، و چون اقسام خط را شيرين مىنوشت ، خوش رقمان عصر ، نقش خامهء او را سرخط تعليم مىپنداشتند ، آنگاه كه ضعف و شكستگى بر بدنش مستولى شد ، مدار اقامت دائمى به شهر بنارس گذاشت ،\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nو در سال يك‌هزار و يك‌صد و هشتاد بدار الوصال ارتحال نمود ، مزار فايض‌الانوارش بيرون شهر بنارس واقع و زيارتگاه مسافر و مقيم است ، منظوماتش از هر قسم زياده بر سى هزار بيت بشمار آمده .\r\nپوشيده نماند كه حضرت شيخ در بحور مختلف پنج مثنوى مختصر دارد ، و هركدام را بنامى موسوم ساخته و تعداد ابيات آنها همگى يك‌هزار و پانصد و چهار بيت است ، درين مقام از هر پنج مثنوى چند بيت بر سبيل ايجاز ارتسام مىيابد « 1 » » .\r\n« تذكرهء خلاصة الكلام ، ص 386 - 387 »\r\nمنتخبى از ديوان حزين از روى چاپ لكهنو بسال 1342 شمسى در مشهد بسرمايهء كتابفروشى توس و اهتمام شفيعى كدكنى بچاپ سربى رسيده است .\r\nتاريخ احوال حزين نيز از روى چاپ لكهنو بسال 1332 شمسى در اصفهان از طرف كتابفروشى تأييد بطبع مجدد رسيده است .\r\nمنتخباتى از ديوان پنجم حزين كه ذكرش گذشت و تاكنون بچاپ نرسيده است :\r\n افگند فلك چو دورم از روضهء طوس * آن غيرت طور\r\nنگذاشت مرا فيض الهى مأيوس * چون ديده ز نور\r\nاز طوف حرم طرف سعادت بستم * امّا ز قضا\r\nامروز به سومنات هندم افسوس * چون زنده‌بگور \r\n* * *\r\n هجرت ز حريم مكه دورى ز نجف * دل را باسف داد و بافسوسم كف\r\nغافل كه مكافات چنين جرم مرا * آرد سوى هند و سازدم عمر تلف \r\n* * *\r\n\r\n\r\n","description":"","footnote":"\r\n( 1 ) - در رياض الشعراء ترجمهء حزين دقيق‌تر و كامل‌تر از همه جاست ، و تمامت آن در مجلهء ارمغان دورهء نهم شمارهء هفتم ( ص 417 - 429 ) و شمارهء هشتم و نهم ( ص 513 - 527 ) بسال 1307 شمسى درج شده است .\r\n","page_name":" 357 ","page_number":377},
  {"content":"\r\n\r\n هجرت ز حرم عقوبتم داد به هند * از هند جگرخواره كنم ياد به هند\r\nعصيان بره جحيم مىبرد مرا * از طالع بد غلط شد ، افتاد به هند \r\nاين قطعه را در وقتى سروده است كه نادر شاه عزم سفر هند داشته :\r\n اى صبا از من آشفته سخن * بشهنشه ببر اين تازه سروش\r\nكه نيارد هوس هند به ياد * دارد ار گوش و دل پند نيوش\r\nكه شه هند فراوان دارد * پهلوان موش و بهادر خرگوش \r\nبيتى چندست از يك قصيده :\r\n اى بار خداى بنده‌پرور * وى جان بخشاى دل نگهدار\r\nآشفته سرم ز جور گيتى * آزرده دلم ز دهر غدّار\r\nاز خود خجلم ز ديدن هند * شرمنده‌ام از و بال اين عار\r\nسختست عذاب دوزخ هند * يا راحم نجّنى من النّار\r\nصد شكر كه از تو سرفرازم * گر در هندم و گر بتاتار\r\nممنون نيم از كسى بجز دل * مرهون خسى نيم بدينار\r\nبر مهر كسى نبسته‌ام دل * بر دوش كسى نبوده‌ام بار\r\nگو كاخ جهان ز بن برآيد * پشتى ننهاده‌ام به ديوار \r\nغزل\r\n نهانى كرده‌يى يغما دل من * كجا بردى ؟ چه كردى ؟ با دل من\r\nگران‌بار تغافلها نگاهت * سبك‌دوش تمناها دل من\r\nببر عكسش نديد از ناز و شد آب * از آن سرو سهى بالا دل من\r\nچه طوفانها كه در هجران نيفشاند * بجان ديدهء دريادل من\r\nحزين آشفته‌تر از گردبادست * درين صحراى شورافزا دل من \r\n* * *\r\n دلدار مگو وفا ندارد * دارد ، امّا بما ندارد\r\nآيينه رخى چو در نظر نيست * غمخانهء دل صفا ندارد \r\n\r\n","description":"","footnote":"","page_name":" 358 ","page_number":378},
  {"content":"\r\n\r\n آگه ز گذشتگان نگشتيم * اين قافله‌ها درا ندارد\r\nاز عدل خداست اينكه سلطان * نان دارد و اشتها ندارد\r\nدست طلبش رسا فتادست * دريوزه‌گرى كه پا ندارد\r\nاين جوش و خروش ظالمان چيست * گر چوب خدا صدا ندارد \r\n* * *\r\n روشن نفسم ، فكر شب تار ندارم * آيينه صبحم ، غم زنگار ندارم\r\nاز دولت عشق تو زيانم همه سودست * با سود و زيان دوجهان كار ندارم \r\n* * *\r\n مىكرد كاش چارهء چين جبين تو * موجى كه مىزند عرق انفعال من \r\n* * *\r\n پريدنهاى رنگ از جلوه‌هاى كيست ، مىدانم * طپيدنهاى دل ز آواز پاى كيست مىدانم\r\nبه چشم هر دوعالم حلقهء بيرون در باشد * حريم سينه‌ام خلوت‌سراى كيست مىدانم \r\n* * *\r\n زد نقش سخن سكهء جاويد بنامم * از صفحهء دلها نشود محو كلامم \r\n\r\nتذكرهء مميز قرن 13\r\nشامل تراجم مختصرى از شعراى قرن سيزدهم با منتخبى از آثار ايشان بدون هيچ ترتيبى .\r\n\r\n","description":"","footnote":"","page_name":" 359 ","page_number":379},
  {"content":"\r\n\r\nنسخهء منحصر اين تذكره كه به خط نستعليق در سال 1306 نگاشته شده و از قراين پيداست كه دست‌نويس مؤلف است بشمارهء ( 904 ) در كتابخانهء مجلس شوراى ملى محفوظ مىباشد . در آغاز نسخه پانزده صفحه نانويس است كه ظاهرا براى نگاشتن مقدمه گذاشته شده ، و كتاب با عبارت : « خاقان مغفور مبرور فتحعلى شاه قاجار » شروع مىشود .\r\nبه‌طورىكه در فهرست مجلس مذكورست : مؤلف اين تذكره از خود نامى نبرده ولى از مندرجات ص 209 كه گويد « قريه‌يى در جوار امام‌زاده بود او را تعديل مىكردم » و نيز در همين صفحه گويد « سالى كه بنده مأمور بتعديل نهاوند بودم » معلوم مىشود كه مقام تعديل ماليات يا مميزى داشته و چنان كه از مطالب مندرجهء در ص 184 معلوم مىشود در سال 1250 در تبريز بوده و از ص 114 بدست مىآيد كه در سال 1262 در طهران توقف داشته و در ص 117 تذكر داده كه بسال 1299 موسى خان متخلص به سرهنگ را ديدار كرده و از او اشعارى نقل نموده است .\r\nاين تذكره شامل اسامى و شرح حال مختصرى از شعراى معاصر مؤلف مىباشد ، و در آخر مختصرى از آثار نثرى و نظمى خود را گذارده و پس از نام اخگر پسر آذر و چند بيت ازو ، مطالبى متفرقه از قبيل ترجمهء رسالة الطير شيخ ابو على سينا ( ص 128 - 137 ) و انشائى بىنقطه و مراسلاتى نگاشته شده و پس از آن باز نام چند نفر و آثارى از آنها را ذكر و در آخر زير عنوان مؤلف اين اوراق ، آثار نظمى و نثرى از خود آورده و غرائبى كه در مسافرتهاى خود مشاهده كرده نقل نموده و تمام اين تذكره كه شامل آثار برخى از شعراى قرن سيزدهم هجرى مىباشد در حدود 2500 بيت است » .\r\n« فهرست مجلس ج 3 ص 164 »\r\n\r\nاسامى شعرا ، از ص 15 تا 128 بشرح ذيل است :\r\n1 - دولت ( - محمد على ميرزا ) 2 - خسروى ( - محمد قلى ميرزا ) 3 - شوكت ( - محمد تقى ميرزا ) 4 - عادل ( - على شاه ميرزا ظل السلطان ) 5 - و الا ( - علينقى ميرزا ) 6 - شاپور ( - شيخعلى ميرزا )\r\n\r\n","description":"","footnote":"","page_name":" 360 ","page_number":380},
  {"content":"\r\n\r\n7 - دارا ( - عبد اللّه ميرزا ) 8 - امام‌ويردى ميرزا 9 - محمود ( - محمود ميرزا ) 10 - همايون ( - همايون ميرزا كه نخست حشمت تخلص مىكرد ) 11 - خاور ( - حيدر قلى ميرزا ) 12 - بيضا ( - اللّه‌ويردى ميرزا ) 13 - جهان ( - جهانشاه ميرزا ) 14 - احمد ( - احمد على ميرزا ) 15 - حشمت ( - محمد حسين ميرزا ) 16 - سرور ( - طهماسب ميرزا ) 17 - ضياء ( - نظر على ميرزا بن شيخعلى ميرزا ) 18 - طغرل ( - ابراهيم خان قاجار ) 19 - شوكت ( - محمد قاسم خان قاجار ) 20 - عزت ( - سليمان‌خان قاجار ) 21 - رفعت محمد اسماعيل خان قاجار 22 - مريخ ( - خلف حسينقلى خان قاجار ) 23 - حاجب ( - اللّه يارخان قاجار آصف الدوله ) 24 - صبا ( - فتحعلى خان ) 25 - ميرزا ابراهيم مستوفى تبريزى 26 - اشرف ( - على اشرف ) 27 - اشراق ( - ميرزا محمد بروجردى ) 28 - اميد ( - ابو الحسن خان نهاوندى ) 29 - بينوا ( - ميرزا داود ) 30 - باقى ( - ميرزا عبد الباقى موسوى اصفهانى ) 31 - بنده ( - ميرزا محمد رضى تبريزى ) 32 - بيدل ( - ميرزا محمد رحيم طبيب فارسى ) 33 - بسمل ( - آقا على اكبر شيرازى نقيب الاشراف ) 34 - چاكر ( - حسينقلى خان خمسه‌يى ) 35 - همايى ( - فتحعلى بيگ قاجار ) 36 - حسرت ( - ميرزا محمد تقى مراغى ) 37 - ملا حسن نهاوندى 38 - جناب ميرزا حسين 39 - ملا حسين ساروى 40 - ميرزا حسين كوزه‌كنانى تبريزى 41 - خاور ( - محمود خان دنبلى ) 42 - خاورى ( - ميرزا فضل اللّه شيرازى ) 43 - راوى ( - فاضلخان گروسى ) 44 - سرشار ( - نجفقلى خان صفوى ) 45 - سپهر ( - ميرزا تقى كاشى ) 46 - سحاب ( - سيد محمد ) 47 - سخا ( - محمد زمان خان بن محمد حسينخان صدر اصفهانى ) 48 - شحنه ( - محمد مهدى خان مازندرانى )\r\n\r\n","description":"","footnote":"","page_name":" 361 ","page_number":381},
  {"content":"\r\n\r\n49 - شفا ( - ملا رضاى تبريزى ) 50 - صاحب ( - ميرزا تقى علىآبادى ) 51 - صبور ( - ميرزا احمد كاشى ) 52 - صفايى ( - ملا احمد نراقى ) 53 - صدرا ( - ملا محمد بن شفا ) 54 - طوطى ( - ابو الفتح خان ) 55 - طاير ( - محمد حسن خان شيرازى ) 56 - طرب ( - ميرزا يوسف كرمانشاهى ) 57 - عشرت ( - ميرزا مهدى حسينى فراهانى ) 58 - عيسى ( - ميرزا عيسى قائم مقام مشهور بميرزا بزرگ ) 59 - عزيز ( - يوسف بيگ لاهيجى ) 60 - فرخ ( - محمد حسن خان بن علىمراد خان زند ) 61 - فكرت ( - سيد نعمة اللّه لاريجانى ) 62 - قابل ( - حسنعلى خان ايروانى ) 63 - كوثر ( - حاجى ملا رضاى همدانى ) 64 - كوكب ( - ميرزا عبد العلى خراسانى يزدى ) 65 - مايل ( - ميرزا محمد على شيرازى ) 66 - مجمر ( - سيد حسين زواره‌يى ) 67 - منصور ( - ميرزا محمد رضاى اصفهانى ) 68 - منظور ( - ميرزا محمد ابراهيم شيرازى ) 69 - محيط ( - ميرزا معصوم بن ميرزا عيسى وزير ) 70 - محروم ( - حسينعلى افشار ) 71 - مونس ( - ميرزا محمد رضاى بارفروشى ) 72 - نشاط ( - ميرزا عبد الوهاب معتمد الدوله ) 73 - فرخ مازندرانى 74 - غزال ( - ملا شيخ حسين طهرانى ) 75 - عشاق ( كذا ) ( - ميرزا سيد محمد بروجردى ) « اشراق صحيح است و در شمارهء 27 ذكرش گذشت » 76 - لنگ ( - ملا آذر كامى يهودى بروجردى ) 77 - ساكت ( - ميرزا احمد مجتهد تبريزى ) 78 - خاور ( - محمد تقى ميرزا از اولاد شاهرخ شاه نوادهء نادر شاه ) 79 - اشعر ( - ميرزا عبد الوهاب اصفهانى ) 80 - نسيم ( - ملا حسن خويى ) 81 - ميرزا محمد خلخالى 82 - عندليب ( - ميرزا محمد حسين شيرازى ) 83 - شباهنگ ( - آقا سيد على طهرانى ) 84 - مدهوش ( - حاجى محمد صادق گلپايگانى ) 85 - نقى ( - شيخ علينقى كمره‌اى ) 86 - اديب ( - ميرزا محمد جعفر فارسى )\r\n\r\n","description":"","footnote":"","page_name":" 362 ","page_number":382},
  {"content":"\r\n\r\n87 - حاجب ( - ميرزا محمد جواد شيرازى ) 88 - استاد ( جاى شرح‌حالش سفيدست ) 89 - صائب ( - فقط دو بيت ) 90 - سرهنگ ( - موسى خان ) 91 - حيران ( - ميرزا ابو القاسم خمينى ) 92 - ميرزا عباسقلى آقا صاحب تاريخ گلستان ارم 93 - مريض ( - ميرزا محرّم ) 94 - قدسى ( سابق الذكر ) 95 - نظام يزدى 96 - فانى 97 - نوايى ( - ملا على ) « از چهار نفر اخير فقط اشعار منتخب آورده » 98 - لايق ( - ملا حسين شوشترى ) 99 - اخگر ( - فرزند آذر ) .\r\nاز صفحهء 128 تا 164 مطالب متفرقه است و از صفحهء 165 تا 188 تراجم و اشعار كه بعضا تكراريست و از صفحهء 192 تا 221 آثار منظوم و منثور مؤلف .\r\nبقيهء اشعار و تراجم بشرح ذيل است :\r\n100 - نامى قمى 101 - مظهر ( - عباسقلى خان تبريزى ) 102 - موسى طهرانى 103 - شهره ( - على رضا ميرزاى قاجار ) 104 - ميرزا علىمحمد خان 105 - محمد كاظم ميرزا 106 - اوكتاىقاآن 107 - محمد تقى ميرزا 108 - نجفقلى ميرزا 109 - قدسى ( - ميرزا اسد اللّه گلپايگانى ) 110 - فانى ( - آقا جواد بادكوبى ) 111 - ميرزا رضا قلى نورى 112 - مؤلف اين مجموعه .\r\nبه‌طورىكه در فهرست ملاحظه شد قسمتى از تراجم به ترتيب الفباييست و قسمتى بدون ترتيب است ، و نيز در تذكرهء شعراى معاصر دو نفر از شعراى گذشته را هم داخل كرده است ، يكى شيخ علينقى كمره‌اى كه ازو شرح حال و شعر نقل كرده است و ديگر صائب تبريزى كه دو بيت شعر ازو آورده ، ترجمه‌ها بطور كلى مختصرست مگر در بعضى از موارد كه بتفصيل نوشته شده است .\r\nسبك نگارش خيلى ساده است و مؤلف كه از احوال خود چيزى بقلم نياورده\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nبه‌طورىكه از اشعار سستش برمىآيد دو تخلص داشته سريرى و مميز كه ظاهرا اولى تخلص واقعى اوست ، و دومى تخلصى است كه بمناسبت شغلش اختيار كرده و در موقع نگارش اين تذكره بيش از هفتاد از سنين عمرش مىگذشته چنان كه از اشعار ذيل هر سه موضوع مستفاد مىگردد .\r\n ملتفت نيستم از كلك سريرى چه نوشتست * مثل دوزخيانست كه اعراف بهشتست\r\nمرغزارى بود از جنت فردوس مراغه * نبود تودهء غبرا كه ز عنبر بسرشتست\r\nمانه تلخيم و نه شيرين نمكت چيست سريرى * تختهء بخت مرا مهرهء مردان نه بپشتست \r\n* * *\r\n اى صبا اى قوت جان اى قوت بازوى من * روى بنما دشت پيما جانب كوه و دمن\r\nاز مميز خدمت سركار شوكت عرض كن * اى سران را معتمد اى سروران را مؤتمن \r\nدر مدح ميرزا على اصغر خان امين السلطان\r\n سپاس و حمد سزاوار آن خداوندست * كه بىشبيه و نظير و مثال و مانندست\r\nوزير اعظم ايران كه نزد دانش او * هزار صدر و اتابك بجاى فرزندست\r\nامين سلطان فهرست ملت و ايمان * كه نوك خامهء او نسخ زند و پازندست . . .\r\nخدايگانا هفتاد رفته از عمرم * به گوش هوش من از رفتگان همين پندست \r\n\r\n","description":"","footnote":"","page_name":" 364 ","page_number":384},
  {"content":"\r\n\r\n\r\nنمونهء تراجم تذكرهء مميز :\r\n« ملا حسين اهل سارى مازندران ، قاضى عسكر خاقان شهيد :\r\n در صفا ريحان كجا ، مشكين‌خط جانان كجا * آن ز گل رست ، اين ز گلشن ، اين كجا و آن كجا » \r\n« سخا اسمش محمد زمان ولد حاجى محمد حسين خان صدر اصفهانى :\r\n كند ز هول قيامت حديث واعظ شهرم * شبم ز هجر بهشتىرخيست ، روز قيامت » \r\n« طرب نامش ميرزا يوسف برادر ميرزا ابو القاسم وزير كرمانشاهان و از اهل آن خطهء ارم‌نشانند :\r\n حلقه بر در آشنا ناكرده در بگشود دوش * گوييا پنداشت آن ناآشنا بيگانه‌ام » \r\n« ميرزا عيسى سيد حسينى ملقب به ميرزا بزرگ و مشهور به قائم مقام در مرثيهء فرزند بزرگش ميرزا حسن گويد :\r\n اى جسم پس از روان چه مانى * اى پير پس از جوان چه مانى\r\nچون رفت پسر ، پدر چرا ماند * اين شاخ پس از ثمر چرا ماند\r\nاى نور بصر كجات جويم * اى افسر سر كجات جويم\r\nاى تازه‌سفر چه رفتنت بود * اى بخت پدر چه خفتت بود \r\n* * *\r\n آشيانى ديدم از هم ريخته * يادم آمد از سراى خويشتن \r\n\r\n","description":"","footnote":"","page_name":" 365 ","page_number":385},
  {"content":"\r\n\r\n\r\nتذكرهء منشى تأليف ميرزا محمد منشى ساوجى در 1295 ق\r\nعبرت نايينى در تذكرهء مدينة الادب ( ج 1 ص 951 ) در ذيل نام ميرزا لطف‌على دانش شيرازى ملقب به صدر الافاضل مىنويسد كه :\r\n« در سنهء هزار و دويست و نود و پنج ميرزا محمد منشى ساوجى در رساله‌يى كه گزارش حال شعراى معاصر خود را نگاشته ، شمه‌يى از حالات وى را برشتهء تحرير درآورده » .\r\nآنگاه شرح حال مفصل و مبسوط دانش را از تذكرهء منشى بتمامه نقل كرده است .\r\nازين تذكره در هيچ جا نشانى نيافته‌ام و ترجمهء منشى را هم نديده‌ام .\r\n\r\nنمونهء تراجم :\r\n« ترجمت دانش بقلم ميرزا محمد منشى ساوجى\r\n« شرح حال حكيم مرتاض و نحرير فياض ، جامع علوم معقول و منقول جناب آقا ميرزا لطف‌على المتخلص به دانش ، اگرچه شاعرى دون رتبهء ايشانست ، ولى چون نگارش اين رساله گزارش حال شعراى معاصرينست ، اشارتى بل بشارتى بطالبان رموز نظم و كنوز كلام از حال و حالت ايشان مىشود ، اصل برومند آن جناب كه مصداق هو امير - الكلام فيه تنشبت عروق الفصاحة و تهدلت عليه غصون البلاغة است ، از خاك فرحناك خطهء تبريزست ، همان خاكى كه مولوى معنوى عليه الرحمة و المغفرة در مثنوى در حقش مىفرمايد :\r\n ابركى يا ناقتى طاب الامور * ان تبريزا مناجات الصدور\r\nابركى يا ناقتى حول الرياض * ان تبريزا لنا نعم المفاض\r\nساربانا بار بگشا ز اشتران * شهر تبريزست و كوى دل‌ستان\r\nشعشعهء عرشست اين تبريز را * فر فردوسست اين پاليز را \r\n\r\n","description":"","footnote":"","page_name":" 366 ","page_number":386},
  {"content":"\r\n\r\n صد هزاران فوج روح‌انگيز جان * از فراز عرش تا تبريزيان \r\nو از طرف مادر نسبش بشارح علوم اولين و آخرين استاد البشر عقل حادى عشر ، خواجهء دريادل خواجه نصير طوسى رضى اللّه عنه مىرسد .\r\nاز وفور علم و دانش وراثت حسبى را بر وراثت نسبى افزوده .\r\n بر جناب خواجهء دريادل حكمت نهاد * كه نظيرش را نبيند كس الى يوم القيام\r\nدر نسب فرزند جسمانى كشبل من اسد * در حسب فرزند روحانى كعطر من خزام \r\nبالجمله جناب آقا محمد كاظم امين السفرا والد ماجدش كه نتيجهء آيهء شريفهء الكاظمين الغيظ و العافين عن الناس است ، چون آثار قابليّت و استعداد در فرزند خود مشاهده كرده ، همت بتربيتش گماشته از مكتبش بمدرسه فرستاد تا روز و شب خود را صرف نحو و علوم ديگر سازد ، آن‌قدر نگذشت كه آن يگانهء آفاق در جميع علوم منفرد و طاق گشت ، چون جفت خود را در علوم رسمى و حكمت و كلام و منطق و اقسام رياضى در مستقبل و ماضى نديد ، از علو همت بتكميل خطوط سبعه پرداخت ، در حسن خط كارش بجايى رسيد كه بزرگان اين فن در حقش گفتند :\r\n اندر قلمت كه بخش كوكب باشد * صد معجزه موجود و مرتب باشد\r\nدر پيش تو مير اگر برد دست بكلك * انصاف كه از جهل مركب باشد \r\nغرض خط نسخ بخطوط استادان كشيد ، حتى به صالح و عبد الرشيد ، ثلثش در ربع مسكون منتشر گشت ، ريحانش غبار از دلها زدود ، حسن تعليق تعلّق به او گرفت ، كوفى معزول را خط حكم داد ، محقق شد كه امروز اين پادشاه خط درويش عهدست ، و شفيعاى وقت ، بعد از آن شوقش باشعار و ذوقش بگفتار كشيد ، چون بصفاى ذات و نيكى صفات و حسن افعال و صلاح اعمال و وفور زهد و ورع متصف بود ، باعانت\r\n\r\n","description":"","footnote":"","page_name":" 367 ","page_number":387},
  {"content":"\r\n\r\nروح القدس در اندك زمانى شعرش بشعرى و نثرش بنثره رسيد ، ابياتش ناسخ سخنان سحبان و حسّان آمد ، در هر فنى از فنون نظم چنان مقتدر شد كه حيرت اولو الابصار و عبرت خداوندان افكار گشت ، وقتى رساله‌يى از خيالات ابكارش به نظر استاد كاملى رسيده بود ، در پشت آن كتاب نگاشته بود :\r\n هوش‌رباى خردست اين كتاب * بهتر ازين چشم هنربين نديد\r\nگنج حكم بحر حقايق نگر * از اثر خامهء دانش پديد\r\nشعر به شعراى يمانى رساند * هم علم نثر بنثره كشيد\r\nتا نشود لطف الهى چراغ * بر در دولت تو نيابى كليد\r\nبىمدد خمسه نگيرد بدان * پنجهء تو دامن بخت سعيد\r\nمخزن اسرار الهى نشد * قالب ناقابل و قلب پليد\r\nلولو و مرجان مطلب ز اب جوى * ميوه تمنّا مكن از شاخ بيد\r\nهركه چو دانش ره يزدان گرفت * هادى وى گشت خداى مجيد \r\nالحق ناظم اين قطعهء شريفه حق گفته و درهاى حقيقت سفته ، زيراكه آن پاك فطرت با آنكه در اول شبابست ، گرد معاصى نگشته و گرد گناه بدامن عفافش ننشسته ، از لهو و لعب هميشه دورى گزيند ، و پيوسته با علما و صلحا نشيند ، شب و روز در تلاوت كلام كردگار و حلاوت اوراد و اذكارست ، غالب ايام روزه است ، و در پيشگاه رحمت بدريوزه ، حافظ ، حافظ نشد مگر از تلاوت قرآن و مداومت فرقان ، خود صريح مىفرمايد : هرچه كردم همه از دولت قرآن كردم .\r\nپس ناظم قطعهء مزبوره تحقيق درستى كرده ، گذشته از اين حديث : من اخلص للّه اربعين صباحا ، درين‌باب شاهديست كافى و دليلى وافى ، بارى : توفيق رفيقى است بهر كس ندهند ، استادان سابق و سخنوران لا حق هريكى صاحب فن بوده‌اند ، و به طرز و اسلوب مخصوصى سخن رانده‌اند ، اين بلبل هزار دستان ، و اين سوسن صد زبان را در اقسام بيانها زبانهاست كه دل را زنده و جان را تازه مىسازد ، در تقبيح و تحسين و نفرين و آفرين و فصل و وصل و ابهام و توضيح و كنايه و تصريح و تعريف و تنكير و تقديم و تأخير\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nو ايجاز و اطناب يد بيضا ظاهر كند ، در قصايد و غزليات و رباعيات و مسمط و معما و اشعار مصنوعه و اشعار عربى نهايت تسلط را دارد ، با آنكه فن او حكمت و علوم رياضى و فقه و اصولست ، چنان كه اشاره به اين معنى شد . شاعر ديگر در علم حساب و سياق ايشان بنظم آورده :\r\n در علم حساب عاملى باقى نيست * ز انها كه بدند كاملى باقى نيست\r\nحقا كه بجز حضرت فانى امروز * در فن حساب فاضلى باقى نيست \r\nدر بدايت كار تخلص آن بزرگوار بملاحظهء تجرد و گسيختگى از دنيا فانى بود ، روزى چند تن از سران دولت مثل جناب جلالت‌مآب مجد الملك و حضرت لسان الملك متخلص به سپهر كه هر دو در فضيلت يكتا و انديشه در كنه كمالاتشان بىدست و پاست ، بديدن والدشان امين السفرا قدمى رنجه داشته بودند ، صحبت اشعار آن عالم ربّانى بميان مىآيد ، پس از تحسين بسيار و تمجيد بيشمار ، جناب مجد الملك مىفرمايد كه بايد بتغيير اين تخلص كوشيد ، نسبت چنين وجود را بفنا نبايد داد ، جناب لسان الملك تخلص را به دانش قرار دادند ، فورا اين لطيفه را جناب دانش‌مآب بر زبان آوردند :\r\nالاسماء تنزل من السّماء . همگى به اين لطيفه تحسين كردند ، خصوصا خود حضرت لسان - الملك كه تخلصشان سپهرست ، باى حال گويا پدر بزرگوار اين پسر نامدار را بقربان و قران و نماز و نياز از خدا خواسته كه چنين نعمتى به او عطا شده كه در ليل و نهار و زمستان و بهار با علما و حكما در مذاكرهء علمى است ، اگر در مقام استفاده است ظن را بيقين و روايت را بدرايت مىرساند ، اگر مشغول افاده است ، بالمرّه ازالهء شكوك و اوهام از خاص و عام مىنمايد ، با آنكه اسباب معاش اگر هر قدر باشد ، بنىآدم باز خود را از تلاش معاف نمىدارد ، اين بزرگوار تا اكنون پا بخانهء اولياء دولت نگذاشته ، و چشم طمع از احدى نداشته ، بخلاف اين ادبا و شعرا كه بقندى بندند و بخروسى خرسند ، گاهى خمّار خاسرى را عمّار ياسرى كنند ، گاهى عباسى را حاتم و كناسى را رستم نمايند ،\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nتا شكمى بچرانند ، همچنين عرق وجه در وجه عرق ريزند ، و رو را سخت‌تر از سنگ ورو ، و آبرو را آب جو نمايند تا نان شبى فراهم آورند ، روز تا شب در مرافعهء دستورى بوّاب و مستورى نوّاب ارباب باشند ، اگرچه آنها هم حق دارند ، الضرورات تبيح المخطورات ، امروز اين شغل بىفائده و اين سفرهء بىمائده كه خطوربط باشد ، به قدر جوى فائده ندارد ، اين بيچارگان هم كار و كسبى ديگر ندارند ، لا بد بايد كوششى بكنند ، و قوت يوميّه‌يى فراهم آورند ، تا قوّت كار داشته باشند ، هر دوسه روزى كه سه چهار شاهى پيدا مىكنند در برابر مخارج طهران مثل اينست كه گاورسى بگاوى دهند ، يا خردلى پيش خربطى نهند ، باز فردا بىجو ، باز فردا در تك و دو .\r\n شرح اين هجران و اين خون جگر * اين زمان بگذار تا بار دگر \r\nبخلاف اين ادبا و شعرا ، او خود بمردم نان دهد ، و خوان نهد ، خلعت و جاه بخشد ، رنج محتاجان كشد ، در عجز وصف كمالاتش شاعرى گفته :\r\n شرح اوصاف تو اى عالىنسب ماند بدان * كاب دريا فالج مسكين بپيمايد بجام\r\nيا كسى خواهد كه با سلّم رود بر آسمان * يا شناور طى كند بحر محيط نيلفام\r\nيا كه مورى روى آرد بر مصاف شير نر * يا كه لنگى بسپرد اطراف گيتى را بگام\r\nبگذرم پس لاجرم زين آرزوى خام خويش * كودك ناچيز كسى سيمرغ را آرد بدام \r\nهمين‌قدر در شرح حال آن استاد بىهمال كفايت مىكند ، شيخ سعدى عليه‌الرحمه مىگويد : مشك آنست كه خود ببويد نه آنكه عطار بگويد . اشعار رنگين و سخنان سحرآيين آن رئيس سلسله حاكى حالات و محك كمالات اوست ، هركه را توفيق مطالعه دست داد ، تصور تصديق خواهد شد .\r\n\r\n","description":"","footnote":"","page_name":" 370 ","page_number":390},
  {"content":"\r\n\r\n گرش بينى و دست از ترنج بشناسى * روا بود كه ملامت كنى زليخا را \r\nدر نگارش منشآت هم از قبيل احكام و ارقام ديوانى و نامه‌جات سلطانى و رقعه‌جات دوستان ، تحريراتش نايب مناب گلستان بلفظ اندك و معانى بسيار ، رامش روح و مايهء فتوحست ، بعبارات خوش و الفاظ دلكش داد فصاحت و بلاغت دهد ، چون خيال را بغواصى و خامه را برقّاصى درآورد ، حيرت عقول گردد ، طور و طرز قدما و اسلوب و وضع زمان ما همگى او را آماده و مهيّا ، هيچ‌كس را زهره و بهرهء آن نيست كه بجواب رقيمه‌جاتش پردازد ، يا كمال خويش را ظاهر سازد ، بلى عزت تيماج در همدان است ، و لذت تتماج در بيابان ، اينجا بساط سليمان است و سماط سلطان ، بايد پياده شد و ساده نگاشت ، و خودستايى را كنار گذاشت .\r\n خموش باش به روشن‌دلان چو بنشينى * كه شهر آينه جاى نفس كشيدن نيست \r\nدر رقعه‌جات مصنوع از قبيل بىنقطه و معجمه و رموز و ساير صنايع چه در عربى و چه در فارسى دستى در مشرق و دستى در مغرب دارد ، با اين همه فضائل و آراستگى در كلّ علوم و اقسام خط و وفور صنايع و بدائع هيچ‌وقت دعوى فضل و كمال نكرده ، و اظهار وجود و نمود ننموده ، كارش با همم عاليه است نه با رمم باليه ، حرفش با سفينهء اشعارست نه با دفينهء دينار ، گفتگويش از احاديث مصطفوى است ، و جستجويش از مواريث مرتضوى ، هميشه در خيال زيادت صلاح اعمالست و آراستگى افعال ، آزار هيچ دلى نجويد ، و راه خلاف كسى نپويد ، خود را خاك و خاكى خواند ، تكبر و جبروت را مختص خدا داند ، اينست آنچه ما ديديم و از ديگران نيز شنيديم ، و السلام ، فى شهر رمضان المبارك 1295 ق » .\r\n« مدينة الادب ، ج 1 ص 954 - 971 »\r\nشرح حال مؤلف را در جايى نديدم ، عبرت هم در كتاب خود مذكور نداشته است .\r\n\r\n","description":"","footnote":"","page_name":" 371 ","page_number":391},
  {"content":"\r\n\r\n\r\nتذكرهء منظوم رشحه تصنيف ميرزا محمد باقر رشحهء اصفهانى در 1250 ه ق\r\nاصل منظومه مثنوى عاشقانه‌ايست بر وزن ليلى و مجنون نظامى در سرگذشت ساختگى نوروز دختر بختيارى و جمشيد پسر وزير خان ختا كه ميرزا محمد باقر رشحهء اصفهانى در سال 1250 هجرى قمرى سروده و مختومست بنام ميرزا حسين خان علوى وزير نايين و دعاى دوام و بقاى دولت فتحعلى شاه قاجار .\r\nرشحه در اواسط داستان دنبالهء مطلب را رها كرده و بموضوعات ديگرى از قبيل آثار ملوك عجم و نصايح ايشان پرداخته است ، به‌همين‌جهت هم فصلى در ناتمام ماندن داستان و سفاهت ناتمامان ساخته و چند حكايت بىموجب و بىمورد بر سبيل تمثيل بنظم آورده و دوباره دنبالهء داستان نوروز و جمشيد را پيش كشيده ، نخست از مكاتبهء دو دلداده سخن گفته و بلافاصله از رفتن نوروز در ركاب جمشيد بجانب صحرا و شكار و افسانه گفتنش در وقت خواب براى جمشيد حرف زده ، و در بازگشت به خانه ، جمشيد از نوروز خواسته است تا تراجم شعراى عصر را بنظم ادا كند ، مشروط بر اينكه ذكر هر شاعرى در سه بيت بنظم آيد و از اشعار هريك دو بيت بيشتر نياورد .\r\nدر نتيجه تذكرة الشعراى منظوم و مفيدى از كار درآمده است ، مشتمل بر ذكر يك‌صد و سى و هفت شاعر معاصر ، با اين امتياز كه بعضى از شعراى مذكور در آن را در تذكره‌هاى ديگر نمىتوان يافت .\r\nترتيب تراجم الفباييست از سيد احمد يزدى تا ميرزا حسين يارى اصفهانى و نام اصلى هر شاعر و موطن وى نيز در كنار ترجمه‌اش ذكر شده است .\r\nاشعار صاف و پخته و يكدست است و با محدوديت و التزامى كه مصنف داشته به خوبى از عهدهء اين كار برآمده ، بخصوص كه بيت سوم هيچ شرح‌حالى كه در توصيف شعر صاحب عنوان و نحوهء انتخاب آنست با بيت سوم شرح حال شاعر ديگر لفظا مشابه نيست و اين خود از كمال استاديست .\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nمصنف در پايان تذكره بشرح احوال خود پرداخته است ، اجمالا اينكه :\r\nجد پدرش محمد از فارس به اصفهان رفته و پدرش على اصغر نام داشته و محمد باقر رشحه پنجمين پسر اوست كه بسال 1203 ه ق در اصفهان ولادت يافته و در دوازده‌سالگى پدرش درگذشته و بسال 1250 كه اين منظومه را سروده است چهل و هفت سال داشته و مقيم نايين يزد بوده .\r\nو بقول ميرزا احمد ديوان‌بيگى شيرازى مؤلف تذكرهء حديقة الشعراء : « در اول عمر از اصفهان مخصوص تجارت به يزد رفت ، فىالجمله سواد و شور و شعورى داشت ، كم‌كم مال‌التجاره صرف هواى نفس و ايشان مدرسه‌نشين شدند ، قدرى حالتش با مردم زمانه و حركات و اعمال آنها منافى بود ، ازين‌جهت مردم بسوء خلق نسبتش مىدادند ، و فقير صورة ملاقاتش كرده‌ام ، اما اتفاق معاشرت نيفتاده ، وفاتش در سال هزار و دويست و شصت و شش ( 1266 ) در يزد اتفاق افتاده ، و او را تذكره‌ايست در حال معاصران خود كه اسم و بلد و حال شاعر را در دوسه بيت بنظم آورده ، و دوسه شعر هم ازو نوشته ، در يزد خيلى طلب آن تذكره را كردم ، بدستم نيامد ، بعضى از اشعار او را شنيده‌ام ، بدعنوانى نكرده است » .\r\nنسخهء اصل و منحصر بفرد آن بنام نوروز و جمشيد در كتابخانهء آستان قدس رضوى بشمارهء ( 4656 ) جزو كتب وقفى مرحوم ميرزا رضا خان نايينى موجودست .\r\nنگارنده تذكرهء منظوم را از مثنوى مزبور استنساخ كرده با مقدمه و حواشى در فروردين ماه سال 1344 بدستيارى و پايمردى دوست عزيز دانشمندم آقاى عبد الحميد نقيب‌زادهء مشايخ طباطبائى و با سرمايهء مؤسسه چاپ و انتشارات امير كبير در 14 + 100 صفحه بقطع وزيرى بطبع رسانيده‌ام .\r\nغزل و قطعه و رباعى ذيل ازوست :\r\n مفتى شهر هم امروز خرابست ، آرى * تا ز مى مست بود چشم تو ، هشيار كمست \r\n\r\n","description":"","footnote":"","page_name":" 373 ","page_number":393},
  {"content":"\r\n\r\n بىتو آرام دل امشب نه ز بهبودى بود * ضعف چون گشت فزون ، ناله بيمار كمست\r\nگر وفا مىطلبى از در درويشان جوى * كاين متاعيست كه در هر سر بازار كمست\r\nتا تماشاگه عشاق سر كوى تو شد * آنكه دل مىكشدش جانب بازار كمست \r\n* * *\r\n گفت مردى بخيل حاتم را * جود كم كن كه زر نمىماند\r\nفكر درماندگى ندارى ؟ گفت * دست بخشنده درنمىماند \r\n* * *\r\n ما را بمقام عشق راهى دادند * در كوى خرابات پناهى دادند\r\nدرويشى و بيچارگى ما ديدند * ما را هم ازين نمد كلاهى دادند \r\n\r\nتذكرهء منظومهء صدر ضياء تأليف قاضى محمد شريف صدر ضياء بخارى شاعر معاصر ( نيمهء اول قرن 14 )\r\nبه‌طورىكه از نام آن پيداست اين تذكره منظوم و مشتمل بر تراجم شعراى معاصرست ، ابيات ذيل نمونه‌ايست از آن در بيان حال محمد صديق بخارى متخلص به حيرت متوفى در 15 ربيع الثانى 1320 ه ق :\r\n جوان خردمند نيكونهاد * چنو مادر دهر ، هرگز نزاد\r\nبكشف رموز و بدرك امور * نديده نظيرش سنين و شهور \r\n\r\n","description":"","footnote":"","page_name":" 374 ","page_number":394},
  {"content":"\r\n\r\n بناى سخن راست ركن تمام * يكى صادق القول صدّيق نام\r\nبحيرت فرورفته خلقى ازو * ورا حيرت آمد لقب بهر او . . .\r\nبفكر رسا و بطبع بلند * بنظم ثريا فگندى كمند\r\nبه طرز نوى نكته‌پرداز شد * چو بلبل اداسنج اين راز شد . . .\r\nدرين عصر و آوان بملك بخار * بخردى نشد كس بدين اقتدار\r\nكه در نظم و نثرست صاحب‌هنر * ز اقسام ديگر هنر باخبر . . .\r\nدر آن دم كه مىبود تهذيب‌خوان * بعقبى خراميد آن نوجوان . . . \r\nالخ »\r\nو در پايان هر منظومه‌يى كه در ترجمهء حال شاعرى سروده نمونه‌يى از آثار او را نقل كرده است .\r\nصدر الدّين عينى در ترجمهء وى مىنويسد : « ضياء پسر داملا عبد الشكور آيت است كه از متفردين استادهاى زمان خود بوده ، صاحب ترجمه در سايهء تربيت و ايهء پدر كسب كمال نموده ، بعد از وفات پدر بيش از پيش بگردآورى خزائن فضائل كوشيده است .\r\nضياء از جملهء علماى ترقىپرور بشمار مىرود ، بنابراين امير عالم در سال 1917 براى اجراى فرمان اصلاحات ، مومى اليه را در بخارا قاضى كلان كرد ، چون امير از فرمان نشر كرده‌اش نكول نمود ، ضيا را نيز معزول كرده ظاهرا در قارشى قاضى را حقيقة از بخارا تبعيد نمود .\r\nبمناسبت واقعهء قالسوف در سال 1918 ماه مارت مومى اليه را مع برادرش در قارشى حبس و برادرزاده‌اش را قتل كرد ، بعد از هفتاد روز محبوس شدن بعنوان نظر - بندى به شهر سبز قاضى كرده در زير نظارت عم خود اكرم خان كه در آنجا حاكم بود سپاريد .\r\nبعد از انقلاب كبير بخارا به بخارا آمده بخدمتهاى حكومت شورايى مشغول شد ، ضيا شعر را كم مىنويسد ، در نظم اثر نمايانش تذكرة الشعراى منظومه است\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nكه در آن شعراى معاصر را بطريق انتخاب درج نموده ، اما آثار منثوره‌اش بسيارست ، از آن جمله :\r\n1 - روزنامه‌ايست كه در آن سانحات عمرى و عصرى خود را نوشته است .\r\n2 - تذكرة الخطاطين ، درين كتاب خطاطهاى مشهور متقدمين و متأخرين را با ترجمهء حالشان ياد كرده است .\r\n3 - تاريخى نوشته است كه مشتمل بر ذكر پادشاهان ايران ، افغانستان ، توركيه و روسيه و اولاد تيمورست .\r\n4 - نوادر ضيائيه ، اين مجموعه محتويست بر حكايات شيرين و لطائف نمكين كه محرر ديده و شنيدهء خود را بعبارات سادهء هزل‌آميز تصور كرده است .\r\n( افسوس كه روزنامه و بعض منشآت مهمهء ضياء در فلاكت محبوسى قارشى تلف شده ) .\r\nصدرضيا خوشنويس كم‌همتاست كه نستعليق را بسيار زيبا مىنگارد همهء مؤلفات خود را به خط خود در كمال زيبايى تبييض نموده خيلى اثرهاى ديگران را نيز از متقدمين و متأخرين بالذات در قيد كتابت كشيده است .\r\nبا اين همه فضل و كمال ، سبك صحبت و لا ابال است ، مصاحبتش طرب‌اندوز و مقارنتش معرفت‌آموزست » .\r\n« نمونهء ادبيات تاجيك ، ص 399 » .\r\nصدر ضياء بسال 1282 ه ق ولادت يافته و در تاريخ تأليف نمونهء ادبيات تاجيك حيات داشته است .\r\nتذكرهء منظومهء صدر ضياء از مآخذ عمدهء صدر الدّين عينى بوده و در صفحات ذيل از نمونهء ادبيات تاجيك بنقل از آن كتاب پرداخته است :\r\n209 / 217 / 240 / 248 / 285 / 295 / 305 / 310 / 318 / 327 / 331 / 336 355 / 373 / 392 / 396 / 403 - 405 / 428 / 432 / 440 / 444 / 448 / 460 / 470 471 / 481 / 494 .\r\n\r\n","description":"","footnote":"","page_name":" 376 ","page_number":396},
  {"content":"\r\n\r\n\r\nتذكرهء منير لاهورى تأليف ابو البركات منير لاهورى متوفى 1054 ه ق\r\nمؤلف صحف ابراهيم تذكرهء منير لاهورى را جزو مآخذ خود ذكر كرده است .\r\nدوست دانشمند من آقاى سيد حسن از پتنه به من نوشته‌اند كه ابو البركات منير لاهورى در سال 1050 تذكره‌يى مشتمل بر احوال شعراى فارسىگوى هند تأليف كرده ولى نسخه‌اش پيدا نيست .\r\nدر جاى ديگر ديدم كه منير لاهورى تذكرهء خود را در رمضان 1054 تكميل كرده است .\r\nنخستين كسى كه بذكر احوال و آثار منير پرداخته است محمد صالح كنبوى لاهوريست كه از دوران طفلى تا دم مرگ بنا بگفتهء خودش با وى معاشر و محشور بوده است ، او از وجود تذكره‌يى در آثار منير خبر نمىدهد و تاريخ فوتش را هم روز دوشنبهء هفتم رجب سال هزار و پنجاه و چهار ثبت كرده است ، بنابراين قول ثانى هم كه مبنى بر تكميل تذكرهء منير در رمضان 1054 بدست خود اوست صحت ندارد و رد مىشود .\r\nبراى اطلاع از احوال منير ، رك : عمل صالح ، ج 3 ص 408 ؛ و 441 و روز روشن ، ص 657 ؛ و شمع انجمن ، ص 447 ؛ و سرو آزاد ص 60 ؛ و مرآة الخيال ص 119 ؛ و هدية العارفين ج 1 ص 620 ؛ و نتايج الافكار ، ص 637 ؛ و تذكرهء حسينى 326 .\r\n\r\nتذكرهء ميخانه تأليف ملا عبد النّبى فخر الزمانى قزوينى متخلص به نبى در 1028 ه ق\r\nمشتمل بر تراجم ساقىنامه‌سرايان و ذكر ساقىنامه‌هاى ايشان است در سه مرتبه :\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nمرتبهء نخستين در ذكر سخنورانى كه داعى حق را لبيك اجابت گفته‌اند ، ( درين مرتبه بيست و نه شاعر مذكورند ، به ترتيب زمانى از نظامى گنجوى تا افضل خان دكنى ) .\r\nمرتبهء دوم در ذكر شاعرانى كه الحال ( - 1028 ) در قيد حياتند ، و صحيفهء اين ايام خجسته فرجام از منظومات ايشان مزين مىگردد ، ( درين مرتبه بيست و سه شاعر مذكورند ، از ملا محمد صوفى مازندرانى تا مؤلف كتاب عبد النبى فخر الزمانى ) .\r\nمرتبهء سوم در ذكر فصحائى كه مؤلف به ايشان برخورده و با ايشان صحبت داشته ، و يقين حاصل كرده است كه تا غايت ملاقات ساقىنامه نگفته‌اند ، و ليكن بشاعرى اشتهار تمام دارند ، درين مرتبه سى و هشت شاعر مذكورند ، از نظيرى نيشابورى تا درويش جاويد ) .\r\nروىهم‌رفته اين تذكره شامل احوال نود شاعرست .\r\nملا عبد النبى فخر الزمانى اين كتاب را بنام خواجه يادگار مخاطب به سردار خان كه از امراى بزرگ دولت جهانگيرى بوده در پتنهء هندوستان باتمام رسانيده است .\r\nتذكرهء ميخانه يك‌بار بسال 1926 ميلادى در لاهور با مقابلهء دو نسخهء ناقص و مغلوط كه در حدود يك سوم از اصل كتاب را فاقد بوده ، باهتمام پروفسور محمد شفيع لاهورى با حواشى و تعليقات ، بعضى به فارسى و بعضى باردو ، با خط نستعليق درشت در 644 صفحه و 20 صفحه مقدمه و 116 صفحه حواشى كه هر دو به زبان اردوست بطبع رسيده است .\r\nبار ديگر در تهران با تصحيح و مقابلهء نسخهء چاپى و دو نسخهء كامل خطى از قرن يازدهم و نزديك به زمان مؤلف و مراجعه بدواوين صاحبان تراجم و بدست آوردن ساقىنامه‌يى چند از شعراى مرتبهء سوم ، با حواشى و تعليقات مفصلهء ذيل :\r\n1 - ترجمه‌هاى تفصيلى و تكميلى كه از مآخذ عصرى گرفته شده است ، پنجاه و نه فقره ؛\r\n2 - تراجم مختصر و تواريخ يك‌صد و سى و شش فقره ؛\r\n\r\n","description":"","footnote":"","page_name":" 378 ","page_number":398},
  {"content":"\r\n\r\n3 - توضيحات و نظرهاى انتقادى يك‌صد و شصت و هشت مورد ؛\r\n4 - معرفى شهرها و ديه‌ها ؛\r\n5 - شرح لغات و اصطلاحات و كنايات ؛\r\n6 - اشعار منتخب از دواوين و سفاين دو هزار و ششصد بيت ؛\r\n7 - تكملهء حواشى و استدراكات ( 947 - 957 ) ؛\r\n8 - فهرست نامهاى كسان و خاندانها ( 962 - 983 ) ؛\r\n9 - فهرست اماكن ( 984 - 993 ) ؛\r\n10 - فهرست كتب ( 994 - 1002 ) ؛\r\n11 - فهرست نغمات و آلات موسيقى و متعلقات ( 1003 - 1008 ) ؛\r\n12 - فهرست لغات و كنايات و اصطلاحات ( 1009 ) ؛\r\n13 - فهرست ساقىنامه‌ها ( 1010 - 1011 ) ؛\r\n14 - ترجمهء مقدمهء چاپ اول ( نه - سى و پنج ) ؛\r\n15 - مآخذ حواشى چاپ اول ( سى و شش - سى و هفت ) ؛\r\n16 - مقدمهء چاپ دوم ( يك - هشت ) ؛\r\n17 - مآخذ حواشى چاپ دوم ( سى و هشت - چهل و چهار ) ؛\r\n18 - ملحقات ( 925 - 946 ) .\r\nبسعى و اهتمام اين بنده احمد گلچين معانى و بسرمايهء كتابفروشى حاج محمد حسين اقبال و شركاء در 1011 + 44 صفحه بطبع رسيده و در آغاز فروردين‌ماه سال 1340 شمسى بقطع وزيرى انتشار يافته است .\r\nتذكرهء ميخانه يك تصنيف كاملا ابتكارى و در نوع خود بىنظيرست و از نظر تفصيل تراجم و دقت در صحت مطالب و ذكر دقيق آثار و احوال شعرا همانند ندارد .\r\nترجمهء مؤلف و ساير آثار او در تذكرهء ميخانه ( ص 758 - 783 ) بتفصيل مسطورست ، و نقل آن درينجا چه باجمال و چه بتفصيل چندان لطفى نخواهد داشت .\r\n\r\n","description":"","footnote":"","page_name":" 379 ","page_number":399},
  {"content":"\r\n\r\nفقط چيزى كه بران مزيد توانم كرد اينست كه نسخه‌يى از كتاب نوادر الحكايات و غرائب الروايات او در كتابخانهء دانشكدهء حقوق بشمارهء 55 - محفوظ است .\r\nو نيز كتاب ديگرى از تأليفات او بنام طراز الاخبار شناخته شده است كه پس از ميخانه بسال 1037 آن را تأليف و به مبارز الدّين صفى خان سيفخانى تقديم كرده است . نسخه‌يى ازين كتاب كه تحرير آن از قرن يازدهم هجرى و نزديك به زمان مؤلف است در كتابخانهء مركزى دانشگاه تهران بشمارهء 3294 موجودست .\r\nوى درين كتاب سخنان منظوم و منثور سرايندگان و نويسندگان را در موضوعهاى گوناگون گردآورده و مشتملست بر چهار جزو ، هر جزو داراى دوازده طراز و يك خاتمه ، براى اطلاع بيشتر از محتويات طراز الاخبار رك : فهرست كتابخانهء مركزى دانشگاه تهران ( مجلد يازدهم ، ص 2267 - 2276 ) .\r\n\r\nتذكرهء ميخانه تأليف حاج ميرزا سيد حسين مدرسى يزدى ( وامق‌زاده ) در اواخر قرن سيزدهم\r\nآيتى يزدى نوشته است : « وامق چنان كه اشاره شد وامق ديگرى در خاندان مدرس بوده كه نخست وامق‌زاده‌اش مىگفتند ، و اكنون به وامق مشهور شده و او نامش حاج ميرزا حسين بوده ، تذكره‌يى نوشته بنام ميخانه كه نسخه‌اش كميابست ، طبعى متين داشته ، او راست :\r\n كمال عشق را پروانه دارد * كه هيچ از سوختن پروا ندارد \r\nرباعى\r\n از اهل زمانه كس نديدم آگاه * شيخى بقبا شيخى و صوفى بكلاه\r\nاز بابى پوچ و قشرى بىپروا * لا حول و لا قوة إلّا باللّه \r\n« تاريخ يزد ، ص 342 »\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nدربارهء اين تذكره از جناب دكتر وزيرى يزدى تحقيق كردم ، جوابا مرقوم داشته‌اند كه شامل تراجم شعراى يزد است و مؤلف آن فدائى مدرسى يزدى است ، و نسخهء آن بضميمهء ديوان فدائى در كتابخانهء وزيرى يزد موجودست .\r\n\r\nتذكرهء ناظم تبريزى تأليف محمد صادق ناظم تبريزى در 1036 ق\r\nتذكرهء عموميست مشتمل بر دو باب و هر بابى محتوى دو فصل بشرح ذيل :\r\nباب اول :\r\nفصل اول : منتخب غزليات فصحاى قدما و متوسطين و برخى از احوال خجسته - مآل ايشان .\r\nفصل دوم : منتخب غزليات بلغاى متأخرين و برخى از احوال خجسته مآل ايشان .\r\nباب دوم :\r\nفصل اول : منتخب رباعيات فصحاى قدما و متوسطين و برخى از احوال خجسته - مآل ايشان .\r\nفصل دوم : منتخب رباعيات بلغاى متأخرين و برخى از احوال خجسته مآل ايشان .\r\nآغاز :\r\n سرتاسر كائنات حمدست و ثناست * اللّه اللّه چشم بيننده كجاست\r\nبگشاى نظر كه آفرينش ورقيست * كز فاتحه تا خاتمه در حمد خداست \r\nمعنى آراى صورت فاتحهء صفحات آفرينش و حسن‌افزاى معنى خاتمهء سفاين اهل بينش حمد و ثناى مجموعه طرازيست كه بنوك خامهء قدرت صفحات بياض ايجاد را از\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nسواد نقوش مخلوقات منقش ساخته . . . »\r\nدر سبب تأليف و تاريخ اتمام آن گويد :\r\n« اين سفينه كه معدن نوادر افكار و مخزن جواهر اشعارست ، حسب الفرمان قضا جريان نواب اشرف اقدس همايون شاهنشاهى صورت تأليف و معنى تنظيف پذيرفته . . .\r\n سر كشورگشايان شاه‌عباس * كه شد اسكندر صد خضر و الياس\r\nجهان در دست چون انگشترينش * ولى الامر دين نقش نگينش\r\nگشاده‌روى عالم در زمانش * نديده چين جز ابروى كمانش\r\nز معمارى عدل او در ايران * نباشد جز بناى ظلم ويران\r\nنبيند هيچ‌كس در شهر و كويى * به غير از چشم خوبان فتنه‌جويى\r\nنمىريزند خون‌ريزان ايّام * بجز خون صراحى در دل جام\r\nفرودستان ز ترك پرتطاول * چنان ايمن كه خار از آتش گل \r\n. . . در اول سنهء هزار و بيست و هشت . . . در دارالسلطنهء صفاهان . . . طبع همايون آن شاه دين‌پناه را ميلى باستماع اشعار بهم‌رسيد ، صاحب فطرتانى را كه در سرير اعلى حاضر بودند ، مأمور بانتخاب اشعار گرانمايهء استادان بلندپايه نمودند ، از آن جمله اين قليل‌البضاعهء عديم الاستطاعه اعنى فقير حقير محمد صادق الشهير بناظم التبريزى باميد اينكه شايد وسيله‌يى به جهت تقبيل آن آستان ملائك آشيان و قبول خدمت بساط عزت بدست آورد ، همت برين گماشت كه دواوين متقدمين و متاخرين را ورق به ورق و بيت به بيت گرديده منتخبى از آن جمله كه لايق آن بزم بهشت آيين تواند بود فراهم آورد .\r\n به پوست تخته و كشكول از براى سخن * جهان بگشتم كاينك منم گداى سخن\r\nز نقد عمر عزيزم هرآنچه رايج بود * به رونماى سخن رفت و در بهاى سخن \r\n\r\n","description":"","footnote":"","page_name":" 382 ","page_number":402},
  {"content":"\r\n\r\n سخن مرا بنظرها چنين گرامى كرد * كه باد جان گرامى من فداى سخن \r\nچون بعد از مدت بسيار و مشقت بيشمار شاهد مقصود بكنار درآمد ، در عتبهء خير البلاد مكهء معظمه زادها اللّه شرفا و مهابة و تعظيما بتاريخ هزار و سى و شش در ترتيب اين مجموعهء لطايف و گلدستهء ظرايف برين نهج اقدام نمود كه مجموع آن را به دو باب و هر بابى را به دو فصل مبوب و مفصل گردانيد ، و اسامى شعرا را نيز به ترتيب حروف تهجى مرتب داشت .\r\n چنين خجسته بياضى * كلك مرا راست گشت قد خميده\r\nاهل نظر داشتند هر نقطش را * محترم اندر نظر چو مردم ديده\r\nاز پى تاريخ جمع و نام * خواست خرد نكته‌يى ز طبع رميده\r\nخامه بناگه ز ابر چشم گهربار * بر صدف نامه ريخت : « نظم گزيده » \r\n- 1036 ق\r\nچون كشش خاطر همايون ظل‌اللّهى بجانب اشعار عاشقانه بيشتر بود ، لهذا به غير از غزل و رباعى شعرى درين سفينه مندرج نساخت » .\r\n\r\nنسخه :\r\nكتابخانهء مجلس شوراى ملى ، ش 480 فقط 52 برگ منضم باوراق ديگرى از كتابهاى مختلف ، كاغذ : متن و حاشيه : خط نستعليق تحريرى خوش - شيوه و زيبا ، احتمالا خط مصنف ، كتابت به طرز چليپا ، جلد تيماج عنابى يك‌لا ، قطع با حاشيه 2 / 29 * 2 / 1 18 و بىحاشيه 2 / 22 * 10 ( اوراق اين نسخه در حال حاضر مجزا از هم است ، و قسمت معاصران در آن نيست ) .\r\nكتابخانهء ملى ملك ، ش جزو مجموعه‌يى كه مشتمل است بر : تذكرهء ناظم ، فرهاد و شيرين وحشى ، مرآة الجمال صائب ، معراج الخيال تجلى ، ريش‌نامهء عبيد زاكانى ، رسالهء صحت و مرض فضولى ، حسن و دل فتاحى نيشابورى ، منشآت و ساقى - نامهء ظهورى ترشيزى ، غزلياتى از صائب و كليم و بعضى مكاتيب ، ( قسمت عصرى اين نسخه از تذكرهء ناظم نيز ناقص است و جز تنى چند از معاصران در آن مذكور نيستند و\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nآغاز و انجام آن هم افتاده است ) قطع 8 / 24 * 14 كاغذ ترمهء سمرقندى مغز پسته‌يى ، خط نستعليق تحريرى كتابت به طرز چليپا ، جلد تيماج عنابى ، بدون تاريخ .\r\nتراجم اين كتاب در قسمت قدما به كلى بىاساس و فاقد ارزش و اعتبارست ، و در قسمت معاصران چون دوسه ترجمه بيشتر ديده نشده ، حكم كلى نمىتوان كرد ، ولى آنچه مسلم است تذكره‌نويسان هند غالبا نام اين تذكره را جزو مآخذ خود مذكور داشته و از آن استفاده كرده‌اند .\r\nمؤلف در انتخاب اشعار نيز دقت زيادى نكرده و غالبا قصايد قدما را بنام غزل ثبت كرده است .\r\n\r\nفهرست شعراى نسخهء مجلس :\r\nانورى ، ابو الفرج رونى ، اشرف سمرقندى ، اثير اخسيكتى ، اثير اومانى ، اديب صابر ، اوحد الدّين كرمانى ، شيخ آذرى ، ابو على سينا ، ابن يمين ، بندار رازى ، بدر شاشى ، جلال عضد ، حجت علوى ، خسرو دهلوى ، ركن الدّين دعويدار ، داعى شيرازى ، سيد ذو الفقار شروانى ، شيخ رباعى ، زين الدّين صاعد خبوشانى ، رضى الدّين نيشابورى ، روزبهان بقلى ، سوزنى سمرقندى ، سلمان ساوجى ، سنائى غزنوى ، شرف الدّين على بافقى ، عمعق بخارى ، عبد الواسع جبلى ، عسجدى ، عماد فقيه كرمانى ، عبيد زاكانى ، عصمت بخارى ، عمادى شهريارى ، فخر الدّين عراقى ، فرخى سيستانى ، فلكى شروانى ، سراج الدّين قمرى ، قطران اجلى ، كمال الدّين اسماعيل ، كاتبى نيشابورى ، كمال خجندى ، لامعى گرگانى ، مسعود سعد سلمان ، نسيمى حسينى ، محمد بن عثمان يمينى ، اوحدى مراغه‌يى ، ازرقى سمرقندى ، امامى هروى ، تاج الدّين سرخسى ، جمال الدّين عبد الرزاق ، شرف الدّين شفروه ، ركن صاين ، صدر الدّين نيشابورى ، عين القضاة همدانى ، عطار نيشابورى ، عنصرى ، عايشهء مقريه ، لطف اللّه نيشابورى ، مختارى غزنوى ، مجير بيلقانى ، مغربى صوفى ، منوچهر شصت كله .\r\n\r\nنمونهء تراجم پوچ و بىاساس اين تذكره بقرار ذيل است :\r\nاثير الدّين اخسيكتى از مريدان شيخ كمال خجندست ، و خود را از اقران خاقانى\r\n\r\n","description":"","footnote":"","page_name":" 384 ","page_number":404},
  {"content":"\r\n\r\nمىداند ، چنان كه از بعضى اشعارش معلومست ، و اخسيكت قصبه‌ايست در حوالى بخارا و خجند ، و اثير در آنجا به خدمت كمال مشغول بوده « 1 » ، تا آنكه روزى جزوى از اوصاف حميدهء او در مجلس پادشاه آن ولايت شرف الملك قلانسى گذشته ، شرف الملك را هوس ديدن اثير شد ، و او را طلبيده وزير خود ساخت ، و در ايام وزارت عاشق حداد پسرى گشت ، و اكثر اوقات با شوكت وزارت بدر دكان مطلوب رفتى ، و بىطاقتى نمودى ، عاقبت الامر پدر آن پسر از بيم رسوايى پسر را برداشته بولايت ديگر فرار نمودند ، و اثير بىتاب شده ترك جاه كرد ، و سر در بيابان آوارگى نهاد ، قضا را جذبهء عشقش عنان گرفته بديار يار كشانيد ، چون آن جوان نظر بر اسير خود كرد ، از روى خشم بانگ زد كه آيا ترا چه مدعاست ؟ اثير گفت : زندگانى من ! تمنايى كه دارم اينست كه در پاى تو افتم و بميرم ، پسر گفت‌بسم اللّه ، چون اثير اجازت يافت ، نقد جان را تسليم نمود . آورده‌اند كه پسر نيز بعد از گريهء بسيار باندك روزگارى بر سر قبر او هلاك شد ، مخفى نماند كه ديوان اثير پنج هزار بيت است ، و منتخب غزليات او اين ابياتست :\r\n در گلشن ايام نسيمى ز وفا نيست * در ديدهء افلاك نشانى ز حيا نيست . . . » \r\n* * *\r\n گره‌گشاى سخن خامهء و بنان منست * خزينه‌دار خرد خاطر روان منست . . . الخ \r\nمجموع ابيات منتخب سى بيت است و عموما از قصائد انتخاب شده است ، با آنكه تصريح كرده كه منتخب غزليات وى است .\r\nديگر : « كمال خجند از صاحب كمالان همت بلندست ، و در فن غزل‌گويى سرآمد روزگار خود بوده ، و در اواخر حال كه زاويه‌نشين فقر و عبادت شده خواجه اثير اخسيكتى كه يكى از شاگردان و معتقدان شيخ كمال بوده « 2 » ، به نسبت خويشى و حقوق استاد -\r\n\r\n\r\n","description":"","footnote":"\r\n( 1 و 2 ) - ظاهرا وى صدر الدّين عبد اللطيف خجندى يا پسرش جمال الدّين را با كمال خجندى اشتباه كرده است .\r\n","page_name":" 385 ","page_number":405},
  {"content":"\r\n\r\nشاگردى ، خدمت او را واجب دانسته ، در اهتمام وجه معيشت او و فرزندان او بتقصير از خود راضى نمىشده تا آن روزى كه اثير را شرف الملك قلانسى تكليف بوزارت خود نمود ، همچنان‌كه در ذكر اثير مسطورست ، و در آن ايام نيز نظر التفات به حال شيخ بيشتر مىكرده ، مخفى نماند كه ديوان غزليات كمال آنچه مشهورست هفت هزار بيت است و تمام غزلهاى او هفت بيتى است ، چنانچه خود اظهار كرده ، ليكن بيش از چهار هزار بيت از آن جمله به نظر فقير نرسيده ، و منتخب آنها اين ابياتست :\r\nمنه\r\n از پيرهنت بويى آمد بگلستانها * كردند پر از نكهت گلها همه دامانها . . . » \r\n« ناظم تبريزى » ناظم نظم گوهر آبدار و صيرفى نقد دار العيار كشور اشعار ناظما در عهد شاه‌عباس - الحسينى به هند افتاده و انتخابى از اشعار متقدمين و متأخرين نموده اما طول داده چنان كه در بعضى موضوع از سى بيت او مؤلف يك بيت انتخاب نموده ، و چنين استماع شد كه وقت مراجعت از هند در دريا مستغرق بحار رحمت شد ، الحق شعر را بسيار خوب مىگفته و تتبع اشعار را خوب كرده چنان كه بعضى اشعار عرفى در بندر مخا از كسى بدست آورده كه از كتابخانهء خان‌خانان برآورده بود ، در معنى بسيارى از اشعار عرفى او سبب شهرت آن شده و اين چند بيت از انتخاب اشعار ناظم است :\r\n دامن چرخ ز خون جگرم گلگونست * چشم دريادل من مايهء صد جيحونست\r\nهمه جا نام تو از كلك من آيد بيرون * نامهء سوختهء عشق تو يك مضمونست \r\n* * *\r\n\r\n","description":"","footnote":"","page_name":" 386 ","page_number":406},
  {"content":"\r\n\r\n باز رقص عجبى در بدنم جان دارد * سر قتلم مگر آن خنجر مژگان دارد\r\nحال اين دل تو چه دانى ز سر زلف بپرس * كه پريشان خبر از حال پريشان دارد \r\n* * *\r\n ترك آن طرهء مشكين بجفا نتوان كرد * رشتهء عمر بافسانه رها نتوان كرد\r\nضعفم از حد شد و شادم كه برسواييها * چون هلالم دگر انگشت‌نما نتوان كرد \r\n* * *\r\n شوم گرم فغان از اشك‌ريزيهاى غمخواران * بلى چون آب بر آتش‌فشانى دود برخيزد \r\n* * *\r\n چو شمع داغ تو آنان كه بر جگر سوزند * هميشه با لب خندان و چشم تر سوزند\r\nمدد كنيم بهم در گداختن من و دل * چو آن دو شمع كه پهلوى يكدگر سوزند \r\n* * *\r\n سوختم ز آتش شوق تو ز پا تا سر خويش * كو نسيمى كه فرستم به تو خاكستر خويش \r\n* * *\r\n دل‌افسرده را سرگرم گل‌رخساره‌يى دارم * بجاى دل درون سينه آتشپاره‌يى دارم \r\n* * *\r\n\r\n","description":"","footnote":"","page_name":" 387 ","page_number":407},
  {"content":"\r\n\r\n اگر هركس كسى دارد كس من بىكسى باشد * چو ناظم ناكسم جز بىكسى گر هيچ‌كس دارم \r\n* * *\r\n به غير من كزان لب داده‌ام جان * كسى هرگز نمرد از آب حيوان \r\n* * *\r\n ز شرم روى تو گل در چمن گلاب شده * بدور حسن تو هر ذره آفتاب شده » \r\n« تذكرهء لطائف الخيال »\r\n\r\nتذكرهء ناظم بدخشى تأليف مير محمد اسماعيل ناظم بدخشى در 1214 ه ق\r\n« مؤلف اين تذكره « مير محمد اسماعيل ناظم بدخشى » است ، اصلا از اهالى رستاق بدخشان و معاصر مير محمد شاه ( كه يكى از حكام دوران ملوك‌الطوايفى بدخشان است ) مىباشد .\r\nمشار اليه در سنهء 1214 هجرى قمرى برحسب حكم مير محمد شاه با هيئتى كه جهت اخذ محصولات ملكيه عازم ( تركستان شرقى ) شده بودند ، شموليت ورزيده و به‌طورىكه خودش در مقدمهء كتاب خود ذكر مىكند در شهر ( كاشغر ) بملاحظهء تاريخ « فضلى كوچارى » موفق شده و قسمتى ازين تاريخ را كه متعلق بحالات بلخ و بدخشان بوده حين اقامتش در « ايله » از تركى به فارسى ترجمه كرده و به همان اشتياق بتأليف تذكرهء ناظم پرداخته است .\r\nاين تذكره حاوى شرح حال يك سلسله از فضلاى بلخ و بدخشان ، ايران و بخارا مىباشد .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\nنسخهء قلمى آن نزد نگارنده موجود و در قسمت‌هاى آخر اين كتاب يك اندازه الحاقاتى از طرف شخص ديگرى به عمل آمده كه بسيار اشتباهات تاريخى دارد » .\r\nنقل از مجلهء كابل سال نهم شمارهء يازدهم ، مقالهء شاه عبد اللّه بدخشى تحت عنوان « ادبيات فارسى » .\r\n\r\nتذكرهء نايين تأليف ميرزا حسنعلى طاير نايينى ( قرن 13 )\r\nديوان‌بيگى در حديقة الشعراء تراجم شعراى نايين را ازين تذكره نقل كرده است و در ترجمهء ميرزا محمد على نايينى مىنويسد كه : « برادر ميرزا ابو طالب خان وزير « بهار » تخلص و پدر ميرزا حسنعلى طاير تخلص صاحب تذكرهء نايين است كه ذكرشان گذشت » . ولى در ترجمهء طاير ذكرى از آن نكرده است .\r\nهمو در ذيل سرور اصفهانى گويد : . . . معروفست به ميرزا كوچك ، به زيارت بيت اللّه هم مشرف شده ، پدرش از اصفهان به نايين رفته ساكن شده ، خود سرور هم الآن ساكن نايين است ، مربّعى در تذكرهء نايين بنام او نوشته بودند ، بعضى از آن مرقوم شد » .\r\nهمچنين در احوال سمر نايينى آورده است كه : . . . اشعار عربى و فارسى بسيار دارد ، صاحب تذكرهء نايين نوشته كه من ديوان ايشان را ديده‌ام زياده از پنج هزار بيت است » .\r\n\r\nترجمهء طاير :\r\n« طاير نايينى - اسمش ميرزا حسنعلى ، پدرش ميرزا محمد على ، عمش ميرزا ابو طالب خان وزير « بهار » تخلص است كه ذكر آنها مىآيد و گذشت ، جوان باهوش با خطوربطى است ، اغلب ازين عمر قليل را كه حاليا زياده از بيست و پنج سالش نيست ،\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nدر نايين بلكه در قراء و مزارع بسر برده و استاد كاملى نديده و بسواد اعظمى توقف نگزيده ، معهذا بواسطهء جوهر ذاتى و استعداد فطرى بىهنر نيفتاده ، وقتى فقير تاريخ يزد را مىنوشتم « 1 » خصوصيات نايين را از بعضى آشنايان آنجايى خواستم ، ميان خودشان قرعه بنام او زده بودند ، و او رساله‌يى مشتمل بر خصوصيات نايين نوشته فرستاد ، بدهم ننوشته بود « 2 » در آنجا مجمل حال و بعضى از اشعار خود را نوشته است ، از جملهء اشعارش بعضى در اينجا قلمى مىشود ، با اين حال و سن كه ازو نوشته شد ، شعرش بد نيست .\r\n\r\nمن مسمّطه\r\n جامهء ديباى رومى باغ اندر برگرفت * حلهء اصفر نهاد و جامهء اخضر گرفت\r\nروزگار پير عيش و خوشدلى از سرگرفت * قمرى اندر سر و بن لب بر لب مزمر گرفت\r\nبلبل اندر شاخ گل بنهاد ناى اندر دهن * باد نوروزى شميم مشك‌چين دارد همى\r\nنافهء تاتار اندر آستين دارد همى * دشت و كاخ و كوى راز و عنبرين دارد همى\r\nبويى از خلق امير المؤمنين دارد همى * صهر پيغمبر شه دين شافع يوم المحن \r\nو له\r\n گل رفت اگر از چمن و بلبل خوش‌گو * وان صلصل خوش‌نغمه و آن لالهء خودرو \r\n\r\n\r\n","description":"","footnote":"\r\n( 1 ) - نام اين تاريخ اخبار اليزدست .\r\n( 2 ) - شايد مقصودش از تذكرهء نايين همين رساله باشد .\r\n","page_name":" 390 ","page_number":410},
  {"content":"\r\n\r\n از خال و خط آراسته كن اى بت دلجو * مشكوى حريفان را چون ساحت مينو\r\nاى تازه رخت شرم ده لاله و گلنار * رفت ار ز گلستان جهان سارى و سارنگ\r\nوز طرف چمن سورى و سيسنبر خوشرنگ * افروخته چون نامه كنون چهرهء نارنگ\r\nوان زلف دلاويز تو چون مرغ شباهنگ * يا شاخهء اسپرغم بر لاله نگونسار\r\nنارست بنخل اندر چون شعلهء آذر * گويى شده بر شاخ نمايان رخ دلبر\r\nوندر دل او گشته نهان رشتهء گوهر * درجيست همه لؤلؤ و كانيست همه زر\r\nلولوش عيانى نه و زرش نه پديدار \r\n\r\nمن غزله\r\n خال مشكين كه بر آن آتش رخ چون عودست * زلف از آن گرد بناگوش تو همچون دو دست\r\nرنگ گيسوى تو از ديدهء عشاق نرفت * زين سبب روز به چشم همه قيراندودست\r\nباد بر گوش تو از خاك‌نشينان درت * برده پيغام كه زلف تو غبارآلودست \r\nو له\r\n در ره آب بقاى لب نوشين تو زلف * ظلماتيست كه صد خضر و سكندر دارد \r\n\r\n","description":"","footnote":"","page_name":" 391 ","page_number":411},
  {"content":"\r\n\r\n\r\nمنه قطعه\r\n نار سوزان ز نسيمست هبا در بر خلق * ليكن اين قول بر طبع سليمست سقيم\r\nكاتش عشق تو آنگاه زند شعله بچرخ * كه نيايد بسحرگاه ز كوى تو نسيم \r\n\r\nو له دو بيت\r\n اى زلف برنگ تيره چون قيرستى * پرفتنه بسان عالم پيرستى\r\nگر دوست ندارد سر پيكار چرا * گه چو زرهى گهى چو زنجيرستى » \r\n« حديقة الشعراء نسخه آقاى سلطان القرائى ص 185 و 129 »\r\nدر مجموعة الادب ( نسخهء شمارهء 4949 كتابخانهء آستان قدس ) كه جامع و واقف آن مرحوم ميرزا رضا خان نايينى است مسطورست كه : ميرزا حسنعلى خان طاير نايينى برادر حسينعلى خان وفا و پسر ميرزا محمد على وزير شاهزادهء احتشام الدوله ( خانلر ميرزا ) در 1267 هجرى از بطن دختر محمد رضا خان نايينى بوجود آمده است ، مجلسش مجمع افاضل و محفلش مخيم ارباب فضائل ، خطوط نسخ و شكسته را استاد و نستعليق را تالى مير عمادست ، قصايد بسيار فرموده و غزل بيشمار سروده است .\r\nاز قصايد و غزلياتش نيز مقدارى در مجموعهء مزبور ثبت است .\r\n\r\nتذكرهء ندرت تأليف عطاء اللّه على فطرت متخلص به‌ندرت و مخاطب بدانشمند خان در 1149 - 1150 ه ق\r\nتذكرهء عموميست مشتمل بر دو چمن و هفت گلشن و يك حديقه يا خاتمه .\r\nچمن اول - در ذكر شعراى قرن سوم از رودكى تا عمارهء مروزى ؛\r\n\r\n","description":"","footnote":"","page_name":" 392 ","page_number":412},
  {"content":"\r\n\r\nچمن دوم - در ذكر شعراى قرن چهارم از امير آغاجى تا ابو الفرج سجزى ؛\r\nهفت گلشن - در احوال شعراى هفت قرن از پنجم تا يازدهم ؛\r\nحديقه - در احوال شعراى معاصر يا قرن دوازدهم ؛\r\nتأليف اين تذكره در نوزدهمين سال سلطنت محمد شاه گوركانى بپايان رسيده است .\r\nآغاز :\r\n« ثناى فصاحت پيرا صانعى را سزاست كه دندان سين سخن . . . الخ »\r\n\r\nنسخه :\r\nاته ، شمارهء 676 ( ناقص است و فقط شامل قسمتى ازين كتابست ) .\r\nعطاء اللّه ندرت مصنف فرهنگ آيين عطا نيز هست كه مدت بيست سال آن را در دست تأليف داشته و در سال 1162 بتكميل رسانيده است ، كليات اشعارش را هم اته بشمارهء 699 معرفى كرده است .\r\n« استورى 1 / 828 »\r\nترجمهء مؤلف در تذكره‌هاى هم‌زمان وى مسطور نيست .\r\n\r\nتذكرة النساء\r\n« تذكرة النساء - تذكرهء شاعره‌هاى هندوستان است ، اسم مؤلف ندارد ( نذير احمد 72 كتابخانهء حاجى حبيب اللّه در نلور مورخ 1182 ه - 1768 م ) » .\r\n« تذكره‌نويسى فارسى در هند و پاكستان ، ص 710 »\r\n\r\n","description":"","footnote":"","page_name":" 393 ","page_number":413},
  {"content":"\r\n\r\n\r\nتذكرة النساء تأليف قاضى ملا محمد صديق آخوندزادهء هروى در 1327 ه ق\r\nدر تراجم يك‌صد و چهل نفر شاعرهء تازى و فارسى است از قديم و جديد . مؤلف آثار هرات در ترجمهء صاحب تذكره و توصيف كتاب او چنين نگاشته است : « يكى از علماى معروف و فضلاى محقق اين سرزمين جناب قاضى ملا محمد صديق خان است كه در تاريخ علماى عصر اخير هرات اولين موقع را احراز مىنمايند .\r\nعلمى همچون بحر مواج ، هوشى مانند برق سريع ، طبعى باصطلاح شعرا بسان سپهر بلند ، خطى بگفتهء ارباب عشق چون ريحان نو خطان دلكش همه از مزاياى حقيقى اين پيرمرد محترم است كه با اخلاق نجيب و فطرت بىتكلف او ممزوج شده وجود يك همچو نابغهء علمى را تشكيل مىدهد .\r\nقاضى صاحب اكثر حصص عمر خود را در كابل گذرانيده و درين وقت به هرات كه وطن اصلىشانست بوظيفهء قضاى شرعيهء مرافعه و رياست انجمن ادبى هرات اشتغال دارند .\r\nآثار علميشان پراگنده است مگر تذكرهء نسوان كه از ( 140 نفر ) شاعرهء تازى و فارسى ذكر مىكند و تا هنوز طبع نشده .\r\nاين كتاب براى دانستن احوال شاعرات اسلامى بهترين تذكره‌ايست كه تا اكنون به اين استناد و صحت تذكره‌يى جمع نگرديده .\r\nبقيهء آثار نظمى و نثرى قاضى صاحب همه به صورت پريشانى در هرجا و بدست هركس افتاده و خودشان هم از كثرت مشاغل بجمع و تدوين آن موفق نيامده‌اند .\r\nقاضى صاحب در نوشتن نظم و نثر هر دو بسليقهء بيدلى رفته در نظم تشبيهات مرموز ، تلميحات متلون ، خيال‌بنديهاى مغلقى دارد .\r\nدر نثر نيز بيشتر به پيرايش كلمات و سجع فقرات مايل بوده در هر جمله اگر دو فارسى نويسند بايد چار كلمه عربى درج نمايند ، و در هر نوشته اگر دو جمله فارسى\r\n\r\n","description":"","footnote":"","page_name":" 394 ","page_number":414},
  {"content":"\r\n\r\nدارند ، بايد سه چار جملهء ديگر تضمينات عربى به آن ضم كرده باشند .\r\nاز همه بيشتر در برآوردن مادهء تاريخ كه بايد طبعشان را ماشين تاريخ برآوردن معرفى كرد .\r\nمثلا خودم ياد دارم كه يك روزى براى كتابى كه در انجمن ادبى هرات مىنوشتند ، قاضى صاحب را با اعضاى انجمن به برآوردن نام تاريخى كتاب دعوت كرديم ، هيچ فراموش نمىكنم كه در آن انجمن اگر دو نفر كدام نامى برآورده يا نه برآورده بودند ، قاضى صاحب بدون اينكه سابقه از موضوع داشته باشند در همان آن ( 22 نام ) براى تاريخ همان كتاب برآورده بانجمن عرضه دادند كه همه صحيح بودند .\r\nهمچنين روز ديگرى قاضى صاحب را براى تعيين نام تاريخى كتاب تذكرهء نسوان مؤلفهء خودشان تكليف كردم ، در سه ساعت 29 نام تاريخى وضع كردند مانند :\r\nرياض شاهى : 1327 گلشن خسروانى : 1327 شاعرات عارفه : 1327 حرم باغ نكو : 1327 نشان سخنورى : 1327 تاريخ عيالها : 1327 و همچنين نامهاى ديگر .\r\nقاضى صاحب در سال 1286 تولد يافته و امسال « 1 » عمرشان به 64 سال بالغ شده است . از آنجا كه در نظر داريم آثار قاضى صاحب را علىحده بطبع برسانيم در اينجا قرار خواهش خودشان به همين چند بيتى كه در روزهاى جوانى خود نوشته‌اند اكتفا مىورزيم :\r\n در زمان شاه دريادل خديو بحر و بر * عبد رحمن خان كه رشحى باشد از جودش سحاب\r\nآن ضياء ملت و دين آفتاب سلطنت * كز فروغ عدل او دارد جهان عهد شباب \r\n\r\n\r\n","description":"","footnote":"\r\n( 1 ) - 1310 شمسى و 1350 قمرى هجرى .\r\n","page_name":" 395 ","page_number":415},
  {"content":"\r\n\r\n بحر را آنجا كه عدلش حكم هموارى دهد * در شكست طرّهء امواج نتوان يافت تاب\r\nور ز جودش مايه‌يى نسبت برد دريا و كان * قطره گوهرخيز گردد ، سنگ ياقوت انتخاب\r\nبركه‌يى كز جام قرب حضرت جامى بدى * همچو ميناى دل ارباب معنى فيض ياب\r\nبس‌كه رخسار رواقش خورده سيلى هرم * چين گرفت ابروى تعميرش ز موج انقلاب\r\nنايب و الا كه مىتابد ز نور طلعتش * مطلع صبح سعادت جوهر صدق و صواب\r\nاختر فياض سعد الدّين كه شد از پاس عدل * بر سرير حكمرانى هرى مالك رقاب\r\nجاه و شوكت را بذاتش نسبت موج و محيط * صدق را با طينت او الفت گل با گلاب\r\nاين همايون بركه را تعمير كرد او چون نخست * تا كند شاداب از كوثر روان جد و باب\r\nحبذا پورى كه از وى زنده شد نام پدر * خرم آن رودى كه موجش وصف دريا داد آب\r\nداشتم غواصى درياى معنى جوش فكر * تا تأمل از صدف آرد برون درّ خوشاب\r\nسر كشيد از جام معنى خضر و در تاريخ گفت : * كرد روح باب بانى زاب كوثر كامياب \r\n« آثار هرات ، ج 3 ص 205 - 210 »\r\nعبد اللّه خان قارى افغانى نام اين كتاب را تذكرة النساء نوشته و گويد :\r\n\r\n","description":"","footnote":"","page_name":" 396 ","page_number":416},
  {"content":"\r\n\r\n« تذكرة النساء تأليف فاضل معاصر مولينا محمد صديق آخندزادهء هراتى كه در سال 1323 ه ق تأليف شده و « سرو رضوان » مادهء تاريخ آنست ، اين مجموعه تذكره‌ايست در شرح حال زنان شاعره از عرب و عجم و نسخهء قلمى آن نزد عبد العظيم خان پسر عبد الرحيم خان موجودست » .\r\n« رك : مجلهء كابل شمارهء سنبلهء 1317 شمسى ، مقالهء ملك‌الشعرا قارى ، فقرهء 106 » .\r\n\r\nتذكرهء نسوان تأليف نعمة اللّه ذكائى بيضائى آرانى كاشانى ( معاصر )\r\nنگارنده اين تذكره را تاكنون نديده ولى آنچه دربارهء آن مىداند اينست كه كتاب مزبور نخستين تذكره‌ايست از زنان شاعر كه در زمان ما تأليف شده است .\r\nمؤلف از شعراى فاضل معاصرست ، و تأليفات ديگرى نيز دارد ، كه از آن جمله است : تذكرهء چهل و هشت تن از شعراى معاصر و تذكرهء شعراى قرن اول بهائى و هريك در جاى خود مذكورست .\r\n\r\nتذكرهء نصرآبادى تأليف ميرزا محمد طاهر نصرآبادى اصفهانى در 1083 - 1090 ق\r\nتذكرهء معروفيست در احوال شعراى عهد صفوى كه بنام شاه سليمان صفوى نوشته شده و مشتملست بر مقدمه و پنج صف و خاتمه بشرح ذيل :\r\nمقدمه در ذكر شاهان و شاهزادگان .\r\nصف اول در ذكر امرا و خوانين و ساير ملازمان پادشاه مشتمل بر سه فرقه :\r\n\r\n","description":"","footnote":"","page_name":" 397 ","page_number":417},
  {"content":"\r\n\r\nفرقهء اول در ذكر مقربان و امراى ايران\r\nفرقهء دوم در ذكر امرا و خوانين هندوستان\r\nفرقهء سوم در ذكر وزرا و مستوفيان و كتّاب دفترخانهء همايون اعلى\r\nصف دوم در ذكر سادات و نجبا و ساير جماعت اعزّه .\r\nصف سوم در ذكر علما و فضلا و آن مشتملست بر سه فرقه :\r\nفرقهء اول در ذكر علما و فضلا\r\nفرقهء دوم در ذكر خوشنويسان\r\nفرقهء سوم در ذكر فقرا و درويشان\r\nصف چهارم در ذكر شعرا و آن مشتملست بر سه فرقه :\r\nفرقهء اول در ذكر شعراى عراق و خراسان\r\nفرقهء دوم در ذكر شعراى ماوراءالنهر\r\nفرقهء سوم در ذكر شعراى هندوستان\r\nصف پنجم در ذكر اقوام كمينه و اين فقير بىوجود\r\nخاتمه در ذكر تواريخ و لغز و معماى متقدمين و متأخرين و آن مبنى است بر دو دفعه :\r\nدفعهء اول در ذكر تواريخ و الغاز و معماهايى كه اسم قائل مشخص است ، و آن مشتملست بر سه حرف :\r\nحرف اول در ذكر تواريخ\r\nحرف دوم در ذكر الغاز\r\nحرف سوم در ذكر معما\r\nدفعهء دوم در ذكر تواريخ و الغاز و معماهايى كه قائل مشخص نيست ، مشتمل بر سه حرف :\r\nحرف اول در تواريخ\r\nحرف دوم در الغاز\r\n\r\n","description":"","footnote":"","page_name":" 398 ","page_number":418},
  {"content":"\r\n\r\nحرف سوم در معما .\r\n\r\nدر سبب تأليف گويد :\r\n« غرض از تسويد اين اوراق اينكه سخن‌سنجان مثل محمد عوفى مؤلف جامع - الحكايات ( كذا ) بتسويد تذكرهء موسوم به لب الالباب ( كذا ) پرداخته مشتمل بر اشعار سلاطين و شعراى متقدمين ، و مرحوم مير عليشير در مجالس النفائس و نواب شاهزادگى سام ميرزا در تذكرهء سامى و دولتشاه سمرقندى در تذكرة الشعراء و ملا محمد صوفى در تذكرهء موسوم به ميخانه و بتخانه ( كذا ) آنچه لازم سنجيدگى و حقوق برگزيدگيست ، در تحقيق حالات اهل نظم بظهور رسانيده‌اند ، و بعد از ايشان مير تقى كاشى بنگارش تذكره پرداخته ، و الحق داد سعى داده كه بر آن مزيدى متصور نيست .\r\nدر تاريخ شهور سنهء 1083 دارونوش بزم نامرادى محمد طاهر نصرآبادى را بشوق تشبّه به آن طبقهء عليّه با اينكه خزان تشويش بيش از پيش نهال حالم را بىبرگ و نوا ساخته و دوحهء مرادم را صرصر بىتميزى و معامله ناشناسى ابناى دهر از پاى انداخته .\r\nشعر\r\n چو موج ساغر از صد وجه دارم چين پيشانى * چو دود مجمر از صد رهگذر دارم پريشانى \r\nبخاطر رسيد كه مختصرى از اشعار معاصرين خود كه بعضى صاحب ديوان و جمعى گاهى متوجه ترتيب نظمى شده‌اند پردازد ، و بعضى از اعزّه فرمودند كه درين مدت از معما و لغز انتخابى نشده ، اگر از معما و تاريخ و لغز متقدمين و متاخرين انتخابى شده داخل شود ، شاهد تأليف را حسنى ديگر بهم‌رسد ، بنا بر اطاعت كه طبعى كمينه است ، از كم‌مايگى و قلت تتبع انديشه نكرده بذكر مطالب پرداخته و آن را وسيلهء دعاى دولت نواب ظل‌اللّهى ساخت » .\r\nنصرآبادى كتاب خود را تا سال 1090 هجرى در دست تأليف داشته ، و پس از فراغت از آن وفيات را نيز تا 1115 ثبت كرده ، و تا اين تاريخ كه هشتاد و\r\n\r\n","description":"","footnote":"","page_name":" 399 ","page_number":419},
  {"content":"\r\n\r\nهشت سال از عمر وى مىگذشته آثار وجودى خويش را نشان داده است .\r\nدر نسخهء خطى كتابخانهء وزيرى يزد كه استكتاب آن در غرهء رجب 1091 پايان يافته و بامضاى نصرآبادى رسيده است ، در ترجمهء حال درويش جان بيگى اصفهانى كه در نسخهء چاپى نيست ، مسطورست كه : « چهار سال قبل از اين توفيق يافته از جميع مناهى تايب شده تكيه‌يى در كنار نهر هزار جريب ساخته بعبادت مشغولست ، تا درين سال كه 1090 است توفيق رفيق او شد به مكهء معظمه رفت ، اميد كه به‌سلامت رجعت كند » و در نسخهء چاپ وحيد در ترجمهء مسيحاى معنى ( ص 174 ) نخست از شاعر زنده سخن مىگويد و مىنويسد : « بنوعى محبوب دلهاست كه چون پيالهء مى دست‌به‌دستش مىگردانند » و پس از درگذشت وى افزوده است كه : « در سنهء 1115 فوت شده ، قصيده‌يى كه در باب درد پا گفته دليلى روشنست بر اثبات دعوى فقير و ديباچه‌يى بر مجموعهء فقير نوشته كه كمال غرابت دارد » .\r\nو باز در ( ص 121 ) در ذيل ترجمهء ميرزا محمد تقى شيرازى مىبينيم كه مذكور داشته : « درين سال كه 1089 است در مسجد لنبان فيض صحبت ايشان دريافته محظوظ شديم ، كمال آشنايى و تتبع بسخن دارند » .\r\nو اين‌ها از وقايعيست كه بعدا روى داده و مؤلف هريك را در جاى خود ثبت كرده است .\r\nنكته ديگرى كه لازم بذكر است اينست كه وى تراجم شعراى ماوراءالنهر را بعد از 1088 نوشته است ، چه ميرزا بديع مليحاى سمرقندى صاحب تذكرهء مذكر - الاصحاب در هيئت سفارت‌خانى بخارا از طرف عبد العزيز خان در سال 1088 بدربار ايران آمده و در مدت سه سال اقامت خود در اصفهان مكرر با ميرزا طاهر نصرآبادى صحبت داشته ( رك : ص 443 ) و ميرزا طاهر شرح حال و آثار شعراى ماوراءالنهر را از وى گرفته است ( رك : مذكر الاصحاب ) .\r\nاستاد فقيد مرحوم حسن وحيد دستگردى در سالهاى 1315 - 1317 شمسى تذكرهء نصرآبادى را با در دست داشتن دو نسخه ( نسخهء حاج حسين آقا ملك و مرحوم\r\n\r\n","description":"","footnote":"","page_name":" 400 ","page_number":420},
  {"content":"\r\n\r\nمحمد على تربيت ) در 7 + 575 صفحه در چاپخانهء ارمغان بطبع سربى رسانيده و فهرست نامنظم و بىقاعده‌يى بر آن افزوده است .\r\nنسخه‌هاى خطى اين تذكره در كتابخانه‌هاى ايران و كشورهاى ديگر موجودست ، و آنچه كه بيشتر در خور اعتناء و اعتمادست ، يكى نسخهء شمارهء ( 3342 ) كتابخانهء مركزى دانشگاهست كه ذيلى هم ضميمه دارد ؛ ديگر نسخهء كتابخانهء وزيرى يزدست كه در 1091 نوشته شده و باصلاح و امضاى نصرآبادى هم رسيده و ترجمهء چندين شاعر در آن مذكورست كه در نسخهء چاپى نيست ؛ ديگر نسخهء كتابخانهء ملى است كه ذكرش در فهرست كتابخانهء مزبور آمده ، و چون چاپ وحيد بسيار مغلوط از كار درآمده و اشتباهات و سقطات زياد دارد ، بجاست كه بدست صاحب‌همتى با استفاده از نسخه‌هاى معتبر موجود مجددا طبع شود .\r\nشاعر معروف معاصر آقاى عبد العلى اديب برومند سفينهء نظم و نثرى دارد كه تحرير آن در حدود ربع اول قرن دوازدهم هجريست ، درين سفينه كه باقىماندهء كتاب بزرگترى است ، پاره‌يى از تذكرهء نصرآبادى به نظر نگارنده رسيد كه با نسخهء چاپى اختلافات بسيار داشت ، از جمله اينكه در قسمتى از فرقهء اول از صف چهارم كه مربوط به شعراى خراسان است ، شعراى هرات بدنبال هم مذكور بودند ، تراجم شعراى ذيل را هم اضافه داشت :\r\nايمانى بيگ هراتى طالع تخلص ، خضر بيگ هراتى خضر تخلص ،\r\n، حاجى باقى هراتى نسبت تخلص ، حاجى محمد صلاح باخرزى فايض تخلص .\r\nو نيز شفيعاى شكسته‌نويس كه در چاپ وحيد ( ص 406 ) از ولايت خراسان مذكورست ، درين نسخه از مردم باخرز نوشته شده ، و ناظم هراتى كه در چاپ وحيد ( ص 330 ) از مثنوى يوسف زليخايش ذكرى نشده ، درين نسخه مذكورست و هجده بيت هم از مثنوى مزبور ثبت گرديده ، و عبارت هر دو ترجمه بيشتر از چاپ وحيدست .\r\n\r\n","description":"","footnote":"","page_name":" 401 ","page_number":421},
  {"content":"\r\n\r\nتراجم اضافى نسخهء كتابخانهء وزيرى يزد نيز بدين شرحست كه جاى هريك با ذكر شمارهء صفحهء چاپ وحيد نشان داده مىشود :\r\nبعد از سلطان مصطفى ميرزا ( ص 10 ) عبد العزيز خان پادشاه بخارا ،\r\nبعد از بايندر خان صفوى ( ص 39 ) سيدى خان بيگ چگنى ،\r\nبعد از ميرزا غازى ( ص 60 ) ميرزا شاه حسين سبزوارى ،\r\nبعد از ميرزا محمد اكبر ( ص 84 ) ميرزا هادى ،\r\nبعد از ميرزا خليل ( ش 95 ) ميرزا ابو الحسن حسينى اصفهانى كه نفر اول از صف دوم محسوبست ،\r\nبعد از ميرزا ابو البقا ( ص 103 ) ميرزا صدر ولد ميرزا حبيب دخترزادهء ميرداماد ،\r\nبعد از ميرزا عبد القادر ( ص 104 ) مير محمد شريف سبزوارى ،\r\nبعد از ميرزا عبد مناف ( ص 112 ) ميرزا محمد برادرزادهء او ،\r\nبعد از محمد قاسم ( ص 119 ) ميرزا رحيم پسر او ،\r\nبعد از آقا تقى ( ص 131 ) محمد تقى ولد ملك محمد صحاف ،\r\nبعد از ملا مقيم ( ص 186 ) مولانا محمد رشيد پسر او ،\r\nبعد از شيخ صمد ( ص 211 ) درويش كاينات نصرآبادى و درويش جان بيگى اصفهانى ،\r\nبعد از بابا محمد على ( ص 426 ) قديراى عرفان تخلص اصفهانى .\r\nاسامى شعرا نيز در چاپ وحيد غالبا غلط درج شده و چون تعدادش زياد است از ذكر آن مىگذريم .\r\nدر پايان اين نسخه ميرزا طاهر نصرآبادى شرحى نوشته است كه عينا نقل مىشود ، و هرجا كه ريختگى داشته و خوانا نبوده با دو قلاب مشخص مىگردد :\r\n« بعد از آنكه اين ريزه‌چين بساط سخن‌گسترى ، و دريوزه‌گر بزم سخن‌پرورى ، گمنام گوشهء نامرادى محمد طاهر نصرآبادى كه از خوشهء [ 
  ] خرمنى اندوخته ، و در بساط خاطر از\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nابيات گزيدهء سخن‌سنجان چراغان افروخته ، خواست تا خود را در سلك ارباب معنى داخل سازد ، هيچ تحفه شايسته‌تر و هيچ هديه بايسته‌تر ازين نديد كه مجمعى پردازد ، و شاهد معانى كه مشاطهء خيال عزيزان در حجلهء خاطر بحلى و حلل ترصيع و توضيح مزين و مرصّع ساخته در زيور نظم بر مسند ظهور نشانده‌اند ، در مرآت طبع شناسنده و آيينهء ذهن دريابندهء ارباب طبع سليم و اصحاب ذهن مستقيم جلوه‌گر سازد ، لا جرم جواهر و لآلى حقايق و معارف كه از معدن خيال ارباب معنى در خزانهء خاطر اين بىوجود [ 
  ] بدستيارى خامه درين اوراق ثبت نمود ، و آن رحيق تحقيق را بمذاق جان لب‌تشنگان [ 
  ] پيمود ، بعضى از دوستان بنگارش آن پرداخته ، خصوصا شمع افروز بزم قدردانى ، طراوت‌بخش گلشن مهربانى ، نقاد جواهر سخن‌گسترى ، صراف نقود معنىپرورى كه طبع رفيعش حاوى مراتب معقول و ضابط مدارج منقول ، و عذار شاهد سخن به گل‌گونهء ذاتش رنگين ، و رخسار عروس معنى از شور صحبتش نمكين است ، اعنى :\r\n مونس خاطر شريف و وضيع * نور چشم كمال مير رفيع \r\nهم از غايت محبت نسبت به اين بىوجود و نياز شوق كه بسخن و سخن‌سنج دارند ، بعد از آنكه يكى به خط خود در قيد كتابت آورده كاتب ديگرى به ترتيب اين نسخه مأمور كرد ، و بمقابلهء نظرى كمينه رسيد ، اميد كه چون اين نسخه ساير و سارى گردد ، و به نظر بصيرت [ 
  ] بينان مشرف شود ، فقيرپرورى مسلوك داشته خامهء اصلاح دريغ ندارند ، و اگر چيزى ترك شده باشد داخل نموده [ 
  ] و ناپسند را اخراج كنند ، غرض يادآوريست و گرنه من كيستم و چيستم كه مميز سخن توانم بود ، و طريق موازنه و [ 
  ] توانم پيمود .\r\n به خيال اين همه لعبت بهوس مىبازم * بو كه صاحب نظرى نام تماشا ببرد \r\nحرّره خاكروب بساط نامرادى محمد طاهر نصرآبادى در تاريخ غرّهء شهر رجب -\r\n\r\n","description":"","footnote":"","page_name":" 403 ","page_number":423},
  {"content":"\r\n\r\nالمرجب 1091 حسب الالتماس آن عزيز مصر خوبى بتسويد اين چند كلمه پرداخت ، اميد كه يادآورى را باعث باشد ، تمت » .\r\nنستعليق خوش از سبزعلى بابا احمدى بختيارى مورخ 1091 ، ناقص الاول 14 س 17 * 5 / 6 ، 417 گ 1 / 26 * 6 / 16 ، كاغذ شكرى متن و حاشيه ( حاشيه فرنگى آهار مهره و در زمان قاجار ساخته شده ) عناوين بشنگرف ، اسامى به خط ثلث ، جدول بتحرير و زر و لاجورد ، شش برگ فهرست اسامى شعرا در آغاز ، دو برگ از فهرست و يك برگ از مقدمه نونويس ، جلد تيماج ضربى گلى دوره طلايى ، مادهء تاريخ پايان تحرير نسخه « گل گلشن خيال » - 1091 ه .\r\nآغاز موجود : « غواص درين بحر بقطره‌جويى گراييد كه گوهر شب‌تاب » .\r\nانجام : « نودست و ثلث نود خود ظاهرست » .\r\n\r\nتذكرهء نصرآبادى ( ذيل ) تأليف 1134 ق\r\nدر جلد يازدهم از فهرست كتابخانهء مركزى دانشگاه تهران ( ص 2330 - 2338 ) نسخه‌يى از تذكرهء نصرآبادى بشمارهء ( 3342 ) معرفى شده است كه در هامش هفده صفحهء آن از 141 شاعر اشعارى نقل شده و اين قسمت را ذيل تذكرهء نصرآبادى دانسته چنين نوشته‌اند :\r\n« 2 - ذيل تذكرهء نصرآبادى ( هامش 1 - 15 و 86 - 88 ) دربارهء 141 سرايندهء فارسى و گويا در 1134 ساخته شده ، چه در هامش ص 4 در سرگذشت ملّا عرفى از سال 1134 ياد شده است .\r\nاز فهرست اسامى 141 شاعر مزبور كه با ذكر شمارهء صفحه در آنجا درج شده است اولا چنين معلوم مىشود كه شرح‌حالى از صاحبان اشعار غير از عرفى نوشته نشده زيراكه\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nدر هامش هر صفحه نام چندين شاعر آمده كه گاهى بشانزده نفر بالغ مىگردد و ديگر جايى براى شرح حال باقى نمىماند ، ثانيا از نهمين نفر كه شاه اسماعيل صفوى است تا شاعر صد و شانزدهم كه سهيلى جغتايى است ، همه از تحفهء سامى نقل شده ، و بقيه ، جز چند نفرى كه مؤخر از ميرزا طاهر نصرآبادى هستند از قبيل : مخلصاى كاشى و نجيباى كاشى و شفيعاى اثر و اسماعيل ايما ، ديگران از شعراى تذكرهء نصرآبادى هستند مانند :\r\nعرفى و نورس دماوندى و محتشم و بعضى ديگر .\r\nو اما در هامش دو صفحهء 86 و 87 ذيل عنوان شاعران كوهكيلويه از شانزده شاعر اشعارى نقل شده است كه ذكرشان در تذكره‌هاى ديگر نيامده و اين عده عبارتند از :\r\n1 - سيد محمد بن شاه حسن از سادات رضا توفيقى ص 86\r\n2 - علينقى بهبهانى ناطق تخلص ص 86\r\n3 - محمد مقيم بهبهانى حامد تخلص ص 86\r\n4 - قانعاى كوهگيلويه‌اى ص 86\r\n5 - آخوند صدراى گازر صدرا تخلص ص 86\r\n6 - آخوند ملا حسينى جاذب تخلص ص 86\r\n7 - آخوند ملا محمد زمان ص 86\r\n8 - مسرت رضا قلى بيگ ولد حيدر قلى بيگدلى ص 86\r\n9 - حاج لطف‌على بيگ ولد محمد مؤمن بيگ آقاجرى ( كذا ) ص 86\r\n10 - عليرضا بيگ بن صفى قلى بيگ ص 87\r\n11 - ميرزا حبيب اللّه ولد شاه منصور بهبهانى ص 87\r\n12 - آخوند محمد زكى بن ملا عبد الصمد دهدشتى ص 87\r\n13 - ملا جهانگير بن ملا سعيد كرايى سفيلى تخلص ص 87\r\n14 - حكيم محمد خان عرفان تخلص ص 87\r\n15 - مولانا عليخان دهدشتى ص 87\r\n\r\n","description":"","footnote":"","page_name":" 405 ","page_number":425},
  {"content":"\r\n\r\n16 - ملا احمد جنونى تخلص ( يا محمد شريف ) كرايى ، ( كذا ) ص 87\r\n\r\nتذكرهء نوا تأليف درويش حسين نواى همدانى در 1253 ه ق\r\nتراجم كوتاهيست از شعراى قديم و جديد با منتخباتى از آثارشان و از نظر طبقه‌بندى مانند تذكرهء دولتشاهست .\r\n\r\nنسخه :\r\nذيل ريو ، ش 115 كه با اين عبارت شروع مىشود : « اسامى فحول شعراى متقدمين كه در طبقهء اول از سلسلهء اول نوشته شده است » مورخ 1253 ه بدون مقدمه و نام مؤلف .\r\nاين نسخه فقط شامل طبقهء اول از سلسلهء نخستين است در ذكر پنجاه شاعر به ترتيب حروف تهجى از ابو الفرج رونى تا نظامى گنجوى ، و محتملا خود مؤلف نوشته است يا براى او نوشته‌اند . اسامى شعراى اين نسخه در ذيل ريو ، ص 81 و 82 مسطورست و ريو مىنويسد : « چرچيل احتمال داده است كه تذكرهء درويش نواى كاشانى باشد .\r\nمجموعهء براون شمارهء 68 ، علاوه بر قسمتهاى مذكور پيش ، شامل طبقهء 2 از سلسلهء 1 هم هست كه بعضى از آنان از شعراى قديم‌اند و برخى از دورهء صفوى ، و يك قسمت سومى كه نه عنوان دارد و نه ظاهرا كامل است ، زيراكه در حرف ( ص ) افتادگى دارد ، و مربوطست به شعرائى كه بيشترشان جديد هستند .\r\n« استورى 1 : 895 ذيل ريو ، ص 310 »\r\nهدايت درويش نوا را كاشانى نوشته و ديگران را هم باشتباه انداخته است . ميرزا محمد مهدى اصفهانى ملقب بفروغ الدّين و متخلص به فروغ كه در زمان غلبهء روسيه بر آذربايجان ايران ( 1243 ه ) در تبريز بسر مىبرده و با درويش نوا دوستى داشته ، در\r\n\r\n","description":"","footnote":"","page_name":" 406 ","page_number":426},
  {"content":"\r\n\r\nتذكرة الشباب كه متضمن حالات خود اوست ، وى را همدانى نوشته است .\r\n« نسخهء تذكرة الشباب ، كتابخانهء ملك ، ش 3636 »\r\nهدايت تذكره نوا را در دست داشته و ترجمهء حالش را چنين مىنويسد :\r\n« نواى كاشانى - اسمش درويش حسين ، مدتى سياحت كرده ، درين عهد به تبريز رفته ، در حوالى روضهء سيد حمزه منزلى دلگشا ساخته گلها و رياحين منزه به عمل آورده ، چنان كه فرزندان حضرت نايب‌السلطنه وليعهد و بزرگ‌زادگان آذربايجان بتماشاى آن تكيه رفتندى و به دو اكرام كردندى ، در ايام بيكارى تذكره‌يى كتابت كرده ، و قوهء تشخيص شعر نداشته ، بعد از فوت او آن كتاب بىمقدمه و خاتمه به نظر رسيد ، گاهى شعرى مىگفته ، اين سه بيت ازوست :\r\n هر طرف زمزمهء مرغ گرفتارى هست * مىتوان يافت درين شهر كه گلزارى هست \r\n* * *\r\n هيچ‌كس را چو در آن منظر عالى ره نيست * زين چه حاصل كه گروهى دو قدم پيشترند \r\n* * *\r\n نوا از قيد دنيا رستى و دربند عقبائى * زهى مردى ، ولى يك‌همت مردانهء ديگر » \r\n« مجمع 2 : 527 »\r\n\r\nتذكرهء وارسته تأليف مل سيالكوتى لاهورى متخلص به وارسته در قرن دوازدهم\r\nسيد عبد الوهاب افتخار بخارى دولت‌آبادى در تذكرهء بىنظير در ذيل نام مير غلامعلى آزاد بلگرامى ازين تذكره نام برده و مىنويسد :\r\n\r\n","description":"","footnote":"","page_name":" 407 ","page_number":427},
  {"content":"\r\n\r\n« وارستهء لاهورى كه هندوييست سيالكوتى مل نام ، تذكرة الشعرائى نوشته ، اگرچه تذكرهء او به فقير نرسيد ، اما شخصى نقل ديباچهء آن فرستاد ، در آنجا مىنويسد كه :\r\nمير غلامعلى آزاد تذكره‌يى به بياض برده ، يكى از اغلاط او آنكه اشعار عمرو بنام زيد ، و افكار زيد بنام عمرو قلمى ساخته » مراد وارسته ازين تذكره همان يد بيضاست ، وقتى كه مير وارد لاهور شد ، آفرين لاهورى نسخهء يد بيضا از مير گرفت ، ظاهرا همان نسخه به وارسته رسيده ، مير در عنوان يد بيضا قلمى مىفرمايد كه : به نظر تتبع معلوم شد كه در صحائف استادان ، شعر يكى بنام ديگرى مأخوذست ، بغايتى كه هيچ تذكره را ازين حال خالى يافته نشد ، و درين عجاله اشعار از همان اصول منقولست ، اگر آن تفاوت درين كتاب به نظر متصفحان درآيد ، راجع براوى اصل خواهد بود » مير اعتراض وارسته را پيشتر جواب داده ، و ترجمهء مير هم از تذكرهء وارسته به فقير رسيده ، در آنجا مير را نوكر پادشاهى نوشته ، غلط است ، مير مدة العمر بنوكرى پادشاهى و هيچ اميرى اصلا آلوده نشد ، و اشعار اوائل مير كه هيچ‌كدام از آنها داخل ديوان نيست آورده ، و توارد ثابت كرده ، از آن جمله اين بيت مير مىگيرد :\r\n چون سفال نو كه اول آشنا گردد به آب * چشم نوآموز من در گريه دارد ناله‌ها \r\nو مىگويد ميرالهى بسته :\r\n چشم حيرت بسر نالهء خود دوخته‌ام * تا كنم تحفهء يار اين قلم نرگس را \r\nو ظاهرست كه كجا مضمون مير آزاد و كجا مضمون الهى ، و نيز بيت مير مىگيرد :\r\n چو آهويى كه ازبس تشنگى ، آرد زبان بيرون * نگاه سرمه‌آلودش بخونم تشنه مىآيد \r\nو باز شعر يكتا مىآرد :\r\n سوسن بكنارهء لب جو * افگنده زبان چو تشنه آهو \r\n\r\n","description":"","footnote":"","page_name":" 408 ","page_number":428},
  {"content":"\r\n\r\n( و پس از توضيح و تمثيلى در باب توارد ) مىنويسد :\r\n« طور تحرير وارسته نطق مىكند كه او ( ) مرديست طعّان ، دريده - دهان ، خرده‌گيرى موزونان شعار خود ساخته ، و زبان خود را از دندان مار و دم عقرب پيش برده » .\r\nمير عبد القادر سمرقندى تلميذ مير آزاد در رسالهء تاديب الزنديق ( كه در رد وارسته است ) مىطرازد كه : انسان اشرف مخلوقات الهى است ، و مستعد كمالات نامتناهى ، اگر مقصد خودنمايى و تفوق بر اقرانست ، كمالات بسيار در عالم افتاده كه به تحصيل و تكميل يكى از آنها سرمايهء خودنمايى توان بدست آورد ، و رايت رجحان بر اقران توان افراشت ، چه لازم كه اين كس بتحقير ديگران بزرگى خود جويد ، و عيبجويى ياران هنر خود سازد ، اين كمال نيست ، بلكه عين نقصانست ، حضرت آزاد فرمايد :\r\n عيب مردم فاش كردن بدترين عيبهاست * عيب‌گو اول كند بىپرده عيب خويش را » \r\nو فقير عجب چيزى مشاهده كردم ، كه هندوانى كه تقليد اسلاميان مىكنند ، و در علوم اسلاميان تواليف بقلم مىآرند ، چون عنوانات تواليف اين‌ها از فروغ نعمت سيد المرسلين صلى اللّه عليه و آله و سلّم عارى مىباشد ، پيشانى كتاب نور ندارد ، و پر ظلمانى مىنمايد ، چنانچه دو نسخهء وارسته به نظر درآمد : يكى مصطلحات شعرا دوم جواب شافى ( كه ظاهرا پاسخى است به مير عبد القادر سمرقندى ) عنوان هر دو از حليهء نعت عاطل است ، هندوان را بايد كه بر حد خود باشند ، و در علوم خود تصنيف و تأليف كنند ، و اگر در علوم اسلاميان دخل مىكنند ، بايد كه اول دولت ايمان حاصل كنند ، و بعد از آن زبان قلم را بعلوم اسلاميان آشنا سازند » .\r\n« تذكرهء بىنظير ، ص 7 - 5 »\r\nتصور مىكنم كه اين بحث انتقادى در معرفى تذكرهء وارسته خيلى بما كومك كرده باشد .\r\n\r\n","description":"","footnote":"","page_name":" 409 ","page_number":429},
  {"content":"\r\n\r\n\r\nو اينك ترجمهء مؤلف :\r\n« سيالكوتى مل وارسته تخلّص - مولدش سيالكوت من مضافات لاهورست ، در نظم و نثر ماهر بود ، و بعروض و قافيه و اصطلاحات و لغت با خبر ، چنانچه درين فن تأليفى دارد ، و شعر هم خوب مىگفت ، ازوست :\r\n نگردد رام كس هرگز دل وحشت لباس ما * چه خونها خورده طفل اشك تا شد روشناس ما » \r\n« سفينهء هندى ، ص 236 »\r\nكتاب مصطلحات الشعراء در هندوستان چند چاپ خورده و بهتر از همه چاپ كانپورست كه در حاشيه‌اش خلاصهء بهار عجم است ، و بسال 1898 ميلادى در مطبع منشى نول كشور در 406 صفحه به خط نستعليق و قطع 20 * 30 بطبع سنگى رسيده است .\r\n\r\nتذكره و تبصره از مهدى حسين ناصرى در نيمهء اول قرن 14\r\nمشتمل بر تراجم شعراى مشهور فارسيست و در الله‌آباد بسال 1915 ميلادى برابر با 1334 هجرى قمرى بطبع رسيده است .\r\n« استورى ، 1 / 923 »\r\n\r\n","description":"","footnote":"","page_name":" 410 ","page_number":430},
  {"content":"\r\n\r\n\r\nتذكره يوسفعلى خان تأليف يوسفعلى خان در 1184 ه ق\r\nيوسف عليخان بن غلامعلى خان ذيلى بر حديقة الصفا نوشت ، يعنى خاتمه‌يى كه گاهى تذكرهء يوسفعلى خان ناميده مىشود ، و آن را در مرشدآباد در 1184 ه ق تمام كرده است ، و شامل تراجم مختصر و مرتب بحروف تهجى است از سيصد شاعر قديم و جديد ، با ذيلى مربوط به بيست شاعر معاصر كه در تذكرهء خان آرزو ( - مجمع النفائس ) ذكرى از ايشان نيست .\r\n\r\nنسخه :\r\nاشپرنگر ، ش 62 ، بادلين 118 كه دست‌نويس مؤلف است ، برلين ش 661 مورخ 1213 ه ، بانكىپور ، ج 6 ش 840 كه فقط ذيل آنست ، ايوانف ، ش 45 .\r\n« استورى ، 1 : 868 »\r\n\r\nتكملة الشعراى جام جمشيد تأليف قدرت اللّه گوپاموى متخلص به شوق در اوائل قرن سيزدهم\r\nمشتمل بر ذكر شعراى قديم و جديدست به ترتيب حروف و تكمله‌ايست بر تاريخ جام جهان‌نما كه در سال 1191 - 1199 ه ق سمت تأليف يافته و ذكر آن در جاى خود آمده است .\r\nاز مؤلف بيش ازين نمىدانيم كه پسر شيخ محمد قبول و ساكن قصبهء گوپاموى\r\n\r\n","description":"","footnote":"","page_name":" 411 ","page_number":431},
  {"content":"\r\n\r\nهندوستان بوده و طبقات الشعراء هم از تأليفات اوست كه در احوال ريخته‌گويانست « 1 » .\r\n\r\nنسخه :\r\nرامپور ، مورخ 1218 ه ( رك : اورينتل كالج ميگزين ، ج 7 ش 1 نوامبر 1930 م ، ص 68 - 69 و نذير احمد ص 83 ) .\r\n« استورى ، 1 / 877 »\r\nدر فرهنگ سخنوران ( ص 315 ) بنقل از قاموس الاعلام تركى در ذيل نام شوق چنين مسطورست : « مير محمد باقر صاحب تذكرهء طبقات الشعراء » .\r\nو اين همان قدرت اللّه شوق صاحب تذكرهء طبقات الشعراء باردو و تكملة الشعراى جام جمشيد به فارسى است ، و سامى پاشا ازين غلطكاريها زياد دارد .\r\n\r\nتكملهء مقالات الشعراء تأليف مخدوم محمد ابراهيم خليل تتوى در 1308 ه ق\r\n« اين كتاب به‌طورىكه از نام آن ظاهرست ، تكملهء مقالات الشعراست ، مؤلف تكمله محمد ابراهيم خليل چهل و سه سال بعد از وفات عليشير قانع كه در 1203 ه\r\n\r\n\r\n","description":"","footnote":"\r\n( 1 ) - نسخه : آصفيه ، ج 1 ص 322 ش 40 مورخ 1210 ه ( استورى ، 1 : 877 - 878 ) .\r\nآقاى دكتر نقوى در كتاب خود ( ص 469 ) نوشته است كه : « شوق تذكرهء شعراى ريخته ( اردو ) بنام « حقيقت الشعراء » را نيز ترتيب داده بود ، چنان كه در صفحهء 78 در ذيل نام حافظ امير الدّين متخلص به امير بدائونى مىنويسد : « به اين مؤلف رابطهء برادرانه داشت . . .\r\nگاهى شعر ريخته هم مىگفت ، چنانچه در تذكرهء حقيقت الشعراء اشعار او اكثر نگاشته شد » .\r\n« تذكره‌نويسى فارسى در هند و پاكستان »\r\nبه نظر بنده اين همان تذكرهء طبقات الشعراست كه بتحريف و تصحيف يا نقل از زبانى به زبان ديگر بدين صورت درآمده است ، چه معقول نيست كه يك نفر دو تذكره در احوال ريخته‌گويان بنويسد ، طبقات الشعراى ديگرى هم هست از كريم الدّين احمد و به زبان اردو كه دو بار بطبع رسيده است .\r\n","page_name":" 412 ","page_number":432},
  {"content":"\r\n\r\nواقع شد زاده بود ، و اين كتاب را بعمر شصت و چهارسالگى خود وقتى نوشت كه از تأليف مقالات 130 سال گذشته بود .\r\nخليل درين كتاب شرح حال شعرائى را فراهم آورده كه از مدت زياده از يك‌صد سال مشعل شعر فارسى را در سند فروزان داشته بودند ، و بعد از چند سال درگذشت خليل به كلى خاموش ماند » .\r\nشرحى كه گذشت بقلم پير حسام الدّين راشدى مصحح دانشمند اين كتابست ، و وى در سال 1958 م تكملهء مزبور را با حواشى و تعليقات مفيد و تصاوير عديده جزو سلسلهء نشرات فارسى انجمن ادبى سند بطبع رسانيده و جمعا داراى يك‌صد و سه ترجمه است ، با تقريظى بقلم استاد سعيد نفيسى و مقدمهء مصحح در 36 + 912 صفحه .\r\nاستاد نفيسى نوشته‌اند كه : « اين كتاب بيشتر ازين‌جهت براى ما ايرانيان بهره‌بخش و سودمندست ، كه شامل آثار گويندگانيست از دوره‌اى كه متأسفانه شبه قارهء هند و پاكستان كمتر با ايران رابطهء معنوى داشته است ، درين دوره استقلال ديرين هند از ميان رفته و ناچار حوادث ناگوارى كه برين كشور پهناور گذشته روز به روز زبان فارسى را درين سرزمين بزرگ ، بزوال نزديك‌تر كرده است ، و اگر استقلال پاكستان پيش نمىآمد و دوباره برادران پاكستانى ما در احياى سنن ادبى ديرين مردانه نمىكوشيدند ، بيم فراموشى مىرفت » « ص 19 » .\r\nمصحح دانشمند مىنويسد : « مخدوم خليل درين كتاب شرح حال شعرا را در نهايت اختصار داده ، و تاريخ وفات همان شعرا را هم ننوشته كه در ايام حياتش درگذشته‌اند ، ولى ما كوشيديم كه دربارهء اكثر شعرا معلومات ديگرى را فراهم آوريم ، و تواريخ تولد و وفات و غيره را در حواشى ثبت گردانيم ، و تأليفات هر فرد را كه بما معلوم بود ، يادآورى كنيم كه درين سلسله يك فهرست مكمل تأليفات علّامه مخدوم محمد هاشم را نيز ترتيب كرده‌ايم ، و در حواشى برخى اشعار را هم افزوده‌ايم ، و احوال برخى از شعراى ديگر همين عصر را هم داده‌ايم » « ص 35 » .\r\n\r\n","description":"","footnote":"","page_name":" 413 ","page_number":433},
  {"content":"\r\n\r\n\r\nترجمهء مؤلف :\r\nترجمهء خليل و خاندان وى در تكملهء مقالات الشعراء ( با حواشى مصحح ) از صفحهء 167 تا 263 مسطورست ، و آقاى حسام الدّين راشدى در مقدمه آورده‌اند كه : « مخدوم محمد ابراهيم خليل تتوى ( المتوفى 1317 ه ) در جمادى الاولى 1243 ه به دنيا آمد ، در 1250 ه آموزش قرآن مجيد را بتكميل رسانيد .\r\nوقتى كه سند بدست انگليس آمد ( - 1259 ه ) سنين عمر مخدوم محمد ابراهيم خليل ( 17 ) و آموزش عربى و فارسى را ختم كرده بود .\r\nاز احوال مخدوم خليل فقط همان قدر معلومات داريم كه خود وى در تكمله ( رك : ص 167 ) نگاشته ، و از آن پديد مىآيد كه بعمر هفت‌سالگى قرآن شريف را خواند ، و بعد از آن به خواندن كتب نصاب فارسى و عربى پرداخت ، كتب مروجه صرف و نحو ، اصول ، منطق ، رياضى ، حديث ، تفسير ، فقه ، اصول ، حديث و علم مناظره را خواند .\r\nدر محيطى كه خليل چشم به دنيا گشوده و پرورش يافته بود ، و با كسانى كه صحبت كرده و از آنها فيوض انسانى كسب كرده بود ، تمام آنها صوفى و عالم و مردم صاحب سلوك و طريقت و اهل عرفان و ايقان بودند .\r\nبنا بر آن وقتى كه بسن شباب رسيد ، صوفى باصفا و اهل دل و عرفان بارآمد ، و پيرو طريقت گرديد ، كه نه تمام زندگى وى ، بلكه شاعرى و نثرنويسيش نيز نمودار اين اثرست ، نظم وى تماما همين رنگ دارد ، و نمونهء نثر او هم درين تكمله زير نظر ماست » .\r\n« نقل و اقتباس از اجزاء مختلف مقدمهء مصحح دانشمند آقاى پير حسام الدّين راشدى » .\r\n\r\nنمونهء آثار منظوم اوست :\r\n از لبش جوش حلاوت بكلامست اينجا * از قدش شور قيامت بقيامست اينجا \r\n* * *\r\n\r\n","description":"","footnote":"","page_name":" 414 ","page_number":434},
  {"content":"\r\n\r\n مزن حرفى بدور حلقهء ذكر خفى اى دل * درين محفل نباشد بار ، ساز گفتگوها را \r\n* * *\r\n چشم مخمور تو اى ساقى خرابم كرده است * لعل ميگون تو سرشار شرابم كرده است \r\n* * *\r\n بستهء جادوى چشمت نظرى نيست كه نيست * زخمى خنجر نازت جگرى نيست كه نيست \r\n* * *\r\n بينم از دور جمال تو ، وصالم اينست * سوزم از هجر بنزديك تو حالم اينست \r\n* * *\r\n امشب كه مرا دولت ديدار بدستست * جام طربم از مى سرشار بدستست \r\n* * *\r\n تو اگرچه پرجفايى ، چو زمانه بىوفايى * بعيادت ار نيايى ، بمزار خواهى آمد \r\n\r\n","description":"","footnote":"","page_name":" 415 ","page_number":435},
  {"content":"\r\n\r\n\r\n[ ج 
  ]\r\n\r\nجامع الفوائد يا انتخاب مجمع النفائس تأليف كهرك پت راى كايست در 1195 - 1196 ه ق\r\nاين كتاب را كهرك پت راى كايست در 1195 - 1196 ه ق با انتخابى از تراجم و اشعار و نقد ادبى و نظرهاى خان آرزو از تذكرهء مجمع النفائس بدست آورده و نام آن را جامع الفوائد نهاده است .\r\n\r\nنسخه :\r\nاندياآفيس ، ش 4081 مورخ 1196 ه ق .\r\n\r\nجمع الخيار تأليف قاضى احمد بن شرف الدّين حسين ابراهيمى حسينى قمى مشهور بمير منشى در اواخر قرن دهم\r\nتذكره‌ايست بسيار باارزش مشتمل بر شش جلد كوچك و مختصر در تراجم شعرا و نويسندگان آذربايجان و عربستان و عراق و خوزستان .\r\nرك : استورى 1 / 1074\r\nبراى اطلاع از احوال مؤلف و ساير آثار او رجوع كنيد به خلاصة التواريخ .\r\n\r\n","description":"","footnote":"","page_name":" 416 ","page_number":436},
  {"content":"\r\n\r\n\r\nجواهر زواهر از لچهمى نراين شفيق اورنگ‌آبادى ( قرن 12 )\r\nمؤلف اختر تابان در ضمن معرفى مآخذ خود ازين تذكره هم نام برده است ، ولى در شمار آثار شفيق اورنگ‌آبادى صاحب تذكره‌هاى گل رعنا و شام غريبان چنين اثرى مذكور نيست .\r\n« رك : اختر تابان ، ص 4 »\r\n\r\nجواهر العجائب تأليف سلطان محمد بن اميرى هروى متخلص به فخرى در 963 هجرى\r\nدر شرح احوال و ذكر آثار بيست و پنج تن از زنان سخنگوست ، به ترتيب تاريخ كه از مهستى شروع مىشود و به نسايى ختم مىگردد ، و اين نخستين تذكره‌ايست كه در احوال شاعرات تأليف و تدوين يافته است .\r\nفخرى هروى بتصريح خود اين تذكره را در آغاز جلوس جلال الدّين محمد اكبر شاه ( - 963 ه ) تأليف كرده و به جيجى بيگم معروف به ما هم اتكه مادر رضاعى اكبر شاه و والدهء ادهم خان كوكه تقديم داشته است ، چنان كه گويد :\r\n كامگار بخت و دولت ما هم بلقيس قدر * آنكه شد پرورده او را درّ شاهى در كنار\r\nبر سپهر نيك‌رايى ماه تابانى تمام * آن‌چنان ماهى كه خورشيدش بود آيينه‌دار . . .\r\nياد كردم نازنينان را در اقليم سخن * گفتم از من تحفه‌يى پيش تو باشد يادگار \r\n\r\n","description":"","footnote":"","page_name":" 417 ","page_number":437},
  {"content":"\r\n\r\n همچو فخرى كار من بارى دعاى جان تست * بندهء مخلص نمىداند ازين به كاروبار \r\n( ص 22 - 23 )\r\n\r\nدر سبب تأليف گويد :\r\nدر ايام دولت شاه‌طهماسب خلد اللّه ملكه بعزم زمين - بوس حرمين شريفين گذارم بملك سند افتاد ، و حسب التقدير چندى در آن ديار اتفاق اقامت دست داد ، تا آن خجسته ايام كه سلطان جلال الدّين محمد اكبر پادشاه غازى خلد اللّه ملكه در ملك هند قدم بر سرير همايون نهاد ، فقير قصيده‌يى در ذكر جميل آن حضرت انشا كرد ، از آنجاست :\r\n آنگه مىگويد صداى طبل او در گوش چرخ * نوبت سلطان جلال الدّين محمد اكبر است\r\nآن شهنشاه فلك قدرى كه از روى شرف * شمسهء ايوان قصرش آفتاب خاورست \r\nو بخاطر رسيد كه هديّه‌يى نيز لايق مجلس شريف فردوس آيين دلشاد زمان و گوهرشاد دوران فراهم سازد ، مدتى درين انديشه مىبودم ، آخر شبى مجموعهء تحفة - الحبيب را مطالعه مىكردم و بر اشعار دلپذير مخاديم مىگذشتم ، از تماشاى آن نگارستان معانى بهره‌مند مىگشتم ، ناگاه نظرم برين غزل مسمّاة مهرى افتاد كه :\r\n حل هر نكته كه بر پير خرد مشكل بود * آزموديم بيك قطرهء مى حاصل بود \r\n. . . الخ\r\nآخر بدلم چنان تافت و بر خاطرم قرار يافت كه جهت انبساط خاطر آن مسندنشين بلقيس نشان آنچه از طايفهء اناث در لباس نيكو اساس نظم ظاهر شده جمع سازم ، پس به ترتيب اين مختصر كوشيده پس از اتمام آن را جواهر العجائب نام كردم ، ( نقل باختصار از ديباچهء كتاب ، ص 3 - 5 ) .\r\nفخرى در پايان كتاب نيز قصيده‌يى در مدح ما هم بيگم دارد ، و بعدا همين تذكره\r\n\r\n","description":"","footnote":"","page_name":" 418 ","page_number":438},
  {"content":"\r\n\r\nرا در اواخر عهد عيسى ترخان والى سند ( 961 - 974 ه ) با تغيير ديباچه بنام وى معنون ساخته و به او تقديم داشته است « 1 » ، ازين‌رو اته سال تأليف آن را 974 دانسته است « 2 » .\r\nنثر كتاب ساده و روان است و احوال و اشعار صاحبان تراجم بقدرى كه دستياب بوده در آن آمده است ، و بااين‌حال در تذكره‌هاى بعدى بر احوال و اشعار اين عده چيزى افزوده نشده است و در هرجا كه ذكر اين 25 شاعره يا بعضى از آنها آمده به عين عبارت مأخوذ از جواهر العجائب است .\r\nنخستين كسى كه ازين تذكره استفاده كرده است تقى الدّين اوحدى مؤلف عرفات العاشقين است كه از آن بعنوان تذكرة النساء نام برده و آخرين نفر على اكبر مشير سليمى صاحب كتاب زنان سخنور است .\r\nجواهر العجائب در لكهنو بسال 1873 ميلادى در 23 صفحه بطبع سنگى مغلوطى رسيده به‌طورىكه در ذكر مسماة حيات ( ص 19 - 20 ) ترجمه و شعر سه شاعره درهم ريخته شده كه يكى تونى آتون است و ديگرى را نشناختم ، 8 بعد ازين در همان سامان يك چاپ ديگر هم شده است 9 كه تاريخ آن را نمىدانم ، و سپس در مجلهء اردوى اورنگ‌آباد با حواشى حكيم شمس اللّه قادرى بطبع رسيده و نگارنده آن مجله را هم نديده است .\r\nآثار ديگر فخرى عبارتست از :\r\n1 - ديوان اشعار شامل پنج هزار بيت در آگره به نظر تقى الدّين اوحدى رسيده است .\r\n2 - تحفة الحبيب كه مجموعه‌ايست از غزلهايى كه شعرا در اقتفاى يكديگر سروده‌اند به ترتيب قوافى از الف تا ياء ، و وى اين كتاب را بسال 929 بنام خواجه كريم - الدّين حبيب اللّه ساوجى وزير دورميش خان ( للهء سام ميرزاى صفوى والى خراسان ) در هرات تأليف كرده ، و مادهء تاريخ آن را چنين يافته است :\r\n\r\n\r\n","description":"","footnote":"\r\n( 1 ) - از تدوين ثانى جواهر العجائب نسخه‌يى در كتابخانهء خصوصى دانشمند محقق پاكستانى آقاى پير حسام الدّين راشدى در كراچى موجودست .\r\n( 2 ) - رك : ترجمهء تاريخ ادبيات اته ( ص 5 ) .\r\n","page_name":" 419 ","page_number":439},
  {"content":"\r\n\r\n تاريخ اين صحيفه كسى را عيان شود * كو بى « حد » آورد به نظر « تحفة الحبيب » \r\n929 - 12 - 941\r\nازين كتاب يك نسخه در بانكىپور بشمارهء 1993 و نسخه‌يى در كتابخانهء تاشكند است ، و دو نسخه در كتابخانهء پير حسام الدّين راشدى در كراچى و يك نسخه در كتابخانهء مدرسه سپهسالار بشمارهء 274 مورخ 1207 هجرى ، و نسخهء ناقص و بىديباچه‌يى كه تحرير قرن چهاردهم است در كتابخانهء استاد محمود فرخ خراسانى در مشهد موجودست ، و چون نسخهء اخير را مجموعهء غزليات شناخته بودند بنده شرح مفصلى در معرفى آن با ذكر احوال و آثار مؤلف نوشته در نشريهء فرهنگ خراسان ( سال پنجم ، شمارهء 3 - 4 ص 7 - 18 ) با فهرست الفبايى شعرا و تعداد غزلهاى هريك درج كردم .\r\nريو تحفة الحبيب را يكى از دو ديوان فخرى دانسته است ، ( رك : ذيل ريو ، ص 365 ) .\r\n3 - لطايف‌نامه كه ترجمهء فارسى مجالس النفائس است با اضافاتى بقلم مترجم و ذكرش خواهد آمد .\r\n4 - روضة السّلاطين ، اين كتاب هم تذكره است و در جاى خود ذكرش خواهد آمد .\r\n5 - صنائع الحسن در صنايع و بدائع شعريست و بنام ميرزا شاه حسن ارغون والى سند تأليف شده و نسخه‌يى از آن در كتابخانهء پير حسام الدّين راشدى موجودست .\r\n6 - هفت كشور ، تاريخيست آميخته باخلاق و افسانه و داستان كه بنام شاه - اسماعيل اول نوشته و نسخهء آن بشمارهء ( 33 - ج ) در كتابخانهء دانشكدهء ادبيات تهران موجود و تحرير قرن يازدهم است .\r\nميرالهى همدانى در تذكرهء خزينهء گنج ذيل نام فخرى مىنويسد كه : « . . . تا زمان شاه‌طهماسب مىزيست و مادح آن ملك بوده ، و مجالس النفائس مير عليشير از تركى\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nبه فارسى ترجمه كرد ، بعضى تراجم شعراى دورهء دوم را اضافه كرد ، كتاب ديگر بنام بستان خيال نيز تأليف كرد ، كه مطلع‌هاى غزلها از شعراى مختلف زمانش دارد » .\r\nمرحوم اختر جونا گرهى مقالهء مفصلى بعنوان روضة السلاطين شامل احوال و آثار فخرى در كتاب ارمغان علمى چاپ دانشگاه پنجاب در 1955 ميلادى به زبان اردو نوشته و در آنجا گويد كه : بوستان خيال مشتملست بر منتخبات اشعار فارسى كه يك نسخهء آن در 539 صفحه مورخ 1273 هجرى در كتابخانهء پروفسور محمد شفيع لاهورى موجودست .\r\nاين دو تعريف متضاد از يك كتاب دور از صوابست ، و در مورد اول بعيد نيست كه فخرى مطالع غزلهاى تحفة الحبيب را به صورت كتابى علىحده درآورده باشد ، و تازه هم‌زمان وى كتاب ديگرى به همين صورت و به همين نام تأليف شده و آن بوستان خيال تأليف بكتاش قلى ابدال رومى است در سال 950 هجرى و نسخه‌هاى آن فراوانست « 1 » ، از جمله نسخه‌يى از اوايل قرن يازدهم در كتابخانهء شخصى آقاى حسين اعزاز ثقفى ساكن تهران ، و نسخهء شمارهء ( 312 - ج ) كتابخانهء دانشكدهء حقوق كه در فهرست آن كتابخانه ( ص 110 ) ديوان بكتاش قلى ابدال رومى يا « بدل حافظ » شناخته شده است ، و نسخهء مورخ رجب 1325 ضميمهء مجموعهء شمارهء ( 4199 ) كتابخانهء مركزى دانشگاه با الحاقاتى از شعراى قرن دوازدهم مانند آذر بيگدلى و غيره ، و مؤلف مادهء تاريخ آن را چنين يافته است :\r\n\r\n\r\n","description":"","footnote":"\r\n( 1 ) - در آغاز آن گفته است :\r\n بخاطر رسيده مرا اين خيال * كه اشعار چندى ز اهل كمال\r\nكنم از سر صدق و اخلاص جمع * فروغى دهم هريكى را چو شمع\r\nنهم نام آن « بوستان خيال * برم تحفه‌يى نزد ارباب حال \r\nو چون تعداد شعراى اين كتاب كمتر از تحفة الحبيب است معلوم مىشود كه بكتاش قلى ابدال رومى مجموعهء مزبور را نديده بود ، و الا اگر مطالع غزلهاى آن كتاب را استخراج مىكرد بوستان خيال به چند برابر اينكه هست مير سيد .\r\n","page_name":" 421 ","page_number":441},
  {"content":"\r\n\r\n توفيق رفيق گشت چون آمالم * هر روز فزود دولت و اقبالم\r\nاتمام چو يافت اين مطالع ، تاريخ * جوييد ز بكتيش قلى ابدالم - 950 « 1 » \r\nو در مورد ثانى بايد گفت كه تحفة الحبيب بىديباچه‌يى در دست داشته و نشناخته‌اند ، و اللّه اعلم .\r\nترجمهء مؤلف - استاد دانشمند آقاى على اصغر حكمت در مقدمهء لطايف‌نامه ( ص كح - كط ) ترجمهء حالى بنام فخرى منقول از رياض الشعراء آورده‌اند كه ترجمه و اشعار از فردى تربتى است ، و كسى كه از جانب ايشان مأمور استنساخ ترجمهء فخرى هروى از رياض الشعراء بوده ، پس از ثبت نام فخرى ترجمهء بعدى را كه از فردى تربتى بوده بقلم آورده و تسليم ايشان كرده است .\r\nو اينك هر دو ترجمه را كه در رياض الشعراء بدنبال هم آمده است بنده نقل مىكنم تا حقيقت روشن شود :\r\n« مولانا فخرى از سخنوران مملكت هندوستان بوده و صاحب ديوانست ، غالبا كه همان فخرى اوّلست « 2 » و اين اشعار از ديوان اوست :\r\n صبا هرگه بزلف تابدار يار مىپيچد * ز غيرت عاشق مسكين به خود چون مار مىپيچد \r\n* * *\r\n از آن به پيش رخت ماه در حجاب شود * كه ذرّه مىننمايد گر آفتاب شود \r\n* * *\r\n با تو هر خسته‌دلى را كه چو من كار افتاد * مىتوان گفت كه كارش به خدا افتادست \r\n* * *\r\n\r\n\r\n","description":"","footnote":"\r\n( 1 ) - نقوى هم در كتاب خود ( ص 94 ) بوستان خيال را از آثار فخرى دانسته است .\r\n( 2 ) - فخرى اول ترجمه‌اش اينست : « مولانا فخرى از سخنوران مملكت هندوستان بوده باقسام سخن قادر » ( نقوى هم در ( ص 93 ) ترجمهء فردى تربتى را بجاى فخرى هروى آورده است ) .\r\n","page_name":" 422 ","page_number":442},
  {"content":"\r\n\r\n هرآن‌كه صورت او ديد ، دل ز جان برداشت * چه صورتيست كزو دل نمىتوان برداشت \r\n* * *\r\n برفت يار و ز ياران خويش ياد نكرد * بخير باد ، بما گرچه خير باد نكرد \r\n* * *\r\n چو ترك مهوش من روى در نقاب گرفت * فغان ز شهر برآمد كه آفتاب گرفت \r\n* * *\r\n آنچه زو آسوده جانم ، زخم جانان منست * وانچه دل بگشاد ازو چاك گريبان منست » \r\nفردى تربتى - در زهد ورع يگانهء زمان و در تصوّف نادرهء دورانست ، چند مثنوى در سلك نظم كشيده ، از معاصرين شاه‌طهماسب مغفور ماضى بوده ، او راست :\r\n جا كن درون دل كه ازو خوب‌تر شوى * تو قطره‌يى چو در صدف آيى گهر شوى \r\n* * *\r\n خستهء چشم و لبت گردم كه در تبهاى شوق * اين مرا چندانكه به مىكرد ، آن بيمار داشت \r\n* * *\r\n خيال خال لب او مكن كه دانهء دردست * چو در زمين دل افتد فغان و ناله برآيد \r\n* * *\r\n عالم بسوخت از غم و دل بر منش نسوخت * دل سوختم ز بهر وى و دامنش نسوخت \r\n* * *\r\n\r\n","description":"","footnote":"","page_name":" 423 ","page_number":443},
  {"content":"\r\n\r\n ناديده ما ز يار وفايى نمىرويم * ور هم رسد جفا ، ز جفايى نمىرويم\r\nهرجا كه مىرويم ديار حبيب ماست * ما از ديار عشق بجايى نمىرويم \r\n* * *\r\n نگار مست من از حال كس نمىپرسد * گلست و هيچ ز احوال خس نمىپرسد\r\nعجب نباشد اگر ياد من نكرد حبيب * زمانه‌ايست كه كس حال كس نمىپرسد » \r\nو مؤلف عرفات كه رعايت حرف اول و دوم را مىكرده ، ترجمهء فردى تربتى را بعد از فخرى آورده ، و بنده براى آنكه معلوم شود واله داغستانى در انتحال و غارت عرفات چه بلايى بر سر تقى اوحدى آورده است ، همين دو ترجمه را عينا از عرفات العاشقين نقل مىكنم :\r\n« افتخار زمان مولانا فخرى در سنهء نهصد و هفتاد در هند بوده ، و مداحى سلطان سليمه بيگم حرم اكبر پادشاه ، و مداحى شاه حسن بن شجاع [ - شاه بيگ 
  ] ارغونى بسيار كرده ، ديوانش قريب به پنج هزار بيت در آگره به نظر رسيد ، از آنجاست :\r\n اى مرهم جان ريش خونين‌جگران * چون چشم تو نيست لطف اين سيمبران\r\nسوى تو بود چشم اميدم نگران * يك چشم بود هزار لطف دگران \r\n* * *\r\n صبا هرگه بزلف تابدار يار مىپيچد * ز غيرت عاشق مسكين به خود چون مار مىپيچد\r\n\r\n\r\n","description":"","footnote":"","page_name":" 424 ","page_number":444},
  {"content":"\r\n\r\n غم موى ميانش رنج باريكست و من دارم * مرض كم در جهان اين نوع در بيمار مىپيچد \r\n* * *\r\n از آن بپيش رخت ماه در حجاب شود * كه ذره مىننمايد گر آفتاب شود \r\n* * *\r\n گفتمش هركه رود سوى تو مجنون آيد * زير لب خنده‌زنان گفت دگر چون آيد\r\nپردهء ديده همه خون جگر داد برون * تا هنوز از پس اين پرده چه بيرون آيد \r\n* * *\r\n تا دل‌خسته در آن زلف دوتا افتادست * جان محنت‌زده در دام بلا افتادست\r\nبا تو هر خسته‌دلى را كه چو من كار افتاد * مىتوان گفت كه كارش به خدا افتادست \r\n* * *\r\n هرآن‌كه صورت او ديد ، دل ز جان برداشت * چه صورتيست كزو دل نمىتوان برداشت \r\n* * *\r\n منم كه سجده‌گهم آستان خانهء تست * سپيدروئىام از خاك آستانهء تست\r\nفسون چشم تو ازبس‌كه خواب مردم بست * بهر كجا كه رسم در ميان فسانهء تست \r\n* * *\r\n\r\n","description":"","footnote":"","page_name":" 425 ","page_number":445},
  {"content":"\r\n\r\n پيش خط تو غاليهء مشك ناب چيست * جايى كه روى تست مه و آفتاب چيست\r\nهرگه به من رسى و ز حالم كنى سؤال * حالى شود مرا كه ندانم جواب چيست \r\n* * *\r\n آبروى ما غبارى از سر آنكو بسست * خاكساران را همين مقدار آب‌رو بسست \r\n* * *\r\n برفت يار و ز ياران خويش ياد نكرد * بخير باد ، بما گرچه خير باد نكرد \r\n* * *\r\n تا بكى پيش تو عرض حال زار خود كنم * گر تو فكر من ندارى فكر كار خود كنم\r\nزان بگرد خويش بينم سنگ . . . * با سپاه غم چو رو را در حصار خود كنم \r\n* * *\r\n به حال زار من آن سيمبر نمىبيند * ز حال رفتم و در حال من نمىبيند\r\nمقيم كوى تو ياد چمن نمىآرد * غريب شهر تو روى وطن نمىبيند \r\n* * *\r\n\r\n","description":"","footnote":"","page_name":" 426 ","page_number":446},
  {"content":"\r\n\r\n آنچه زو آسود جانم زخم جانان منست * وانچه دل بگشاد ازو چاك گريبان منست\r\nدوستى دانند ياران منعم از جانان ولى * اين سخن هركس كه گويد دشمن جان منست \r\n* * *\r\n چو ترك مهوش من روى در نقاب گرفت * فغان ز شهر برآمد كه آفتاب گرفت \r\n* * *\r\n دل در خم آن زلف گره‌گير فتادست * ديوانهء بيچاره بزنجير فتادست\r\nگويند كه تدبير خلاص غم خود كن * تدبير چه سازم كه ز تقدير فتادست \r\n* * *\r\n از هر دوجهان ديده برويت نگرانست * يك ديدن روى تو به از هر دوجهانست\r\nگفتم كه مريض تو ندارد سر بهبود * در خنده شد و گفت كه بهبود در آنست » \r\n« عرفات / 564 »\r\n« منفرد زمان ، محقق دوران ، استاد الكلام ، ازهد الزهّاد مولانا فردى تربتى از افاضل صاحب‌حال و اكابر صاحب كمال است ، كليات اين فردى را ديده‌ام ، وى هشتاد سال قبل ازين كه سال هزار و بيست و اندست ، در عرصهء حيات بوده ، اقسام سخن گفته ، چندين مثنوى پرداخته در تصوف بسيار صاحب‌حال و باكمال است ، اشعار او همه پخته و سنجيده و وسط مايل با على است ، يكدست و هموار حرف مىگويد ، و چندين فردى ديگر بجز وى در عرصه بوده‌اند ، و از جملهء اشعار اوست :\r\n\r\n","description":"","footnote":"","page_name":" 427 ","page_number":447},
  {"content":"\r\n\r\n جا كن درون دل كه ازين خوب‌تر شوى * تو قطره‌يى چو در صدف آيى گهر شوى \r\n* * *\r\n خستهء چشم و لبت گردم كه در تبهاى شوق * اين مرا چندانكه به مىكرد ، آن بيمار داشت\r\nمن ز ذوق وصل مردم تا غم هجران رسيد * نيك مردم ور نه آن بىرحم با من كار داشت \r\n* * *\r\n خيال خال لب او مكن كه دانهء دردست * چو بر زمين دل افتد فغان و ناله برآيد \r\n* * *\r\n عالم بسوخت از غم و دل بر منش نسوخت * دل سوختم ز بهر وى و دامنش نسوخت\r\nخوارى نگر كه از پس مرگ استخوان من * برداشت گلخنى و ز تف گلخنش بسوخت \r\n* * *\r\n تا كى ز قاصد تو بگوشم سخن رسد * كى باشد آنكه مژدهء وصلت به من رسد\r\nتا كى ز اشتياق تو جانها رسد بلب * وقتست كز وصال تو جانها بتن رسد \r\n* * *\r\n ناديده ما ز يار وفايى نمىرويم * ور هم رسد جفا ، بجفايى نمىرويم\r\nهرجا كه مىرويم ديار حبيب ماست * ما از ديار عشق بجايى نمىرويم\r\nفردى بهشت ما سر كوى محبتست * زين آستان به كهنه‌سرايى نمىرويم \r\n* * *\r\n\r\n","description":"","footnote":"","page_name":" 428 ","page_number":448},
  {"content":"\r\n\r\n نگار مست من از حال كس نمىپرسد * گلست و هيچ ز احوال خس نمىپرسد\r\nعجب نباشد اگر ياد من نكرد حبيب * زمانه‌ايست كه كس حال كس نمىپرسد \r\n* * *\r\n عجب گر از طواف كعبه عاشق [ . . . 
  ] * مگر [ . . . 
  ] مجنون بگرد محملى گردد » \r\n« عرفات ، برگ 564 »\r\nمؤلف عرفات ترجمهء فخرى را در دو جا مذكور داشته و ندانسته است كه اين هر دو يكيست :\r\n\r\nسلطان محمد بن اميرى المدعو بفخرى\r\n« زبدة المؤلفين ، عمدة الفصحا سلطان محمد بن اميرى المدعو بفخرى بسيار خوش‌طبيعت و فاضل بوده ، تا زمان شاه‌طهماسب در عرصهء وجود باقى بوده ، و وى مترجم مجالس النفائس امير عليشيرست ، چون آن نسخهء شريفه به زبان تركى تأليف يافته بوده ، وى ترجمهء آن نمود تا فايده‌اش اعم و اتم گردد ، و خود نيز بر آن الحاقات نموده و بنده بر آنجا گرديده‌ام ، و بعضى از متوسطين شعرا كه اينجا مذكور ساخته از آن عرصات جلوه داده‌ام ، در ابتداى كلام بتعريف همان ترجمه گفته است : و له\r\n اين پيكر انگيخته از كلك خيال * واقع شده پاك و صاف چون آب زلال\r\nمانند نگاريست بر اهل كمال * سر تا قدمش لطافت و حسن و جمال \r\n* * *\r\n\r\n","description":"","footnote":"","page_name":" 429 ","page_number":449},
  {"content":"\r\n\r\n شه آسمان چتر انجم سپاه * مه اوج اقبال طهماسب شاه « 1 »\r\nفرازندهء رايت عدل و داد * نوازندهء نوبت كيقباد\r\n. . . . . فراز و نشيب * زبانيست گويا به حرف نهيب\r\nچنان . . . . . برآورد دست * كه در ساز ناهيد آمد شكست\r\nز بس كو ببخشيد گوهر بكس * به پيچيد بر خويش دريا كه بس \r\nدر خاتمهء كتاب خويش در آن نسخه آورده است : قال\r\n يا رب كه جهان خوش بلقاى تو بود * تا دور سپهرست بقاى تو بود\r\nهرجا كه حديثى بزبانى گذرد * ختم سخن آن به كه دعاى تو بود » \r\n« عرفات / 553 »\r\n\r\nاميرى خراسانى\r\nتقى اوحدى ترجمهء پدر فخرى را هم در تذكرهء خود آورده و اينست : « اختر برج عالىمكانى ، گوهر درج كامل بيانى مولانا اميرى خراسانى از اعيان و اكابرست ، گويند به نسبت امارت اميرى تخلص كرده ، مولد وى هرات است ، و والد ملا فخرى صاحب تحفة الحبيب است ، نقلست كه شاه اسماعيل بعد از تسخير ، هرات را بوى و دورمش خان سپرد ، و ايشان بغايت خوش سلوك كردند ، اما اميرى از افاضل مقرر و اماجد مشتهرست ، بسيار خوش‌طبع و فهيم و حكيم و دانا بوده و با بدر الدّين هلالى و عبد اللّه هاتفى و ديگر اعزّه هميشه مخصوص افتاده ، او راست :\r\n جاى جز ميخانه خوش نايد من ديوانه را * زان كه پريار موافق يافتم ميخانه را \r\n\r\n\r\n","description":"","footnote":"\r\n( 1 ) - اين ابيات مثنوى كه در مدح شاه‌طهماسب گفته شده است ، همچنين رباعيى كه مؤلف عرفات از پايان لطائف‌نامه نقل كرده ، در لطائف‌نامه چاپ طهران نيست .\r\n","page_name":" 430 ","page_number":450},
  {"content":"\r\n\r\n بر در ميخانه حرف خانقه اى شيخ چيست * پيش عشرتگاه كم كن ذكر محنت خانه را\r\nنيست در ميخانه لايق گفتگوى قصر خلد * زانكه هست آب و هواى ديگر اين كاشانه را\r\nدم‌به‌دم در مجلس اى صوفى ترا فرياد چيست * خيز و با رندان گذار اين نعرهء مستانه را\r\nاى اميرى لعل يك‌دانه‌فروش و باده نوش * تا بدانى قيمت لعل و مى يك‌دانه را \r\n« عرفات ، برگ 92 »\r\nاين غزل را كاتب نسخهء عرفات بسيار مغلوط نوشته و بدين صورت صحيح از مجموعهء غزليات شمارهء 439 مجلس نقل كردم ، و اينك دو غزل از همان مجموعه از فخرى هروى :\r\n هست آينهء صنع خدا روى تو ما را * در آينه مىبين ، بنگر صنع خدا را\r\nجايى كه رسيدست كف پاى تو بوسم * چون زهرهء آن نيست كه بوسم كف پا را\r\nگل‌پيرهنا چون كشمت تنگ در آغوش * كان بخت ميسر نشود غير قبا را\r\nتا پيك صبا كرد طواف سر كويت * در ديده كشم خاك ره پيك صبا را\r\nما را بجفا هجر برانداخت ، كجايى * اى آنكه برانداخته‌يى رسم وفا را \r\n\r\n","description":"","footnote":"","page_name":" 431 ","page_number":451},
  {"content":"\r\n\r\n هرچند فراموشيت آيين شده باشد * يكباره فراموش مكن جانب ما را\r\nفخرى بدعا يافته‌ام دامن وصلش * سهوست كه گويم اثرى نيست دعا را \r\n* * *\r\n سجده غير از كعبهء كويت نمىشايد مرا * كافرم گر جز برين در سر فرود آيد مرا\r\nجانب بيت الحرم پيمودن را هم چه سود * چون حريم كعبهء كوى تو مىبايد مرا\r\nتا خيالت در دل آمد ، چشم پوشيدم ز خلق * جز بديدارت نخواهم چشم بگشايد مرا\r\nگفت جاى ديگرى زين در نكردى اختيار * چون كنم جاى دگر خاطر نياسايد مرا\r\nفخرى آن مه چند فرمايد كه باشم در هرات * بندهء فرمانم امّا اين نفرمايد مرا \r\n\r\n","description":"","footnote":"","page_name":" 432 ","page_number":452},
  {"content":"\r\n\r\n\r\n[ چ 
  ]\r\n\r\nچراغ انجمن\r\n« چراغ انجمن كتابيست كه در موضوع فضلا و شعراى افغانستان در سنهء 1309 هجرى شمسى بنام مبارك پادشاه بزرگ و حيات‌بخشاى افغانستان ( اعليحضرت سعيد شهيد محمد نادر شاه غازى رحمة اللّه عليه ) تأليف و در لاهور طبع شده است » .\r\n« نقل از مجلهء كابل ، سال نهم ، شمارهء يازدهم ، مقالهء شاه عبد اللّه بدخشى تحت عنوان « ادبيات فارسى » .\r\n* * * نويسندهء مقاله مؤلف تذكرهء مزبور را معرفى نكرده است .\r\n\r\nچند شاعر گمنام شيرازى تأليف احمد گلچين معانى در 1341\r\nمشتملست بر شرح احوال و منتخب اشعار در حدود يك‌صد و پنجاه شاعر شيراز و فارس كه ذكرشان در كتاب دانشمندان و سخن‌سرايان فارس نيامده بوده است و بيشترشان از شعراى قرن دهم و يازدهم هستند .\r\nقسمتى ازين تذكره در بيست و چهار شماره از روزنامهء پارس ( سال بيست و پنجم ، 1345 شمارهء 3043 تا 3087 ) و قسمتى ديگر در دوازده شماره ( سال بيست و ششم ، 1346 شمارهء 1346 تا 3161 ) درج شد ، و بقيه متوقف ماند .\r\nدر نظرست كه به شرط حيات و توفيق به صورت كتاب مستقل و بعنوان ذيل بر كتاب دانشمندان و سخن‌سرايان فارس طبع و نشر شود .\r\n\r\n","description":"","footnote":"","page_name":" 433 ","page_number":453},
  {"content":"\r\n\r\n\r\nچهل و هشت تن از شعراى معاصر تأليف نعمة اللّه ذكائى بيضائى آرانى كاشانى در 1339 ش\r\nتذكرهء مختصر و مفيديست شامل شرح احوال و آثار چهل و هشت تن از شعراى معاصر كه در انجمن ادبى طهران عضويت دارند ، به ترتيب حروف تهجى از آرش ( - كاظم شيبانى ) تا ياور ( - احمد نيك‌طلب ) .\r\nتراجم ساده و بىتكلف نوشته شده و منتخبات اشعار خوبست .\r\nاين كتاب در اسفند ماه سال 1339 شمسى در چاپخانهء گيلان واقع در طهران بقطع 1 / 24 * 8 / 17 با يك مقدمه در 185 صفحه بطبع سربى رسيده است .\r\nآقاى ذكائى بيضائى از شعراى فاضل معاصرست و تأليفات ديگرى نيز دارد كه از آن جمله است : قافيه و انواع شعر ، تذكرهء نسوان ، و تذكرهء شعراى قرن اول بهائى و هريك در جاى خود مذكورست .\r\nترجمهء مؤلف فاضل در تذكرهء چهل و هشت تن از شعراى معاصر و ساير تذكره‌هاى عصرى بتفصيل مسطورست .\r\n\r\n[ ح 
  ]\r\n\r\nحدايق الجنان از عبد الرزاق بيگ دنبلى آذربايجانى متخلص به مفتون در اواخر قرن 12\r\nشامل سرگذشت مؤلف است در شيراز و تراجم علما و شعراى آن سامان كه معاصر او بودند ، با شمه‌يى از احوال كريمخان زند و خانوادهء او تا ظهور آغا محمد خان قاجار .\r\nاستاد فقيد مرحوم ملك‌الشعراى بهار يك نسخه ازين كتاب به خط مصنف در كتابخانهء شخصى خويش داشته و كتاب تجربة الاحرار و تسلية الابرار نسخهء شمارهء\r\n\r\n","description":"","footnote":"","page_name":" 434 ","page_number":454},
  {"content":"\r\n\r\n534 كتابخانهء مجلس شوراى ملى را هم ديده ، و با مقايسهء اين دو در كتاب سبك‌شناسى خود چنين نظر داده است :\r\n« عبد الرزاق بيگ در مدت اقامت شيراز كتابى بنام حدائق الجنان در سرگذشت خود و ترجمهء فضلاى معاصر و داستانهايى از كريم خان و خانوادهء او نوشت ، و بعد همان كتاب را بار ديگر دستكارى كرده نامش را تجربة الاحرار و تسلية الابرار نهاد ، اين كتاب يكى از شاهكارهاى قرن دوازدهم هجريست ، و بشيوهء بين شيوهء وصاف و گلستان شيخ عليه‌الرحمه تحرير يافته و تمام مزاياى فنى گذشته را دربردارد ، و مىتوان آن را از جملهء آثارى دانست كه مربوط برستاخيز ادبى و بازگشت بسبك قديم است » .\r\n« سبك‌شناسى ، 3 : 320 »\r\nترجمهء مؤلف و آثار ديگر او در ذيل تجربة الاحرار مسطورست .\r\n\r\nحدائق الشعراء تأليف ميرزا امير بيگ امير بنارسى در 1262 ه ق\r\nاين كتاب مصدّرست بنام كاپيتان فتحعلى خان ظفر الدوله و شامل تراجم الفبايى مختصرى از دو هزار و ششصد و نه شاعر قديم و جديد كه با آبرو شروع و به يونس ابهرى ( - محمد يونس خان ) ختم مىشود ، و تقسيم شده است بر سى و يك حديقه و در دنبال آن سى شجره است كه در آن ضبط صحيح عناوين شاهان و شعرا را نشان داده است ، و سى و يك دوحه راجع بضبط صحيح نامهاى جغرافيايى ، و دو ثمره در باب نامها و تاريخ و مدت سلطنت شاهان پيش از اسلام ايران و دنياى اسلام ، و هفت نخله دربارهء هفت لهجهء زبان فارسى از قبيل هروى و سگزى و مانند اين‌ها ، و سى نتيجه شامل اشعارى كه بنا بر قوافى و به ترتيب حروف تهجى تنظيم شده است .\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nتاريخ اتمام اين تأليف هفتم شعبان 1262 ه ق است .\r\n\r\nنسخه :\r\nايوانف كرزن ( محتملا دست‌نويس مؤلف ) .\r\nبوهار : فهرست عربى ، ص 529 - 530 كه فقط شامل حديقه‌ها و شجره‌هاست .\r\nميرزا امير بيگ در خدمت فرمانروايان اوده بوده ، از زمان سعادت عليخان ( 1212 - 1229 ) تا دوران محمد امجد عليشاه ( 1258 - 1263 ه ) .\r\n« استورى ، 1 / 902 »\r\n\r\nحديقهء امان اللهى تأليف ميرزا عبد اللّه رونق سنندجى در 1265 ه ق\r\nتذكره‌ايست عصرى و محلّى مشتمل بر مقدمه و يك خيابان و دو گلبن و يك جويبار و يك گلدسته ، بشرح ذيل :\r\nمقدمه در سبب تأليف و تسميهء كتاب به حديقهء امان‌اللّهى ،\r\nگلبن اول در ذكر احوال و اشعار امان اللّه خان ثانى والى كردستان ،\r\nگلبن ثانى در ترجمهء احوال و ذكر اشعار سى و نه شاعر كرد ،\r\nجويبار در بيان احوال و آثار دو شاعرهء سنندجى ( - مستوره و واليه ) ،\r\nگلدسته در ترجمهء حال مؤلف ،\r\n\r\nدر سبب تأليف گويد :\r\nروزى سه چهار تذكره بنظرش رسيده كه در آنها از بعض شعراى ولايات نام برده شده بود و ديده كه اشعار آنها به نسبت آثار شعراى سنندج ارزشى ندارد و شايستهء درج در تذكره‌ها نيست ، ازين‌رو بفكر تأليف تذكره‌يى مشتمل بر احوال و اشعار شعراى سنندج مىافتد . وى اين تذكره را در سنين ما بين 20 و 30 در دست تأليف قرار داده بوده و مىخواسته كه آن را بنام خسرو خان ثانى والى كردستان ( 1240 - 1250 ) مصدر گرداند ، ولى هنوز كار تذكره بپايان نرسيده كار خسرو خان پايان\r\n\r\n","description":"","footnote":"","page_name":" 436 ","page_number":456},
  {"content":"\r\n\r\nمىپذيرد و درمىگذرد ، و اتمام كار تذكره را بهانه‌يى مىجسته تا در نوبت دوم حكومت امان اللّه خان ثانى تذكره را بپايان مىرساند و بنام وى تسميه مىكند .\r\nآغاز : « ازهار اشجار حديقهء بيان انفس و آفاق و اثمار نهال آبسال زبان ما سوى الخلّاق » .\r\nانجام :\r\n « تا تير خصم را شه آفاق شد هدف * بر عرش شد شرار دل شحنهء نجف » \r\nنثر كتاب منشيانه و مصنوع و پرتكلف است و از مجموع سه صفحه كه در ترجمهء شاعرى بقلم آورده است بيش از سه سطر مطلب بدست نمىآيد ، از ضعف تأليف و حذف افعال و اهمال قواعد دستورى نيز عارى نيست .\r\n\r\nترجمهء مؤلف :\r\nدو تن از معاصران رونق بنگارش احوالش پرداخته‌اند كه به ترتيب تقدم نقل مىشود :\r\nرضا قلى خان هدايت مىنويسد : « رونق كردستانى اسمش ميرزا عبد اللّه و اصلش از همدان بوده ، اجدادش به سنندج آمده متوقف شده‌اند ، و وى نيز در آنجا متولد گرديده در خدمت ولات سنندج منشىباشى بوده‌اند ، وى تذكره‌يى بر احوال و اشعار شعراى كردستان نگاشته ، و بنام امان اللّه خان والى آن مجموعه را حديقهء امان‌اللّهى نام گذاشته ، از اشعار خود نيز در خاتمهء آن لختى نقل كرده » ( مجمع الفصحا ، ج 2 ص 151 ) .\r\nحاج ميرزا احمد ديوان‌بيگى شيرازى كه از اواخر سال 1293 تا 1296 با سلطان مراد ميرزا حسام السلطنه در كرمانشاهان بسر مىبرده ، به اين تذكره دست يافته و تراجم عده‌يى از معاصران را از آنجا به حديقة الشعراء نقل كرده است . در ترجمهء رونق نوشته است :\r\n« رونق سنندجى اسمش ميرزا عبد اللّه و از جملهء منشيان معتبر محترم كردستان است ، دو تذكره نوشته است يكى صغير كه نامش را حديقه گذاشته ، و يكى كبير .\r\n\r\n","description":"","footnote":"","page_name":" 437 ","page_number":457},
  {"content":"\r\n\r\nصغير او را ميرزا على اكبر افسر تخلص پسرش وقتى به كرمانشاهان آمد نسخه داشت و داد ، اساس بعضى از معاصران را از آنجا نقل كردم ، وعده كرد كه تذكرهء كبيرش را با اشعارش بعد از مراجعت از كرمانشاهان به كردستان بفرستد ، نفرستاد » .\r\n« حديقة الشعراء نسخهء آقاى سلطان القرائى »\r\nبنابراين معلوم مىشود كه وى دو تذكره داشته و از تذكرهء ثانى وى يا بقول ديوان‌بيگى « تذكرهء كبير » اثرى پيدا نيست .\r\nآقاى دكتر خيام‌پور استاد دانشكدهء ادبيات تبريز برين تذكره نقدى نوشته و آن را در سلسلهء انتشارات مؤسسهء تاريخ و فرهنگ ايران ( شمارهء 1 ) بسال 1344 شمسى در 542 + 18 صفحه بقطع وزيرى در تبريز بطبع رسانيده‌اند .\r\n\r\nحديقة الشعراء تأليف محمد كاظم تبريزى ملقب به اسرار عليشاه در 1295 ق\r\nانتخابيست از تذكرهء بهجة الشعراء تأليف خود وى كه ذكرش گذشت .\r\nاستاد فقيد مرحوم عباس اقبال آشتيانى در مجلهء يادگار ( ج 5 ش 8 - 9 ص 141 - 142 ) نيز از آن بحث كرده است ، ليكن بروايت غلط يكى از فضلاى تبريز ، مؤلف را حاجى كاظم كوره‌پز و تراجم كتاب را مانند يخچاليه ساختگى دانسته است .\r\n\r\nنسخه :\r\nتبريز ، كتابخانهء خصوصى آقاى حاج حسين نخجوانى ، تحرير قرن سيزدهم هجرى .\r\n\r\n","description":"","footnote":"","page_name":" 438 ","page_number":458},
  {"content":"\r\n\r\n\r\nحديقة الشعراء تأليف حاجى ميرزا احمد ايشيك آقاسى شيرازى معروف به ديوان‌بيگى در 1296 ه ق\r\nتذكرهء شعراى قرن سيزدهم هجريست شامل 426 ترجمه با مقدمه‌يى در احوال مؤلف و سبب تأليف و شروع و ختم آن ، و يك خاتمه در احوال و آثار شاعرات .\r\nترتيب تراجم الفباييست از آبانى طهرانى تا يغماى جندقى ، و خاتمه در ذكر نه شاعره است از بىباك تركمانيه تا واليه دختر خاقان .\r\nمآخذ وى در تراجم شعراى نيمهء اول قرن سيزدهم عبارت بوده است از : حديقهء امان‌اللّهى تأليف رونق سنندجى ، ميكدهء وامق يزدى ، تذكره نايين تأليف طاير نايينى ، گلشن محمود تأليف محمود ميرزاى قاجار ، مناقب حساميه تأليف حسينقلى خان سلطانى كلهر كرمانشاهى ؛ و بسيارى از منتخبات اشعار را از مجموعهء ميرزا محمود قلندر شاه نقل كرده است .\r\nديوان‌بيگى نخست در 1260 - 1270 دست بتأليف اين كتاب زده است ، ولى بسبب پاره‌يى موانع يك‌چند ازين خيال بازمانده ، و در 1287 كه در يزد بشغل امير ديوانى اشتغال داشته و كتاب اخبار اليزد را مىنوشته ، ديگر بار درصدد جمع و ترتيب اوراق تذكره برآمده ، ازآن‌پس به اصفهان رفته و باز كار تذكره را معوق گذارده ، تا در 1293 كه بيكار بوده و در طهران روزگار مىگذرانيده مجددا بنگارش پرداخته ، سپس به كرمانشاهان مأموريت يافته و در آنجا به مدت سه سال از 1294 تا 1296 ه ق تأليف خود را تكميل كرده است .\r\nآغاز : « بسمله ( جاى خطبه سپيدست ) و بعد چنين گويد فقير ضعيف احمد بن ابو الحسن . . . »\r\nانجام :\r\n « در ظلمت هجر بودنم تا كى و چند * اى بدر تمام بر شبم مهتابى » \r\n\r\n","description":"","footnote":"","page_name":" 439 ","page_number":459},
  {"content":"\r\n\r\nنسخهء اصل ، 143 برگ ، تحرير در متن و هامش ، و چون نسخه اول است بيك قاعده نيست ، كاغذ رنگارنگ ، جلد تيماج مشكى ، 35 * 24 .\r\nاين نسخه متعلق است بدوست فاضل آقاى جعفر سلطان القرائى كه در بهمن ماه 1341 آن را با تذكره شكرستان پارس و بهجة الشعراء از تبريز به طهران آورده و در اختيار بنده گذاردند تا در تأليف اين كتاب از آنها استفاده كنم ، ازين‌رو سپاسگزار ايشانم .\r\nنسخهء ثانى حديقة الشعراء كه آن نيز به خط مؤلف است ، جزو كتب استاد فقيد مرحوم عباس اقبال آشتيانى بوده و قسمتهايى از آن را در مجلهء يادگار درج كرده است .\r\nوى پيش از سفر فرنگ تذكرهء مذكور را به استاد دانشمند آقاى على اصغر حكمت واگذار كرد ، و ايشان با ساير كتابهاى خود يك جا بكتابخانهء دانشكدهء ادبيات طهران اهداء فرمودند ، و شمارهء آن ( 281 ) است .\r\nدر نسخهء آقاى سلطان القرائى بعضى از تراجم مكررست ، و برخى بدون شعر ، و عده‌يى هم شرح حالشان اصلا نوشته نشده و فقط نام و شعرشان مسطورست ، ولى نسخهء ثانى با تجديدنظر كامل نوشته شده و با نسخهء اول اختلاف دارد .\r\nنسخهء ثالثى از حديقة الشعراء تاكنون ديده نشده است و هيچيك از فهرست‌نويسان نشان نداده‌اند .\r\n\r\nدر سبب تأليف و ترجمهء حال خود گويد :\r\n« بسمله - و بعد چنين گويد فقير ضعيف احمد بن ابو الحسن الشريف بن غلامحسين بن الحاج مؤمن بن محمد تقى الشريف بن الحاج مؤمن الشيرازى كه چون باقتضاى تقديرات خداوندى از براى فقير ميسر نشد كه تحصيل علم و سواد و كمالى نمايم زيراكه در سن نه‌سالگى كه سال هزار و دويست و پنجاه بود پدرم عليه‌الرحمه بدرود جهان نمود و در پناه موالى خود برآسود ، و تربيت و پرستاريم موكول شد به آقا محمد على جد امّىام كه خدايش رحمت كناد و او كه شرح مختصرى از حالش را درين اوراق\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nدر حرف ميم نوشته‌ام در ظرف دو سال اوقات صرف تربيتم كرد ، و در آن مدت آن‌قدر شد كه از خواندن كتابهاى فارسى رسمى و مراسلات و مكاتبات و سياق جواب نوشتن مطالب مستغنى شدم ، و در مقدمات از آن سه چهار كتاب امثله و صرف مير و عوامل و امثال آنكه در دبيرستان معمول و بازيچهء اطفال دبستانست فىالجمله ربطى حاصل نمودم ، و از نجوم سى فصل ناقص و بيست باب ناتمامى خواندم ، و از خط همين‌قدر حظ بردم كه مايهء او اكنون در دستست ، پس از آن شبى مرا مخاطب كرده فرمايش چند نمود ، و مجملش اين بود كه اولا در سلسلهء ما عالم و فقيه و مجتهدى نبوده و فصلى در انكار اصرار بزيادتى تحصيل تقرير كرد ، و خلاصه‌اش اينكه رسيدن باعلى درجهء علم و فضل كه قائده‌اش فقط تحصيل آخرتست ، در هر عصر و دورى منحصر بقليلى است ، با توجه و عنايت خداوند ، و آنها كه بمقام كمال و منتهى درجهء فضل و علم نمىرسند غالبا امر آخرتشان مغشوش است ، ازين‌روى چندان به تحصيل علم تو ميل ندارم ، و خود اين فقير هم همين مطلب را در مقدمهء وصيت‌نامچه كه به جهت فرزند گرامى محمد ابراهيم مدعو بخليل نوشته‌ام فىالجمله بسطى داده ، بالجمله پس از آن فرمود كه اما نوكرى ، مسلما در آن امر خسران دنيا و آخرتست ، و اگر در هزاران از آنها يكى نجات يابد خيلى نادر و عجيب ، و نمىدانست كه عاقبت تقدير مرا گرفتار نوكرى خواهد كرد ، و خسر الدنيا و الآخرة خواهم شد ، پس از آن گفت امرى را كه درين دنيا آدم عاقل مىتواند تحصيل گذران از آن نمايد ، و با تدين و تعقل آخرت خود را هم محفوظ دارد ، منحصرست بزراعت و تجارت ، و در صورت امكان جمع هر دو با هم ، اما زراعت عاجلا از براى تو ميسر و مقدور نيست ، و اكنون اولى اينكه مشغول تجارت شوى ، و آن‌قدر كه تا حال از خط و رسم كاغذنويسى و سواد خواندن مراسلات تحصيل‌كرده‌يى از براى شخص تاجر كافيست ، خاصه اينكه تجارت شغل اصلى تو و تمام اقارب و منسوبانت مشغول تجارت و از مشاهير تجار ايران و هندوستان بلكه چين و فرنگستان مىباشند ، و بعد از تقرير اين تفصيلات ، صباح همان شب از دبستانم بيرون آورده روانهء يزدم كرد ، زيراكه در آن‌وقت مرحوم خالو و بعض اقاربم در آنجا و مشغول تجارت بودند ، ديگر\r\n\r\n","description":"","footnote":"","page_name":" 441 ","page_number":461},
  {"content":"\r\n\r\nباقى حالات و مسافرتها و انقلابات احوال خود را در شرحى كه بر احوال خود نوشته بسط داده‌ام ، و آن كتاب نيز در نزد فرزندى موجودست ، و در اين مقام گنجايش زياده ازين ندارد ، اما مقصود ازين مقدمات اينكه در اول عمر مجال تحصيل علم و ادب نكردم ، ولى چون از روى فطرت مايل بودم ، بهرجا كه مىرفتم طالب و راغب صحبت اهلش مىشدم ، و بصحبت هركه مىرسيدم كسب فيض كرده و در خزينهء سينه محفوظ مىداشتم ، برخى را هم بمسودات مىبردم ، و هروقت فرصت و فراغتى بدست مىافتاد بمطالعهء احاديث و اخبار و تواريخ و اشعار مشغول مىشدم ، تا در سنوات ميان هزار و دويست و شصت و هفتاد كه زمان عمرم ميان بيست و سى بود به خيال افتادم كه تذكره‌يى بر احوال شعراى معاصر خود بنويسم ، زحمتى كشيده رنجى بردم ، و قدرى از احوال و اشعار هركس را تحصيل كرده نوشتم ، هنوز نظم و ترتيبى پيدا نكرده علائق فوق‌العاده بهم‌رسانيده گرفتار امور نوكرى و ديوانى شده بقسمى كه به كلى از آن خيال افتادم ، و چنان مىبود تا سال هزار و دويست و هشتاد و هفت كه به يزد رفتم و باقتضاى وقت كتاب اخبار اليزد را نوشتم ، و ببعض مناسبات در مقام جمع آن اوراق افتاده ديدم بسيارى از مسودات از ميان رفته و قليلى از آنها مانده ، باقيمانده را جمع و فىالجمله انتظامى داده از تذكرهء وامق و اشعار شعراى يزد قدرى افزودم و در مقام اتمام برآمدم ، كه ناگاه بانگ الرحيل برآمد و حركت به اصفهان كردم و همچنان معوق و بىترتيب بماند ، تا در سال هزار و دويست و نود و سه كه در دارالخلافهء طهران بيكار و تنها ماندم لا بد از براى مشغولى خاطر مشغول نگارش حال بعضى گرديده ، و در همان حال مسافرت كرمانشاهانم تقدير شد ، و در كرمانشاهان در سنوات هزار و دويست و نود و چهار و پنج و شش با گرفتارى و مشغلهء نوكرى و تحمل زحمات مردم و تنظيم امر ديوان‌خانه و مجلس تحقيق آنجا بعلاوه سعى و اهتمام در جمع و تأليف كتاب نخبة - المصيبات احمدى اصرار و تشويق و همراهى استاد اديب و فاضل لبيب ، رئيس اهل كمال و پيشواى اهل حال ، ذو الحسب الرفيع و النسب المنيع حسينقلى خان سلطانى كه فىالجمله حال و كمالش در موقع خود تحرير مىشود باتمام و انجام عازم و جازمم كرده\r\n\r\n","description":"","footnote":"","page_name":" 442 ","page_number":462},
  {"content":"\r\n\r\nبلكه سبب شد تا از معاصران تجاوز كرده بعضى را هم كه بعد از انجام آتشكدهء مرحوم آذر و قبل از معاصران بوده‌اند اضافه نمايم ، بعلاوه بهتر دانستم كه اين مجموعه شامل حال شعراى فقط نباشد ، از علما و عرفا هم ذكرى نموده در بعضى جاها هم فائدهء تاريخى منظور شود ، و چنان كردم ، و مدار را به ترتيب حروف اول تخلص قرار دادم ، و هريك را هم تخلص معينى نبود همان حرف اول اسمشان را ملاحظه كردم و قرار دادم كه بعد از اتمام و ترتيب اگر خبرى از حال شاعر معاصرى برسد يا شعرى شنيده شود ، ملحقاتى اضافه كرده در آنجا بنگارم و اين مجموعه را مسمّى كردم به حديقة الشعراء » .\r\nوى در ترجمهء ميرزا عبد الوهاب نشاط اصفهانى « معتمد الدوله » از تأليف ديگر خود بنام ذيل رياض الجنة نيز نام مىبرد و گويد : « در ذيلى كه بر تاريخ رياض الجنة نوشته‌ام فىالجمله در احوال آن جناب و مرحوم حاجى ميرزا سيد حسين خان اصفهانى بسطى داده و رجحان ايشان را در مقام كرم بر اسخياى دنيا مدلّل داشته‌ام » .\r\n« رك : حديقة الشعراء ، نسخه آقاى سلطان القرائى ، ص 190 »\r\n\r\nترجمهء ديگرى از مؤلف :\r\nحاجى ميرزا احمد ايشيك آقاسىباشى - خلف الصدق غفران‌مآب آقا ابو الحسن تاجر شيرازى ، در سال 1241 در شيراز متولد گشته ، در اوايل مراحل زندگانى بمناسبت شغل اجدادى مشغول تجارت گرديده ، مدتى در يزد توقف كرده ، عود بشيراز نمود ، و چون عاليجاه خلاصة الاشباه آقا محمد على كدخداى اين محله ميدان شاه كه جد مادرى حاج ميرزا احمد بود ، از پسر خود رنجش خاطر داشت ، منصب كدخدايى را به حاجى ميرزا احمد واگذاشت و سالها بر اين منوال گذشت و در سال 1277 حاجى ميرزا احمد منصب كدخدايى را بخالوى خود عاليجاه آقاجانى واگذاشت ، و خود در ركاب نواب اشرف و الا حسام السلطنه سلطان مراد ميرزا قاجار از شيراز بخراسان رفت ، و منصب ايشيك آقاسىباشى را تصاحب نمود ، و در سال هشتاد و دو در ركاب نواب معزى اليه عود بشيراز نمود ، و در سال هشتاد و شش باز در ركاب نواب معزى اليه از شيراز بطهران\r\n\r\n","description":"","footnote":"","page_name":" 443 ","page_number":463},
  {"content":"\r\n\r\nو از طهران بمنصب امير ديوانى به شهر يزد برفت ، و در سال نود و يك باز در ركاب نواب معزى اليه بمنصب ايشيك آقاسىباشى عود بشيراز نمود ، و در سال نود و دو باز در ركاب نواب معزى اليه از شيراز بطهران و از طهران بكرمانشاهان برفت ، و در سال نود و هشت بعد از وفات نواب حسام السلطنه عود بشيراز نموده در كنج قناعت گنج راحت را يافته گذرانى دارد ، و از مآثر او كتاب حديقة الشعراء و تاريخ يزد و كتابى در مصائب اهل بيت نبوت است ، و اين چند شعر ازوست :\r\n اى سخنور كه نزد اهل خرد * مدحتت فرقى از هجا نكند\r\nزان كه از مدح و هجو هرچه بود * كس بگفتارت اعتنا نكند\r\nبا چنين پايه شعر خوش‌تر آنك * شعر گفتن كس ادعا نكند\r\nگرچه گويى كه چون تو ممدوحى * شعر ازين بهتر اقتضا نكند\r\nبا چنين شعر كس بمدحت من * به كه شاعر طمع عطا نكند\r\nباز فىالجمله هديه‌يى دادم * گرچه خرجى ترا وفا نكند \r\n« فارسنامهء ناصرى ، ج 2 ص 130 »\r\nسال درگذشت ديوان‌بيگى بدرست معلوم نيست ، مرحوم اقبال در مجلهء يادگار تاريخ فوت او را 1310 نوشته و در فارسنامهء ناصرى كه بسال 1313 تأليف يافته آمده است كه : در كنج قناعت گنج راحت را يافته گذرانى دارد » و ازين عبارت مستفاد مىشود كه در آن تاريخ زنده بوده ، و دوست دانشمندم آقاى آدميت در كتاب دانشمندان و سخن‌سرايان فارس سال فوت وى را بعد از 1313 دانسته‌اند و حق با ايشانست ، رك : فارسنامه ص 130 .\r\n\r\nفهرست اسامى شعرا\r\nالف 1 - آبانى طهرانى ( نصر اللّه ) 2 - آرام يزدى ( ميرزا محمد صادق ) 3 - آزاد هندى 4 - آشفتهء شيرازى ( محمد كاظم م 1288 )\r\n\r\n","description":"","footnote":"","page_name":" 444 ","page_number":464},
  {"content":"\r\n\r\n5 - آشفتهء قاجار ( رضا قلى خان ) 6 - آشناى يزدى ( آقا عبد الكريم ) 7 - آشوب طهرانى ( ابو القاسم ) 8 - آگاه قاجار ( اردشير ميرزا بن عباس ميرزا م 1289 ) 9 - آيت قزوينى ( محمد حسن ) 10 - ميرزا ابراهيم گلپايگانى 11 - حاجى ميرزا سيد ابراهيم فسوى شيرازى م 1245 12 - ابطحى شيرازى ( سيد محمد حسين انجوى ) 13 - ميرزا ابو القاسم قمى 14 - ميرزا ابو القاسم شيرازى 15 - اثيم سنندجى ( فضل اللّه بيگ ) 16 - ملا احمد نراقى كاشانى 17 - احمد كردستانى 18 - ميرزا سيد احمد شيرازى 19 - اختر گرجى ( احمد بيگ 1232 ) 20 - ادب كرمانشاهى ( ميرزا سيد محمد تقى ) 21 - اديب صفوى ( ميرزا احمد ) 22 - اديب شيرازى 23 - اديب تفرشى ( احمد ) 24 - اديب تبريزى ( العلى خان اديب الملك ) 25 - ارسطوى قمى ( ميرزا ارسطو ) 26 - اسحاق فراهانى 27 - اسرار سبزوارى ( حاج ملا محمد هادى ) 28 - اسماعيل يزدى ( ميرزا سيد محمد اسماعيل طباطبائى ) 29 - اسير سنندجى ( اسد اللّه ) 30 - اشترى يزدى ( ميرزا عبد المحمد ) 31 - افسر اصفهانى ( عبد الرحيم بن مسكين ) 32 - افسر سنندجى ( ميرزا على اكبر بن ميرزا عبد اللّه رونق ) 33 - افسر اصفهانى ( ميرزا عبد الرزاق ) 34 - افسر يزدى ( ميرزا عبد الوهاب طبيب ) 35 - افسر قاجار ( محمد ميرزا بن فتحعلى شاه ) 36 - افسر قزوينى « 1 » 37 - الفت نورى اصفهانى ( ميرزا كاظم ) 38 - الهامى كرمانشاهى ( ملا احمد ) 39 - امان اللّه سنندجى ( م 1240 ) 40 - اميد نهاوندى ( ميرزا ابو الحسن خان ) 41 - اميد كرمانشاهى ( ميرزا عباس م 1288 ) 42 - انجم يزدى ( ميرزا محمد على تفتى ) 43 - انجم يزدى ( ميرزا محمد على نواب مصلى م 1257 ) 44 - انجمن شيرازى ( ميرزا اسحاق شمس المعالى )\r\n\r\n\r\n","description":"","footnote":"\r\n( 1 ) - رك : ذيل تذكرهء افسر .\r\n","page_name":" 445 ","page_number":465},
  {"content":"\r\n\r\n45 - انيس طباطبائى ( سيد جعفر ) 46 - ايمن كرمانى ( ميرزا عبد الغنى )\r\nب 47 - بارق كرمانشاهى ( آقا محمد م 1283 ) 48 - باقر قاجار ( باقر خان بن حسينقلى خان ) 49 - بديع اصفهانى ( سيد بديع الزمان درب امامى ) 50 - پرتو اصفهانى ( ميرزا آقا جان ) 51 - پرتو بروجردى كردستانى ( محمد كاظم م 1247 ) 52 - پروانهء شيرازى ( ميرزا تقى شب‌رو ) 53 - پروين طهرانى ( ملا على ) 54 - پريشان شيرازى ( محمود ) 55 - بزمى شيرازى ( آقا مهدى ) 56 - بسمل شيرازى ( حاج ملا حسن وكيل الشرع م 1247 ) 57 - بقاى اصفهانى ( ميرزا سيد كاظم حسينى رستم الشعراء ) 58 - بقاى كرمانشاهى ( محمد رحيم ) 59 - بهارى يزدى ( ميرزا سيد ابو القاسم پسر خزانى ) 60 - بهار يزدى ( سيد ابو القاسم ) 61 - بهار نايينى ( ميرزا سيد ابو طالب خان م 1287 ) 62 - بهار شيروانى ( ميرزا نصر اللّه ) 63 - بهار اصفهانى ( آقا محمد على مذهب ) 64 - بهجت قاجار ( غلامحسين ميرزا صدر الشعراء ) 65 - بيدل شيرازى ( حاجى سيد رحيم م 1257 ) 66 - بيدل يزدى ( احمد خان ) 67 - بيدل يزدى « 1 » ( آقا زين العابدين م 1257 ) 68 - بيدل مازندرانى كرمانشاهى ( ميرزا حاجى محمد م 1289 ) 69 - بيرم گرمسيرى فارسى ( م 1266 ) 70 - بيضاى اصفهانى ( حسنعلى ) 1 - بيضاى قاجار ( عماد الدوله امامقلى ميرزا م 1292 ) 72 - بيضاى قاجار ( اللّه‌ويردى ميرزا بن فتحعلى شاه ) ت 73 - تاراج اصفهانى ( محمد حسين ) 74 - تاراج شيرازى ( ميرزا خسرو )\r\n\r\n\r\n","description":"","footnote":"\r\n( 1 ) - رشحهء اصفهانى او را بابلى نوشته است .\r\n","page_name":" 446 ","page_number":466},
  {"content":"\r\n\r\n75 - ترابى جهرمى ( ابو تراب ) 76 - تسلى شيرازى ( آقا رجبعلى ) 77 - تمناى يزدى ( ميرزا حسن هراتى الاصل ) 78 - توفيق كلهر كرمانشاهى ( نصر اللّه بيگ م 1260 )\r\nث 79 - ثاقب كرمانى ( ميرزا زين العابدين م 1272 ) 80 - ثنائى حجازى ( ميرزا ابو القاسم قائم مقام مقتول در شب آخر صفر 1251 )\r\nج 81 - جامع شيرازى ( ميرزا محمد م 1262 يا 63 ) 82 - جرس طهرانى ( ميرزا مهدى ) 83 - ميرزا جعفر ترك 84 - جلال قاجار ( جلال الدّين ميرزا ) 85 - جلالى بافقى ( آقا عليرضا ) 86 - جلوهء شيرازى ( شيخعلى پسر مفتون ) 87 - جلوهء اصفهانى ( ميرزا سيد ابو الحسن ) 88 - جمرهء كاشانى ( سيد فرج اللّه ) 89 - جواد فسوى 90 - جوهرى كردستانى ( خسرو بيگ ) 91 - جيحون يزدى ( ميرزا محمد نواب تاج الشعراء )\r\nح 92 - حاجب شيرازى ( ميرزا حيدر على ) 93 - حامد عرب ( شيخ احمد بحرينى فارسى ) 94 - حالت كرمانشاهى ( محمد على ) 95 - حبيب شيرازى ( ميرزا سيد ابو القاسم دستغيب م 1246 ) 96 - حبيب يزدى ( ابو القاسم ) 97 - حجاب شيرازى ( ميرزا فتحعلى ) 98 - حجاب شيرازى ( محمد مهدى ) 99 - حجاب يزدى ( ميرزا علينقى پسر حيران ) 100 - حسرت سنندجى ( تقى ) 101 - حسرت نايينى ( ميرزا سيد حسين خان ) 102 - حسرت همدانى ( ميرزا تقى ) 103 - حسرت بروجردى 104 - حاجى محمد حسن يزدى 105 - حسن خان سمنانى 106 - آقا حسين جهرمى\r\n\r\n","description":"","footnote":"","page_name":" 447 ","page_number":467},
  {"content":"\r\n\r\n107 - حسينى يزدى ( ميرزا سيد محمد حسين م 1217 ) 108 - حسينقلى خان قزوينى سعد الملك 109 - ملا حسين نايينى 110 - حسين ميرزا محمد حسين زنجانى بحرانى الاصل 111 - ميرزا حسين گرمرودى آذربايجانى 112 - حشمت قاجار ( همايون ميرزا بن فتحعلى شاه ) 114 - حكيم شيرازى ( محمود بن وصال ) 115 - حكيم يزدى ( ميرزا محمد على طبيب م 1287 ) 116 - حكيم طهرانى ( على ) 117 - حيدرى يزدى ( آقا سيد ابو الحسن م 1267 ) 118 - حيران يزدى ( ميرزا محمد على مدرس م 1260 ) 119 - حيران يزدى ( ملا غلامحسين ) 120 - حيران فارسى 121 - حيران يزدى ( حاجى سيد مرتضى ) 122 - حيرت شيرازى ( ميرزا سيد محمد ) 123 - حيرت كرمانشاهى\r\nخ 124 - خادم طباطبائى ( آقا سيد صادق ) 125 - خاقان قاجار ( فتحعلى شاه م 1250 ) 126 - خاقانى محلاتى ( ميرزا حبيب اللّه ) 127 - خاموش يزدى ( ميرزا سيد ابراهيم بن حيران ) 128 - خاورى شيرازى ( ميرزا سيد فضل اللّه م 1267 ) 129 - خاور دنبلى ( محمود خان م 1260 ) 130 - خاور قاجار 131 - خاورى مازندرانى ( ميرزا محمد اسماعيل ) 132 - خاور كرمانشاهى 133 - خجستهء اصفهانى ( برادر صفىعلى شاه ) 134 - خرد رشتى 135 - خرم شيرازى ( م 1250 ) 136 - خرم شيرازى ( عليرضا م 1263 ) 137 - خرم شيرازى ( سيد محمود ) 138 - خرم شيرازى ( نور محمد ) 139 - خرم قراچه‌داغى 140 - خرم سنندجى ( ميرزا فتح اللّه م 1239 ) 141 - خرم خراسانى ( عبد المجيد مشهدى ) 142 - خرم ( بدون ترجمه ) 143 - خزان نورى\r\n\r\n","description":"","footnote":"","page_name":" 448 ","page_number":468},
  {"content":"\r\n\r\n144 - خزانى يزدى ( حاجى ميرزا محمد على ) 145 - خسرو سنندجى ( خسرو خان والى م 1249 ) 146 - خسروى قاجار ( محمد قلى ميرزا ملك‌آرا ) 147 - خسروى قاجار ( محمد باقر ميرزا ) 148 - خسروى كرمانشاهى ( محمدصادق خان زنگنه مقتول در 1284 ) 149 - خليل قزوينى ( م 1281 ) 150 - خموش طهرانى ( ميرزا شريف ) 151 - خوش‌دل كرمانشاهى ( م 1285 )\r\nد 152 - داراى قاجار ( عبد اللّه ميرزا بن خاقان ) 153 - دانش تفرشى ( ميرزا سيد هادى ) 154 - دانش رشتى ( شيخ حسن ) 155 - داور قاجار ( امام‌ويردى ميرزا بن فتحعلى شاه ) 156 - داورى شيرازى ( محمد بن وصال ) 157 - دبير فارسى ( ميرزا محمد حسين ) 158 - دشتى فارسى ( محمد خان ) 159 - دولتشاه قاجار ( محمد على ميرزا بن فتحعلى شاه م 1237 ) 160 - دهقان سامانى\r\nذ 161 - ذبيح شيرازى ( ميرزا سيد احمد ) 162 - ذوقى بسطامى ( ميرزا فتح اللّه ) 163 - ذوقى خويى ( ميرزا عبد الرسول م 1263 )\r\nر 164 - راجى كرمانى ( ملا بمانعلى ) 165 - راحت فسايى ( ميرزا محمد حسين ) 166 - راز شيرازى ( ميرزا ابو القاسم م 1285 ) 168 - رجاى نايينى ( ميرزا سيد حسين ) 169 - رشحهء اصفهانى ( آقا محمد باقر م 1266 ) 170 - رضا قلى يزدى ( ميرزا . . . ) 171 - رضوان قاجار ( شمس الشعراء سام ميرزا ) 172 - رفعت نهاوندى ( علىمحمد ) 173 - رنجور قاجار ( ميرزا محمد خان بن حسينقلى خان برادر خاقان ) 174 - روشن نورى ( ميرزا هدايت اللّه )\r\n\r\n","description":"","footnote":"","page_name":" 449 ","page_number":469},
  {"content":"\r\n\r\n175 - روشن اصفهانى ( محمد صادق ) 176 - رونق سنندجى ( ميرزا عبد اللّه ) 177 - رهى اصفهانى ( محمد ابراهيم ) 178 - رهى طهرانى ( ميرزا محمد على ) 179 - رياض رازى ( حسين ) 180 - رياضى يزدى ( ميرزا محمد باقر م 1292 )\r\nز 181 - زرگر اصفهانى ( حسن م 1260 ) 182 - زين العابدين بروجردى 183 - زيور يزدى ( ميرزا تقى ) 184 - زيور يزدى س 185 - سائل قيرى ( محمد سعيد م 1220 ) 186 - سابق اصفهانى ( م 1240 ) 187 - ساغر اصفهانى ( محمد ابراهيم ) 188 - ساكت شيرازى ( ميرزا كوچك ) 189 - سالك اصفهانى ( ميرزا محمد حسين ) 190 - سالك كرمانشاهى ( اللّه دوست ) 191 - سامانى شيرازى ( ميرزا حسن بن قاآنى م 1276 ) 192 - سپهر كاشانى ( ميرزا محمد تقى لسان الملك ) 193 - سرباز بروجردى ( اسماعيل ) 194 - سرخوش هراتى 195 - سرور يزدى ( آقا زين العابدين ) 196 - سرور اصفهانى ( ميرزا كوچك ) 197 - سرور خوانسارى ( محمد حسين ) 198 - سروش اصفهانى ( محمد على ) 199 - سفير يزدى ( حاجى خليل خان كوراغلى مقتول در 1219 ) 200 - سلطانى كلهر ( حسينقلى خان ) 201 - سلطانى قاجار ( محسن ميرزا مير آخور ) 202 - سمر نايينى ( ميرزا سيد حسين م 1282 ) 203 - سودايى زواره‌يى ( ميرزا عبد اللّه ) 204 - سهاى نايينى ( ميرزا عبد الحسين ) 205 - سهاى يزدى ( ميرزا سيد ابو الحسن م 1262 ) 206 - سهاى تبريزى ( ميرزا ابراهيم ) 207 - سهيل كرمانشاهى ( محمد قلى خان ) 208 - سيد قزوينى ( سيد ابو القاسم معروف به سيد شاه )\r\n\r\n","description":"","footnote":"","page_name":" 450 ","page_number":470},
  {"content":"\r\n\r\nش 209 - شاپور قاجار ( شيخعلى ميرزا شيخ الملوك ) 210 - شارق قاجار ( سلطان محمد ميرزا ) 211 - شايق اصفهانى ( ميرزا محمد على ) 212 - شجر شيرازى ( ميرزا اسد اللّه ) 213 - شحنهء مازندرانى ( محمد مهدى خان اوبهى م 1247 ) 214 - شعراى يزدى ( ميرزا محمد على ) 215 - شعراى اصفهانى ( ميرزا طاهر م 1274 ) 216 - شعراى يزدى ( ميرزا ابو القاسم ) 217 - شفق يزدى ( ميرزا احمد ) 218 - شكستهء قاجار ( حسنعلى ميرزا شجاع السلطنه ) 219 - شكرريز يزدى ( شيخ ابو الحسن ) 220 - شكوه اصفهانى ( ميرزا سيد عبد الوهاب ) 221 - شكوه يزدى ( ميرزا عبد المجيد ) 222 - شكيب نايينى ( ميرزا عبد الرضا ) 223 - شوقى يزدى 224 - شوكت قاجار ( محمد تقى ميرزا حسام السلطنه م 1280 ) 225 - شوكت طهرانى ( حسن ) 226 - شهاب ترشيزى ( ميرزا عبد اللّه خان م 1262 ) 227 - شهاب اصفهانى ( ميرزا نصر اللّه تاج الشعراء م 1291 ) 228 - شهلاى يزدى ( ميرزا محمد على ) 229 - شهدى 230 - شهيد شيرازى ( ميرزا عبد اللّه ) 231 - شيبانى كاشانى ( فتح اللّه خان ) 232 - شيداى يزدى ( ميرزا ابو الحسن م 1229 ) 233 - شيفتهء همدانى ( ابو القاسم )\r\nص 234 - صابر قاجار ( اسحاق ميرزا ) 235 - صابر قاجار ( محمد هادى ميرزا ) 236 - صابر شيرازى ( آقا مهدى ) 237 - صاحب علىآبادى ( ميرزا محمد تقى صاحب ديوان م 1256 ) 238 - صادق يزدى 239 - صادق شيرازى ( درويش صادق ) 240 - صادق جهرمى ( محمد صادق خان ) 241 - صاعد شيرازى ( م 1293 ) 242 - صالح اصفهانى ( شيخ صالح ) 243 - صافى اصفهانى ( ميرزا جعفر ) 244 - صافى قزوينى\r\n\r\n","description":"","footnote":"","page_name":" 451 ","page_number":471},
  {"content":"\r\n\r\n245 - صباى كاشانى ( فتحعلى خان 1238 ) 246 - صبورى كلهر ( عبد الكريم ) 247 - صحبت لارى ( محمد باقر ) 248 - صرصر قزوينى ( محمد على ) 249 - صفاى تفرشى ( ميرزا عبد المجيد ) 250 - صفائى قزوينى 251 - صفاى شيرازى ( ميرزا سيد ابراهيم ) 252 - صفائى يزدى ( ميرزا محمد على ) 253 - صفى اصفهانى ( حاج ميرزا حسن صفىعلى شاه ) ط 254 - طاهر نايينى 255 - طاير جهرمى ( سيد مرتضى ) 256 - طاير نايينى ( ميرزا حسنعلى ) 257 - طاير شيرازى ( حسن خان م 1247 ) 258 - طراز يزدى ( آقا عبد الوهاب ) 259 - طرب نايينى ( ميرزا جعفر ) 260 - طرفهء محلاتى ( ميرزا فرج اللّه خازن الاشعار ) 261 - طلعت اصفهانى 262 - طوبى نايينى ( ميرزا سيد محمد خان م 1284 ) ظ 263 - ظريف ( بدون ترجمه ) 264 - ظفر اصفهانى ( ميرزا عبد الحسين ) ع 265 - عاشق كرمانشاهى ( محمد ) 266 - عالى شيرازى ( ميرزا محمد حسين م 1246 ) 267 - عامى شيرازى ( حسين ) 268 - عباس ( حاجى ميرزا آقاسى وزير م 1265 ) 269 - عبد الباقى ميرزاى قاجار 270 - عبد الحميد جهرمى 271 - عبد الرحيم فسايى ( م 1167 ) 272 - عبد الصمد فسايى ( م 1250 ) 273 - عبد العلى كاشانى 274 - عبد المطلب كاشانى 275 - عبد العلى خلخالى 276 - عجيب مازندرانى ( محمد خليل م 1280 ) 277 - عشرت نايينى ( ميرزا سيد عبد الحسين ) 278 - عشرت بهبهانى ( حمد اللّه ) 279 - عشرت تويسركانى ( على محمد ) 280 - عشقى كرمانشاهى ( سيد حسن ) 281 - عطارد سواد كوهى ( ميرزا عباس خان ) 282 - على شيرازى 283 - حاجى ميرزا سيد على يزدى ( م 1282 )\r\n\r\n","description":"","footnote":"","page_name":" 452 ","page_number":472},
  {"content":"\r\n\r\n284 - حاج على اكبر شيرازى 285 - عندليب كاشانى ( محمد حسين پسر صبا ) 286 - عنقاى اصفهانى ( ميرزا جواد ) 287 - عيانى جهرمى ( احمد خان )\r\nغ 288 - غارت زند ( امامقلى خان ) 289 - غالب آذربايجانى ( اسد اللّه خان ) 290 - غبار يزدى ( ملا محمد باقر ) 291 - غمامى يزدى\r\nف 292 - فاخر خراسانى ( ميرزا حيدر ) 293 - فانى ( ملا حسين ) 294 - فائق آشتيانى ( محمد تقى ) 295 - فائق ابرقويى 296 - فدايى يزدى ( ميرزا سيد يحيى پسر وامق ) 297 - فراغى قاجار ( ابو تراب ميرزا ) 298 - فرامرز شيرازى ( م 1263 ) 299 - فرخ يزدى ( مهدى ) 300 - فروغ اصفهانى ( ميرزا مهدى ) 301 - فروغى بسطامى ( ميرزا عباس 1274 ) 302 - فروغى اصفهانى ( ميرزا محمد حسين ) 303 - فرهنگ نايينى ( ميرزا زين العابدين ) 304 - فرهنگ شيرازى ( ابو القاسم بن وصال ) 305 - فريب اصفهانى ( عبد الغفار ) 306 - فطرت نوايى ( چراغ‌على خان ) 307 - فنايى خويى ( ميرزا سيد عبد الرسول م 1263 ) 308 - فيروزى شيرازى ( ميرزا على پسر بيدل )\r\nق 309 - قاآنى شيرازى ( ميرزا حبيب اللّه م 1270 ) 310 - قادر بروجردى ( ميرزا حسن ) 311 - قانع جهرمى ( شيخ محمد ) 312 - قدرت قمى ( باقر ) 313 - قدسى شيرازى 314 - قضائى يزدى ( آقا عبد الرحيم )\r\nك 315 - كامل كرمانشاهى ( ميرزا محمد خان م 1264 )\r\n\r\n","description":"","footnote":"","page_name":" 453 ","page_number":473},
  {"content":"\r\n\r\n316 - كامى اصفهانى ( ميرزا سيد ابراهيم ) 317 - كلهر كرمانشاهى ( محمد حسين ) 318 - كمال جبل عاملى ( عيسى ) 319 - كوثر كلهر كرمانشاهى ( اسكندر خان م 1276 ) 320 - كوثر يزدى ( ميرزا صادق ) 321 - كوثر كرمانشاهى ( ميرزا حسن ) 322 - كوكب يزدى ( ميرزا عبد العلى نواب م 1239 ) 323 - كيوان طهرانى ( ميرزا محمد م 1291 يا 92 )\r\nگ 324 - گلشن اصفهانى ( بدون ترجمه ) 325 - گلشن شيرازى ( بدون ترجمه ) 326 - گلشن نايينى ( ميرزا حسينعلى ) 327 - گوهر تبريزى ( سيد محمد حسين )\r\nل 328 - لايق ابرقويى ( على )\r\nم 329 - مايل نهاوندى ( ملا ميرزا بابا ) 330 - مايل بروجردى ( ميرزا رحيم ) 331 - مجد الدّين ساوجى ( ابو الفضل محمد ) 332 - مجدى سقزى 333 - مجرم افشار ( محمد على ) 334 - مجمر اصفهانى ( سيد حسين م 1225 ) 335 - محبت مازندرانى ( عبد الرسول ) 336 - محبت قاينى ( ميرزا اسماعيل ) 337 - محجوب ترشيزى ( مرتضى قلى پسر شهاب م 1256 ) 338 - محرم شيرازى ( على محمد ) 339 - محرم بافقى ( ميرزا محمد ) 340 - محرم يزدى ( ميرزا محمد على م 1231 ) 341 - محرم يزدى ( ميرزا عبد الوهاب ) 342 - محسن يزدى ( ميرزا . . . ) 343 - محمد يزدى ( سيد . . . ) 344 - محمد نايينى ( ميرزا . . . ) 435 - محمد شيرازى ( ميرزا آقا . . . ) 346 - محمد على نايينى ( م 1277 ) 347 - محمد على شيرازى ( م 1267 ) 348 - محمد قلى خان كازرونى ( م 1230 ) 349 - محمود كلهر ( پاشا خان مقتول در 1265 ) 350 - محمود خويى ( ميرزا محمود قلندر شاه م 1296 )\r\n\r\n","description":"","footnote":"","page_name":" 454 ","page_number":474},
  {"content":"\r\n\r\n351 - محيط گلپايگانى ( ميرزا محمد ) 352 - مخزن كرمانشاهى ( ملا عبد المحمد ) 353 - مخلص شيرازى ( بدون ترجمه ) 354 - محمود قاجار ( محمود ميرزا بن فتحعلى شاه ) 355 - مخمور شيرازى ( ميرزا محسن م 1260 ) 356 - مرتضى يزدى ( حاجى سيد . . . م 1285 ) 357 - مسكين اصفهانى ( ميرزا محمد على ) 358 - مسعود طهرانى ( ميرزا محمود ) 359 - مشتاق نايينى 360 - مشترى خراسانى ( ميرزا ابراهيم ) 361 - مشفق يزدى ( آقا محمد ابراهيم ) 362 - مصور خراسانى ( عليقلى ) 363 - مطبوع شيرازى ( محمد جعفر م 1250 ) 364 - مطرب طهرانى ( آقا على اكبر ) 365 - مطيع مازندرانى ( ميرزا محمد زكى م 1267 ) 366 - مظفر عليشاه 367 - مظهر تبريزى ( عباسقلى خان ) 368 - مغنى كرمانى 369 - مفتون شيرازى ( شيخ محمد حسين ) 370 - منتخب يزدى ( ميرزا حسنعلى ) 371 - منظر كرمانشاهى ( عبد المجيد م 1283 يا 84 ) 372 - منظر كرمانشاهى ( ميرزا شعبانعلى ) 373 - منعم شيرازى ( آقا محمد ابراهيم ) 374 - موالى يزدى ( على اكبر خان ) 375 - مهدى يزدى 376 - مهدى خويى ( ميرزا . . . م 1268 ) 377 - مهدى كرمانشاهى ( م 1236 ) 378 - مهدى نراقى ( ملا . . . )\r\nن 379 - ناجى قزوينى 380 - ناطق يزدى ( ميرزا سيد حسن ) 381 - ناصر فسايى ( ميرزا سيد مهدى ) 382 - ناصرى كلهر كرمانشاهى ( ميرزا ابو الحسن خان ) 383 - نامى قزوينى 384 - نامى كاشانى ( سيد مهدى ) 385 - نامى كرمانشاهى ( ميرزا محمد م 1238 ) 386 - نثار آذربايجانى ( ميرزا مهدى ) 387 - نجاتى يزدى بافقى ( ملا محمد ) 388 - نديم شيرازى\r\n\r\n","description":"","footnote":"","page_name":" 455 ","page_number":475},
  {"content":"\r\n\r\n389 - نشاط اصفهانى ( ميرزا عبد الوهاب معتمد الدوله م 1244 ) 390 - نشاطى گرجى ( محمد باقر بيگ برادر اختر ) 391 - نشاطى سمنانى ( عباس م 1262 ) 392 - نقيب شيرازى ( ميرزا احمد نقيب الممالك ) 393 - نواى يزدى ( ميرزا آقا جان ) 394 - نور عليشاه اصفهانى ( محمد على م 1232 - غريب ) 395 - نويد خراسانى 396 - نيّر علىآبادى ( اسماعيل و معروف بميرزا بزرگ )\r\nو 397 - وامق يزدى ( ميرزا سيد محمد شريف ) 398 - وامق يزدى ( ميرزا سيد محمد على م 1262 ) 399 - وجدى شيرازى ( ميرزا محمد على م 1291 ) 400 - وحدت رشتى ( حسين ) 401 - وحيد كنگاورى ( ميرزا مهدى ) 402 - وصال شيرازى ( ميرزا محمد شفيع ) 403 - وصالى مازندرانى ( ميرزا رضا ) 404 - وفائى يزدى ( محمد على ) 405 - وفائى شوشترى ( فتح اللّه ) 406 - وقار شيرازى ( ميرزا احمد بن وصال ) 407 - ولى اللّه طبيب آذربايجانى معروف بميرزا آقا )\r\nه 408 - هادى قاجار قزوينى م 1281 409 - هدايت شيرازى ( كذا ) ( رضا قلى خان امير الشعراء م 1288 ) 410 - هشيار شيرازى ( ميرزا على م 1286 ) 411 - هشيار فارسى ( حسين ) 412 - هماى شيرازى ( رضا قلى ) 413 - همدم سمنانى ( ميرزا محمد على ) 414 - هنر جهرمى ( شيخ ابو الحسن )\r\nى 415 - يزدانى شيرازى ( عبد الوهاب بن وصال ) 416 - سيد يعقوب كرمانشاهى ( م 1292 ) 417 - يغماى جندقى ( ميرزا ابو الحسن )\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nخاتمه در اشعار باشعار و احوال بعضى از نسوان كه درين اوان قدم بميدان شاعرى گذاشته‌اند و بعضى از آنها داد فصاحت داده :\r\n418 - بىباك تركمان ( مجلس‌آرا همسر حسنعلى ميرزا فرمانفرما م در ميان 1277 - 1282 ) 419 - خديجهء كاشيّهء بابيّه 420 - زرينه تاج قرة العين قزوينيّه ( مقتوله در سال 1270 ) 421 - سلطانى بسطاميّه ( صبيهء ميرزا فتح اللّه ذوقى ) 422 - صنعت فارسيّهء عاميّهء ( دختر كدخداى لارستان ) 423 - عفت شيرازيّه 424 - لقاى ابرقوئيّه ( دختر ميرزا عليخان لايق ملقب به مجد الشعراء ) 425 - مستورهء كرديّه ( زوجهء خسرو خان والى كردستان ) 426 - واليه دختر خاقان ( زوجهء خسرو خان والى كردستان )\r\nنمونهء تراجم : در ذيل حديقهء امان‌اللّهى و تذكرهء نايين و گنج شايگان مسطورست .\r\n\r\nحديقهء عشرت تأليف كنور درگا پرشاد سنديلوى متخلص به مهر در 1311 ه ق\r\nتذكرهء مختصريست مشتمل بر احوال زنان شاعر و در گوين پريس سنديله بسال 1893 ميلادى طبع شده است .\r\nترتيب تراجم الفباييست و از آقايى شروع مىشود .\r\nآغاز :\r\n اى شاهد زيباى سخن جلوه‌گرى كن * از شوخى خود كلك مرا بال‌وپرى كن . . . \r\n\r\n","description":"","footnote":"","page_name":" 457 ","page_number":477},
  {"content":"\r\n\r\nچهره‌آرايى مشاطهء قلم به ثناى حسن دل‌فريب شاهديست كه شبستان جهان را از شمع جمال ماهرويان و شعاع حسن خورشيدرخان منور ساخت ، و چمن پيرايى باغبان خامه ببوستان حمد دلرباييست كه رياض جهان را از چهرهء زيباى گلرخان و نهال قامت دلرباى سروقدان برآراست » .\r\nدر سبب تأليف گويد كه براثر علاقه‌يى كه بمطالعهء اشعار شعرا داشته در ضمن مطالعه به ابياتى از شاعرات برخورده و لذت برده در نتيجه مصمّم بدين شده است كه تذكرهء مختصرى در احوال زنان شاعر تأليف نمايد .\r\nو نيز در ديباچه مدعى است كه : « كتابى از مجموعهء كلام نسوان به نظر نگذشت ، و بياضى از خلاصهء مذاق اين سحركاران ، فروغ‌افزاى چشم جهان‌بينم نگشت » .\r\nولى بطور قطع از تذكرهء جواهر العجائب تأليف فخرى هروى و تذكرهء اختر تابان تأليف ابو القاسم محتشم كه اولى در لكهنو بسال 1873 ميلادى و دومى در بهوپال بسال 1299 هجرى قمرى بطبع رسيده بوده استفاده كرده است ، چه داستان دلارام و بهرام گور را از جواهر العجائب گرفته و در ذيل حسينا بيگم مادر ابو القاسم محتشم غفلة از اختر تابان نام برده است ، و اين حسينا در آن تاريخ ذكرش در هيچ تذكره‌يى بجز اختر تابان نيامده بوده .\r\n\r\nترجمهء مؤلف و ساير آثار او :\r\nكنور درگاپرشاد متخلص به مهر فرزند راجه دهنيت‌راى است ، و بسال 1263 ه ق در سنديله ولادت يافته و در 1284 ه بعنوان رئيس خاندان جانشين پدر خويش گرديده ، و در 1302 بمنصب قضاى سنديله رسيده و تا 1315 حيات داشته است .\r\nتأليفات ديگر او عبارتست از :\r\n1 - تذكرة النساء به زبان اردو در احوال زنان نامور دنيا كه بسال 1884 ميلادى در اكمل المطابع دهلى بطبع رسيده است ،\r\n2 - گلستان هند مشتمل بر تاريخ هند و راجه‌هاى آن در چهار دفتر ( 1 - قبل از\r\n\r\n","description":"","footnote":"","page_name":" 458 ","page_number":478},
  {"content":"\r\n\r\nاسلام 2 - دورهء اسلام 3 - دورهء تسلط انگليسان تا 1305 ه ق 4 - احوال مؤلف و اجداد او ) كه در لكهنو بسال 1889 م و در سنديله بسال 1897 چاپ شده است .\r\n3 - بوستان اوده در تاريخ اوده چاپ لكهنو در سال 1892 م .\r\nترجمهء مؤلف مأخوذست از : استورى ، ج 1 ص 491 / 712 / 916 .\r\n\r\nحديقة الفضلاء و روضة الشعراء تأليف سيد جمال الدّين محمد حائرى يزدى در اوائل قرن چهاردهم\r\nمؤلف صاحب كتاب اخبار الاوائل ( مطبوع در 1312 ه ق ) نيز هست و بسال 1313 ه ق درگذشته است . تأليفات ديگرى هم دارد كه در كتاب مصفى المقال فى مصنفى علم الرجال ( ص 114 ) و الذريعة مذكورست .\r\nصاحب الذريعة شخصا حديقة الفضلا را نديده بوده تا اطلاع بيشترى در اختيار ما بگذارد ، ما نيز بيش از آنچه ايشان مرقوم داشته‌اند دربارهء اين كتاب نمىدانيم .\r\n\r\nحديقة المدائح تأليف ميرزا اختيار شهابى پسر ميرزا عبد اللّه خان شهاب ترشيزى در قرن سيزدهم\r\nبنا باظهار دانشمند محترم آقاى سيد محمد محيط طباطبائى كه مالك يك نسخه ازين تذكره هستند ميرزا اختيار مدتى در سلطان‌آباد در خدمت ميرزا يوسف خان سپهدار گرجى ( بانى سلطان‌آباد ) بسر مىبرده ، و در آن مدت تراجم شعرائى را كه در مدح سپهدار و آثار خير او قصائدى بتازى و پارسى گفته بودند با اشعارشان درين كتاب ضبط كرده است .\r\nنسخه به خط كاتبى است عادى كه در اختيار ميرزا اختيار بوده و اضافات و تصحيحاتى\r\n\r\n","description":"","footnote":"","page_name":" 459 ","page_number":479},
  {"content":"\r\n\r\nاحيانا به خط مؤلف و صاحبان اشعار در آن ديده مىشود .\r\nمؤلف كليهء قصائد پدر خود شهاب ترشيزى را كه در مدح سپهدار سروده و بالغ بر دو هزار بيت است ، در بيش از يك ثلث كتاب فراهم آورده است .\r\nاين نسخه متعلق بخانوادهء سپهدار بوده كه ارثا بپسرش محمود خان رسيده و او اشعارى از خود و ديگران بران افزوده است .\r\nغالبا صاحبان تراجم مردمى بوده‌اند كه در زاويهء بين قم ، اصفهان و كرمانشاه مىزيسته‌اند و با سپهدار قرابت محلى داشته‌اند .\r\nهدايت ترجمه‌اش را چنين آورده است :\r\n« شهابى ترشيزى نامش ميرزا اختيار ، فرزند كهين ميرزا عبد اللّه خان متخلص به شهاب بوده ، در ايران سياحت كرده چون به فارس آمد با برادر كهتر خود ( مهتر صوابست ) ميرزا مرتضى متخلص به محجوب كه ذكرش در حرف ميم مكتوب خواهد شد ، با فقير آشنايى يافتند ، قريب ده‌پانزده سال در سفر و حضر اتفاق داشتند ، چون ميرزا محجوب قصد مكهء معظمه كرد ، او در شيراز بماند ، و گاهى در كتابت بعضى مثنويات حقير امدادى نمود ، پس از آن مهاجرت افتاد ، و روزگارى در خدمت امرا بسر برد ، و مداحى كرد ، و سالى چندست كه وفات يافته ، از اشعارش چيزى در دست ندارم كه نوشته شود ، ندانم مسوداتش بدست كه درافتاد ، و كجا از ميان رفت ، الحاصل شاعرى پخته طبع بود ، و از علوم عربيّه نيز چيزى مكتسب داشت ، اين رباعى را وقتى در اواخر ديوان من نگاشته بود ، من نيز نوشتم :\r\nرباعى\r\n من پور شهابم و شهابى است فنم * در نظم بديو خصم ناوك‌فگنم\r\nدر خدمت حضرت هدايت چنديست * بئس البدل برادر خويشتنم \r\n\r\n","description":"","footnote":"","page_name":" 460 ","page_number":480},
  {"content":"\r\n\r\nلمؤلفه\r\n آن پور شهاب كش شهابى لقبست * كلكش گه رجم هم شهابى نسبست\r\nمرجوم شدند ازو شياطين سخن * آرى ز شهاب اين صفت كى عجبست » \r\n« مجمع الفصحا ، ج 2 ص 249 »\r\nعليرضا ميرزاى شهرهء قاجار مىنويسد : « اختيار - او را نام و تخلص و تاريخ ولادت يكيست ، پسر عبد اللّه خان شهاب خراسانى ترشيزى است ، كه مداح سلاطين افاغنه بوده است ، اختيار مزبور را مسقط - الرأس دارالسلطنهء هرات است ، و منشأ و معيش اطراف و اكناف ساحات ، چندى در مشهد مقدس بسر برده و بالاخره رو بنواحى عراق آورده ، تحصيل كمالات او را دست داده و ارثا پا بدايرهء نظم نهاده ، محروسهء ايران را كلا بقدم سياحت پيموده ، بل بحر قلزم و عمان را سباحت نموده ، چندى در عتبات به تحصيل علم دينيّه توفيق يافته ، به علت قلت معاش باز بجانب عراق شتافته ، چندى در دارالخلافهء طهران در مدرسهء صدر بافاده و استفاده اشتغال داشته ، بر امثال و اقران رايت متابعت افراشته ، و چند سال است كه غاشيهء مداحى و ثنانگارى غلامحسين خان سپهدار را بر دوش گرفته ، در آن درگاه سمت ملازمت و منادمت دارد ، با نامه نگارش نيز كمال ارادت ، اگرچه فنش قصيده‌سراييست ، گاهى به خواهش احباب غزلى مىگويد » .\r\n« بستان العشاق »\r\n\r\n","description":"","footnote":"","page_name":" 461 ","page_number":481},
  {"content":"\r\n\r\n\r\nحديقه هندى تأليف بهگوان داس متخلص به هندى در 1200 ه ق\r\nمؤلف در ديباچهء تذكرهء ديگر خود موسوم به سفينهء هندى آورده است كه :\r\nسابق در سنهء يك‌هزار و دويست تذكرهء حديقهء هندى مشتمل بر حالات شعراى ماضى و حال كه در هند تولد يا نشو و نما يافته‌اند بقيد قلم شكسته رقم درآورده و بعضى علوم مفيده درو مندرج نموده ، و آن حديقه‌ايست جانفزا و تأليفى است دلگشا » ( ص 1 ) .\r\nو در ترجمهء حال خود نوشته است كه : تذكرهء حديقهء هندى مشتمل بر حالات شعراى ماضى و حال كه در هندوستان جنت‌نشان تولد يا نشو و نما يافته‌اند ، از ابتداى ظهور اسلام تا سنهء يك‌هزار و دويست هجرى تأليف نموده ، چنانچه آن تأليف هم تذكره و هم تاريخست » ( ص 242 ) .\r\nتذكرهء مهم و مفيدى است و قطعا مؤلف آن بمنابع زيادى رجوع داشته ، ولى به‌طورىكه عطاء الرحمن كاكومى در مقدمهء سفينهء هندى ( صفحهء الف ) مذكور داشته نسخهء آن مفقودست .\r\nبراى اطلاع از احوال و آثار مؤلف رجوع شود به ذيل سفينهء هندى .\r\n\r\nحيات الشعراء تأليف محمد عليخان متين كشميرى در نيمهء دوم قرن دوازدهم\r\nمشتملست بر احوال شعراى زمان بهادر شاه ( 1118 - 1124 ) تا عصر محمد شاه ( 1131 - 1161 ) و سيد عبد الوهاب افتخار دولت‌آبادى در ترجمهء وى چنين نوشته است .\r\n« متين محمد على خان با اغر خان ترك « جنگ ديده » تخلص بسر مىبرد ، و اين\r\n\r\n","description":"","footnote":"","page_name":" 462 ","page_number":482},
  {"content":"\r\n\r\nاغر خان در آستان فردوس آرامگاه محمد شاه والى دهلى بمنصب پنج‌هزارى چهرهء اعتبار مىافروخت ، و بداروغگى گرزبرداران لواى امتياز مىافراخت « 1 » .\r\nمتين بنام او تذكرة الشعرائى مسمّى به حيات الشعراء تأليف كرده ، و صاحب - طبعان عهد خلد منزل بهادر شاه را تا عصر فردوس آرامگاه محمد شاه بقيد تحرير درآورده ، همين‌قدر احوالش از تأليف او مستفاد شد .\r\nو در ترجمهء آفرين لاهورى مىنويسد : « وقتى كه يك بيت مؤلف رساله شنيد ، محظوظ و مسرور گرديد ، و تا مدتى ورد خود كرده بود ، آن اينست :\r\n آلوده دامنى نيست در مشربى كه ماييم * ساغر به كف چو تصوير ، رنديم و پارساييم » \r\nمتين رحمه اللّه در تذكرهء خود مير عبد الجليل بلگرامى را بتعظيم ياد كرده ، ليكن مىگويد كه : « مير قصيده‌يى در تعزيت غلام خود كه در سفر دكن رخت اقامت بربست ، گفته بودند ، يك بيت او نگاشته مىشود :\r\n روان شد روح او با قاصد آه * به سر گلدستهء آمنت باللّه » \r\nاين قصيده نيست ، بلكه مثنويست و مطلعش اينست :\r\n بيا اى خامهء ماتم روايت * پريشان‌ساز گيسوى حكايت \r\nو نيز مىگويد كه : « نوبتى در لشكر اعظم شاه ايشان غزلى تصنيف كردند ، يك مصرع اين بود :\r\n ريختم شمع باندازهء كاشانهء خويش \r\nشاهزاده ايراد گرفت ، مير مذكور از لشكر برآمده باز نرفتند » اين نقل بىاصل محض و مصراع مذكور از مير نيست ، مير اصلا در لشكر اعظم شاه نرفتند ، و دومرتبه در لشكر عالمگير از بلگرام به دكن رفتند :\r\nاول - در سنهء اربع و مائة و الف ، و ثانى - در سنهء احدى عشر و مائة و الف ، درين\r\n\r\n\r\n","description":"","footnote":"\r\n( 1 ) - براى اطلاع بيشتر از احوال اغر خان ( آغور خان ) رك : تذكرهء مردم ديده ( ص 163 و مآثر الامراء ج 1 ص 274 - 277 ) .\r\n","page_name":" 463 ","page_number":483},
  {"content":"\r\n\r\nمرتبه عن قريب بمنصبى و وقايع‌نگارى گجرات شاه دولا مأمور شده به گجرات شتافتند ، و بعد عزل وقايع‌نگارى گجرات پادشاه قدرشناس غائبانه به خدمت بخشىگرى و وقايع‌نگارى سركار بهكر و سركار سيوستان برنواخت ، و قول متين كه در لشكر اعظم شاه ايشان غزلى تصنيف كردند ، برهان بر بطلان آن قويست كه مير عبد الجليل مرحوم هر قسم شعر از قصيده و مثنوى و رباعى و غيرها بنظم آورده‌اند ، اما توجه بغزل نداشته‌اند ، و در تمام عمر يك غزل بتقريبى در سلك نظم كشيده‌اند ، مطلعش اينست :\r\n چون يار رنجه كرد بگلگشت باغ پا * گل پيش كرد سركه بنه بر دماغ پا . . . » \r\n« تذكرهء بىنظير ، ص 113 »\r\nعبد الحكيم حاكم لاهورى در ترجمهء شاه‌آفرين لاهورى مىنويسد كه :\r\n« محمد عليخان متين پسر حسام الدّين متوطن كشمير در تذكرهء خود اين بيت شاه‌آفرين را باندك تغيير مطلع كرده بنام خويش نوشته :\r\n در مشربى كه ماييم آلوده دامنى نيست * ساغر به كف چو تصوير ، رنديم و پارساييم \r\nحال آنكه اين فقير سى سال پيش ازين ، بيت مذكوره را در ديوان مرحوم ديده و در سخن‌فهمان لاهور بيت مذكور بنام شاه مرحوم اشتهار تمام دارد » .\r\n« تذكرهء مردم ديده ، ص 23 »\r\nبنا به شرحى كه از قول دو تذكره‌نويس عصرى مذكور افتاد اعتبار گفته و نوشتهء متين معلومست .\r\n\r\n","description":"","footnote":"","page_name":" 464 ","page_number":484},
  {"content":"\r\n\r\n\r\n[ خ 
  ]\r\n\r\nخازن الشعراء يا واقعات النادرات تأليف سيد على كبير اجملى الله‌آبادى در 1260 - 1265 ق\r\nنام اول برابرست با تاريخ شروع بتأليف ( - 1260 ق ) و نام ثانى برابر با سال ختم آن ( - 1265 ه ق ) .\r\nاستورى مىنويسد : ( 1 : 903 ) تراجم يك‌صد و نود شاعر جديدست تقريبا همه هندى و بيشترشان شاگرد و مريد و دوست يا منسوبان عموى او شاه خوب اللّه محمد افضل محقر الله‌آبادى ، يا كس ديگرى مربوط به اين شخص .\r\n\r\nنسخه :\r\n10 ش 3899 مورخ 1908 م .\r\nمؤلف سيّد على كبير معروف به محمد ميرانجان اجملى پسر سيد على جعفر حسينى مهدى حنفى نقشبندى الله‌آبادى است ، سابقا در ص 223 بعنوان مصنف ترجمه‌يى از سر الشهادتين عبد العزيز دهلوى نام برده شد ، كه اين اثر را در غازىپور در سال 1251 تمام كرد ، و عنوانش را اظهار السعادة فى ترجمة اسرار الشهادة گذاشت .\r\nسيد على كبير در 28 محرم 1212 ولادت يافت ، پدر و مادرش هر دو از اعقاب شاه خوب اللّه ( احتمالا محمد يحيى الله‌آبادى ) بودند علاوه بر تعدادى آثار كلامى و تأليفات ديگرى بنثر ، ديوان و چند مثنوى دارد » .\r\n\r\nخاندان وصال شيرازى تأليف دكتر ماهيار نوّابى در 1334 ش\r\nاين كتاب كه تذكرهء خاندان وصال شيرازى است ، نخست در نشريهء دانشكدهء\r\n\r\n","description":"","footnote":"","page_name":" 465 ","page_number":485},
  {"content":"\r\n\r\nادبيات تبريز سال هفتم شماره‌هاى 2 و 3 و 4 درج شد و بعدا جداگانه انتشار يافت .\r\nمؤلف دربارهء خاندان وصال تحقيق دقيق كرده است ، و در ديباچه راجع بكتاب خود چنين توضيح داده است :\r\n« اين رسالهء ناچيز بسال 1318 براى گذراندن شهادتنامهء تاريخ ادبيات فارسى دانشكدهء ادبيات تهيه و بجناب استاد بديع الزمان فروزانفر اهداء شده است .\r\nاين رساله تنها دربارهء وصال و پسران اوست ، و از نوه‌هايش كه آنها هم كم و بيش شاعر بوده‌اند سخن بميان نيست .\r\nبخش نخست از اصل اين رساله كه تاريخ مختصر فارس است از سال 1197 تا سال 1328 يعنى از سال تولد وصال تا سال مرگ آخرين فرزند او ، پرهيز از اطناب كلام را درينجا حذف مىكنيم .\r\nهمهء نسخه‌هاى خطى اشعار و آثار اين خاندان را كه هم در متن و هم در فهرست زير از آنها ياد شده است ، دو تن از نوه‌هاى وصال كه هنگام نوشتن اين رساله هنوز رخت ازين جهان بيرون نكشيده بودند ، يعنى انوشه‌روانان عشرت و روحانى وصال براى استفاده در اختيار نگارنده گذاشتند ، آفرين و درود فراوان بروانشان باد ، خداشان بيامرزاد ، و از بخشايش مينوى خود برخوردار كناد » .\r\n« نشريهء دانشكدهء ادبيات تبريز ، سال 7 ش 2 ص 190 » .\r\nبه‌طورىكه گفته شد اين كتاب در شرح احوال و آثار وصال شيرازى و شش فرزندش احمد وقار و محمود حكيم و محمد داورى و ابو القاسم فرهنگ و اسماعيل توحيد و عبد الوهاب يزدانى نوشته شده است .\r\nاز جملهء نكاتى كه بايد يادآور شد اينست كه مؤلف در صدر آثار چاپ نشدهء وصال كتاب بزم وصال را نام برده و نسخهء منحصر بفرد آن را از روحانى وصال دانسته است ( رك : ص 232 همان شماره ) .\r\nو حال آنكه بزم وصال بسال 1873 م در لكهنو به خط نستعليق بر روى كاغذ كاهى\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nدر 229 صفحه با قطع وزيرى بطبع سنگى رسيده و از همين كتاب نسخهء ديگر از قرن سيزدهم بدون تاريخ تحرير در 175 برگ هر صفحه 12 بيت به خط نستعليق و قطع 4 / 21 * 14 كاغذ سفيد فرنگى آهار مهره‌دار ، جلد تيماج مشكى ، در كتابخانهء مرحوم روحانى وصال وجود داشته و اكنون در تصرف فرزند برومندش دكتر عبد الوهاب نورانى وصال است .\r\nهمچنين كتاب صبح وصال از آن روحانى را نسخهء منحصر بفرد دانسته است ( ص 191 ) در صورتى كه نسخه‌يى از آن بهتر كه در ( ص 235 ) توصيف شده است و از خطوط خوب وصال است ، هم‌اكنون در تصرف دكتر عبد الوهاب نورانى وصال است .\r\n\r\nخرابات مجهول المؤلف است ، و از 1010 تا 1025 هجرى در دست تأليف بوده\r\nتذكره‌ايست شامل تراجم شعراى قرن نهم هجرى تا ربع اول قرن يازدهم به ترتيب حروف تهجى كه در اصل دو مجلّد بوده ، و بالفعل مسودهء جلد اول آن در كتابخانهء ملى ملك بشمارهء 3841 در 164 برگ به خط مؤلف كه نستعليق تحريرى صاف و پخته‌ايست ، بقطع 8 / 15 * 6 / 35 و كاغذ ختايى الوان موجودست .\r\nمعلوماتى كه ما ازين نسخه بدست آورديم بشرح ذيلست « 1 » :\r\nجلد اول خرابات با اهلى شيرازى شروع و به زينى مشهدى ختم مىشود ، ولى بعضى از اوراق نسخهء ملك در صحافى ترتيبش به هم خورده است ، به‌طورىكه تتمهء غزليات جامى در اول كتاب واقع شده و ترجمهء خسروى قاينى در آخر الحاق گرديده است ، و جلد\r\n\r\n\r\n","description":"","footnote":"\r\n( 1 ) - قسمت اعظم گزارش آقاى دكتر سيد عليرضا نقوى پاكستانى در باب اين كتاب ، خلاف واقع و دور از صوابست ، رك : تذكره‌نويسى فارسى در هند و پاكستان ( ص 163 - 167 ) .\r\n","page_name":" 467 ","page_number":487},
  {"content":"\r\n\r\nدوم آنكه از حرف ( س ) تا ( ى ) بايد باشد تاكنون در جايى ديده نشده است .\r\nاين تذكره هيچ‌گونه مشابهتى با خرابات‌هاى ديگر ندارد .\r\nدرين مجلد از 105 نفر شعر و شرح حال مسطورست ، و از 173 نفر فقط منتخبات اشعار .\r\nبعضى از تراجم مفصلست و برخى مختصر ، همچنين است اشعار شعرايى كه ترجمه‌شان نانويس مانده است .\r\nمؤلف نام خويش را ذكر نكرده ولى نام تذكرهء خود را در سه موضع بقلم آورده است :\r\n1 - در ترجمهء خواجه حسين ثنايى مشهدى مىنويسد : « و فقير حقير راقم اين مجموعه موسوم به خرابات در هرات در كودكى به خدمت ايشان مشرف شد » .\r\n2 - در ذكر مولانا دوست محمد استرآبادى گويد : « و رباعيات عارفانهء عاشقانه ازو در جرايد مستعدان يافت شد ، چند رباعى از آن درين مجموعه كه موسومست به خرابات قلمى شد » .\r\n3 - در احوال رستم ميرزاى صفوى متخلص به فدائى نوشته است كه : « حالات و واقعات ايشان بسيارست ، فىالجمله درين مجموعه مختصرى نوشته شد كه ان‌شاءاللّه در جنگى كه موسوم به خرابات است ، كما هو ينبغى نوشته شود » .\r\nاين مجلد از سال 1010 تا 1025 هجرى در دست تأليف بوده ، چنان كه مؤلف در ترجمهء تاجرى خوانسارى گويد : « الحال كه 1010 است در هندست » و در ذكر مير ابو البقاى تفرشى مذكور داشته كه : « در شهور سنهء 1025 بعد از فتح هرات كه نواب كامياب صاحبقرانى تفرش را بعد از فوت مرحوم ولى خان به نواب حسين خان ميرزا ولىنعمت اين فقير مرحمت فرمودند ، در خدمت نواب مشار اليه وارد تفرش شد ، و ملاقات سيد مشار اليه و مير محمد حسين برادر او كه در كمال فضيلت و منشى خوب ، و افصح -\r\n\r\n","description":"","footnote":"","page_name":" 468 ","page_number":488},
  {"content":"\r\n\r\nالمتكلمين و اكمل السادات مير عبد الغنى ميسر شد و مستفيض گرديد » « 1 » .\r\nو اينكه سلطان محمد خدابنده را در ذكر احوال پسرش سلطان حسن ميرزا « خلد اللّه ملكه نوشته عبارتيست كه با ترجمهء سلطان حسن مزبور از تذكرهء خلاصة - الاشعار نقل كرده و مأخذ خود را مذكور نداشته است ، بنابراين نبايد تصور كرد كه اين تذكره از زمان سلطنت سلطان محمد صفوى در دست تأليف بوده ،\r\nمؤلف در كودكى در هرات به خدمت خواجه حسين ثنائى مشهدى رسيده است .\r\nدر 990 كه عليقلى خان شاملو بيگلربيگى خراسان بوده ، ميررضائى مشهدى را در هرات ديده و بصحبتش رسيده ، همچنين رضاى كاشى را كه در ايام دولت عليقلى خان از كاشان به هرات رفته بود در آنجا ملاقات كرده و مىنويسد كه وى در قتل عام هرات ( - 995 ) بدست عساكر اوزبك شهيد شد ، خود وى نيز در قتل عام مزبور در هرات بوده ، ولى معلوم نيست كه بچه وسيله از آن مهلكه جان بدر برده است . در ترجمهء عبد الغنى انجدانى مىنويسد : « بنده در وقتى كه از قضيهء هائلهء هرات نجات يافته وارد دارالسلطنهء قزوين شد ، او را ملاقات نموده از صحبت ايشان مستفيض گشت » . در سال 996 در مشهد به خدمت شاه روحى همدانى رسيده است ، در 1015 در قاين بوده و اخترى جنابدى را در آنجا ملاقات كرده ، و ترجمهء خضرى خوانسارى را بسال 1017 در احمدنگر نوشته است ، در 1018 نيز در هندوستان به خدمت رستم ميرزاى فدائى صفوى رسيده ، و ترجمهء انيسى شاملو را بسال 1019 در برهانپور نگاشته است . در 1025 همراه حسين خان ميرزا وارد تفرش گرديده بصحبت مير ابو البقاى تفرشى و برادرش مير عبد الغنى تفرشى رسيده است .\r\n\r\n\r\n","description":"","footnote":"\r\n( 1 ) - مؤلف به اين وضوح مىنويسد كه در 1025 در خدمت نواب حسين خان ميرزا وارد تفرش شدم و مير ابو البقاى تفرشى و برادرش و مير عبد الغنى را ملاقات كردم ، و آقاى دكتر نقوى باستناد همين عبارت نوشته است كه مؤلف بسال 1025 در هند بوده ، رك : همان كتاب ، ص 164 فقرهء 5 .\r\n","page_name":" 469 ","page_number":489},
  {"content":"\r\n\r\nاين بود تواريخى كه مؤلف بدانها تصريح كرده و ردّ پاى خود را نشان داده است « 1 » .\r\nتذكره‌هايى كه از آنها استفاده كرده است ، يكى مجالس النفائس است كه در ترجمهء درويش دهكى از آن نام برده ، ديگر خلاصة الاشعار ، چنان كه در ذكر احوال بيانى استرآبادى گويد : « اين بيت را كه با يك ديوان برابرست مير تقى الدّين محمد كاشى در خلاصهء خود بنام مولاناى مذكور نوشته ، اما بنده از آصفى دانست ، ان‌شاءاللّه رجوع بديوان خواجه آصفى شود :\r\n تابوت من آهسته ز كويش گذرانيد * چون نيست اميدى كه بيايم دگر آنجا » \r\nتحفهء سامى را نيز در دست داشته ، چنان كه ترجمه و اشعار اهلى خراسانى را عينا و بدون يك حرف كم و زياد از آنجا نقل كرده ولى مأخذ خود را مذكور نداشته است .\r\nاز تذكره‌نويسان مير ابو البقاى تفرشى را ملاقات كرده و تذكره‌اش را ديده و بسيار پسنديده است . « 2 »\r\nاز مؤلف عرفات بيتى چند برگزيده و در صدر آن ابيات نوشته است : « تقى اصفهانى مشهور به تقى اوحدى » .\r\n\r\n\r\n","description":"","footnote":"\r\n( 1 ) - از اينكه در ترجمهء تاجرى خوانسارى مىنويسد : « . . . از عراق متوجه هند شد و الحال كه 1010 است در هندست » و در احوال ميرتشبيهى مىگويد : « . . . حال كه سنهء 1015 است در لاهورست » نمىتوان حكم كرد كه درين سنوات نيز نيز مؤلف در هند بسر مىبرده ، چه وى در سال 1015 چنان كه گذشت بتصريح خودش در قاين بوده و اخترى جنابدى را در آنجا ملاقات كرده است ، و اين توضيح ازآن‌جهت است كه آقاى دكتر نقوى بخلاف اين فهميده و نوشته است كه : « مؤلف از 1010 تا 1025 در هند بوده » و چنان كه گفتيم بسال 1025 هم در تفرش بوده .\r\nرك : تذكره‌نويسى فارسى در هند و پاكستان ، ص 164 ص 19 .\r\n( 2 ) - رك : ذيل تذكرهء ابو البقا .\r\n","page_name":" 470 ","page_number":490},
  {"content":"\r\n\r\nترجمهء رستم ميرزاى صفوى را در حرف « را » ثبت كرده و در هامش نوشته است :\r\n« چون آن حضرت فدائى تخلص كرده‌اند ، اشعارشان در رديف « فا » طرح بايد كرد » .\r\nدر بعضى صفحات اضافات و الحاقاتى به دو خط تازه‌تر هست كه يكى از آن دو امضاى محمد طبيب را دارد « 1 » .\r\nآغاز : « تتمهء غزليات جامى\r\n تو در گلزار خوش اى باغبان ما و سر كويى * كه آب روى صد گلزار مىبخشد خس و خارش » \r\nانجام :\r\n « مىروم از سر كوى تو بتا كارى كن * كه نباشى خجل از ما چو ز ما ياد كنى » \r\nبا آنكه درين تذكره فقط شعراى قرن نهم تا يازدهم مذكورند ، مؤلف در حرف « الف » ترجمهء شاه شيخ ابو اسحاق اينجو ( از قرن هشتم ) و در حرف « جيم » ترجمهء عز الدّين جبلى قزوينى شاعر قرن هفتم معاصر ابقا خان را هم بقلم آورده است ، و اين نشان كم تتبعى اوست ، همچنين در تذكرهء شعراى فارسى ترجمهء بىبى تردى شاعرهء ترك را هم درج كرده است .\r\nترجمهء خواجه حسين ثنائى مشهدى را كه در كودكى در هرات به خدمت او رسيده بوده دوبار ( بدنبال هم ) نوشته و منتخبات اشعار او را مفصل‌تر از ديگران و در چهل و چهار صفحه آورده است .\r\nقسمت تراجم عصرى اين كتاب نسبة مفيد و مشتمل بر ذكر پاره‌يى از وقايع تاريخيست .\r\n\r\nفهرست صاحبان تراجم\r\n1 - اهلى شيرازى / 2 - اهلى خراسانى / 3 - آهى جغتايى 4 - امير حاج انسى جنابدى / 5 - انيسى كاتب خوارزمى / 6 - خواجه آصفى\r\n\r\n\r\n","description":"","footnote":"\r\n( 1 ) - متأسفانه تذكرهء مزبور شمارهء صفحه ندارد تا اين موارد نشان داده شود .\r\n","page_name":" 471 ","page_number":491},
  {"content":"\r\n\r\n7 - ايوب بن ابو البركة / 8 - ابو البركة / 9 - سلطان ابراهيم امينى 10 - خليفه اسد اصفهانى / 11 - خواجه جلال الدّين امير بيگ مهر 12 - امير قاضى اسيرى طهرانى / 14 - نواب خان احمد ميرزا / 15 - شيخ ابو اسحاق اينجو 16 - ناصح كرمانى / 17 - امير ابو المعالى كاشى / 18 - امير ابو الحسن تفرشى مشهور بفراهانى / 19 - انيسى شاملو / 20 - ابو تراب بيگ كاشى فرقتى / 21 - امتى تربتى / 22 - اخترى جنابدى 23 - بنائى هروى / 24 - بابر ميرزا / 25 - بديع الزمان ميرزاى تيمورى / 26 - پيروى ساوجى / 27 - باذلى ساوجى 28 - بهرام ميرزا بن شاه اسماعيل / 29 - بديع الزمان ميرزاى صفوى 30 - محمد حسين بقائى بن امير يادگار بيگ / 31 - باقر مروى 32 - بياضى استرآبادى / 33 - حافظ بابا جان كاتب / 34 - مير ابو البقاى بقائى تفرشى / 35 - حاجى اسماعيل بحثى قزوينى متوفى 975 ه 36 - بديهى قاجار / 37 - بيانى استرآبادى / 38 - امير بيخودى همدانى 39 - حكيم بديعى تبريزى متوفى 980 ه / 40 - مولانا برگى 41 - مير عبد الباقى صدر مشهور بشاه باقى مقتول در 920 ه 42 - خواجه عبد اللّه مرواريد بيانى تخلص / 43 - پناهى دارابجردى 44 - ملا مكتبى شيرازى / 45 - پرتوى سبزوارى « 1 » / 46 - باقر خردهء كاشى 47 - بيكسى شوشترى / 48 - ميرتشبيهى اصفهانى « 2 » / 49 - مير تقى الدّين محمد بن مير جمال الدّين محمد صدر استرآبادى متوفى 944 در قدس خليل 50 - تابعى خوانسارى / 51 - تاجرى خوانسارى / 52 - بىبى تردى شاعرهء ترك 53 - خواجه حسين ثنائى مشهدى متوفى 1007 در لاهور 54 - نور الدّين عبد الرحمن جامى / 55 - عز الدّين جبلى قزوينى\r\n\r\n\r\n","description":"","footnote":"\r\n( 1 ) - ترجمه‌اش بدون شعرست .\r\n( 2 ) - ميرتشبيهى كاشى است نه اصفهانى .\r\n","page_name":" 472 ","page_number":492},
  {"content":"\r\n\r\n56 - خواجه جلال الدّين محمد تبريزى / 57 - جذبى مشهور بپادشاه قلى ولد شاه‌قلى سلطان نارنجى / 58 - ميرزا جعفر آصف‌خان 59 - حشمتى خوانسارى / 60 - حريفى ساوجى متوفى 971 ه 61 - سلطان حسن ميرزاى صفوى / 62 - قاضى ميرك حميدى قزوينى 63 - حاجى بيگ قزوينى / 64 - مير حالى لاهيجى / 65 - حاتم كاشى 66 - دوست محمد حالى اسفزارى / 67 - حسن بيگ شكراوغلى تركمان متوفى 1014 دردكن / 68 - حيرتى قزوينى 69 - بىبى حجابى مروى دختر بدر الدّين هلالى / 70 - حيرانى همدانى 71 - حسنعلى خراس هروى / 72 - حقيرى تبريزى 73 - حسينقلى ميرزا شاملو / 74 - حسامى قراكولى خوارزمى 75 - خواند مير مورخ / 76 - مير كمال الدّين حسين خلقى 77 - مير محمد يوسف خلقى مقتول در هشتم رجب 925 ه 78 - ميرك خورد ( - خرد ) متوفى 932 در هرات 79 - خواجوى سمنانى / 80 - خضرى خوانسارى 81 - درويش دهكى قزوينى / 82 - ملا جلال دوانى 83 - مير دوست طارمى / 84 - داعى خراسانى 85 - شاه رضا نوربخشى / 86 - رياضى زاوه‌يى خراسانى 87 - ميرراستى تبريزى / 88 - آقا محمد رضا طهرانى 89 - رضائى كاشى مقتول در 995 در هرات / 90 - ميررضاى قمشه‌يى 91 - قاضى روح اللّه قزوينى متوفى 948 ه / 92 - رافعى قزوينى 93 - ميررضائى مشهدى / 94 - روغنى استرآبادى 95 - قاسم بيگ رغمى هروى متوفى 991 ه / 96 - ريلى خراسانى 97 - نواب رستم ميرزاى صفوى فدائى / 98 - شاه روحى همدانى 99 - امير ابو المعالى ورامينى رازى تخلص / 100 - زلالى هروى\r\n\r\n","description":"","footnote":"","page_name":" 473 ","page_number":493},
  {"content":"\r\n\r\n101 - زين العابدين مشهور به تكلتو خان / 102 - زلالى خوانسارى 103 - زينى جنابدى / 104 - عبد الغنى انجدانى 105 - خسروى قاينى متوفى 1000 ه\r\n\r\nفهرست صاحبان اشعار\r\n1 - ابراهيم كاتب استرآبادى / 2 - ملا اسماعيل كاتب استرآبادى 3 - ادهم كاشى / 4 - خليفه سديد گيلانى آگهى تخلص 5 - امير فرامرز ديلمى الهى تخلص / 6 - خواجه امنى فراهى 7 - ايقوت ميرزا استاجلو / 8 - آهى كرمانى / 9 - انيسى شيرازى 10 - ميرزا مخدوم شيرازى متخلص به اشرف / 11 - ملا آزاد يزدى 12 - ميرزا محمد امنى تبريزى / 13 - ملا احمد شيرازى / 14 - ملا آهى 16 - آتشى شيرازى / 17 - اقدس دماوندى / 18 - ادايى / 19 - آيتى مكتبدار اصفهانى 20 - خواجه جان احمد قزوينى / 21 - امير قلى اصفهانى 22 - خواجه افضل تركه / 23 - قاضى لاغر سيستانى 24 - مطرب / 25 - قاضى احمد ولد قاضى محمد غفارى 26 - مولانا ابو طالب / 27 - خواجه جلال الدّين امير بيگ مهر 28 - افضل طهرانى ( - نامى ) / 29 - ميراشكى قمى 30 - امير ابراهيم رازى / 31 - مير ابراهيم قانونى 32 - ميرزا احمد قزوينى / 33 - انصارى قمى / 34 - امير ابو الفتح جنابدى 35 - خواجه اسد / 36 - مولانا حاج احمد سراج 37 - امير افضل ولد مير سلطان على خواب‌بين / 38 - مير ابراهيم سبزوارى 39 - مولانا اشرف / 40 - سيد حسين اخلاطى 41 - آگهى تبريزى / 42 - اسيرى تربتى 43 - ميرداماد ( - اشراق ) / 44 - خواجه يعقوب همدانى\r\n\r\n","description":"","footnote":"","page_name":" 474 ","page_number":494},
  {"content":"\r\n\r\n45 - براق خان اوزبك / 46 - باقى نايى بخارى 47 - بزمى / 48 - امير بزمى / 49 - خواجه قطب الدّين نيسانى 50 - بيانى بحرآبادى سبزوارى / 51 - پاكى دلاك هروى 52 - شاه بدر الدّين / 53 - بينايى / 54 - بابا شاه كاتب اصفهانى 55 - بيخودى فراهى / 56 - بيانى جوينى / 57 - خواجه على استرآبادى بازارى تخلص 58 - بسملى كلّه‌پز قزوينى 59 - بهرام بيگ ولد شاه حيدر ديلمى 60 - بهلول قزوينى / 61 - بديهى همدانى 62 - بلايى / 63 - بهارى اصفهانى / 64 - تيمور على منشى فراهى 65 - مولانا تذوى قزوينى / 66 - تزريقى بيارجمندى 67 - ميرزا تقى هروى ولد خواجه عليخان كلانتر / 68 - خواجه تاج الدّين كاشى 69 - تقى اصفهانى مشهور به تقى اوحدى / 70 - ميرزا تقى ولد آقا ملك معرّف اصفهانى 71 - ميرزاجانى شيرازى / 72 - جمالى كاشى / 73 - جمالى اردبيلى 74 - چاكرى / 75 - جاروبى / 76 - حيدر تيلوه « تيلبه » ( شعرش مفصل و تركيست ) / 77 - محمد حكيم ميرزا 78 - حكيمى استرآبادى / 79 - حاجى معمايى قندهارى 80 - حافظ سمنانى / 81 - حاجى صحاف / 82 - ميرزا حسابى نطنزى 83 - لسان راوندى / 84 - حزنى اصفهانى 85 - حرفى اصفهانى / 86 - حياتى / 87 - حالى كاشى / 88 - حزينى نهاوندى 89 - مير محمد حلمى طهرانى / 90 - ابو طالب حزينى جرجانى 91 - خواجه حيدر على جرپادقانى / 92 - حزينى اصفهانى 93 - حاضرى / 94 - امير ابو المكارم مشهدى حاضرى تخلص 95 - حجابى / 96 - حجابى اردبيلى / 97 - ملا حيدر همدانى / 98 - مولانا حيرتى 99 - مير حيدر حافظ سبزوارى / 100 - خيالى گيلانى 101 - مير حبيب اللّه هروى / 102 - حديثى ساوجى / 103 - حالى يزدى\r\n\r\n","description":"","footnote":"","page_name":" 475 ","page_number":495},
  {"content":"\r\n\r\n104 - حريمى / 105 - مير حامد رازى / 106 - حسين ابدال 107 - حاصلى تبريزى / 108 - حالى مشهور بمولانا شاه خوشنويس 109 - حافظ عصار قزوينى / 110 - شاه اسماعيل خطايى 111 - خواجه خليل كلانتر نخجوان / 112 - خزانى تونى 113 - خواجه كلال خوافى / 114 - خراسان خان لارى 115 - مير خورد ( - خرد ) سبزوارى / 116 - ميرزا على خلقى طهرانى 117 - شرف حكاك خاتمى / 118 - مولانا خيالى 119 - خوارى تبريزى / 120 - خوارى هروى 121 - خوارى يزدى / 122 - خواجه خسرو اصفهانى 123 - قاضى ميرك خالدى قزوينى / 124 - خاموشى كاشى 125 - خاورى تونى / 126 - خيالى گيلانى / 127 - خوابى قمى 128 - خالصى تبريزى / 129 - خاتمى تبريزى 130 - خضرى استرآبادى / 131 - درويش تربتى 132 - خضرى لارى / 133 - زكى همدانى 134 - ديوانهء نيشابورى / 135 - ملا دوايى / 136 - دوايى گيلانى 137 - ديوانهء نقاش تبريزى / 138 - مير درويش‌على زاوه‌يى 139 - خواجه درويش بتكچى / 140 - داعى انجدانى 141 - دخلى / 142 - استاد دوست / 143 - محمد عودى / 144 - دوامى ساوجى 145 - ميرشكار دامى / 146 - دوست محمد استرآبادى 147 - ميررمزى رمال سبزوارى / 148 - ميررمزى اصفهانى 149 - رشكى همدانى / 150 - رشكى هروى 151 - دامى / 152 - رحيمى / 153 - رحمى / 154 - روحى شاملو 155 - روحى ساوجى / 156 - مراد بيگ رزمى 157 - رضايى كاتب عراقى / 158 - جلال رفيقى\r\n\r\n","description":"","footnote":"","page_name":" 476 ","page_number":496},
  {"content":"\r\n\r\n159 - مير مرتضى رفيقى / 160 - ابو سعيد ابو الخير ( يك رباعى در هامش ) 161 - مير حيدر رفيعى معمايى / 162 - روشنى همدانى 163 - روشنى قندهارى / 164 - رسوايى همدانى 165 - رهايى شروانى / 166 - ميررهنى بدخشانى 167 - روشنى بغدادى / 168 - زلالى گيلانى 169 - زلالى تبريزى / 170 - على بيگ مخلص 171 - زينتى جنابدى / 172 - زينى مشهدى\r\n\r\nنمونهء تراجم\r\n« خواجه حسين ثنايى - مشار اليه سخنوريست كه در دقت معانى و علو افكار سرآمد فصحاى روزگارست ، و مولد و منشأش مشهد رضيهء رضويه عليه التحية است ، همانا توجه و تربيت از روح پرفتوح آن امام معصوم يافته ، و الا بىتوجه حضرات هيچ‌كس را اين رتبه سخن نيست ، والد ايشان خواجه محمد حسين نام داشته و بكسب بزازى اوقات مىگذرانيده ، و چون جناب مشار اليه از مكتب واپرداخته‌اند بكسب علوم شعر قدم نهاده‌اند ، و در آن فن گوى سبقت از متقدمين و معاصرين ربوده‌اند ، اشعار دقيقهء او مطرح شعرفهمانست ، و نهايت كمال در شعر فهمى فهميدن ابكار آن جنابست ، قصايد غرّا دارد ، و مثنوى موسوم به سكندرنامه در بحر شاهنامه گفته ، الحق بغايت نيكو شعريست و معنىهاى تازه دارد ، و بعد از شهادت شاهزادهء خورشيد لقا سلطان ابراهيم ميرزا به هرات آمده چند روزى سير هرات فرموده بخصوصيات آن خطهء دلنشين بازرسيدند ، و فقير حقير راقم اين مجموعهء موسوم به خرابات در هرات در كودكى به خدمت ايشان مشرف شد ، و از مسودات اشعار به فقير شفقت فرمودند ، بعد از آن ياران هرات را وداع نموده متوجه بلاد هندوستان شدند ، و در خدمت اكبر شاه تربيتى به حد وسط يافتند ، و در هند نيز قصايد غرا فرمودند ، و در ابتداى گفتن اول ساقىنامه بنام نواب شاهزادهء سعادت انتما سلطان ابراهيم ميرزا گفته شهرت تمام يافت ، و در مدح حضرات ائمه\r\n\r\n","description":"","footnote":"","page_name":" 477 ","page_number":497},
  {"content":"\r\n\r\nخصوصا امام ثامن ضامن على بن موسى الرضا قصايد غرا فرموده‌اند و در شهور 1007 در لاهور برحمت ايزدى پيوست ، غفر ذنوبه يا رب العالمين » .\r\nو مجددا در صفحهء بعد نوشته است :\r\n« خواجه حسين ثنايى « 1 » - از شعراى بلاد خراسان بمزيد حدس و زيادتى فكر امتياز تمام دارد ، بلكه بر فصحاى زمان و بلغاى دوران بسبب مخترعات طبع وافيه و مرتجلات فكر عاليه ، صفت تفوق و تقدم يافته و طايفه‌يى از مميزان شعر ، مشار اليه را انورى زمان مىدانند ، و الحق مضامين غريبه و معانى عجيبه‌يى كه او را بخاطر مىرسد ، و به لباس نظم درمىآورد هيچيك از شعرا را فكر به آن وفا نمىكند ، و ازين‌جهتست كه دريافت معانى بعضى ابيات وى موقوف بر سماعست از قايل يا تأمل بسيار ، از آن جمله اين بيت :\r\n پردهء شب مىدرد قهرت از آن معنى چو صبح * شعلهء تب شمع را در استخوان مىآورد « 2 » \r\nاما اصل وى از مشهد مقدس رضويه است ، و پدرش خواجه غياث الدّين محمد نام داشته ، و بامر بزازى اشتغال مىنموده ، و مشار اليه از جملهء تربيت‌يافتگان و مداحان شاهزادهء عالميان سلطان ابراهيم ميرزاست و مدتى مديد در كمال امتياز و اعزاز و احترام ملازمت آن شاهزاده نموده ، و بيمن همت آن پادشاهزاده او را در شاعرى چندان ترقى حاصل گشت كه زياده بران نتواند بود ، چنانچه اكثر شعراى زمان خاقان جنت‌مكان او را در شاعرى مسلم داشتند ، و در مضمار فصاحت و بلاغت او را مقدم خود دانستند ، و فى الواقع كثرت افكار آن جناب و قدرتش در ايجاد معانى مغلقه و ابداع مضامين عاليهء غريبه درجه‌يى دارد كه بيان فصحا توضيح آن را از جملهء مشكلات مىشمارد ، و شاهد اين دعوى چند قصيده است كه در اجوبهء استادان در سلك نظم كشيده و بعضى ابيات\r\n\r\n\r\n","description":"","footnote":"\r\n( 1 ) - در هامش نوشته است كه : ولد خواجه محمد حسين بزازست » .\r\n( 2 ) - تمام اشعار مولانا از اين قبيل است ، و لذا شعرفهمان و سخن‌سنجان حكم به بىمعنى بودن آنها داده‌اند و حق هم همينست .\r\n","page_name":" 478 ","page_number":498},
  {"content":"\r\n\r\nآن در غايت شهرتست ، و ديگر از منظومات اين خواجهء بلاغت آثار مثنويى است موسوم به سد اسكندر اگرچه تمام نكرده ، ليكن قدرتش در دقايق شاعرى از آن نظم مفهوم مىشود ، و غزلياتش نيز بد نيست » .\r\n( اشعار او را در چهل و چهار صفحه و بيش از دو هزار بيت آورده است ) .\r\nديگر : « مولانا دوست محمد استرآبادى مردى متقى و پرهيزگار و محب اهل بيت رسول صلى اللّه عليه و آله و سلّم ، شيوهء درويشى پيش گرفته ، مضمون حديث الكاسب حبيب اللّه را پيشنهاد همت خود ساخته ، اوقات به پوستين‌دوزى مىگذراند ، و از كس طمع و توقعى نمىنمايد ، و به اين صنعت پشت گرم كرده ، اوقات بوجه احسن گذرانيده ، از دم‌سردى خسيسان دىسيرت ايمن است ، و بسيار لطيف‌طبع و اهل دلست ، و رباعيات عارفانهء عاشقانه ازو در جرايد مستعدان يافت شد ، چند رباعى از آن درين مجموعه كه موسوم است به خرابات قلمى گرديد » .\r\nديگر : « نواب رستم ميرزا درّ شهوار درج نواب جنت‌مكانى سلطان حسين ميرزاى ثانى ولد شاهزادهء مشترى لقا بهرام ميرزاست ، كمال ادراك با نهايت شجاعت و دلاورى جمع ساخته ، قبل ازين بلدهء قندهار و زمين‌داور مكمن آن عالىمقدار و برادر بود ، آخر در شهور سنهء 997 - بحسب تقدير و اقتضاى فلك پرتذوير ( كذا ) از كثرت مخالفان اوزبكيّهء شوميه آن ديار را بوكلاء پادشاه جمجاه اكبر شاه گذاشته خود با برادران متوجه هندوستان شدند ، و از آن پادشاه رعايت و تربيت حد وسط يافته ، حسب الامر اكبر شاه بملك دكن تشريف آوردند ، و از آن تاريخ تا حال در ملك دكن مىباشند .\r\nحالات و واقعات ايشان بسيارست ، فىالجمله درين مجموعه مختصرى نوشته شد ، كه ان‌شاءالله در جنگى كه موسوم به خرابات است ، كما هو ينبغى نوشته شود » .\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nدر هامش مسطورست : « چون آن حضرت فدائى تخلص كرده‌اند ، اشعار ايشان را در رديف فا طرح بايد كرد » .\r\nصفحهء بعد :\r\nفدائى\r\n تا چند فدائى بمعاصى بودن * وز سهو همى راه خطا پيمودن\r\nبر روى زمين اگر چنين خواهى بود * صعب است ترا زير زمين آسودن \r\n* * *\r\n بنگر بقزلباش و دل ابترشان * زهرست بجاى باده در ساغرشان\r\nژوليده بفرقشان نه موى سيهست * پاشيده فلك خاك سيه بر سرشان \r\nاين رباعى نيز از ايشانست ، و به جهت سهوى كه كاتبى كرده در ميانهء اشعار جاهى كه عم‌زادهء آن نوابست نوشته بود ، بنده نيز همان مسوده را [ كه 
  ] مسطور شد نوشته بود ، آخر در شهور سنهء 1018 در خدمت نواب شاهزادگى تحقيق شد ، اگرچه ايشان اين مضايقه ندارند ، اما صحت در مجموعه مطلوبست :\r\n تا كى برخت نگاه ترسيده كنم * شب تا بسحر نصيحت ديده كنم\r\nاز چشم تو آن‌قدر امان مىخواهم * تا سوى تو يك نگاه دزديده كنم \r\nاين رباعى ايشان نيز در تحت اسم پادشاه ذى جاه اكبر شاه نوشته بودند ، چون به نظر كيميا اثر ايشان رسيد ظاهر شد :\r\n هندو بچه‌يى به من دلارام نشد * از جانب كفر سوى اسلام نشد\r\nهرچند كه رام‌رام گفتم او را * وحشى شد و از بخت بدم رام نشد » \r\nديگر : « مولانا زلالى از شعراى تازهء خوانسارست ، و مولانا تابعى بغايت معتقد و تابع شعر اوست ، و همواره بر مستعدان مىخواند ، على الجمله در سلك شعراى آنجا انتظام دارد ، و در وادى مثنوى سليقه‌اش خوب مىرود ، چنانچه احتياج بتعريف ندارد ، به اعتقاد بندهء كمترين و راقم اين مجموعه مشار اليه سرآمد شعراى آن ولايتست ، و درين مدت\r\n\r\n","description":"","footnote":"","page_name":" 480 ","page_number":500},
  {"content":"\r\n\r\nالى الآن از آن ولايت مثل او تازه‌گويى برنخاسته ، و در وادى قصيده و مثنوى از نوادر زمانست .\r\nمولاناى مذكور در اوايل حال داستانى از مثنوى گفته ، چون مردم بىانصاف پراعتقادى بشعر او نداشته‌اند ، بنام حكيم قطران كه هرگز مثنوى نگفته شهرت دادند ، چنانچه هيچ‌كس از مستعدان عراق و خراسان نبود كه در مجموعه‌ها ثبت ننموده باشند ، چون مثنوى مذكور مقبول طباع و مستحسن سليقه‌ها شد ، هرچند كه مشار اليه مىنمايد كه از منست كسى باور نمىكند ، فامّا مثنوى محمود و اياز و سليمان و بلقيس كه درين ولا در ميان دارد شاهد احوال اوست ، الحق درين دو كتاب كمال فصاحت و بلاغت و نزاكت و نزاهت يافت مىشود ، و از سرگذشت مولانا عرفى كه سرآمد شعراى اين عصرست ، كسى در مثنوى مانند مولانا زلالى نيست ، اما اندكى بىطالع واقع شده‌اند ، و از بىطالعى هيچيك از اكابر اين زمان متكفل تربيت او نمىشوند ، و اگر واقع مىشد ترقى بيش از پيش مىنمود » .\r\nديگر : « [ . . . . 
  ] اسمه عبد الغنى مولدش ولايت انكوان است ، اما در دارالسلطنهء قزوين نشو و نما يافته ، و بعضى اوقات در نجف اشرف و برخى احوال در دارالمؤمنين كاشان تحصيل فضائل نموده ، در حقايق علوم عربيات ماهرست ، و دقايق قبول حكميات بر طبع نكته دانش ظاهر ، بزيور تقوى و طهارت محلى است ، و بفصاحت بيان و طلاقت لسان از اكثر شعرا ممتاز و مستثنى ، شيوهء مخالطت و مجلس آرايى را نيكو مىداند ، در شهور سنهء 977 در دارالمؤمنين كاشان در وادى طلب ثبات قدم مىنمود ، و نزد حضرت سيادت‌پناه امير قريش شرفه و بعضى افاضل اين ديار مقدمات و متداولات مطالعه مىفرمود ، و بعد از آن بهمراهى سيد مشار اليه به عراق عرب رفته قدم از آن مرتبه بالاتر نهاده به تتبع علوم منقول و معقول پرداخت ، و قريب به پنج سال در آن اماكن شريفه جهت تحصيل مراتب علمى رحل اقامت انداخت ، و باز بجانب عراق عجم\r\n\r\n","description":"","footnote":"","page_name":" 481 ","page_number":501},
  {"content":"\r\n\r\nخراميده ، چون به قزوين رسيد ، مدتى ديگر ساكن گرديد و توطن نموده گاهى بلوازم شعر و شاعرى و گاهى بقواعد انشا و سخنورى مشغول گشته ، اشعار رنگين و قصايد و منشآت دلنشين بر لوح بيان مىنگاشت ، و در سلك اعاظم اصحاب انشاد و اعالى ارباب انشاء و تأليف منتظم مىبود ، و باز در شهور سنهء 995 به كاشان رفته بواسطهء مخالطت و مصاحبت دستور الوزراء خواجه على بيگ انجدانى در مجلس ولى خان سلطان تركمان راه صحبت يافت ، و هم در آن سال كه جمعى از امراى شاملو به جنگ سلطان مذكور آمده بودند ، و كاشان را محاصره نموده ، چند نوبت از جانبين رسالت كرد ، و پيغام را از هر دو جانب بحسب دلخواه بادا رسانيد ، الحق ربط سخن و سلاست الفاظ لازمهء طبع آن جنابست ، و سنجيدگى كلام و پاكيزگى عبارت ذاتى تكلم او .\r\nاما مولانا در مدح معصومهء آفاق و خديجهء دوران پريخان خانم صبيهء نواب جنت‌مكانى عليّين‌آشيانى شاه‌طهماسب حسينى صفوى قصايد غرّا دارد ، و از حجّاب آن درگاه صلات و عنايات بليغ يافته .\r\nبنده در وقتى كه از قضيهء هايلهء هرات نجات يافته وارد دارالسلطنهء قزوين شد ، او را ملاقات نموده از صحبت ايشان مستفيض گشت ، و در اين وقت ضعف پيرى بر ايشان مستولى شده بود ، ان‌شاءاللّه بعمر طبيعى برسند » .\r\n\r\nخرابات تأليف هلاكو ميرزاى قاجار متخلص به خراب در 1255 - 1256 ه ق\r\nتذكرهء عموميست مشتمل بر تراجم شعراى قديم و جديد از ايرانى و ترك و عرب و هندى و اوزبك و افغانى و ماوراءالنهرى با مطالب گوناگونى در معميات و صنايع و بدائع شعرى و پاره‌يى حكايات و روايات و منتخبات بسيار از اشعار شعراى متقدم و متاخر بدون ترجمهء حال .\r\n\r\n","description":"","footnote":"","page_name":" 482 ","page_number":502},
  {"content":"\r\n\r\nدرين كتاب از يك‌صد و هفتاد و دو شاعر ماضى و سيصد و سى و هفت شاعر معاصر شعر و شرح حال مسطورست ، و ترتيب تراجم الفباييست .\r\nاگرچه غالب تراجم مختصرست ولى در قسمت معاصران معتبرست ، و بخصوص مزيتى كه خرابات نسبت بساير تذكره‌هاى دورهء قاجار دارد اينست كه شامل احوال و آثار عده‌يى از شعراى قرن سيزدهم هجريست كه ذكرشان در هيچ تذكره‌يى نيامده است ، و اين عده از شعرا كسانى هستند كه در قلمرو مأموريتها و سير و سياحت مؤلف قرار داشته‌اند .\r\nآغاز :\r\n « خرابات را گر زيارت كنى * تجلّى بخروار غارت كنى » \r\nانجام :\r\n « شنيده‌ام كه عرب صدر سينه را گويند * رسيده‌ام بديارى كه صدر او پشت است » \r\nمؤلف در ذكر شعراى گذشته مآخذ خود را مذكور نداشته ، و فقط در تراجم بعضى از متقدمين گاهى نقل قول از عوفى مىكند .\r\nديباچه در سبب تأليف و وجه تسميهء كتاب و تغيير تخلص مؤلف است بشرح ذيل :\r\n« بسمله ، اللّهم صلّ على محمّد خاتم النبيّين و آله الطيّبين الطّاهرين و السّلام عليك يا امّ الكتاب امير المؤمنين على و رحمة اللّه و بركاته .\r\n اين نسخه كز آراستگى چون چمنست * چون صحن چمن پر از گل و ياسمنست\r\nتشبيه توان كرد بصحن چمنش * ليكن چو نظر كنى درينجا سخنست \r\nدر حالتى كه چون تيرخورده پلنگ از كوهه گريخته‌يى در هامون بىپايان عربستان\r\n\r\n","description":"","footnote":"","page_name":" 483 ","page_number":503},
  {"content":"\r\n\r\nبا ستارهء خود در جنگ و بواسطهء مهجورى از يار و ياوران و دورى از دلدار و همزبانان دلتنگ بوده ، به جهت مشغولى خاطر بمطالعهء بعضى از دفاتر اقدام مىرفت ، برخى از كلام شيرين متقدمين را كه در اوراق و كتب متداوله كمترك ضبط بود ، و قدرى از سخنان رنگين معاصرين را كه بمذاقم خوب و بسليقه‌ام مرغوب مىآمد ، بر سبيل يادداشت برين اوراق مىنگاشت . چون در ميانهء ياران با مهر مشهور بموزون كردن شعر نيز شده بوديم ، و به‌هيچ‌وجه در ضبط آن مزخرفات اهتمامى نبود ، لهذا مقدار دويست سيصد بيت از اشعار دل‌آزار خود را به جهت صدق كلام ياران و برآوردن مرام بعضى از دوستداران كه خواهشمند گرديده بودند ، و نيز چون هيچ گلستانى بىخار و هيچ دلستانى بىآزار و هيچ نورى بىظلمت و هيچ الفتى بىكلفت نبوده ، بمضمون « شكر در باغ هست و غوره هم هست » در خاتمهء اين اوراق ضبط رفت .\r\nچون سعى در ضبط و تحرير اشعار دلكش ديگران بسيار شده ، مىزيبد اگر ياران از تقصير مزخرفات با غل و غش اين فقير چشم پوشيده و در معايب او نكوشيده ، بلكه چون مستحق اصلاحست باصلاح آن كوشند .\r\nچون برحسب فرمودهء جناب مقتداى انام و پيشواى خاص و عام ، نخبة الاعاظم ، مجتهد العصر ، جناب حاجى سيد كاظم رشتى زيّد اللّه فضله ، اين روزها تغيير تخلص داده ، از « عشق » تازه « خراب » شده بوديم ، و نيز از هر قسم چيز در او نوشته شده ، و بانواع تراكيب مختلفه تحرير رفته بود ، به اين مناسبات مسمى به خرابات گشت » .\r\nنسخهء اصل اين كتاب به خط زيباى مؤلف كه شكسته نستعليق را بسيار خوش و پخته و عينا بشيوهء استاد خويش ميرزا عبد الوهاب معتمد الدولهء نشاط اصفهانى مىنوشته ، از حسن اتفاق بدست بنده افتاد و بمبلغى گزاف خريدارى كردم ، و چون نظم اوراق آن در صحافى به هم خورده بود ، شيرازهء آن را گسيخته ، و تراجم را چنان كه مؤلف آورده بود به ترتيب حروف هجا مرتب گردانيدم ، و دو فهرست الفبايى يكى از شعراى ماضى و يكى از شعراى معاصر تنظيم كرده با ترجمهء احوال مؤلف بر آن افزودم ، تا كتابى شد حسابى ، ولى از آنجا كه بنده به سبكبارى و بىتعلقى خو گرفته‌ام ، چندى پس از نگارش\r\n\r\n","description":"","footnote":"","page_name":" 484 ","page_number":504},
  {"content":"\r\n\r\nاين گزارش چون آن نسخهء عزيز و نفيس پسند خاطر دوست ارجمند آقاى ركن الدّين همايون فرخ گرديد ، آن را به ايشان فروختم .\r\nمشخصات نسخه : كاغذ فرنگى رنگارنگ و آهار مهره‌دار ، جلد چرمى نوساز ، عدد اوراق 135 هر صفحه بين سى تا پنجاه بيت ، تحرير به طرز چليپا ، قطع 2 / 1 27 * 18 سانتيمتر .\r\n\r\nترجمهء مؤلف :\r\nهلاكو ميرزا فرزند ارشد شجاع السلطنه حسنعلى ميرزا بن فتحعلى شاه قاجار متخلص به شكسته است ، كه از سرداران شجاع و نامى ايران بود ، و در حكومت خراسان و يزد و كرمان و مأموريتهاى ديگرى كه داشت ، با افغانها و تركمانها و اوزبكها و خوانين سركش خراسان از قبيل محمد خان قرايى و غيره جنگها كرد و رشادتها بروز داد ، و در تمام اين سفرها و لشكركشيها هلاكو ميرزا در التزام ركاب پدر بود .\r\nدر سال 1250 ه ق ، كه فتحعلى شاه درگذشت ، پيش از آنكه محمد شاه از تبريز بپايتخت بيايد ، شاهزادگان قاجار در ايران هرج‌ومرجى راه انداختند ، از جمله آنكه عليشاه ظل السلطان در طهران بتخت نشست و خود را عادل شاه ناميد ، حسينعلى ميرزا فرمانفرماى فارس در شيراز جلوس كرد ، حسنعلى ميرزا شجاع السلطنه به اصفهان لشكر كشيد ، و هلاكو ميرزا كه بجاى پدر خود در كرمان بود به يزد دست‌اندازى كرد « 1 » .\r\n\r\n\r\n","description":"","footnote":"\r\n( 1 ) - خود وى در ترجمهء عبد الوهاب طراز يزدى نوشته است كه : « . . . در روز تسخير دارالعبادهء يزد كه هريك از شعراى آنجا بواسطهء مدحى كه سروده بودند بحضور آمده ، او نيز از آن جمله بود ، قطعه‌يى گفته بود ، مصراع اخيرش ! اينست :\r\n بخت حيدر فرّ شه لشكر كش و دشمن كش است * ور نه اين لشكر كه ما ديديم خيبرگير نيست \r\nو حال اين جسارت مورد نوازش آمد . . . » بقيهء حاشيه در صفحهء بعد\r\n","page_name":" 485 ","page_number":505},
  {"content":"\r\n\r\nپس از ورود محمد شاه به طهران و اعزام قواى دولتى بصوب اصفهان و فارس ، شجاع السلطنه منهزم شده به شيراز عقب‌نشينى كرد ، و در آنجا منوچهر خان گرجى معتمد الدوله وى و برادرش فرمانفرما را بحسن سياست و بىجنگ و ستيز دستگير كرد و به طهران فرستاد .\r\nپيش از آنكه شجاع السلطنه وارد طهران شود ، در برج نوش وى را از بيم غوغاى هواخواهانش مكحول كردند ، و از آنجا يكسر به قلعهء اردبيل فرستادند ، تا در آغاز سلطنت ناصر الدّين شاه مستخلص شده به طهران آمد و بسال 1270 هجرى درگذشت « 1 » .\r\n\r\n\r\n","description":"","footnote":"\r\nبقيهء حاشيه از صفحهء قبل\r\nاصل قطعه اينست :\r\n اى جهاندارى كه در فتح ممالك مر ترا * منت سردار لشكر حاجت شمشير نيست\r\nاى جوان بختى كه اخلال و ضرر در كار تو * قوهء گردون دون ، مقدور چرخ پير نيست\r\nخصم را گفتم كه اين ميدان جنگست و جدال * اين چه اوضاعست ، آخر نقل . . . و . . . نيست\r\nلا جرم از من شنيد و شد گريزان از مصاف * آرى آرى جز گريز از رزم تو تدبير نيست\r\nليكن اين هم گويم ار انصاف مىبايست داد * چون مرا در خدمت شه شيوهء تزوير نيست\r\nبخت حيدر فرّ تو لشكركش و دشمن‌كش است * ور نه اين لشكر كه ما ديديم خيبرگير نيست \r\nمنقول از ديوان طراز يزدى نسخهء اصل ، شمارهء ( 4699 ) كتابخانهء آستان قدس .\r\n( 1 ) - ديوان شكسته كه از روى نسخهء استاد فقيد مرحوم بهار نوشته شده ، و در كتابخانهء آستان قدس رضوى بشمارهء ( 4680 ) محفوظست .\r\n","page_name":" 486 ","page_number":506},
  {"content":"\r\n\r\nاما هلاكو ميرزا همين‌كه محمد شاه در پايتخت مستقر شد و رسما جلوس كرد ، دست از يزد بداشت و به كرمان بازگرديد « 1 » ، ولى از بيم گرفتارى و مجازات در آنجا هم نتوانست زيست و ببهانهء زيارت خانهء خدا از مهلكه بدر رفت ، و به‌طورىكه از نوشته‌هاى خود وى مستفاد مىگردد تا پايان عمر در مناطق عربى و بلاد عثمانى و ديار فرنگ سرگردان بوده و هر صفحه از خرابات را در شهرى يا بندرى يا زيارتگاهى يا جزيره‌يى يا دريايى نوشته است .\r\nآخرين نقطهء اقامت او كاظمين بوده كه بسال 1283 هجرى در حالت مرض و با دستى لرزان سطور ذيل را نگاشته و پيداست كه ديگر اميدى بادامهء حيات نداشته است :\r\n « دوش با زلف تو من راز نهانى داشتم * تا به او پيوسته بودم نيم‌جانى داشتم\r\nاى پريشان زلف تا كى سازيم چون خود خراب * آخر اى بىخانمان من خانمانى داشتم \r\nعصر چهارشنبهء شانزدهم صفرالمظفرست ، در خدمت سركار خان‌داداش اين چند كلمه به جهت يادگار قلمى شد ، يا هو ، حرّره الفقير هلاكو فى حالت مرضه در كاظمين سنهء 1283 » .\r\n« خرابات ، ص 201 »\r\nدر صفحهء 235 سه بيت شعر نوشته و در ذيل آن شرحى خطاب به عمّ خويش ( - سلطان محمد ميرزا سيف الدوله متخلص به سلطان ) بقلم آورده و در ضمن آن مىنويسد كه : « . . . به ياد شما آن سه شعر را گفتم در بالاى كاغذ نوشتم ، بخاطرم آمد كه چون فردا ان‌شاءالله بناى مجلد كردن خرابات است ، بلى خرابات كه مجلد شد ، خراب و\r\n\r\n\r\n","description":"","footnote":"\r\n( 1 ) - اعتماد السلطنه در ذيل حوادث سال 1250 مىنويسد : « هلاكو ميرزا بن شجاع السلطنه كه در زمان فترت در يزد اظهار شوكت مىكرد ، به كرمان بازگشت » .\r\n« منتظم ناصرى »\r\n","page_name":" 487 ","page_number":507},
  {"content":"\r\n\r\nخراباتيان را حفاظى پديد خواهد آمد ، لهذا به جهت تيمن در اين صفحه كه هم از اجزاى خرابات است ، و چند شعرى نوشته بودم ، اين چند كلمه را به ياد عمو جانم نوشتم ، آوخ كه :\r\n اينجا فراق جانان ، آنجا جزاى عصيان * آسايش دو گيتى ، بر ما حرام كردند \r\nچه توان كرد . »\r\n\r\nآثار ديگر مؤلف :\r\nخراب قاجار بعد از تأليف خرابات قسمت معاصران را از آن جدا كرد ، و مصطبهء خراب ناميد ، نسخه‌يى از اين تذكره بشمارهء ( 1160 ) در كتابخانهء ملّى پاريس مضبوطست و اخيرا باهتمام آقاى دكتر خيام‌پور استاد دانشكدهء ادبيات تبريز بطبع رسيد ، و اين گزارش براى استفادهء ايشان فرستاده شد و در مقدمه نقل كردند .\r\n\r\nاقوال تذكره‌نگاران در احوال مؤلف :\r\nسلطان محمد سيف الدوله متخلص به سلطان فرزند فتحعلى شاه در تذكرهء بزم خاقان كه بسال 1245 تأليف شده است ، ترجمهء هلاكو را در وقتى كه هنوز تغيير تخلص نداده بوده چنين مىنويسد :\r\n« عشق نام شريفش هلاكو ميرزا خلف الصدق شجاع السلطنه حسنعلى ميرزا است ، جوانك خوش‌احوال نيكو حالتى است ، هميشه از ملتزمين ركاب پدر بزرگوارست ، خط شكسته را درست مىنويسد ، دستش بنقاشى هم آشناست ، با منش نهايت دوستى و رفاقت است ، گاهى ترتيب نظمى مىدهد .\r\nرباعى ازوست :\r\n از دوريت اى دوست جگرها خونست * از خون جگر چهرهء من گلگونست\r\nيك‌لحظه ز خود جدا نماندى هرگز * تا حال خراب عشق دانى چونست » \r\n\r\n","description":"","footnote":"","page_name":" 488 ","page_number":508},
  {"content":"\r\n\r\nآقا محمد باقر رشحهء اصفهانى در تذكرهء منظوم خود كه بسال 1250 هجرى در يزد تأليف شده است ، نخست از شجاع السلطنه و هلاكو ذكرى نكرده بود ، ولى پس از درگذشت فتحعلى شاه و هرج و مرجى كه رويداد و ذكر آن گذشت ، همين‌كه شجاع - السلطنه از شيراز به اصفهان لشكر كشيد ، و هلاكو از يزد به كرمان تاخت ، از آنجا كه اين پدر و پسر به حكم سوابق درخشان و فتوحات فراوان ، محبوبيتى در ميان خاص و عام داشتند ، باقتضاى زمان و احتمال اينكه آن شاه مىشود و اين وليعهد ، ترجمهء منظوم ايشان را بشرح ذيل در حاشيهء تذكرهء خود افزود :\r\n « شكسته ، و هو شجاع السلطنه * در بيشهء پردلى شكسته\r\nسرپنجهء شير نر شكسته * به روى ز زمانه آفرين باد\r\nبر مسند شاه جانشين باد * در كشور نظم هم بود شاه\r\nاز وى بشنو دو بيت دلخواه : \r\n* * *\r\n با چنين مستى اگر چشم تو هشيارى كند * بخت خواب‌آلودهء من نيز بيدارى كند\r\nدگران در تو بحسرت نگران * من بحسرت نگران در دگران \r\n\r\nهلاكو ميرزاى قاجار\r\n عشق است تخلص جهانبان * داراى ديار يزد و كرمان\r\nبريزد كنون فكنده سايه * زو اهل هنر بلندپايه\r\nگر خود به ختا و گرد مشق است * بيتى دو ازو گواه عشق است : \r\n* * *\r\n بود كى بىباك زلفش در شكست دل چنين * گر نمىبودش غرور موميايى داشتن \r\n* * *\r\n\r\n","description":"","footnote":"","page_name":" 489 ","page_number":509},
  {"content":"\r\n\r\n آه كه يكره نشد مجال نگاهم * در شب وصلش ز بيم روز جدايى » « 1 » \r\nرضا قلى خان هدايت در مجمع الفصحا ( ج 1 ص 62 ) غزلى با تخلص هلاكو ازو آورده ، و از اينكه وى بعدا عشق تخلص كرده ، و باز آن را به خراب تغيير داده است ، آگاهى نداشته ، و تاريخ فوت او را نيز مانند ساير تواريخ بغلط ( 271 ) ضبط كرده است .\r\nوى مىنويسد : « هلاكو خان قاجارقويونلو ، اكبر اولاد شاهزادهء معظم شجاع - السلطنه حسنعلى ميرزا المتخلص به شكسته است ، و والده‌اش صبيّهء مرتضى قلى خان عم خاقان صاحبقران بوده ، سالها در خراسان ايالت نموده « 2 » روزگارى نيز در كرمان و شيراز مكرّم و معزز مىزيسته ، خطى دلكش و طبعى خوش داشته ، و در غالب كمالات صاحب مقام بلند گرديده ، بعد از دولت خاقان صاحبقران به بغداد رفته ، در نجف و كربلا و بغداد بسر مىبرد ، در سنهء 1271 رحلت نمود ، گاهى غزلى مىآراسته ، از آن جمله است :\r\n تابو كه من خلاص كنم دل ز هجر يار * قم يا غلام يك شط بغداد مى بيار\r\nزان مى كه گر خرد خوردش نيم‌قطره‌يى * گيرد هزارساله ز فرزانگى كنار\r\nچندان سقايتم كن ، كز فرط سرخوشى * نى هجر يار دانم ، نى جور روزگار \r\n\r\n\r\n","description":"","footnote":"\r\n( 1 ) - تذكرهء منظوم رشحه ( ص 45 و 54 ) چاپ تهران در 1344 شمسى با مقدمه و حواشى بقلم نگارنده .\r\n( 2 ) - چنان كه گذشت و در تواريخ دورهء قاجار مسطورست ، ايالت خراسان را شجاع السلطنه در عهده داشته است ، نه هلاكو ميرزا ، و ظاهرا كاتب مجمع الفصحا قسمتى از عبارت متن را از قلم انداخته است .\r\n","page_name":" 490 ","page_number":510},
  {"content":"\r\n\r\nو له\r\n پير ميخانه كند بر رخ اگر در بازم * حاصل خرقه و سجاده از آن دربازم\r\nآن‌قدر باده خورم بر در ميخانه كه خصم * گر سرم را طلبد در قدمش اندازم\r\nبا چنين بخت هلاكو من و وصلش هيهات * سالها رفته كه در آرزوى يك نازم » \r\nمنتخبى از اشعار خراب قاجار منقول از تذكرهء خرابات ( ص 62 )\r\n ديده دريا شد و سيلاب سرشكم برخاست * تا برفت از نظر آن گوهر يك‌دانهء ما \r\n* * *\r\n بپاى خم ز دست ساقى امروز * ز جامى شسته‌ام آلودگى را \r\n* * *\r\n رو به آبادى چسان آرم ، كجا مىآورند * رحمى اين تركان غارتگر برين حال خراب \r\n* * *\r\n بيا تا جان دهم در راهت اى دوست * كه جان دادن به راه دوست نيكوست\r\nمرا اين بس كزين پس خلق گويند * بره افتادهء او ، كشتهء اوست \r\n* * *\r\n هر خواهشى كه از سرمستى خراب كرد * چشمان نيم‌مست تواش كامياب كرد \r\n\r\n","description":"","footnote":"","page_name":" 491 ","page_number":511},
  {"content":"\r\n\r\n هر سنگ كز جفاى تو بر سينه كوفتم * آهى برون ز سينه شد آن سنگ آب كرد\r\nهر تير ناوكى كه جهيد از كمان ناز * ابروى او اشاره بجان خراب كرد \r\n* * *\r\n شيشه و پيمانه و ساقى يكى بود ، ازچه‌رو * قسمت ما خالى و از ديگران لبريز بود \r\n* * *\r\n چند از بىتابى دل پرسى اى تابنده زلف * از خيال سنبل پرتابت او بىتاب شد \r\n* * *\r\n دل چسان از پى لعل لب جانان نرود * درد دارد ، چه كند كز پى درمان نرود \r\n* * *\r\n نمىدانم چه در پيمانه كردند * كه از يك جرعه‌ام ديوانه كردند\r\nنماز و روزهء سى روزه را خلق * به جامى رهن در ميخانه كردند\r\nشمار سبحه را از كف نهادند * حديث طرهء جانانه كردند\r\nخراب آخر چسان اطفال رومى * به بام و برزنت افسانه كردند \r\n* * *\r\n افتاده ز موى تو برويت شكنى خوش * و اندر شكنش جاى دل همچو منى خوش\r\nمرغولهء زلفست بران صفحهء عارض * يا سنبل تر ريخته بريا سمنى خوش \r\n\r\n","description":"","footnote":"","page_name":" 492 ","page_number":512},
  {"content":"\r\n\r\n دل مىبرد از خلق بشيرينى و چربى * اين نظم خراب ار گذرد بر دهنى خوش \r\n* * *\r\n مرغ دل ماست عندليبى * كور است فضاى اين جهان تنگ\r\nگشتيم خراب در گلستان * از نغمهء بلبل خوش‌آهنگ \r\n* * *\r\n محشر عشاق را نازم كه هست * اجر يك قاتل فزون از صد قتيل \r\n* * * نمونهء تراجم تذكرهء خرابات از خراب قاجار .\r\n« نشاط ، معتمد الدوله ، اسم آن جناب ميرزا عبد الوهاب ، از بزرگان دارالسلطنهء اصفهان و مشغول بكلانترى آن سامان ، بعد از شرف خدمت حضرت صاحبقران بمنصب بلند معتمد الدوله سرافراز و از جملهء وزراى ايران ممتاز ، الحق جنابش را هرچه ستايند كم است ، و سرمايهء هر كمالى در خيالش مدغم ، از افكار ابكارش گنجينه‌يى از نظم و نثر و مثنوى و قصايد و غزل ترتيب يافته كه در حقيقت گنجيست باد آورد ، به جهت يادآورى قدرى درين دفتر ترقيم خواهد رفت ، خط شكسته را به اين درستى كسى ننوشته ، الحق مخترع شيوهء تازهء بامزه كه به اين مزه از آغاز آن فن تا به حال كسى ننوشته است ، اكثرى ارباب خط ترجيح به خط درويش مجيد داده‌اند ، و مرا هم اعتقاد برينست كه مزه و اسلوب خط ايشان نسبتى ندارد .\r\nمدتى در دارالخلافهء طهران و خراسان در پيش ايشان مشق كرده و درس خوانده ، ولى ترقى نكردن خط و سواد ما نه از بابت قصور ايشانست ، بلكه از عدم استعدادست ، ايشان راست » .\r\n« ص 177 »\r\n\r\n","description":"","footnote":"","page_name":" 493 ","page_number":513},
  {"content":"\r\n\r\n\r\nاملاى بلخى\r\n« املا مشهور به حضرت ايشان چندى در ميهنه و بلخ بازار تصوف را رواج داده .\r\nمردهء ( ! ) بسيارى از ايماق و اوزبك و افغان گرد او جمع گشته ، عاقبت لواى سرورى برافراشت ، و با چهل هزار لشكر از دارالسلطنهء هرات بعزم تسخير مشهد مقدس حركت كرده در وسط راه هرات و مشهد مقدس با سركار نواب شاهزاده محمد ولى ميرزا كه در آن زمان والى خراسان بوده محاربه اتفاق افتاده در محاربه بقتل رسيد ، در كرخ ده فرسنگى هرات مدفونست ، مدت چهارده سال در جميع چهار ايماق و بلخ و ميهنه و آن حوالى آنچه مزاوجتى كه اتفاق مىافتاد ، بايد شب اول بكارت ايشان را حضرت ايشان ببرند ، و در هنگام عبور از كرخ بباغى كه مزار ايشانست رفته نهايت نزاهت را داشت .\r\nاو راست\r\n نباشد دل به غير از عشق با كار دگر مايل * بلى باشد پدر با دولت وصل پسر مايل \r\n* * *\r\n خيال هاىوهو كردن بود فرزانه را مشكل * صلاح كار باشد مردم ديوانه را مشكل\r\nنباشد پيشهء عاشق به غير از خانه‌ويرانى * بود انديشهء سامان دل پروانه را مشكل \r\n« ص 19 »\r\n\r\nصارم هزاره‌يى\r\n« صارم هزاره‌يى اسمش احمد قلى خان برادر امير الامراء شير محمد خان بيگلربيگى اهل هزاره است ، جوانى بكاره است ، با كمال رشادت كه جبلّى آن طايفه است ، طبع شيرينى دارد ، در هنگامى كه در دارالسلطنهء هرات 1252 « 1 » بناى لشكركشى بجانب\r\n\r\n\r\n","description":"","footnote":"\r\n( 1 ) - ظاهرا مؤلف را سهو القلمى دست داده است و سال 1242 بايد باشد .\r\n","page_name":" 494 ","page_number":514},
  {"content":"\r\n\r\nكرمان را از راه سيستان داشتم ، از جانب برادر خود با پانصد سوار داخل ملتزمين ركاب بود .\r\nاين شعر ازوست :\r\n مگشا لعل بدشنام كه در مذهب عشق * حيف باشد سخن تلخ ز شيرين‌دهنان » \r\n« ص 109 »\r\n\r\nداملاى اوزبك\r\n« داملاى اوزبك معاصرست ، در هنگام توقف دارالسلطنهء هرات مكرر ملاقاتش نموده ، از براى ندامت بهتر از ايشانى كمتر بدست مىآيد ، روزى به جهت تفرّج خاطر بمزار مولانا عبد اللّه انصار رفته بوديم ، چون من را ديد پيش آمده گفت : مىدانم جوياى همصحبتى هستى ، بعد از آنكه خوب تفحص كردى و نيافتى ، من پربد نيستم ، چون تفحص در هرات بىحاصل بود ، در همان مقام آشنا شديم ، در تركى مهارتى دارد .\r\n عمريست كه منت‌كش آن زلف سياهم * نگذاشت كه پايان شبم را سحر افتد » \r\n« ص 70 »\r\n\r\nميرزا محمد اخبارى متخلص به سيل\r\n« سيل اسمش جناب ميرزا محمد اخبارى از اجلّهء فضلاى آن سلسله است ، وقتى بدار الخلافهء طهران به خدمت حضرت صاحبقران آمده ، در آن هنگام ما بين دولت ايران و روس محاربه بود ، و دعوائى بين الدولتين اتفاق افتاد ، سر سردار لشكر روس را كه مسمّى به اشپختر بود عساكر ايران آوردند . چون سابقهء ذكرى ازين باب ميانهء حضرت صاحبقران و آن جناب شده بود ، مردم نسبت اين امر را بجناب مذكور دادند ، و جناب رئيس الامراء حاجى محمد حسينخان مروزى منكر اين فقره بود ، جناب\r\n\r\n","description":"","footnote":"","page_name":" 495 ","page_number":515},
  {"content":"\r\n\r\nحاجى ( ! ) قطعه‌يى گفتند ، چون به غير ازين قطعه از ايشان بخاطر نبود نوشته شد ، و الّا نمىنگاشت :\r\n مرويست كه مروى بود از تخمهء مروان * تو مروى و مروى نبود مرد مسلمان\r\nزيراكه مرا بود مراد آنكه شود فرق * ما بين ابو جهل جفاپيشه و سلمان » \r\n« ص 96 »\r\n\r\nتسليم سبزوارى\r\n« اسمش ميرزا احمد طبيب ولى از هر كمالى با نصيب ، و مرا مدتى انيس و جليس و حبيب ، در هنگام بودن مشهد مقدس با عيال و اطفال او را به مشهد مقدس آورده و در آن مكان سكنى داده و مدت ده سال على الاتصال شب و روز با ما بود ، قوى ظاهر و باطن ، ما از صحبت ايشان مستفيض شده ، چندى را هم تا به هندوستان قبل از آشنايى با ما رفته بودند ، استغناى عجيبى از ايشان مشاهده مىرفت كه كمتر از همگنان ايشان را بود ، در عمارت و باغ و گل‌كارى سليقهء مستقيمى داشت ، طبع خوشى داشت .\r\n اى ز دست المت خسته دل‌وجانى چند * وى ز دست ستمت چاك گريبانى چند\r\nشانه مشاطه بران زلف دلاويز مزن * كه در آن سلسله جمعند پريشانى چند \r\n* * *\r\n چشمان تو تركانه بكينم باشد * تير مژهء تو دل‌نشينم باشد\r\nابروى تو پيوسته ز هر گوشه كمان * تا گوش كشيده در كمينم باشد \r\n* * *\r\n\r\n","description":"","footnote":"","page_name":" 496 ","page_number":516},
  {"content":"\r\n\r\n صندلى رنگ ديده‌ام پسرى * جسته‌ام بهر خويش دردسرى \r\n* * *\r\n دردا كه در دام ، مرديم و كس نيست * كاگاه سازد ، صياد ما را\r\nاى جان شيرين ، هرگز نگفتى * بر سر چه آمد ، فرهاد ما را » \r\n« ص 33 »\r\n\r\nميرزا عبد الوهاب سالك اصفهانى\r\n« سالك اسمش ميرزا عبد الوهاب اهل اصفهان است ، و مدتى در زمرهء غلام - پيشخدمتان و مداحان ما بوده ، طبعكى دارد ، او راست به جهت تعريف اسب كه اسم او بختاور بود گويد :\r\n شهزاده هلاكو كه فلك چاكر اوست * سرهاى دليران همه در چنبر اوست\r\nخاقان جم احتشام توران داور * اندر خور مهترى بختاور اوست \r\nدر جواب رباعى كه ما به جهت بريدن زلفى گفته بوديم گويد ، لطافتش در اسم شمشيرست كه جانسوزست .\r\n زلفى كه ببوى خوش جهانى مستش * اى شاه جهان مكن ز بالا پستش\r\nمشاطه بمقراض بريدش سر اگر * با تيغ جهانسوز جدا كن دستش \r\n« ص 95 »\r\nتذكرهء خرابات در نقاط ذيل بتسويد رسيده است كه حكايت از سرگردانى مؤلف آن مىكند :\r\n\r\n","description":"","footnote":"","page_name":" 497 ","page_number":517},
  {"content":"\r\n\r\nفى قسطنطنيّه مسوده شد ، 1256 ص 19 ،\r\nدر محروسهء دمشق شام اين صفحه مسوده شد ، ص 22 ،\r\nاين صفحه را در بلاد سور كه يكى از شهرستانهاى عربستان است ماتم‌زده مسوده نموده ، ص 41 ،\r\nامروز كه بيست و سيم ذيقعده است ، در حدود حديده اين صفحهء ( ح ) را از اشعار خواجه حافظ مسوده نمود ، 1255 ص 50 .\r\nفى جزيرهء خارك . . . از روى كتاب كهنه اين صفحه مسوده شد ، ص 75 ،\r\nفى وسط درياى جانفرساى محيط مسوده شد ، سنه 1255 ، ص 76 ،\r\nفى دارالسلطنهء قسطنطنيّه كبرى مسوده شد ، 1256 ، ص 81 ،\r\nاين صفحه را در دار الملك يمن مسوده نمود ، سنهء 1255 ، ص 82 ،\r\nدر ديماس شام در حالت كارنتين ( - قرنطينه ) مسوده شد ، ص 83 ،\r\nفى جزيرهء سفر من جزاير آق‌دنكيز در مركب دخان اين صفحه مسوده شد ، سنهء 1256 ، ص 84 ،\r\nفى محروسهء دمشق شام در قريهء صالحيه بعد از مراجعت از فاتحهء محيى الدّين اعرابى اين صفحه مسوده شد ، ص 86 ،\r\nفى دارالسلطنهء اسلامبول مسوده شد ، سنهء 1256 ، ص 89 ،\r\nفى وسط درياى مغرب به نزديكى جزيرهء قبرز مسوده شد ، ص 91 ،\r\nفى دارالسلطنهء قسطنطنيه در اسكودار در حالت كارنتين مسوده شد ، سنهء 1256 ، ص 93 ،\r\nنيمه شبى از شبهاى رمضان در يكى از جزاير عمان بجز خدا و من احدى بيدار نيست ، خارك نمايانست ، يعنى از آن هنگام ، بىخوابى به نوشتن اين دو كلمه واداشت ما را ، 1255 ، ص 95 ،\r\nفى وسط درياى احمر اين صفحه مسوده شد ، سنهء 1255 ، ص 99 ،\r\n\r\n","description":"","footnote":"","page_name":" 498 ","page_number":518},
  {"content":"\r\n\r\nفى دارالسلطنهء اسلامبول در اسكودار در حالت كارنتين اين صفحه مسوده شد ، سنهء 1256 ، ص 104 ،\r\nدر بلدهء بصره اين صفحه را تحرير نمود ، شهر رمضان 1255 ، ص 110 ،\r\nاين صفحه را در بندر بيروت كه بهشتى است مسوده نمود ، ص 122 ،\r\nدر درياى احمر جزيره‌يى كه مسمى به كامران است ، و از مملكت يمن محسوبست ، شيخ عراقى آنجا مدفونست ، شبى را كه آنجا بوده بفاتحه رفته ، ص 123 ،\r\nدر ديماس شام در حالت كارنتين اين صفحه را نگاشت ، ص 125 ،\r\nفى اسكندريهء مغرب مسوده شد ، در حالت طاعون ، ص 126 و 135 و 145 سنهء 1256 و ص 146 ،\r\nفى قسطنطنيه مسوده شد ، سنهء 1256 ص 127 ،\r\nفى شهر بندر رودس من محال ايطاليهء فرنگ اين صفحه مسوده شد ، سنهء 1246 ، ص 138 ،\r\nاين صفحه در جزيرهء مسيره فى شط منائى و يمن و مسقط مشق شد ، ص 140 ،\r\nفى ديار بكر اين صفحه مسوده شد ، 1255 ، ش 147 ،\r\nفى كاظمين عليه السلام ( ! ) مسوده شد ، 1255 ، ص 147 ،\r\nفى دارالسلام بغداد مسوده شد ، سنهء 1255 ، ص 148 ،\r\nفى اسلامبول مسوده شد ، ص 163 ،\r\nاين صفحه را در شهر شام مسوده نمود ، سنهء 1256 ، ص 168 ،\r\nفى اسكندريهء مغرب در حالت كثرت دماغ سوختگى و وفور طاعون مسوده شد ، ص 173 ،\r\nفى دارالسلطنهء قسطنطنيه مسوده شد در حالت خوشى ، اى جايت خالى عمو جان من « 1 » ، سنهء 1256 ، ص 175 ،\r\n\r\n\r\n","description":"","footnote":"\r\n( 1 ) - مقصود سلطان محمد سيف الدوله متخلص به سلطان است ، و اين دو بهم خيلى علاقه‌مند بوده‌اند .\r\n","page_name":" 499 ","page_number":519},
  {"content":"\r\n\r\nفى بعلبك اين صفحه مسوده شد ، ص 179 ،\r\nفى بندر بيروت اين صفحه مسوده شد ، سنهء 1256 ، ص 180 ،\r\nاين صفحه در سماوات مسوده شد ، جايت خالى عمو جان « 1 » ، ص 184 ،\r\nاين صفحه را در مداين صالح در هنگام مراجعت از حج مسوده نمود ، ص 200 ،\r\nفى كاظمين در حالت طغيان آب اين صفحه مسوده شد ، 1255 ، ص 215 ،\r\nفى دارالسلام بغداد اين صفحه مسوده شد ، 1255 ، ص 214 ،\r\nفى دارالسلام بغداد در مسجد جنب شط ، در منزل حاج عبد اللّه فنا تحرير شد اين صفحه ، ص 216 ،\r\nفى اسلامبول در اسكودار تحرير شد اين صفحه ، جاى عمو جانم « 2 » خالى ، سنهء 1256 ، ص 217 ،\r\nفى بندر بيروت اين صفحه مسوده شد ، ص 218 ،\r\nبتاريخ نهم ربيع المولود چون دماغى بود بروشنايى دو شمع كافورى شش ساعتى شب نگاشت ، ص 219 ،\r\nفى ديار ابيض مسمى به آق‌دنكيز اين صفحه را مسوده نمود ، 1256 ، ص 219 ،\r\nفى امامين الهمامين كاظمين عليهما السلام مسوده شد اين صفحه 20 جمادى - الثانى ( ! ) سنهء 1255 ، ص 223 ،\r\nفى دار الحرب كربلاى معلى مسوده شد اين صفحه ، 224 ،\r\nفى نجف اشرف اين صفحه مسوده شد ، سنهء 1255 ، ص 226 ،\r\nفى بندر عدن كه الحق بهشت عدن است ، اين صفحه مسوده شد ، ص 227 ،\r\nاين صفحه را در علكهء ( ! ) اسكندريه در حالت ترديد كه بدترين حالاتست مسوده نمود ، 1256 ، ص 230 ،\r\nفى امامين الهمامين كاظمين عليهما السلام اين صفحه مسوده شد ، ص 237 ،\r\nفى بلدهء حلّه مسوده شد اين صفحه ، ص 246 ،\r\nفى مكّهء معظمه اين صفحه مسوده شد ، ص 251 ،\r\n\r\n\r\n","description":"","footnote":"\r\n( 1 و 2 ) - رك : حاشيهء صفحهء 499 .\r\n","page_name":" 500 ","page_number":520},
  {"content":"\r\n\r\nفى مدينهء طيبه رسول ( ص ) اين صفحه مسوده شد ، ص 252 ،\r\nاين صفحه را در علكهء ( ! ) بندر كور زمين كه بهشتى است مسوده نموده ، سنهء 1256 ، ص 255 ،\r\nدر قبهء سلامه نوشته شد اين صفحه ، و اين مصراع نيز گفته شد : « عبّر مع السّلامة من قبة سلامة » الحمد للّه ، ص 257 .\r\n\r\nفهرست اسامى صاحبان تراجم\r\n\r\n( الف - شعراى ماضى )\r\n\r\n[ پارسىسرايان 
  ]\r\nابو سعيد ابو الخير ، ص 6 اوحد الدّين كرمانى ، ص 7 اوحدى مراغه‌يى ، ص 7 شيخ احمد جام ، ص 8 اسدى طوسى ، ص 8 انورى ابيوردى ، ص 9 امام فخر رازى ، 10 آهى جغتايى ، 11 آذر بيگدلى ، 12 امامقلى خان حاكم فارس ، 12 امير لاريجانى ، 22 ابو المفاخر رازى ، 22 ابو المعالى نحّاس ، 23 ابو جعفر قاينى ، 13 ابو البركات خراسانى ، 23 ابو طيب سرخسى ، 23 احمد الكافى : فريد الدّين ، 23 اختيار الدّين على شيبانى ، 23 ارشدى سمرقندى : ابو محمد ، 23 امامى هروى ، 23 ابو زراعهء جرجانى ، 23 ابو شعيب هروى ، 23 ابو على حسن هروى ، 23 ابو شكور بلخى ، 23 ابو عبد اللّه فرالاوى ، 23 ابو سعيد بن مسعود سعد ، 23 ابو المعالى رازى ، 23 ابى رجاء الغزنوى ، 23 ابن رشد غزنوى ، 23 جمال الدّين محمد ، 46 رياضى زاوه‌يى ، 79 ميرزا زكى وزير نادر ( نديم تخلص ) 84 و 155\r\n\r\n","description":"","footnote":"","page_name":" 501 ","page_number":521},
  {"content":"\r\n\r\nسراج الدّين قمرى ، 87 سعدى شيرازى ، 89 سرمد كاشى ، 92 خواجه سمنانى ، 92 سلام اللّه كاشى ، 92 سهراب رازى ، 92 شاه مير بيگ ، 97 شرف‌جهان قزوينى ، 97 شرف الدّين على بافقى ، 97 شاه‌قلى عراقى ، 97 صوفى اردستانى ، 106 صائب تبريزى ، 109 ( و 105 و 110 و 111 و 112 ) صفيّه بدخشى ، 110 طبعى اصفهانى : عناية اللّه ، 117 طالبى سمرقندى ، 117 طبيب اصفهانى : عبد الباقى ، 117 طيرى اصفهانى : محمد ربيع ، 117 طاهرى هروى ، 119 ظهير فاريابى ، 119 عبد الكريم خوارزمى ، 125 عذرى بيگدلى ، 127 قاضى عبد الوهّاب مشهدى ، 128 عبد الباقى بن قاضى جهان قزوينى ، 128 عبدى بيگ شيرازى ، 128 ابو سراقه عبد الرحمن بلخى ، 128 عبد الحق استرآبادى ، 128 عصمت بخارى ، 128 عبد اللّه همدانى ، 128 مير على خلف بيگ تمر ، 128 عبد القادر تونى ، 129 غالب اصفهانى : حسين ، 130 غنى تفرشى ، 131 غياث الدّين احمد نيشابورى ، 131 عماد لر ، 158 عنصرى ، 158 عمارهء مروزى ، 158 عبد اللطيف گوركانى ، 158 عفيفى ، 158 عارف طهرانى : محمد على ، 159 عناية اللّه اصفهانى ، 159 « 1 » فدايى استرآبادى : مير عماد ، 134 فخر الدّين على صفى ، 134\r\n\r\n\r\n","description":"","footnote":"\r\n( 1 ) - اينكه ابو سراقه در حرف عين آمده ( - عبد الرحمن بلخى ) و بعد از حرف غين دوباره هفت شاعر از حرف عين آمده است سهو القلم مؤلف بوده و از اختلاف شماره صفحات پيداست .\r\n","page_name":" 502 ","page_number":522},
  {"content":"\r\n\r\nفتاحى خراسانى ، 134 فريبى ، ميرزا حبيب اللّه ، 138 قاضى عيسى ساوجى ، 141 سيد قراضهء شيرازى ، 141 قبولى قندوزى تركستانى ، 141 قرشى ماوراءالنهرى ، 141 قانعى خبوشانى ، 141 قاضى لاهيجى ، 141 قرارى گيلانى ، 141 قوام الدّين حسين اصفهانى ، 142 قاضىزادهء اردبيلى ، 143 قاسمى جنابدى ، 143 امير قالب اصفهانى ، 143 قتالى خوارزمى ، 143 كاوس بن اسكندر ، 144 سيد كمال كجكول ، 140 كمال اسماعيل اصفهانى ، 150 كامى اوبهى ، 150 كمال خجندى ، 150 كمال الدّين حسين ، 150 لعلى بدخشى ، 151 قاضى لاغر سيستانى ، 151 لطيفى هروى ، 151 لطف اللّه نيشابورى ، 152 مشفق بخارى ، 156 مشرب عامرى : ميرزا اشرف ، 157 مشرقى مشهدى ، 161 خواجه منصور جرجانى ، 161 منشى نيشابورى ، 161 محوى هروى ، 161 مير مرتاض ، 161 محيى الدّين ، 161 مجد الدّين عمر الفرقدى ، 161 مولانا مايلى ، 161 سيد مسلمى اسفراينى ، 161 خواجه موسى ، 161 محمد سمرقندى ، 161 مير مخدوم ، 161 قاضى محمد ، 161 جلال الدّين محمد دوانى ، 161 شيخ محمد عرب ، 161 ميرمفلسى ، 161 معزى زاوه‌يى ، 161 ميرمؤمن استرآبادى ، 161 محمد بن عبد اللّه جندى ، 161 امير معزى ، 161 شيخ محمود شبسترى ، 161\r\n\r\n","description":"","footnote":"","page_name":" 503 ","page_number":523},
  {"content":"\r\n\r\nمؤمن هروى : عبد المؤمن ، 162 ميرزا ميرك كور ، 162 امير معز الدّين ، 162 محمد استرآبادى ، 162 مشفقى بغدادى ، 162 شيخ محمد ، 162 مانى مشهدى ، 162 قاضى محمود قزوينى ، 162 سيد معنى ، 162 مير حاج جنابدى ، 167 نشئهء اصفهانى : زين العابدين ، 178 نشاط اصفهانى : محمد على ، 179 نشئهء تبريزى : عبد الرزاق 155 ميرزا نصير اصفهانى ، 155 نيازى صفوى : احمد ميرزا ، 155 ناصر نجفى اصفهانى ، 155 نصر اللّه ميرزاى افشار ، 155 نياز ششترى ، 159 نصر بن محمد ، 185 نسيم قاجار ، 185 شيخ نجم الدّين كبرى ، 185 نجم الدّين ساوجى ، 185 نانباى شيرازى ، 185 ويسى هروى ، 187 ولى قلندر هروى ، 187 واحدى مشهدى ، 187 واله لكزى : عليقلى خان ، 187 ويجهء كرمانيّه ، 187 واقف پنجابى ، 187 وصالى كاشانى ، 187 وصالى رازى : قاضى غفار ، 188 وحدت رشتى : حسين ، 190 همام تبريزى ، 194 مير هادى رضوى ، 194 هلالى هروى ، 194 همدمى مشهدى ، 194 هلالى جغتايى ، 194 و 197 ملا هاشموى تونى ، 195 يحيى بن محمد نيشابورى ، 199 يقينى خلخالى ، 199 يارى ، 199 امير يمين الدّين طغرايى ، 200\r\n\r\nترك زبانان\r\nذهبى عثمانلو ، 188 روحى عثمانلو ، 264 غالب افندى عثمانلو ، 264 فضلعلى بن فضولى بغدادى ، 222\r\n\r\n","description":"","footnote":"","page_name":" 504 ","page_number":524},
  {"content":"\r\n\r\nنوايى : امير عليشير ، 185\r\n\r\nشعراى عرب\r\nحافظ بيگ دمشقى ، 218 سيد مهدى طباطبائى بحر العلوم ، 218\r\n\r\n( ب - معاصران )\r\n\r\n[ پارسىسرايان 
  ]\r\nآشفتهء ايروانى : حسين بيگ ، 7 انيس اصفهانى : محمد صادق ، 8 انيس نهاوندى : ميرزا يوسف ، 8 ادب قاينى : ملا محمد عارف ، 10 افسر اصفهانى : محمد رضا ، 10 الفت كاشانى : محمد قلى ، 12 انور يزدى : محمد حسن ، 12 اميد نهاوندى : ابو الحسن خان ، 13 اميد اصفهانى : محمد خان ، 13 آزاد كشميرى : امير غضنفر على ، 13 انور زند : ابراهيم خان ، 13 افسر قاجار : محمد رضا ميرزا ، 15 اختر گرجى : احمد بيگ ، 14 آشوب ايروانى : ميرزا اسماعيل ، 15 آتش فريدنى : سيد محمد ، 15 ملا احمد نراقى كاشانى ، 16 و 22 الفت شيرازى : محمود خان ، 16 سيد ابو القاسم انجوى شيرازى ، 16 آگه شيرازى : على اشرف ، 16 اعلم بخارى : داملا ميرزا عبد الرحمن ، 17 اكمل خوقندى : داملاشير ، 17 امان اللّه كابلى ، 18 املاى بلخى : حضرت ايشان ، 19 آقا باباى قزوينى ، 22 انصاف قاجار : ملك ايرج ميرزا ، 24 بينواى مشهدى : ميرزا داود ، 25 بيدل شيرازى : ميرزا سيد رحيم ، 25 بهار دارابجردى : ميرزا محمد على ، 25 بيمار شيرازى : آقا حسين ، 15 بندهء تبريزى : ميرزا رضى ، 26 باقى اصفهانى : ميرزا عبد الباقى ، 25 بسمل شيرازى : على اكبر نواب ، 26 پريشان عليشكرى : مرتضى قلى بيگ ، 26 برهانعلى خان لكناهورى ، 26 پريشان يزدى : ميرزا محمد على ، 26 و 30 پروانهء شيرازى : سيد محمد تقى ، 26 پروانهء كرمانى ، 28 آقا محمود مشهور به پايينى ، 28\r\n\r\n","description":"","footnote":"","page_name":" 505 ","page_number":525},
  {"content":"\r\n\r\nبيضاى قاجار : اللّه‌ويردى ميرزا ، 30 بيدل يزدى ، 30 بيضاى قاجار : امامقلى ميرزا بن دولتشاه ، 31 ملا بمانعلى كرمانى ، 31 پرتو كرمانى : على اصغر ، 32 بو المدين بنگالى ، 32 تسليم سبزوارى : ميرزا احمد ، 33 تسلى شيرازى : رجبعلى ، 33 تقى شيرازى : محمد تقى ، 33 جامع شيرازى ، 37 جواد اصفهانى ، 37 چماق‌لوى مازندرانى ، 37 جلالى يزدى : عليرضا ، 38 حسينى قزوينى ، محمد حسين ، 48 حسن بافقى : حاجى محمد حسن ، 48 حصارى بيگدلى : محمدصادق خان ، 48 حسين مشهدى : ملا حسين كوچك ، 51 حسين ايروانى : محمد حسين ، 51 حريف جندقى : سيد ابو الحسن ، 52 حيرت شيرازى : ميرزا محمد ، 52 حسرت همدانى : ملا محمد تقى ، 52 و 47 حيران يزدى : سيد محمد على ، 52 حسينى يزدى : سيد محمد حسين ، 52 حسرت اصفهانى : على جان بيگ ، 52 حاجب قاجار : اللّهيار خان ، 52 حشمت قاجار : همايون ميرزا ، 52 حسين ساروى : ملا حسين ، 52 حسن نهاوندى ، 52 حياتى : زن نور عليشاه ، 53 حسينقلى خان كردستانى ، 53 خدمت بروجردى ، 54 خراب قاجار : هلاكو ، 62 و 201 و 216 خاورى شيرازى : ميرزا فضل اللّه ، 63 و 65 خاورى كاشانى ، 63 خالد از اهل سليمانيه ، 63 خاقان : فتحعلى شاه ، 63 خادم شيرازى ، 65 خرم شيرازى : نجفعلى ، 65 خرم اصفهانى : ميرزا هاشم ، 65 خستهء مازندرانى : ميرزا حسن ، 66 خسروى : محمد قلى ميرزا ملك‌آرا ، 66 خاور قاجار : حيدر قلى ميرزا ، 66 خامى قمى ، 68 خسرو سنندجى ، 68 خادم كابلى ، 68 دولت : محمد على ميرزا ، 69 داراى قاجار : عبد اللّه ميرزا ، 70 درويش على قاينى ، 70\r\n\r\n","description":"","footnote":"","page_name":" 506 ","page_number":526},
  {"content":"\r\n\r\nدانش اصفهانى : آقا بزرگ ، 70 داداش كاظم قزوينى ، 70 داعى شوشترى : سيد داعى ، 70 داملاى اوزبك ، 70 داراى شيرازى : سيد رضا ، 71 ذوقى عامرى : ميرزا فتح اللّه ، 73 ذوفنون نيشابورى : محمد امين خان ، 73 ذرهء تفرشى : عبد الغنى ، 73 ذبيحى شيرازى : ميرزا احمد ، 74 راهب هروى : شيخعلى ، 76 رشحهء اصفهانيه دختر هاتف ، 76 رخصت سبزوارى ، 76 رهى اصفهانى : محمد ابراهيم ، 77 رودهء كرمانى : كربلايى حسن ، 77 و 79 راوى گروسى : محمد فاضلخان ، 78 روشن : ميرزا احمد ، 78 رفيقى تفرشى : ميرزا محمد على ، 78 ركن الدوله علينقى ميرزا ، 83 زمان : آقا محمد زمان ، 84 زرگر هراتى ، 85 ساغرى اصفهانى ، 86 سيد همدانى ، 86 سحاب اصفهانى : سيد محمد ، 87 سفير : محمد نبى خان ، 87 ساغر شيرازى : شيخ محمد ، 87 سرباز كاكاوند : اسماعيل خان ، 87 سائل : محمد سعيد ، 87 سلطانى مازندرانى : رضا قلى ، 88 سميع يزدى : حاج ملا سميع ، 92 سروش اصفهانى : ميرزا رحيم ، 95 سالك اصفهانى : عبد الوهاب ، 95 سيل : ميرزا محمد اخبارى ، 96 سيرى طهرانى : آقا بزرگ ، 96 سرّى نيشابورى : ميرزا رفيع ، 96 سپهر كاشى : محمد تقى ، 96 شادى : از نسوانست ، 97 شعرى : علىمحمد خان نظام الدوله ، 97 شاپور قاجار : شيخعلى ميرزا ، 99 شايق سبزوارى ، 99 شيداى اصفهانى : محمد على ، 99 شايق اصفهانى : على عسكر ، 99 شهاب اصفهانى : محمد طاهر ، 99 شرر مشهدى : ميرزا عسكرى ، 99 شهاب ترشيزى : عبد اللّه خان ، 100 شرر بيگدلى : حسينعلى بيگ ، 100 شرار اصفهانى : محمد حسين ، 101 شريف طهرانى : محمد شريف ، 101 شهدى قزوينى : آقا زمان ، 101\r\n\r\n","description":"","footnote":"","page_name":" 507 ","page_number":527},
  {"content":"\r\n\r\nشكستهء قاجار : حسنعلى ميرزا ، 103 شايق فيلى : هادى بيگ ، 103 شوق هندى : سيد محمد ، 103 شحنهء مازندرانى : مهدى خان ، 104 صافى كرمانى ، 106 صباى كاشى : فتحعلى خان ، 106 صفى خان تربتى ، 108 صادق اصفهانى : محمد صادق ، 18 صاحب علىآبادى : محمد تقى 109 صفاى اصفهانى : آقا محمد ، 109 صارم هزاره‌يى : احمد قلى خان ، 109 صحبت لارى : ملا باقر ، 109 صابر شيرازى : علينقى ، 109 صبرى هروى ، 110 صافى اصفهانى : ميرزا جعفر ، 110 صفائى كرمانى : آقا محمد ، 110 صفى كاشى : ميرزا صفى ، 110 ضياء السلطنه ( ازنسوان ) ، 113 طغرل : ابراهيم خان ، 115 طالع شهرزورى : قادر بيگ ، 115 طلعت اصفهانى : آقا محمد ، 115 طرب شيرازى : محمد رفيع خان ، 115 طاير شيرازى : حسن خان ، 115 طوفان مازندرانى ، 115 و 117 طراز يزدى : عبد الوهاب ، 116 طرب همدانى : ميرزا يوسف ، 117 طرفهء نهاوندى : جلال الدّين محمد ، 117 طيب قزوينى : محمد حسن ، 117 طبيب اصفهانى : زين العابدين ، 117 طبيب شيرازى : ميرزا محمد ، 117 طوطى جوان‌شيرى : ابو الفتح خان ، 117 طبيب شيرازى : عبد اللّه ، 119 ظفر كرمانى : ميرزا كاظم ، 118 ظريف اصفهانى : ميرزا حسين ، 119 عالى شيرازى : ميرزا محمد حسين ، 121 و 125 عندليب كاشى : محمد حسين خان ، 121 عشرت شيرازيه ، 122 عامى : حاجى حسين ، 122 عفت شيرازيه ، 122 عارف اصفهانى : محمد تقى ، 122 عارض اصفهانى : آقا بابا ، 122 و 159 عارف شيرازى : عابد ، 122 عابد اصفهانى : عابد ، 122 عادل قاجار : عليشاه ظل السلطان ، 158 على كاشى ، 158 عامى كاشى : ميرزا آقاسى ، 158\r\n\r\n","description":"","footnote":"","page_name":" 508 ","page_number":528},
  {"content":"\r\n\r\nعارف تفرشى : ميرزا هدايت ، 158 عشرت فراهانى : ميرزا مهدى ، 158 عزت قاجار : سليمان‌خان ، 158 عيشى اصفهانى : ميرزا رضا ، 158 عامى : محمد باقر ، 159 عاصى نهاوندى : ملا على ، 159 عالم نهاوندى : ملا محمد باقر ، 159 عزيز رشتى ، ميرزا يوسف ، 160 عارف مازندرانى : ملا ابو جعفر ، 160 غيرت : ميرزا سيد جعفر ، 160 غمين فارسى : 131 فنايى خويى : ميرزا عبد الرسول ، 133 فگار شيرازى : ميرزا احمد ، 134 فكرت لاريجانى : سيد نعمة اللّه ، 134 فايض خجندى : محمد امين ، 135 فنا : حاجى عبد اللّه درويش ، 136 فدوى يزدى : محمد جعفر ، 138 فداى اردستانى : ميرزا محمد سعيد ، 138 فگار شيرازى : آقا لطف‌على ، 138 فرخ زند : خانلر خان ، 139 فطرت نوايى : چراغ‌على خان ، 139 فروغ كاشى : قاسم خان ، 139 فكرت لاريجانى : سيد نعمة اللّه ، 139 فطرت لرستانى : محمد امين بيگ ، 139 فردى زند : صفر بيگ ، 139 قابل قاجار : حسنعلى خان ايروانى ، 141 قطرهء اصفهانى : ميرزا عبد الوهاب ، 141 قتيل گلپايگانى : سيد مرتضى ، 143 كوثر آشتيانى : ميرزا حسن ، 144 گوهر كربلايى : ملا حسن ، 144 و 58 و 147 و 148 كشتهء كاشى : احمد ، 144 و 147 و 150 كشيكچىباشى : امام‌ويردى ميرزا ، 146 گلشن شيرازى : محمد على ، 147 كوكب يزدى : عبد العلى ، 148 گلبن كازرونى : حاجى كاظم ، 148 كوكب شيرازى : محمد صادق ، 148 كاشف افندى خجندى ، 149 كامى اصفهانى : محمد اسماعيل ، 150 لمعهء ترشيزى : رضا قلى خان ، 152 مذنب تربتى : شيخ يوسف ، 154 مطيع مازندرانى : محمد زكى ، 156 مشفق استرآبادى : كوچك ، 156 ملا محمد ساروى صاحب تاريخ محمدى ، 156 مفتون استرآبادى : سيد فضل اللّه ، 156 ميرزا محمد كوزه‌كنانى تبريزى ، 156 مشفق فارسى : سيد محمد ، 156 مفتون شيرازى : محمد حسن ، 156\r\n\r\n","description":"","footnote":"","page_name":" 509 ","page_number":529},
  {"content":"\r\n\r\nمهدى بيگ شقاقى ، 156 محروم جهرمى : حسينعلى ، 156 مجمر اصفهانى : سيد حسين ، 157 مريخ قاجار : محمد باقر خان ، 157 منصور سرابى : ميرزا رضا ، 157 مسرور قاجار : حسينقلى خان ، 157 مهدى خان كلهر ، 157 مفلق طهرانى : محمد على ، 157 محرم : ميرزا محمد على ، 157 مجهور اصفهانى : محمد على ، 157 مونس : محمد على ، 157 مشفق خمسه‌يى : حسينقلى خان ، 157 ملا محمد نهاوندى ، 157 مدهوش گلپايگانى : محمد صادق ، 157 معلم نهاوندى : ملا مهر على ، 157 محمد تقى بيگ ملايرى ، 157 مسرور بيگدلى : ولى محمد خان ، 157 مطلع قزوينى : محمد صادق ، 157 ميرزا محمد بارفروشى ، 157 ميناى افشار ارومى : فريدون ، 157 منصور خمسه‌يى : حسينعلى بيگ ، 161 ملولى : از نسوان ، 164 منعم شيرازى : ميرزا منعم ، 165 كمين نطنزى : ميرزا محمد فاخر ، 165 منصور اصفهانى : ميرزا رضا ، 165 مايل آشتيانى : ميرزا محمد على ، 165 محمد احمدآبادى اصفهانى : 165 محروم جهرمى : آقا حسين ، 165 مايل شكسته‌نويس : شيخ رحيم ، 165 مشفق زند : پير مراد بيگ ، 166 مطبوع شيرازى : محمد جعفر ، 166 محمد للهء شيرازى ، 166 محيط فراهانى : ميرزا معصوم ، 166 منظور شيرازى : محمد ابراهيم ، 166 و 169 مونس اصفهانى ، 166 مخلص شيرازى : محمد نبى ، 166 مظهر اردستانى : سيد محمد ، 166 محمود ميرزاى قاجار ، 167 مسكين مازندرانى « 1 » : عباس ، 167 مير ابو المعجن ( ! ) كرمانى ، 167\r\n\r\n\r\n","description":"","footnote":"\r\n( 1 ) - مسكين بسطامى است و مؤلف در موطن او اشتباه كرده و نيز به علت مهاجرت از ايران از مقام ارجمند وى در شاعرى و شهرت او به فروغى بسطامى بىخبر مانده است ، چه در ترجمهء او مىنويسد : « مسكين اسمشى ميرزا عباس ، مازندرانى است ، طبعكى دارد ، مدتى بواسطهء بودن بقيهء حاشيه در صفحهء بعد\r\n","page_name":" 510 ","page_number":530},
  {"content":"\r\n\r\nمسعود ميرزا بن محمود ميرزا ، 168 مطلق كرمانى : ملا احمد ، 168 منصف قاجار : محمد زمان خان ، 169 مهجورهء هراتى ، 169 محيط كرمانى : ميرزا محمد حسين ، 172 سيد محمد فراهانى ، 172 مظهر قاجار : مهدى قلى بيگ ، 172 مايل بوشهرى : غلامعلى ، 175 نصر اللّه ميرزا قاجار ، 175 نشاط اصفهانى : معتمد الدوله ، 177 نشاطى گرجى : محمد باقر بيگ ، 177 نيّرى شيرازى : ميرزا طاهر ، 178 نور عليشاه اصفهانى : محمد على ، 178 و 155 نياز : ميرزا محمد رضا ، 155 نظير گلپايگانى : سيد حسين ، 155 نورى : ملا على نورى ، 155 نوايى : ميرزا محمد تقى ، 155 نشاطى دامغانى : عباس ، 181 نواى زند : منت على بيگ ، 181 ، 182 ناطق اصفهانى : محمد صادق ، 182 نياز اصفهانى : سيد حسين ، 182 نصرت ايرانى : عباسقلى خان ، 182 نصرت انجوى شيرازى : سيد حسين ، 182 نصر اللّه خان قراگوزلو ، 182 نصرت طالشى : سلطان حسين بيگ ، 182 نظير زنگنه : امان اللّه بيگ ، 182 نيازى شيرازى : ميرزا سيد على ، 182 نادرى كازرونى : ابراهيم ، 182 نقى لاهورى : علينقى خان ، 182 نديم شيرازى : ميرزا اكبر ، 183 ناقص تبريزى : ميرزا مهدى ، 185 نظام يزدى : حاجى ملا سميع ، 187 وفاى زواره‌يى : سيد محمد على ، 187 ، 189\r\n\r\n\r\n","description":"","footnote":"\r\nبقيهء حاشيه از صفحهء قبل خدمت برادر گرام فروغ الدوله « فروغى » تخلص كرد ، اما درنگرفت ، بيچاره به همان مسكينى باقى ماند ، او راست :\r\n از سرخى منقار توان يافت كه طوطى * خون مىخورد از حسرت قندى كه تو دارى \r\n* * *\r\n شير جنگاور شجاع السلطنه * مرد صد لشكر شجاع السلطنه\r\nگر نبودى كفر من مىگفتى * تالى حيدر شجاع السلطنه » \r\nو شايد هم حسادت وى را بدين كار وادار كرده باشد ، و اللّه اعلم .\r\n","page_name":" 511 ","page_number":531},
  {"content":"\r\n\r\nواثق قزوينى : حاجى آقاسى ، 187 وفاى تفرشى : عبد اللّه بيگ ، 187 وفاى استرآبادى : ميرزا حسين ، 187 وامق اصفهانى : محمد صالح ، 187 وفاى شيرازى : ميرزا حسنعلى ، 188 وحدت هندى : محمد على ، 188 وصال شيرازى : 190 و 189 و 188 واله اصفهانى : محمد كاظمى ، 190 و 187 وامق يزدى : ميرزا محمد على ، 190 وامق كاشى : محمد صالح ، 190 وجدى هندى ، 190 والى : نجفقلى ميرزا ، 191 واقف كابلى ، 190 همايون ميرزاى قاجار ، 194 هنر جهرمى : شيخ ابو الحسن ، 194 همدم شيرازى : سيد زين العابدين ، 194 هماى مروزى : محمد صادق ، 196 هدايت مازندرانى : رضا قلى خان ، 196 همايون فريدنى : شيخ عبد العال ، 196 و 197 هماى شيرازى ، 196 و 195 و 197 هجرى تفرشى : ميرزا ابو القاسم ، 197 يوسف بيگ گرجى ، 187 هاشم درويش شيرازى ، 197 يغماى جندقى : ابو الحسن ، 199 و 200 يارى خراسانى : محمد حسين ، 200\r\n\r\nشعراى ترك\r\nابراهيم افندى ، 215 عليرضا پاشا وزير بغداد ، 215 و 216 پرتو پاشا ، 216 و 32 راشد افندى ، 264 كمال افندى عثمانلو ، 264 و 150 نديم بغدادى : محمود بيگ ، 176\r\n\r\nشعراى عرب\r\nمحمد على حلبى ، 218 عبد الباقى افندى ، 218 شيخ امين الجندى ، 218 سيد مهدى مجتهد قزوينى ، 252\r\n\r\n","description":"","footnote":"","page_name":" 512 ","page_number":532},
  {"content":"\r\n\r\n\r\nخزانهء عامره تأليف مير غلامعلى آزاد بلگرامى در 1176 ه ق\r\nدر ذكر شعرائى از قديم و جديد كه مدح گفته و صله دريافته‌اند با بعضى از سوانح زمان مؤلف كه به خواهش برادرزاده‌اش مير اولاد محمد برشتهء تأليف كشيده و در باب تاريخ اتمام آن گفته است :\r\n آزاد رقم نمود نو تذكرهء * در جيب ورق ريخت نقود سرهء\r\nگنجور خرد گوهر تاريخ فشاند * « حق داده عجب خزانهء عامرهء » \r\nترتيب تراجم الفباييست كه از انورى شروع و به مير محمد يوسف بلگرامى ختم مىشود .\r\nمراجع وى درين تأليف عبارت بوده است از لباب الالباب ( از نصف ترجمهء رودكى تا آخر احوال نظامى ) تذكرهء دولتشاه ، تحفهء سامى ، خاتمهء خلاصة الاشعار ، هفت اقليم ، منتخب التواريخ بدائونى ، مجمع الفضلاى ملا بقائى ، تذكرهء نصرآبادى ، مرآة الخيال ، كلمات الشعراء ، هميشه بهار ، حيات الشعراء ، سفينهء بىخبر ، رياض الشعراء ، مجمع النفائس ، تذكرة المعاصرين حزين ، بىنظير ، سرو آزاد ، مردم ديده ، و چندين كتاب ديگر از تواريخ و غيره .\r\nخزانهء عامره از نظر دقت و صحت تراجم ( جز در يكى دو مورد ) و ذكر حوادث تاريخى زمان و پاره‌يى نظرات انتقادى مؤلف ، از تذكره‌هاى خوب محسوبست ، ولى زياده‌گوييهايى هم دارد كه خارج از وظيفهء تذكره‌نويسى است .\r\nاز موارد اشتباه يكى اينست كه نسبت اتمام تغلق‌نامهء امير خسرو دهلوى را به حياتى كاشى داده و مىنويسد كه : « خان آرزو را در حياتى گيلانى و حياتى كاشى غلطى واقع شده ، از مطالعهء مجمع النفائس تأليف او واضح مىشود » ( ص 192 ) و حال آنكه مير آزاد را غلطى واقع شده است نه خان آرزو را ، و بنده نگارنده تفصيل اين ماجرا را در تذكرهء ميخانه ذيل حياتى گيلانى ( ص 810 ) نوشته‌ام .\r\n\r\n","description":"","footnote":"","page_name":" 513 ","page_number":533},
  {"content":"\r\n\r\nخزانهء عامره در كانپور به چند چاپ مغلوط سنگى رسيده است ، و اين يادداشت را بنده از روى ( چاپ 1871 ) تهيه كرده‌ام كه كاغذ آن زرد تيره است و عدد صفحات 462 ، خط نستعليق با فهرست مندرجات در آغاز .\r\n\r\nترجمهء مؤلف :\r\n« حسّان الهند سيد غلام على آزاد بلگرامى بن سيد نوح حسينى نسبا و واسطى اصلا و حنفى مذهبا و چشتى مشربا و بلگرامى مولدا و منشأ در تاريخ 25 صفر روز يكشنبهء سال 1116 هجرى در بلگرام متولد شده ، كتب درسيه را از اول تا آخر نزد سيد طفيل محمد اترولوى خوانده ، و لغت و سير نبويه را صلعم و سند احاديث شريفه و اشعار عربيه و فارسيه از جد مادرى خود سيد عبد الجليل بلگرامى فراگرفته ، و عروض و قوافى و برخى فنون ادبيه را از خال خود سيد محمد بن سيد عبد الجليل استفاده نموده و مريد سيد لطف اللّه بلگرامى بود ، به زيارت حرمين شريفين فائز گشته و صحيح بخارى را نزد شيخ محمد حيات سندى در مدينهء منوره قرائت كرده ، و اجازت صحاح ستّه ازو گرفته ، و به هندوستان واپس‌آمده بمصاحبت نواب نظام الدوله ناصر جنگ بن نواب نظام الملك آصف‌جاه حيدرآبادى رسيد .\r\nمن‌جملهء تصانيف عربيّهء او ضوء الدرارى شرح صحيح بخارى تا كتاب الذكر و تسلية الفؤاد در قصائد خود و تراجم علما و دو ديوان عربى كه در هر دو ديوان سه‌هزار اشعارست ، و هفتصد بيت اشعار عربى كه در كتاب سبحة المرجان بطور مثال درج كرده ، سبحة المرجان فى آثار هندوستان ، و از تصانيف فارسيهء او يد بيضا و سرو آزاد و خزانهء عامره در تذكرهء شعرا و روضة الاولياء تذكرهء بعض اوليا و مآثر الكرام تاريخ بلگرام در ذكر اوليا و فضلا و شعراى بلگرام و سند السادات فى حسن خاتمة السادات ، و ديوان فارسى و مظهر البركات و سبعهء سيّاره و غيره ازو يادگارست . در سال 1200 هجرى ازين جهان رحلت نمود ، نوّر اللّه ضريحه » .\r\n« تذكرهء علماى هند ، ص 154 »\r\n\r\n","description":"","footnote":"","page_name":" 514 ","page_number":534},
  {"content":"\r\n\r\n\r\nاز اشعار فارسى اوست\r\n آزاد گرچه دام علائق گسسته است * باشد غلام ، شاه ولايت پناه را \r\n* * *\r\n مريض را غم بالاتر از مرض اينست * كه صبح صورت نحس طبيب بايد ديد \r\n* * *\r\n زن بود در زبان هندى نار * و قنا ربّنا عذاب النّار \r\n* * *\r\n گر نور سينه نيست ، چه حاصل ز نور چشم * بىشمع خانه خاك بسر ماه بام را \r\n* * *\r\n خانه‌ها سوختى و اين مردم * خانه‌آباد گفته‌اند ترا \r\n* * *\r\n ناله كردم تا به گوش او رسد ، نشنيد و رفت * گريه كردم تا بداد من رسد ، خنديد و رفت \r\n* * *\r\n دل ستم‌زده اكنون بداد خويش رسيد * كه شانه از سر گيسوى او بريش رسيد \r\n* * *\r\n من از حلاوت دشنام يار دانستم * كه نام تلخى رنجش چرا بود شكراب \r\n* * *\r\n\r\n","description":"","footnote":"","page_name":" 515 ","page_number":535},
  {"content":"\r\n\r\n مانى نازك قلم نقشى ز چشم مست بست * چون نظر افگند بر محراب ابرو ، دست بست \r\n* * *\r\n اى مست ناز گرد تو گشتيم عمرها * بشكن تو هم بگردش چشمى خمار ما \r\n* * *\r\n نقش و نگار دنيا ، سير بهشت دارد * امّا چو پاى طاوس ، پايان زشت دارد \r\n* * *\r\n در كشور ما نيست روا شب مژه بستن * با مردم خوابيده ستيزند عسس‌ها \r\n« انتخاب از تذكرهء مردم ديده »\r\nابيات ذيل منتخب از نسخهء خطى ديوان او متعلق بنگارنده است :\r\n حاشا كه ذرّه را نرسد فيض آفتاب * باشد بمهربانى او اعتماد ما\r\nفصل بهار فيض چمن عام مىشود * اين نوخطان چه شد كه ندادند داد ما \r\n* * *\r\n مزاج كم كسى بر الفت اول بجا ماند * بروز بىكسى سنجيده‌ام بسيار ياران را \r\n* * *\r\n دماغ را ز مى كهنه تازگى بخشيد * به پير ميكده بخت جوان رساند مرا \r\n* * *\r\n\r\n","description":"","footnote":"","page_name":" 516 ","page_number":536},
  {"content":"\r\n\r\n اگرچه خاك شدم ، اضطراب من باقيست * كه پيچ‌وتاب رسن بعد سوختن باقيست\r\nبرنگ آينه در كار خويش حيرانم * كه يار در بغل و انتظار من باقيست\r\nز ذوق بانگ الست‌اند عارفان در وجد * سخن تمام شد و لذت سخن باقيست\r\nغمين مشو كه گذشتند عرفى و آزاد * هزار شمع بكشتند و انجمن باقيست \r\n* * *\r\n تو راه عشق بنيروى عقل مىسپرى * بپاى لنگ ندانم سفر چه خواهى كرد \r\n* * *\r\n زمانه جلوه كند هر زمان به حال دگر * پياله نوش و مكش انتظار سال دگر\r\nز آستان تو جاى دگر نخواهم رفت * بگرد خاطر خود مگذران خيال دگر \r\n* * *\r\n تار نفسم گسسته ، شورم بردند * بازوى مرا شكسته ، زورم بردند\r\nداغست دلم كه رفت نور بصرم * نارم بگذاشتند و نورم بردند \r\n\r\n","description":"","footnote":"","page_name":" 517 ","page_number":537},
  {"content":"\r\n\r\n\r\nخزينهء گنج تأليف مير عماد الدّين محمود بن مير حجة اللّه اسدآبادى همدانى متخلص به الهى در قرن يازدهم\r\nمشتمل بر شرح احوال و منتخب آثار چهارصد نفر از شعراى قرن نهم و دهم و بعضى از شعراى قرن هشتم به ترتيب حروف تهجى از ابن يمين فريومدى تا همايون پادشاه .\r\nفهرست‌نويسان دو نسخه بيشتر ازين كتاب نشان نداده‌اند ، و آن هر دو بدون فاتحه و خاتمه است و احتمال داده‌اند كه مؤلف توفيق تمام آن را نيافته باشد .\r\n1 - برلين ، شمارهء 646 به خط مؤلف ،\r\n2 - اشپرنگر ، شمارهء 11 .\r\nآغاز : « صاحب مقطعات موعظت‌آيين امير محمود مشهور به ابن يمين » .\r\nاسامى شعراى اين تذكره را اشپرنگر در فهرست خود ( ص 67 - 87 ) آورده است .\r\nمآخذ مؤلف عبارتست از : تذكرهء دولتشاه ، مجالس النفائس ، مذكّر احباب ، مقالة الابرار ، مجالس عبد القادر ، تحفهء سامى ، جواهر العجائب ، عرفات العاشقين ، كه ازين عده بجز مذكر احباب بقيه جزو مآخذ مؤلف عرفات است كه بعضى از آنها مانند مقالة الابرار در آن تاريخ فقط در دست تقى اوحدى بوده و هيچ تذكره‌نويسى بجز وى مستقيما از آن استفاده نكرده است . ازين‌رو مىتوان احتمال داد كه ميرالهى مواد اصلى و عمدهء كتاب خود را از عرفات گرفته باشد .\r\nاين نكته نيز قابل ذكرست كه با وجود شهرتى كه ميرالهى در زمان خود داشته و طول مدت اقامت او در هند ( 1021 - 1063 ) و ملازمت جهانگير و شاهجهان ، هيچيك از مورخان و تذكره‌نويسان عصرى در طى احوالش كوچك‌ترين اشارتى بدين نكرده‌اند كه وى تذكره‌يى تأليف كرده باشد .\r\n\r\n","description":"","footnote":"","page_name":" 518 ","page_number":538},
  {"content":"\r\n\r\nاستورى ( 1 / 815 ) مىگويد كه : « عماد الدّين محمود الهى حسينى چنان كه خودش مىنويسد فرزند حجة الدّين ( كذا ) از سادات اسدآباد همدان بوده كه در 1010 به شيراز رفته و سه سال و نيم در آن شهر به تحصيل پرداخته و بعد به كابل نزد ظفر خان احسن رفته و در آنجا حكيم حاذق گيلانى را در وقتى كه از رسالت دربار امامقلى خان حاكم بخارا بازمىگشته ملاقات كرده و بعدا به هند رفته و پس از مدتى كه در دربار جهانگير و شاهجهان گذرانيده همراه ظفر خان در 1041 به كشمير رفته و تا پايان عمر در آنجا بوده ، و در واقعات كشمير ( ورق آ / 122 ) مسطورست كه وفاتش بسال 1063 در كشمير واقع شده ، و ( بود سخن‌آفرين ) مادّهء تاريخ فوت اوست كه در ضمن قطعه شعرى بر لوح قبرش منقورست » .\r\n\r\nترجمهء مؤلف :\r\nتقى اوحدى مىنويسد : « مجموعهء كمال همه‌دانى ميرالهى همدانى ، نام وى مير عماد الدّين محمود بن مير حجة اللّه سعدآبادى است « 1 » ، و سعدآباد از توابع همدان است ، و وى مدتى در شيراز بكسب كمال اشتغال داشت ، از آنجا به عراق آمده ، يك‌دو سال در صفاهان مكث نمود ، و در سنهء هزار و بيست و يك به هند آمده بصحبت وى در آگره رسيديم ، الحق جوانيست در غايت دقت طبع و ادراك عالى ، كمال شوخى فطرت و صفاى خاطر دارد ، آب نظمش در نهايت عذوبت ، ابر فكرتش در غايت رطوبتست ، بر هرگونه سخن قدرتى تمامش هست ، اگر توفيق مشق يابد شاعرى بغايت خوب خواهد شد ، تا غايت دو هزار بيت گفته ، ادراك درست رسايى دارد ، و بسخن نيز خوب مىرسد ، و در صفاهان ذوقى اردستانى را اهاجى بسيار ، بر نحوى كه سنت شعراى عصرست گفته است ، و الحال ( - 1022 - 1024 ) در ملازمت مهابت خان مىباشد » .\r\nو پس از ذكر يك‌صد و شش بيت از اشعار او ، در پايان نوشته است كه :\r\n\r\n\r\n","description":"","footnote":"\r\n( 1 ) - در سفينهء خوش‌گو و تذكرهء هميشه بهار ، ذيل الهى اسدآبادى همدانى ترجمهء حكيم صدر الدّين على بن محمد شيرازى مخاطب بمسيح الزمان و متخلص به الهى ثبت شده كه خود ممدوح ميرالهى بوده است ، رك : عرفات ، نسخهء بانكىپور ، برگ 122 و 123 .\r\n","page_name":" 519 ","page_number":539},
  {"content":"\r\n\r\n« وقتى در آگره باهم بوديم ، وى هم در آن حوالى بود ، شعرى چند تازه گفته نزد مخلص فرستاد ، و به جهت مخلص خود اين رباعى هم گفته داخل آنها فرستاد ، بنده هم جواب كرده فرستادم :\r\nاو راست\r\n بر دوش سخن گر ز غلط بارى هست * سهلست اگر مدد ز غمخوارى هست\r\nاز داروى اصلاح شفا خواهد يافت * در بيتى اگر مصرع بيمارى هست \r\n( جواب )\r\n جز فيض الهى از كست يارى نيست * ادراك تو محتاج مددگارى نيست\r\nنظم تو ز صحتست چون چشم بتان * در چشم بتان عيب ز بيمارى نيست » \r\n« عرفات / ص 122 - 123 »\r\nمحمد صالح كنبوى لاهورى وقايع‌نگار دربار شاهجهان مىنويسد :\r\n« مظهر فيض نامتناهى ميرالهى كه با فيض رابطهء الهى دارد و با سخن استيناس طبيعى ، طراز سخنش بسيار تازه ، و اشعارش بلندآوازه ، لطف كلامش از قياس افزون ، و جزالت الفاظش از خيال بيرونست ، در قصيده قصدهاى نيكو مىكند ، و در غزل معنى برجسته مىبندد استعاره و تازه‌گويى را بمرتبهء كمال رسانيده ، و در خانهء بيت خصوصيات ديگر را طفيلى دانسته ، بيشتر در تازگى ادا و نزاكت و استعاره مىكوبد ، مولدش همدان است ، و بمواجبى در خور داخل بندگان درگاه فلك نشان ، در وقت مراجعت حكيم حاذق از حجابت بخارا در خطهء كابل چون مير مذكور بديدن حكيم حاذق رفت ، قضا را نقش حكيم بامير كج نشست ، و صحبت با هم راست نيامد ، مير رنجيده‌خاطر\r\n\r\n","description":"","footnote":"","page_name":" 520 ","page_number":540},
  {"content":"\r\n\r\nگرديده و از شوخى طبيعت كه لازمهء شعر است ، اين رباعى در هجو آن مجموعهء مدايح پرداخت :\r\n دائم ز ادب سنگ سبو نتوان شد * در ديدهء اختلاط ، مو نتوان شد\r\nصحبت به حكيم حاذق از حكمت نيست * با لشكر خبط ، روبرو نتوان شد » \r\nو در دنبال اين مقال نه بيت از غزليات او را ذكر كرده است .\r\nرك : « عمل صالح يا شاه‌جهان‌نامه ، ج 3 ص 415 »\r\nو در همان كتابست كه ملا شيداى فتحپورى اكبرآبادى « در سال هزار و چهل و هفت هجرى اين قطعه كه بر تيززبانى او برهان قاطع است ، در هجو ميرالهى گفته :\r\nقطعه\r\n اى مير من كه كرده الهى تخلصى * از مرد لاهى ارچه الهى شدن خطاست\r\nزين رطب و يابسى كه بود در كلام تو * گر منكر كلام الهى شوم بجاست \r\nمير مذكور از استماع اين قطعه بسيار برآشفت ، و چندين رباعى در هجو او انشا نمود ، اما هيچ تلافى آن نكرد » .\r\n« عمل صالح ج 3 ، ص 405 »\r\nملا عبد الباقى نهاوندى در احوال مرشد بروجردى بذكر ميرزا غازى ترخان پرداخته و گويد : « در سال هزار و بيست و سه هجرى حكومت قندهار و آن ديار كه گرمسير و زمين‌داور بوده باشد ، حسب الفرمان فرمانفرماى هندوستان نور الدّين محمد جهانگير بميرزاى مومى اليه متعلق گشت ، و آن نوجوان نامدار را چندان عنايت و شفقت به اين خلاصهء روزگار بود كه زبان قلم از تعريف و توصيف آن عاجزست ، و در ايام سلطنت قندهار ميرزا تقرب خان مومى اليه ( - مرشد خان ، مرشد بروجردى ) و اكثرى از مستعدان\r\n\r\n","description":"","footnote":"","page_name":" 521 ","page_number":541},
  {"content":"\r\n\r\nايران مثل طالباى آملى و محوى اردبيلى و سرورى يزدى و ملا اسد قصه‌خوان و شمساى زرين قلم ، و مير عبد الباقى قصه‌خوان و ميرالهى اسدآبادى و ديگر مستعدان ايران بشرف ملازمت آن بختيار رسيدند ، و راه مصاحبت و مجالست بوسيلهء خان مومى اليه يافته بلندرتبه گرديدند ، و قصائد غرّا در سلك نظم كشيده رعايت كلى يافتند » .\r\n« مآثر رحيمى ، ج 3 ص 781 - 788 »\r\nو ازينجا معلوم مىشود كه در سال 1020 هجرى از كابل به قندهار رفته و بوسيلهء مرشد بروجردى در جرگهء ملازمان ميرزا غازى ترخان وارد شده و سال بعد به هندوستان رفته است ، چنان كه در نقل احوالش از عرفات مذكور افتاد .\r\nدر تذكرهء هفت آسمان ( ص 146 - 147 ) مسطورست كه : « و برين وزنست مثنوى الهى بقول والاجناب دكتر اشپرنگر مىگويد ميرالهى بن حجة الدّين سعدآبادى ( سعدآباد قريب همدان است ) او بوقت تقى اوحدى بوده و نيز يارمحمد جان قدسى ، سنهء وفات ( 1060 ) يا ( 1064 ) غنى كشميرى تاريخ او چنين يافته : « ع » برد الهى ز جهان گوى سخن ( - 1064 ) « 1 » .\r\nمثنويى دارد به وزن مخزن در مدح شاهجهان ، اولش اينكه : « شعر »\r\n بسم اللّه الرّحمن الرحيم * قافله‌سالار كلام حكيم . . . الخ » \r\n10 [ يا مؤلف هفت آسمان و يا دكتر اشپرنگر را در تاريخ فوت قدسى اشتباهى روى داده است ، چه كه وى در سال 1056 وفات يافته و ابو طالب كليم در تركيب‌بند بلندى كه در رثاء او گفته ، مادّهء تاريخ فوتش را چنين يافته است :\r\n بچمن گريه‌كنان رفته ز گل پرسيدم * بچه تاريخ برون قدسى ازين بستان شد\r\nگل ز شبنم همه تن اشك مصيبت شد و گفت * « دور از آن بلبل قدسى چمنم زندان شد 
  ] \r\n1056\r\n\r\n\r\n","description":"","footnote":"\r\n( 1 ) - اين تاريخ يك سال زيادست .\r\n","page_name":" 522 ","page_number":542},
  {"content":"\r\n\r\nاز ديوان ميرالهى سه نسخه فهرست‌نويسان نشان داده‌اند :\r\n1 - ريو ، ج 2 ص 687 ب مورخ 1042 هجرى ،\r\n2 - اشپرنگر ، ش 277 مورخ 1052 ( - كتابخانهء اوده ) ،\r\n3 - برلين ، ش 939 مورخ 1052 .\r\nاين ابيات ازوست و از عرفات انتخاب شده است :\r\n تا نشئهء مجاز و حقيقت يكى شود * كاش اين دو باده را همه در يك سبو كنند \r\n* * *\r\n چشمى بدور چشم تو بدنام خواب نيست * وز حيرت رخت حركت در نقاب نيست\r\nنيلوفرم بچشمهء مهر و وفا ولى * در روزگار تربيتم آفتاب نيست \r\n* * *\r\n خواه آهو باش ، خواهى شير در صحراى عشق * بىخبر منشين كه آن صياد ، غافل مىرسد \r\n* * *\r\n ز آب روى تو نظّاره آب مىگردد * ز طلعت تو نقاب آفتاب مىگردد\r\nچو برفروخته مىبينمت ز آتش مى * نگاه بر سر مژگان كباب مىگردد \r\n* * *\r\n ستم‌رسيده‌تر از من كسى زمانه نيافت * كه دور من همه ايام بينوايى بود \r\n* * *\r\n\r\n","description":"","footnote":"","page_name":" 523 ","page_number":543},
  {"content":"\r\n\r\n چو آسايش ببزمت كاش هرگز جا نمىكردم * كه خود را چون نگاه بلهوس رسوا نمىكردم \r\n* * *\r\n شب آينهء رخ سحرگاه منست * هرجا كه غميست ، چشم بر راه منست\r\nتارى كه به او لباس حسرت دوزند * ابريشم تاب‌دادهء آه منست \r\n* * *\r\n از دوريت اى تازه‌گل باغ مراد * چون غنچهء چيده خنده‌ام رفته ز ياد\r\nگريان چو پيالهء پرم در كف مست * نالان چو سبوى خاليم دردم باد \r\n11\r\n\r\nخلاصة الاشعار و زبدة الافكار تأليف تقى الدّين محمد بن شرف الدّين على الحسينى الكاشانى المتخلص به ذكرى در 975 - 1016\r\nمفصل‌ترين تذكرهء عموميست شامل اركان و فصول ذيل به شرحى كه در مقدمهء كتاب مسطورست :\r\n« بناى اين تأليف كه موسومست به خلاصة الاشعار و زبدة الافكار بر مقدمه و چهار فصل و چهار ركن و خاتمه اتفاق افتاد ، امّا مقدمه و آن مبنى است بر سبب جمع اشعار و موجب انتخاب دواوين شعراى فصاحت‌شعار ، و اما فصول اربعه و آن مشتملست بر حقيقت صفات و حالات عشق ، فصل اول در بيان ايجاد عشق و معرفت آنكه عشق از ليست و اين محبت از جانب الهيست ، فصل دوم در تعريف و فضيلت عشق و مذمت كسانى كه مذاق را عشق نام نهاده‌اند ، فصل سوم در تقسيم عشق بمجاز و حقيقت و\r\n\r\n","description":"","footnote":"","page_name":" 524 ","page_number":544},
  {"content":"\r\n\r\nشرايط محبّت از جانب محبّ و نصيحت جماعتى كه منكرند مودّت را ، فصل چهارم در شرايط محبّت از طرف محبوب مجاز و مذمت جماعتى كه معشوقى را ندانسته‌اند و اختيارات ديوان شاه اوليا و برهان اتقيا اسد اللّه الغالب و مطلوب كلّ طالب على بن ابى طالب عليه افضل الصّلوات و اكمل التحيّات . امّا اركان اربعه و آن مشتملست بر حالات و اذكار دوربينان عرصهء سخنورى و صدرنشينان بارگاه نكته‌پرورى با انتخاب اشعار ايشان برين ترتيب : ركن اول و آن مرتّبست بر تذكرهء شعراى متقدمين از زمان آل سبكتگين از قصيده‌گويان و بيان حالات عشق ايشان با انتخاب دواوين هريك در ضمن آن ، و درين ركن پنجاه فاضل ثبت شده به ترتيب تاريخ فوت ، فالاول ثم الاول ، و اين دو مجلدست : مجلد اول استاد عنصرى م 431 يا 441 ، حكيم منوچهرى م 483 ، استاد فرخى سيستانى م 470 ، استاد اسدى طوسى ، حكيم ناصر خسرو ، استاد ابو الفرج رونى م 489 ، مسعود بن سعد سلمان م 515 ، مبدع المعانى حكيم ازرقى م 527 ، ملك الفضلا اديب صابر م 546 ، ملك‌الشعرا امير معزى م 542 ، استاد عمعق بخارى م 543 ، حكيم الهى شيخ سنايى م 536 ، حكيم مختارى غزنوى م 544 ، حكيم لامعى جرجانى ، حكيم سوزنى سمرقندى م 569 ، استاد عبد الواسع جبلى م 555 ، سيد اشرف الدّين حسن غزنوى م 565 ، افصح الشعراء عمادى شهريارى م 573 ، ملك الفضلا رشيد الدّين وطواط م 578 ، امير الكلام حكيم فلكى شروانى م 577 ، ملك الكلام اوحد الدّين انورى ، سلطان الشعراء افضل الدّين خاقانى م 582 . مجلد دوم :\r\nزبدة الشعراء ظهير الدّين فاريابى ، ملك الفضلا رضى الدّين نيشابورى ، شمس الفضلا اثير الدّين اخسيكتى ، نجم الشعراء مجير الدّين بيلقانى ، خواجه جمال الدّين بن عبد الرزاق صفاهانى ، خواجه ضياء الدّين الخجندى ، سيد اشرف سمرقندى ، شرف الدّين شفروه صفاهانى ، خواجه جلال الدّين وركانى ، شيخ الشعراء نظامى گنجوى ، سيف الدّين اسفرنگى ، رفيع الدّين لنبانى ، شيخ فريد الدّين عطار نيشابورى ، سراج الدّين قمرى ، كمال الدّين اسماعيل صفاهانى ، نجيب الدّين جربادقانى ، قاضى شمس الدّين محمود طبسى ، خواجه جمال الدّين زنجانى ، فريد الدّين احول اسفراينى ، ملك الفضلا امامى\r\n\r\n","description":"","footnote":"","page_name":" 525 ","page_number":545},
  {"content":"\r\n\r\nهروى ، خواجه مجد الدّين همگر فارسى ، بدر الدّين جاجرمى ، ركن الدّين دعويدار قمى ، خواجه جمال الدّين منشى ، اثير الدّين اومانى ، سيد ذو الفقار شروانى ، مولانا جلال الدّين محمد رومى ، خواجه افضل الدّين كاشانى . ركن دوم و آن مشتملست بر ذكر غزل‌سرايان متقدمين و بعضى از قصيده‌گويان كه با ايشان معاصر بوده‌اند ، و درين ركن زياده از چهل كامل مذكور شده به ترتيب مذكور : شيخ مصلح الدّين سعدى ، شيخ اوحدى مراغه‌يى ، شيخ فخر الدّين عراقى ، خواجه همام الدّين تبريزى ، خواجه ناصر الدّين بجه‌يى ، تاج الدّين بهاء الجامى ، رضى الدّين بابا قزوينى ، سيد حسينى سادات ، مولانا حسن كاشى ، حكيم نزارى قهستانى ، سيد جلال جعفر فراهانى ، امير خسرو دهلوى ، سعيد الدّين هروى ، سيد سراجى سگزى ، سيد عضد يزدى ، خواجه حسن سجزى ، جلال الدّين عتيقى ، سيد جلال الدّين عضد يزدى ، خواجوى كرمانى ، ابن جلال شيرازى ، مير محمد كرمانى ، فخر الدّين ابن يمين فريومدى ، خواجه ناصر بخارى ، خواجه جمال الدّين سلمان ساوجى ، خواجه عبيد زاكانى ، عز الدّين كرخى شروانى ، امين الدّين حاجى دادا تبريزى ، خواجه عماد الدّين فقيه كرمانى ، جلال طبيب شيرازى ، شيخ غياث الدّين محمد كججى ، مولا محمد عصار تبريزى ، ابن نصوح تبريزى ، خواجه ركن الدّين صاين ، استاد حسن متكلم ، مولانا ركن صاين سمنانى ، خواجه محمود زنگى كرمانى ، مولانا مظفر هروى ، خواجه كافى همدانى ، مولانا فضل اللّه قزوينى ، مولانا ركن هروى ، شيخ ابو اسحاق شيرازى ، شاه شجاع كرمانى .\r\nركن سوم آن نيز مشتملست بر ذكر غزل‌گويان و بعضى از قصيده‌گويان متأخرين ، و درين ركن زياده از چهل كس نام برده شده : خواجه شمس الدّين محمد حافظ شيرازى ، شيخ كمال الدّين خجندى ، مولانا معين الدّين جوينى ، مولانا شمس الدّين مغربى ، سيد نسيمى حروفى ، شاه نور الدّين نعمة اللّه ولى ، شيخ محيى الدّين رافعى ، مولانا ابو اسحاق شيرازى ، شاه قاسم انوار ، خواجه فخر الدّين عصمت اللّه بخارى ، مولانا بساطى سمرقندى ، حافظ سعد شيرازى ، شيخ برهان الدّين آذرى ، كمال غياث شيرازى ، مولانا خيالى بخارى ، مولانا كاتبى نيشابورى ، مولانا فتّاحى نيشابورى ، مولانا بدر الدّين شاشى ، مولانا شرف الدّين\r\n\r\n","description":"","footnote":"","page_name":" 526 ","page_number":546},
  {"content":"\r\n\r\nعلى يزدى ، مولانا لطف اللّه نيشابورى ، خواجه رستم بسطامى ، مولانا حسن سليمى ، مولانا محمد بن حسام ، مولانا برندق سمرقندى ، امير شاهى سبزوارى ، طالعى سمرقندى ، مولانا صاحب بلخى ، سيد حكيم طبسى ، مولانا طوسى ، طاهر بخارى ، اوحد مستوفى سبزوارى ، يادگار بيگ سيفى ، شيخ ولى قلندر ، روحى بادزى ، خسرو هروى ، زينى سبزوارى ، كوثرى بخارى ، سيد اشرف ، محمود مشكى ، مسعود ترك ، رياضى سمرقندى ، مولانا خاكى ، شيخ شمس الدّين اسيرى ، خواجه صانعى ، مولانا فنائى . ركن چهارم و آن مشتملست بر ذكر حالات شعراى زمان سلطان حسين ميرزا الى زمان هذا التأليف ، و درين ركن زياده از صد صاحب ديوان مسطور گشته : مولانا عبد الرحمن جامى ، مير عليشير فانى ، مولانا نوايى هروى ، امير حسين معمايى ، امير شيخم سهيلى ، سيفى بخارى ، درويش دهكى ، قاضى عيسى ، امير همايون ، مولانا حسن شاه هزّال ، مولانا صاحب دارا ، خواجه عبد اللّه مرواريد ، شيخ نجم ساوجى ، مولانا گلخنى ، سيد نصيبى نوربخش ، بابا جزوى ، مولانا ضيائى ، مولانا پرتوى ، مولانا شهودى ، مولانا صدائى ، درويش مثالى ، خواجه ابو البركهء فراقى ، مولانا بنائى ، خواجه آصفى ، مولانا كامى ، درويش حسامى ، بابا همايى ، امير حاج انسى ، مولانا نظام معمايى ، بابا فغانى ، مولانا عطائى ، مانى شيرازى ، شيخ‌زادهء لاهجى فدائى « 1 » ، ندايى نيشابورى ، مولانا آهى ، ميرمجلسى ، مولانا اميدى ، مولانا محوى ، ارشد كازرونى ، مولانا اهلى خراسانى ، مولانا الهى ، رشيد كازرونى ، مولانا محيى لارى ، فروغى نيمردانى ، مولانا حيرانى ، مولانا وفائى ، مولانا زلالى ، مير مقبول قمى ، ميرمايلى ، مولانا كشورى ، مهدى استرآبادى ، هادى مشهدى ، فخرى مشهدى ، طايرى استرآبادى ، مولانا اهلى شيرازى مولانا شهيدى قمى ، مولانا هلال قزوينى ، مولانا اصيلى قمى ، نادرى مروى ، مير\r\n\r\n\r\n","description":"","footnote":"\r\n( 1 ) - در خلاصة التواريخ ذيل وقايع سال 916 آمده است كه : « و نوبتى ديگر شيخ محيى الدّين احمد شيرازى مشهور به شيخ‌زادهء لاهيجى را . . . برسالت نزد شيبك خان فرستادند » و اين شخص پسر شيخ محمد اسيرى نوربخشى لاهيجى صاحب مفاتيح الاعجاز در شرح گلشن رازست و رباعيات عارفانه بسيار گفته است .\r\n","page_name":" 527 ","page_number":547},
  {"content":"\r\n\r\nهاشمى بخارى ، مولانا نرگسى ، مولانا دوست محمد حالى ، مولانا هلالى ، مولانا نامى ، مير محمد صالح ، مولانا لسانى ، مولانا زارى ، بابا نصيبى گيلانى ، مولانا آگهى يزدى ، مولانا ضيائى نيشابورى ، ظاهرى هروى ، فضلى هروى ، مولانا على فيضى ، مولانا فردى تربتى ، سائل همدانى ، مير حسين قدسى ، مولانا فرارى ، مولانا سلطان محمد صدقى ، قاضى يحيى گيلانى ، مولانا شوقى تبريزى ، شوقى يزدى ، فصيحى تبريزى ، مولانا قائلى ، شاه طاهر ، حيدر كلوج ، شريف تبريزى ، مولانا حسينى كاشى ، مولانا عشقى كاشى ، مير على اصغر مشهدى ، مولانا حيرتى ، سيف الدّين محمود رجائى ، ميرشفائى طبيب ، ميرزا شرف‌جهان ، مولانا مالك قزوينى ، فضولى بغدادى ، مولانا نثارى تونى ، مولانا يحيى جان طالب گيلانى ، ميرصنعى نيشابورى ، مولانا شرف بافقى ، مولانا ضميرى همدانى ، سيد عزيز قلندر ، مولانا غزالى مشهدى ، و در تاريخ اين پنج مجلّد گفته است :\r\n چون پنج كتاب تقى تذكره‌سنج * در مخزن جلد جا گرفتند چو گنج\r\nتا هريك را درست باشد تاريخ * بر « پنج كتاب تقى » افزودم پنج \r\n- 993\r\n\r\nاما الخاتمة ،\r\nو آن مشتملست بر ذكر بسيارى از شعراى عصر و زمان تأليف اين نسخهء خيرمآل و ترتيب آن بر دوازده شهر داده شده . . . » .\r\nخاتمه مزبور را چنين آغاز كرده است :\r\nپس از حمد خدا و نعت نبى و مدح شاه‌عباس و يك مقدمه در بيان فضيلت علم فصاحت و بلاغت و تفضيل شعرا بر اصحاب صناعت مىنويسد : « . . . غرض از تمهيد اين مقدمات و مقصود از تنشيد اين كلمات آنست كه چون خلاصهء اشعار برگزيده از مشايخ و حكماى متقدمين و فضلا و عرفاى متأخرين را درين خلاصه بهم آورديم . . .\r\nاكنون محلّست كه ذكر صفات شاعرانى و بيان حالات سخنورانى كنيم كه درين روزگار در ميدان فصاحت جولان ايشان متداولست ، لا جرم اين خاتمه را بذكر اسامى ايشان مزين ساختيم و زبدهء اشعار ايشان را در ذيل اركان اربعه جمع گردانيديم تا\r\n\r\n","description":"","footnote":"","page_name":" 528 ","page_number":548},
  {"content":"\r\n\r\nرتبهء هريك از ايشان ظاهر گردد ، . . . بر راى ارباب فطنت و ذكا و اصحاب نظم و انشا پوشيده نماند كه خاتمهء كتاب خلاصة الاشعار را بعدد بروج آسمان بر دوازده اصل قسمت نموديم ، و باز هر اصلى را به دو فصل تقسيم كرديم ، برين ترتيب : فصل اول در ذكر سخنورانى كه اليوم بازار فصاحت بدرر الفاظ ايشان آراسته و دكان بلاغت بغرر معانى ايشان پيراسته . . . فصل دوم در ايراد اشعار سخنورانى كه بعضى از آن قبيل‌اند كه بندهء بىمقدار به خدمت ايشان در صغر سن رسيده و فيض بىنهايت از نظر كيميا اثر ايشان يافته و الحال در عرصهء فنا ساكن‌اند ، و جمعى ديگر از ايشان را نديده و بملازمت نرسيده ، و چون مصدوقهء حب الوطن من الايمان حديثى است صحيح و كلاميست در غايت شهرت ، لازم بود كه ابتدا از شاعران دارالمؤمنين كاشان نمودن . . . »\r\n\r\n« اصل اول در ذكر شعراى دارالمؤمنين كاشان\r\nحماها اللّه عن آفات الزّمان و فتن الدّوران و درو دو فصلست ، فصل اول در ذكر مخاديمى كه اليوم در عرصهء حيات جلوه‌گرند و بعضى را بملازمت مىرسيم ، و بشرف قدوم ايشان مشرف مىشويم ، از آن جمله :\r\nحسّان العجم مولانا محتشم ، امير رفيع الدّين حيدر معمائى ، امير معز الدّين محمد « 1 » ، خواجه امين الدّين محمد ، ميرزا حسابى ، مولانا ضياء الدّين محمد ، ميرزا جلال حكيم ، مولانا ركن الدّين مسعود ، ميرزا ابو طالب حسينى طباطبا م 1010 ، مير رفيع الدّين حسين ، ابو تراب بيگ قاضى برهان الدّين محمد باقر ، مير ركن الدّين مسعود ركنى ، ميريعقوبى قمى كاشانى م 988 ، مولانا جلال الدّين محمد ، مير نظام الدّين هاشمى م 991 ، مولانا موحد الدّين فهمى ، مير على اكبر تشبيهى ، مولانا شجاع الدّين غضنفر ، مولانا كمال الدّين حاتم ، مولانا مظفر الدّين حسرتى ، مولانا رضائى ، مولانا فريد الدّين شعيب جوشقانى ، مولانا وحشتى جوشقانى ( خواجه حسين ) ، مولانا افضل دوتارى نطنزى مقتول در 994 ، مولانا شرف اردستانى ، مولانا حيدر ذهنى ، مولانا مقصود كاشى ( م 987 - خوش‌طبع ) ، مولانا حياتى كاشى ، خواجگى عنايت كاشى ، مولانا\r\n\r\n\r\n","description":"","footnote":"\r\n( 1 ) - در شهور سنهء خمس و تسعين و تسعمائه در كاشان فوت شد ، « گلستان هنر » .\r\n","page_name":" 529 ","page_number":549},
  {"content":"\r\n\r\nسمايى ، مولانا شعورى ( خواجه محمد آصف ) ، مولانا شعورى ( خواجه محمد آصف ) ، مولانا فخرى ، مولانا خصالى ( حسين ) ، مولانا كسرى ( محمد قاسم ) ، مولانا نذرى ، مولانا شريف ، مولانا مردمى ( حاجى ) ، مولانا سرورى ، مولانا عبد الغفار ، قاضى محمد ملقب به عصفور ، مولانا جلال الدّين مسعود م 982 ، مولانا غضنفر بن مولانا فهمى م 993 .\r\nفصل دوم از اصل اول در ذكر جمعى از شعراء دارالمؤمنين كاشان حماها اللّه عن الحدثان كه در زمان تأليف اين خلاصهء خيرمآل رخت هستى از دامگاه فنا بآرامگاه بقا كشيده‌اند و بعضى از آنها را در اوائل سن بصحبت رسيده ، از آن جمله : مولانا شجاع ملقب به كور م 981 ، مولانا همدمى ( ميرزا على ) م 982 ، مير مسعود طباطبائى م 972 ، مولانا مشفقى م 972 ، مولانا گلشنى م 974 ، مولانا حيدر طهماسبى م 971 ، مولانا ادهم م 969 ، مولانا نعمتى م 966 ، مولانا نگاهى آرانى م 979 ، مولانا رموزى نشلجى م 972 ، مير هبة اللّه م 958 ، مولانا عبدل ساكنى م 965 .\r\n\r\nاصل دوم در ذكر شعراى دارالسلطنهء صفاهان\r\nحفظها اللّه تعالى عن مفاسد الدوران ، و درو دو فصلست ، فصل اول در ذكر سخن‌سرايان زمان تأليف اين خلاصهء خيرمآل ، از آن جمله سلطان عرصهء بىنظيرى مولانا كمال الدّين حسين ضميرى ، مولانا زين - الدّين على نيكى ، مولانا حزنى ، مولانا صبرى روزبهان ، قاضى نور الدّين محمد نورى تخلص ، خواجه افضل الدّين محمد تركه ، مير شجاع الدّين محمود خليفه ، امير جلال - الدّين حسن ، مير برهان الدّين محمد باقر اشراق الشهير بداماد ، ميرزا تاج الدّين حسين صاعد م 1000 ( - واعظ پاك ) « 1 » ، مير مرتضى رفيقى م 990 ، خواجه شاهكى رنانى متخلص به فنائى ، آقا ملك معرف ، خواجه محمد رضا فكرى ، مولانا كلامى ، مولانا داعى ( ميرك ) ، درويش غازى ، مولانا بابا شاه حالى ، حكيم شرف الدّين شفائى ، مولانا محمد رضا شكيبى .\r\nفصل دوم در ذكر جمعى از شعراى دارالسلطنهء صفاهان و نواحى آنكه بعضى\r\n\r\n\r\n","description":"","footnote":"\r\n( 1 ) - تاريخ فوت صاعد را مؤلف بعدا الحاق كرده است .\r\n","page_name":" 530 ","page_number":550},
  {"content":"\r\n\r\nرا در اوائل سن به خدمت رسيده و بعضى ديگر را نديده و جمعى از آن قبيل‌اند كه گاهى بيتى مىگفته‌اند ، و در تاريخ تأليف اين خلاصهء خيرمآل رخت هستى از دامگاه فنا بآرامگاه بقا كشيده‌اند ، از آن جمله : مولانا حرفى م 971 ، مولانا طالب م 984 در گجرات « 1 » ، مولانا ادايى م 955 ، مولانا بهارى ، خليفه شاه محمود ، ميرزا ابراهيم بن شاه حسين م 989 ، امير تقى الدّين محمد شاه‌مير خراسكانى م 991 ، مولانا صادق م 940 ، مولانا مذاقى م 987 ، مولانا مفلح ، خواجه فضل اللّه ، مولانا سالك ، مولانا شاه حسين ساقى م 941 ، مولانا شاه حسين يقينى ، مولانا پيرى ، خواجه جلال - الدّين محمد م 942 ، مولانا آيتى ، مولانا واحد م 971 ، مولانا مقيمى م 963 ، مولانا حريمى م 968 ، مولانا محمد قاسم زارى م 979 ، خواجه غياث الدّين على فراقى ، مولانا خوفى ، مولانا حلمى ، اللّه قلى قسمى ، مولانا لوحى م 989 ، ميررمزى م 978 .\r\n\r\nاصل سوم در ذكر شعراى بلدة المؤمنين قم و نواحى آن\r\nحماها اللّه تعالى عن اختلاف الزمان از آن جمله : مير عزيز اللّه حضورى ، ميراشكى م 972 ، مولانا هجرى ، حكيم رشدى ، مولانا ملك ، ميرو الهى ( يوسف ) ، سلطان محمد رئيس ، مولانا عارضى ، ميرهاشمى ، مولانا مشربى ، مولانا شكيبى ، مولانا حزمى ، ميرحسابى ، مير جعل - الدّين محمود اصلى م 1003 .\r\nلاحقه : مولانا انصارى قمى ، مولانا وحيدى تبريزى قمى م 942 .\r\n\r\nاصل چهارم از خاتمهء كتاب خلاصة الاشعار در ذكر شعراى بلدهء فاخرهء ساوه و نواحى آن\r\n، از آن جمله : مولانا حريفى م 967 « 2 » ، مولانا مقصدى ، مولانا عهدى ، مولانا\r\n\r\n\r\n","description":"","footnote":"\r\n( 1 ) - طالب اصفهانى تا حدود چهل سال بعد از اين تاريخ زنده بوده و جهانگير پادشاه در توزك خود ( ص 289 ) ذيل وقايع سال 1024 نوشته كه عمرش قريب به صد رسيده و اكنون در كشمير بفراغ بال با فرزندان و متعلقان بدعاى دولت ما مشغول است .\r\n( 2 ) - در خلاصة الاشعار سال فوت حريفى ساوجى 971 نوشته شده ، ولى در هامش نسخهء بقيهء حاشيه در صفحهء بعد\r\n","page_name":" 531 ","page_number":551},
  {"content":"\r\n\r\nصبحى م 973 ، مولانا سوزى ، مولانا صلاح الدّين صرفى ، مولانا جدايى م 984 ، مولانا ظريفى ، مولانا پيروى ، مير عبد القدوس قدسى م 992 ، مولانا باذلى ، مولانا كمالى ، مولانا ميركى م 991 ، مولانا منصورى .\r\n\r\nاصل پنجم در ذكر شعراى دارالسلطنهء قزوين\r\nخصوصا بعضى از شاهزادگان كامگار و سلاطين نامدار و وزراى عالىمقدار كه در زمان خاقان جنت‌مكان ابو البقا شاه‌طهماسب روّح اللّه روحه در آن بلده جنت‌نشان مىبودند و گاهى بواسطهء موزونيّت بوادى نظم ميل مىنمودند ، از آن جمله :\r\nسلطان ابراهيم ميرزا بن بهرام ميرزا متخلص به جاهى مقتول در 985 « 1 » ، سلطان بديع الزمان ميرزا بن بهرام ميرزا مقتول در 985 ، سلطان مصطفى ميرزا بن شاه‌طهماسب ، مق 984 ، سلطان حسن ميرزا بن سلطان محمد پادشاه مق 985 ، ميرزا سلمان مق 991 ، ميرزا جعفر آصف‌خان ، قاضى مير حسن عبد الرزاق سيفى ، حاجى اسماعيل بحثى ، مولانا فروغى ، مولانا شرمى ( احمد ) ، درويش كاكاى شيرازى الاصل قزوينى مسكن\r\n\r\n\r\n","description":"","footnote":"\r\nبقيهء حاشيه از صفحهء قبل مجلس به خط ديگرى هم‌زمان با تحرير تذكره نوشته شده است كه : « فوتش در سنهء سبع و ستين و تسعمائه بود ، ملا مقصدى در تاريخ او چنين گفته :\r\n حريفى خرقه بنهاد و شد آزاد * بود تاريخ فوتش « خرقه بنهاد » \r\n- 967 بنابراين ما همان تاريخ صحيح را ثبت كرديم .\r\n( 1 ) - جاهى صفوى در آخر روز شنبهء پنجم ذىالحجهء سال 984 هجرى مقتول گرديد ، و تاريخ كشته شدن او را مولانا عبدى جنابدى چنين يافته است :\r\n گل گلزار حيدر كرّار * خلف آل احمد ، ابراهيم\r\nبر فلك سود افسرش كه نهاد * در مقام رضا سر تسليم\r\nگفت تاريخ سال قتل مرا * بنويسيد : « كشته ابراهيم » \r\n- 984 « گلستان هنر »\r\n","page_name":" 532 ","page_number":552},
  {"content":"\r\n\r\nم 980 ، قاضى ميرك حمدى تخلص ، شيخ محمد امين ، پادشاه قلى جذبى تخلص ، محمدى بيگ قاجار بدبهى تخلص ، ميرفارغى م 965 . مولانا طبخى ، مولانا قدرى ، مولانا ساحرى ، مولانا حاجى بيگ ، مولانا امامقلى بيگ فسونى ذو القدر .\r\nلاحقه در ذكر شعراى دارالسلطنهء قزوين كه قبل از زمان تأليف بوده‌اند ، و در اركان اربعهء اين كتاب خيرمآل كه محل ثبت اسم ايشانست بواسطهء آنكه ديوان شعر ايشان به نظر نرسيده بذكر علىحده مذكور نشده‌اند ، و چون بعضى از تذكره‌نويسان به بيتى يا غزلى اكتفا نموده‌اند لا جرم اقتدا بسنت ايشان كرده نام ايشان را درين خاتمه مثبت مىگرداند ، از آن جمله :\r\nميرفيضى مرعشى ، مولانا حيرتى ، ميرهاتفى م 999 ، عزيز اللّه .\r\n\r\nاصل ششم : در ذكر شعراى گيلان و دار المرز مازندران و نواحى آن ،\r\nاز آن جمله :\r\nخان احمد ميرزا كاركيا ، ميرزا قرارى ، مير حالى لاهيجى ، قاضى عبد اللّه يقينى ، مولانا عنايت اللّه فكرى م 973 ، مولانا عارف لاهيجى ، مولانا مجازى لاهيجى ، مولانا كافى گيلانى ، مولانا ثنائى لاهيجى ، مولانا اوجى گيلانى ، مولانا عزى رشتى ، مولانا مايلى رشتى ، مولانا حياتى رشتى ، مولانا مسيحى گيلانى ، مولانا دوائى لاهيجى ، مولانا نجاتى گيلانى ، مولانا قائمى آملى ، مولانا محمد صوفى مازندرانى .\r\n\r\nاصل هفتم در ذكر شعراى دارالسلطنهء تبريز و آذربايجان و نواحى آن ،\r\nاز آن جمله :\r\nمولانا حقيرى مق 994 ، مولانا خوارى م 974 ، مولانا شكيبى م 971 ، محمود بيگ سالم ، مولانا طوفى ، مولانا وصالى ، مولانا حيدرى ، مولانا صبورى ، مولانا وقوعى ( محمد شريف ) ، مولانا حسن بيگ عجزى ، مولانا محمود بيگ فسونى ، ميرجعفرى ، مولانا حالى ، مولانا سلطان محمد عرفى م 1010 ، حكيم ابو طالب ، قاضى وافى مق 992 ، مير حسين سهوى ، چلبى بيگ فاتح تخلص ، مولانا فانى ، مولانا صافى ، مولانا صيرفى ، مولانا معروف ، مولانا جانبى ، مولانا طفيلى ، مولانا قوسى ، خواجه امير بيگ مهر م 983 ، ميرزا كافى اردوبادى ، ميرزا صادق اردوبادى ،\r\n\r\n","description":"","footnote":"","page_name":" 533 ","page_number":553},
  {"content":"\r\n\r\nمولانا ثباتى اردوبادى ، مولانا برگى تبريزى ، مولانا فردى اردبيلى ، مولانا بزمى اردبيلى ، مق 987 ، مولانا وارثى اردبيلى ، مولانا عبدى شروانى م 985 .\r\n\r\nاصل هشتم در ذكر شعراى يزد و كرمان و نواحى آن و ديار هندوستان\r\nمشتمل بر دو فصل :\r\nفصل اول در ذكر شعراى يزد :\r\nمولانا وحشى ، قاسم بيگ قسمى ، طهماسب قلى بيگ عرشى تكلو ، مير عبد الوهاب نجدى ، مولانا زمانى ، مولانا عبدى ابرقوهى ، مولانا كاسب ، مولانا شاه حسين كامى م 954 ، ميرزبانى ، مولانا شاه عز الدّين غواصى م 960 ، مولانا شمس الدّين م 988 ، مولانا فسونى م 981 ، مولانا قاسمى اردستانى قاسم تخلص م 986 ، مولانا جلال سپهرى ، مولانا محمد مرشدى مرشد تخلص ، مولانا عطائى اردستانى .\r\nفصل دوم از اصل هشتم در ذكر شعراى دار الامان كرمان و نواحى آن و ديار هندوستان :\r\nمولانا صوفى كرمانى ، امير شمس الدّين محمد صدر كرمانى فهمى تخلص ، شاه ابو القاسم الشهير به صافى بمى ، ميرفضلى بمى ، مولانا غبارى كرمانى ، شيخ عبد السلام پيامى كرمانى ، مولانا فدائى كرمانى ، مولانا على نويدى كرمانى م 975 ، مولانا عاشقى سيستانى ، قاضى احمد لاغرى سيستانى ، مير جنوبى قندهارى ، مير ابو القاسم كاهى كابلى م 988 ، يادگار بيگ حالتى كابلى ، محمد حسين بقائى پسر حالتى ، شيخ ابو الفيض فيضى دكنى ، امين الملك امير محمد معصوم بكرى ، مير محمد هاشم سنجر كاشى ( متوطن هند ) ، بيرم خان ، همايون پادشاه ، ميرنيازى بخارى حجازى ، مولانا مظهرى كشميرى ، مولانا محمد زمان صانعى بدخشانى .\r\n\r\nاصل نهم در ذكر شعراى دار الافاضل شيراز\r\nحفّت به الاعزاز و نواحى آن :\r\nمولانا شرف الدّين غيرتى ، مولانا قيدى م 990 ، مولانا قدرى ، مولانا عرفى م 1002 « 1 » ، مولانا عاملى دارابجردى م 975 ، مولانا لطفى فارسى ، مولانا طرحى ،\r\n\r\n\r\n","description":"","footnote":"\r\n( 1 ) - عرفى در 999 درگذشته است .\r\n","page_name":" 534 ","page_number":554},
  {"content":"\r\n\r\nمولانا نطقى ، خواجه عبدى بيگ شيرازى ( على ملقب بزين العابدين ) متخلص به عبدى و نويدى م 988 ، امير معين الدّين اشرف الشهير بميرزا مخدوم شريفى ، شيخ ابو القاسم كازرونى ، حافظ نامى شيرازى ( عماد الدّين محمود ) ، مولانا صحيفى ، مولانا انيسى ، مولانا پناهى دارابجردى م 966 ، مولانا مكتبى شيرازى ، مولانا احمدى شيرازى ، مولانا فروغى م 963 ، مولانا حمدى فارسى ، مولانا عيشى م 967 ، مولانا رسوايى ، مولانا صبوحى ، مولانا صافى ، ميرغريبى كازرونى ، نوروز شاه بهارى هرموزى م 956 ، مولانا حامدى بهبهانى ، مولانا مايلى ايگى م 972 ، مولانا راستى شيرازى ، مولانا بيكسى شوشترى م 971 ، مولانا عاجزى لارى ، مولانا كمال الدّين حسين لارى ، مولانا كاتب شيرازى ، مولانا داعى شيرازى .\r\n\r\nاصل دهم در ذكر شعراى بلدة الاسلام همدان و نواحى آن و بعضى الكات فراهان و امثال آن :\r\nمولانا هلاكى ، مولانا رشكى مق 991 ، مولانا روحى ، مولانا نازكى ، خواجه آقا باباى مدركى چولكى نهاوندى م 1000 ، خواجه عبد الباقى نهاوندى پسر مدركى ، مولانا اسد اللّه حالى همدانى م 1005 ، مولانا عبد الباقى شكوهى همدانى ، مولانا موسى رضا ، خواجه ملكى بيگ سركانى م 1004 ، خواجه آقا ميرهمدانى ، مير مرتضى فانى آرتيمانى ، مير مغيث محوى اسدآبادى ، مير عقيل بزمى همدانى ، مولانا منيرى نهاوندى ، مولانا صيقلى بروجردى .\r\nلاحقه در ذكر شعراى دارالسلام بغداد و نواحى آن :\r\nمولانا شمسى بغدادى م 964 ، مولانا عهدى پسر شمسى ، مولانا وجهى كرد ، مولانا طرزى شوشترى متوطن بغداد ، عين الزمان حلّى ، مير سيد محمد نجفى ، خواجه سراج الدّين يعقوب نجفى متخلص به آصف ، مولانا تقى شوشترى .\r\nلاحقهء آخر در ذكر شعراى جربادقان و قصبات آن و حوالى نزديك به آن :\r\nمولانا علينقى كمره‌اى ، مولانا لطفى خوانسارى ، مولانا حجابى جربادقانى م 988 ، مولانا على واصلى جربادقانى ، مولانا فكرى محلّاتى ، قاضى ميرك جان\r\n\r\n","description":"","footnote":"","page_name":" 535 ","page_number":555},
  {"content":"\r\n\r\nكره‌رودى م 982 ، قاضى علائى م 936 ، مولانا داعى انجدانى ، مولانا ملك طيفور انجدانى ، مولانا و صلى خوانسارى .\r\nلاحقهء سوم در ذكر مستعدان قصبهء خوانسار كه پيرايهء خود را بزيور شاعرى آراسته‌اند و از غايت صفاى خاطر فضائل ديگر علاوهء آن ساخته :\r\nقاضى حسين خوانسارى ، مولانا طاعتى خوانسارى ، مولانا تابعى خوانسارى ، مولانا فردى خوانسارى م 992 ، مولانا شوخى خوانسارى متخلص به پير دهقان ، مولانا تاجرى خوانسارى ، مولانا خضرى پسر تاجرى ، مولانا حشمتى خوانسارى ، حافظ مراد خوانسارى ، مولانا سرودى خوانسارى ، مولانا زلالى خوانسارى ، مولانا غياث الدّين منصور هرندى .\r\n\r\nاصل يازدهم در ذكر شعراى دارالخلافهء رى و دار الفتح استرآباد و نواحى آن بلاد\r\nو در دو فصلست :\r\nفصل اول در ذكر شعراى بلدهء مذكوره و آن نواحى :\r\nقاسم بيگ حالتى رازى ، شاه صفى نوربخشى م 968 ، شاه رضا نوربخشى م 980 ، قاضى محمد رازى م 978 ، قاضى عطاء اللّه ، خواجه محمد شريف هجرى م 982 ، قاضى عبد اللّه بن قاضى محمد ، امير قاضى اسيرى م 982 ، خواجه شرف الدّين شاپور فريبى ، مسيّب خان تكلوى رازى ، مولانا نفيس الدّين شانى تكلّوى رازى ، مولانا افضل نامى طهرانى ، على بيگ ددهء شاملوى رازى متخلص به زهدى ، مولانا يمينى شيرازى الاصل سمنانى موطن م 981 .\r\nفصل دوم در ذكر شعرا و مستعدان دار الفتح استرآباد كه با وجود زيور شعر بفضائل و كمالات ديگر آراسته‌اند :\r\nمير محمد مؤمن ، ميرمرادى م 976 ، مولانا روغنى ، مولانا فارغى ، مولانا سحابى ، مولانا ناطقى ، مولانا دوست محمد ، مولانا غياثى ، مولانا على نيازى ، مير محمد يوسف صدر م 977 ، مولانا بيانى ، مولانا فدائى ، مولانا ميرو الهى ، مير سيرى ملقب به مير ناقه م 972 ، مولانا دائمى لنگ ، ميرهاشمى .\r\n\r\n","description":"","footnote":"","page_name":" 536 ","page_number":556},
  {"content":"\r\n\r\n\r\nاصل دوازدهم از خاتمهء كتاب خلاصة الاشعار در ذكر سخن‌سرايان بلاد خراسان\r\nحفظها اللّه عن الحدثان : ميرزا قلى ميلى مشهدى 983 ، مولانا ولى دشت بياضى ، خواجه حسين ثنائى مشهدى ، خواجه محمد ميرك صالحى مشهدى ، قاضى احمد فگارى جوينى م 989 ، مير محمد هاشم مردمى مشهدى م 996 ، مولانا نسبتى مشهدى م 995 ، مولانا صبوحى هروى م 975 ، مولانا عبدى جنابدى ، ميرزا قاسم جنابدى ، مولانا محمد امين ذوقى تونى م 979 ، سيد محمد جامه‌باف مشهدى ، شيخ رباعى مشهدى م 977 ، حافظ حسن همتى مشهدى ، مولانا شرف رشكى سبزوارى م 985 ، مولانا مخلصى سبزوارى م 996 ، مولانا جمال الدّين محمد واقعى مشهدى ، سيد محمد طاهر حزينى مشهدى ، مولانا كمالى سبزوارى ، مولانا نور الدّين ظهورى ترشيزى ، مولانا نظيرى جوينى ( نيشابورى ) ، مولانا اقدسى مشهدى م 1002 ، مولانا شهودى سبزوارى ، مولانا صابر مشهدى ، سيد محمد اكبر بديهى مشهدى ، يولقلى بيگ انيسى ، مولانا ابو الوجد فارغى مشهدى ، حافظ كمال الدّين حسين تربتى ، مولانا حريمى نيشابورى .\r\nو در تاريخ اتمام مجلد ششم گفته است كه :\r\n تاريخ‌نگار از آن سبب گفت * شد « ست مجلدات لازم » - \r\n1016 ه .\r\nاخيرا نسخه‌يى از مسودات خلاصة الاشعار كه شامل دويست و چهل و چهار ترجمهء ناقص و كامل و درهم است نصيب دوست دانشمندم آقاى دكتر مهدى بيانى شده كه تماما به خط مؤلف است ، ازين عده ترجمهء 38 شاعر مكررست و تراجم بيست نفر شعراى ذيل در هيچيك از اجزاى خاتمهء خلاصة الاشعار و نسخه‌هاى موجود مسطور نيست و منحصر بنسخهء ايشانست ، فهرست اسامى بيست نفر شاعر مزبور بقرار ذيلست :\r\nهمايى هروى ( ص 36 ) ، شيخى هروى متوفى 968 ( ص 36 ) ، مولانا ضيائى\r\n\r\n","description":"","footnote":"","page_name":" 537 ","page_number":557},
  {"content":"\r\n\r\nبخارى ( ص 36 ) ، غزالى جنيك « 1 » هروى متوفى 927 « 2 » ( ص 37 ) ، موالى تونى متوفى 949 ( ص 38 ) ، ملالى مشهدى ( ص 50 ) ، خواجه على واقفى مشهدى ( ص 51 ) ، حيدرى سبزوارى مشهور به حيدر بينى ( ص 51 ) ، نكويى هروى ( 51 ) ، بيكسى سبزوارى ( 51 ) ، رونقى مشهدى متوفى 979 ( ص 52 ) ، مير محمد كسكنى سبزوارى ( 52 ) ، عهدى نيستانى ( 52 ) ، همدمى حلوايى مشهدى ( 52 ) ، داخلى كابلى ( ص 54 ) ، دردى سمرقندى ( 54 ) ، وصالى بسطامى ( 54 ) ، فايضى مشهدى ( 54 ) ، خواجه محمد خوافى ( 54 ) ، حلاوى شيرازى ( ص 85 ) .\r\n* * * تذكرهء خلاصة الاشعار از نظر كميّت اشعار و منتخبات مفصل دواوين شعرا عظيم‌ترين تذكره‌هاى فارسيست كه روىهم‌رفته سيصد و پنجاه هزار بيت كتابت دارد و مشتملست بر تراجم ششصد و پنجاه نفر شاعر كه اسامى ايشان مذكور افتاد و تفكيكا بدين شرحست :\r\nجلد اول از ركن يكم 22 شاعر\r\nجلد دوم از ركن يكم 32 شاعر\r\nركن دوم 42 شاعر\r\nركن سوم 47 شاعر\r\nركن چهارم 103 شاعر\r\nخاتمه 385 شاعر\r\n\r\n\r\n","description":"","footnote":"\r\n( 1 ) - در عرفات العاشقين هم « جنيك » است ، ولى در تحفهء سامى ، چاپ طهران ، ص 137 و چاپ پتنه ، ص 183 « چنبك » آمده و در مجمع الخواص ، ص 182 و هفت اقليم ، ذيل هرات « جنبك » ثبت شده است .\r\n( 2 ) - ظاهرا مؤلف را سهو القلمى دست داده و بجاى 972 سنهء 927 نوشته است ، زيرا وى شاگرد حيدر كليچه متوفى 958 و معاصر غزالى مشهدى متوفى 980 بوده و سنه 927 به هيچ حسابى درست نيست .\r\n","page_name":" 538 ","page_number":558},
  {"content":"\r\n\r\nاضافات نسخهء دكتر بيانى 20 شاعر\r\nجمع كل « 1 » 651 شاعر\r\nآغاز اركان اربعهء خلاصة الاشعار :\r\n« بسمله جواهر حمد و ثنائى كه مفرح قلوب اصحاب دين مبين و مفتاح ابواب صدور ارباب عشق متين تواند بود ، سزاوار جميليست كه تجليّات صفات خود را در آينهء انسانى به حكم ان اللّه خلق الانسان على صورته ظاهر گردانيد » .\r\nآغاز خاتمهء خلاصة الاشعار :\r\n« بسمله - حمد و سپاس بىعد آفريدگارى را سزد كه نفس ناطقه را معدن جواهر اسرار معرفت و منبع زلال حكمت گردانيد . . . » و پس از حمد بارى و نعت نبى و مدح شاه‌عباس گويد :\r\n« امّا بعد چنين گويد بندهء كمينه تقى الدّين محمد بن شرف الدّين على الحسينى درين وقت كه اين نوباوه كه مسمّاست به خلاصة الاشعار و زبدة الافكار از كتم عدم بمكمن ظهور رسيده و تذكرة الشعراء و مجالس النفائس و مكارم الاخلاق « 2 » راتلوى ميمون نهاد پديد شده و تربى همزاد در وجود آمده « 3 » اگر اين كريمه كه در جمال كرامت\r\n\r\n\r\n","description":"","footnote":"\r\n( 1 ) - در نسخهء برلين ( ش 648 الف ) بعد از اصل دوازدهم كه در ذكر شعراى خراسانست ، يك اصل سيزدهم نيز وجود دارد كه باز در ذكر 162 شاعر خراسانيست به ترتيب حروف تهجى از ابو الحسن ابيوردى تا ميرشاهمير متخلص به يمينى كه الحاقى به نظر مىرسد ، چه تقى الدّين خود مىگويد كه خاتمه را بعدد بروج آسمان بر 12 اصل قسمت نمودم ، پس اصل سيزدهمى وجود ندارد ، و اگر از شعراى خراسان بازهم كسى را بدست مىآورد داخل در اصل 12 مىكرد ؛ بعلاوه او در ذكر تراجم ترتيب زمانى را ملحوظ داشته است نه حروف تهجى را .\r\n( 2 ) - اين تذكره هم مانند مجالس النفائس بتركى نوشته شده و مؤلف آن پير محمد بن پير احمد دفترى رومى شاعر متخلص به عزمى و متوفى 990 هجريست .\r\n( 3 ) - اين عبارت مأخوذ از مقدمهء كتاب رياض الملوك فى رياضات السلوك تأليف نظام تبريزى در سال 768 هجريست ، و در آنجا مسطورست كه : « درين وقت كه اين نوباوه از كتم عدم بمكمن ظهور رسيد ، مرزبان‌نامه و فرائد السلوك راتلوى ميمون نهاد . . . الخ » رك : از سعدى تا جامى ، ص 494 .\r\n","page_name":" 539 ","page_number":559},
  {"content":"\r\n\r\nپرورش يافته است بدستيارى مشاطهء قبول عالى حضرتى كه مقصد اصلى اين تأليفست ( - شاه‌عباس اول ) زيب و زينت قبول يابد عجب نباشد . . . غرض از تمهيد اين مقدمات و مقصود از تنشيد اين كلمات آنست كه چون خلاصهء اشعار شعراى برگزيده از مشايخ و حكماى متقدمين و فضلا و عرفاى متأخرين را درين خلاصه بهم آورديم و زبدهء افكار مبدعات طريف و تالد را جمع گردانيديم و از هر نوع چندين ابيات رنگين و نكات شيرين ترتيب داديم ، اكنون محلّست كه ذكر صفات شاعرانى و بيان حالات سخنورانى كنيم كه درين روزگار در ميدان فصاحت جولان ايشان متداولست ، لا جرم اين خاتمه را بذكر اسامى ايشان مزين ساختيم و زبدهء اشعار ايشان را در ذيل اركان اربعه جمع گردانيديم تا رتبهء هريك از ايشان ظاهر گردد » .\r\nتقى الدّين ذكرى كاشى تأليف اين تذكره را در حدود سال 975 شروع كرده ، و ديباچهء ركن اول را بدعاى دوام و بقاى دولت ابو البقا شاه‌طهماسب صفوى آغاز نموده ، و در پايان آن تأليف خود را به شاه‌عباس ماضى تقديم داشته است .\r\nوى اجزاء مختلف اين تذكرهء عظيم را از اركان اربعه تا اصول دوازده‌گانهء خاتمه و فصول و لواحق آن در طول مدت چهل سال به ترتيبى كه مواد مربوط بهر قسمت را بدست مىآورده مىنوشته و غالبا بتاريخ تحرير تراجم تصريح كرده است .\r\nنخستين تاريخى كه بقلم ذكرى جارى شده ، سنهء 977 است در ترجمهء امير روزبهان صبرى كه مىنويسد : « اكنون كه سال هجرى بنهصد و هفتاد و هفت رسيده » و آخرين تاريخى كه بنده ديده‌ام هزار و يازده است در ترجمهء زلالى خوانسارى كه گويد :\r\n« و چند قصيده از اشعار او در سنهء احدى عشر و الف هجريّه داخل اين نسخهء خيرمآل گرديد » .\r\nتراجم شعراى ذيل را نيز در تاريخهاى مختلفى كه ذكر مىكنيم نوشته و بدانها تصريح كرده است : سيد محمد جامه‌باف مشهدى 985 ، امير جلال الدّين حسن شهرستانى 987 و تكملهء آن در 996 ، نسبتى مشهدى و ميرزا صادق اردوبادى و صبورى تبريزى و ميريعقوبى قمى كاشى و عاشقى سيستانى 988 ، حزنى اصفهانى و ثباتى اردوبادى 989 ،\r\n\r\n","description":"","footnote":"","page_name":" 540 ","page_number":560},
  {"content":"\r\n\r\nسلطان محمد رئيس قمى و رضائى كاشى و ميرزا مخدوم شريفى 990 ، فهمى كرمانى و ركن الدّين مسعود كاشى 991 ، خان احمد گيلانى و عبد الغفار كاشى و طوفى تبريزى 992 ، مير محمد باقر داماد استرآبادى متخلص به اشراق 993 ، سيد محمد نجفى و حكيم ابو طالب تبريزى 994 ، داعى انجدانى 995 ، حافظ مراد خوانسارى 996 ، مظهرى كشميرى و مير حسين سهوى تبريزى 997 ، پيامى كرمانى و سراج الدّين يعقوب آصف نجفى 998 ، عارضى قمى 1000 ، حالى تبريزى 1001 ، شانى و يولقلى بيگ انيسى و نذرى كاشى 1002 ، شرمى قزوينى 1003 ، مير مغيث محوى اسدآبادى 1005 ، مؤمن حسين يزدى 1007 ، ميرزا سيد ابو طالب كاشى و مير رفيع - الدّين حسين كاشى و ابو تراب بيگ فرقتى جوشقانى 1010 ، زلالى خوانسارى 1011 ، در سال 1010 به همدان رفته و ملا عبد الباقى شكوهى همدانى را در آنجا ملاقات كرده است .\r\nاستورى ( 1 / 803 ) در ضمن معرفى نسخه‌هاى خلاصة الاشعار مىنويسد : « تمام اين اثر وجود دارد در يك نسخه كه در 1016 كامل شده و بخاتمهء دومى پايان مىپذيرد ( كه اين خاتمه شامل منظومه‌هايى بدون ترجمهء حال از 60 شاعريست كه بيشتر آنان پس از تأليف كتاب ديوان خود را براى مؤلف فرستاده‌اند ) و يك ذيل مشروح ( شامل عقائد و افكار مؤلف دربارهء تأليف مذكور ، نگاه كنيد به بلاند صفحات 131 و 132 ) » .\r\nبه‌طورىكه از مندرجات خلاصة الاشعار برمىآيد تقى الدّين بارها تأليف خود را كامل پنداشته و باز بتكميل آن پرداخته است ، و اين كار تا سال 1016 ادامه داشته است ، مثلا در احوال مختارى غزنوى گويد كه : « مدتهاى مديد در طلب ديوانى ازو در اطراف عراق گرديدم ، تا آخر الامر در شهور سنهء 989 كه خاطر فىالجمله از ترتيب اين خلاصهء دلگشا فارغ ساخته بودم ، يكى از دوستان قديم . . . از جانب هند آمد ، و تمامى ديوان وى كه قريب به چهار هزار بيت بود به جهت كمينه آورد » و بسبب اين پيش‌آمد منتخبات تازه‌يى از ديوان مختارى داخل تذكره كرده است .\r\n\r\n","description":"","footnote":"","page_name":" 541 ","page_number":561},
  {"content":"\r\n\r\nهمچنين در ذيل ابو تراب بيگ فرقتى گويد كه : « راقم اين حروف را بعد از ترك تذكره‌نويسى و توبه از آن شغل خطير ، لازم شد بلكه واجب كه بار ديگر سر قلم شكسته رقم از دوات مشكين‌شمامه تر سازد ، و نام نامى آن جناب را با اشعار برگزيدهء وى داخل اين نسخهء خيرمآل گرداند ، لا جرم در شهور سنهء عشر و الف هجريه اين چند كلمه مرقوم كلك مكسور اللّسان گشت ، و نتايج طبع و نسايج خاطر نقاد آن حضرت درين اوراق مثبت شد ، بمنّه و جوده » .\r\nدر ترجمهء نسبتى مشهدى مىنويسد : « اما اليوم كه سال هجرت نهصد و هشتاد و هشت رسيده آوازهء شاعرى وصيت سخنورى وى فرونشسته ، نمىدانم زبان از گفتار بسته يا از آنجا ( - آذربايجان ) بيرون رفته ، على اى حال اشعارى كه قبل ازين مشار اليه به فقير فرستاده بود درين خلاصه صورت تحرير يافته » .\r\nو در دنبال آن بعدا افزوده است كه : « اما درين اوقات كه تاريخ سنهء نهصد و نود و پنج هجريه است و مسوّد اين اوراق از جمع و تأليف اين نسخهء خيرمآل فارغ شده و بكتابت آن مشغولست ، يكى از مستعدان گفت كه مشار اليه به سفر روم رفته بود ، و مدتى در آن نواحى سرگردان مىگشت ، هم درين سال به اردبيل آمد و در آنجا داعى حق را لبيك اجابت گفته نزيل فردوس گشت » .\r\nدر ترجمهء حكيم شفائى گويد : « بنابراين مقدمات درين اوقات راقم اين حروف بعد از اتمام اين نسخهء نامدار ، و بازداشتن قلم از ذكر شعراى تازهء اين روزگار ، بار ديگر قلم مشكين رقم را از چشمهء دوات رطب اللّسان ساخته اسم نامى حكيم‌زادهء بالغ طبيعت را اضافهء اين كتاب دلكش و قلادهء اين عقدهء بىغش گردانيد ، و با وجود آنكه چند نسخه ازين خلاصه به اطراف عراق و خراسان رفته بود ، و الحاق و اضافه مستحسن نمىنمود ، اين اشعار منتخب آن جناب را كه بهتر از در و خوش‌تر از عقد گهرست ، و رقيق‌تر از آب زلال و دقيق‌تر از سحر حلال به نظر ناظران رسانيد ، بمنّه و جوده و كرمه » .\r\nو در ترجمهء محمد رضا شكيبى اصفهانى مىنويسد : « امّا اشعار برگزيده و ابيات پسنديدهء مولانا شكيبى آنچه به نظر رسيده به چند دفعه ، همينست كه درين اوراق مثبت\r\n\r\n","description":"","footnote":"","page_name":" 542 ","page_number":562},
  {"content":"\r\n\r\nشده ، و لهذا در بعضى نسخ اين كتاب در ذيل ذكرش بزياده و نقصان مثبت و مسطور گرديده » .\r\nاستاد فقيد مرحوم سعيد نفيسى در سالنامهء پارس سال 1228 شمسى ( ص 33 ) و مجلهء پيام نو ( ج 5 ش 9 ص 61 فروردين 1330 ) و تاريخ نظم و نثر در ايران و در زبان فارسى ( ص 379 و 805 ) نوشته است كه : تقى الدّين در اواسط عمر به هندوستان رفته و بسال 985 در بيجاپور خلاصة الاشعار را بنام ابراهيم عادل شاه تأليف كرده است ، و اتمام آن را سال 993 دانسته است .\r\nدكتر نقوى هم خلاصة الاشعار را در رديف تذكره‌هايى كه در هندوستان تأليف شده است آورده و در ( ص 124 ) نوشته است كه : « مؤلف اكثر اوقات زندگانى خود را در ايران و در كاشان بسر برده ، اما در آخر عمر به هند رفته و در سال 1016 تذكرهء خود را بنام ابراهيم عادل شاه ثانى سلطان بيجاپور ( 988 - 1037 ه ) عنوان و تقديم نمود » .\r\nتا آنجا كه بنده تحقيق كرده‌ام تقى الدّين كاشى هرگز به هندوستان نرفته و بيشتر ايام عمر را در مولد خويش كاشان متوطن بوده و سفر دور او بسال 990 واقع شده است كه باتفاق ناطقى استرآبادى به زيارت عتبات رفته بوده ، و غالب شعرايى كه در زمان تأليف خلاصة الاشعار مقيم هند بوده يا عزيمت هند كرده‌اند ، بتصريح خود وى اشعارشان را براى ثبت در تذكرهء وى بوسيلهء مسافران از آنجا به كاشان فرستاده‌اند .\r\nتقى الدّين پيش از سفر عتبات در سال 987 براى ملاقات شعراى اصفهان و نگارش تراجم آنان بدان شهر رفته و بعد از آن در سال 1010 به قصد ديدار ملا عبد الباقى شكوهى به همدان و حدود نهاوند سفر كرده و ديگر در كتاب خود از هيچ سفرى ياد نمىكند .\r\nنسخهء خلاصة الاشعار شمارهء ( 334 ) كتابخانهء مجلس در كاشان به خط محمد\r\n\r\n","description":"","footnote":"","page_name":" 543 ","page_number":563},
  {"content":"\r\n\r\nشرف الشريف بن ميرزا نظام در 23 رجب 1013 نوشته شده و اضافات و اصلاحاتى به خط مصنف دارد .\r\nتقى الدّين اوحدى مؤلف عرفات العاشقين كه مقيم هند بوده و تذكرهء خود را در شهر آگره در سال 1022 - 1024 تأليف كرده است ، در ترجمهء تقى كاشى مىنويسد كه :\r\n« . . . مير تقى كاشى المشهور به مير تذكره مردى فاضل كامل قابل بود ، . . . درين ازمنه شنيده شد كه به حق پيوسته » .\r\nاگر تقى كاشى به هند رفته بود تراجم و اشعار شعراى مقيم دربار ابراهيم عادل شاه از قبيل ظهورى ترشيزى و ملك قمى را همان‌جا از خودشان مىگرفت ، و حال آنكه در ترجمهء شعراى مزبور بالصراحه مىنويسد كه اشعارشان را از آنجا فرستادند ، چنان كه در ترجمهء ظهورى آورده : « الحال در شهر احمد نگر در ظل تربيت پادشاه آن ولايت آرام دارد ، و بلوازم شعر و شاعرى پرداخته نقش افكار بر الواح خواطر مستعدان و واردين آن ديار مىنگارد ، و در شهور سنهء 999 اين چند قصيده به اين كمينه فرستاد » .\r\nدر سال 1008 در ترجمهء شريف كاشى نوشته است كه : « در شهور سنهء اربع و تسعين و تسعمائه متوجه ديار هند گرديده و الحال زياده از چهارده سالست كه در آن ولايت ساكنست » .\r\nظاهرا مؤلف خلاصة الاشعار تمام يا قسمتى از تذكرهء خود را به قصد دريافت انعام براى سلطان ابراهيم عادل شاه بيجاپورى فرستاده بوده و آن نسخه بعدها بدست يك فهرست‌نويس فرنگى افتاده و او نادانسته چنين نظرى داده است ، و آقايان سابق - الذكر ازو تبعيت كرده‌اند .\r\nالتزام در نياوردن مثنوى\r\nوى با خود قرار داده بوده كه از مثنويات چيزى ذكر نكند ، به‌همين‌جهت در ترجمهء زمانى يزدى گويد : « با وجود آنكه التزام كرده شد كه مثنوى درين خلاصه ثبت نباشد ، حسب‌الارادهء وى اين التزام را بر طرف ساخت » .\r\n\r\n","description":"","footnote":"","page_name":" 544 ","page_number":564},
  {"content":"\r\n\r\nديوان مولاى متقيان بعد از ديباچهء ركن اول ، از ديوان مولاى متقيان اختياراتى كرده است با شرح ابيات ، و در مقابل هر دوبيتى يك رباعى گفته و تحت عنوان لشارحه ثبت كرده است .\r\nدر هامش صفحه‌يى از ترجمهء ميرداماد كه تقى الدّين كاشى از زبان بدگويان شكوه مىكند ( در نسخهء مجلس كه به خط شرف بن ميرزا نظام در 23 رجب 1013 ه ، نوشته شده و آثار تصحيحات و اضافات مؤلف در آن آشكارست ) يكى از معاصران وى چنين نوشته است : « راست مىگويد اين انشا و عبارات ساخته از كليله و دمنه برداشته و شعر هيچيك از موزونان را چنان كه هست ننوشته و انتخاب معكوس نموده ، لهذا شعرا هم او را اهاجى ركيك كرده‌اند .\r\nلمولانا فهمى\r\n مار در سوراخ دارم عقرب مودار را * عقرب مودار را ، ميمون گيسودار را \r\nو هجو او بسيار گفته‌اند ، و اين مختصر برنمىتابد » .\r\nهمين شخص در كنار ترجمهء حكيم شفائى اصفهانى نوشته است كه : « الهى بغضب مرتضى على گرفتار شوى ، كه از كمالات حكيم مذكور يكى از هزار را نقل نكرده و از اقسام سخنش كه مغرب و مشرق را فروگرفته هيچ ننوشته ، اشعار كاشيان بىمزه‌گوى را تمام نوشته و به اصفهانيان در مقام نفاق آمده ، آنچه به كار مىآيد و مشهورست ننوشته ، كسى كه مشرق و مغرب گيتى را بتيغ زبان گرفته باشد بتذكرهء تو چه احتياج دارد ، اما هركه برين انتخاب نظر مىافكند حمل بر خرى تو مىكند ، يا كم تتبعى تو و شعر نافهمى ، چنانچه خود انصاف داده ، فتأمل » .\r\nو در كنار اشعار حكيم نوشته است : « اين اشعار را حكيم در مكتب درس طفوليت گفته و داخل ديوان نساخته و اشعار متنوعه و قصيده و اهاجى و چهار كتاب مثنوى را هيچ ننوشته ، ظاهرا نشنيده يا نفهميده » .\r\n\r\n","description":"","footnote":"","page_name":" 545 ","page_number":565},
  {"content":"\r\n\r\nنيز همين شخص نام اصلى صاحبان بعضى اشعار را كه مؤلف به غير سراينده‌اش نسبت داده بوده در كنار آن اشعار نوشته است .\r\nحق اينست كه تقى الدّين كاشى دربارهء شعراى كاشان به حكم حب الوطن من - الايمان غلو كرده ، و دربارهء شعراى ساير نقاط بتفصيل تراجم شعراى كاشان چيز ننوشته است ، و اين خرده‌گيريها و انتقادات و اعتراضات معاصران پر بىاساس نبوده . « 1 »\r\nو نيز بمسائل شخصى و موضوعات خارج از وظيفهء تذكره‌نگارى زياده از حد پرداخته است ، و در واقع يك سوم از تذكرهء خلاصة الاشعار را اين حشو و زوايد پر كرده است . وى هر شاعرى را بهر صفتى كه توصيف كرده است ، فصلى بمناسبت كلام در آن باب پرداخته ، مثلا اگر بخيل بوده در بخل و اگر كريم بوده در كرم و اگر حسود بوده در حسد فصلى مشبع بقلم آورده است .\r\nبا اين همه تذكرهء عظيم خلاصة الاشعار از نظر وفور شعر غنىترين تذكرهء فارسيست ، و از حيث تفصيل تراجم بخصوص در قسمت عصرى بىنظيرست .\r\nولى شگفتست كه مؤلف با آن‌همه شعرى كه ديده و خوانده و انتخاب كرده بوده كه خلاصهء ناچيزى از آن آتشكدهء آذرست ، گاهى بدقايق سخن و قواعد آن نرسيده ، از جمله اينكه الف مماله را با الف مقصوره در قافيه خطا مىكرده ، چنان كه در منتخبات اشعار فريد الدّين شعيب جوشقانى پس از نقل اين دو بيت :\r\n تمام نرگس بينا برويد از خاكش * درين بهار به خاك ار كنند اعمى را \r\n12\r\n\r\n\r\n","description":"","footnote":"\r\n( 1 ) - اين حاشيه مربوط به طرز سخن ميرداماد بوده كه از متن حذف شده و زائدست گويا حكيم ركناى كاشى به همين معنى نظر داشته است كه گفته :\r\n در طرز سخن ترا بيانى دگرست * القصه زبان تو زبانى دگرست\r\nاز قلزم دانش تو اى بحر عميق * هر قطره هيولاى جهانى دگرست \r\nو ميرداماد در جواب گفته :\r\n در قالب نظم از تو جانى دگرست * در تن ز خيال تو روانى دگرست\r\nدر محور آسمان استعدادت * هر نقطه محيط آسمانى دگرست \r\n« منقول از خلاصة الاشعار »\r\n","page_name":" 546 ","page_number":566},
  {"content":"\r\n\r\n نبرد دست بسوى نى قلم هرگز * از آنكه يافت يكى در رقم نى و نى را \r\nنوشته است كه « در قافيهء اين بيت قصورى هست :\r\n اگر نه لطف تو دارى نجاتش از طوفان * زمانه كردى تابوت نوح ، كشتى را » \r\nدر مورد شعراى متقدم مقيد بوده كه براى هريك داستان عشقى مجعولى بسازد و تذكرهء خود را از اعتبار بيندازد ، و شيخ علينقى كمره‌اى كه از شعراى مشهور و دانشمند قرن يازدهم معاصر وى بوده چون اين قسمت از تذكرهء مزبور را از افسانه جدا كرده حقايق تاريخى و اشعار شعراى متقدم را بانتخاب خود مجزا ساخته بوده ، تقى الدّين كاشى از اين عمل وى رنجيده‌خاطر گشته و مدتها با او مكابره داشته است .\r\nمؤلف خلاصة الاشعار دربارهء شعراى سلف از مآخذ خود كمتر نام مىبرد « 1 » و پاره‌يى از منابع و مراجع خود را كه بقلم آورده عبارتست از : چهار مقاله ، المعجم فى معايير اشعار العجم ، حدائق السحر ، تذكرهء دولتشاه ، مجالس النفائس ، تاريخ جعفرى ، تحفه سامى و چند كتاب ديگر و غالبا جغرافياى شهرها را هم نوشته است ، مثلا در ذيل قاسمى اردستانى آورده است كه : « اما اردستان قصبه‌ايست در ميان يزد و صفاهان و كاشان واقع شده و در قديم الايام بعضى اوقات داخل صفاهان و بعضى محل از توابع ولايت يزد بوده ، و در كتاب اسامى بلدان كه يكى از فضلاى روزگار در سنهء خمس و اربعمائه ( 405 ) تصنيف كرده آورده كه . . . الخ » ؛ و در ذيل عاشقى سيستانى گويد كه : « اما سيستان ناحيتى است بزرگ و آن را سجستان نيز گويند و شهر نيمروزش خوانند و در قديم الايام بزابلستان مشهور بوده و در وجه تسميه به اين نامها وجوه\r\n\r\n\r\n","description":"","footnote":"\r\n( 1 ) - مثلا در احوال ادائى اصفهانى مىنويسد كه : « از جملهء شعراى مشهورست و نامش در تذكره‌ها مذكور » ولى نمىگويد كدام تذكره‌ها .\r\n","page_name":" 547 ","page_number":567},
  {"content":"\r\n\r\nگفته‌اند ، صاحب عجايب المخلوقات آورده كه سيستان شهريست بزرگ و پرنعمت . . . الخ » .\r\n\r\nنسخه :\r\nكتابخانهء مجلس ، نصف اول از مجلد ششم شامل هفت اصل از خاتمه مورخ 23 رجب 1013 ه بشمارهء 334 با اضافات و تصحيحات مصنف ، كاتب محمد شرف الشريف بن ميرزا نظام ، در 614 برگ ، هر صفحه 25 سطر ، بقطع 20 * 11 شامل 213 ترجمه .\r\nنصف دوم از همين مجلد را كه شامل اصل هشتم تا دوازدهمست با همان مشخصات و به خط همان كاتب آقاى عبد العلى اديب برومند شاعر معاصر ، ساكن طهران مالكست ، اين نسخه شامل 176 ترجمه است در 1243 صفحه ، هر صفحه 25 سطر ، و آثار تصحيحات و اضافات به خط مصنف در آن مشهودست ، اين نسخه از اول و آخر دوسه جا افتادگى دارد .\r\nايضا مجلس ، قسمتى درهم از خاتمه به خط مؤلف شامل 32 ترجمه از محتشم كاشى تا چلبى بيگ تبريزى جزو كتب اهدائى مرحوم سيد محمد صادق طباطبائى بشمارهء 982 در 259 برگ هر صفحه 22 سطر بقطع 19 * 2 / 1 11 مورخ 14 - جمادىالآخره سنهء 1001 ه در كاشان .\r\nايضا مجلس مجلّد اول از ركن اول بشمارهء 272 جزو كتب اهدائى سرلشكر مجيد فيروز كه در زمان حيات مؤلف نوشته شده با اضافات و تصحيحات وى و رقم آخر كتاب نيز به خط اوست ، در 491 برگ شامل 22 ترجمه از عنصرى تا خاقانى بقطع 20 * 2 / 1 32 مورخ شهر رجب المرجب 1007 هجرى « 1 » .\r\n\r\n\r\n","description":"","footnote":"\r\n( 1 ) - در پشت صفحهء اول اين نسخه به خط مرحوم حاج فرهاد ميرزا معتمد الدوله چنين مرقومست : « دخل بنوبة الاقل و انا العبد المذنب العاصى طالب الرشاد فرهاد فى دار الخلافة طهران مع اربع مجلدات آخر فى 22 شهر ربيع الثانى سنه 1261 هجرى على هاجرها الف الف سلام .\r\n( مهر نايب الاياله )\r\nبقيهء حاشيه در صفحهء بعد\r\n","page_name":" 548 ","page_number":568},
  {"content":"\r\n\r\nكتابخانهء مرحوم صادق انصارى ، مجلد اول از ركن اول به خط مصنف شامل هفده ترجمه از عنصرى تا خاقانى ، ناقص الاول .\r\nكتابخانهء ملى ملك ، نسخهء شمارهء 4078 شامل 13 ترجمه از قسمتهاى مختلف خاتمه كه با فيضى دكنى شروع و به مؤمن حسين يزدى ختم مىشود . مؤلف در پايان اين نسخه نوشته است : قابل باصله حرره مؤلفه تقى الدّين محمد الحسينى فى سنهء 1013 .\r\nكتابخانهء شخصى آقاى دكتر مهدى بيانى ، قسمتهاى مختلف و درهمى از خاتمه با افتادگيهاى زياد شامل 131 ترجمه به خط مصنف از كمال الدّين حسين ضميرى تا درويش كاكاى شيرازى .\r\nايضا كتابخانهء آقاى دكتر بيانى قسمتهاى درهم از خاتمه با تراجم بعضى از متقدمين به خط مصنف شامل 245 ترجمه كه 40 ترجمهء آن مكررست و بيست ترجمه اضافيست كه در هيچيك از نسخه‌ها نيست .\r\n\r\n\r\n","description":"","footnote":"\r\nبقيهء حاشيه از صفحهء قبل و در پشت صفحهء آخر نوشته است :\r\n« هو - اين كتاب اول مال حاجى لطف‌على بيگ آذر تخلص صاحب تذكرهء آتشكده بوده و اشعار شعرا را ازين انتخاب كرده است كه در حواشى علامت انتخاب گذاشته است . سليقهء حاجى بيگدلى ازين معلوم مىشود كه مثلا درين تذكره از اشعار سوزنى و مختارى كه از هركدام سه‌هزار بيت شعر است قريب به صد بيت انتخاب كرده ، سهل است كه در يك قصيده كه انتخاب كرده اشعار خوب را ترك كرده ، نمىدانم سليقهء انتخاب نداشته يا اينكه عمدا چنين اشعار برگزيده است كه اشعار خود را قصيدة و غزلا جلوه دهد ، ما للتراب و رب الارباب ، اين مجرى السيل من مطلع السهيل . در حق حاجى لطف‌على بيگ همان هجو طوفان كافى است كه يك بيت او در نظر است :\r\n ز شعر خود درو بنوشت بسيار * سقط شد تذكره در زير اين‌بار \r\nو السلام خير ختام »\r\n","page_name":" 549 ","page_number":569},
  {"content":"\r\n\r\nكتابخانهء شخصى دكتر عبد الوهاب نورانى وصال مقيم شيراز ، شامل سه ترجمه از مجلدات اول و دوم ( ركن يكم ) :\r\n1 - رضى الدّين نيشابورى 2 - اثير الدّين اخسيكتى 3 - اديب صابر ترمذى ، به خط مؤلف .\r\nكتابخانهء ملى ، شمارهء 106 تحرير قرن سيزدهم ، قسمتى است ناقص الاول از جلد يكم ركن يكم .\r\nدانشكدهء ادبيات ، شمارهء 104 - ب ، 464 برگ ، شامل مجلد اول از ركن يكم .\r\nدانشكدهء ادبيات ، شمارهء 50 - ج ، نسخه‌ايست درهم شامل قسمتهاى پراگنده‌يى از اركان اربعه و اصول دوازده‌گانهء خاتمه كه از محتشم آغاز و به مخلصى ختم مىشود ، حاوى 224 ترجمه در 368 برگ .\r\nدر كتابخانهء فخر الدّين نصيرى امينى ساكن طهران نيز سه مجلد از اركان اربعهء كتاب به خط مصنف موجودست .\r\nكتابخانهء آستان قدس ، ش 4588 شامل سه ترجمه از ركن اول ( - ازرقى ، ابو الفرج رونى ، ابو الفرج سجزى ) مورخ 4 محرم 1011 .\r\nنسخه‌هايى كه استورى نشان داده است :\r\nوى پس از توضيحى مختصر در باب اركان اربعهء كتاب و خاتمهء آن مىنويسد :\r\n« تمام اين اثر وجود دارد ، در يك نسخه كه در 1016 كامل شده و بخاتمهء دومى پايان مىپذيرد ( كه اين خاتمه شامل منظومه‌هايى بدون ترجمهء حال از 60 شاعريست كه بيشتر آنان پس از تأليف كتاب ديوان خود را براى مؤلف فرستاده‌اند ) و يك ذيل مشروح ( شامل عقائد و افكار مؤلف دربارهء تأليف مذكور : نگاه كنيد به بلاند صفحات 131 و 132 ) . ازين نسخه خلاصه‌يى شامل تراجم احوال بدون شعر وجود دارد .\r\nاشپرنگر ، شمارهء 8 ( موتى محل ) ، شمارهء 9 ( موتى محل ) .\r\nبلوشه ، ج 3 ش 1242 ( عمعق ، سوزنى ، رشيد وطواط ، فلكى ، عمادى\r\n\r\n","description":"","footnote":"","page_name":" 550 ","page_number":570},
  {"content":"\r\n\r\n« از ركن يكم » . اين جلد يكى از مجلدات نسخهء اصلى تذكرهء بزرگ تقى الدّين كاشى است ، مربوط باواخر قرن شانزدهم ميلادى ) .\r\nبانكىپور ، ج 8 ش 684 ( مجلد چهارم - ركن سوم ) با تجديدنظر و اضافات بقلم مؤلف مربوط باواخر قرن شانزده يا اوائل قرن هفده .\r\nاته ، شمارهء 667 ( خلاصهء دومين تدوين است ، بدون اشعار ، و فاقد ركن چهارم ) .\r\nاته ، شمارهء 668 ( شامل خاتمه از اولين تدوين ، بدون اشعار مربوط به 993 هجرى ) .\r\nدرن ، شمارهء 321 ( شامل ركن سوم از 993 هجرى ، تراجم 41 شاعر ) .\r\nضميمهء ريو ، شمارهء 105 ( مدخل فصول و مجلد يكم فقط ، ناقص الآخر از قرن 16 م شامل تراجم 22 شاعر ) .\r\nليندزيانا ، ص 223 ش 312 ( دومين تدوين فاقد ركن چهارم ، مورخ 1038 هجرى ) « نسخهء بلاند » .\r\nبرلين ، شمارهء 47 ( خلاصهء دومين تدوين از قرن 19 م ) .\r\nبرلين شمارهء 647 / آ ( فقط خاتمه : خاتمهء دوم ، ذيل ، از قرن 19 م و فهرست شعرا در دومين خاتمه است ) .\r\nايوانف ، ضميمهء 2 ش 932 ( قسمتهايى از جلد چهارم كه مطابقست با ركن سوم از قرن 19 م ) « 1 » .\r\n\r\n\r\n","description":"","footnote":"\r\n( 1 ) - در كتابخانهء آستان قدس رضوى ديوان ازرقى ( شمارهء 4588 ) كه مشتمل است بر شرح حال و منتخبات ديوان ازرقى و ابو الفرج رونى و ابو الفرج سجزى و نيز ديوانهاى رشيد وطواط و سيد حسن اشرف غزنوى ( بشماره‌هاى 4657 و 4673 ) در اصل قسمتى بوده است از ركن يكم تذكرهء خلاصة الاشعار ، و متصديان بىاطلاع كتابخانه ترجمهء هر شاعر و منتخبات او را جدا كرده بنام ديوان مستقل شمارهء خاص داده و تجليد كرده‌اند ، و لازم بذكرست كه در كتابخانهء مزبور نسبت به تمام مجموعه‌ها اين جنايت صورت گرفته است .\r\n","page_name":" 551 ","page_number":571},
  {"content":"\r\n\r\nتقى الدّين اوحدى ترجمهء وى را چنين بقلم آورده است :\r\n« عرفه - جامع مجامع گوهرافشانى ، عمان گوهر كامل بيانى مير تقى كاشانى المشهور به مير تذكره مردى فاضل كامل قابل بود ، تتبع دواوين و قواعد كرده اشعار بسيارى از استادان ديده و تذكره‌يى نوشته از شعر قدما هرچه يافته در تذكره مذكور ساخته ، و الحق آن مجموعه از بسيارى شعر از لباس ذكر شعرا برآمده ، و وى در آن نسخه بر هريك از قدما شيوهء عشقى لازم ساخته و از عهدهء آن نيكو بيرون آمده ، وقتى شيخ على نقى كمره‌اى بر آن نسخه گرديده انتخابى بر آن تذكرهء وى نموده ، وى را اين معنى بغايت گران آمد و آزردگى عظيم ما بين واقع شد ، مدتها مباحثات و مكالمات مىنمودند ، و مير تقى مرتكب شاعرى كمتر شده ، درين ازمنه « 1 » شنيده شده كه به حق پيوسته ، ذكرى تخلص كردى .\r\nو له\r\n كدام ماه بطلعت چو ماه من باشد * كه حسن شاهد من شمع انجمن باشد\r\nشهيد عشق ترا نيست بيمى از محشر * خوشا تنى كه به زخم تو در كفن باشد\r\nسهيل طلعت جامست برق خرمن غم * من آن سهيل نخواهم كه در يمن باشد\r\nخرد ميان ترا موى ديد و رفت بفكر * گمان مردم جاهل خلاف ظن باشد\r\nحديث محنت هجران من چو بنويسند * فراق‌نامهء مجنون و كوه‌كن باشد \r\n\r\n\r\n","description":"","footnote":"\r\n( 1 ) - تاريخ تأليف عرفات ( 1022 - 1024 ) است ، بنابراين فوت تقى الدّين كاشى در يكى از سالهاى 1022 تا 1024 هجرى واقع شده است .\r\n","page_name":" 552 ","page_number":572},
  {"content":"\r\n\r\n كسى كه فاش كند راز عشق نيست محب * گرش چو مار همه خاك در دهن باشد\r\nخوشست جان كه نثار قدوم دوست شود * كسى كجا برد آن جان كه در بدن باشد\r\nبه من سخن شده بارى كه بعد مردن هم * زمين خانهء من قبلهء سخن باشد\r\nمكن برابر هر نظم شعر ذكرى را * كسى نگفته پرى مثل اهرمن باشد » \r\n« عرفات برگ / 165 »\r\nمير تقى الدّين محمد تذكره\r\n منم آن اسير هجران بغمش جدا نشسته * چو رسول بيت احزان بره صبا نشسته\r\nباميد آنكه گاهى شنوم صداى صوتش * برهش چو كوه حيران بره صدا نشسته\r\nتو چو جان من ربودى بلبان روح‌پرور * دل من زرشك جانم ز تو هم جدا نشسته\r\nچو نديد پير كنعان پسر عزيز خود را * بهواى دوربينى نگهش ز پا نشسته\r\nمنشين به پهلوى ما تو كه درد ما ندارى * شده مست و بى خود آن‌كس كه دمى بما نشسته\r\nدل من ز چشم مستش بمژه پناه برده * ز بلا و فتنهء او بنگر كجا نشسته\r\nپى خواهش وصالش بحريم پير كنعان * بهزار اميد ذكرى بدر دعا نشسته \r\nمنقول از يك سفينه كه در اوائل قرن يازدهم نوشته شده است .\r\n\r\n","description":"","footnote":"","page_name":" 553 ","page_number":573},
  {"content":"\r\n\r\n\r\nآثار ديگر تقى كاشى عبارتست از :\r\nمجمع القصائد مشتمل بر قصايدى كه از متقدمين براى تذكرهء خود انتخاب كرده بوده ، ظاهرا در پنج مجلد .\r\nتدوين ديوان محتشم حسب الوصيّهء شاعر بدست او صورت گرفته و بر آن ديباچه نوشته است . 13\r\nمآثر الخضرية در شرح احوال و ذكر ابنيه و آثارى كه آقا خضراى نهاوندى در زمان حكومت كاشان خود در آن سامان بوجود آورده است .\r\nراجع به مجمع القصائد آقاى دكتر محمد دبيرسياقى در پيشگفتار ديوان عنصرى بلخى مصحح خودشان ( صفحه نه - ده ) چنين نوشته‌اند :\r\n« محتويات ديوان حاضر در بادى امر بر مقولات كتاب مجمع القصائد متكى است كه بعلامت اختصارى « م » درين چاپ نموده شده است .\r\nمجمع القصائد كه تقى الدّين محمد الحسينى جامع آنست و بسالهاى 1067 و 1068 هجرى تدوين و تحرير يافته سه مجلد است و آن در حقيقت مجموعه‌ايست از دواوين :\r\nحكيم عنصرى - استاد فرخى - اثير الدّين اخسيكتى - مسعود سعد سلمان - ابو الفرج رونى - سيد حسن غزنوى - حكيم ازرقى - عثمان مختارى - ظهير فاريابى - مجير بيلقانى - امير معزى - انورى - عبد الواسع جبلى - اديب صابر - رشيد وطواط - حكيم سوزنى - جمال الدّين عبد الرزاق - اثير الدّين اومانى - سراج الدّين قمرى - امامى هروى - فريد الدّين احول - شمس الدّين طبسى - ركن صاين - بدر چاچى - مجد همگر » .\r\nدو صفحهء آغاز كتاب حاشيهء مذهب دارد و از دواوين فوق فقط ديوان عنصرى كه در آغاز نسخه آمده است داراى مقدمهء است » .\r\nظاهرا آقاى دبيرسياقى تاريخ تحرير مجمع القصائد ( نسخهء طرف مراجعهء خودشان ) را\r\n\r\n","description":"","footnote":"","page_name":" 554 ","page_number":574},
  {"content":"\r\n\r\nكه در حدود چهل و پنج سال پس از مرگ تقى الدّين نوشته شده است با تاريخ تدوين آن اشتباه كرده‌اند .\r\nو نيز اينكه مىنويسند ديوان عنصرى داراى مقدمه است ، يادآور مىشويم كه اين مقدمه همان شرح احوال عنصرى است كه در جلد اول از ركن اول خلاصة الاشعار بدون يك حرف كم و زياد مندرج است .\r\nقسمتى از مجمع القصائد تأليف تقى كاشى كه در شمار آثار تقى الدّين ذكرش خواهد آمد ، و در واقع جزئيست از خلاصة الاشعار مشتمل بر قصائد جمال الدّين عبد الرزاق اصفهانى ( با ترجمهء حال ) و سيد حسن غزنوى ( كه ترجمه‌اش از آغاز اشعار افتاده ) و اديب صابر ترمذى ( با ترجمه ) در كتابخانهء مركزى دانشگاه تهران بشمارهء 4480 در 161 برگ موجودست ، و در فهرست كتابخانهء مزبور ( ج 13 ص 3429 ) بنام عرفات العاشقين و عرصات العارفين معرفى شده است ، و با آنكه در ترجمهء اديب صابر آمده است كه : « امّا اشعارش آنچه به نظر راقم حروف تقى الحسينى رسيده بيش از دو هزار بيت نبوده و اوراق بسيار از آن افتاده » ( ص 269 ) مؤلف فهرست تقى الحسينى را با تقى اوحدى اشتباه كرده و نسخهء مزبور را پاره‌يى از عرفات دانسته است .\r\nبراى نمونهء تراجم خلاصة الاشعار ، رك : شرح حال باقى نهاوندى در ذيل مآثر رحيمى ، و علينقى كمره‌اى در ذيل انتخاب خلاصة الاشعار ، و شرح حال شيخ ابو الفيض فيضى فياضى در ذيل تذكرهء فيضى ، و قاسمى كازرونى در ذيل سلّم السمّوات .\r\nناگفته نماند كه مؤلف خلاصة الاشعار در موقعى ترجمهء چهار نفر مذكور را بقلم آورده است كه از تذكرهء ايشان بىخبر بوده و گرنه شرح حالشان را نمىنوشته ، همچنان‌كه از نگارش احوال تذكره‌نويسان ديگر مانند : تقى الدّين اوحدى صاحب عرفات ، و مير ابو البقاى تفرشى مؤلف تذكرهء ابو البقا ، و مير عماد الدّين محمود حسينى اسدآبادى متخلص به الهى مؤلف خزينهء گنج ، و قاضى احمد بن مير منشى صاحب تذكرهء مجمع - الشعراء و مناقب الفضلاء و جمع الخيار و گلستان هنر ، و مير صدر الدّين محمد قزوينى مؤلف\r\n\r\n","description":"","footnote":"","page_name":" 555 ","page_number":575},
  {"content":"\r\n\r\nتذكرة الشعراء ، و مير علاء الدولهء كامى قزوينى صاحب نفائس المآثر كه همه معاصر وى بوده‌اند خوددارى كرده است .\r\n\r\nخلاصة الاشعار « خلاصه و منتخب » از شيخ علينقى كمره‌اى متخلص به نقى در اوايل قرن يازدهم\r\nسخن‌سراى دانشمند شيخ علينقى كمره‌اى ( 953 - 1031 ه ) قسمت متقدمين تذكرهء خلاصة الاشعار از داستانهاى ساختگى عشقى پيراسته ، و در تراجم آنان فقط حقايق تاريخى و منتخبات اشعار را آورده است .\r\nتقى الدّين اوحدى صاحب تذكرهء عرفات ( 1022 - 1024 ه ) در ترجمهء مؤلف خلاصهء الاشعار مىنويسد : « وقتى شيخ علينقى كمره‌اى بر آن نسخه گرديده ، انتخابى بر تذكرهء وى زده ، وى را درين معنى بغايت گران آمد ، و آزردگى عظيم ما بين واقع شد ، مدتها مباحثات و مكالمات مىنمودند » .\r\nتقى الدّين كاشى نيز در خاتمهء خلاصة الاشعار و ذيل ترجمهء شيخ علينقى از انتخاب مزبور ياد كرده است ، و چون خاتمهء خلاصة الاشعار كه در ذكر احوال معاصرانست تا سال 1016 در دست تأليف و نگارش بوده ، پيداست كه اين انتخاب پيش از 1016 انجام گرفته است ؛ و اينكه استاد فقيد مرحوم سعيد نفيسى در چندين جا از جمله تاريخ نظم و نثر در ايران ( ص 509 ) و مقدمهء ديوان رشيد وطواط ( ص 15 ) تاريخ انتخاب خلاصة الاشعار را جمادى الاولى 1033 دانسته است درست نيست ، و درين تاريخ دو سال از مرگ شيخ علينقى گذشته بوده است .\r\n\r\nنسخه :\r\nكتابخانهء شخصى مرحوم سعيد نفيسى ، مورخ جمادى الاولى 1033 .\r\nكتابخانهء شخصى فاضل معاصر آقاى محيط طباطبائى ، تحرير قرن دوازدهم .\r\n\r\n","description":"","footnote":"","page_name":" 556 ","page_number":576},
  {"content":"\r\n\r\n\r\nترجمهء مؤلف :\r\nدر كتاب‌هاى رياض العلماء و روضات الجنات ( ص 409 - 411 ) و ريحانة الادب ( ج 4 ص 232 ) و فهرست مدرسهء سپهسالار ( ج 1 ص 304 و 347 و ج 2 ص 641 ) و تاريخ نظم و نثر در ايران ( ص 509 ) شيخ الاسلام زين الدّين يا عز الدّين علينقى بن شيخ ابو العلاء محمد هاشم طغايى كمره‌اى فراهانى شيرازى اصفهانى متوفى 1060 هجرى را كه صاحب تأليفاتى چندست در فقه و حكمت و كلام ، با شيخ علينقى شاعر درگذشته بسال 1031 هجرى يكى دانسته‌اند « 1 » .\r\nصاحب خلاصة الاشعار ترجمهء او را چنين نگاشته است :\r\n« مولانا علينقى اصل وى از ولايت كمره است ، اما در كاشان نشو و نما يافته و به زى اهل صلاح و بخوى ارباب سداد دارالمؤمنين مذكور برآمده ، جوانيست بصفاى ذهن سليم و ذكاى طبع مستقيم موصوف ، و در ميان طلبهء علم و اهل فضل به‌درستى سليقه معروف . در ابتداى سن صبى چون سليقه‌اش بمعما موافق بود ، نزد فصاحت - شعار مولانا فصيح الدّين كاشى كه بصحبت وى ميل بسيار داشت ، تحصيل آن فن نمود ، و باندك زمانى بيمن توجه مولاناى مشار اليه قصب السبق از اقران و امثال درربود ، و بعد از آنكه معميات پرفكر گفت ، بجد تمام بكسب علم پرداخت و بسبب اندك كوششى در آن وادى نيز مشار اليه گشته علم مفاخرت برافراخت ، و الحال در علوم معقول از اكفا و اشباه ممتاز و مستثناست . اما در اثناى تحصيل گاهى بنظم غزليات بواسطهء عاشقيها ميل مىنمايد ، و از گنجينهء خاطر پرفكر ابيات رنكين بعرصهء ظهور مىآورد ، و طالعش در عاشقى بسيار موافق افتاده ، چنانچه هرجا كه ميل پيدا كرد دائم الاوقات بوصال معشوق انس دارد ، و آيينه‌وار كمال حسن او را مشاهده مىكند ، و بمضمون اين رباعى مولوى مثنوى طريق بيان مىپيمايد :\r\n\r\n\r\n","description":"","footnote":"\r\n( 1 ) - رك : تذكره‌هاى سرو آزاد ، خزانهء عامره ، غنى ، نتايج الافكار ، و لطائف الخيال خطى نسخهء كتابخانهء ملى ملك .\r\n","page_name":" 557 ","page_number":577},
  {"content":"\r\n\r\n در عالم عشق ، سو به سو مىگردم * چون آب روانه جو به جو مىگردم\r\nبىدردسرى و زحمت راه فراق * در منزل وصل گرد او مىگردم \r\nمجملا بجذبهء محبّت اكثر اوقات محب ناظر آن جمالست و منظور را در نظر دارد ، و چشم ازو برنمىدارد ، و كمال عشق خود را در حسن او مىبيند ، و به قوت مواصلت حمل بار امانت مىنمايد ، در بندگى كار سلطانى مىكند ، و در اسيرى شيوهء اميرى بجاى مىآرد ، چنان كه از فحواى اين رباعى كه از جملهء نتايج طبع اوست ، اين معنى مفهوم مىشود :\r\n در بزم وصال ، جا كنون خواهم كرد * وز دل غم هجر او برون خواهم كرد\r\nچشم از سر اختر زبون خواهم كند * خون در دل روزگار دون خواهم كرد \r\n. . . امّا اشعار مولانا از قصيده و غزل و رباعى قريب به دو هزار بيت خواهد بود ، و ابيات غزليات وى آنچه درين خلاصه ثبت شده انتخابيست كه آن جناب خود نموده و اشارت بتحرير و تسطير فرموده ، و چون اين كمينه را نسبت به آن اعز الفصحا علاقهء يك‌جهتى و اتحادست ، چنانچه اين دعوى احتياج بيّنه و برهان ندارد ، و از مناسبت اسمى جهت انتساب معنوى نيك معلوم مىشود ، و انتخاب كردن اشعار ديگران از انتخابات اين كتاب دلگشا نسبت پدر و فرزندى ظاهر مىگردد ، لا جرم ابيات انتخاب مشار اليه را بىتصرفى درين خلاصه مسطور ساختم تا ناظران را نمودارى باشد » .\r\nتقى الدّين اوحدى مىنويسد : افصح الفصحا ، ابلغ البلغاء ، برهان الفضائل و الكمالات ، امجد الشعراء ، اسعد العلماء ، معدن علم و افتخار ، كوهسار حلم و وقار ، شيخ علينقى كمره‌اى ، از شعراى مشهور و معروف زمان بوده ، مدتها با محتشم و وحشى و ضميرى مشاعرات و مباحثات نمودى ، بغايت فاضل كامل محقق مدقق موحد ، بوحدت وجود قائل ، باخلاق حميده شامل ، متتبع ، خوش‌فهم ، درويش طبيعت ، قانع ، متواضع ، به حالت خود بود . مكرر در صفاهان بصحبت وى دررسيده مشاعرات نموده‌ايم . يك نوبت در مجلس حاتم بيگ اعتماد الدولهء شاه‌عباس اتفاق صحبت افتاد .\r\n\r\n","description":"","footnote":"","page_name":" 558 ","page_number":578},
  {"content":"\r\n\r\nكمال اتحاد و يگانگى خود را بمخلص اظهار مىنموده مىگفت ميانهء ما و ايشان وحدت و يكرنگى بغايتيست كه اشعار ما را باسم ايشان و از ايشان را باسم ما بسيار مىخوانند ، و در اسم و مسمى ما و شما عين يكديگريم ، چنانچه نقى را با تقى مجانست باقى است و تفاوت در ميان جز نقطه‌يى نيست ، ميان ما نيز اين نسبتست ، بنده گفتم درستست اما آن نقطهء عاليهء اسم و مسمى در طرف ماست ، اگر شما نيز خود را به آن رسانيد يقين كه باعث كمال خواهد بود ، چه نقى از آن نقطه تقى مىشود ، ازين نكته برجست و مرا در بر كشيده اظهار تملق بسيار نمود ، و الحق بغايت مردى بانصاف ، درست‌فهم ، صاحب‌كمال ، با نشئهء حال بود . وقتى بر تذكرهء مير تقى كاشى گويند انتخابى زده ، اما آن را نديده‌ايم ، اشعار خودش از سه‌هزار بيت شايد متجاوز بوده باشد » و از الحاقات و اضافات بعدى او بر عرفاتست كه : « و در هند مسموع شد كه طاير روحش بآشيان ملكوت پرواز نموده ، چه بعد از فوت پسر رشيد مستعد قابلش ديگر كمر حيات نتوانست راست كرد ، و اكثر اوقات در موطن خويش كمره بسر مىكرد « 1 » » .\r\n« عرفات / ص 774 »\r\n\r\n\r\n","description":"","footnote":"\r\n( 1 ) - نقى تركيب‌بندى شامل ده بند در رثاء فرزندش ابو الحسن سروده است كه بقول نصرآبادى سنگ را آب مىكند ، مطلع هر بندى ذيلا ذكر مىشود :\r\n1\r\n نه صبح و شام دامن گردون شفق‌نماست * دامن زنان بر آتش من چرخ بىوفاست \r\n2\r\n جان پدر برفتى و ما را گذاشتى * ما را غريب و بىكس و تنها گذاشتى \r\n3\r\n يا رب منم كه نوحه‌گرم در عزاى تو * نى نى من آن نيم كه نميرم براى تو \r\n4\r\n اى سنگدل سپهر چه كردى بجان من * وى پير سالخورده چه شد نوجوان من \r\nبقيهء حاشيه در صفحهء بعد\r\n","page_name":" 559 ","page_number":579},
  {"content":"\r\n\r\nمنتخبات اشعار نقى در خلاصة الاشعار 400 بيت و در عرفات العاشقين 161 بيت است ، و آنچه ذيلا نوشته مىشود انتخاب نگارنده است از ديوان نقى نسخهء كتابخانهء شخصى دوست دانشمندم آقاى عبد الحسين بيات كه تحرير آن نزديك به زمان شاعرست .\r\nاز ديوان اين شاعر بزرگوار نسخ بسيار در دستست ، و بهترين نسخهء شناخته شده متعلق است بكتابخانهء مركزى دانشگاه تهران بشمارهء ( 2595 ) شامل 4950 بيت با ديباچهء منثور از خود وى كه مصدرست بنام امامقلى خان والى فارس ( متوفى 1042 ه ) ، و در فهرست دانشگاه ( ج 9 ص 1438 ) نسخهء مزبور را به خط مصنف شناخته‌اند .\r\nازوست\r\n گر ز خاكم گل برويد ، گل نچيند گل نبويد * بخت آنم كو كه با من خوش بخندد خوش بگويد \r\n\r\n\r\n","description":"","footnote":"\r\nبقيهء حاشيه از صفحهء قبل 5\r\n اى ديده زين عروس مشعبد نظر ببند * عقد دوام گريه به خون‌جگر ببند \r\n6\r\n از ناشكفته غنچهء اين گلستان دريغ * وز سبزه نودميدهء اين بوستان دريغ \r\n7\r\n برخيز و حرفى از لب شكرشكن بگو * حالات چند روزه جدايى به من بگو \r\n8\r\n من مرغ نيم‌بسمل بىبال و بىپرم * در دل به خون گره شده رقص مقررم \r\n9\r\n قد خميده‌ام نه ز پيرى خميده است * تا گوش اين كمان غم هجرش كشيده است \r\n10\r\n از دهر پر بتنگم و از كاروبار او * رفتم كه رخت خود بكشم از ديار او \r\n","page_name":" 560 ","page_number":580},
  {"content":"\r\n\r\n گر تو گردى شمع مجلس ، ز آسمان پروانه ريزد * ور گل گلشن تو باشى ، از زمين بلبل برويد\r\nترك جان مىگويم و مىخواهم از لعل تو بوسى * هركه دست از جان بشويد هرچه مىخواهد بگويد\r\nمىزند طوفان خون جوش از تنور دل مبادا * سر كند ناگاه و خاك كويت از رويم بشويد\r\nخوانده آن بدخو نقى را ، هان توقف نيست جايز * پا به گل دارد نشويد ، گل به كف دارد نبويد \r\n* * *\r\n وقت آنست كه دستى بدعا بگشايم * گره از كار دل بىسروپا بگشايم\r\nروز بردارمت از خواب و قبا درپوشم * شب ميان باز كنم بند قبا بگشايم\r\nشب كه بيدار شود بختم و در خواب شوى * از گلت پرده سبكتر ز صبا بگشايم\r\nبرگ نسرين ترا شام ببندم بنگار * صبح ، گلبرگ ترت را ز حنا بگشايم\r\nبه تو مخصوص شوم در حرم خاص وجود * بنگه زان گل تر آب حيا بگشايم\r\nشمع پيش آرم و بنشينم و تا وقت سحر * ره صد خدمت مخصوص ترا بگشايم\r\nعقده از بخت سيه باز كند طالع و من * گرهى چند از آن زلف دوتا بگشايم\r\nلب بدشنام نقى صبح چو بگشايى تو * دست برداشته من لب بدعا بگشايم \r\n\r\n","description":"","footnote":"","page_name":" 561 ","page_number":581},
  {"content":"\r\n\r\n در عشق تو بىتاب و توانم چه توان كرد * دورى ز تو كردن نتوانم چه توان كرد\r\nگفت آنچه توان گفت برويم چه توان گفت * كرد آنچه توان كرد بجانم چه توان كرد\r\nكردم دل و دين صرف و خريدم غم و اندوه * سوداگر بازار زيانم چه توان كرد\r\nدر نالهء من رنگى و بويى ز فرح نيست * من بلبل ايام خزانم چه توان كرد\r\nگفتم كه توان كرد نقى شرح غم دل * حيرت كه شود بند زبانم چه توان كرد \r\n* * *\r\n خيز و ديگر منشين ، فتنه مينگيز و برو * خويش را مىكشم از دست تو ، برخيز و برو\r\nشعلهء آتش ديوانگيم گشته بلند * خود ازين آتش جانسوز بپرهيز و برو\r\nتا دگر بوى محبت بمشامم نرسد * مگشا سر سخنان گله‌آميز و برو\r\nپرحديث گله‌آميز مياور بميان * مكن اى شمع دگر آتش ما تيز و برو\r\nنقى اين گريه كزو دامن و چشم تو پرست * پيش آن ماه بيك‌باره فروريز و برو \r\n* * *\r\n اى نازنين تو خود گل پژمرده بوده‌يى * ما را گمان اينكه تو در پرده بوده‌يى\r\nدى مست بود غير و به من هرچه خواست گفت * با او چه باده‌هاى نهان خورده بوده‌يى \r\n\r\n","description":"","footnote":"","page_name":" 562 ","page_number":582},
  {"content":"\r\n\r\n صد ره ز بزم خويشتنش رانده‌يى بناز * بازش بلطف سوى خود آورده بوده‌يى\r\nخاكت بسر نقى كه ز دست رقيب دوش * در كوى دوست خاك بسركرده بوده‌يى\r\nآتش طبيعتى چو ترا مرده‌يى چنان * صد بار كشته بوده ، مگر مرده بوده‌يى \r\n* * *\r\n تا خط ز رخش سر زده با من سخنش نيست * چندان به خود افتاده كه پرواى منش نيست\r\nداغى بجگر هست مرا تازه ز خطش * امّا به جگرسوزى داغ كهنش نيست\r\nبا هر خس و خارش سروكاريست نهانى * پيداست كه ديگر گلى اندر چمنش نيست\r\nكو تاب كه پر گردد از آن سيمبر آغوش * كس صاحب اين حوصله جز پيرهنش نيست\r\nعشقست سراپاى وجود نقى امروز * جز عشق كسى والى ملك بدنش نيست \r\nاحوال و آثار شيخ علينقى كمره‌اى بتحقيق و انتخاب احمد گلچين معانى عنوان مقالهء مفصلى است كه در شمارهء 2 - 3 مجلهء دانشكدهء ادبيات مشهد ، سال سوم ( آذرماه 1346 ) از صفحهء 127 تا 158 درج شده است .\r\nدر تذكرهء ( مكتب وقوع در شعر فارسى ) از مؤلف اين كتاب نيز ترجمهء حال دقيق وى با منتخبات مفصّل اشعارش از صفحهء 494 تا 518 مندرجست ، اين تذكره بسال 1348 از طرف بنياد فرهنگ ايران در 709 صفحه به طبع رسيد .\r\n\r\n","description":"","footnote":"","page_name":" 563 ","page_number":583},
  {"content":"\r\n\r\n\r\nخلاصة الافكار تأليف ابو طالب خان تبريزى اصفهانى در 1205 - 1207 ه ق\r\nتذكرهء عموميست در ذكر چهارصد و نود و دو شاعر قديم و جديد كه تقسيم شده است بيك مقدمه دربارهء شعر فارسى و قواعدى كه در ذكر تذكره‌نويسى بايد ملحوظ داشت ، كه متأسفانه هيچيك را مؤلف خود ملحوظ نداشته است ، و بيست و هشت حديقه در ذكر سيصد و نه شاعر متقدم و متوسط و متأخر ( هر حديقه براى يك حرف ) و يك ذيل در ذكر نام و ثبت بيتى چند از يك‌صد و شصت شاعر كه در نظر مؤلف مجهول - الحال بوده‌اند ، و يك خاتمه در احوال بيست و سه تن از معاصران و خود مؤلف .\r\nابو طالب خان درين كتاب از هر نوع شعرى آورده است ، ولى مثنوى نسبت بساير اقسام شعر بيشترست . از كتب منثور و مكاتيب و منشآت صاحبان تراجم نيز آنچه دستياب شده است مسطور داشته ، و با آنكه منتخبات عليقلى خان واله مؤلف رياض الشعراء را نپسنديده و بر او خرده گرفته است ، در نقل تراجم و اشعار از كتاب وى استفادهء بسيار كرده ، و حتى رسالهء خلاصة البديع تأليف مير شمس الدّين فقير دهلوى را هم عينا از آنجا نقل كرده است .\r\nآغاز : « لآلى منثور سپاس و ستايش باستحقاق نثار دامن كبرياى ناظمى تواند بود كه . . . الخ » .\r\nانجام :\r\n « چشمم كه بسان ابر نيسان گريد * تنها نه بران نوگل خندان گريد\r\nبىمنظر خوب آن انيس يكتا * بر حال بد خويش دوچندان گريد » \r\n( شعر از مؤلف )\r\nدر سبب تأليف گويد : « . . . مدتها تذكره‌ها و دواوين شعرا را مىخواندم و\r\n\r\n","description":"","footnote":"","page_name":" 564 ","page_number":584},
  {"content":"\r\n\r\nانتخاب مىكردم ، تا اينكه در سنهء 1202 هجرى بنا بر بعضى اسباب از بلدهء لكهنو كه مولد و از مدتى موطن خود گشته بود ، به كلكته افتاده بآفت غربت و تنهايى گرفتار و محض بيكار گشت ، و سيد الحكماء و الفضلاء مير محمد حسين مرحوم كه ذكر شريفش در خاتمهء كتاب درجست ، از حيدرآباد بدين مكان رسيده ، مكنون ضمير را اسباب ظهور درهم پيوست .\r\nتفصيل اين مجمل آنكه چون آن مرحوم نيز همين سودا در سر ، و درين وقت بنا بر عرض مرض ، تفريح طبع منحصر درين شغل داشت ، اكثر بتذكار اشعار مىگذرانيديم ، و چون تذكرهء عليقلى خان مرحوم در آن‌وقت در دست بود ، اكثر اشعار سست مشهود مىگشت متعجب مىگرديديم ، روزى آن مرحوم انتخاب تذكرهء مذكور را از اين حقير درخواست فرمود ، بپاس خاطر آن دوست شفيق كمر به آن كار بسته به قدر امكان كوشيدم ، و آنچه مناسب نبود ساقط كرده ، ديباچه‌يى در ابتدا و ذكر چند نفر از معاصرين در خاتمهء آن افزودم ، اگرچه نسبت بسابق بسيار خلاصه شده كتابى جديد در نظر آمد ، امّا چنانچه دل مىخواست صورت نبست ، لهذا خيال كهن در زمين دل بيخ گرفته باعث بر تحرير اين اوراق گشت ، بنا بر اينكه از مدت بيست و پنج سال اندك‌اندك اسباب آن مهيّا مىگرديد ، در مدت قليل اين مجموعه به قانونى كه در مقدمه خواهد آمد ، بر يك مقدمه و بيست و هشت حديقه و يك ذيل و خاتمه كه مجموع سى و يك جزو باشد بانجام رسيد ، و چون خلاصهء افكار فصحاى عجم موجب قوام آنست ، به خلاصة - الافكار مسمّى گرديد » .\r\nتاريخ شروع و ختم آن را نيز در پايان كتاب چنين آورده است :\r\n « گل بىخار و گنج بىرنج است » ( 1207 ) * سال تاريخ اين خجسته نگار\r\nور تو از مبدأش بخواهى ، گو * « جمع يك جا خلاصة الافكار ( - 1206 ) « 1 » \r\n\r\n\r\n","description":"","footnote":"\r\n( 1 ) - حرف « تاء » را كه ملفوظ هم هست « ها » گرفته و عدد چهارصد را پنج به حساب آورده ، و اين خلاف قاعده است .\r\n","page_name":" 565 ","page_number":585},
  {"content":"\r\n\r\nتقريبا آنچه ابو طالب خان درين تذكره دربارهء شعراى سلف نوشته ، بىاعتبارست ، و اين قسمت از تذكرهء او را با ذيل آن به كلى بايد حذف كرده و يا لا اقل ناديده گرفت ، ولى خاتمهء آنكه شامل ذكر بيست و سه تن از معاصران و خود مؤلف است ، اصيل و معتبرست ، كه متأسفانه آن هم مربوط بدورهء انحطاط و تدنّى شعر فارسى در هندوستان است .\r\n\r\nنسخه :\r\nاته ، ش 696 و 697 ( شمارهء 696 به خط سونتن انگليسى است كه زبان فارسى را در لندن نزد ابو طالب خان فراگرفته و در تاريخ 1219 ه ق بتصحيح مؤلف رسيدهء است ) .\r\nبادليان ، ش 391 مورخ 1210 ه ق .\r\nريو ، ج 1 ص 378 ب ( نسخه‌ايست نزديك به زمان تأليف ولى كامل نيست ) .\r\nبانكىپور ، ج 8 ش 712 ( تحرير آن نزديك به زمان تأليف و منضم به دو رسالهء ديگر از آثار مؤلفست ) .\r\nاشپرنگر ، ش 24 .\r\n« استورى ، 1 : 878 »\r\nنسخه‌يى هم دانشگاه لاهور دارد ، ( رك : نقوى ، ص 488 » .\r\nنسخهء زيباى كتابخانهء ملى ملك ( كه مورد استفادهء بنده بوده ) ش 4303 مورخ 25 رجب 1240 ه ق ، نستعليق ناد على الحسينى بن ميرزا محمد كاظم شهير به آقاسى نقاش ، عدد اوراق 387 هر صفحه 25 سطر ، اشعار چهار ستونى ، منضم به پنج رسالهء ديگر از آثار مؤلف كه عبارتست از : رساله در علم اخلاق ، مصطلحات موسيقى ، رساله در علم عروض و قافيه ، مختصرى در فنون خمسهء طب ، لب السيّر و جهان‌نما .\r\nاسامى شعراى اين تذكره در فرهنگ سخنوران مذكورست .\r\nدر تراجم شعراى سلف اشتباهات بسيار دارد از جمله اينكه مىنويسد :\r\nآقا شاپور نيشابورى ، نامش ارجاسب است ، فاضل مستعد تربيت كردهء خواجه\r\n\r\n","description":"","footnote":"","page_name":" 566 ","page_number":586},
  {"content":"\r\n\r\nنور الدّين وزير خوارزمشاهيان بوده ، گويند اول بار كه شاپور بدر خانه‌اش آمد ، گفتند كه بشرب مدام مشغولست ، و همچنين چهار بار ديگر به همين عذر ناموجه بار نيافت ، تا اينكه اين رباعى را بوى فرستاد :\r\n فضل تو و اين باده‌پرستى با هم * مانند بلندى است و پستى با هم\r\nحال تو به چشم ماهرويان ماند * كانجاست مدام نور و مستى با هم \r\nعدد نتايج افكار و تاريخ رحلتش بدار القرار معلوم نشد .\r\nقصايد\r\n صيد كند تا دلم نكهت زلف ترا * از نفس افكنده دام در ره باد صبا \r\n( 9 بيت است )\r\nتشبيه بهار\r\n چه مژده داد از آن شاخ گل نسيم بهار * كه رقص مىكند از شوق بر سرم دستار \r\n( 18 بيت )\r\nتشبيه\r\n از شراب شبانه غمزهء يار * نيمه‌يى مست و نيمه‌يى هشيار \r\n( 9 بيت )\r\nغزليات\r\n بذوقى مىكنم تكرار حرف آشنايى را * كه دل در سينه پندارد كه مىبوسم دهانى را \r\n* * *\r\n طفلست و بعاشق روش زيست نداند * صد جان اگر از كس طلبد ، نيست نداند \r\n\r\n","description":"","footnote":"","page_name":" 567 ","page_number":587},
  {"content":"\r\n\r\n دلدار نداند دل يار از دل اغيار * داند كه دلست ، اينكه دل كيست نداند . . . » \r\nچهارده بيت ديگر هم هست كه جمعا پنجاه و پنج بيت مىشود .\r\nبا اينكه مؤلف مدعيست كه مدت بيست و پنج سال براى تحصيل مواد كتاب خود تذكره‌ها و دواوين شعرا را مىخوانده ، گويى اصلا نه كتابى ديده و نه تذكره‌يى خوانده ، چه در همين يك ترجمه مرتكب چند خطا شده است :\r\nدر آغاز از شاهپور اشهرى نيشابورى شاعر قرن هفتم نام برده ، و بعد داستان رفتن كمال الدّين اسماعيل اصفهانى را بدر خانهء نور الدّين منشى و بار نيافتن و رباعى گفتنش را بوى نسبت داده ، و سپس منتخب قصايد و غزليات خواجه ارجاسب شاپور تخلص طهرانى ، شاعر نيمهء اول قرن يازدهم ، را كه نخست فريبى تخلص داشته بجاى اشعار شاهپور نيشابورى آورده است .\r\nديگر :\r\n« مير عماد الدّين الهى همدانى ، سعدآبادى است . وى نيز شيرين مقال و در عربى و فارسى صاحب خيالست ، در عصر شاه‌جهانى به هند آمده اعزاز يافت ، و در سنهء 1020 هزار و بيست هجرى بعالم آخرت شتافت ، امّا تخمين قدر و تعداد ابياتش بوضوح نپيوست » ( از اشعارش 23 بيت آورده ) .\r\nما حصل كلام اينست كه شاعر در زمان شاهجهان به هندوستان رفته ، و در هفتمين سال سلطنت پدر شاهجهان يعنى جهانگير وفات يافته است .\r\nميرالهى بضبط عرفات در سال 1021 و زمان سلطنت جهانگير پادشاه ( 1014 - 1027 ) به هندوستان رفته و تقى اوحدى مؤلف تذكرهء عرفات او را در آگره ملاقات كرده است ، و در سال 1063 مطابق اين مادهء تاريخ كه بر لوح قبرش منقورست :\r\n« بود سخن‌آفرين » در هند وفات يافته است ، رك : ذيل خزينهء گنج در همين كتاب .\r\nديگر : « مير محمد صادق از سادات دست غيب شيرازست ، و در آخر به دكن افتاده\r\n\r\n","description":"","footnote":"","page_name":" 568 ","page_number":588},
  {"content":"\r\n\r\nبرحمت حق پيوست ، و اين غزل كه قبل از همهء ابيات مسطور مىگردد ، بحسب اتفاق در همان ايام از خامهء گهربارش ريخته شده بود ، پيش‌پيش جنازه‌اش خواندند ، بنا بر مناسبت مضمون حالتى عجيب بحضار رو داد ، رحمة اللّه عليه :\r\nهركه آمد گل ز باغ زندگانى چيد و رفت . . . الخ » .\r\nوى هرگز به دكن نرفته و در شهرستان لار فوت شده است ، رك : تذكرهء نصرآبادى ( ص 272 ) .\r\nعده‌يى را هم بدين صورت ذكر كرده است :\r\n« زماناى مشهور تخلص از مشاهير سخنوران دهرست » .\r\n« بابا نصيبى گيلانى از سخنوران زبردستست » .\r\n« مير سيد على مشتاق از سادات عباس‌آباد اصفهان و سخنورى عالىشأنست » .\r\n« ملك طيفور برادر داعى انجدانيست ، فاضل و سخنور بوده ، انجدان موضعى از متعلقات كاشان است » .\r\nدر ذكر سنوات فوت نيز كوتاهى كرده و اگر هم تاريخى را بقلم آورده غلط واقع شده است ، مثلا در ذيل نام بنائى هروى مىنويسد : « فى سنهء نهصد و دو بناى قصر حياتش انهدام يافت » .\r\nبنائى هروى بسال نهصد و هجده در لشكركشى امير نجم ثانى وزير شاه اسماعيل اول به ماوراءالنهر و قتل عام بلدهء قرشى كشته شد . رك : حبيب السير ، ج 4 ص 348 و 527 و 528 .\r\nبا وجود آنكه ابو طالب خان از درج اشعار بسيار در كتاب خود دريغ نداشته و خلاصة الافكار به مجموعهء اشعار بيشتر مانندست تا بيك تذكره ، مع‌ذلك از بعضى شعرا اصلا شعرى نياورده و پاره‌يى از نثرشان را نقل كرده است ، از جمله آنكه در ذيل نام ميرزا مهدى خان استرآبادى كه ترجمهء او را بدون ذكر مأخذ از رياض الشعراء برداشته ، مطلقا شعرى نياورده و فقط قسمتى از منشآت او را ذكر كرده است .\r\nابو طالب خان در ذكر مقدار اشعار شعرا نيز راه صواب نپيموده ، و براى\r\n\r\n","description":"","footnote":"","page_name":" 569 ","page_number":589},
  {"content":"\r\n\r\nهريك بانصاف خود چيزى در نظر گرفته است ، مثلا دربارهء تقى الدّين اوحدى مىنويسد كه : « كليات اشعارش به قدر ده‌هزار خواهد بود » و حال آنكه خود وى در عرفات نوشته است كه دوازده هزار بيت در قزوين از دست داده‌ام ، و آنچه موجود دارم بالفعل سى و دو هزار بيت است .\r\nبا اين همه خرابكارى و سهل‌انگارى كه در نتيجهء بىمايگى و كم تتبعى از ابو طالب خان سر زده است ، آقاى دكتر سيد عليرضاى نقوى پاكستانى راجع بكتاب او چنين نظر داده :\r\n« مؤلف در جمع‌آورى مطالب اين تذكره خيلى زحمت كشيده ، و اطلاعات مهمّى راجع بزندگانى شعرا را از كتب تذكره و تاريخ بدست آورده و خلاصهء آن را در اين كتاب درج نموده است .\r\nمؤلف اين كتاب را بعد از زحمت بيست و پنج‌ساله تأليف نموده ، و در طى اين مدت همواره در محتويات آن مكرر بتأمل نظر كرده ، و همچنين انتخاب اقسام نثر و نظم آن را چندين دفعه تغيير داده ، و بعضى قسمتهاى آن را حذف يا اضافه نموده است .\r\nروىهم‌رفته اين كتاب از حيث جامعيت مطالب كه مؤلف در عين اختصار و ايجاز از كتب معتبر ديگر جمع‌آورى نموده و همچنين اصالت و خوبى اشعار كه غالبا مؤلف خودش از دواوين شعرا انتخاب نموده اين تذكره را مىتوان جزو بهترين تذكره‌هاى فارسى حساب كرد » .\r\nرك : « تذكره‌نويسى فارسى در هند و پاكستان ، ص 485 و 488 » .\r\n\r\nنمونهء تراجم عصرى خلاصة الافكار :\r\n« ديگر ميرزا محمدبخش متخلص به آشوب است ، قوت بازوى نظمش فارسان مطرح رزميّه را از مركب قلم پياده ساخته ، و نوك خامهء معنى شكافش سنان دعوى در ناف دوات حريفان نظم و نثر انداخته ، اصل وى از تركان برلاس الوس جغتاى صحرانشين اويماقات بدخشان است ، الوس مسطور بسبب تسلط خوانين اوزبك جلاى وطن و اواسط عهد اكبرى در دار الامان هندوستان مسكن گزيدند ، چون جميل بيگ\r\n\r\n","description":"","footnote":"","page_name":" 570 ","page_number":590},
  {"content":"\r\n\r\nنامى از اولاد حارث بيگ در آن‌وقت سركردهء آن جماعت بود ، همگى الوس بلقب حارثى معروف آگاه و غير آگاه گرديدند ، از مشاهير آن گروه يكى محمد قباد بيگ مخاطب به ديانت خان است ، كه اواخر عهد اورنگ‌زيب بديوانى صوبه‌هاى دكهن مىپرداخت ، مومى اليه كه جدّ مادرى آشوب است ، بطراز انواع فضل و هنر مطرز مىنمود ، و علاوهء علوم اسلامى پاره‌يى از فنون بيدهندى و سفر فرنگستان كرده برخى از علوم لطينى و يونانى نيز تحصيل نموده بود ، ديگر محمد غياث بيگ حيرت تخلص برادرزادهء قسور خان مشهور و ميرزا محمد حارثى كه از علماى معروف عهد محمد شاهى است ، پدر و خال محمدبخش از آن جمله هستند ، و خود در شاه‌جهان‌آباد تولد يافته ، مدتها در رفقاى سپاهى پيشهء اعتماد الدوله قمر الدّين خان مرحوم و اولادش انسلاك داشت ، و بفنون سپاهگرى و آداب فروسيّت مهارت ظاهر مىساخت ، در اكثر جنگهاى ابدالى و غيره كه در نواحى دهلى و لاهور بعد ضعف سلطنت دست داده شريك و شامل بود ، و مدتى سردفتر منشيان عماد الملك وزير مانده ، پس از آن در لكهنو بشغل كتابت و فكر شعر گذران وقت مىنمود . در سنهء يك‌هزار و يك‌صد و نود و نه هجرى به حالت افلاس روانهء وعده‌گاه عدم گرديد . كلياتش به قدر پنجاه هزار بيت ، از آن جمله مثنويى هست مسمّى به فتوحات شام كه ظرفاى لكهنو « خالدنامه » اش مىنامند ، به گمان الزام و شكست حكيم ابو القاسم فردوسى رحمه اللّه در سلك نظم كشيده ، و بمبادرت آن جرأت قبيح و وقاحت صريح ، حقيقة خود را تشهير خاص و عام گردانيده ، بنا بر شدت تعصبش اكثر مردم از وى به يزيد بخش تعبير مىنمودند ، و اين حقير را در باب رعايت وى كه بملاحظهء استحقاق ظهور مىيافت ملامت مىكردند ، چنانچه يكى از ظرفا تاريخ فوتش به اين طريق ضبط نموده است :\r\n آشوب كه از سلسلهء حارثيان بود * از دار فنا رخت اقامت بسقر برد\r\nتاريخ سقط گشتن او از دل هشيار * پير خردم گفت : « سگ خارجيان مرد » \r\n\r\n","description":"","footnote":"","page_name":" 571 ","page_number":591},
  {"content":"\r\n\r\nدرين مقام قدرى اشعار منتخب از قصيدهء مسمّى به فلك‌آشوب و مثنوى مذكور كه تير روى تركش كليّاتش هست آورده » .\r\nصاحب خلاصة الافكار صد و شصت و هفت بيت از اشعار دل‌آشوب محمدبخش آشوب را ثبت كرده است ، و ما فقط بيتى چند از مثنوى فتوحات شام او را ذكر مىكنيم :\r\n« سبب تأليف كتاب از مثنوى فتوحات شام و هجو فردوسى :\r\n پس از حمد و توحيد ربّ ودود * بنام محمد سروده درود\r\nتولّايى چار يار كبار * تبرّايى منكر هر چهار\r\nبر آهنگ كشتى بزر دشتيى * همه مىفشاند گل كشتيى\r\nمغ‌مغ نسب گبر آتش‌پرست * به بيعت بهر موبدى داده دست\r\nدلش گبر و جان گبر و گبرى زبان * ز گبران به گبرى زبان قصه‌خوان\r\nبه سام و به رستم قوى پشت او * به باج و به برسم گره مشت او\r\nكهن شاعرى شاهنامه‌نگار * به فردوسى طوسىاش اشتهار\r\nبكفرى كز آن گبرم آمد به گوش * رگ غيرت دينم آمد به جوش\r\nز حد گليمش فرومانده پا * فروبسته در چشم شرم و حيا\r\nكه كرده به شهنامهء خود رقم * بطعن عرب از زبان عجم :\r\n« ز شير شتر خوردن و سوسمار * عرب را بجايى رسيدست كار\r\nكه تخت فريدون كند آرزو * تفو بر تو اى چرخ گردون تفو »\r\nهمانا بدل درد دينش نبود * و يا بيم ايزد قرينش نبود\r\nنيامد خوشش كاختر كاويان * به آن تيره‌بختى شود هم‌عنان\r\nچنان سرنگون گردد آن تخت عاج * همان كفش زرين و زرينه تاج\r\nز پا و سر سركشان عجم * برندش غزات عرابى حشم \r\n. . . الخ »\r\nاين شخص سنّى حنفى قادرى متعصبى بوده ، و پسرش محمد عمر نيز خالى ازين تعصبات جاهلانه نبوده ، چنان كه در حواشى نسخهء رياض الشعراى شمارهء 4304\r\n\r\n","description":"","footnote":"","page_name":" 572 ","page_number":592},
  {"content":"\r\n\r\nكتابخانهء ملّى ملك كه به خط اوست ، در حين استكتاب هرجا كه ذكرى از شيعه مىرفته مبلغى فحش نثار كرده است ، رك : همان كتاب هامش ترجمهء شيخ فيضى آگره‌يى .\r\n\r\nترجمهء مؤلف :\r\nسيد عبد اللطيف خان شوشترى كه با وى معاشر و محشور بوده ترجمهء حالش را چنين مىنويسد : « ميرزا ابو طالب خان بن حاجى بيگ خان تبريزى اصفهانى ، والد او در عهد نادر شاه به هند افتاده ، در لكهنو ماند ، و ازو همين يك فرزند ذكور بوجود آمد ، ذهنى رسا و فطرتى عالى و بسى بزرگ‌منش و پسنديده اقبالست ، از به دو شعور در حجر تربيت اعاظم و هوشمندان قزلباشيه تربيت يافته ، بسخن‌سرايى و سخن‌سنجى رغبتى تمام دارد ، مورخى بىنظير و نكته‌دانى بىمانندست ، قصورى كه در سخن‌سرايى دارد ، بفهم سخنان نيكو تدارك آن كرده ، بحافظهء قوى بسيارى از اشعار مشكلهء قدماى شعرا را چون خاقانى و انورى و امثال ذلك از بر دارد ، و به سرانگشت فكرت دقيق مواضع مشكله را حل نموده است ، تذكرة الشعرائى دارد كه مقدار فهم و سليقه‌اش از آن هويداست ، در صحبت و گرمى مجلس بىمانندست ، در سر كار آصف الدوله باستعداد ذاتى ترقى نموده در سلك امراى عظام منسلك گرديد ، ارادهء تفويض نيابت خود را به او داشت ، اشخاصى كه در پايهء انكار بودند ، در شكست كار او كوشيدند ، تا او را از آن اراده بازداشتند ، و وى را بتدريج مضمحل ساختند و از نظر انداختند ، آن بلندهمت بمفاد انّ ارضى واسعة فتهاجروا به كلكته آمده اقامت نمود ، پس از چندى بعزم سياحت عالم به انگلستان رفت ، و در آنجا از پادشاه ذى جاه و از امرا و اعاظم عزت و احتشام يافت ، اكنون در آنجا روزگارى بعزت دارد ، مكتوبى از او از فرنگ رسيده ، ورود انگلستان و سلوك پادشاه و اعاظم را با خود نگاشته بود ، با من يگانه و دوست بىهمال و بيشتر اوقات را در كلكته با من بسر مىبرد ، و از صحبت روان‌پرور خويش محظوظ مىداشت ، در مردى و مردانگى و شجاعت و اخلاق پسنديده بكمال ، و در استقلال مزاج و استغنا قدوهء امثالست ، هرچند فلك بر وفق مرام نگرديد ، او بمذلت و مسكنتش\r\n\r\n","description":"","footnote":"","page_name":" 573 ","page_number":593},
  {"content":"\r\n\r\nتن درنداد ، و گردن بقلادهء منت و احسان اماثل و اقران ننهاد ، و با احدى از دنيا - داران فروتنى نكرد ، از روز مفارقت پيوسته در ياد دل اخلاص منزل اخلاق آن نيكو - بنياد را فراموش نمىكند ، رزقنا اللّه فى اشرف الاماكن لقائه » .\r\n« تحفة العالم ، ص 449 »\r\nطامس و ليم بيل كه او نيز معاصر وى بوده چنين مىنويسد : « ميرزا ابو طالب خان لندنى پسر محمد بيگ خان بود ، چون در سنهء هزار و دوصد و سيزده هجرى مطابق سنهء هزار و هشتصد و نود و نه عيسوى از راه درياى شور بولايت فرنگ رفته بود ، از آن سبب او را لندنى مىگفتند . بعد از مراجعت از آن سفر كه در سنهء هزار و دوصد و هجده هجرى اتفاق شده ، كتابى موسوم به مسير طالبى فى بلاد افرنجى در وقايع سفر فرنگ تصنيف نموده و در سنهء هزار و دوصد و بيست هجرى مسافر ملك عدم گرديد . مؤلف حسب خواهش پسر او ميرزا يوسف باقر اين دو تاريخ در وفات او گفته :\r\nتاريخ بتعميه\r\n رخت سفر چو بست ابو طالب از جهان * هوش و حواس عالميان از دماغ رُفت\r\nهاتف ز غيب با دل‌افگار ناگهان * از بهر سال فوت « دو صد بار آه » گفت « 1 » \r\nايضا\r\n برفت چون ز جهان ميرزا ابو طالب * دو ديده در غم مرگش ببحر اشك نشست\r\nبگفت هاتف غيبى ز بهر تاريخش * كه بود سال وفاتش هزار و دوصد و بست » \r\n« مفتاح التواريخ ، ص 374 »\r\n\r\n\r\n","description":"","footnote":"\r\n( 1 ) - تعميهء اين تاريخ « دل‌افكار » ست يعنى كاف كه عدد آن بيست است و با « دو صد آه » كه هزار و دويست است جمعا 1220 مىشود .\r\n","page_name":" 574 ","page_number":594},
  {"content":"\r\n\r\nبه‌طورىكه مير عبد اللطيف شوشترى هم اشاره كرده است ، ابو طالب خان شاعر خوبى نبوده ، و بد شعر مىگفته ، دو بيت ذيل نمونه‌يى از اشعار اوست :\r\n زهى لندن و وضع بىمثالش * هم آن آب و هواى اعتدالش\r\nچو مسبارل به خوبى كس نديده * خدا از دست خويشش آفريده \r\nو اين ابيات از مثنوى سرورافزاى اوست كه جدا غم‌افزاست و در تعريف لندن سروده ، منظومهء مزبور با ترجمهء انگليسى آن در لندن بسال 1807 ميلادى بطبع رسيده است .\r\nآثار ديگر او عبارتست از : ديوان شعر ، مسير طالبى كه در هند چاپ شده است ، لب السيّر و جهان‌نما كه شامل تراجمى است از مشاهير از جمله شعر او در جاى خود ذكرش خواهد آمد « 1 » ، معراج التوحيد ، تفضيح الغافلين ، و در پايان لبّ السير اشاره بكتابى ديگر از تأليفات خود مىكند در احوال ملوك هند .\r\n\r\nحديقة الشعراء يا حدائق الشعراء تكملة گزارش خلاصة الافكار تأليف در اواخر قرن دوازدهم و اوائل قرن سيزدهم\r\nدر تابستان سال 1342 شمسى كه حضرت استاد جلال الدّين همايى دامت افاضاته العالى برطبق معمول همه‌ساله به اصفهان تشريف مىبردند ، از حضورشان استدعا كردم تا دربارهء نسخهء خطى تذكرة الشعرائى كه متعلق بدانشمند محترم آقاى\r\n\r\n\r\n","description":"","footnote":"\r\n( 1 ) - آقاى دكتر غلامحسين يوسفى استاد دانشكدهء ادبيات مشهد از لندن شرح مفصلى دربارهء اين كتاب و احوال و آثار ابو طالب خان براى نشريهء فرهنگ خراسان فرستادند و در شمارهء 3 - 4 سال پنجم آن مجله درج گرديد .\r\n","page_name":" 575 ","page_number":595},
  {"content":"\r\n\r\nمحمد باقر الفت اصفهانى است « 1 » . تحقيقاتى فرموده نظر خود را اعلام دارند ، و معظم‌له با وجود كسالتى كه عارض وجودشان شده بود ، كتاب مزبور را چندين روز تحت مطالعه درآورده نتيجهء مطالعات و تحقيقات خود را بشرح ذيل مرقوم فرمودند و با تطبيقى كه بنده كردم معلوم شد كه تذكرهء خلاصة الافكار تأليف ابو طالب خان است ، لذا تحقيقات عميق و دقيق معظم‌له را بعنوان تكمله ضميمهء گزارش خود ساختم ، و نوشتهء خود را بطورى تنظيم كردم كه در هيچيك از دو گزارش مطلب تكرارى نباشد :\r\n« تذكرهء حديقة الشعراء ( يا حدايق الشعراء ) نسخهء خطى حضرت آقاى الفت اصفهانى مد ظله العالى ، نسخهء موجود بقطع وزيرى بزرگ است ، روى كاغذ ترمه با خط نستعليق متوسط و مغلوط ، داراى 378 صفحه ( غير از چهار ورق سفيد كه براى افتادگيهاى حديقهء حرف سين و شين در صحافى علاوه كرده‌اند ) هر صفحه 21 سطر ، اسامى شعرا و عناوين اشعار و سرفصلهاى حديقه ؟ را بقرمزى نوشته است .\r\n2 - اول و آخر اين كهنه كتاب افتاده است ؛ از اول نسخه قسمت مقدمه كه لا بد نام مؤلف و نام كتاب و ديگر خصوصيات در آن بوده است با قسمتى از حديقهء حرف الف افتاده و نسخهء موجود بقصيدهء مصنوع « اهلى شيرازى » شروع مىشود كه سرآغاز صفحه‌اش اين بيت است كه بقرمزى و سياهى كتابت شده .\r\n بگوهر آن خط سبز تو خاتم خوبى * قد تو سايهء طوبى كشيده در رفتار \r\nو از آخر نسخه نيز بيشتر حديقهء حرف كاف با باقى حروف تهجى همه افتاده است ، و بخش موجود منتهى مىشود بتركيب بند معروف « حسن كاشى » در مناقب « السلام اى سايه‌ات خورشيد رب‌العالمين » الخ ، كه صفحهء آخرش به اين مصراع ختم شده است « تيغت آن ابرى است دريادل . . . » باقى مصراع در صفحهء بعد بوده كه از نسخه سقط شده است .\r\n\r\n\r\n","description":"","footnote":"\r\n( 1 ) - در مردادماه 1343 درگذشت و پيش از وفات كتب عربى خود را وقف كرد و كتب فارسى را بپسرش انتقال داد .\r\n","page_name":" 576 ","page_number":596},
  {"content":"\r\n\r\n3 - اسامى شعرا به ترتيب حروف تهجى هر حرفى را يك « حديقه » قرار داده است ، و من به‌همين‌جهت احتمال داده‌ام كه نام اين تذكره « حديقة الشعراء » يا « حدايق الشعراء » يا چيز ديگر شبيه آن باشد ؛ شايد خود مؤلفش كه تاكنون اسم او را ندانسته‌ايم نامى ديگر براى تأليف خود اختيار كرده بود .\r\n4 - بارى مؤلف اين تذكره هريك از حروف تهجى را در يك حديقه درج كرده است بعنوان « حديقة الباء و « حديقة التاء » و « حديقة الثاء » الخ كه در نسخه بقرمزى نوشته شده است ؛ با اين خصوصيات كه در هر حديقه فهرست اسامى شعراى آن حديقه را با شمارهء جزوى و كلى آثار نظم و نثر ( قسمت نثرش مخصوص اشخاصى است كه اثر منظوم و منثور هر دو داشته باشند ، نظير سعدى و حزين لاهيجى و شمس الدّين فقير دهلوى و امثال ايشان ) كه در آن حديقه نقل شده است به صورت اعداد هندسى و حساب سياق ذكر مىكند به‌طورىكه اولا معلوم مىشود كه عدهء مجموع قصايد و غزليات و قطعات و غيره . . . الخ و نيز عدهء مجموع ابيات هركدام از انواع شعر ( قصيده ، غزل قطعه ، مثنوى ، مراثى ، اهاجى . . . الخ ) و نيز حاصل جمع تمام ابيات منقول در هر حديقه چقدر است ؛ و ثانيا به همان ترتيب معلوم مىشود كه از هر شاعرى بخصوص چند قصيده و چند غزل . . . الخ » نقل شده ؛ و نيز حاصل جمع كل ابيات كه از آن شاعر در اين تذكره ثبت شده چه اندازه است .\r\nاز باب مثال در « حديقة الخاء » مىنويسد « و آن مشتمل است بر هشت ترجمه و و محتوى است بر يك‌صد و دوازده شعر و يك‌هزار و هفتصد و نود و هشت بيت » و عدد « 112 » را به صورت معمول هندسى در كنار صفحه زير عبارت فوق نوشته است ، بعد صورت تفصيلى آن را تحت عنوان « كما فصلّت » با حساب سياق مىنويسد ؛ و در سطر زير آن به ترتيب فردنويسى مستوفيان قديم صورت مىدهد ؛ بعد از آن باز در ذيل اسامى هركدام از آن هشت شاعر كه در اين حديقه ذكر شده‌اند به همان ترتيب صورت‌حساب جزو و كل هركدام از انواع شعر و مجموع ابيات را كه از وى نقل كرده است ثبت مىكند ، و اگر نمونهء نثر نيز نقل شده باشد آن را هم صورت مىدهد .\r\n\r\n","description":"","footnote":"","page_name":" 577 ","page_number":597},
  {"content":"\r\n\r\nمثلا در حرف حاء « حديقة الحاء » و آن مشتمل است بر هفتده ترجمه و محتوى است بر يك نثر و دوصد و بيست و شش شعر و هشتصد و نه بيت « كما فصّلت » . . .\r\nالخ ؛ و يك رسالهء نثر كه در اين حديقه نقل كرده از « حزين لاهيجانى » است .\r\n5 - سقطات نسخه منحصر بقسمت اول و آخر نيست ، در اواسط نيز دو موضع افتادگى دارد : يكى از اواخر حديقهء سين قسمتى از اشعار « محمد قلى سليم » با تمام ترجمهء « مير زاهد على سخا » افتاده است كه در صحافى ورق سفيد گذارده‌اند ، ديگر در اواسط حديقهء شين بخشى از اشعار « حكيم شفائى » با قسمتى از ترجمهء حال « امير شاهى » سقط شده است كه آنجا نيز ورق سفيد گذارده‌اند ؛ در موارد ديگر هم سقطات دارد كه مربوط بكاتب است نه بنسخهء موجود .\r\n6 - اما اينكه گفتم از آخر نسخه بيشتر حديقهء كاف با باقى حروف افتاده دليلش اين است كه حديقهء كاف مشتمل است بر شانزده ترجمه و نسخهء موجود تا اواسط آثار « ملا حسن كاشى » است كه پنجمين شاعر حديقة الحاء است و باقى حرف كاف همه افتاده است .\r\n7 - فهرست اسامى شعرا كه در اين تذكره آمده است :\r\nبىفايده ندانستم كه فهرست كليّهء حروف را كه در اين نسخه موجود است استخراج كنم تا معلوم شود كه مجموع اسامى موجود در اين تذكره چه اندازه و از چه قرار است ، در عدهء اسامى و شمارهء اشعار و آثار منقول در هر حديقه عين عبارت كتاب را نقل كرده‌ام .\r\n\r\n[ حديقة الألف 
  ]\r\nاز اول نسخه كه گفتم در اواسط آثار « اهلى شيرازى » است معلوم نيست چقدر از حديقهء حرف الف افتاده ، باقىماندهء اسامى شعراى آن حديقه بعد از اهلى شيرازى بدين قرار است :\r\nشفيعاى اثر ( شيرازى هجوگوى اعمى ) انورى امامى هروى / خواجه آصفى / شيخ جلال الدّين آذرى ميرزا جلال اسير / استاد ابو شكور / امينى نجّار بلخى\r\n\r\n","description":"","footnote":"","page_name":" 578 ","page_number":598},
  {"content":"\r\n\r\nاوحد الدّين كرمانى / اوحدى مراغه‌يى / ابن يمين اميدى رازى / اهلى خراسانى / ابو الحسن فراهانى ميراحسنى / احمد خان گيلانى / مير عماد الدّين الهى انيسى شاملو / ميرزا ابراهيم ادهم / قزلباش خان اميد سراج الدّين عليخان آرزو / غلامعلى خان آزاد بلگرامى\r\n\r\nحديقة الباء\r\nو آن مشتمل است بر دوازده ترجمه و هفت ذكر و محتويست بر نود و هشت شعر و ششصد و نود و نه بيت :\r\nبدر چاچى / شيخ بهاء الدّين عاملى / رفيع خان باذل [ صاحب منظومهء حملهء حيدرى متوفى 1133 ق 
  ] / سيد ابو طالب اصفهانى [ صاحب ملحقات حملهء حيدرى 
  ] « 1 » / ميرزا بيدل بهاء الدّين مرعيانى [ كذا و الظاهر مرغنيانى 
  ] / بديع تبريزى مولانا بقائى / مولانا بنائى / شهاب الدّين بيانى بنت سالار و غيره پنج اساميّه ( كذا ) / بدر الدّين نور هروى توضيحا در ذيل « بقائى » نمونهء مشاعرات او را با زوجه‌اش « بىبى آتون » و عبد اللّه خان اوزبك آورده ؛ و در ذيل « بنت سالار » كه مقصودش « بنت حسام سالار » است از پنج زن شاعرهء ديگر نام مىبرد و نمونهء اشعار ايشان را نقل مىكند بنامهاى ذيل :\r\nپنجهء [ ظ : بيجه 
  ] شاهى ( از فواحش هند ) عايشهء سمرقنديه بىبى مهرى جلايرى بىبى ماه آفاق حرم امير درويش كتابدار برادر امير عليشير بيجه خانم مهستى\r\nو منظورش از « پنج اساميه » كه در فهرست اسامى ضميمهء « بنت سالار » كرده\r\n\r\n\r\n","description":"","footnote":"\r\n( 1 ) - ممكن است ترجمهء مير ابو طالب فندرسكى بعنوان « ذكر » در ذيل رفيع خان باذل آمده باشد ، گلچين .\r\n","page_name":" 579 ","page_number":599},
  {"content":"\r\n\r\nهمين پنج نام است ، و مقصودش از « هفت ذكر » كه در صدر عنوان فهرست گفته همين پنج نفرست با دو نفر كه در ذيل « بقائى » گفته شد ، پس مقصودش از « ذكر » اشخاصى است كه در ضمن تراجم احوال ديگران ذكر شده باشند .\r\n\r\nحديقة التاء\r\nو آن مشتمل است بر پنج ترجمه و محتويست بر بيست و نه شعر و يك‌صد و سى و نه بيت .\r\nميرزا على رضا تجلى / مولانا تابعى خوانسارى / تقى اوحدى ميرزا محمد سعيد تنها / ميرزا محسن تأثير\r\n\r\nحديقة الثاء\r\nو آن مشتمل است بر دو ترجمه و محتويست بر چهل شعر و يك‌صد و پنجاه و سه بيت .\r\nخواجه حسين ثنائى ميرزا محمد افضل ثابت\r\n\r\nحديقة الجيم\r\nو آن مشتمل است بر ده ترجمه و محتويست بر نود و هفت شعر و يك‌هزار و سيصد شش بيت .\r\nعبد الواسع جبلى / جمال الدّين عبد الرزاق / مولوى جامى جمال الدّين ابن نصير ( كذا باثبات الف « ابن » ) / جمال الدّين يزدى مولانا جلالى / جمالى دهلوى / مولانا جسمى همدانى جمال الدّين كازرانى / ميرزا فتح اللّه جناب\r\n\r\nحديقة الحاء\r\nو آن مشتمل است بر هفتده [ برسم الخط خود نسخه 
  ] ترجمه و محتوى است بر يك نثر و دوصد و بيست و شش شعر و هشتصد و نه بيت :\r\nخواجه حافظ شيرازى / خواجهء حسن دهلوى / حسن اشرفى\r\n\r\n","description":"","footnote":"","page_name":" 580 ","page_number":600},
  {"content":"\r\n\r\nسيّد حسينى / شيخ الاسلام حارثى / سيد حسن علوى حسن بن شهابى / حكيم حنظلهء بادغيسى / سيد حسن متكلم قاسم بيگ حالتى / حكيم حاذق / حزنى اصفهانى ميرزا حسابى نطنزى / حاجى محمد گيلانى / حيدر كليچه شيخ حزين / حسن خان شاملو\r\n\r\nحديقة الخاء\r\nو آن مشتملست بر هشت ترجمه و محتوى است بر يك‌صد و دوازده شعر و يك‌هزار و هفتصد و نود و هشت بيت :\r\nخاقانى / امير خسرو دهلوى / خواجوى كرمانى حكيم خبّاز / حكيم خسروانى / عمر خيّام نجيباى خالص / پادشاه خاتون\r\n\r\nحديقة الدّال\r\nو آن مشتمل است بر پنج ترجمه و محتويست بر سى و پنج شعر و شصت و هفت بيت :\r\nميرزا رضى دانش / قاضى ركن الدّين دعوى / درويش دهكى درويشى محمد قصّه‌خوان / ميرزا هاشم دل « 1 »\r\n\r\n\r\n","description":"","footnote":"\r\n( 1 ) - توضيحا در ترجمهء حال « ميرزا هاشم دل » نكته‌اى تاريخى دارد كه نقلش بىفايده نيست ، ضمنا نمونه‌يى از انشاء و طرز شرح‌حال‌نويسى مؤلف اين تذكره را بدست مىدهد : « ميرزا هاشم دل از سادات ارتيمان همدان نوادهء ابراهيم ادهم است كه در حديقة الالف ذكرش گذشت در وسعت مشرب و فتوت و شجاعت بىنظير بوده در حين محاصرهء افغان باتفاق حاكم همدان بمدد اصفهانيان آمده هنوز به شهر نرسيده بودند كه قتال دست داد ، حاكم همدان با تابعانش فرار و آن سيد والانژاد از فرط غيرت با خويشان و لواحقان شهادت اختيار كرد ، صاحب ديوانست .\r\nبقيهء حاشيه در صفحهء بعد\r\n","page_name":" 581 ","page_number":601},
  {"content":"\r\n\r\n\r\nحديقة الذّال\r\nو آن مشتمل است بر دو ترجمه و محتويست بر شانزده شعر و پنجاه و دو بيت :\r\nملا ذوقى سيد ذو الفقار\r\n\r\nحديقة الرّاء\r\nو آن مشتمل است بر سيزده ترجمه و محتويست بر هشتاد و دو شعر و سيصد و هفتاد و نه بيت :\r\nحكيم رافعى / رافع قزوينى / رضى الدّين نيشابورى رفيع الدّين عبد العزيز / رفيع الدّين ابهرى / حكيم روحانى استاد رونقى / استاد رودكى / استاد رشيدى / خواجه رشيد وطواط ميرزا عبد الرحيم خان‌خانان [ رحيم 
  ] / ميرزا رضى ارتيمانى ميرزا جعفر راهب\r\n\r\nحديقة الزّاء\r\nو آن مشتمل است بر چهار ترجمه و محتويست بر هجده شعر و يك‌صد و پنجاه و هفت بيت :\r\nزلالى خوانسارى / زكى كاشغرى / زينتى علوى [ ظاهرا « زينبى » صحيح است نه « زينتى » 
  ] / زكى همدانى\r\n\r\n\r\n","description":"","footnote":"\r\nبقيهء حاشيه از صفحهء قبل از غزل\r\n گل باغ كى به چشم من زار آيد اى دوست * كه به يده بىجمالت مژه خار آيد اى دوست \r\n. . . الخ دنباله‌اش يك رباعى هم ازو نقل كرده است كه چندان قابل نقل نبود .\r\nابو طالب خان اين ترجمه را از تذكرة المعاصرين حزين گرفته و تاريخ شهادت او را هم كه ( 1134 ه ) است بقلم نياورده ، « گلچين » .\r\n","page_name":" 582 ","page_number":602},
  {"content":"\r\n\r\n\r\nحديقة السّين\r\nو آن مشتمل است بر هژده ترجمه و محتويست بر يك نثر و دوصد و شصت و پنج شعر و يك‌هزار و ششصد و سى و نه بيت :\r\nحكيم سنائى / شيخ سعدى شيرازى / حكيم سمائى حكيم سنجرى / حكيم سوزنى / سيفى نيشابورى سيف اسفرنگى / سديد الدّين اعور / سراج الدّين سگزى خواجه سلمان ساوجى / سحابى استرآبادى / سعد الدّين خليفه سعد كل / سيفى عروضى / شاه سرمد سرخوش / محمد قلى سليم / مير زاهد على سخا\r\n\r\nحديقة الشين\r\nو آن مشتمل بر هفده ترجمه و محتويست بر دوصد و هشتاد و يك شعر و يك‌هزار و دو بيت :\r\nشرف الدّين شفروه / شرف الدّين منصور / شرف الدّين طوسى شمس الدّين بخارى / امام شهابى / شرف شيرازى شرف الدّين بافقى / شريف تبريزى / شهيدى قمى حكيم شفائى / امير شاهى / ملا شيدا مشهدى آقا شاپور / شوكت بخارى / شهاب الدّين ساوجى شيخ رباعى / شانى تكلّو\r\n\r\nحرف الصّاد\r\nو آن مشتمل است بر سه ترجمه و محتويست بر نود و چهار شعر و دوصد و هژده بيت :\r\nمير محمد صادق شيرازى / ميرصيدى طهرانى / ميرزا صايب اصفهانى\r\n\r\n","description":"","footnote":"","page_name":" 583 ","page_number":603},
  {"content":"\r\n\r\n\r\nحديقة الضّاد\r\nو آن مشتمل است بر يك ترجمه و محتويست بر بيست و پنج شعر و سى و نه بيت :\r\nمولانا ضميرى اصفهانى\r\n\r\nحديقة الطّاء\r\nو آن مشتمل است بر پنج ترجمه و محتويست بر شصت و دو شعر و دوصد و نوزده بيت :\r\nحكيم طيّان بمى / طالب جاجرمى / طغراى مشهدى شاه طاهر دكنى / طالب آملى\r\n\r\nحديقة الظّاء\r\nو آن مشتمل است بر چهار ترجمه و يك ذكر و محتويست بر هشتاد و هشت شعر و پانصد و هشتاد و هشت بيت :\r\nظهير فاريابى / ظهير الدّين سجزى / ظهير الدّين سرخسى و تمران‌شاه « 1 » ظهورى ترشيزى\r\n\r\n\r\n","description":"","footnote":"\r\n( 1 ) - توضيحا مقصودش از يك ذكر « تمران‌شاه » است كه در ذيل « ظهير الدّين سرخسى » از وى نام برده و شعر او را كه در جواب ظهير الدّين ساخته بود نقل كرده است و در ضمن اين حكايت كه مىنويسد : « سيد ظهير الدّين يحيى سرخسى در فضيلت معروف جهانيان و در سخنورى مسلم شعراى زمان بوده چون به هند آمد اين قطعه را بتاج الدّين تمران‌شاه فرستاد .\r\nقطعه\r\n صدرا ! بذات پاك خداوند انس و جان * كز جان و دل ثناى جلال تو گفته‌ام \r\n. . . الخ ممدوح موصوف كه نيز طبع لطيف داشت اين قطعه در جواب گفته با عقدى مرواريد و كنيزكى بوى ارسال كرد :\r\nبقيهء حاشيه در صفحهء بعد\r\n","page_name":" 584 ","page_number":604},
  {"content":"\r\n\r\n\r\nحديقة العين\r\nو آن مشتمل است بر هجده ترجمه و محتويست بر هجده نثر و يك‌صد و هفتاد و نه شعر و يك‌هزار و يك‌صد و بيست و نه بيت :\r\nعز الدّين شيروانى / حكيم عسجدى / عمعق بخارى [ در خود نسخه همه جا « عمقق » نوشته است 
  ] / حكيم عمادى عبيد زاكانى / حكيم عنصرى / شيخ عطار عرفى شيرازى / نعمت خان عالى / عصمت بخارى ناصر على سرهندى [ يعنى شيخ ناصر متخلص به « على » 
  ] / اورنگ زيب عالمگير شيخ عراقى / علاء الدوله سمنانى / علاء الدّين اودهى عماد فقيه كرمانى / شيخ عارف / عظيماى نيشابورى\r\nتوضيحا در ترجمهء حال « اورنگ زيب » خلاصه‌يى از تاريخ سلاطين تيمورى هندوستان را كه از اعقاب « بابر » بوده‌اند با نمونه‌يى از منشآت اورنگ زيب كه بپسرش « محمد اعظم شاه » نوشته است درج كرده ؛ و آثار نظم و نثر نعمت خان عالى را ، متوفى 1121 ق ، كه مىگويد « مولدش دار العلم شيراز است و نشو و نما در هند يافته » بسيار مفصّل نقل كرده ، از آن جمله است نوشته‌هاى او مربوط بوقايع « حيدرآباد » كه هرچند مطالب مهم مفيد ندارد ، اما از نظر سبك و شيوهء منشآت آن زمان خالى از اهميت\r\n\r\n\r\n","description":"","footnote":"\r\nبقيهء حاشيه از صفحهء قبل قطعه\r\n چون بالماس طبع در سفتى * درّ ناسفته‌ات فرستادم\r\nدهدت قوتى خداى جهان * كه ز بىقوتى بفريادم \r\nاتفاقا بعد از مقاربت كنيزك مرد ، تاج الدّين اين قطعه بوى نوشت :\r\nهزل\r\n علوى ، كافران هندى را * زود از اسلام سير خواهى كرد\r\nپدرت غزو كردى از شمشير * تو غزا [ در اصل : غذا 
  ] هم به . . . خواهى كرد » \r\n","page_name":" 585 ","page_number":605},
  {"content":"\r\n\r\nنيست ؛ از جملهء آثار نعمت خان عالى تضمين نصاب الصبيان است به طرز فكاهى مربوط به همان وقايع حيدرآباد . . .\r\n\r\nحديقة الغين\r\nو آن مشتملست بر هفت ترجمه و محتويست بر هشتاد و هفت شعر و يك‌صد و هفتاد و سه بيت :\r\nغضايرى رازى / محمد طاهر غنى كشميرى / غزالى مشهدى مير عبد الغنى تفرشى / غيرتى شيرازى / غياث يزدى غضنفر كلجارى\r\n\r\nحديقة الفاء\r\nو آن مشتملست بر هژده ترجمه و يك ذكر و محتويست بر يك نثر و دوصد و هفتاد و چهار شعر و يك‌هزار و هشتصد بيت :\r\nفخر الدّين اسعد جرجانى / حكيم فردوسى / فريد الدّين احول شيخ فيضى دكنى / امير عليشير فانى / بابا فغانى ميرزا معز الدّين فطرت / فغفور يزدى / فوقى يزدى مير شمس الدّين فقير دهلوى / ابو تراب بيگ فرقتى / فصيحه خانم و فاطمه خانم خواجه فخر الدّين كاتب / حكيم فرخى / استاد فلكى شروانى فضولى بغدادى / ملا فايضا اصفهانى / ميرزا فصيحى هروى « 1 »\r\n\r\n\r\n","description":"","footnote":"\r\n( 1 ) - از جملهء فوائد اين حديقه آنست كه در شرح حال و آثار « شمس الدّين فقير دهلوى متوفى 1180 ق » يك رسالهء فارسى او را موسوم به خلاصة البديع كه در فن فصاحت و بلاغت و صنايع بديع تأليف شده است نقل كرده ، و از اين قبيل فوائد بازهم در اين تذكره يافته مىشود ، ( رسالهء خلاصة البديع را از رياض الشعراء نقل كرده است ، گلچين ) .\r\nدر ضمن ترجمهء حال « فوقى يزدى » هم نكات تاريخى دربارهء مؤلف تذكره درج شده است كه بعد ان‌شاءالله نقل خواهم كرد .\r\nبقيهء حاشيه در صفحهء بعد\r\n","page_name":" 586 ","page_number":606},
  {"content":"\r\n\r\n\r\nحديقة القاف\r\nو آن مشتملست بر هشت ترجمه و محتويست بر چهل و دو شعر و سيصد و پنجاه و سه بيت :\r\nسراج الدّين قمرى / قتالى [ پهلوان محمود 
  ] / قدسى مشهدى قاسم انوار / ميرزا قاسم گنابادى [ در اصل : كونابادى 
  ] حكيم قطران / قوامى رازى / قرارى گيلانى\r\n\r\nحديقة الكاف\r\nو آن مشتمل است بر شانزده ترجمه و محتويست بر يك نثر و دوصد و پنجاه و سه شعر و يك‌هزار و دوصد و پنجاه و نه بيت :\r\nخلاق المعانى [ كمال الدّين اسماعيل اصفهانى 
  ] / كمال خجندى كليم / ملا حسن كاشى / كافى ظفر همدانى كافرك غزنوى / كريمى سمرقندى / كسائى كلامى / كمال الدّين / كمال زياد ميرزا مهدى خان كوكب [ صاحب منشآت و تاريخ نادرى 
  ] / كمال زنجانى كاهلى كابلى / ملك سعيد كامل\r\nو نسخهء موجود تا اواسط آثار « ملا حسن كاشى » است و باقى حرف كاف همه افتاده است ، و به اين ترتيب فهرست اسامى شعراى موجود در اين نسخه پايان يافت ، و للّه الحمد .\r\n8 - نام مؤلف و تاريخ تأليف اين تذكره :\r\nآمديم بر سر نام مؤلف و تاريخ تأليف اين تذكره كه ما از روى ظن و گمان\r\n\r\n\r\n","description":"","footnote":"\r\nبقيهء حاشيه از صفحهء قبل\r\nدر ترجمهء حال « ملا فايضا » مىنويسد « اسمش محمد نصير و از ابهر اصفهان و شاگردان ميرزا صايب مرحوم است ، در محاصرهء اصفهان سنهء يك‌هزار و يك‌صد و سى و چهار بعالم آخرت شتافت » .\r\n","page_name":" 587 ","page_number":607},
  {"content":"\r\n\r\nشخصى نام آن را حديقة الشعراء يا حدايق الشعراء يا حدايق الادب و نظائر آن فرض كرده‌ايم « 1 » ؟\r\nمتأسفانه اسم مؤلفش تاكنون بر بنده معلوم نشده ، امّا آنچه مسلّم است وى از رجال نيمهء دوم قرن 12 و نيمهء اول قرن 13 هجرى و باحتمال قوى ايرانى الاصل مهاجر هند بوده و در سنهء 1187 ق قطعا در هندوستان بسر مىبرده و ظاهر اين است كه همان‌جا اقامت داشته و اين تذكره را هم در هندوستان تأليف كرده و تاريخ تأليفش بعد از « رياض الشعراء » واله داغستانى است ؛ شيوهء تأليفش هم بىمشابهت بسبك رياض الشعراء نيست ، بلكه مىتوان گفت كه در اسلوب تحرير تراجم و كثرت آثار منقوله و احتواء بر فوائد تاريخى و ادبى از قبيل همان تاريخ سلاطين تيمورى هند ، و منشآت اورنگ زيب ، و وقايع حيدرآباد ، و رسالهء خلاصة البديع كه در مسطورات قبل اشاره شد پيروى از شيوهء رياض الشعراء كرده است ؛ شايد در تسميهء كتاب به حديقه . . .\r\nيا حدايق . . . نيز نظر به همان كلمهء « رياض » داشته است ؟\r\nباز ظاهر اين است كه شيعى مذهب اثنا عشرى بوده كه از اين مذهب همه جا با تجليل و تمجيد نام برده و عمل شاه اسماعيل صفوى و ديگر مروّجان آن مذهب را ستوده است ؛ از جمله در ترجمهء حال شاه طاهر دكهنى ( - دكنى ) متوفى 956 مىنويسد « مذهب اثنا عشرى در آن ممالك [ يعنى « دكن » و برسم الخط نسخه در همه جا « دكهن » 
  ] بسعى جميل وى و برهان نظام شاه كه در خدمتش اعتقاد تمام داشت رواج يافت » .\r\nمدايح و مناقب على عليه السلام را هم بسيار آورده است ، حتى اينكه در جزو رباعيات حكيم خيام كه شانزده رباعى از وى نقل مىكند اين رباعى را به دو نسبت مىدهد كه على التحقيق از خيام نيست .\r\n\r\n\r\n","description":"","footnote":"\r\n( 1 ) - بنده نيز پيش از وصول مرقومهء استاد و تطبيق آن با تذكره‌هاى اوايل قرن سيزدهم همين‌طور فكر مىكردم ، تا اينكه بعدا معلوم شد « خلاصة الافكار » است « گلچين » .\r\n","page_name":" 588 ","page_number":608},
  {"content":"\r\n\r\n در دايرهء وجود موجود على است * در هر دوجهان مقصد و مقصود على است\r\nگر خانهء اعتقاد ويران نشدى * من فاش بگفتمى كه معبود على است « 1 » \r\n* * * مؤلف اين تذكره « لباب الالباب » عوفى و « عرفات » و « كعبهء عرفان » تقى الدّين اوحدى و « مجمع النفائس » سراج الدّين عليخان آرزو كه تاريخ وفات او را در سنهء 1169 ضبط كرده است ؛ و « كلمات الشعراء » سرخوش كه بنوشتهء او « تذكرهء خروش توان گفت » و هر دو تذكرهء « سرو آزاد » و « خزانهء عامره » مير غلامعلى آزاد بلگرامى را در دست داشته ، و مخصوصا دربارهء اين دو تذكره گفته است « در وقت تحرير اين اوراق در نظر اين حقير بوده فايدهء معتد به رسانيدند » . - در ترجمهء حال « سحابى استرآبادى » هم از « تاريخ صبح صادق » نقل مىكند . - در حديقة الحاء ضمن ترجمهء « شيخ الاسلام حارثى » مىنويسد « مربى عوفى صاحب تذكرهء لباب الالباب است چنانچه او گويد . . . الخ » « 2 » .\r\n* * * دلائل آنچه دربارهء عصر زندگانى مؤلف و اقامت وى در هندوستان گفتيم فراوانست ؛ از جمله اينكه وفات « حزين لاهيجانى » و « شمس الدّين فقير دهلوى » و « ملا شيداى مشهدى » هر سه را در سنهء يك‌هزار و يك‌صد و هشتاد هجرى و وفات « مير\r\n\r\n\r\n","description":"","footnote":"\r\n( 1 ) - اين رباعى را هم از ميرزا ابراهيم ادهم متوفى 1106 ق فرزند ميرزا رضى ارتيمانى نقل كرده ؛ تاريخ وفاتى كه نوشته هم از خود اين تذكره است :\r\n اوصاف على به گفت‌وگو ممكن نيست * گنجايش بحر در سبو ممكن نيست\r\nمن ذات على بواجبى نشناسم * ليكن دانم كه مثل او ممكن نيست \r\n( 2 ) - لباب الالباب را صاحب عرفات در دست داشته و عرفات را با تذكره‌هاى ديگر و تذكرة المعاصرين حزين واله داغستانى خلاصه كرده در رياض الشعراء آورده و ابو طالب خان فقط رياض الشعراء را در دست داشته ، « گلچين » .\r\n","page_name":" 589 ","page_number":609},
  {"content":"\r\n\r\nغلامعلى آزاد بلگرامى را در سنهء 1200 هجرى ضبط كرده است ؛ و آخرين تاريخى كه در مسطورات اين تذكره به نظر حقير رسيد همين سنهء 1200 است ، امّا اينكه تاريخ وفات را صحيح ضبط كرده باشد يا خير فالعهدة عليه ؟ » ( انتهى ) .\r\n\r\nخلاصة الشعراء تأليف عبد اللطيف عباسى گجراتى در 1021 ق\r\nتذكره‌ايست مختصر و نامعتبر كه ملا عبد اللطيف گجراتى بر كتاب بتخانه تأليف ملا محمد صوفى مازندرانى متوفى 1035 نوشته و كتب زيادى را بعنوان مآخذ خود در ديباچه نام برده كه به اعتقاد بنده به هيچ‌يك از آنها رجوعى نداشته و فقط از تذكرهء دولتشاه استفاده كرده است .\r\nملا محمد صوفى مازندرانى مدت چهل سال در دواوين و سفاين گرديده و از مجموع چهارصد هزار بيت ، نزديك بچهل هزار بيت برگزيده و آن را موسوم به بتخانه گردانيده است .\r\nبتخانه بسال 1010 هجرى در احمدآباد گجرات به خواهش ميرزا حسن خاكى مؤلف منتخب التواريخ با دستيارى ملا عبد اللطيف گجراتى تنظيم و تدوين گرديده « 1 » ،\r\n\r\n\r\n","description":"","footnote":"\r\n( 1 ) - در فهرست آكسفورد آمده كه ميرزا حسن خاكى در تأليف بتخانه شريك صوفى بوده و عبد اللطيف كتاب صوفى را دزديده است ، ترجمهء عبارت فهرست مزبور اينست :\r\n« بتخانه منتخبات بسيار گرانبها و مفيديست كه از دواوين شعراى خيلى معروف و نادر قديم جمع شده و شامل منتخبات زياد از 36 شاعر و منتخبات مختصر از 90 شاعر بوده ، و روىهم‌رفته داراى 48000 بيت است كه از 400000 بيت انتخاب گرديده ، اين كتاب اصلا تأليف مولانا محمد صوفى و ميرزا حسن بيگ خاكى است ! كه در سنهء 1010 هجرى و سال بقيهء حاشيه در صفحهء بعد\r\n","page_name":" 590 ","page_number":610},
  {"content":"\r\n\r\nو بعدا در سال 1021 عبد اللطيف مزبور بر آن ديباچهء مفصّلى مصدر بنام لشكر خان مشهدى « 1 » نوشته و تراجم شعراى بتخانه را با ذكر ملوك و مشايخ معروف عهدشان باختصار بر آن افزوده و قسمت الحاقى يعنى تذكره را موسوم به خلاصة الشعراء گردانيده است « 2 » .\r\n\r\n\r\n","description":"","footnote":"\r\nبقيهء حاشيه از صفحهء قبل 49 سلطنت اكبر شاه ( 1601 ميلادى ) تصنيف شده و بعدها عبد اللطيف بن عبد اللّه عباسى آن را اصلاح كرده ! و ديباچه و فهرستى بران افزوده و اسم آن را خلاصة الشعراى عبد اللطيف گذاشته ، عبد اللطيف مذكور ساكن احمدآباد گجرات بوده و در حقيقت كتاب صوفى را دزديده است » .\r\n( 1 ) - لشكر خان ابو الحسن مشهدى از امراى جهانگير پادشاه بود ، و از آغاز سلطنت شاهجهان تا سال چهارم ( 1037 - 1041 ه ) حكومت كابل را داشت . در سال پنجم بحراست دهلى مأمور شد ، و در سال ششم ( 1043 ) از خدمات ديوانى بر كنار گرديد و به حج رفت و از آنجا به مشهد بازگشت و سرا و رباط بنياد نهاد و املاك بسيار خريد و همان‌جا درگذشت ، رك :\r\nمآثر الامراء ، ( ج 3 ص 163 - 168 ) .\r\n( 2 ) - خوش‌گو صاحب سفينه ، نام « صوفى » را در جايى ديده و « عوفى » خوانده و چون ملا محمد صوفى در گجرات مقيم بوده او را از مردم آنجا دانسته ، و بتخانه را با خلاصة الشعراى عبد اللطيف اشتباه كرده و از مجموع اين غلطكاريها ، عوفى گجراتى تذكره‌نويسى بوجود آورده است چنان كه گويد : « عوفى از احمدآباد گجرات است ، در عهد اكبر شاهى فاضل وحيد بود ، در عالم مصاحبت و آشناييها بىنظير ، تذكرة الشعرايى نوشته و تحقيقات نيك به كار برده ، اين بيت ازوست :\r\n وا كرده‌اند بلهوسان صد كتاب لاف * يك حرف عاشقى كه ز جايى شنيده‌اند » \r\nرك : سفينهء خوش‌گو ، نسخهء شمارهء 2655 كتابخانهء مركزى دانشگاه تهران ، ص 273 .\r\nو لازم بذكرست كه آقاى دكتر نقوى پاكستانى هم در كتاب « تذكره‌نويسى فارسى در هند و پاكستان » صفحهء 710 نام اين كتاب مجهول و مجعول را : « تذكرهء عوفى گجراتى » در شمار تذكره‌هاى فارسى هند و پاكستان آورده است .\r\n","page_name":" 591 ","page_number":611},
  {"content":"\r\n\r\nدرين خلاصه تراجم شعرا به ترتيبى آمده است كه در بتخانه مسطور بوده ، و اينكه مؤلف مدعيست كه بناى آن را موافق طبقات سعد فلكى نهاده و در هفت طبقه نوشته همانا ادعاست و عينا عبارت ديباچهء تذكرهء دولتشاه سمرقندى را در تعيين طبقات و ابواب كتاب سرقت كرده است « 1 » .\r\nآغاز : « بسمله ، اللّه تعالى و تقدس كه مفاتيح خزاين دانش بقبضهء قدرت كامله و سرپنجهء تقدير شاملهء اوست » .\r\nانجام : « . . . در زمان سلطان قطب الدّين تكش وفات يافته ، تاريخ فوت سلطان مشار اليه در تحت اسم سيد ذو الفقار شروانى مذكور شد » .\r\n\r\nفهرست اسامى صاحبان تراجم\r\nابو الفرج رونى / ازرقى هروى / مجير الدّين بيلقانى جمال الدّين عبد الرزاق اصفهانى / رشيد وطواط حسن اشرفى سمرقندى / حكيم سنايى غزنوى / مسعود سعد سلمان انورى ابيوردى / ناصر خسرو قباديانى / خاقانى شروانى اديب صابر ترمذى / رضى الدّين نيشابورى / نجيب الدّين جربادقانى عنصرى بلخى / اثير الدّين اومانى / اثير الدّين اخسيكتى اوحدى مراغه‌يى / امير معزى / سعدى شيرازى فخر الدّين عراقى / عمر خيام نيشابورى / مجد همگر شيرازى جلال عضد يزدى / عبد الواسع جبلى / عمادى شهريارى مختارى غزنوى / سيد مطهر / قاسم انوار تبريزى مولاناى روم / شيخ فريد الدّين عطار نيشابورى / محمد شيرين مغربى ظهير فاريابى / امير خسرو دهلوى ازينجا ببعد شعرايى كه اشعارشان از مجموعه‌ها انتخاب شده است بعنوان « غريب‌لر » در خلاصة الشعراء آمده است ، كه به اعتقاد مؤلف غريب و نامعروف‌اند و ترجمهء\r\n\r\n\r\n","description":"","footnote":"\r\n( 1 ) - رك : تذكرهء دولتشاه ، چاپ ليدن ، ص 16 س 1 .\r\n","page_name":" 592 ","page_number":612},
  {"content":"\r\n\r\nآنان در هيچ تذكره‌يى نبوده ، ازين‌رو فقط بذكر نام ايشان پرداخته است ، تا اگر بعدا در جايى به نظر رسيد نوشته شود :\r\nبهاء الدّين بغدادى / بهاء الدّين مرغابى / ناصر الدّين كاشى سيد ذو الفقار شروانى / شاه كبود جامه / حكيم نور الدّين صدوقى روحانى / عز الدّين شروانى / عماد الدّين حسن دهلوى / ابو العلاى گنجوى / سعد الدّين هروى على بن حسن باخرزى / ناصر بخارى / نزارى قهستانى همان تبريزى / فخر الدّين هندو شاه / بدر الدّين شاشى ابن عماد / امام شهابى سلطانى / شمس الدّين طاهر نخّاس ابو سعيد بزغش شيرازى / امامى هروى / قطب الدّين عتيقى قاضى همان الدّين صاين / خواجوى كرمانى / جلال طبسى خطيب گنجوى / عبد المجيد / حسام الدّين يحيى امام رافعى غزنوى / ناصر بجه / محمد كاتبى نيشابورى خواجه نصير طوسى / ابو عبد اللّه محمد جندى / لامعى گرگانى افتخار بخارى / كمال الدّين زنجانى / قطران تبريزى رودكى سمرقندى / عمعق بخارى / رفيع الدّين لنبانى سيف الدّين اسفرنگى / منوچهر شصت كله / شرف الدّين شفروه سراج الدّين قمرى / اسدى طوسى / سيف الدّين باخرزى ضياء الدّين فارسى / شهاب الدّين مؤيد سمرقندى / روحى والوالجى زين الدّين سجزى / شمس الدّين همدانى / روحى شارستانى فخر الدّين خالد / عين القضاة همدانى / ابو سليك گرگانى بديع بلخى / طيّان بمى / عطائى خسرو [ ى 
  ] سرخسى / فلكى شروانى / عبيد زاكانى نظامى گنجوى / شمس الدّين طبسى / ابو الفرج بلخى\r\n\r\n","description":"","footnote":"","page_name":" 593 ","page_number":613},
  {"content":"\r\n\r\nشاه داعى شيرازى / مرشدى / مبارك شاه غورى مسعود تركمان / علوى تربتى / نظام استرآبادى اشهرى / شاه على / شيخ امين الدّين كازرونى اوحد الدّين كرمانى / افضل الدّين كاشى / [ بدر الدّين 
  ] جاجرمى شيخ رباعى / نرگسى مراغه‌يى / شيخ ابو سعيد سعد ورّاق / سهيلى / مهستى ابن يمين / شيخ روزبهان عده‌يى ازين شعراى غريب ! در غايت شهرتند و ذكرشان در همه جا هست و با اينكه مؤلف بطور قطع تذكرهء دولتشاه را در دست داشته معلوم نيست كه چرا عده‌يى از شعراى آن تذكره را در عداد « غريب لر » آورده است ، مگر اينكه بگوييم نسخه‌يى كه در دست داشته ناقص بوده .\r\n\r\nنسخه :\r\nكتابخانهء مجلس جزو كتب اهدائى مرحوم سيد محمد صادق طباطبائى در دو مجلّد بشماره‌هاى 120 و 132 .\r\nدرين نسخه خلاصة الشعراء با ديباچهء مفصّل آن جمعا بيست و هشت صفحه است ، و بتخانه جلد اول در 676 صفحه و جلد دوم در 617 صفحه و ناقص‌الآخرست ، كتابت در متن و هامش است ، هر صفحه بطور متوسط سى بيت ، جمعا در حدود چهل هزار بيت ، تحرير قرن يازدهم نزديك به زمان تأليف ، خط نستعليق هندى ، جلد چرمى يشمى ، قطع رحلى .\r\nنسخه ديگر : بادلين ، ش 366 ( ناقص الآخر ) .\r\n\r\nترجمهء مؤلف :\r\nملا عبد اللّطيف عبد اللّه گجراتى از فضلا و دانشمندان نيمهء اول قرن يازدهم هجريست ، و چون روزگارى در خدمت لشكر خان مشهدى « 1 » ست منشيگرى داشته و\r\n\r\n\r\n","description":"","footnote":"\r\n( 1 ) - ذكرش گذشت .\r\n","page_name":" 594 ","page_number":614},
  {"content":"\r\n\r\nدر سفر و حضر با وى بوده و چندى با هم بقيد ملك عنبر حبشى « 1 » درآمده در قلعهء دولت‌آباد محبوس و مسلسل بودند « 2 » به عبد اللطيف لشكرخانى معروف بوده ، و پس از عزل لشكر خان از حكومت كابل كه در سال پنجم از جلوس شاهجهان واقع شد ( - 1042 ه ) به خدمت دفتر تن ( - وظايف ) منصوب گرديد « 3 » و در سال 1045 برسالت شاهجهان به گلكنده نزد قطب الملك ( سلطان عبد اللّه قطب‌شاه ) رفت تا او را وادار سازد كه نام شاه صفى صفوى را از خطبهء جمعه و اعياد حذف كند و بجاى آن نام شاهجهان را بياورد ، و از سبّ صحابه جلوگيرى كرده بطريقهء اهل سنت و جماعت رفتار كند « 4 » در سال 1046 با كسب موفقيت به آگره بازگشت و مبلغ چهل لك روپيه از نقد و جنس و يك‌صد فيل نر و ماده و پنجاه اسب عربى و عراقى با زين‌هاى مرصع و اشياء نفيس ديگر با خود آورد ، و قريب دولك روپيه هم از نقد و جنسى كه قطب الملك به خود او داده بوده به شاهجهان پيشكش كرد « 5 » ، در رمضان سال 1047 بخطاب عقيدت‌خانى مفتخر گرديد « 6 » در ذىالقعدهء سال 1047 به علت بيمارى ممتد از خدمت دفتر تن معاف شد « 7 » و در سال 1049 درگذشت « 8 » .\r\nمحمد صالح كنبو در ذيل « طبقهء ارباب انشاء » مىنويسد :\r\n\r\n\r\n","description":"","footnote":"\r\n( 1 ) - ملك عنبر سركردهء سپاه حبشى دكن بود ، رك : عمل صالح 1 / 100 .\r\n( 2 ) - رك : مآثر الامراء ( ج 3 ص 165 ) .\r\n( 3 ) - رك : پادشاهنامه ( ج 1 ص 446 ) و عمل صالح ( ج 1 ص 513 ) .\r\n( 4 ) - رك : پادشاهنامه ( ج 2 ص 130 - 132 ) عمل صالح ( ج 2 ص 147 - 150 ) حديقة السلاطين ( ص 169 - 175 ) .\r\n( 5 ) - رك : پادشاهنامه ( ج 2 ص 177 ) عمل صالح ( ج 2 ص 188 ) حديقة السلاطين ( ص 175 - 176 ) .\r\n( 6 ) - رك : پادشاهنامه ( ج 3 ص 12 ) عمل صالح ( ج 2 ص 266 ) .\r\n( 7 ) - رك : پادشاهنامه ( ج 3 ص 92 ) عمل صالح ( ج 2 ص 289 ) .\r\n( 8 ) - رك : پادشاهنامه ( ج 3 ص 741 ) .\r\n","page_name":" 595 ","page_number":615},
  {"content":"\r\n\r\n« عبد اللطيف گجراتى لشكرخانى فكر تيز گردش مرحله‌پيماى جادهء سخن است ، و در پيرايش استعارات و آرايش عبارات دستى تمام داشت ، بر آيين نثرطرازان پيشين در شيوهء سخن داد نكته‌سنجى مىدهد ، و در باريكيهاى سخن نازك و رنگين ، طبع روانش مانند آب در ريشه‌هاى گل فرورفته آن باريكىها را به روى آب مىآورد ، اگرچه معنى غريب در كلامش كمتر است ، اما سخنانش آيينه‌وار صاف و ساده و خيالاتش كه انديشيده بىتوجيه بوجه احسن ازآن‌رو مىنمايد ، سابق صاحب مدار معاملات لشكر خان مشهدى بود ، بعد از ترك منصب آن والامكان در سركار جهان مدار به خدمت ديوانى تن و خطاب عقيدت خان و منصب هزارى و چهارصد سوار سرافرازى يافت « 1 » ، چندى بتحرير ايام دولت ابدطراز مىپرداخت ، آخر از نكته‌گيرى ارباب حسد از خدمت مذكوره معاف و مرفوع القلم گشت ، بر مثنوى مولوى روم شرحى متين نوشته و ديباچه‌يى رنگين بقلم آورده ، بعد از مطالعهء آن معلوم مىگردد كه پاى قلمش در آشوبگاه سخن نلغزيده و بدقايق معنى خوب وارسيده » « 2 » .\r\nو چنان كه خود در مقدمهء لطائف اللغات نوشته است ، مثنوى معنوى را تدريس مىكرده « 3 » .\r\nتأليفات عبد اللطيف عبارتست از :\r\n1 - لطائف اللغات يا فرهنگ مثنوى كه در لكهنو بسال 1877 ميلادى و در كانپور بسال 1905 و در طهران بسال 1319 شمسى ( بضميمهء مثنوى از طرف كلالهء خاور ) بطبع رسيده است .\r\n\r\n\r\n","description":"","footnote":"\r\n( 1 ) - در پادشاهنامه ( ج 3 ص 741 ) ذيل ارباب مناصب آمده است كه : « عقيدت خان هشت‌صدى پنجاه سوار ، سال دوم ازين دور رخت هستى بربست » و مؤلف هر دورى را از جلوس شاهجهان ده سال گرفته كه آغاز آن 1037 است و سال دوم از دور دوم 1049 مىشود .\r\n( 2 ) - رك : عمل صالح ، ج 3 ص 437 - 438 .\r\n( 3 ) - رك : چاپ كلالهء خاور ( ص 1 ) .\r\n","page_name":" 596 ","page_number":616},
  {"content":"\r\n\r\n2 - لطائف المعنوى من حقايق المثنوى در شرح ابيات مشكلهء مثنوى ، چاپ كانپور در 1292 .\r\n3 - مرآة الحقائق در شرح حديقهء سنائى ، نسخه : كتابخانهء مركزى دانشگاه ضميمهء مجموعه‌هاى شمارهء 3176 و 3318 .\r\n4 - تصحيح مثنوى موسوم به نسخهء ناسخه ، نسخه‌هاى آن فراوانست و در غالب كتابخانه‌هاى عمومى و خصوصى يافت مىشود ، از جمله در مجلس دو نسخه هست كه حواشى يكى از آن دو به خط عبد اللطيف است . دوست دانشمند من آقاى اديب برومند هم نسخهء زيبايى در كتابخانهء خصوصى خود دارد كه بعضى حواشى آن به خط عبد اللطيف است ، و بجاى امضاء « هو اللطيف » رقم كرده است .\r\n5 - مرآة المثنوى ، عبد اللطيف ديباچه‌هايى را كه بر شش دفتر مثنوى تصحيح شده خود نگاشته بوده ، جدا كرده و ديباچهء هفتمى بر آن نوشته و آن را مرات المثنوى نام نهاده ، و تاريخ پايان يافتن اين كار را كه بسال 1032 انجام يافته ، درين بيت آورده است :\r\n منهىّ عقل سال تمامىّ آن بصدق * گفت « انصرام يافته ديباچهء لطيف » \r\nبراى نسخه و تفصيل بيشتر ، رك : فهرست مشكات ، ج 2 ص 225 - 227 » .\r\nنيز براى اطلاع از احوال و آثار ملا محمد صوفى مازندرانى متخلص به محمد رك : تذكرهء ميخانه با تصحيح و تحشيهء نگارنده ، ص 476 - 494 .\r\nنسخه‌يى از ديوان صوفى جزو مجموعهء شمارهء 1018 كتابخانهء سلطنتى است ، و نسخهء ديگرى در كتابخانهء آستان قدس بشمارهء ( 541 / 4751 ) مورخ 1026 شامل هزار و دويست بيت موجودست ، 14 و نسخه‌يى هم از آن بندهء نگارنده دارد .\r\n\r\n","description":"","footnote":"","page_name":" 597 ","page_number":617},
  {"content":"\r\n\r\n\r\nخلاصة الكلام تأليف على ابراهيم خليل خان بنارسى متخلص به خليل در 1198 ه ق\r\nشامل تراجم هفتاد و هفت تن از مثنوىسرايان و ذكر منتخباتى مفصل از مثنويهاى حماسى يا پندى يا عرفانى به ترتيب الفبا از اسدى طوسى تا هلالى استرآبادى كه در 1198 كامل شده است .\r\nآغاز : « تعالى اللّه ما قاصرفهمان كوته‌بيان را چه يارا كه زبان به حمد و ثناى متكلم بىزبان توانيم گشود ، و ذات بىنشان مبدع كون و مكان را كه بفهم و ادراك و عبارت درنگنجد دانيم ستود » .\r\nدر سبب تأليف و بيان مآخذ چنين مىگويد : « . . . ابجدخوان لوح تعليم اضعف - العباد على ابراهيم همواره خيال در خاطر مىبست كه احوال و افكار اين طايفه را نگاشتهء كلك بيان گرداند ، و بدين‌وسيلهء جليله از دفترخانهء روزگار برات هستى جاويد بنام خود ستاند ، تا آنكه در سنهء سيزدهم از عهد خلافت پادشاه اسلام . . . شاه عالم پادشاه غازى آهنگ ترتيب اين تذكره پيش گرفت ، و بانتخاب اشعار همت برگماشت ، مخفى نماند كه مقصود از تأليف تذكرهء شعرا نمايش سليقهء انتخاب و ايراد اشعار گزيدهء اولو الالباب است ، و گرنه احوال و اوصاف اين زمره را ورق‌ورق نگاشتن ، نه از محسنات شيوهء بيان خواهد بود نه از ضروريات ، چه بفحواى كل اناء يترشح بما فيه ، كلام شاعر بر اندازهء فطرت و استعدادش دليل مبرهن تواند بود ، آرى صاحب تأليف را حفظ ناموس اخبار گذشتگان و حاضران اين‌قدر لازمست كه در مولد و منشأ و اصل و نسل و سال وفات و مدفن ايشان از جادهء تحقيق انحراف نكند و از غائلهء جانبدارى و غرض‌انديشى زشت را به خوبى و خوب را بزشتى واننمايد .\r\nبهر حال حقير مؤلف در مراعات شرايط مذكوره تا مقدور مجوز تقصير نشده و بهنگام تأليف بسيارى از تذكره‌هاى قديم و جديد مثل تذكرهء دولتشاه و خلاصة - الاشعار و زبدة الافكار و مآثر رحيمى و تذكرهء طاهر نصرآبادى و تقى اوحدى و ناظم\r\n\r\n","description":"","footnote":"","page_name":" 598 ","page_number":618},
  {"content":"\r\n\r\nتبريزى و كلمات الشعراء و مجمع النفائس و رياض الشعراء و تذكرهء شيخ محمد حزين و تذكرهء گل رعنا و سرو آزاد و غيره از كتب تاريخ در پيش نظر داشته است .\r\nخلاصه اينكه درين دفتر خجسته آثار از اقسام شعر غير از ابيات مثنوى نگارش‌پذير كلك بدايع‌نگار نگشته ، بانصاف حرف مىزنم ، نه لاف مىسرايم ، كه اين تذكره را به چند وجه از تذكره‌هاى ديگر امتياز و اختصاص حاصلست ، يكى آنكه افسانه‌هاى غريب چه از جنس قضاياى رزميّه ، و چه از نحو قصص عشقيه ، و مدح و ذمايم اشياى كونيه از هر نوع در آن آماده است .\r\nديگر آنكه در حال انتخاب مثنويات مبسوطه مثل گرشاسب‌نامهء اسدى طوسى ، و شاهنامهء فردوسى و حملهء حيدرى و شاه‌جهان‌نامهء كليم و قدسى و غيره بلعجب صنعتى به كار رفته كه ابيات سنجيده از ساير داستانهاى منتخب عنه به نحوى فراهم آورده شد ، كه ربط معنوى ابيات و سلسلهء افسانه ، روى گسيختگى و درهمى نديد ، بالجمله مدار ارتباط بر انتقال ابيات داستانى بداستانيست .\r\nسالى چند اين سرگردان دبستان دانايى شب از روز بازندانست ، و صحبت از خلوت متميز نتوانست كرد ، تا اين صنعت لزوم ما لا يلزم صرف شيوهء انتخاب گرديد ، هركه نسخه‌هاى منتخب عنه را از آغاز تا انجام به نظر امعان ديده باشد ، قدر اين منتخب را بهتر خواهد شناخت ، و به درد تلاشهاى اين مؤلف حقير خواهد رسيد ، و آنچه از منظومات با قصص طولانى تعلق‌پذير نبود ، بىتصرف تقديم و تأخير ، ابيات بر وفق ترتيب نسخهء اصلى در سلك انتخاب كشيده شد .\r\nچون بسيج هنگامه‌آرايى در سويداى دل نبود ، و عزيمت معركه‌گيرى و دكاندارى پيرامون خاطر نگشت ، مدتى دراز مسوّدات منتخبات ، بيكار و معطل افتاده بود ، المنة للّه كه درين اوان سعادت اقتران كه منصب وزارت بشوكت و جاه چشم و چراغ روزگار ، بيداربخت خجسته آثار ، نور جبين اقبال ، و تاب جبههء اجلال ، آصف الدوله ، جملة الملك ، وزير الممالك يحيى خان بهادر هزبر جنگ بلندپايه ، و حكومت بلاد مشرقى هند باقبال فرخنده‌راى خجسته منظر فرخ طالع ، بلنداختر ملك‌گير\r\n\r\n","description":"","footnote":"","page_name":" 599 ","page_number":619},
  {"content":"\r\n\r\nعالم‌آرا ، عدوبند كشورگشا ، امير الممالك عماد الدوله كورنر جنرل وارن هيستنگز بهادر جلادت جنگ ، بافر فريدونى همسايه است ، اين مجموعهء همايون كه يك‌صد و هشتاد و هشت مثنوى در آن مندرجست در بلدهء بنارس روى تمامى ديد ، و باسم خلاصة الكلام موسوم گشت ، و چون خامهء حساب‌دان بشيوهء رمزيابى شتافت ، سال خاتمت را با سنهء يك‌هزار و يك‌صد و نود و هشت هجرى و بيست و هفت جلوسى مطابق يافت ، اميد از دشوارگزينان خرده‌بين آنكه چون اين مجموعهء محامد پيشينيان را با معان نظر و تأمل گزين درنگرند ، اگر سهوى و خطايى نمودار افتد ، بفحواى مصرع ، بدان را بنيكان ببخشد كريم ، در اصلاح كوشند ، و طيلسان عفو بر آن پوشند » .\r\nاين تذكره در نوع خود ممتاز و بسيار مغتنم است ، و الحق جاى آن دارد كه به صورت كاملترى طبع و انتشار يابد .\r\n\r\nنسخه :\r\nليندزيانا ، ص 177 ش 318 تاريخ در حدود 1790 م ، بادلين ، ش 390 مورخ 1246 ، بانكىپور ، ج 8 ( در دو مجلد ) ش 704 و 705 ( از آخر جلد اول افتادگى دارد ، و از اول حرف دال تا صاد را فاقدست ) تحرير اين نسخه از قرن سيزدهم هجريست .\r\n« استورى ، 1 : 777 »\r\nكتابخانهء مركزى دانشگاه تهران ، ش 1721 ( نسخهء عكسى بادليان ) ، كتابخانهء شخصى آقاى دكتر ذبيح اللّه صفا ( نسخهء عكسى بادليان ) ، و بنده ازين نسخه استفاده كرده‌ام ، نسخه‌ايست بقطع بزرگ داراى سرلوح زيبا و به خط نستعليق بسيار خوش نوشته شده است .\r\n\r\nفهرست اسامى شعرا\r\n\r\nجلد اول\r\n1 - حكيم اسدى طوسى ص 3 2 - خليفه ابراهيم دهلوى ص 27 3 - عنايت خان آشنا 38 4 - شيخ ركن الدّين اوحدى 41 5 - اهلى شيرازى 58 6 - ميرزا ابراهيم ادهم 75\r\n\r\n","description":"","footnote":"","page_name":" 600 ","page_number":620},
  {"content":"\r\n\r\n7 - محمد سعيد اشرف 78 8 - سراج الدّين عليخان آرزو 87 9 - سيد ابو طالب فندرسكى اصفهانى 91 10 - ميرزا محمد رفيع خان باذل 100 11 - ميرزا عبد القادر بيدل 142 م : 1132 12 - شيخ بهاء الدّين محمد بهائى 199 13 - ميرزا محمد سعيد تنها 205 14 - ملا عليرضا تجلى اردكانى يزدى 209 م : 1088 15 - مير افضل ثابت الله‌آبادى 212 16 - خواجه حسين ثنائى 219 17 - ميرزا جعفر آصف‌خان قزوينى 230 18 - ملا عبد الرحمن جامى 246 19 - شيخ محمد على حزين 386 20 - ميرحسينى غورى هروى 399 م : 718 21 - خواجه حافظ شيرازى 409 22 - حميد الدّين لاهورى 412 23 - خسرو دهلوى 416 24 - خواجوى كرمانى 605 25 - امتياز خان 715 26 - حكيم افضل الدّين خاقانى 718 27 - مولانا شاه داعى 726 28 - ذوقى سمرقندى 730 29 - عاقل خان رازى 730 30 - ميرزا رضى ارتيمانى 748 31 - ملك محمد رابط 751 32 - مولانا زلالى 754 33 - حكيم سنائى 815 34 - شيخ سعدى شيرازى 843 35 - سلمان ساوجى 861 36 - محمد قلى سليم 879 37 - مىرسند كاشى 903 38 - حكيم شرف الدّين شفائى 907 39 - صادق بيگ صادقى 940 40 - حسينا صبوحى 941 41 - ضميرى همدانى 941 42 - كمال الدّين ضميرى اصفهانى 942\r\n\r\nفهرست جلد دوم\r\n43 - ملا طغراى مشهدى 942 44 - ملا ظهورى ترشيزى 984 45 - شمس الدّين محمد عصار 1024 46 - مولانا عارفى 1050 47 - على سرهندى 1054 48 - ملا عرفى 1064 49 - عبد الجليل واسطى بلگرامى 1071 50 - شيخ فريد الدّين عطار 1082\r\n\r\n","description":"","footnote":"","page_name":" 601 ","page_number":621},
  {"content":"\r\n\r\n51 - محمد اكرام غنيمت 1120 52 - مير شمس الدّين فقير 1137 53 - حكيم فردوسى طوسى 1052 54 - فخر الدّين اسعد جرجانى 1217 55 - شيخ ابو الفيض فيضى فياضى 1236 56 - ملا فوق الدّين احمد فوقى 1283 57 - حاجى محمد جان قدسى 1291 58 - ميرزا قاسم جنابدى 1350 59 - ملا كاتبى نيشابورى 1366 60 - ابو طالب كليم 1386 61 - محمد كاظم كريم 1463 62 - مسيحاى پانىپتى 1479 63 - محمد محمود مسكين 1487 64 - مير قمر الدّين منت 1489 65 - ملا ابو البركات منير 1528 66 - مكتبى شيرازى 1536 67 - مير سيد على مهرى 1573 68 - مولوى جلال الدّين رومى 1577 69 - شيخ نظامى 1636 70 - ناظم هروى 1792 71 - مير عبد العالى نجات اصفهانى 1816 72 - ميرزا طاهر وحيد 1819 73 - وحشى بافقى يزدى 1853 74 - محمد رفيع واعظ قزوينى 1882 75 - ملا هاتفى جامى 1892 76 - ملا بدر الدّين هلالى 1946 77 - مير يحيى كاشى 1966 اين فهرست از روى نسخهء عكسى بادليان متعلق به استاد دانشمند آقاى دكتر ذبيح اللّه صفا رئيس دانشكدهء ادبيات تهران نوشته شد ، و عنوان آن چنين است : « فهرست اسامى شعراى تذكرهء خلاصة الكلام من تأليف نواب امين الدوله عزيز الملك على ابراهيم خان بهادر نصير جنگ المتخلص به خليل كه آن مشتمل بر دو جلدست ، با رعايت ترتيب نام هريك شاعران بقيد تعداد صفحه كه نام شاعر در كدام صفحه است ، مرقوم قلم مىگردد ، تا طالب را در برآوردن نام شاعر آسان باشد » .\r\nمؤلف خلاصة الكلام در احوال ميرزا جعفر آصف‌خان قزوينى مىنويسد كه وى :\r\n« با والد خود مسمّى به آقا ملا در اوان جوانى وارد هندوستان شده بوساطت عموى خويش ميرزا غياث الدّين مخاطب به آصف‌خان پدر نورجهان بيگم بملازمت اكبر پادشاه شرف‌اندوز گشته بمنصب دوستى و همراهى آصف‌خان مذكور اختصاص يافت ، چون\r\n\r\n","description":"","footnote":"","page_name":" 602 ","page_number":622},
  {"content":"\r\n\r\nطبع غيور آن والاتبار راضى بر آن نشد ، ترك آمدوشد دربار و الا نمود ، و اين حركت بر خاطر پادشاه گران آمده حكم فرمود كه اگر بهمراهى عموى خود راضى نيست به بنگاله رفته داخل متعينه‌هاى خانجهان صوبه‌دار آنجا باشد . . . الخ » .\r\nو دربارهء مثنوى خسرو شيرين او مىگويد كه : « . . . امّا آنچه معلوم محرّر اين اوراق شد ، شاعر مذكور از جنس سخنوران قوىحال نيست ، اكثر ابيات برجسته‌اش را نقد معانى ديگران در ذيل ، و مجموع كلامش را شتر گربه خيل در خيل است ، و دوسه نوبت از آغاز تا انجام ديده ، از دو هزار و دوصد و شصت بيت اصل ، ششصد و سى و سه بيت باستصواب خواجه عبد اللّه سلّمه اللّه بانتخاب رسيده ، و درين منتخب اكثر جا تصرفات شايسته به كار رفته ، اكنون كه هر بيت اين مثنوى از جاى خود سفر كرده و بغربت دور افتاده اگر در نظر بيننده اصل آن درآيد ، بر زمرهء منكران قلب ماهيّات هزار نكته خواهد گرفت » .\r\n« خلاصة الكلام ، ص 230 »\r\nميرزا غياث الدّين محمد طهرانى هيچ‌گونه نسبتى با ميرزا جعفر آصف‌خان قزوينى نداشته ، و در زمان اكبر پادشاه منصب او از سيصدى تجاوز نكرده و ترقى او در زمان اين پادشاه تا ديوانى كابل بوده كه در سال 1003 بدان نامزد گرديده و ميرزا جعفر آصف‌خان در ورود به هند و مقام و منصب ازو پيشتر و بيشتر بوده و عمدهء ترقى ميرزا غياث بيگ در زمان جهانگير پادشاه و از سال 1020 ( هفتمين سال جلوس او ) شروع شده كه دخترش مهر النساء به عقد جهانگير درآمده و مخاطب به نورجهان بيگم گرديده ، وى نيز بوكالت كل و منصب شش‌هزارى ذات و سه‌هزار سوار و علم و نقاره بلندپايه گرديده ، ولى از آغاز جلوس جهانگير پادشاه ( - 1014 ) خطاب اعتماد الدوله داشته است .\r\n« رك : تذكرهء ميخانه ، ص 160 و 441 ، حواشى نگارنده » .\r\nعموم تذكره‌نويسان معتقدند كه بعد از شيخ اجل نظامى گنجوى كمتر كسى\r\n\r\n","description":"","footnote":"","page_name":" 603 ","page_number":623},
  {"content":"\r\n\r\nاز شعراى مثنوى خسرو شيرين به خوبى ميرزا جعفر آصف‌خان گفته است « 1 » ، و وى در غزل نيز طرز وقوع را نيكو تتبع كرده بود ، به‌هرحال و بفرض آنكه ابيات مثنوى وى غث و سيمين و يا بقول مؤلف شتر گربه باشد ، تذكره‌نويس حق ندارد از جادهء امانت قدم فراتر گذارد و بدخل و تصرف در شعر صاحبان تراجم خود را مجاز شمارد . « 2 »\r\n\r\nترجمهء مؤلف :\r\n« خليل على ابراهيم خان بنارسى مخاطب به امين الدوله عزيز الملك نصير جنگ ، در به دو حكومت سركار انگريزى داروغهء عدالت شهر بنارس بود ، طبع مستقيم و ذهن سليم داشت ، و تذكرهء صحف ابراهيم ازوست .\r\n نه دلم دهد اجازت كه دمى گذارم او را * نتوان و طاقت اينكه نگاه دارم او را \r\n* * *\r\n كارم اى يار مشكل افتادست * كه مرا كار با دل افتادست \r\n* * *\r\n پرده‌داران ز حسد پرده دران افتادند * ور نه ربط من و او قابل اظهار نبود\r\nلخت‌لخت جگر از چشم ترم ريخته است * دامنم ور نه خليل اين همه گلزار نبود » \r\n« روز روشن ، ص 202 »\r\nخليل غير از خلاصة الكلام و صحف ابراهيم تذكره‌يى هم در احوال شعراى ريخته دارد بنام گلزار ابراهيم ، وفاتش در 26 جمادى الاولى سنهء 1208 ه در بنارس واقع شده و در جوار مزار شيخ محمد على حزين لاهيجى در جايى كه قبلا خريدارى و براى اين منظور تهيه كرده بود مدفونست .\r\n\r\n\r\n","description":"","footnote":"\r\n( 1 ) - براى ملاحظهء قسمتى از ابيات اين منظومه بتذكرهء ميخانه رجوع شود .\r\n( 2 ) - نمونهء خوب تراجم خلاصة الكلام در ذيل تذكرة المعاصرين حزين مذكور افتاد .\r\n","page_name":" 604 ","page_number":624},
  {"content":"\r\n\r\n\r\nخير البيان تأليف شاه حسين بن ملك غياث الدّين محمود بهارى سيستانى در 1016 ه\r\nتذكرهء عموميست مشتمل بر مقدمه و دو فصل و خاتمه و ختم خاتمه بشرح ذيل :\r\nمقدمه در تاريخ پيغمبر اسلام و احوال دوازده امام و تاريخ صفويه .\r\nفصل اول در ذكر شعراى قديم .\r\nفصل دوم در احوال شعراى جديد .\r\nخاتمه در تراجم شعراى دربارى .\r\nختم خاتمه در ذكر علماء ، و ترتيب تراجم در هر قسمت الفباييست .\r\nآغاز : « شكر توفيق شكرگزارى حمد يكتاييست كه تشنگان باديهء اعتقاد را بسرچشمهء آب حيات معرفت رسانيده . . . » .\r\nانجام :\r\n « بتاريخى ز اتمامش دل آسود * كه از هجرت هزار و شانزده بود » \r\nمؤلف در سالهاى 1035 - 1036 هجرى اين تذكره را كامل‌تر كرده و به شاه‌عباس ماضى تقديم داشته است .\r\n\r\nنسخه :\r\nذيل ريو ، ش 108 ، تهران كتابخانهء شخصى آقاى فخر الدّين نصيرى بقطع رحلى در 375 صفحه و بسيار مغلوط ، و كتابخانهء شخصى استاد فقيد عبد العظيم قريب گركانى ( آغاز و انجام اين نسخه افتادگى دارد و تحرير آن از قرن يازدهم است ) .\r\nاصفهان ، كتابخانهء شخصى آقاى محمد صدر هاشمى ، ( بقرار اطلاع اين نسخه را آقاى دكتر فاروقى با عكسى از نسخهء لندن كه در دست دارند مقابله و تصحيح و براى چاپ آماده مىكنند ) .\r\nبسيارى از تراجم قسمت عصرى تذكرهء خير البيان دقيق و قابل اعتمادست ،\r\n\r\n","description":"","footnote":"","page_name":" 605 ","page_number":625},
  {"content":"\r\n\r\nولى در بعضى موارد مؤلف آن سهل‌انگاريهاى عجيبى كرده است ، از جمله اينكه در ترجمهء قيدى شيرازى مىنويسد :\r\n« قيدى بصفت تقوى و صلاح آراسته و بفضيلت و آداب علوم پيراسته بود ، از غايت صلاح تخلص قيدى نموده ، هواى هند در سر او افتاده ، بعد از وصول بدان ديار نزد پادشاه معزز گرديد ، فيما بين مولاناى مذكور و آصف خان ربط كلّى بهم رسيده مدتها به گفتن اشعار آبدار مواظبت داشت ، و بموايد احسان اكابر آن ديار محظوظ بود ، و بالاخره باجل طبيعى درگذشت » .\r\nتقى الدّين كاشى كه از معاصران ويست مىنويسد : « . . . در مذهب اهل سنت و جماعت بغايت متعصب و مقيد بود ، در زمان ظهور دولت شاه اسماعيل ثانى از شيراز بدار السلطنهء قزوين آمده و اظهار مذهب و عقيدهء خود نمود و بواسطهء اظهار اين عقيده مشمول انعام آن پادشاه گشت ، اما هنوز از خزانهء افضال آن پادشاه سليمان حشمت بهره‌مند نگشته بود كه قضيهء فوت آن پادشاه عادل سيرت دست داد ، و مولانا از آن اظهار پشيمان شده خجلت‌زده و شرمسار از قزوين روى بديار خود نهاد . . . الخ » و تقى الدّين اوحدى مؤلف عرفات مىگويد : « . . . يك‌دو سال قبل از رفتن مخلص نوبت اول به شيراز ، وى با قدرى شيرازى تعشق مىورزيد ، و وى را جذب كرده با هم به هند رفتند ، ( در ترجمهء قدرى تاريخ اين سفر را 987 نوشته است ) و مدتها با يكديگر در آن اراضى سياحت نموده عاقبت يك‌جهتانه با هم درگذشتند ، وى در لاهور به خدمت اكبر پادشاه رسيد ، و جهت گفتارهاى ناهنجار از رفتار ترقى بازماند » و به‌طورىكه امين احمد رازى در ترجمهء قدرى شيرازى نوشته است : « در هنگام معاودت چشم بد روزگار به دو رسيده در درياى زخّار عمان طعمهء نهنگ جان‌ستان گرديد » كه درين سفر قيدى هم با وى بوده و بقول تقى اوحدى عاقبت يك‌جهتانه با هم درگذشتند .\r\nو نيز مؤلف خير البيان در ترجمهء حالتى تركمان مىنويسد :\r\n« قاسم بيگ حالتى در اصل يزدى است ، و برادر ميرزا محمد حكيم است ، و در مبادى حال به تحصيل علوم و كسب كمال سعى جميل نموده ، پايهء سخنورى و رتبهء\r\n\r\n","description":"","footnote":"","page_name":" 606 ","page_number":626},
  {"content":"\r\n\r\nدانش‌گسترى يافت ، اكثر اوقات انيس و جليس سلطان ذوى الاقتدار مسيّب خان تكلّو مىبود ، و در آن اوقات ارادهء سفر هندوستان نموده بملك دكن شتافته و به خدمت نظام شاه رتبهء عظيم يافته . . . »\r\nبه‌طورىكه تقى الدّين كاشى مؤلف تذكرهء خلاصة الاشعار و ساير تذكره‌نويسان نوشته‌اند ، مولد و منشاء حالتى تهران بوده ، در اوايل حال در دارالمؤمنين كاشان نزد علامة الزّمان مولانا ابو الحسن به تحصيل پرداخته ، در زمان شاه‌طهماسب به قزوين رفته و چندى در آنجا نيز كسب كمال كرده ازآن‌پس در بقعهء شاهزاده حسين بتدريس مشغول شده و هرگز به هندوستان نرفته است .\r\nهمو در ترجمهء سيد محمد جامه‌باف مىنويسد :\r\n« سيد محمد جامه‌باف از بلدهء هرات است ، و در زمان ايالت محمد خان شرف - الدّين اوغلى در هرات به گفتن اشعار اشتغال داشته و بسيار صاحب استعداد بوده و بيشتر اوقات به گفتن رباعى طبع سيّد مايل بوده » .\r\nسيد محمد جامه‌باف از سادات مشهد مقدس است ، در شعر فكرى تخلص داشته و به مير رباعى معروف بوده ، تقى الدّين كاشى گويد : « در اوايل حال شاعرى از خويشان خود رنجيده از مشهد بجانب دارالسلطنهء هرات رفت ، و چندگاه ساحت آن ولايت را بيمن مقدم شريف مشرف داشت ، و در آن مدت با اصحاب حال و ارباب كمال باحسن وجهى سلوك مىنمود ، چنانچه در محل مراجعت بصوب وطن مألوف ، خاطر ايشان از آن مفارقت آزرده گشته ، انواع كلفت و دماغ خشكى به ايشان راه يافت ، و بعد از آن باندك زمانى باز از آنجا به طرف ديار هند شتافت . . . » و ملا عبد القادر بدائونى در جلد سوم منتخب التواريخ ( ص 295 ) آورده است كه : « فكرى - سيد محمد جامه‌باف مشهور به مير رباعى است ، درين وادى خيّام زمانه است ، در سفر جونپور در سنهء ثلث و سبعين و تسعمائه ( 973 ) از عالم رفت ، و « مير رباعى سفر نمود » تاريخ شد » .\r\n\r\nترجمهء مؤلف :\r\n« مفخر الامجاد ، بقية الاكابر ، زبدة الزمان ملك‌شاه حسين غياث سيستانى بغايت\r\n\r\n","description":"","footnote":"","page_name":" 607 ","page_number":627},
  {"content":"\r\n\r\nعالىمرتبت ، بلندفطنت ، كامل‌طبيعت ، خوش‌فهم ، دانا ، بجميع امور تواناست ، بوكالت ملك جلال الدّين ملك نيمروز « 1 » بكرات قيام مىنمود ، و درين ازمنه مرخص شده به زيارت بيت اللّه مشرف شده مراجعت نمود ، الحق باقسام سخن قادرست و به همه روشى استاد ، حين مرور سيستان بصحبت وى رسيدم ، الحق از مستعدان زمانست ، و وى تتبع تحفة العراقين كرده « 2 » و تذكرة الشعرائى نيز مىنوشت « 3 » ، و او راست :\r\n\r\n\r\n","description":"","footnote":"\r\n( 1 ) - هم در عرفات ( برگ 198 ) مذكورست كه : « ملك نيمروز اصالت و عاليشانى ، شمع شبستان جلالت و بلندمكانى ملك جلال الدّين سيستانى بفر دولت شاه‌عباس مالك ممالك موروثى خودست ، درين ايام به زيارت مكهء معظمه توفيق يافته ، قائل حين مسافرت هند در قندهار بصحبت وى سه ماه متوالى در رسيده و آن ايام زمانى بود كه امراى قزلباش با وى همراه محاصرهء قندهار نموده بودند ، و شاهى بيگ خان كه آخر به خان دوران ملقب شد و از امراى شاه نور الدّين جهانگير بن اكبر پادشاه بود ، در ارگ قندهار متحصن بود و جنگى و عظيم پرخاشى در ميانه واقع بود ، سپاه امراى قزلباش و نيمروز با لشكر جغتاى يوما فيوما صف در صف كشيده محاربات عظيمهء كثيره رخ مىنمود ، و بنده در آن‌وقت قصيدهء قندهار رديف مبتنى بر حالات عسكرين مذكور گفته‌ام و سه ماه در آنجا با درويش بيگ ايلچى شاه‌عباس و ايلچيان [ شاه جهانگير 
  ] بن اكبر شاه و شاهزاده خسرو همه همراه بوديم ، و با جمعى از ياران قراردادهء ايران كه اسامى بعضى بتقريب جابجا مذكور خواهد شد رفاقت داشتيم ، اما ملك جلال - الدّين را دستگاه كمال رفيع و پايگاه جلال وسيعست ، فطرتش عاليست و رفعتش متعالى ، ليكن اگر همتش در خور فطرت بودى يمكن كه ترفيات عظيم نمودى ، و بصفات عاليه دررسيدى گويند در سنهء 1029 شاه‌عباس او را بقتل آورد ، و له :\r\n صد رخنه در دلم ز خدنگ نظر كند * تا راه آرزو بدلم بيشتر كند » \r\n( 2 ) - نام اين مثنوى تحفة الحرمين است ، در شرح مسافرت مكهء او كه بسال 1017 هجرى سروده است .\r\n( 3 ) - نيز ازوست كتاب احياء الملوك در تاريخ سيستان كه در 1028 پايان پذيرفته و به اهتمام آقاى دكتر منوچهر ستوده با حواشى و تعليقات و فهارس در 617 صفحه بسال 1344 از طرف بنگاه ترجمه و نشر كتاب بطبع رسيده است ، براى اطلاع بيشتر از احوال مؤلف رجوع شود بمقدمهء آقاى دكتر ستوده بر كتاب مزبور .\r\n","page_name":" 608 ","page_number":628},
  {"content":"\r\n\r\n كشتى نه كه دوزخى فسرده * يك تابوت و هزار مرده\r\nدريا نه كه عالمى پر از موج * گاهى بحضيض و گاه در اوج \r\n* * *\r\n آتش به دو دست خويش در خرمن خويش * من خود زده‌ام ، چه نالم از دشمن خويش\r\nاى واى من و دست من و دامن من * كس دشمن من نيست منم دشمن خويش ( كذا ) \r\n* * *\r\n هر قطره اشك در كف آزار خاطرست ! * از بخت تيره‌روزى و از ما گريستن » \r\n« عرفات ، برگ 375 »\r\n\r\nخيرات حسان ترجمه و تأليف محمد حسن خان مراغى اعتماد السلطنه در 1304 ه ق\r\nدر حالات نساء مشهوره از ايرانى و ترك و عرب و هندى و حبشى مسلم و غير مسلم است به ترتيب الفبا از آمنهء بنت وهب تا يهبّ اللّه الحبشيّة با تكمله‌يى در ذكر بعضى حكايات و نوادر كه از نساء شاعره شنيده شده و صاحبان آن به‌درستى معلوم نيستند ، بالا حقه‌يى در ترجمهء فاطمه سلطان خانم و مريم خانم ، در سه مجلد و هر مجلد داراى ضميمه‌يى مشتمل بر فهرست اسامى سلاطين قاجار و مدت سلطنت و عمر هريك و ذكر شاهزادگان و تشكيلات دولتى و ادارى مملكت و متصديان مشاغل و ارباب مناصب ، و مجلدات سه‌گانه به ترتيب در سنوات 1304 و 1305 و 1307 ه ق در تهران به خط نسخ محمد صادق شمس الكتاب بطبع رسيده است .\r\n\r\n","description":"","footnote":"","page_name":" 609 ","page_number":629},
  {"content":"\r\n\r\nمؤلف پس از يك براعت استهلال كه چون سحر حلالست مىنويسد كه : « بايد غافل نبود و غفلت ننمود كه در اين جهان زنان بوده‌اند كه در زير مقنعه كله‌داريها نموده‌اند ، در فهم حقايق اجتهادى كرده ، و در حل غوامض تحقيقى انيق آورده .\r\n لشكر شكسته‌اند ، كشور گرفته‌اند * صد كار كرده‌اند ، صد راه رفته‌اند \r\nو ارباب سير و مصنفين تراجم احوال كه ماضى را باستقبال معرفى مىكنند ، و اعمال گذشتگان را كليد ترقى و تكميل آيندگان قرار مىدهند ، از آنها به‌درستى ذكرى نكرده‌اند ، و خبرى نياورده‌اند ، و چنين اتفاق افتاد كه كسى از صحابيّه حديث نمود ، و آنچه گفت از تابعيّه بود ، از آن روز مصمّم شدم كه در حالات نساء مشهوره استقصا كنم ، و باستمداد رجال اهل‌فن ، طرحى براى اين بنا ريزم ، از حسن اتفاق ، درينحال و خلال ، كتاب مشاهير النساء از مؤلفات اديب اريب و بارع لبيب ، محمد ذهنى افندى دام افضاله بدست آمد . . . به حق سبقت ، ترجمهء آن را اساس قرار داده ، معلومات خود را با بعضى تصرفات كه به نظر فاتر درست مىآمد ، بران افزودم ، و بنگارش احوال خيرات حسان ابتدا نمودم . . . »\r\nدرين سه جلد كتاب فقط ذكر پنجاه و دو تن از شاعره‌هاى فارسى زبان آمده و ترجمهء بعضى از آنها مكررست .\r\nاضافات مترجم برين تذكره منقولست از تذكرهء آتشكده تأليف آذر بيگدلى ، و نقل مجلس تأليف محمود ميرزاى قاجار ، و تاريخ عضدى تأليف عضد الدوله احمد ميرزاى قاجار .\r\nدر جلد اول ( ص 69 ) ذكر پادشاه خاتون صفوة الدّين كرمانى آمده و همان ترجمه در جلد سوم ( ص 47 ) بعنوان لاله خاتون تكرار شده است .\r\nحجابى گلپايگانى مذكور در جلد اول ( ص 99 ) بضبط خلاصة الاشعار مرد بوده و بسال 988 كشته شده و درين كتاب از طايفهء نسوان قلمداد گشته است .\r\nمهر النساء بيگم مذكور در جلد اول ( ص 110 ) همان نورجهان بيگم مسطور\r\n\r\n","description":"","footnote":"","page_name":" 610 ","page_number":630},
  {"content":"\r\n\r\nدر جلد سوم ( ص 127 ) است .\r\nرابعهء اصفهانيّه مذكور در جلد اول ( ص 141 ) رابعهء قزدارى بلخى است .\r\nزيب النساء بيگم مسطور در جلد دوم ( ص 18 ) همان مخفى است كه در جلد سوم ( ص 77 ) ذكرش آمده ، و اشعارى كه در ذيل نام زيب النّسا درج شده از مخفى رشتى است و در صفحهء چهارم ديوانش چاپ شده ، و اشعارى كه منسوب به مخفى مذكور در جلد سوم است ، نه از زيب النسا بيگم مخفى تخلص است و نه از مخفى رشتى ، ولى غزلى كه در ذيل ترجمهء مجعول زيور شاملو ( ج 2 ، ص 49 ) ثبت گرديده متعلق به زيب النسا بيگم و مقطع آن چنين است :\r\n هركه آمد در جهان بودش خريدارى ، ولى * پير شد زيب النّسا او را خريدارى نشد \r\nشهباز دنبلى مذكور در جلد دوم ( ص 117 ) نام پدر صاحب ترجمه است و تخلّص وى صاحب است كه ذكرش در تكملهء زينة المدائح تاليف ميرزا صادق هماى مروزى آمده و اين دو بيت از قصيده‌ايست كه در مدح فتحعلى شاه سروده و در آن كتاب مسطورست :\r\n خرامد چون به خلوت‌خانهء مغرب شه خاور * كند ظاهر شهنشاه حبش از باختر افسر\r\nمكن نوميدش از خدمت كه صاحب را نمىباشد * بجز درگاه تو امّيدوارى از در ديگر \r\nاين كتاب را ميرزا محمد ملك‌الكتاب كتابفروش شيرازى دربست دزديده و با حذف نام اعتماد السلطنه و تغيير اسم كتاب به تذكرة الخواتين در بمبئى بطبع سنگى رسانيده و شرح آن در جاى خود مذكورست .\r\n\r\nترجمهء مؤلف :\r\n« اعتماد السلطنه محمد حسن خان پسر حاجى عليخان مقدم مراغه‌ايست ، و او يكى از رجال نامى و فعال آذربايجان بوده ، در تأسيس انجمن علمى و نشر جرائد رسمى و ترجمهء\r\n\r\n","description":"","footnote":"","page_name":" 611 ","page_number":631},
  {"content":"\r\n\r\nآثار مفيده ، و تأليف كتب نافعه سعى و كوشش فوق‌العاده داشته ، و بيشتر از يك ربع قرن بترقى و تعالى معارف مطبوعات ايران خدمت كرده است ، من‌جمله :\r\nدر سال 1286 رياست دارالطباعهء دولتى و دارالترجمهء همايونى با لقب صنيع - الدوله به او تفويض شده است .\r\nدر سنهء 1288 تمام روزنامه‌هاى دولتى و ملتى و علمى را بعهدهء او واگذار كرده‌اند ، كه روزنامهء ايران را بجاى آن سه جريده ، هفته‌يى سه شماره دائر نموده‌اند .\r\nدر تاريخ 1289 سالنامه و در سنهء 1293 روزنامهء علمى و در سنهء 1295 روزنامهء اطلاع نيم‌رسمى در تحت نظر و رياست او تأسيس يافته است .\r\nدر تواريخ 1299 و 1300 جزو اعضاى مجلس شوراى دولتى و وزير انطباعات گشته و تا آخر عمر ادارهء آن وزارتخانه را عهده‌دار بوده است .\r\nو در سنهء 1300 روزنامهء اردوى همايون و مجموعهء سياحت‌نامهء مصور كه منحصر به مسافرت دوم ناصر الدّين شاه به خراسان مىباشد ، هر دو در تحت نظر او به خط ميرزا رضاى كلهر در عرض راه ، طبع و نشر شده است .\r\nدر سنوات 1303 و 1306 بعضويت انجمن آسيايى پاريس و لندن انتخاب شده و در 1304 لقب اعتماد السلطنه را به او داده‌اند .\r\nبزرگترين تأليفات اين مؤلف يك سلسله كتابهاييست كه بعنوان سالنامه از تاريخ 1290 تا سال 1313 بانضمام كتابهاى مهم مانند تاريخ ايران مقتبس از اقوال مورخين غرب و شرق ، مرآة البلدان در جغرافى و تواريخ بلاد و ولايات ايران در چهار جلد تا حرف جيم ، منتظم ناصرى در تاريخ عمومى عالم به ترتيب وقايع سنين از اول هجرت تا سال 1300 هجرى در سه جلد ، مطلع الشمس تاريخ مشهد مقدس و ايالت خراسان در سه جلد ، خيرات حسان ترجمهء مشاهير النسوان تركى در سه جلد ، كتاب المآثر و الآثار در مآثر سلطنت ناصر الدّين شاه و تراجم احوال رجال و علما و فضلاى عهد او درر التيجان فى احوال بنى الاشكان راجع بتاريخ سلسلهء اشكانيان ايران من البدو الى الختم مأخوذ از احوال مورخين شرق و غرب در سه جلد ، التدوين فى احوال\r\n\r\n","description":"","footnote":"","page_name":" 612 ","page_number":632},
  {"content":"\r\n\r\nجبال شروين ، و ترجمهء خاطرات مادموازل مونت پانسيه دختر عموى لوئى 14 كه عبارت از يادداشتهاى پنجاه و اندسالهء اوست ، كلا در طهران ، و از جملهء ترجمه و تأليفات وى كتابيست بعنوان حجة السعادة فى حجة الشهادة كه مشتمل بر تواريخ و وقايع مهمهء عالم در تاريخ 61 هجرى و شرح شهادت حضرت حسين بوده ، به خط ميرزا باقر خوشنويس در تبريز بطبع رسيده است .\r\nو همچنين شرح حال كريستف كلمب و قصهء كاپيتان هاتراس و سرگذشت خانم انگليسى و داستان روبنصون سويسى و منطق الوحش پول دوقوق و تمثيل طبيب اجبارى مولير را او از السنهء خارجه به زبان پارسى ترجمه و نقل نموده و همهء آنها در طهران چاپ شده‌اند .\r\nمهمترين آثار وى وقايع يوميهء پانزده سالهء اواخر عمر اوست ، كه از 1298 تا 1313 هجرى به شكل انتقاد مرقوم داشته ، و مجموعه آن از حيث تاريخ فوق‌العاده حائز اهميت است ، و تمام مجلدات خطى آن در كتابخانهء حضرت رضاست . روزنامهء فرنگستان از تفليس الى طهران و مسامره شميران و خواب خلسه و شرح حال الكسندر امپراطور روس و آيينهء سكندرى و كاشف الكرب فى تاريخ الغرب و مآثر السلطان در دو جلد ، همه از تأليفات خطى او بوده و هنوز بطبع نرسيده‌اند .\r\nيك قسمت ديگر از تأليفات وى از قبيل لغات پارسى به فارسى و عربى به فارسى و فرانسه به فارسى و لغات متشابههء فرانسه ترجمه به فارسى و ديالگ فرانسه به فارسى و جغرافى و دور عالم نيز هست ، كه همه به خط دستى موجود مىباشند .\r\nشرح حال مختصر آقا محمد حسن خان با فهرست نشان و حمايل و صورت و سيما فرامينش در شماره‌هاى 471 و 532 روزنامه دولت عليهء ايران و شمارهء 81 روزنامهء شرف طبع و نشر شده است .\r\nمشار اليه شب پنجشنبه 18 شوال سنهء 1313 با مرض سكته درگذشته ، و پنجاه و اند سال عمر كرده و در فوت او چنين گفته‌اند :\r\n\r\n","description":"","footnote":"","page_name":" 613 ","page_number":633},
  {"content":"\r\n\r\n بهر تاريخ وفات مير راد * آن وزير فاضل با طنطنه\r\nاز در رحمت سروش غيب گفت * در جنان شد اعتماد السلطنه » \r\n« دانشمندان آذربايجان ، ص 43 - 45 »\r\n« محمد حسن خان مقدم در شب بيست و يكم شعبان 1258 هجرى قمرى مطابق 27 مرداد 1222 هجرى شمسى در طهران متولد شده و در روز جمعهء 15 شوال 1313 قمرى مطابق 13 نوروز 1275 شمسى در طهران در سن پنجاه و سه‌سالگى درگذشته و در وادى السّلام نجف اشرف مدفون گرديده است » .\r\n« سياستگران دورهء قاجار ، ص 169 »\r\nوقايع يوميهء پانزده سالهء اواخر عمر او بنام روزنامهء خاطرات اعتماد السلطنه در سال 1345 باهتمام آقاى ايرج افشار و بسرمايهء مؤسسهء انتشارات امير كبير در 1258 صفحه با فهرست و تصاوير بطبع رسيد ، و چون كيفيت مرگ اعتماد السلطنه از نسخهء اصل نقل نشده بود ، نگارنده شرح ذيل را بوسيله مجلهء راهنماى كتاب ( سال دهم ، شمارهء اول ، ص 102 - 103 مربوط به ارديبهشت‌ماه 1346 ) نشر دادم ، و همان مقاله عينا در مجلهء خواندنيها ( شمارهء 21 مال بيست و هشتم ، سه‌شنبهء 17 آذر 1346 ، ص 29 ) درج شد :\r\n\r\nمرگ عبرت‌انگيز اعتماد السلطنه\r\nبه‌طورىكه آقاى ايرج افشار در مقدمهء كتاب روزنامهء خاطرات اعتماد السلطنه مرقوم داشته‌اند ، نسخهء منحصربه‌فرد روزنامهء مزبور متعلق به كتابخانهء آستان قدس است ، و ايشان در غلطگيرى و طبع آن از رونويسى كه استاد محمود فرخ آماده داشتند ، و نسخهء عكسى كه كتابخانهء مركزى دانشگاه تهران تهيه كرده بوده است استفاده كرده‌اند .\r\nنمىدانم آن رونويس و اين عكس چگونه و بوسيلهء چه كسانى تهيه شده است ، كه يك قسمت اساسى و عمدهء آن از نظر دور مانده است ، و مطلب بسيار مهمّى كه\r\n\r\n","description":"","footnote":"","page_name":" 614 ","page_number":634},
  {"content":"\r\n\r\nاعتبار آن ارزش و مقدار كار پرمشقت آقاى افشار را دوچندان مىكرد از قلم افتاده است ، و آن كيفيت مرگ اعتماد السلطنه است ، بقلم سلطان احمد دولتشاهى ( يمن الدوله ) كه به خط خود در پايان روزنامهء سال 1292 هجرى قمرى ( نسخهء شمارهء 8442 كتابخانهء آستان قدس ) نوشته است ، و اينك براى دارندگان اين كتاب سودمند تاريخى عينا نقل مىشود :\r\nمقدمة يادآور مىشوم كه مرحوم اعتماد السلطنه بحكايت مندرجات روزنامهء خاطرات از مرگ مفاجات خيلى بيمناك بوده ، و ازين‌رو غالبا زالو بمقعد مىانداخته ، عاقبت هم بطرزى مرده است كه از آن هراس داشته .\r\n\r\nمن النوادر :\r\nصبح روز سيزدهم حمل ، پيچىئيل سنهء 1313 اعتماد السلطنه مرا احضار كرد ، در كتابخانهء بزرگ عالى كه داشت خدمتشان رسيدم ، فرمودند نورى تازه كشف شده ( ريون ايكس ) كه با وجود آن ديگر هيچ جسمى حاجب ماورى ( كذا ) نيست ، روزنامهء فرانسه مقالهء مفصلى درين باب نگاشته ، عكس خرگوشى و عكس كيفى را با اين نور انداخته‌اند و منتشر كرده ، به‌طورىكه ساچمه در استخوان پاى خرگوش نمايانست ، و سكّه‌ها در كيف هم به خوبى ديده مىشود .\r\nاعليحضرت همايونى ترجمهء آن مقاله را تا فردا خواسته ، چون امروز خيال رفتن حضرت عبد العظيم را دارم ، شما اين مقاله را ترجمه كنيد تا غروب بياوريد ، پس از ملاحظه خدمت شاه بدهم ، روزنامه را از روى ميز برداشته و به من لطف كردند ، و ضمنا گفت كه من خيلى از مردن ترس داشتم ، ليكن با اين انكشاف عمر انسان زياد شد ، بعد ازين هر قسم مرض داخلى را با اين عكس تميز مىدهند ، و همان نقطهء معيوب را عمل و معالجه مىكنند ، اقلا شصت سال بر عمر من افزوده شد .\r\nاين را بگفت و با تنهء فربه و بنيهء قوى از جاى برخاست ، بنده هم باقتضاى جوانى ، چنان كه افتد و دانى ، و مناسبت سيزده عيد ، با جمعى از دوستان موافق بگردش بوستان\r\n\r\n","description":"","footnote":"","page_name":" 615 ","page_number":635},
  {"content":"\r\n\r\nرفتم ، واجبات اعمال سيزده نگذاشت كه آن مستحب را انجام كنم ، نزديك غروب آفتاب با كمال شتاب منزل آمدم ، هنوز سطرى چند ننوشته بودم كه فرستاده صبح مرا ندا كرد ، قطع داشتم بطلب ترجمه آمده ، گفتم بآقا عرض كنيد تا ساعت ديگر ترجمه را مىآورم با لحنى تركى و مخلوط به فارسى جواب داد ترجمه مرجمه به كار نمىخورد ، آقا مرد ! با عجله بمنزلش رفتم ، ايشان را در اطاق اندرون افتاده ديدم ، و حكيم‌باشى طولوزون رفيق شفيقش را با تمام خانواده مشغول گريه و زارى ، « عمر كوته‌بين و اميد دراز » قل انّ الموت الذى تفرّون منه فانه ملاقيكم .\r\nحال تحرير كه ربيع الثانى ايت‌ئيل تركى است ، قريب 28 سال ازين حكايت گذشته . . . »\r\n\r\n[ د 
  ]\r\n\r\nداستان دوستان با تذكرهء ادبا و شعراى آذربايجان تأليف محمد على صفوت تبريزى در 1318 شمسى\r\nتذكرهء مختصر و مفيديست شامل تراجم چهل نفر از شعرا و ادباى آذربايجان كه در تاريخ تأليف از لباس حيات عارى بوده‌اند ، باضافهء ترجمهء حال اديب السلطنهء سميعى متخلص به عطا استاندار وقت و رئيس انجمن ادبى تبريز ، و مرحوم ميرزا طاهر تنكابنى و آية اللّه فقيد حاج شيخ عبد الكريم حايرى يزدى كه با تقريظى از مرحوم سميعى و مقدمهء مؤلف و تصاوير اكثر صاحبان تراجم بسال 1328 شمسى در شهر قم بقطع 16 * 21 سانتيمتر در 15 + 183 صفحه بطبع سربى نشر يافته است .\r\n\r\n","description":"","footnote":"","page_name":" 616 ","page_number":636},
  {"content":"\r\n\r\n\r\nدانشمندان آذربايجان تأليف محمد على تربيت تبريزى در 1314 شمسى\r\nدرين كتاب شعراى آذربايجان نيز مذكورند ، و ترتيب تراجم الفباييست ، از آتشى مراغه‌يى تا يونس ارموى .\r\nمؤلف از كتاب‌شناسان و دانشمندان معروف عهد خودست ، به منابع زيادى دست داشته ، ولى چنان كه بايد از آنها استفاده نكرده ، و با حذف و تغيير و تصرف بنقل مطالب پرداخته است .\r\nمرحوم تربيت در كار تراجم به علت كم‌تتبعى اشتباه‌كاريهاى زيادى كرده است ، كه آنچه به نظر بندهء نگارنده مىرسد به ترتيب مذكور مىدارد ، و در ضمن اشتباهات كتابى وى را نيز باز مىنمايد :\r\n1 - در ذكر بعضى از منابع كه نام آنها از دو جزء تشكيل شده است ، مانند « خلاصة الاشعار و زبدة الافكار » ظاهرا به منظور آنكه تعداد منابع را بيشتر نشان دهد ، گاهى جزو اول را بنام مأخذ آورده است و گاهى جزء دوم را ، رك : ( ص 19 س 20 ) و ( ص 289 س 7 ) .\r\n2 - گاهى منابع را طورى ذكر كرده است كه به رمز شبيه‌ترست تا نام كتاب ، مانند : « بياض خان‌صاحب » مندرج در صفحهء 19 ، كه مقصود از آن بياض سراج الدّين عليخان آرزوى اكبرآبادى هندى است .\r\n3 - فرهنگ ابراهيمى تأليف ميرزا ابراهيم پسر ميرزا شاه حسين معمار اصفهانى ( مقتول در 929 هجرى ) وزير شاه اسماعيل صفوى است كه ابراهيم تخلص داشته و در 989 درگذشته ، و مرحوم تربيت بنام ابو الفتح ابراهيم ميرزاى جاهى صفوى ( ص 19 ) منسوب داشته ، و در معرفى آن نيز مرتكب اشتباه عجيبى شده است ، چنان كه گويد : « ابراهيم ميرزا تذكرهء مفيدى به عنوان فرهنگ ابراهيمى در تراجم احوال و منتخب اقوال سخنوران تأليف نموده كه يكى از منابع و مراجع سفينهء خوش‌گوست » .\r\n\r\n","description":"","footnote":"","page_name":" 617 ","page_number":637},
  {"content":"\r\n\r\nتوضيحا يادآور مىشود كه فرهنگ مزبور واژه‌نامهء فارسى به فارسى است ، با استناد به اشعار سخنوران ، مانند فرهنگ جهانگيرى و فرهنگ رشيدى و مجمع الفرس سرورى .\r\n4 - بيشتر اشعار درين تذكره به غلط ضبط شده است ، و چون ذكر همهء آنها را دفترى علىحده بايد ، فقط بذكر يكى دو مورد بسنده مىكنم :\r\n از لطيفى جام و لطف وى بجام * كس نداند اين كدامست آن كدام\r\n( از لطيفى جام و لطف مى بجام ) * گوئى اينجا باده هست جان بلب\r\nگوئى آنجا نيست باده هست جام * ( گويى اينجا باده هست و جام نيست ) \r\n( ص 29 )\r\n* * *\r\n بنام آنكه آدم نامهء اوست * همه عالم رقوم خانهء اوست \r\n( خامهء اوست )\r\n رقم خانه‌اش اجزاى عالم * حروف نامه‌اش اعضاى آدم \r\n( رقوم خامه‌اش ) ( ص 338 )\r\n5 - تذكرهء بهجة الشعراء تأليف اسرار تبريزى را « لهجة الشعراء » نوشته است ، ( ص 40 ) و مؤلف ريحانة الادب نيز همين نام غلط را ازو گرفته است ( ج 1 ص 68 ) .\r\n6 - در ترجمهء بختى ( ص 64 ) بنقل از عرفات العاشقين آورده است كه : « زبان وقوع را نغزك سعى مىكرد » .\r\nعبارت عرفات اينست : « زبان وقوع را تتبع مىفرمود » .\r\n7 - مأخذ بسيارى از تراجم را ذكر نكرده و از قلم انداخته است ، از جمله :\r\nميرزا بابا ( ص 150 ) رمزى ( ص 161 ) سالك ( 172 ) سامى ( 176 ) سرهنگ و سعد اللّه\r\n\r\n","description":"","footnote":"","page_name":" 618 ","page_number":638},
  {"content":"\r\n\r\n( 177 ) خديجه سلطان ( 179 ) شرف الدّين رامى ( 189 ) شاه صفى ( 237 ) صيرفى ( 238 ) عبدى شروانى ( 268 ) غريب ( 285 ) فنائى ( 302 ) قاسم انوار ( 304 ) مسيح و مسيحى ( 343 ) واحد ( 390 ) .\r\n8 - گويى مؤلف با شعر موافقتى نداشته كه در ذيل ترجمهء هر شاعرى بيش از يكى دو بيت و گاهى چهار پنج بيت نياورده و عده‌يى از شعرا را بدون شعر معرفى كرده است ، مانند پرتوى ( ص 75 ) بنقل از جواهر العجائب ، و رحمتى تبريزى ( ص 158 ) بنقل از عرفات العاشقين .\r\n9 - اكثر شاهان و شاهزادگان صفوى را باعتبار سلطان حيدر و شاه اسماعيل آذربايجانى دانسته است .\r\n10 - سال تأليف تاريخ تكملة الاخبار را 997 نوشته است ( ص 76 ) و حال آنكه نويدى شيرازى كه مؤلف آن كتابست در 988 درگذشته است .\r\n11 - تاريخ فوت تأثير را كه بتصريح خودش برابر با عدد تخلص اوست يعنى 1111 بغلط 1120 نوشته است ، ( ص 79 ) .\r\n12 - امير سيد على جدايى ترمذى نقاش معروف عهد شاه‌طهماسب را كه در زمان همايون شاه به هندوستان رفته و لقب نادر الملكى از اكبر شاه گرفته است ، در صحف ابراهيم جدايى تبريزى خوانده و ترجمهء ناقصى ازو در شمار شعراى تبريز بقلم آورده است .\r\n13 - يكى از ندماى خواجه شمس الدّين محمد صاحب ديوان را كه « حامى ملّة » مىگفتندش بنام « حاجى بله » ثبت كرده است ( ص 109 ) و اين شخص همانست كه استاد فقيد مرحوم سعيد نفيسى در مقدمهء ديوان عراقى با يك واو اضافى بنام « حاجى بوله » مذكور داشته است .\r\n14 - حالتى تركمان باتفاق تذكره‌نويسان عصرى ولادتش در رى واقع شده و همان‌جا سكونت داشته است ، ولى مرحوم تربيت بدون ادنى مناسبتى او را در عداد شعراى آذربايجان آورده است ( ص 111 ) .\r\n\r\n","description":"","footnote":"","page_name":" 619 ","page_number":639},
  {"content":"\r\n\r\n15 - سپهسالار كريم و نامدار عبد الرحيم خان‌خانان را « عبد الرحمن خان خان‌خانان » نوشته است ( ص 115 ) .\r\n16 - در ذيل نام زماناى حناتراش آورده است كه : « بقائى تفرشى در تذكرهء موسوم لطائف الخيال تأليف خود چنين مىنويسد » ( ص 166 ) . در ذيل نام شرف زرد ( ص 192 ) و محمد صالح صوفى ( ص 217 ) نيز نظير همين عبارات را آورده است .\r\nتذكرهء لطائف الخيالى كه مرحوم تربيت از آن استفاده كرده است متعلق است بكتابخانهء ملّى ملك و تأليف محمد عارف شيرازى در 1087 هجريست ، و بقائى تفرشى تذكره‌يى بنام لطائف الخيال ندارد . بقائى صاحب تذكره خواجه عارف بقائى بخاريست كه دو تذكرهء مجمع الفضلاء و عارف الآثار ازوست و هر دو را پس از ورود به هند ( - 989 ه ) تأليف كرده است ، رك : مآثر رحيمى 3 / 1465 .\r\n17 - تحفهء سامى برابر نسخهء چاپ وحيد شامل تراجم ششصد و سى و سه نفرست ، و مرحوم تربيت در ذيل نام سامى ( ص 177 س 16 ) تعداد شعراى اين تذكره را شش هزار و ششصد و شصت و چهار نوشته است .\r\n18 - سيد محمد سحاب اصفهانى ( ص 175 ) و پدرش سيد احمد هاتف اصفهانى ( ص 396 ) را باعتبار اينكه جد اعلاشان در زمان سلاطين صفويه از اردوباد به اصفهان رفته‌اند در شمار شعراى آذربايجان آورده است .\r\n19 - صافى كازرونى شيرازى مذكور در تذكرهء نصرآبادى ( ص 387 ) را با شعر معروفش « 1 » در صفحهء ( 214 ) بعنوان صافى تبريزى الاصل آورده و مأخذ خود را مذكور نداشته است .\r\n20 - در ذيل نام طبيب ( ص 245 ) نوشته است كه « اصل او از گنجه بوده است » و تمام غزل مشهور ميرزا عبد الباقى طبيب اصفهانى را كه بمطلع ذيل است بنام او ثبت كرده است :\r\n\r\n\r\n","description":"","footnote":"\r\n( 1 ) - بيت اينست :\r\n از جهان تنگ آمدم پهلوى مجنونم بريد * خانه دلگيرست و من بيمار ، بيرونم بريد \r\n","page_name":" 620 ","page_number":640},
  {"content":"\r\n\r\n غمش در نهانخانهء دل نشيند * بنازى كه ليلى به محمل نشيند \r\n21 - عزلتى خلخالى مندرج در ( ص 273 - 274 ) را از « وعّاظين » معروف آذربايجان معرفى كرده است و گويد : باب حادى عشر علامهء حلّى را بعنوان لوازم الدّين از عربى بپارسى ترجمه و تفسير كرده و كتابى هم بنام مشرق التوحيد به زبان پارسى تأليف ساخته . . . » و مأخذ خود را مذكور نداشته و ننوشته است كه وى در چه عصرى مىزيسته .\r\nوى از شعراى نيمهء دوم قرن يازدهم هجريست و دو اثر ديگر هم دارد ، يكى صحايف الوداد و مكاتيب الاتحاد مشتمل بر مكاتيب تازى و پارسى او در پند و اندرز و حكم و اخلاق ، و ديگر هشت بهشت يا قنبرنامه كه ديباچه‌ايست منثور بر هفت‌بند حسن كاشىساز آملى معروف به حسن كاشى و نسخهء آنها بشماره‌هاى ( 784 ) و ( 5023 ) در كتابخانهء آستان قدس رضوى محفوظست .\r\n22 - در صفحهء ( 281 س 8 ) كتاب معروف مونس الاحرار را كه تأليف محمد بن بدر جاجرمى است از بدر الدّين جاجرمى نوشته و در صفحهء ( 365 س 9 ) نام كتاب را هم تغيير داده و تحفة الاحرار بدر الدّين جاجرمى ثبت كرده است .\r\n24 - قوسى تبريزى عامى معاصر سام ميرزاى صفوى را با قوسى تبريزى عالم شاگرد آقا حسين خوانسارى و معاصر نصرآبادى را كه صدسال ميانشان فاصله بوده است يكى دانسته و در صفحهء ( 310 ) بعنوان شخص واحد معرفى كرده است : رك : تحفهء سامى ( ص 139 ) و تذكرهء نصرآبادى ( ص 280 ) .\r\n25 - ابو عبد اللّه محمد بن باكويهء شيرازى معروف به بابا كوهى را در شمار عرفاى آذربايجان آورده است ( ص 316 ) .\r\n26 - گوياى تبريزى پسر سامرى است و او شاگرد سامرى نوشته است ( ص 320 ) .\r\n27 - دو بيت معروف ذيل را كه از مصاحب نايينى است با تحريفى بنام مصاحب گنجوى ثبت كرده است .\r\n\r\n","description":"","footnote":"","page_name":" 621 ","page_number":641},
  {"content":"\r\n\r\n مصاحب در ره اين عشق جانسوز * محبت را از آن كودك بياموز\r\nكه چون مادر بكين او ستيزد * هم اندر دامن مادر گريزد \r\n28 - در شمار آثار عبد الرزاق بيگ مفتون دنبلى آذربايجانى ( ص 353 - 357 ) در فقرهء يازدهم ، شرح مشاعر ملا صدرا نسخهء كتابخانهء مجلس هم هست ، و اين شرح تأليف پسر او محمد بن عبد الرزاق است .\r\n29 - شهرآشوب لسانى شيرازى را كه مجموعه‌ايست از رباعيات و موسومست به مجمع الاصناف اشتباها « مجمع الاوصاف » نوشته است ( ص 365 س 18 ) .\r\n30 - در ترجمهء ميرزا نصر اللّه نصرت اردبيلى ( ص 375 - 376 ) كه از شعراى نيمهء دوم قرن سيزدهمست ، مأخذ خود را تذكرهء نصرآبادى ( مؤلفهء 1083 ) نوشته است .\r\nكتاب دانشمندان آذربايجان بدون ديباچه با لاحقه‌يى از فهرست روزنامه‌هاى آذربايجان و تقريظى بخامهء مرحوم حاج محتشم السلطنه حسن اسفنديارى رئيس اسبق مجلس شوراى ملّى در 414 صفحه بسال 1314 شمسى در چاپخانهء مجلس بطبع رسيده است . « 1 »\r\n\r\nترجمهء مؤلف :\r\n« ميرزا محمد عليخان تبريزى [ تربيت 
  ] مردى فاضل و متتبع بود ، لهجهء تركى شديد واضحى داشت ، و كتابخانهء مفصل معتبرى از كتب خطى و چاپى جمع كرده بود ، ولى بواسطهء ضنّت شديدى كه آن مرحوم در عاريه دادن كتب بلكه حتى در مجرد نام بردن و نشان دادن كتابى از كتب خود يا كتب غير داشت ، در مدة العمر بديّار البشرى اسمى از محتويات كتابخانهء خود نمىبرد ، و فقط بعد از وفاتش معلوم شد كه كتابخانهء\r\n\r\n\r\n","description":"","footnote":"\r\n( 1 ) - يك فقرهء مهم از اشتباهات كتابى مرحوم تربيت را كه مربوط به تذكرهء « مجمع الشعراء و مناقب الفضلا » بوده است در ذيل همان تذكره مذكور داشته‌ام .\r\n","page_name":" 622 ","page_number":642},
  {"content":"\r\n\r\nبسيار نفيسى داشته است ، و اين صفت ضنّت بكتب باندازه‌يى در او راسخ و مستحكم بود كه حتى در تأليف نفيس خود ( دانشمندان آذربايجان » اغلب اوقات بلكه تقريبا در جميع موارد به كلى از ذكر نشانيهاى كتابى يا كتبى كه از آنها نقل مىكند ، به كلى خوددارى كرده و فقط اسم مجرد كتاب را برده ، ولى مطلقا و اصلا از خصوصيات و مميزات مآخذ و مدارك خود و نام مؤلفين آنها و اينكه در چه موضوعى است و در چه عصرى تأليف شده و در كدام كتابخانه فعلا اين كتاب موجودست ، بوجه من الوجوه اسمى نبرده است .\r\nبارى كتابهايش را ورثه بعد از وفات او بحراج و طرق ديگر متفرق كردند .\r\nدر اثناء جنگ جهانگير سابق 1914 - 1918 آن مرحوم با جمعى ايرانيان مهاجر ديگر به برلين آمده بودند ، و راقم اين سطور نيز در آن اوقات در آنجا بود ، و مدت سه چهار سال با هم معاشر بوديم .\r\nتولدش در ششم خرداد هزار و دويست و پنجاه و شش شمسى در تبريز اتفاق افتاد ، و در بيست و ششم يا بيست و هفتم ديماه سنهء هزار و سيصد و پنجاه و هشت در طهران فوت كرد » .\r\n« يادگار ، ج 3 ش 4 ص 10 - 11 ، وفيات معاصرين بقلم علامهء فقيد محمد قزوينى » .\r\n\r\nدانشمندان پارس تأليف منصور پورسلطانى مدير روزنامهء نور و ظلمت\r\nكتاب كوچكيست شامل يك مقدمهء تاريخى و تراجم مختصر هشتاد نفر از علما و عرفا و شعراى منطقهء فارس كه از ميرزاى سكوت آغاز و به استاد جلال الدّين همايى اصفهانى ختم مىشود .\r\n\r\n","description":"","footnote":"","page_name":" 623 ","page_number":643},
  {"content":"\r\n\r\nآغاز : استان كهنسال و مردخيز و پربركت پارس در روزگان گذشته » .\r\nانجام : . . . و توفيق و تأييد ايشان را از خداوند مسئلت مىنمايد » .\r\nاين كتاب در يك‌صد و دوازده صفحه بقطع 14 * 20 در اسفندماه 1336 بطبع رسيده و محل طبع آن نامعلوم است .\r\nدرين تأليف : مير سيد شريف جرجانى ( ص 20 ) شرف الدّين على يزدى ( ص 32 ) حيران يزدى ( ص 52 ) جلال يزدى ( ص 56 ) وصفى كرمانى ( ص 57 ) وحشى بافقى ( ص 57 ) خواجوى كرمانى ( ص 58 ) سالك يزدى ( ص 61 ) شاه نعمة اللّه كهبنانى ماهانى كرمانى ( ص 69 ) احمد بن ابو حامد الكرمانى ( ص 104 ) و گروهى ديگر ازينقبيل در شمار دانشمندان پارس قلمداد شده‌اند .\r\n\r\nدانشمندان و سخن‌سرايان فارس تأليف محمد حسين ركن‌زادهء آدميت در 1327 ش\r\nاين كتاب در چهار مجلد از 1337 تا 1340 ش در تهران بطبع سربى رسيده و داراى تصاوير معاصران نيز هست .\r\nجلد اول سال 1337 ش ، در 23 + 592 صفحه ، شامل 309 ترجمه از آتشى شيرازى تا پيامى شيرازى با 44 تصوير .\r\nجلد دوم سال 1338 ش ، در 43 + 672 صفحه ، شامل 298 ترجمه از تائب اوزى تا زين العطار ، با 55 تصوير .\r\nجلد سوم سال 1339 ش ، در 24 + 728 صفحه ، شامل 294 ترجمه از سائل قيرى تا عيشى شيرازى با 42 تصوير .\r\nجلد چهارم سال 1340 ش ، در 33 + 1135 صفحه ، شامل 480 ترجمه از\r\n\r\n","description":"","footnote":"","page_name":" 624 ","page_number":644},
  {"content":"\r\n\r\nغافل فيروزآبادى تا يوسفى ، و ذيل كتاب از آية اللهى لارى تا معنى فدشكوئى با 109 تصوير .\r\nمجموع تراجم هزار و سيصد و هفتاد و يك و مجموع تصاوير دويست و پنجاهست .\r\n\r\nدانشنامه از حاج شيخ محمد باقر الفت اصفهانى در 1342 ه ق\r\nمجموعه‌ايست مشتمل بر ديوان غبار همدانى ( 98 غزل و جز آن ) با ترجمهء احوال وى از استاد جلال الدّين همايى متخلص به سنا ( ص 1 - 62 ) و محمود و اياز امامقلى خان والى آذربايجان ( ص 63 - 65 ) [ ترجمهء غبار در صفحهء 66 مسطورست 
  ] و منتخباتى شامل 28 غزل و 4 قصيده و غيره از آثار استاد همايى با ترجمهء احوال ايشان بقلم حاج ميرزا حسن خان جابرى انصارى ( ص 1 - 28 ) و ديوان زرگر اصفهانى مشتمل بر 78 غزل با شرح احوال وى بقلم استاد همايى ( ص 1 - 42 ) و منتخباتى از آثار آقا شيخ اسد اللّه قمشه‌يى متخلص به ديوانه شامل 24 غزل با ترجمهء حال بقلم الفت ( ص 1 - 16 ) و 99 غزل از آثار نياز جوشقانى با شرح حال وى بقلم استاد همايى ( ص 1 - 59 ) و 19 غزل از شعراى انجمن ادبى دانش همدان ، و 43 غزل از شعراى مجمع ادبى دانشكدهء اصفهان ، به ترتيب حروف تهجى ، قسمت اول از آزاد تا واله و قسمت دوم از آتش تا نزهت .\r\nاين مجموعه در ذيقعدهء 1342 ق بسعى و دقت آقا جمال الدّين خوشنويس قدسى اصفهانى در مطبعهء گلبهار و مطبعهء فرهنگ اصفهان بطبع رسيده و كاتب آن محمد حسن حسينى اصفهانى است .\r\n\r\n","description":"","footnote":"","page_name":" 625 ","page_number":645},
  {"content":"\r\n\r\n\r\nدفتر اشعار يا منتخب گفتار چهارده نفر از شعراى يزد تأليف حاج سيد ابو الفضل سعيدى يزدى متخلص به ريحان در 1339 ش\r\nدر اين دفتر ترجمهء احوال چند شاعر از تذكرهء ميرزا سيد محمد على وامق يزدى موسوم به ميكده نقل شده و ازين حيث مفيدست .\r\nشعراى اين دفتر به ترتيب عبارتند از :\r\n1 - آقا مير سيد على مدرس بزرگ ( ص 5 - 20 ) 2 - ميرزا محمد على مدرس متخلص به حيران ( ص 21 - 24 ) 3 - حاج ميرزا علينقى مدرس متخلص به حجاب ( ص 25 - 28 ) 4 - ميرزا سيد محمد على وامق مدرسى ( ص 29 - 32 ) 5 - حاج شيخ محمود فرساد ( ص 33 ) 6 - عبد الوهاب طراز يزدى ( ص 34 - 35 ) 7 - سيد على متخلص به قوامى ( ص 36 - 37 ) 8 - حسين شوكت ( ص 37 - 38 ) 9 - ناصر يزدى ( ص 38 - 40 ) 10 - ميرزا سيد مرتضى مدرس ( ص 41 ) 11 - سلطان دختر آقا سيد مرتضى مدرس ( ص 41 - 42 ) 12 - محمد فرخى ( ص 42 ) 13 - على صدارت متخلص به نسيم ( ص 43 ) 14 - عليرضاى ريحان ( ص 44 - 47 ) 15 - حاج سيد ابو الفضل سعيدى ( ص 48 - 52 ) .\r\nتعداد شعرا با خود مؤلف پانزده نفرست و پنج نفر ازين عده داراى ترجمه و بقيه بدون ترجمه هستند ، عكس قوامى و ناصر و مؤلف نيز در آن گراور شده است .\r\nاين دفتر در روز دوشنبهء 15 جمادى آخرهء 1380 مطابق با چهاردهم آذر 1339 پايان يافته و با مقدمهء مؤلف در چاپخانهء گلبهار يزد در همان سال در 54 صفحه بقطع 3 / 21 * 15 بطبع سربى رسيده است .\r\n\r\n","description":"","footnote":"","page_name":" 626 ","page_number":646},
  {"content":"\r\n\r\n\r\nدفتر عصمت تأليف مولوى حافظ عبد اللّه بلگرامى در اواخر قرن سيزدهم\r\nدفتر عصمت تذكرهء شاعراتست كه مولوى عبد الشكور ريوانى مشهور به رحمان - على مؤلف تذكرهء علماى هند در ذيل ترجمهء مؤلف از آن نام برده است .\r\nمؤلف : مولوى حافظ عبد اللّه بلگرامى حنفى مذهب قادرى مشرب فرزند سيد آل احمد واسطى بلگرامى است كه در 21 ج 2 سال 1248 ه ق ، در قصبهء بلگرام ولادت يافته ، در خدمت بزرگان عهد خويش كسب علوم كرده ، قرآن را از برداشته ، و در صرف و نحو و منطق و فلسفه و تفسير و فقه و حديث استاد بوده ، و در مدرسهء عربيهء بنارس تدريس عربى مىكرده و بسال 1305 هجرى روز يكشنبه 21 رمضان درگذشته است ، شاعرى تاريخ فوتش را چنين يافته :\r\nقطعه\r\n نكوسيرت چو عبد اللّه حافظ * سوى ملك بقا ناگاه رفته\r\nبسال رحلتش هاتف ندا داد * « بجنت پاك عبد اللّه رفته » \r\nوى تصانيف زيادى به عربى و فارسى و اردو دارد ، و آنچه فارسيست عبارتست از مفيض فارسى در قواعد فارسى ، دفتر عصمت تذكرهء زنان سخنور ، شاهد نظم شرح گلدستهء دانش ، مكاتيب و اشعار .\r\n« براى تفصيل بيشتر ، رك : تذكرهء علماى هند ، ص 104 - 105 » .\r\n\r\n","description":"","footnote":"","page_name":" 627 ","page_number":647},
  {"content":"\r\n\r\n\r\n[ ر 
  ]\r\n\r\nراحة القلوب تأليف نعمت‌خان عالى شيرازى در اوائل قرن دوازدهم\r\nاين كتاب به طرز يخچاليّه نوشته شده و مشتملست بر ذكر بعضى از معاصران مؤلف ، و نام صاحبان تراجم به صورت معما ذكر شده است .\r\n\r\nنسخه :\r\nريو ، ج 2 ص 796 / الف ، از قرن دوازدهم هجرى ، ادنبرگ ، ش 1 / 375 قرن دوازدهم .\r\n\r\nترجمهء مؤلف :\r\nاغلب از تذكره‌نويسان متأخر اصل او را از شيراز و محل ولادتش را هندوستان نوشته‌اند ، ولى خوش‌گو كه تذكره‌نويس هم‌زمان اوست چنين مىنويسد :\r\n« حكيم ميرزا محمد نعمت‌خان عالى تخلص مخاطب به دانشمند خان عالى اصلش از مشهد مقدس است ، كسب معقولات و منقولات بدرجهء اتم كرده بفضائل و كمالات مستثنى شد ، خود را حكيم مىگرفت ، در مباحثهء علمى بوسعت‌آباد هندوستان هيچ‌كس را ياراى مقابله با او نبود ، سعادت حج دريافته ، اواسط عهد عالمگيرى به هند آمد ، پادشاه قدرشناس ، پانصدى و خطاب نعمت خان و خدمت خوانسالارى عنايت فرمود ، در عهد بهادر شاه منصب سه‌هزارى و خطاب دانشمند خان يافت ، در نثر ظفرنامهء بهادر شاهى تا سال چهارم ، بفصاحت و بلاغت تمام نگاشته و آن مشهورست ، نثرش از نثره تفوق‌جو ، و شعرش با شعرى بسر زلف سخنگوست ، قصهء حسن و عشق بسيار بساز و سامان نوشته ، شاعران ديگر در تعريف سراپاى معشوق كه معنىهاى تازه يافته‌اند از وصف [ موضع 
  ] مخصوص زن مىگذرند ، دو بيت در تعريف آن بنزاكت گفته :\r\n سخن چون گرم شد در اصل مطلب * صدف را شد گُهر تب‌خالهء لب \r\n\r\n","description":"","footnote":"","page_name":" 628 ","page_number":648},
  {"content":"\r\n\r\n قلم پرزور ، ليكن چون زند دم * دو انگشت از يد قدرت شده خم \r\nدر وقايع حيدرآباد تضمين مصراعهاى نصاب الصبيان از مخترعات اوست ، چنانچه گويد :\r\n إله است و اللّه و رحمن خداى * مگر او كند رحم بر فوج شاه . . . \r\nبه همه حال مرد بسيار بقابليّت و فضيلت و جامعيّت بود ، استادان او را باستادى قبول داشته‌اند ، امّا عيب هجاگويى كه مخمّر طبعش بود ، كمالات او را خس‌پوش داشت .\r\nميرزا بيدل هرگاه نامش بر زبان مىآورد ، بخطاب حاجى هجوى ياد مىفرمودند ، از لطيفه‌هايش آنكه ايامى كه محمد اعظم شاه بعد عالمگير پادشاه در احمدنگر دكن بتخت سلطنت جلوس فرمود ، و تمشيت تمام امور سلطنت بر راى و صوابديد دو كس از قديمان شاهى كه ميرزا سلطان نظر و شيخ سلطان باشند ، قرار گرفت ، هركس كه با اين‌ها راهى پيدا مىكرد ، كامياب مىشد ، و الا روى مقصد نمىديد ، اضافه منصب و جاگير نعمت‌خان عالى بسعى آن هر دو متصديان كار صورت نپذيرفت ، او پيش نواب عمدة الملك وزير اعظم اسد خان شكوه نموده گفت : اين حبّ السّلاطين تمام سلطنت را بگه زده‌اند ، و ديگر وقتى بخانهء يكى از امرازادگان رفت ، او اگرچه تواضعى بميان آورد ، ليكن در مجلس اندكى به طرف عالى پشت كرده ، با كسى حرف زدن گرفت ، نعمت‌خان بىدماغ شده از نفر خود قلمدان طلبيده و اين رباعى نوشته بر گوشهء مسند گذاشت و گفت من خانه مىروم چيزى نوشته‌ام خواهيد ديد .\r\n عالى ز غمت اشك نريزد چه كند * وز همچو تو شوخى نگريزد چه كند\r\nپيرست و تو مىكنى كفل جانب او * انصاف بده كه برنخيزد چه كند \r\n\r\n","description":"","footnote":"","page_name":" 629 ","page_number":649},
  {"content":"\r\n\r\nدر سال هزار و دو صد و بيست و سه « 1 » بعهد بهادر شاه در لاهور رحلت نمود ، ديوانش كه سرمايهء شعر و شاعرى باشد پنج هزار بيت مشهورست ، فقير از مطالعهء آن فيوضات بسيار برداشته ، از آنجاست :\r\n چه بىدردانه امشب درد دل با يار مىگفتم * كه او كم مىشنيد از ناز و من بسيار مىگفتم \r\n* * *\r\n عاشقم عاشق ، بفكر دين و ايمان نيستم * مذهبى جز عشق اگر دارم مسلمان نيستم \r\n* * *\r\n وامانده است بر سر ديوانگى دلم * تا آخر بهار ببينم چه مىشود \r\n* * *\r\n بىكمال از پى خود همچو خودى مىخواهد * چون زن زشت كه در همدمى كور خوشست \r\n* * *\r\n سنگهايى كه من از ياد تو بر سينه زدم * كعبه‌يى مىشد اگر خانه بنا مىكردم \r\n* * *\r\n دل شكاران بكمند تو گرفتار شدند * خودفروشان همه پيش تو خريدار شدند\r\nچون فتاد آتش رخسار تو در شهر وجود * خفتگان عدم از غلغله بيدار شدند \r\n* * *\r\n عشق جادوگر من ساخت زهر مو چشمى * بتماشاى تو روزى كه فرستاد مرا \r\n* * *\r\n\r\n\r\n","description":"","footnote":"\r\n( 1 ) - در سرو آزاد ( ص 137 ) تاريخ فوتش 1211 ثبت شده است .\r\n","page_name":" 630 ","page_number":650},
  {"content":"\r\n\r\n حرف بجا ز كس نشنيدم در اهل هند * غير از كسى كه گفت بمطرب بجابجا \r\n* * *\r\n بغيبت هركه حق آشنايى را نگهدارد * الهى هركجا باشد ، خدا باشد نگهدارش \r\n* * *\r\n شكوهء هجر ز غم گشته فراموش مرا * غنچه‌سان تنگدلى ساخته خاموش مرا\r\nقطرهء شبنمى از برگ گل آويخته بود * جوش زد گريه به ياد دُر آن گوش مرا\r\nكاستم همچو هلال از غم دل روز به روز * كه از آن ماه شبى پر شود آغوش مرا » \r\n« نقل ترجمه و اشعار باختصار از دفتر چهارم سفينهء خوش‌گو ، ص 59 - 63 » .\r\n\r\nرسالهء برهمن تأليف چندربهان برهمن اكبرآبادى در نيمهء دوم قرن يازدهم\r\nتذكره‌ايست مختصر از شعراى عهد اكبر تا معاصران مؤلف ، و عبد اللّه خان قارى ملك‌الشعراى افغانستان در معرفى آن چنين نوشته است :\r\n« رسالهء چندربهان برهمن - شرح حال مؤلف در نشتر سخن ( در ذيل برهمن ) و فهرست ريو صفحهء 397 بتفصيل ذكرست ، تذكره‌ايست از شعراى هندى و پارسى - گوى ، شاهجهان او را در 1048 به خدمت وقعه‌نويسى حضور مقرر فرمود ، مدتى در خدمت داراشكوه نيز بوده و در سنهء 1073 ه وفات كرده ، برهمن رسالهء مختصرى در\r\n\r\n","description":"","footnote":"","page_name":" 631 ","page_number":651},
  {"content":"\r\n\r\nشرح حال شعرا از عهد اكبر تا عهد خود كه در هند آمده و يا در آنجا اقامت داشتند ترتيب داده ، در ترجمهء هر شاعريگان بيت يا رباعى ازو ياد مىكند ، در آغاز رساله بعضى از شعراى ايران و توران كه به هند نيامده‌اند هم مذكورست .\r\nاين رساله در كتابخانهء پروفسور آذر لاهورى است ، نسخه‌يى كه در دست منست سيزده ورق است با تقطيع 9 * 5 و سطور مختلف كه بيشتر سطور در اكثر صفحات خطش شكسته‌آميز و كج مىباشد ، تاريخ ندارد ليكن چنين مىنمايد كه در قرن يازده هجرى نوشته شده .\r\nمؤلف اين اثر را بنام رساله ياد كرده نام ديگرى ندارد » .\r\nرك ، « مجلهء كابل شمارهء سنبلهء 1317 شمسى ، مقالهء تاريخ تذكره‌ها ، فقرهء 64 » .\r\n\r\nترجمهء مؤلف :\r\n« چندربهان برهمن از خاك لاهور پذيراى سرشت گرديده ، در دار الامن صلح كل آرميده ، بسيار پسنديده وضع و خوش‌اختلاط واقع شده ، صنم‌پرست بتخانهء سخنست ، و جاروب‌كش آستانهء اين والافن ، طبعش رساست و فكرش اوج‌گرا ، خط شكسته را درست مىنويسد ، و به زبان قلم نستعليق حرف مىزند ، و در آيين نثر و انشاپردازى پيروى ابو الفضل مىكند ، و بهنگام خواندن اشعار روان ، آب از چشمهاى او روان مىشود ، سخن را به چشم تر آب مىدهد ، و دايم مژهء تر مىدارد ، و دم از درد طلب مىزند ، اگرچه به ظاهر زنّار بندست ، اما سر از كفر برمىتابد ، و هرچند به صورت هندوست ، اما در معنى در اسلام مىزند ، و چون شعر خود در كمال سادگى و بىتكلّفى مىزيد ، زبان قلمش بسيار خوش‌سخن است ، و طبعش بغايت ماهر درين فن ، در آغاز حال بامير عبد الكريم مير عمارت لاهور بود پس از آن با دستور پاكروان افضل خان بسر مىبرد ، اكنون داخل بندگان درگاه آسمان جا هست و اين ابيات ازوست :\r\n\r\n","description":"","footnote":"","page_name":" 632 ","page_number":652},
  {"content":"\r\n\r\n چشم تا برهم زدى آغاز شد انجام عمر * طى شد اين ره آن‌چنان كآواز پايى برنخاست \r\n* * *\r\n متاع حسن ترا طرفه روز بازارست * كه كس نيافته و عالمى خريدارست\r\nبگلشن دل ما بگذرى تماشا كن * درين چمن گل خودروى داغ بسيارست \r\n* * *\r\n كجاست باده كه عالم بباددادهء اوست * اساس آب بر آتش بنا نهادهء اوست \r\n* * *\r\n گره بزلف تو افتاد ، جاى آن دارد * كه بر زبان سخن مدعا گره گردد \r\n« عمل صالح ، ج 3 ص 434 - 435 »\r\nمحمد صالح كنبوى لاهورى كه با وى معاصر و معاشر بوده در 1070 يعنى سه سال قبل از فوت برهمن ترجمه‌اش را چنان نوشته بود كه ديديم ، و اينك ترجمه‌يى را كه شير خان لودى از روى كمال تعصب و خشكى در 1102 ق ، بقلم آورده است نقل مىكنيم :\r\n« چندربهان زنّاردار از سكنهء اكبرآباد بوده برهمن تخلص مىكرد ، خالى از وارستگى نبود ، در سركار شاه [ زادهء 
  ] بلنداقبال داراشكوه عنوان منشىگرى داشت ، و بدستاويز چرب‌زبانى بدولت همزبانى رسيده بود ، و نظم و نثرش پسند خاطر شاهزاده مىافتاد ، از تصنيفاتش نسخهء چارچمن بر مطلب‌نويسى و سادگى عبارت وى گواهى مىدهد ، و قماش نظمش نيز پوشيده نيست ، عجب كه شاهزاده با آن‌همه مستعدان كه\r\n\r\n","description":"","footnote":"","page_name":" 633 ","page_number":653},
  {"content":"\r\n\r\nدر عرصهء روزگار برنگ‌آميزى الفاظ آبدار صفحهء خواطر ارباب دانش را چون شقايقهاى موسم بهار بهزار رنگ متلوّن مىساختند ، خاطر مبارك بسخن ساده‌اش فرود آورده بود . اين معنى خالى از دو چيز نبوده باشد ، يا مذاق شاهزاده به همان طرز آشنايى داشت ، يا او به زور طالع بدين پايه رسيد ، بهر تقدير نوبتى شاهزاده را يكى از ابياتش بغايت مطبوع افتاد ، روزى در عين غسلخانه كه مجمع مستعدان هفت اقليم بود ، بعرض صاحبقران ثانى رسانيدند كه درين ولا طرفه شعرى از چندربهان منشى سر زده است ، اگر حكم شود بحضور آمده بخواند ، و درين معنى داراشكوه را اظهار استعداد و ترقى او ملحوظ نظر بود ، پادشاه باحضارش حكم نمود ، چون حاضر شد ، فرمود كه درين ايام شعرى كه بابا از تو پسند كرده است بخوان ، چندربهان اين بيت بخواند :\r\n مرا دليست بكفر آشنا كه چندين بار * بكعبه بردم و بازش برهمن آوردم \r\nپادشاه متشرّع ديندار از استماع آن برآشفت ، و آستينها برماليد ، و گفت كسى مىتواند كه جواب اين كافر رساند ، از امراى عظام افضل خان كه بحاضرجوابى موصوف بود ، پيش آمد و گفت اگر حكم شود از شعر استاد جواب رسانم ، پادشاه اشارت كرد ، افضل خان اين شعر حضرت شيخ را كه از غيب‌دانيها چهارصد سال پيشتر از آن مردود گفته بود بخواند :\r\nنظم\r\n خر عيسى اگر به مكه رود * چون بيايد هنوز خر باشد \r\nخاطر مبارك پادشاه بشكفت ، شكر بجا آورده گفت از تصرفات دين محمدى ص اين قسم جواب رسيد ، و الّا من از غصّه هلاك مىشدم ، افضل خان را انعامها فرمود ، و شاهزاده را منع كرد كه بار ديگر چنين مزخرفات را بحضور نياورد ، و چندربهان را از غسلخانه بيرون كردند .\r\nالقصه موسى اليه بعد از قتل داراشكوه ترك نوكرى كرده به شهر بنارس رفت ، و در آنجا به راه و رسم خويش مشغول مىبود ، تا آنكه فى شهور سنهء الف و ثلث و سبعين در\r\n\r\n","description":"","footnote":"","page_name":" 634 ","page_number":654},
  {"content":"\r\n\r\nآتشكدهء فنا خاكستر گرديد ، راقم حروف اين غزل را در تمام ديوانش انتخاب نموده :\r\nغزل\r\n كنم ز ساده‌دلى بند ديده مژگان را * بمشت خس نتوان بست راه طوفان را\r\nجگرفشان شده‌ام باز ، جاى آن دارد * كه لاله‌زار كنم دامن و گريبان را\r\nهميشه زلف ترا اضطراب در كارست * چگونه جمع كند خاطر پريشان را\r\nشبى خيال تو آمد بخواب و آسوديم * دگر ز هم نگشاديم چشم گريان را\r\nبرهمن از تو سخن بىدليل مىخواهم * كه اعتبار نباشد دليل و برهان را » \r\n« مرآة الخيال ، ص 139 - 140 »\r\nگويى فقط عرفاى شاعر و شعراى عارف را مىسزد كه در عين مسلمانى دم از بتكده و دير و صنم‌پرستى و زنّاربندى زنند ، و اگر شاعر هندوى عارفى برهمن تخلص در مقطع غزلى دم از كعبه زد ، و با مناسبات لفظى و معنوى بيت را چنان ادا كرد كه بديوانى برابر بود ، بايد بناروا او را تخطئه كرد ، و در حقش چنين ظلمى روا داشت ، زهى خودخواهى و خهى بىانصافى !\r\nآثار ديگر وى عبارتست از : منشآت برهمن ، چهارچمن ، گلدستهء عشق ، تحفة الانوار ، نگارنامه ، تحفة الفصحا ، مجمع الفقراء ، نادر النكات يا سؤال و جواب بابالعل با داراشكوه در باب تصوف هند ، ديوان اشعار .\r\n\r\n","description":"","footnote":"","page_name":" 635 ","page_number":655},
  {"content":"\r\n\r\n\r\nرشحات سحاب از سيد محمد سحاب اصفهانى در 1221 ق\r\nهدايت در مقدمهء مجمع الفصحاء جزو مآخذ خود ازين كتاب نام برده و در ترجمهء سحاب مىنويسد : تذكرهء رشحات سحاب بنام نامى و اسم سامى صاحبقرانى نگاشته » .\r\n« مجمع الفصحاء ، ج 2 ص 207 »\r\nفاضلخان گروسى در انجمن خاقان ذيل سحاب نوشته است : به ترتيب و تأليف تذكره‌يى مشغول بود ، بانجام نيامده روز عمرش بشام رسيد و ايام مهلت بانجام آمد » و ظاهرا يا اشتباه كرده است يا غرض‌ورزى .\r\nفتحعلى خان صباى كاشى قصيده‌يى دارد كه متضمن مدح خاقانست و ستايش سحاب و تعريف و توصيف تذكرهء او با مادهء تاريخ اتمام آنكه در ديوان صبا چاپ طهران ( ص 261 - 263 ) مندرجست ، و ابياتى كه در باب تذكره سروده شده اينست :\r\n خواست تا در زمانه بگذارد * از تصاريف گردش مه و سال\r\nكرد تأليف نغز تذكره‌يى * از عنايات ايزد متعال\r\nهمچو درياى ژرفى و مشحون * همچو طبع مؤلفش به لآل\r\nهست هر صفحه‌يى ازان‌كه بود * نقش در آن بدائع اشكال :\r\nحجرهء هندوان شيرين‌لب * حجلهء شاهدان مشكين خال\r\nهندوانى همه لطيف بدن * شاهدانى همه بديع جمال\r\nشعراى بزرگوار در آن * همه از لطف در جواب و سؤال\r\nكام هم را دهند شيرينى * از عبارات عذب و شهد مقال\r\nنه ز ديدار هم شوند ملول * نه ز گفتار هم برند ملال\r\nگشته معشوق همدم عاشق * اندر آن انجمن چو بدر و هلال\r\nگه كند اين به آن شكايت هجر * گه دهد اين به آن نويد وصال \r\n\r\n","description":"","footnote":"","page_name":" 636 ","page_number":656},
  {"content":"\r\n\r\n آسمانيست كاسمان باشد * از كمالات آن در استكمال\r\nجوهرش سالم از نشيب و فراز * اخترش ايمن از هبوط و و بال\r\nنام ناميش كرد چون رشحات * آن همايون سحاب اوج كمال\r\nبهر تاريخ او صبا بنوشت * رشحات سحاب و عقد لآل - 1221\r\nرشحات سحاب تا گردد * خرّمىبخش هر گياه و نهال\r\nرشحات سحاب فيض ازل * داردش تازه مزرع آمال \r\n\r\nترجمهء مؤلف :\r\nسحاب اسم شريفش ميرزا سيد محمد خلف الصدق مرحمت‌پناه هاتف است كه شرح حالاتش در آتشكدهء آذر مفصل مذكور و اشعارش مشهورست ، از زمرهء سلسلهء جليل سادات حسينى اصفهان است ، و از اعزهء متوطنين دارالمؤمنين كاشان ، از جملهء فصحاى معاصرين و از اكابر بلغاى فصاحت‌آيين است ، سحاب خامهء عنبرينش گوهر - افشان و مضامين ابيات دلنشينش چون ماء معين راحت روان ، هر قطره كه از كلك دربارش بر صدف‌نامه چكيده گوهريست ثمين و هنرمندان از خرمن معانيش خوشه‌چين ، استادى بود سخن‌شناس ، و سخنان بديعش برى از اقتباس ، از غيرت مضامين جان - بخشش آب حيوان در ظلمات نهانست ، و از رشك بحر طبع روانش عمان در افغان ، سرانگشت فكرتش نقاب از چهرهء دلگشاى شاهدان معانى بديع گشاده و پايهء شاعرى را بر طاق بلند نهاده ، تحصيل علوم رسمى به قدر كفاف نموده و در جوانى بمتابعت پدر زبان بنظم گشود ، در حضرت شاهنشاه قدردان باقدر و اعتبار بود ، و با دوستان بسى مهربان و غمگسار ، بلقب مجتهد الشعرائى و منصب داروغگى دفترخانهء مباركهء پادشاهى مباهى ، بر همگنانش رتبهء برترى و دوشيزگان حجلهء خيالش را كسى لاف همسرى نه ، در سنهء هزار و دويست و هجده بعزم شرف حجاز به شيراز آمد ، با حقيرش مجالستى و فقير را با ايشان مؤانستى كامل روى نمود ، آدمى وشى بود فرشته‌خوى و فرشته‌اى آدمىروى ، در انجمن عام با احترام و وقار بود ، و در خلوت خاص رفيق و غمگسار ، صحبتش سرور\r\n\r\n","description":"","footnote":"","page_name":" 637 ","page_number":657},
  {"content":"\r\n\r\nدل بود و اشعارش زيور محفل ، قطرات سحاب كلكش درارى گرانبها و فروغ اختر فكرتش غيرت شعرى لآل عمان خاطرش چون لولىوشان راحت جانست ، و فكرتش چون صحبت آزادگان شادى روان ، در مراتب نظم و نثر از پدر خجسته‌سير همانا برتر ، بلى اگرچه راح ريحانى از اعناب بستانيست ، ولى شراب انگورى را چه نسبت ، و لؤلؤ پرآب را با آب عمان چه مرابطت ، هرچه بينى از بخشش بخشاينده‌ايست بىمنت كه در كارش چون‌وچرا نيست ، و انگشت عيب بر فعلش سزانى ، بارى شاعريست بلندمقدار ، و سخندانى شريف آثار ، در زمرهء معاصرين از اكثر برتر ، و در نظم و نثر با نصيبى اوفر ، در تعزيهء سيد الشهداء كتابى مسمّى به روضة البكاء « 1 » مرتب ساخته ، به نظر نرسيده ، گويند خوب نوشته ، ديوانش ملاحظه شد ، منتخب اشعارش كه در آن ديوان بود نگاشته آمد ، در سنهء هزار دويست « 2 » بدرود زندگانى و بسراى باقى از جهان فانى رخت كشيد » .\r\n« تذكرهء دلگشا »\r\nازوست\r\n روزى كه يكى شيفته يابد بكمندش * آرام نگيرد دل ديوانه‌پسندش\r\nگر شيفتگى زين دل ديوانه نياموخت * بر پاى چرا بند نهد زلف بلندش\r\nآهست كه بر حسرت من سرزند از سنگ * هرگه كه شرارى جهد از نعل سمندش\r\nآمد بسرم تيغ جفا بر كف و ترسم * كاهل غرض از مردنم آگاه كنندش \r\n\r\n\r\n","description":"","footnote":"\r\n( 1 ) - ديگران نام اين كتاب را سحاب البكاء ( ؟ ) نوشته‌اند .\r\n( 2 ) - بقيهء تاريخ را كاتب نسخه نانويس گذاره است و تاريخ صحيح فوت سحاب بضبط انجمن‌آراى اختر گرجى بسال هزار و دويست و بيست و دو است .\r\n","page_name":" 638 ","page_number":658},
  {"content":"\r\n\r\n ناصح بنگاهيست چنان شيفته كامروز * عشاق زبان باز گشادند ببندش\r\nاينست اگر كوتهى دست اميدم * هرگز نرسد بر ثمر نخل بلندش\r\nاينست سحاب از اثر عدل شهنشاه * شايد كه كند مايل دلهاى نژندش\r\nجمشيد زمان فتحعلى شاه كه آمد * شير فلك آهوى ضعيفى بكمندش \r\n* * *\r\n خوش آنكه چشم تو گاهى به من نگاهى داشت * نداشت گاهى اگر التفات گاهى داشت\r\nگذشت اينكه دل آن نگار سنگين دل * حذر ز ناله‌يى انديشه‌اى ز آهى داشت\r\nعجب نبود كه او بگذرد ز جرم دلم * بجز گناه محبت اگر گناهى داشت\r\nشدم هلاك غم او و بدگمانى بين * كه از محبت من يار اشتباهى داشت\r\nمراست دل به تو مفتون و هر دل ار بدلى * نداشت راه به من خصمى تو راهى داشت \r\n* * *\r\n دانى كه شوخ خوش‌سخن خوش‌كلام ما * حرفى كه ناورد به زبان چيست ، نام ما\r\nحاصل شود به نيم نگاه تو كام ما * اى لطف ناتمام تو عيش تمام ما \r\n\r\n","description":"","footnote":"","page_name":" 639 ","page_number":659},
  {"content":"\r\n\r\n هم گريه‌هاى ماست بجا در خيال وصل * هم خندهء فلك بخيالات خام ما\r\nما را طفيل غير نوازد ببزم خويش * ما شادمان ازينكه كند احترام ما\r\nگفتم بدل كه تا بكه‌يى بىقرار گفت * چندانكه هست در كف عشقش زمام ما \r\nاز ديوان سحاب نسخهء دوست دانشمندم آقاى عبد الحسين بيات مورخ صفر 1267 .\r\nبراى نسخه‌هاى ديگر ديوانش رك : آستان قدس ، ش 4663 ملك ، ش 4971 سپهسالار ، ش 1199 مركزى دانشگاه ش 111 .\r\n\r\nروز روشن تأليف محمد مظفر حسين لكهنوى متخلص به صبا در 1297 ه ق\r\nاين تذكره بعنوان تكملهء تذكره‌هاى شمع انجمن و نگارستان سخن و صبح گلشن نوشتهء شده و مشتملست بر تراجم دو هزار و چهارصد و يازده شاعر قديم و جديد به ترتيب حروف تهجى درسى و يك باب و هر بابى مخصوص يك حرف از آبى ترشيزى تا يونس ابهرى .\r\nمؤلف در سبب تأليف گويد كه چون ديدم كه عده‌يى از متقدمين و متأخرين و بعضى از معاصرين ذكرشان در تذكره‌هاى مزبور نيامده است ، اين كتاب را بعنوان تكمله نگاشتم و در حين تأليف بعضى از تذكره‌ها و بالاخص آفتاب عالمتاب را كه تأليف قاضى محمدصادق خان اختر است در پيش نظر داشتم ، « و جايى كه ذكر شاعرى از شعراى كتب ثلاثهء مسطوره نگاشتم اولش ( ش ) و ( ن ) و ( ص ) رمز شمع انجمن و\r\n\r\n","description":"","footnote":"","page_name":" 640 ","page_number":660},
  {"content":"\r\n\r\nنگارستان سخن و صبح گلشن منفردا يا مجتمعا گذاشتم ، و سخنوران غير مذكور آن هر سه تذكره را غير مرموز داشتم » ( ص 5 ) .\r\nو در ذيل نام خود ( ص 380 ) مىنويسد كه « هنوز از هستيش هجدهمين سال در گذرست » و راجع بدستيار و مددگار خود مىگويد كه : اين مينوفريب گلزار صورت و معنى كه در نظر دارى ، اگرچه خندهء گلهايش از جنبش نسيم نفس صباست ، امّا دلگشايى بهار حسن‌اندازش بدلگرمى و پيرايشگرى پدر عطوفت‌آما » ( ص 382 ) .\r\nپدر اين جوان هجده‌ساله ، مولوى محمد يوسف على گوپاموى متخلص به يوسف است ، كه تذكرهء صبح گلشن را در 1295 براى سيد على حسن خان طفل دوازده سالهء نواب امير الملك سيد محمد صديق حسن خان بهادر تأليف كرده و اكنون تذكره‌يى ديگر با تفصيل بيشتر بنام پسر خود نوشته است ، تا از وى عقب نماند .\r\nو اما مؤلف واقعى كه مردى اديب و دانشمند و خوش‌انشا بوده ، ظاهرا براثر شتاب در كار اين كتاب چنان كه بايد رعايت دقت نكرده و در تراجم مستقل و غير مشتركى كه آورده اشتباهات زيادى كرده كه چند مورد آن ذكر مىشود :\r\nبيت ذيل از اقدسى مشهدى است و بنام آفرين مشهدى درج شده :\r\n بپاى ناقه خروشان دل‌شكستهء كيست * كه اين صدا بصداى جرس نمىماند \r\n( ص 10 )\r\nدر ذيل ترجمهء ملا احمد استرآبادى دو بيت مثنوى آورده كه از ساقىنامهء سلطان محمد صدقى استرآبادى است :\r\n خوشا حال مستى كه منصوروار * ميسر شدش مستى پايدار . . . الخ \r\n( ص 35 )\r\n* * * در حرف الف ذيل ارشدى نوشته است كه : « ارشدى ماوراءالنهرى از حكماى دقيقه‌سنج بود ، و حدائق السّحر در علم بديع ازوست .\r\n\r\n","description":"","footnote":"","page_name":" 641 ","page_number":661},
  {"content":"\r\n\r\nرباعى\r\n چشمى دارم همه پر از صورت دوست * اين ديده مرا خوشست ، چون دوست دروست \r\n. . . الخ ( ص 42 )\r\nو معلومست كه از حدائق السحر تا آخر عبارت مربوط به رشيد وطواط است .\r\n* * * در صفحهء 50 آورده است كه : « اشك ميرزا اسد بيگ قزوينى بلقب پيشرو خان اشتهار داشت . . . الخ » .\r\nميرزا اسد بيگ قزوينى اسد تخلص داشته نه اشك و ترجمهء احوالش در تذكرهء ميخانه مصحح اين بنده ( ص 748 - 757 ) بتفصيل مسطورست .\r\n* * * خبازى نيشابورى را جبارى نيشابورى و در حرف جيم آورده ( ص 142 ) .\r\n* * * جلالاى طباطبا و جلالى اردستانى كه در ص 148 و 151 آورده هر دو يكيست .\r\n* * * در حرف چ شاعرى را كه بنام چپ‌نويس معرفى كرده است ، مجنون چپ‌نويس خطاط مشهور قرن نهم است و بايستى ترجمه‌اش را در حرف ميم ( - مجنون ) مىآورد .\r\n( ص 160 )\r\nخاقان كه تخلص فتحعلى شاه قاجارست ، وى از فتحعلى خان صباى كاشى دانسته و نوشته است كه : « در عصر آقا محمد خان پادشاه عم فتحعلى شاه والى ايران - به ملك‌الشعرائى امتياز داشت . . . در موسيقى و مصورى و طراحى عمارت و فنون ديگر به خوبى ماهر بود . . . الخ » ص 194 .\r\nو قسمت اخير اين ترجمه مربوط به محمود خان ملك‌الشعراست .\r\n* * *\r\n\r\n","description":"","footnote":"","page_name":" 642 ","page_number":662},
  {"content":"\r\n\r\nشيخ ابو محمد روزبهان بقلى فسايى صوفى معروف به شيخ شطاح و متوفى در 606 را با امير روزبهان صبرى اصفهانى شاعر مشهور زمان شاه‌عباس ماضى يكى دانسته است ، و ترجمه‌يى را كه در ذيل روزبهان آورده ، نيمى از آن عارفست و نيمى ازين شاعر رك : ( ص 262 ) .\r\n* * * زينل بيگ را « زنبيل بيگ » و زبانى را « زبانى » نوشته ( ص 272 و 273 ) .\r\n* * * ترجمهء مير حاج جنابدى را كه انسى تخلص داشته ، در ص 72 ذيل امير حاج و در ص 311 ذيل سيّد ثبت كرده است .\r\n* * * شيخ شاه نظر قمشه‌يى نذرى تخلص را در حرف شين و بعنوان شاه كاتب ! ؟ نوشته است ( ص 333 ) .\r\n* * * شيخ‌زادهء لاهيجى را خلف ابو سعيد لاهيجى نوشته و با شيخ‌زادهء پورانى يكى دانسته است ( ص 369 ) و حال آنكه شيخ‌زادهء لاهيجى شيرازى پسر شيخ شمس الدّين محمد اسيرى لاهيجى نوربخشى شارح گلشن رازست و با شيخ‌زادهء پورانى اختلاف دارد .\r\n* * * ميرزا صادق ميناى نصرآبادى جدّ محمد طاهر نصرآبادى صاحب تذكرهء مشهور را جدّ تقى الدّين اوحدى مؤلف عرفات العاشقين نوشته است ( ص 376 ) .\r\nو ازينقبيل مزخرفات درين كتاب بسيارست .\r\n* * * تذكرهء روز روشن بسال 1297 ه ق در 868 صفحه بقطع وزيرى ، خط نستعليق ، كاغذ كاهى ، در بهوپال بطبع سنگى رسيده است و چاپ دوم آن در تهران از روى\r\n\r\n","description":"","footnote":"","page_name":" 643 ","page_number":663},
  {"content":"\r\n\r\nچاپ اول صورت گرفته است ، ناشر چاپ اخير كتابفروشى رازى است و تاريخ انتشار 1343 ش ، قطع وزيرى 7 + 976 صفحه .\r\n\r\nروضة السلاطين تأليف سلطان محمد بن اميرى هروى متخلص به فخرى در حدود سال 960 ه\r\nدر ذكر هشتاد نفر از سلاطين و امرائيست كه طبع موزون داشته‌اند و بنام ابو الفتح ميرزا شاه حسن بن شاه بيگ ارغون « 1 » ( 928 - 962 ه ) فرمانرواى سند و تته سمت تأليف يافته و مشتملست بر هفت باب بشرح ذيل :\r\nباب اول : وجه تسميهء شعر و احوال بهرام گور و ابتداى نظم فارسى و احوال سلطان سنجر ماضى و طغرل بيگ سلجوقى كه گاهى بنظم التفات فرموده‌اند .\r\nباب دوم : در بيان احوال پادشاهان چغتاى اوزبك و سلاطين ايشان كه اشعار خوب گفته‌اند و در ميان مردم شهرت نام دارد .\r\nباب سوم : در بيان احوال پادشاهان چغتاى از اولاد امجاد امير تيمور صاحبقران كه در سمرقند و خراسان بوده ابيات و اشعار نيك فرموده‌اند ، و ديوان غزل ترتيب داده‌اند .\r\nباب چهارم : در بيان احوال پادشاهان عراق و روم كه نظم گفته‌اند .\r\nباب پنجم : در ذكر سلاطين و ملوك هندوستان كه بنظم ميل كرده‌اند .\r\nباب ششم : در بيان احوال امراى عاليشان پادشاه‌نشان كه سر اطاعت به هيچ‌كس فرونياورده‌اند و ابيات خوب دارند .\r\nباب هفتم : در ذكر جميل حضرت نواب و ختم كتاب .\r\n\r\n\r\n","description":"","footnote":"\r\n( 1 ) - تقوى « شاه حسين ارغون » نوشته است ، رك : تذكره‌نويسى فارسى ، ص 90 و 95 .\r\n","page_name":" 644 ","page_number":664},
  {"content":"\r\n\r\nآغاز :\r\n اى كوى تو روضهء سلاطين جهان * وى سوى تو دلها همه پيدا و نهان\r\nرهيافت به تو كسى كه وارست ز خود * يك لطف كن و مرا ز خود باز رهان \r\nسپاس و ستايش بىقياس پروردگارى را كه روضهء اقبال سلاطين عالم را برياحين عدل و احسان مزين و معطر گردانيده . . . الخ » .\r\nدر سبب تأليف گويد :\r\n« . . . امّا بعد بر ضمير منير غزل‌سرايان بوستان معانى ، و سخن‌آرايان جهان نكته‌دانى مخفى نماند كه سبب تحرير اين سطور مختصر ، و باعث اين تحفهء محتقر آن باشد كه روزى اين فقير بىبضاعت و حقير بىاستطاعت فخرى بن اميرى الهروى در مجلس عالى . . . خورشيد جهانتاب سپهر سرافرازى ابو الفتح شاه حسن غازى خلد اللّه ملكه نشسته ، گوش هوش را بجواهر الفاظ دلپذيرش مزين داشتم ، و لطافت معانى بىنظيرش را بخامهء خيال بر صفحهء خاطر مىنگاشتم .\r\nنظم\r\n آن بحر بيكرانه ، آن گوهر يگانه * آن سرور زمانه ، آن قبلهء قبايل\r\nآن افتخار آدم ، آن نامدار عالم * آن شهريار ملهم ، آن كامگار كامل\r\nآن دافع مخالف ، آن نافع موافق * آن قاطع منافق ، آن جامع فضائل\r\nرشك جم و فريدون ، نقد شجاع دوران * چشم و چراغ ارغون ، شاه حسن خصايل \r\n\r\n","description":"","footnote":"","page_name":" 645 ","page_number":665},
  {"content":"\r\n\r\n در بزم كامرانى ، سرحلقهء سلاطين * در باب نكته‌دانى ، سردفتر افاضل \r\nفرمودند كه درين ايام ديوان اشعار حضرت خاقان مغفور سلطان حسين ميرزا انار اللّه برهانه را براى ما تحفه آورده‌اند ، و اشارت باحضار آن كردند ، چون آن كتاب را آوردند ، آن حضرت بطريق دعوات در تعظيم آن كوشيدند .\r\nنظم\r\n سخن بنزد سخن‌دان بزرگوار بود * ز آسمان سخن آمد ، سخن نه خوار بود \r\nاز مشاهدهء اين تعظيم و تكريم آن حضرت ، بخاطر چنان رسيد كه از ابتداى نظم ، احوال سلاطين را كه طبع شريف ايشان بجواهر نظم محلى بوده است ، و گاهى خاطر انوار آن حضرات ميل بجانب شعر مىنموده ، نسخه‌يى نوشته ، از ابيات آبدار و اشعار درر نثار ايشان بر سبيل يادگار بر آنجا ثبت نمايد ، بنا بر آن اين مختصر را چون اوراق گل از هر بوستان براى تفريح خاطر دوستان فراهم آوردم و روضة السّلاطين نامش كردم » .\r\n\r\nنسخه :\r\nبرلين ، ش 644 ، فهرست بلوشه 2 : 1142 و 1143 ( از قرن يازدهم ) ، دانشگاه استانبول : مجموعهء شمارهء 4097 برگ 267 - 275 ب ، مورخ محرم 1038 ه .\r\nباب اول اين كتاب در ذكر سنجر و طغرل بن ارسلان و علاء الدّين جهان‌سوزست از ملوك قديم و بقيهء ابواب شامل ذكر سلاطين و امراى قرن هشتم تا دهم هجريست از سلطان فيروز شاه تغلقى تا ميرزا شاه حسن ارغون ، و معلوم مىشود كه مؤلف از وجود لباب الالباب بىخبر بوده است ، و گرنه از باب پنجم آنكه در لطايف اشعار ملوك كبارست استفاده مىكرد .\r\nتراجم اين تذكره كوتاه و فاقد دقايق تاريخى است و اشعار مختصر و بعضا تركى و از برخى از صاحبان تراجم مطلقا شعرى نياورده است مانند سلطان سكندر\r\n\r\n","description":"","footnote":"","page_name":" 646 ","page_number":666},
  {"content":"\r\n\r\nشيرازى و ابا بكر ميرزا و سلطان احمد ميرزا .\r\nمنابع وى درين تأليف عبارت بوده است از تاريخ ابو العلاء احمد و حبيب السّير و مجالس النفائس .\r\nتذكرهء روضة السلاطين بتصحيح و تحشيهء آقاى دكتر عبد الرسول خيام‌پور استاد زبان فارسى در دانشگاه تبريز بسال 1345 شمسى در 179 + 18 صفحه بقطع وزيرى بطبع رسيده است .\r\n15 طبع ديگرى از آن مقدم بر طبع دكتر خيام‌پور در كراچى باهتمام پير حسام الدّين راشدى دانشمند محقق پاكستانى صورت گرفته است . ولى نگارنده تاكنون آن را نديده است .\r\nبراى اطلاع از احوال و آثار مؤلف رجوع شود به جواهر العجائب در كتاب حاضر « 1 » .\r\nنظرى به روضة السلاطين طبع استاد فاضل آقاى دكتر خيام‌پور :\r\nبه‌طورىكه خودشان در مقدمه مرقوم داشته‌اند دربارهء احوال و آثار مؤلف از مقالهء بنده تحت عنوان تحفة الحبيب مندرج در نشريهء فرهنگ خراسان ( دورهء پنجم ، شمارهء سوم و چهارم ، ص 7 - 17 ) استفاده كرده‌اند .\r\nبا اينكه بنده در شمار آثار فخرى هروى « فقرهء پنجم » آورده‌ام كه كتابى بنام شاه حسن ارغون موسوم به صنائع الحسن در صنايع و بدائع شعرى و عروض و قافيه تأليف كرده است ، مع‌ذلك همه جا اسم ممدوح مؤلف را كه روضة السلاطين هم بنام وى مصدّرست ، شاه حسين آورده‌اند .\r\n\r\n\r\n","description":"","footnote":"\r\n( 1 ) - نقوى در كتاب خود ( ص 93 ) از قول واله داغستانى در تذكرهء رياض الشعراء مىنويسد : « مولانا فخرى در زهد و ورع يگانهء زمان و در تصوف نادرهء دورانست ، چند مثنوى در سلك نظم كشيده و از معاصرين شاه‌طهماسب مغفور ماضى بوده » .\r\nدر رياض الشعراء ترجمهء مزبور متعلق است به فردى تربتى ، و ترجمهء فخرى بنام فخرى هندوستانى و پيش از آن مذكورست .\r\n","page_name":" 647 ","page_number":667},
  {"content":"\r\n\r\nدر ذيل ترجمهء محمد خان شيبانى آمده است كه : اين مطلع فارسى نيز ازو مشهورست :\r\nمطلع بلبان تو كه جانم بلبان آوردى » ( ص 21 - 22 ) .\r\nو اين مصراع است نه مطلع ، و مطلعى كه منظور نظر مؤلف بوده اينست :\r\n بلبان شكرين تا بلبان آوردى * بلبان تو كه جانم بلبان آوردى \r\nو بلبان بر وزن خلبان نوعى سازست كه به لبان مىنوازند .\r\nدر صفحهء 23 سطر 7 آمده است كه : « در صنعت مجسّم‌تراشى استاد بود و بقاشوق‌تراشى معاش مىگذرانيد » .\r\n« مجسّم » و نسخه بدل آن « قلم » غلط كاتب است ، و چمچه » صوابست .\r\nعبارات كتاب غالبا مغلوطست و افتادگى زياد دارد ، براى نمونه دو سطر از يك صفحه را نقل مىكنم :\r\n« مرحوم سلطان [ ا 
  ] بو سعيد او را امداد نمود [ تا 
  ] بسلطنت مغول جلوسى [ جلوس 
  ] فرمود ، بهر تقدير پادشاه [ ى خوب بود 
  ] و پادشاهى خوب كرد » ص 23 س 14 و 15 » .\r\nبيتى در ( ص 24 س 15 ) چنين آمده است :\r\n وين دل دون و دنى مختصرى بيش نيست * حاصل ازين مختصر دردسرى بيش نيست \r\nصواب چنين است :\r\n دنيى دون دنى ، مختصرى بيش نيست * حاصل ازين مختصر ، دردسرى بيش نيست \r\nمطلع زيبايى از بداق خان در صفحهء ( 26 س 4 ) اين‌طور درج شده است :\r\n\r\n","description":"","footnote":"","page_name":" 648 ","page_number":668},
  {"content":"\r\n\r\n پاى در تحصيل يار و يار در دل بوده است * حاصل تحصيل ما تحصيل حاصل بوده است \r\nصواب : ما پى تحصيل يار و . . . الخ است .\r\nاين بيت غلط در صفحهء ( 27 ) آمده است :\r\n هرگه كه باز بر كسى پرناز مىكنى * درها به روى من ز بلا باز مىكنى \r\nمصراع اول صحيحش اينست :\r\n « هرگه كه باز نرگس پرناز مىكنى » . \r\nو باز در همين صفحه سقطى در حدود يك سطر در ترجمهء عبد العزيز خان است :\r\n« با وجود خردسالى ملك استرآباد را به او ارزانى داشتند و او باندك مردم و لشكر ( - لشكر ) خود و امراء پدر را كه همراه او بودند مضطرب ديد از اسب فرود آمد و بر استر سوار شد » .\r\nدر ( ص 23 س 4 و 5 ) مسطورست : « گويند روزى ميرزا بحمام رفته است و بابا سودايى را ديده است كه در گوشهء چرخى به نسبتى مشغول است » .\r\nصواب اينست : « در گوشهء چرخى به سنّت مشغول است » .\r\n« چرخى » مستراح است ، و « سنّت » كنايه از واجبى كشيدن .\r\nدر ( ص 38 س 8 و 9 ) آمده است :\r\n« اما امير عليشير در كتاب « تذكرة الشعراء » خود موسوم است بمجلس‌دارى بىنظير بود - كذا » عبارت صحيح اينست :\r\n« اما امير عليشير در كتاب تذكرة الشعراء خود كه موسوم است به مجالس - النفائس و كتابى بىنظير بود » .\r\nميرم خان والى قندهار كه ترجمه‌اش در ( ص 92 ) آمده است « بيرم خان والى قندهار » است ، يعنى بيرم خان بهارلوى تركمان پدر عبد الرحيم خان خان‌خانان .\r\nمتأسفانه اغلاط اين كتاب يكى و دوتا و ده‌تا نيست ، و تأسف ديگر اينكه مجالى هم براى ذكر همهء آنها نيست .\r\n\r\n","description":"","footnote":"","page_name":" 649 ","page_number":669},
  {"content":"\r\n\r\n\r\nرياض الشعراء تأليف عليقلى خان واله داغستانى در 1161 ه ق\r\nتذكرهء عموميست مشتمل بر ذكر دو هزار و پانصد و نود و چهار شاعر قديم و جديد از روى حرف اول نام يا تخلص آنان كه از ابو الحسن خرقانى آغاز شده به يحيى خان يكتا پايان مىپذيرد ؛ ولى درين ترتيب حرف دوم و سوم رعايت نشده است ، مثلا بعد از تقى اوحدى ذكر سلطان تكش آمده و بعد ازو محمد باقر تابع و بعد ازو ملّا عليرضاى تجلى .\r\nرياض الشعراء داراى يك مقدمه است و بيست و هشت روضه ( هر روضه مخصوص يك حرف ) و خاتمه در ذكر احوال مؤلف . روش نگارش مؤلف جز در مقدمهء كتاب ساده و عارى از تكلّفات منشيانه است .\r\nآغاز : « تذكرهء محفل خاطر قدس مآثر صاحبدلان آگاه حمد ناطقى است كه نظم مجموعهء ممكنات را بكلمهء كن از قلم طراز صورت‌نگار بر لوح تكوين باحسن نظامى جلوهء ظهور بخشيده از خوان ملاحت اين طرفه پرىرويان انجمن خوبى و زيبا شاهدان محفل محبوبى شور نشور و غلغلهء صور در صوامع هوش ادانيوش سوادخوانان صفايح بياض شهود انداخت » .\r\nانجام :\r\n « اين تذكره چون طرب‌فزاى دل شد * تاريخش را دل از خرد سايل شد\r\nگفتا ز رياض الشعراء رفت خزان * در وى چو بهار سر زده داخل شد \r\nتاريخى است كه به تعميه گفته شده و حل آن چنين است كه چون از رياض - الشعراء ( - 1613 ) خزان ( - 658 ) خارج شود ( - 955 ) و بهار سر زده ( هار - 206 ) به آن افزوده گردد ( - 1161 ) سال فراغت از تأليف بدست مىآيد .\r\n\r\n","description":"","footnote":"","page_name":" 650 ","page_number":670},
  {"content":"\r\n\r\nدر سبب تأليف گويد كه : « غرض راقم در تسويد اين اوراق آنست كه به قدر مقدور اشعار بلند و افكار ارجمند فراهم آيد و اينكه جمعى كثير از موزونان را ذكر نمايد » . ولى غرض اصلى وى اين بوده است كه تذكرهء عرفات العاشقين را انتحال و تلخيص كند ، و منابع و مآخذ تقى الدّين اوحدى را كلا به حساب خود بگذارد ، و در ذكر ولىنعمت خويش حق نعمت را از ياد برده او را بباد انتقاد بگيرد و بىمايه و كم‌تتبع قلمدادش نمايد ، چنان كه مىنويسد :\r\n« تقى الدّين محمد الشهير به تقى اوحدى از اولاد شيخ اوحدى دقاقى بليانى است قدّس سرّه . وى از سادات حسينى بوده ، آبا و اجدادش از بليان كازرون‌اند ، ليكن تولد و نشو و نما در اصفهان بهشت نشان شده ، مدتى در اردوى پادشاه مغفور شاه‌عباس صفوى ماضى ملازم ركاب بوده است . در سنهء 1015 به هندوستان آمده تذكره‌يى مسمّى به عرفات كه مزخرفات بسيار در آن درج كرده تأليف نموده مشتمل بر هشتاد هزار بيت ، و باز از آن تذكرهء ديگر انتخاب كرده است مسمّى به كعبهء عرفان كه اگر به نظر نكته‌سنجان دقيقه‌ياب برسد ، مايهء مؤلف را از آن درمىيابد ، در حين تحرير اين اوراق تذكرهء مزبور در نظر اين بىشعور بود ، و اگر قصورى و اشتباهى و تكرارى در ترقيم رفته باشد جريمه‌اش به اوست ، چنانچه در ديباچهء اين اوراق اشاره به اين مراتب شده است ، به‌هرحال تقى اوحدى شعر بسيارى گفته از مثنويات و غزليات و غيره كه تفصيل آنها موجب تطويل كلام مىگردد ، و خلاصه آنكه در مثنوياتش اشعار شتر گربه « 1 » به نظر رسيد ، ديوان غزلش به نظر احقر نرسيده ، ليكن آنچه در تذكرهء كعبهء عرفان جسته جسته نوشته است ، ابيات عالى در آن ميان به نظر رسيده چنانچه بنگارش مىآيد » ؛ و چهل و دو بيت از اشعار وى انتخاب كرده است .\r\nواله تراجم شعراى بعد از عرفات را از تذكرهء نصرآبادى و تذكرة المعاصرين\r\n\r\n\r\n","description":"","footnote":"\r\n( 1 ) - دكتر نقوى پاكستانى مقصود واله را از ذكر شتر گربه كه بمعنى نامتجانس است ندانسته ، و در شمار آثار تقى اوحدى يك مثنوى هم بنام « شتر گربه » ؟ ! افزوده است ، رك :\r\nتذكره‌نويسى فارسى در هند و پاكستان ( ص 155 ) .\r\n","page_name":" 651 ","page_number":671},
  {"content":"\r\n\r\nحزين گرفته ولى قسمتى از تراجم عصرى را خود بقلم آورده است ، كه اگر همين قسمت را بعنوان رياض الشعراء از خود بجا گذاشته بود اثرى باارزش محسوب مىشد ، بخصوص كه اين قسمت مشتملست بر پاره‌يى وقايع تاريخ عصرى كه از آن جمله است : گزارش دقيق لشكركشى نادر شاه افشار به هندوستان و جنگ كرنال « 1 » در ذيل نام برهان الملك متخلص به امين ، و وقايع اصفهان در دوران فترت و فتنهء افغان در ذيل احوال مؤلف .\r\nمؤلف رياض الشعراء در ديباچهء كتاب خود مىنويسد كه : در اوايل آوارگى به هندوستان چون با كسى معاشر و محشور نبودم براى سرگرمى و انصراف خاطر غالبا شعر مىخواندم ، تا رفته‌رفته بفكر جمع كردن اشعار خوب افتادم ، و در موقع تدوين اين كتاب قريب بهفتاد ديوان شعر و تذكرهء متقدم و متأخر و چند جلد تاريخ و كتب ديگر از قبيل نفحات [ الانس 
  ] و مجالس [ النفائس 
  ] و مانند اين‌ها در پيش نظر داشتم ، و اختلافاتى كه در كتابهاى مزبور به نظر رسيد حتى المقدور در تصحيح آنها كوشش كردم ، و كتب معتبره مثل نفحات را معتبر دانستم و خلاف آن كتب ديگر را اعتبار ندادم .\r\nو با آن‌همه ادّعا غالب تراجم را در يكى دو كلمه بيشتر نياورده است ، ازينقبيل ، روضة النّون :\r\nناقد هروى دهانش كج بوده .\r\nملّا نثارى تونى در رياضى رياضت بسيار كشيده .\r\nناقد گيلانى راست .\r\nمولانا نجمى شاعر بوده .\r\nنديمى بدخشانى در هند بوده .\r\nمولانا ضياء نزهتى راست .\r\n\r\n\r\n","description":"","footnote":"\r\n( 1 ) - اين قسمت از رياض الشعراء را بنده استنساخ و با دو نسخه مقابله و تصحيح كردم و با مقدمه‌يى بقلم استاد دانشمند آقاى دكتر پرويز ناتل خانلرى در مجلهء سخن شمارهء 6 و 7 ص 692 سال 1341 درج شد .\r\n","page_name":" 652 ","page_number":672},
  {"content":"\r\n\r\nنسيم هندى شوريده‌حال و شيرين مقال بوده .\r\nملا نشاطى نام شاعرى بوده است .\r\nو در روضة الفاء ترجمهء شعراى فخرى تخلص را چنين ذكر كرده است :\r\nفخرى بغدادى راست .\r\nفخرى ديگرى بوده كه اين دو بيت او راست .\r\nفخرى ديگرى بوده كه صاحب اين رباعيست .\r\nمولانا فخرى كاشفى ولد مولانا حسين واعظ سبزوارى است « 1 » .\r\nفخرى بنارسى از شعراى هندوستان بوده باقسام سخن قادر .\r\nمولانا فخرى از شعراى هندوستان بوده باقسام سخن قادر .\r\nمولانا فخرى از سخنوران مملكت هندوستان بوده و صاحب ديوانست ، غالبا كه همان فخرى اول است » و اشعارى كه در ذيل نام آخرين فخرى درج كرده از سلطان محمد فخرى بن اميرى هروى صاحب لطايف‌نامه و جواهر العجائب و روضة السلاطين است كه هر سه تذكره است و ذكر آنها در كتاب حاضر آمده است « 2 » .\r\nولى با اين همه سهل‌انگارى و بىدقتى در تراجم شعراى سلف ، از آنجا كه واله از شعراى خوب و خوش‌قريحت و شعرشناس و نكته‌سنج بوده ، بطور كلى اشعار را خوب انتخاب كرده است ، مگر آنكه شاعرى اصلا شعر خوب نداشته ، و درين‌مورد لازم مىداند كه اظهارنظر وى را در نقد اشعار و طرز گفتار دو دسته از شعرا كه در ذيل نام بابا فغانى و مير نجات اصفهانى آمده است عينا نقل كند :\r\n1 - بابا فغانى شيرازى : « . . . باباى مغفور مجتهد فن تازه‌ايست كه پيش از وى\r\n\r\n\r\n","description":"","footnote":"\r\n( 1 ) - پسر كاشفى نامش على و لقبش فخر الدّين و تخلص او در شعر « صفى » بوده است .\r\n( 2 ) - در ذيل ترجمهء مير شمس الدّين فقير دهلوى بپاس دوستى و اينكه ديوان واله را ترتيب داده و ماجراى عشق و ناكامى او و دختر عمش خديجه سلطان را بنظم آورده بود ، دو رساله از تاليفات او را كه يكى بنام وافيه در علم عروض و قافيه است و ديگرى موسوم به خلاصة البديع در صنايع و بدائع شعرى ، درج كرده است ، كه مربوط به كار تذكره‌نويسى نيست .\r\n","page_name":" 653 ","page_number":673},
  {"content":"\r\n\r\nاحدى به آن روش شعر نگفته ، پايهء سخنورى را بجايى رسانيده كه عنقاى انديشه به پيرامون او نمىتواند پريد ، اكثر استادان زمان مثل مولانا وحشى يزدى و مولانا نظيرى نيشابورى و مولانا ضميرى اصفهانى و خواجه حسين ثنائى و مولانا عرفى شيرازى و حكيم شفائى اصفهانى و حكيم ركناى مسيح كاشى و مولانا محتشم و غيرهم متتبّع و مقلّد و شاگرد و خوشه‌چين خرمن طرز و روش اويند ، تا به ميرزا صايب رسيد ، ميرزاى مغفور كه شاگرد حكيم ركنا و حكيم شفائى است ، تغيير شيوه داده ، در طرز خود مجتهد و امام آن فن شده ، چنانچه الحال شعراى زمان ما اكثر متتبع طرز ميرزا صايب شده‌اند ، با آنكه در عهد ما ناطقى كه بنطق او يك‌لحظه توان گوش داد به نظر نمىآيد ، مگر شيخ محمد على حزين لاهيجى و مير شمس الدّين فقير دهلوى حفظهما اللّه ، و ميرزا جعفر راهب اصفهانى سلّمه اللّه و بس ، و از مدار روزگار غدار توقع آن نيست كه بعد ازين هم كسى را بعرصه بياورد ، و اگر آورد بسيار عجب است .\r\nراقم حروف تا ديوان بابا فغانى را نديدم ، و تعمّق در آن ننمودم ، شعر نفهميدم ، و تا پى بروش او نبردم ، شعر نتوانستم گفت ، اگرچه حق آنست كه اكنون هم شعر نمىفهمم و نمىتوانم گفت ، ليكن اين‌قدر هست كه اگر فىالجمله موزون از ناموزون توانم فرق كرد ، به يمن فيض ديوان باباى مرحوم است ، خلاصه آنكه اشعار خوب بابا بسيارست ، بقدرى از آن اكتفا مىنمايد كه مثل است : مشتى باشد نمونه از خروارى » .\r\n2 - مير نجات اصفهانى : « مير نجات ، اسم وى عبد العالى است . از سادات رفيع - الدرجات حسينى بوده ، در حسن خلق و وسعت مشرب و صفاى طينت نظير نداشته ، تمام مردم از امرا و فضلا و عموم اعاظم و اعزّه به اقصى الغاية در پاس حرمت و عزّت وى مىكوشيده‌اند و مجالس و محافل خود را بوجود ذىجودش زيب و زينت مىبخشيده‌اند .\r\nدر سخن‌سنجى و نادره‌گويى يگانهء آفاق ، و در خوش‌صحبتى و كوچك‌دلى در عالم طاق بوده . لطيفه‌هاى نمكين و نقل‌هاى شيرين از وى بر زبانهاست . از جمله روزى در خانهء ميرزا طاهر وحيد الزمان وزير اعظم مهمان بوده ، وقت شام پسرهاى ميرزا طاهر كه عديم اللّحيه و صاحب جمال بودند ، بمجلس پدر درمىآيند . ميرزا طاهر از ايشان مىپرسد\r\n\r\n","description":"","footnote":"","page_name":" 654 ","page_number":674},
  {"content":"\r\n\r\nكه در كجا بوديد ؟ عرض مىكنند كه بر بام ديوان‌خانه بديدن عطارد مشغول بوديم .\r\nپدر عالىقدر مىپرسد كه ميسّر شد يا نه ؟ عرض مىكنند كه ديديم ، و چون مشهورست كه در وقت ديدن عطارد هركس جميع بندهاى ملبوس خود را بگشايد ، و آن رباعى مشهور عربى را بخواند ( ؟ ) البتّه گنجى از مال يا گنجى از علم بدست آن شخص خواهد آمد ، لهذا ميرزا طاهر بعنوان خوش‌طبعى مىپرسد كه بندهاى خود را وا كرديد ؟\r\nمىگويند بلى ، مىپرسد كه بند ازار را هم ؟ مير نجات مىگويد كه آن را در وقت ديدن مشترى وا خواهند كرد . به ميرزا طاهر و اهل مجلس انبساط تمام روى مىدهد ، و ازين مقوله سخنهاى او بسيارست كه ذكر آنها موجب طول كلام مىگردد . خلاصه مير نجات مرحوم در سلك منشيان عظام شهنشاه ايران يعنى شاه سليمان مغفور منسلك بود ، و در آن فن كمال مهارت داشت . امّا در شاعرى آنچه مردم به او گمان دارند نبود ، بلكه مىتوان گفت كه خون مذمّت شعر بد بعد از زلالى خوانسارى و ميرزا جلال اسير و شوكت بخارايى در گردن مير نجات مرحوم است ، چه زلالى و ميرزا جلال را در بعضى اشعار راه بوادى مهملات افتاده ، به اعتقاد خود اين روش را نزاكت‌گويى دانسته ، و حال آنكه از فرط بىمايگى درين وادى پى غلط كرده از منزل مقصود دور افتاده‌اند . از عهدهء روش نزاكت‌بندى [ فقط 
  ] ملا ظهورى ترشيزى بقوّت طبع و زورمايه برآمده ، و هركس تتبع او كند البتّه كارش به مهمل‌گويى مىانجامد .\r\nاما مير نجات مرحوم ماوراى روش آنها طرز تازه‌يى اختراع كرده است كه پسنديدهء طبع عوام شده ، يعنى تابع روزمرّهء اجامره و اوباش و بازاريان گرديده ، بطريق گفتگوى ايشان بناى شاعرى را گذاشته است ، و چون اكثر خلق از دريافت دقايق مراتب سخنورى محروم ، و دست فكرتشان از دامن عرائس حجلهء فصاحت و بلاغت كوتاهست ، و بدانچه مطابق سليقه و موافق طبعشان اتفاق افتاده باشد راغب مىباشند ، لهذا بروش او رغبت تمام پيدا شده ، اكثر به همان طرز مايل گرديده اگر موزون باشند تتبع آن مىنمايند ، و الّا به خواندن و شنيدن اين قسم قناعت مىكنند ، و برخى ديگر از شعراى زمان ما مثل آقا رضاى اميد كه مخاطب به قزلباش خان بود ، و جمعى ديگر\r\n\r\n","description":"","footnote":"","page_name":" 655 ","page_number":675},
  {"content":"\r\n\r\nنازك مهمليهاى طرز زلالى و اسير را علاوهء طرز مير نجات نموده كوس مزخرفات بر بام فضيحت مىنوازند ، و اگر احيانا كسى خواهد كه درين‌باب سخنى كه خلاف رويّه و اعتقاد ايشان باشد بگويد ، بالطبع آزرده شده بلكه دم از خصومت مىزنند ، ربّنا احكم بيننا و بين قومنا بالحق و انت خير الحاكمين .\r\nچون بحسب اتفاق سررشتهء سخن به اينجا كشيد ، اگرچه خارج از سياق تحريرست ، به جهت اثبات مدّعا و وضوح مطلب ضرور شد كه از اشعار جماعت مذكوره چند بيتى بعنوان نمونه درين صفحه قلمى نمايد ، تا اگر كسى را در آن سخنى باشد حجّتش نماند » .\r\nو بدنبال اين مبحث مزخرفات آن جماعت را براى اثبات مدعاى خويش بقلم آورده است .\r\nواله از مثنويات مشهور چيزى انتخاب نكرده و از شعراى بدشعر قرن دوازدهم هند نيز شرح‌حالى بقلم نياورده و دربارهء هر دو مورد چنين مىنويسد : « . . . و نيز جمعى كه اشعار خوب از ايشان به نظر نرسيد ، به جهت اختصار كتاب ترك ذكر ايشان كرد ، و در ذكر معاصرين خصوصا شعراى هندوستان به قليلى اكتفا نمود ، چه اكثر افكار اين جماعت مزخرف و لا طائل است ، و غرض راقم حروف در تسويد اين اوراق اينست كه به قدر مقدور اشعار بلند و افكار ارجمند فراهم آيد ، نه اينكه جمعى كثير از موزونان را ذكر نمايد ، و از جنس شعر درين تذكره بانتخاب غزل و قصيده و قطعه و رباعى اكتفا نمود ، و متوجه بانتخاب مثنويات مشهوره نگرديد ، چه اگر از شاهنامهء فردوسى و خمسهء شيخ نظامى و سبعهء مولوى جامى و مثنوى حضرت مولوى رومى قدس سرّه و غير ذلك انتخابى مىكرد ، قريب بيست هزار بيت برين تذكره مىافزود ، و از فرط تطويل كمتر كسى را رغبت به خواندن و نوشتن مىشد ، و اگر چند بيت از هر مثنوى برعايت اختصار مىنگاشت ، بيننده را توهم اين مىرفت كه شايد به اعتقاد مؤلف اشعار بلند درين مثنوى همين‌قدر بوده ، پس اولى و انسب همين ديد كه تعرّض بذكر مثنويات ننمايد مگر\r\n\r\n","description":"","footnote":"","page_name":" 656 ","page_number":676},
  {"content":"\r\n\r\nبر سبيل تحفگى از مثنوى غير مشهوره . . . الخ » « 1 » .\r\n\r\nنسخه :\r\nكتابخانهء ملّى ملك ، ش 4301 ( نستعليق تحريرى شيرين و پخته و كم‌غلط به خط گلزار سنگه در شاه‌جهان‌آباد ، از روى نسخهء اصل ، قرن 12 ) ؛ و ش 4304 ( نستعليق به خط محمد عمر بن محمدبخش خان آشوب شاه‌جهان‌آبادى ، مورخ 25 ذيحجهء 1201 با انتقاداتى در هامش از كاتب بر پاره‌يى از مطالب ) ؛ و كتابخانهء شخصى استاد جلال الدّين همايى كه نسخهء دست‌نويس خودشانست از روى نسخهء مرحوم محمد باقر الفت اصفهانى ، و آن نسخه پس از فوت مرحوم الفت بكتابخانهء دانشگاه تهران انتقال يافت .\r\nاشپرنگر ، ش 18 ، برلين ، ش 656 ( مورخ 1224 ) ايوانف ، ش 230 ، ( مورخ 1171 ) ايوانف كرزن ، ش 57 ، ( ناقص مورخ 1794 م ) ليندزيانا ، ص 121 ش 311 ( قرن 12 ) و ش 57 ( مورخ 1210 ) و ش 58 ( نونويس و ناقص ) بوهار ، ش 92 ( مورخ 1191 ) ريو ، ج 1 ص 371 / الف ( مورخ 1203 ) ضميمهء ريو ، ش 112 ( مورخ 1216 ) و 113 ( اوايل قرن 13 ناتمام تا حرف گاف ) آصفيه ج 3 ص 164 ش 120 ( مورخ 1258 ) بانكىپور ، ج 8 ش 693 ( اوايل قرن 13 ) بادليان ، ش 377 ( بدون تاريخ ) و 378 ( قسمتى ) اندياآفيس ، ش 3653 ، دانشگاه پنجاب ، دو نسخه ( يكى ناقص الاول و ديگرى ناقص الآخر ) .\r\n« رك : استورى ، 1 : 832 »\r\n\r\n\r\n","description":"","footnote":"\r\n( 1 ) - واله ترجمهء شمس الدّين فقير عباسى را از همه مفصل‌تر آورده ، حتى دو رساله ازو در طى احوالش درج كرده است كه يكى وافيه در علم عروض و قافيه است و ديگرى خلاصة - البديع در صنايع و بدائع شعرى ، و در مقابل فقير هم وى را در تنظيم ديوانش يارى كرده و داستان عشق واله را با دختر عمش خديجه بنظم آورده است . ازين منظومه يك نسخه كه بتصحيح خود فقير رسيده در ذيل ريو بشمارهء 243 مورخ 1161 معرفى شده است . نسخهء ديگر در كتابخانهء مركزى دانشگاه تهران ضميمهء سفينهء شمارهء 4734 ، نسخه‌اى ديگر در كتابخانهء شخصى فاضل معاصر آقاى جعفر سلطان القرائى موجودست . در آغاز و انجام نسخهء اخير اشعارى از واله به خط خودش مسطورست .\r\n","page_name":" 657 ","page_number":677},
  {"content":"\r\n\r\nاسامى صاحبان تراجم در فهرست ايوانف - كرزن ، ص 63 - 28 ، مندرجست ،\r\n\r\nترجمهء مؤلف :\r\nعبد الحكيم حاكم لاهورى مؤلف تذكرهء مردم ديده نخست شرح‌حالى را كه سراج الدّين عليخان آرزو از واله در تذكرهء مجمع النفائس نوشته است نقل كرده و بدنبال آن اطلاعات و معلومات شخصى خود را آورده ، و روىهم‌رفته دقيقترين شرح‌حاليست كه از واله بقلم دو تن از معاصرانش نوشته شده است :\r\n« واله على قلى خان بهادر خان آرزو گويد كه : « عليقلى خان بهادر واله تخلص از اولاد حضرت عباس عمّ پيغمبر است ، صلّى اللّه عليه و سلّم ، در سلطنت كفرهء چنگيزيّه يكى از اجدادش به داغستان وارد مىشود ، مردم آنجا كه الحال تمام شوافع‌اند ، او را جا داده بحكومت برگرفتند ، تا آنكه نوبت سلطنت به سلاطين صفويّه رسيد ، و چون داغستان سرحد ايران است ، در ميان پادشاهان ايران و داغستان هميشه نزاع بوده ، پس ناچار يكى از سلاطين صفويّه بيكى از شمخالان داغستان پيغام كرد كه فرزندى را از خود بفرستد تا او را پسرانه تربيت كرده آيد ، لهذا يكى از آباى خان مذكور به ايران آمده به والاپايهء امارت رسيد ، و داغستان چنان ملكى است كه قهرمان ايران نادر شاه با آنكه تمام مملكت ايران و توران و اكثر از روم را بيك عنان گردش به خاك سياه برابر كرد ، با وجود يساق سه‌ساله ، خوب از عهدهء داغستان برنيامد ، به‌هرحال خان مذكور از لزگىزاده‌هاى ديار ايران است .\r\nعموى او فتحعلى خان در عهد سلطان حسين ميرزاى صفوى اعتماد الدوله و وزير - الممالك كلّ ايران ، و والدش محمد عليخان بيگلربيگى ايروان كه سرحدّ روم است بودند .\r\nبعد از عزل نمودن و قيد كردن اين دو شخص ، مملكت مذكور محشر فتنه و آشوب گشت ، تا رسيد كارش بجايى كه رسيد ؛ و خان مذكور بعد فوت پدر طفل بود\r\n\r\n","description":"","footnote":"","page_name":" 658 ","page_number":678},
  {"content":"\r\n\r\nكه در مكتب با خديجه سلطان عموزادهء خويش درس مىخواند . پس مانند ليلى و مجنون تعشقى بهم‌رسيد ؛ و چون بعنفوان شباب رسيدند ، در ايّام تغلّب افاغنه بر ايران بسبب تعرّض بعضى موانع مواصلت دست بهم نداد ، و خان مذكور از آن ملك به هندوستان آمده داخل جرگهء امرا شد « 1 » .\r\nهرچند از علوم ظاهر بهره‌يى ندارد ، امّا از جهت صفاى ذهن و تتبع كتب ، از اكثر مطالب آگاهى دارد ، و بيشتر مقدمات مستحضر اوست ، على الخصوص تصوّف كه از بركات تصفّح و تفحص و توجه اوليا و صحابه بتوحيد حقيقى پى برده و عالم را حقيقت واحد شمرده ، در مقدمه تلك امّة قد خلت لها ما كسبت و لكم ما كسبتم و لا تسألون عمّا كانوا يعلمون گويان دست از تعصّب و تعنّت شيعه و سنّى برداشته ، بزرگان هر دو طريق را ببزرگى و خوبى ياد كرده و مىكند ، و از طعن و تشنيع كه شيوهء قشريان بيهوده‌گوست مدام برحذر مىباشد . شاهد احوال اوست اين مقال او :\r\nرباعى\r\n ديديم نزاع سنّى و شيعه‌لقب * كآموخته‌اند كيش جهل از ام و اب\r\nهرجا كه خريست كنيتش شيعه بود * هرجا كه سگيست سنّىاش هست لقب \r\nخلاصهء كلام چون در عشق كه مبدأ معرفت و لبّ لباب دنيا و آخرتست ، مستهلك و منهمك است ، تمام ديوانش از وقايع عشق و اسرار عرفان مملو است . در آشنادوستى و جانب‌دارى و اخلاص يكّهء روزگارست ، و در ميدان شجاعت و دلاورى بىهمتا\r\n\r\n\r\n","description":"","footnote":"\r\n( 1 ) - واله در سال 1146 وارد هندوستان شده است ، چنان كه در ترجمهء مير زاهد على سخاى لارى مىنويسد :\r\n« . . . در سال ورود فقير در هندوستان كه سنهء 1146 بود بدست زن مغنيه‌يى كه بتعلق خاطر نگاه داشته بود ، بتحريك اغيار مسموم و در مقبرهء برهان الملك در شاه‌جهان‌آباد مدفون گرديد » .\r\n","page_name":" 659 ","page_number":679},
  {"content":"\r\n\r\nشهسوار . با وجود آنكه با فقير آرزو چندان اخلاص ندارد « 1 » ، درين بىكسىها كه هجوم آورده ، آن‌قدر عطوفت فرموده كه از حيّز تقرير و تحرير بيرونست ، اشعارش با كمال سلاست و بلاغت اكثر تتبّع بابا فغانى است ، بلكه اگر به چشم دقت نظر كرده آيد ، چاشنى كه در كلام اوست در شعر بابا نيست ، زيراكه اين همه مقدمات تصوف بابا را كم دست داده ، چنانچه بر آگاه بعد مطالعه ظاهر مىگردد ، و تذكرهء متقدم و متأخر نيز نوشته ، قريب بچهل هزار بيت ، نهايت مضبوط و مربوط ، و فقير آرزو را بعد نوشتن اين نسخه ، تذكرهء مذكور به نظر آمد ، و الّا اين همه دردسر نمىكشيد ، ليكن واقع اينست كه اذواق مختلف است ، به‌هرحال انتخاب كليّات واله مذكور قلمى مىگردد » انتهى كلامه .\r\nمؤلف گويد : خان مذكور چون بعزم هندوستان از ايران به لاهور رسيد ، شاه آفرين بقيد حيات بود ، استدعاى ملاقات كرد ، شاه مرحوم ابا نمود كه فقرا را با مردم\r\n\r\n\r\n","description":"","footnote":"\r\n( 1 ) - خان واله نسبت به خان آرزو بىارادتى نكرده و ترجمه‌اش را در رياض الشعراء چنين آورده است :\r\n« سراج الدّين عليخان آرزو وطنش گواليارست ، و سلسلهء نسب او به شيخ محمد غوث گواليارى رحمه اللّه كه از متأخرين مشايخ هندوستان بوده مىرسد . در اوايل شباب تحصيل علوم نموده ، وارد دارالخلافهء دهلى شد ، و تا حال تحرير همين‌جا توطن دارد . امرا و اعاظم دولت پيوسته در حرمت و مراعات او اهتمام مىورزند ، و او با كمال بىاعتنايى و وارستگى بسر مىبرد ، و در ادادانى و بديهه‌سنجى و بذله‌گويى و ديگر صفات حميده امير خان مرحوم ( انجام تخلص ) كه مسلم روزگار بود ازو حساب برمىداشت . ديوانش قريب به سى هزار بيت است . در ترتيب نظم طبعى بقدرت دارد . از ديوان شيخ محمد على حزين قريب به پانصد بيت نامربوط و محل ايراد برآورده ، چنانچه قسمتى از آن در ضمن احوال شيخ مزبور قلمى خواهد شد . اين چند بيت او راست . . . الخ » .\r\nآقاى دكتر نقوى پاكستانى در كتاب « تذكره‌نويسى فارسى در هند و پاكستان » ( ص 308 ) نوشته است كه واله داغستانى شرح حال خان آرزو را بقلم نياورده است ، و اين شرح حال كه نقل شد خلاف گفتهء او را نشان مىدهد .\r\n","page_name":" 660 ","page_number":680},
  {"content":"\r\n\r\nدنيا چه كار . آخر رقعه‌يى طولانى در باب تشريف آوردن نوشت ، و اين بيت شاه‌آفرين كه در قصيده‌يى از قصايد در آن ايام تازه مشق كرده بود ، در آن مرقوم نمود :\r\n پژمرده‌ايم بىتو بفرياد ما برس * از باغ ما دريغ مدار اى بهار پاى \r\nشاه مذكور بعد مطالعهء رقعه ، بخانهء خان واله رفته چند ساعت صحبت داشتند .\r\nبار ديگر كه دعوت كرده بود و فقير نيز محرك شده بود ، فرمود همراه من بيا . فقير در آن ايّام هواى ديگر در سر داشت قبول نكرد . بعد از آن خان مذكور بدار الخلافه رسيده بوساطت روشن الدوله و بموجب نوشتهء برهان الملك ملازمت فردوس آرامگاه محمد شاه پادشاه كرد ، و بمنصب چهارهزارى سرافراز گرديد ، و ميرتوزك دوم شد . بعد از آن در عهد احمد شاه شش‌هزارى و بخطاب خان زمان بهادر ظفر جنگ مخاطب گرديد ، و ايّام سلطنت عالمگير ثانى كه از اوده براى اصلاح كارهاى صوبه‌دارى شجاع الدوله پسر صفدر جنگ به دهلى رفت ، به اعانت عماد الملك وزير به منصب هفت هزارى سر افتخار بفلك اقتدار رسانيد ، و فقير در هنگامى كه صفدر جنگ از احمد شاه پسر محمد شاه آزرده شد و بيرون شهر خيمه زده با عماد الملك جنگ بميان آمد ، بوساطت خواجه محمد يحيى خان خرد تخلص كه احوال او خواهد آمد ان‌شاءاللّه تعالى ، در خانهء نواب اعزاز - الدوله مير يحيى خان بهادر خلف نواب زكريّا خان بهادر كه از مدّتى به لباس فقيرانه مىگذراند ، ملاقات به نواب معزّى اليه كرده ، بعد از آن مكرّر بخانه‌اش رسيده به گرم - جوشى بسيار برمىخورد . چون نوّاب صفدر جنگ بعد صلح از حضور به صوبهء خود عازم شد ، اكثر در راه اتفاق ديدن نواب واله مىشد ، اشعار خود بسيار مىخواند . گاه مىشد كه از اول شام تا نصف شب گرم غزل‌خوانى مىبود . روز به روز اخلاص استحكام مىپذيرفت ، چنانچه بعد فوت صفدر جنگ فقير را به جدّ تمام از شجاع الدوله متعيّن كرده همراه خود به دهلى آورد ، و قريب يك‌هزار روپيه مدد خرج براى فقير مقرر كرد كه مصحوب مولوى محمود كشميرى كه از مقربّان او و اخلاصمند فقير بود بفرستند ، ليكن بسبب بعضى امور قبول نكردم . اين معنى باعث مزيد اخلاص گرديد . بعد رسيدن به جهان‌آباد عهد و پيمانى كه با فقير بسته بود ( از تندمزاجى كه داشت كار\r\n\r\n","description":"","footnote":"","page_name":" 661 ","page_number":681},
  {"content":"\r\n\r\nخودش صورت نگرفت ) بوقوع نيامد ، آخر الامر فقير رخصت شده به لشكر شجاع الدوله رسيد ، و بعد چند ماه خبر فوتش شنيد و متألم گرديد . چهل و شش سال عمر يافت .\r\nاين فقره در تاريخ وفاتش گفته بودم : « پيوست برحمت واله - 1170 ه » « 1 » . افسوس از جوانى او ، طرفه باددست ، خوش‌معاش و خوش‌پوش بود . اكثر مقروض مىماند .\r\nخيلى خوش‌صحبت و خوش‌كلام و خوش‌تقرير و سريع التحرير ديده شد . در شعر كسى را منظور نمىداشت ، و اكثرى از شعراى عصر خود را وجود نمىگذاشت . قصايد غرّا و ديوانى قريب شش هفت هزار بيت دارد ، و اكثر بطور قدما مىگويد ، و سخنش خيلى به درد و بامزه است . . .\r\nاز زبان مولوى محمود [ كشميرى 
  ] شنيده شد كه نواب واله قريب به حالت احتضار در فكر شعر بود كه ملّا عبد اللّه نامى در آن وقت حاضر شد و گفت : كدام وقت شعرست ؟\r\nكلمه بايد خواند ، و ايمان تازه بايد كرد ، در جواب اين رباعى خواند :\r\n گر جان رودم ز تن نخواهم مردن * ور خاك شود بدن نخواهم مردن\r\nگويند على قلى بمرد ، اين غلطست * اوهام تو مرد ، من نخواهم مُردن \r\nاز اشعار او كه خان آرزو در تذكرهء خود آورده انتخاب زده نوشته شد :\r\n تحصيل علم و دانش ، خوش بود ليك واله * عشق جنون طبيعت ، فرصت نداد ما را \r\n* * *\r\n\r\n\r\n","description":"","footnote":"\r\n( 1 ) - مير غلامعلى آزاد بلگرامى در خزانهء عامره ( ص 449 ) آورده است كه : « واله در هندوستان بر صدر امارت بسر مىبرد ، تا آنكه در شاه‌جهان‌آباد ( - دهلى ) سنهء سبعين و مائة و الف وديعت حيات سپرد . شاه عبد الحكيم حاكم مادهء تاريخى يافت و فقير آن را در سلك نظم كشيد :\r\n ظفر جنگ امير گهرسنج معنى * به حكم قضا از جهان كرد رحلت\r\nطلب كرد دل سال تاريخ فوتش * خرد گفت « پيوست واله برحمت » \r\n","page_name":" 662 ","page_number":682},
  {"content":"\r\n\r\n جاهلان را نيست آگاهى ز حال خويشتن * خفته دايم خويش را بيدار مىبيند بخواب \r\n* * *\r\n چو شمع قصّهء شوقم به انتها نرسيد * دميد صبح و مرا با تو گفتگو باقيست \r\n* * *\r\n گشود چون سر غم‌نامه‌ام بقاصد گفت * برو بگو كه بميرد ز غم ، جواب اينست \r\n* * *\r\n آمد بپرسش من و ننشسته باز رفت * اى من هلاك آنكه بدين خشم و ناز رفت\r\nكوتاه شد فسانهء عمر دراز خضر * هرجا حديث آن سر زلف دراز رفت \r\n* * *\r\n قاصد ار گريد چنين بر روز من * نامه‌ام در راه مىگردد سفيد \r\n* * *\r\n نه هركه بنده شود خدمتى كند بسزا * نه هركه خواجه شود بنده‌پرورى داند \r\n* * *\r\n خود مگر رنجه كنى دست نگارين ، ور نه * سرما را كه بفتراك تو برمىبندد ؟ \r\n* * *\r\n\r\n","description":"","footnote":"","page_name":" 663 ","page_number":683},
  {"content":"\r\n\r\n بشوق وصل تو عمرى زدم در تقوى * تو يار دردكشان بوده‌يى و من غافل \r\n* * *\r\n از سينهء ريش ، هرچه خواهى بردار * زينجا كم و بيش ، هرچه خواهى بردار\r\nجان و دل و صبر ، از توام نيست دريغ * غير از غم خويش ، هرچه خواهى بردار » \r\n( از مجموع 29 بيت انتخاب شد ) .\r\n« مردم ديده ، ص 98 - 105 »\r\nآزاد بلگرامى دربارهء معشوقه‌اش مىنويسد : « چون افاغنه بر اصفهان مسلّط شدند ، كريم‌داد غلام محمود خان خديجه سلطان را به نكاح خود درآورد . آخر مردم شاه‌طهماسب كريم‌داد را كشتند . بعد از آن نادر شاه او را بىنكاح در تصرف داشت ، و بعد از چندى نادر شاه او را در سلك ازدواج نجف قلى بيگ حاكم يزد پسر عمّ خديجه سلطان كشيد . چون نادر شاه فوت كرد ، مردم يزد نجفقلى بيگ را كشتند . پس از آن صالح خان قاتل نادر شاه با خديجه سلطان عقد نكاح بست . انجام كار ، صالح خان را كريم خان زند بقتل رسانيد . سپس ميرزا احمد وزير اصفهان او را در حبالهء نكاح خود آورد ، و ميرزا احمد هم بر دست كريم خان كشته شد . بعد قتل ميرزا احمد خديجه سلطان ارادهء هند كرد ، و روانهء كربلاى معلّى شد ، كه از آنجا به بصره رود ، و از راه دريا خود را به هند پيش واله رساند . اجل فرصت نداد ، در عرض راه در بلدهء كرمانشاهان وفات يافت ، نعش او را به كربلاى معلّى برده دفن ساختند . . . هنگامى كه مشار اليها در نكاح ميرزا احمد بود ، [ واله 
  ] ميرزا شريف نامى را بولايت فرستاد كه خديجه سلطان را به هند آورد ، او بولايت رفته از ترس ميرزا احمد وجه آمدن خود اصلا بر زبان نياورد .\r\nآزاد بلگرامى درينجا لطيفه‌يى به كار برده و گويد : « واله اشعار بسيار در فراق گفته ، و برخى را داخل رياض الشعراء نموده ، و در ترجمهء خديجه سلطان مثنوى طولانى\r\n\r\n","description":"","footnote":"","page_name":" 664 ","page_number":684},
  {"content":"\r\n\r\nدر تعريف او درج كرده ، اين بيت از آنست :\r\n از گلشن حسن تازه سروى * ننشسته بشاخ او تذر وى \r\nآشيان كردن پنج تذرو بشاخ سابقا معلوم شد ، ننشستن هيچ تذرو بشاخ چه معنى داشته باشد ؟ » .\r\n« خزانهء عامره ، ص 447 - 449 »\r\nدختر واله : در تذكرهء صبح گلشن ( ص 350 ) آمده است كه : « گنا بيگم صبيّهء رضيّهء عليقلى خان واله داغستانى و حرم محترم اعتماد الدوله غازى الدّين خان بهادر بود ، كه هريكى از خبيران بصير و بصيران خبير او را گل رعناى گلستان كمال حسن و جمال صورى و معنوى مىانگاشت ، و از غايت لطافت و نزاكت به نوسيرى اشتهار داشت ، يعنى جسمش به وزن نه سير بود ، اگرچه در عظمت و وقار همسنگ كوه مىنمود .\r\nازوست\r\n تا كشيدى از نزاكت سرمهء دنباله‌دار * شد عصاى آبنوسى چشم بيمار ترا \r\n* * *\r\n جگر پرسوز و دل پرخون گريبان چاك و جان بر لب * قضا را شرم مىآيد ز سامانى كه من دارم » \r\nخلاصهء رياض الشعراء\r\nاستورى ( 1 : 832 ) دربارهء نسخهء شمارهء ( 657 ) برلين مىنويسد : شامل خلاصهء تراجم تذكرهء مزبورست با انتخاب يك بيت از هر شاعر و محتملا از خود مؤلف » .\r\nاين احتمال بعيد به نظر مىرسد ، چه واله يك‌بار عرفات العاشقين را خلاصه كرده و با اضافاتى به صورت رياض الشعراء درآورده است . تلخيص مجدد ، آن هم بدين نحو ، خالى از غرابتى نخواهد بود .\r\n\r\n","description":"","footnote":"","page_name":" 665 ","page_number":685},
  {"content":"\r\n\r\nخلاصهء ديگرى ازين تذكره بنام لبّ لباب وجود دارد كه در جاى خود ذكرش خواهد آمد .\r\n\r\nرياض العارفين تأليف رضا قلى خان هدايت در 1260 ه ق\r\nمشتمل است بر احوال و آثار سيصد و پنجاه و چهار تن از شعراى عرفا و عرفاى شعرا ، و مبنى است بر يك حديقه در مقدمات ، و دو روضه ، و يك فردوس ، و يك خلد بشرح ذيل :\r\nحديقه در مقدمات مشتمل بر شش گلبن ، گلبن اول در بيان حقيقت تصوف ، گلبن دوم در ذكر صفات سالكين ، گلبن سوم در فضيلت ذكر و اهل الذكر ، گلبن چهارم در تبيين ذكر و فكر ، گلبن پنجم در تعريف انسان و سلسلهء طريقت ، گلبن ششم در ذكر اصطلاحات عارفين .\r\nروضهء اول در ذكر عرفا و مشايخ به ترتيب تهجى از ابا يزيد بسطامى ( ص 27 ) تا يوسف تبيينى هندى ( ص 161 ) .\r\nروضهء دوم در ذكر فضلا و محققين از ابو على سينا ( ص 163 ) تا يحيى لاهيجى ( ص 238 ) .\r\nفردوس در شرح حال متأخرين و معاصرين از آگه شيرازى ( ص 239 ) تا همدم شيرازى ( ص 351 ) .\r\nخلد در خاتمهء كتاب و مختصرى از حالات مؤلف ( ص 352 - 365 ) .\r\nدر سبب تأليف گويد : « . . . پس از زمان بعثت و رحلت حضرت خاتم الانبياء ، صلّى اللّه عليه و على آله ، الى الآن عبّاد و زهّاد و خواص اين امّت مرحومه را باقتضاى زمان در هروقتى از اوقات بنامى خاص مخصوص داشته‌اند ، و در اين اوان به عارف رايت\r\n\r\n","description":"","footnote":"","page_name":" 666 ","page_number":686},
  {"content":"\r\n\r\nشهرت افراشته‌اند ، . . . و بعضى از اكابر حالات و مقالات جمعى ازين طايفه را جمع نموده و در كتب خويش ثبت فرموده‌اند ، چنان كه شيخ العارفين شيخ فريد الدّين محمد العطار كدكنى النيشابورى قدس سرّه در كتاب موسوم به تذكرة الاولياء ، و مولانا نور الدّين عبد الرحمن جامى ره در كتاب مسمّى به نفحات الانس ، و قاضى نور اللّه شوشترى در مجلسى از مجالس المؤمنين و غيرهم . و امّا بعضى از ايشان را سخنان منظوم و طبع موزون بوده ، و برخى بنظم لب نگشوده ، و حضرات مشار اليهم و غيرهم همت والانهمت بر ذكر احوال خجسته‌مآل ايشان گماشته و سخنان منظومهء ايشان را ننگاشته ، و قومى ارباب تذكره نيز در ثبت اشعار شاعرانهء اين فقره كوشيده و از گفتار پراسرار عارفانهء اين طبقهء عليّه چشم پوشيده ، علاوه بر اين بسيارى از اعاظم متأخرين پس از تأليف و تصنيف كتب مذكوره بعرصهء ظهور آمده‌اند كه حالات و مقالات ايشان در آن كتب مسطور بلكه در افواه خلق نيز مذكور نيست . بناء عليه بعضى از اجلّهء اصحاب و اعزّهء احباب اين فقير ضعيف بىمقدار را ترغيب و تحريص فرمودند كه چه باشد كه تذكره‌يى به جهت تبصرهء اهل بصيرت مشتمل بر اطوار و اشعار سلسلهء طريقت و قايدان حقيقت اين طبقهء شريفه جمع نمايى كه طالبان و راغبان طريقهء حقهء طريقت را از حالات اين قوم استحضارى و اعتبارى و آيندگان را تذكارى از خاكسارى حاصل آيد . . . اگرچه اين فرقهء جليله بسيار و اين قوم عاليه بيشمارند ، و هريك گفتار و اشعار بىحدّ و مردارند ، ولى اين فقير از نگارش ابيات شاعرانه و مجاز ايشان چشم پوشيده و در گزارش قليلى از آثار و ذكر اندكى از گفتار عارفانهء اين بزرگان كوشيده ، پس اين كتاب مشتمل است بر افكار شعراى عرفا و عرفاى شعرا . . . الخ » ( ص 4 ) .\r\nنثر كتاب اديبانه و فصيح است ، ولى براثر بىدقتيهاى مؤلف اشتباهات زيادى در آن راه يافته ، از جمله نسبت شعر درى دادن به شفيق بلخى مقتول در 174 ( ص 94 ) و بايزيد بسطامى متوفى 261 ( ص 27 ) كه اشعار منسوب بديشان مسلما از سروده‌هاى قرون بعدست .\r\nدر ثبت تاريخ وفات صاحبان تراجم نيز اشتباهات بسيار روى داده است ، از\r\n\r\n","description":"","footnote":"","page_name":" 667 ","page_number":687},
  {"content":"\r\n\r\nقبيل تاريخ وفات احمد جامى ( ص 32 ) 532 بجاى 536 ، و اوحدى مراغه‌يى ( ص 34 ) 445 بجاى 738 ، و اوحد كرمانى ( ص 37 ) 536 بجاى 635 ، و بيدل دهلوى ( ص 44 ) 1303 بجاى 1033 ، و ميرحسينى هروى ( ص 65 ) 738 بجاى 718 ، و حقى خوانسارى ( ص 69 ) 1077 بجاى 1037 ، و خواجوى كرمانى ( ص 72 ) 842 بجاى 753 ، و زرگر اصفهانى ( ص 82 ) 1085 بجاى 1075 ، و شهاب الدّين سهروردى ( ص 95 ) 632 بجاى 587 ، و غزالى مشهدى ( ص 118 ) 957 بجاى 980 ، و شيخ ابو الفيض فيضى ( ص 121 ) 1040 بجاى 1004 ، و محمد غزالى طوسى ( ص 131 ) 515 بجاى 505 و موارد بسيار ديگر . ناگفته نماند كه همين تواريخ غلط در مجمع - الفصحا تكرار شده است . تاريخ فوت عده‌يى ديگر از صاحبان تراجم را با اينكه در منابع مورد استفادهء وى مذكور بوده است بقلم نياورده كه از آن جمله است : تاريخ وفات آذرى طوسى در 866 ( ص 39 ) ، و اسيرى لاهيجى در 912 ( ص 40 ) ، و بابا شاه عراقى در 996 ( ص 44 ) ، و بسحق شيرازى در 830 - 827 ( ص 45 ) ، و جمالى دهلوى در 935 ( ص 53 ) ، و شيخ حميد الدّين ناگورى در 673 ( ص 65 ) ، و حزين لاهيجى در 1180 ( ص 68 ) ، و ذوقى اردستانى در 1045 ( ص 77 ) ، و رضى الدّين نيشابورى در 598 ( ص 78 ) ، و رضى آرتيمانى در 1037 ( ص 80 ) ، و نجم الدّين زركوب در 712 ( ص 81 ) ، و سلطان ولد در 712 ( ص 83 ) ، و سحابى استرآبادى در 1001 ( ص 85 ) ، و سرمد كاشى مقتول در 1074 ( ص 87 ) ، و خواجه معين الدّين چشتى در 633 ( ص 132 ) و موارد ديگر .\r\nدر انتخاب عرفاى شعرا و شعراى عرفا نيز خيلى بىمبالاتى كرده و كسانى را درين كتاب مذكور داشته است كه بويى هم از عرفان بمشامشان نرسيده بوده ، مثلا حسن خان شاملو ( ص 68 ) امير الامراء و بيگلربيگى خراسان كى دم از عرفان زده ؟\r\nو ميرتشبيهى كاشى ( ص 49 ) نقطوى منحرف و مريد خاص محمود پسيخانى را چه نسبت به اين طايفه ؟ و عليقلى خان واله داغستانى ( ص 157 ) را كه عمرى دم از عشق خديجه سلطان زده و اشعار عاشقانه در فراق معشوق مجازى سروده است چگونه در شمار عرفا\r\n\r\n","description":"","footnote":"","page_name":" 668 ","page_number":688},
  {"content":"\r\n\r\nمىتوان آورد ؟ و حكيم شرف الدّين حسن شفائى اصفهانى ( ص 213 ) را كه مردم خواب راحت از دست زبان او نداشته‌اند ، همچنين عبد اللّه خان شهاب ترشيزى ( ص 251 ) شاعر فحاش و هجاء و هتاك را چه ارتباط با عرفان ؟ و رايج هندوستانى ( ص 81 ) كه بقول تذكره‌نويس معاصرش آزاد بلگرامى : « هجو بر مزاج او غالب بود و ديوان او مملوّ از هجوست » چرا بايد در عداد بايزيد بسطامى و خواجه عبد اللّه انصارى و ابو سعيد ابو الخير و شيخ ابو الحسن خرقانى قرار گيرد ؟ .\r\nدر ذيل ترجمهء معين چشتى هروى ( ص 132 ) اشعار معين مسكين واعظ پسر حاجى محمد فراهى و متوفى در 907 را ثبت كرده است ، و در ذيل ترجمهء شمس - الدّين كرمانى ( - شمس الدّين محمد بن ايل طغان ) صفحهء 98 چهار رباعى درج كرده است كه رباعى اول و دوم و چهارم از امير شمس الدّين محمد صدر خبيصى كرمانى متخلص به فهمى است كه صدارت سلطان محمد خدابندهء صفوى را داشته ( بضبط تقى - الدّين كاشى و صادقى كتابدار و تقى اوحدى ) ، و رباعى سوم كه در طرب‌خانهء رشيدى ( ص 215 ) مندرجست بالفعل صاحبش معلوم نيست . همچنين در شمار آثار سرمد كاشى رباعى ذيل را آورده است كه در حدود دويست سال از زمان سرمد پيشترست :\r\n در مسلخ عشق جز نكو را نكشند * لاغر صفتان زشتخو را نكشند\r\nگر عاشق صادقى ز كشتن مگريز * مردار بود هرآن‌كه او را نكشند \r\nرجوع شود به مجالس النفائس ( ترجمهء حكيم شاه محمد قزوينى ) صفحهء 350 ، و ازينقبيل موارد ديگر هم هست .\r\nدر ترجمهء سحابى استرآبادى ( ص 85 ) آورده است كه : « . . . بعضى او را از اهل شوشتر دانسته ، تحقيق آنست كه مولدش در شوشتر و اصل از جرجان است ، موطنش نجف اشرف . . . هم در آنجا فوت و مدفون شد ، علاوه بر غزليات شش هزار رباعى محققانه فرموده است » .\r\n\r\n","description":"","footnote":"","page_name":" 669 ","page_number":689},
  {"content":"\r\n\r\nاين تحقيق از تقى الدّين اوحدى مؤلف تذكرهء عرفات العاشقين است كه مىنويسد : « گويند مولد و منشاء وى ششتر و اصل از جرجان است ، لهذا به استرآبادى مشهور گرديده ، و بنده شش هزار رباعى از وى ديده‌ام . . . قبل از رفتن قايل به نجف به مدت چهار سال وى بروضهء بقا رفته بود ، و قايل در هزار و پنج بدولت زيارت آن حرم شريف موفق گشت » .\r\nو با اينكه تاريخ وفات سحابى ( - 1001 ) در عرفات مذكوره بوده ، مرحوم هدايت ثبت نكرده است .\r\nمنابع وى كه بعضى از آنها را نام نبرده عبارت بوده است از : تذكرة الاولياء ، مجالس النفائس ، نفحات الانس ، تذكرهء دولتشاه ، مجالس المؤمنين ، عرفات العاشقين ، هفت اقليم ، رياض الشعراء ، و آتشكده .\r\nرياض العارفين بسال 1305 هجرى قمرى با مقدمه‌يى بقلم مهدى قلى بن على قلى بن رضا قلى خان هدايت ( مرحوم حاج مخبر السلطنه ) در طهران بطبع سنگى خيلى زيبا رسيده است در 367 صفحه بقطع وزيرى و خط نستعليق حاجى محمد رضاى سلطان - الكتاب متخلص به صفا ، و از روى همين چاپ در طهران چاپ سربى بسيار مغلوطى بسرمايهء كتابفروشى مهديه در 654 صفحه بقطع وزيرى در سال 1316 شمسى شده است كه قابل استفاده نيست . « 1 »\r\n\r\nترجمهء مؤلف :\r\nمرحوم رضا قلى خان هدايت مرد پركارى بوده و آثار زيادى از نظم و نثر دارد كه در رياض العارفين ( ص 352 - 365 ) و مجمع الفصحا ( ج 2 ص 581 - 677 ) با ترجمهء حالش مسطورست . ولادتش در طهران بسال 1215 ق ، و وفاتش هم در آنجا بسال\r\n\r\n\r\n","description":"","footnote":"\r\n( 1 ) - از غلطكاريهاى كاتب نيز اين كتاب مصون نمانده است ، چنان كه رفيعاى يزدى ( ص 81 ) را « رفيقاى يزدى » نوشته و غالبا سنواتى را كه بعدد صفر ختم مىشده بدون صفر آورده است ، مانند تاريخ وفات ابو سعيد مهنه ( ص 29 ) و سعد الدّين حموى ( ص 83 ) كه بجاى 460 و 650 دو رقم 44 و 65 گذاشته است .\r\n","page_name":" 670 ","page_number":690},
  {"content":"\r\n\r\n1288 هجرى قمرى واقع شده و در مقبرهء هدايت واقع در خيابان اسلامبول طهران مدفونست .\r\nكتاب بسيار گرانقدر و نفيس : اصول الفصول فى حصول الوصول در تاريخ تصوف و ذكر مشايخ بزرگ از آثار اوست كه ذكرش در رياض العارفين و مجمع الفصحا نيامده ، و نسخهء اصل آن در كتابخانهء مجلس شوراى ملّى محفوظ است .\r\n\r\nرياض الفصحا تأليف غلام همدانى متخلص به مصحفى در 1221 - 1236 ه ق\r\nدر شرح احوال و ذكر آثار سيصد و بيست و يك شاعر ريخته و فارسى است كه جز يكى از ايشان ( - بابا طاهر عريان ) بقيه هم‌زمان مؤلف بوده‌اند ؛ و اين جلد دوم از تذكرهء هندىگويان است كه در 1201 - 1209 تأليف كرده است ، و آن نيز بعد از تذكرهء فارسىگويان موسوم به عقد ثريا ( - 1199 ) تأليف شده است . مؤلف آنچه را در دو تذكرهء قبلى از قلم انداخته بوده درين مجلّد مذكور داشته است ، چنان كه خود در ديباچهء آن گويد : « آنان كه در تذكرهء هندى و فارسى من نيستند ، آن هر دو فريق را در جلد ثانى درآوردم تا جامع جميع اسما باشد » ( ص 3 ) .\r\nتاريخ شروع بتأليف اين تذكره را لاله چنى لال متخلص به حريف كه اين تأليف هم به تكليف وى صورت گرفته است ، چنين گفته :\r\n صد شكر كه اين ذخيرهء اهل سخن * شد انجمن سپهر را رشك‌افزا\r\nاز خامهء فكر خود برآورده حريف * سال تاريخ او « رياض الفصحا » - 1221 \r\n( ص 3 )\r\n\r\n","description":"","footnote":"","page_name":" 671 ","page_number":691},
  {"content":"\r\n\r\nو سال ختم آن را مؤلف خود چنين سروده است :\r\n در سواد اعظم اين تذكره * ماند از رفتار چون پاى قلم\r\nيافتم تاريخ ختمش مصحفى * « يادگار خامهء جادو رقم » - \r\n1236 ( ص 378 )\r\nترتيب كتاب الفباييست و تراجم بعضى از شعراى ايران مانند آذر بيگدلى ، عاشق اصفهانى و فتحعلى شاه « فجر » « 1 » را هم شاملست .\r\nاين تذكره به خط ميرزا رمضان بيگ طپان شاگرد مؤلف كه نستعليق را خوش مىنوشته و خود نيز مادهء تاريخى براى ختم تذكره گفته است ، كتابت شده ، و بسال 1237 به مباشرت انجمن ترقى اردو در اورنگ‌آباد دكن در 378 صفحه بچاپ سنگى رسيده است . تصحيح آن را مولوى عبد الحق در عهده داشته و در احوال و آثار مؤلف مقدمه‌يى به زبان اردو در چهارده صفحه نگاشته است .\r\nاز شعراى ذيل درين كتاب اشعار فارسى ذكر شده است :\r\nاحسان : ميرزا مدد معروف به علىنواز ( ص 16 ) آذر بيگدلى ( ص 17 ) ارشد : حكيم شفائى خان ( 17 ) آزاد : حافظ غلام محمد خان لاهورى ( 27 ) انيس : لاله موهن لال لكهنوى ( 30 ) اديب : گوربخش ( 36 ) بريان : ميرزا مظفر عليخان ( 42 ) بشارت : ميان بشارت حبشى ( 50 ) ترقى : ميرزا محمد تقى خان بهادر ( 54 ) تراب : شاه ترابعلى كاكورى ( 56 ) جعفر : فخر الدّين احمد خان ( 69 ) حريف : لاله‌چنى راى شاه‌جهان‌آبادى ( 71 ) حسين : غلامحسين خان ( 77 ) حشمت : مير محتشم عليخان ( 81 ) حاجب ايرانى ( 85 ) خرم : امام الدّين احمد ( 88 ) خورشيد : لاله لچهمى رام پندت ( 89 ) خطا : ملا محمد ( 89 ) رشيد : نصير الدوله ( 98 ) زلال : مير دوستعلى ( 111 ) زخمى : كورجى ( 115 ) زائر : آقا ميرزا جان ( 117 )\r\n\r\n\r\n","description":"","footnote":"\r\n( 1 ) - قجر را « فجر » و در حرف « فا » صفحهء 252 آورده است .\r\n","page_name":" 672 ","page_number":692},
  {"content":"\r\n\r\nسرورى : شيخ رضى الدّين غلام مرتضى ( 122 ) سفير : غلام نبى خان ايرانى ( 131 ) ساحر : شيخ فضل حق ( 132 ) سرور : لاله لچهمى رام نپدت ( 136 ) صوفى : شاه على اكبر ( 168 ) صادق : جعفر عليخان ( 168 ) طپان : ميرزا رمضان بيگ ( 182 ) ظريف : لاله بينى پرشاد ( 202 ) عاشق اصفهانى : آقا محمد ( 210 ) عيشى : ميان طالب على ( 214 ) عارف : مير عارفعلى ( 225 ) عالم : شاه عالم خان ( 227 ) عريان : بابا طاهر همدانى ( 233 ) فائق : غلام محمد ( 247 ) فتحعلى شاه قاجار ( 252 ) فروغى اصفهانى : ميرزا محمد على ( 251 ) قلاش : حكيم حيات اللّه ( 255 ) مايل : سيد مدد على ( 275 ) مصحفى : غلام همدانى ( 268 ) مختار : حافظ غلام نبى خان ( 296 ) مسرت : لاله عوض راى ( 302 ) موجى : لاله موجى رام ( 304 ) نزهت : برهان الدّين محمد ( 320 ) نامى : بخش‌اللّه ( 321 ) نياز : مولوى نياز احمد ( 339 ) وامق : شيخ بهادر على ( 360 ) يار : مير احمديار ( 377 ) .\r\n\r\nاحوال و آثار مؤلف بقلم خود وى :\r\n« مصحفى - من كه شيخ غلام همدانى مصحفى تخلص‌ام ، احوال حسب و نسبم از كتاب مجمع الفوائد معلوم نماى ، چون پيش ازين تذكرهء فارسى « 1 » و هندى جمع كرده‌ام . سبب برين تأليف كثرت موزونان ديار لكهنو كه بالفعل آبادى شاه‌جهان‌آباد به پا سنگ او نمىرسد شد . اگر از تحصيل علمى من پرسى ، گويم به تو كه تكميل فارسى و نظم و نثر آن به شاه‌جهان‌آباد در سىسالگى به خوبى ميسر آمده بود ، در ايامى كه جلاى وطن كرده درين ديار تازه آمده قيام ورزيدم ، علم عربى يعنى طبيعى و الهى و رياضى از مولوى مستقيم سنگهء گوپامو شاگرد مولوى حسن خواجه تاش مولوى مبين عالم العلماء خوانده‌ام ، و ميبدى و صدرا را بلد شده ، و قانونچه را از مولوى مظهر على\r\n\r\n\r\n","description":"","footnote":"\r\n( 1 ) - تذكرهء فارسى او موسومست به عقد ثريا و ذكرش خواهد آمد .\r\n","page_name":" 673 ","page_number":693},
  {"content":"\r\n\r\nكه در صرف و نحو ثانى ايشان كم پيدا مىشود دريافته ، غرض آخر عمر از فضل الهى بعربيّت و تفاسير قرآن مجيد مايه بهم رسانيدم كه تصنيف ديوان عربى را اراده مىكردم نيز صورت مىبست ، بلكه قريب يك جزو غزليات و يك دوصد قصيدهء نعت رسول صلى اللّه عليه و سلّم كه گفته بودم ، آن جزو مسودّه صاف‌كرده بر طاق بلند افتاده بود ، بسبب نم‌زدگى باران ارضه قوت خود نموده ، پاره كاغذ كرم‌خورده و پاره سلامت برآمد ، مضمون بستهء آن نظم از دست رفت ، دوسر مقامات حريرى كه مع شرح داشتم ، و جزوى بسوادهم دادم ، از مولوى محمد شاگرد خود كه قصائد عرفى از من خوانده‌اند ديده‌ام ، و از آن كتاب محاوره‌هاى زبان عرب را اندكى دريافته اگر زمانه فرصت داد به اتمامش مىرسانم ، معنى متن قرآن را بىاحتياج تفسير ، حرف‌به‌حرف به سينه دارم ، اكثر كتابهاى عربى مثل مختصر و مطول بيك مطالعهء من آسان مىشوند ، و هيچ مطلبى غامض‌تر ، از فكر من در پردهء اختفا نمىماند . اين نقص را كه عربىدان نبودم درين شهر از خود دفع نمودم ، نقص دوم ناآشنايى علم عروض و قافيه بمطالعه چند شبى عروض‌هاى استادان گذشته در عرصهء قليل بدور انداختم ، و خود هم عروضى مختصر تأليف نمودم ، و نام آن خلاصة العروض گذاشتم . الحمد للّه كه هرچه مقصود من بود حاصل شد ، و اين هر دو زبان فارسى و هندى از ايام شباب مثل غلام و كنيز ، شب و روز پيش من كمربسته حاضر مىمانند ، امّا در عربى چنان كه دل مىخواهد مزاولت باقيست ، در زبان اردوى ريخته قريب صد كس اميرزاده‌ها و غريب‌زاده‌ها بحلقهء شاگردى من آمده باشند ، و فصاحت و بلاغت را از من آموخته ، در محاورهء فارسى كتاب مفيد الشعراء « 1 » كه تأليف كرده‌ام ، از آن بر تو مرتبهء فارسىدانى من روشن خواهد شد .\r\nاين همه شيرينى كه در ريخته دارم طفيل فارسيست ، اگرچه الحال مرا ننگ مىآيد از نوشتن اشعار فارسى و هندى خود . درين جلد مىخواستم كه اشعار عربى بنويسم ، خردم بانگ بر من زد ، كه چون نامى درين فن برآورده‌يى از نوشتن شعر عربى چه حاصل ، كه مىداند و كه مىفهمد ، چون زبان فارسى از بىعلمى صاحبان زمانه رو در نقاب اختفا\r\n\r\n\r\n","description":"","footnote":"\r\n( 1 ) - استورى ( 1 / 876 ) نام اين كتاب را « منية الفضلا » نوشته است .\r\n","page_name":" 674 ","page_number":694},
  {"content":"\r\n\r\nدارد ، طبيعت‌ها بيشتر متوجه ريخته‌اند ، از دامن قبول اين گلهاى شكفته را ريختن و بدرختان خاردار عربى آويختن ، عقل صلاح‌انديش رخصت ندهد ، ناچار به فتواى راى صائب از رطب و يا بس كلام فارسى و هندى هرچه مناسب ديدم ، بتحرير خامهء وقايع‌نگار درآوردم ، بزيور قبول سامعان سخن‌سنج مجلّى و آراسته ، و بحصول پذيرائى طبايع معنى دوست محلّى باد . سنهء عمرم تا الى اليوم قريب بهشتاد رسيده باشد ، اكنون دل از دنيا بركنده جز ياد الهى و مصروف بودن به نماز و روزه چيزى ديگر نمىخواهد ، او سبحانه عاقبت‌به‌خير كند » .\r\n« رياض الفصحا ، ص 286 »\r\nازوست\r\n من به خود هم نپسندم سخن ناز ترا * كه مبادا دگرى بشنود آواز ترا \r\n* * *\r\n ياد عهدى كه بتقريب گدايى گاهى * گذرى بود بكوى تو شب تار مرا \r\n* * *\r\n با غير گرم جوششى ، اين مىكشد مرا * داغم ز خوى تو كه چنين مىكشد مرا\r\nخون كرده‌ام هدر ، كه بت جنگجوى من * از مهر مىكشد ، نه بكين مىكشد مرا\r\nطفلى كه زخم سينهء من در دعاى اوست * هردم بخندهء نمكين مىكشد مرا \r\n* * *\r\n هرگز بوقت ضعف كسى ياريم نكرد * يك آشنا خيال مددگاريم نكرد \r\n\r\n","description":"","footnote":"","page_name":" 675 ","page_number":695},
  {"content":"\r\n\r\n صياد من مرا بقفس ديد مضطرب * امّا ترحمى بگرفتاريم نكرد\r\nخوش‌تر كه آشيانه بباغ دگر برم * يك گل درين چمن چو هواداريم نكرد\r\nرسواى خلق ساخت مرا عشق دلبرى * كو دل ز من ربوده و دلداريم نكرد\r\nاز ديگران چه شكوه كنم در فراق او * همسايه هم عيادت بيماريم نكرد » \r\n« منتخب از رياض الفصحا »\r\nسيد محمد صديق حسن خان تاريخ فوتش را 1240 نوشته است .\r\nرك : شمع انجمن ، ص 416 » .\r\nنسخه‌يى از ديوان مصحفى با اضافات و اصلاحاتى به خط وى در كتابخانهء رضا واقع در شهر رامپور موجودست كه در مجلهء هندنو شمارهء 374 سال نهم ( ارديبهشت ماه 1338 ) معرفى شده و ابيات ذيل از آنجاست :\r\n تو در خواب گران افتاده‌يى غافل چه مىدانى * كه شب‌خيزان راه معرفت بستند محملها \r\n* * *\r\n ملتمسى است بر زبان اين دل مستمند را * اى كه چو باد مىروى ، تند مران سمند را \r\n* * *\r\n رخسار تو در پيش نظر بود و نديدم * سدّ ره نظاره مرا بىبصرى بود \r\n* * *\r\n\r\n","description":"","footnote":"","page_name":" 676 ","page_number":696},
  {"content":"\r\n\r\n اى سرو چه برخاسته‌يى از ره دعوى * بخرام تو هم يك‌دو قدم پايى اگر هست \r\n* * *\r\n بىتو شبها همچو شمعم خون دل * از گريبان تا بدامان مىرود \r\n* * *\r\n جان سوزد و مرهم ز طبيبان نپذيرد * اين درد چه درديست كه درمان نپذيرد\r\nبا مصحفى از جامه و دستار مگوييد * ديوانهء عريان سروسامان نپذيرد \r\n* * *\r\n چون نگه را آشنا سازد كسى با حسن او * كز حيا هر لحظه بر رويش نقابى ديگرست\r\nدوستان هرچند شعر تازه را دارند دوست * انتخاب مصحفى خود انتخابى ديگرست \r\n\r\nرياض الوفاق تأليف منشى ذو الفقار عليخان بهادر بنگالى متخلص به مست در 1229 ه ق\r\nتذكره‌ايست مختصر مشتمل بر ذكر 146 نفر از شعراى معاصر مؤلف كه بيشتر ايشان از دوستان و آشنايان وى بوده‌اند ، و ازين عده 115 نفر شعر فارسى دارند و 31 نفر شعر ريخته ( - اردو ) .\r\n\r\n","description":"","footnote":"","page_name":" 677 ","page_number":697},
  {"content":"\r\n\r\nترتيب تراجم الفباييست از مير مظفر على آه پهلوارى تا خواجه يعقوبعلى يعقوب تخلص .\r\nنام كتاب برابر با تاريخ اتمام آنست ، چنان كه مؤلف در پايان تذكره آورده است :\r\n چو اتمام اين نامه شد اتفاق * خطابش نمودم « رياض الوفاق »\r\nشمردم پس از بهر تاريخ حرف * عيان شد ز نامش بنهج شگرف \r\n( ص 123 )\r\nنثر كتاب بسيار مصنوع و متكلفانه است ، و مؤلف از دقايق احوال صاحبان تراجم با وجود آنكه كلا معاصر و بعضا معاشر وى بوده‌اند چيزى بقلم نياورده و سنوات را جز در يكى دو مورد مطلقا ذكر نكرده است .\r\nدرين تذكره عده‌يى از شعراى قرن 12 و 13 مذكورند كه در تذكره‌هاى ديگر ذكرشان نيامده ، ولى منشى منشى مؤلف مانع ازين شده است كه اطلاعات دقيقى از احوال ايشان در اختيار آيندگان قرار گيرد .\r\nوى چندان بىاعتنا بوظيفهء تذكره‌نگارى بوده كه حتى نام بسيارى از صاحبان تراجم را هم كه در موقع تأليف بخاطر نداشته ، درصدد تحقيق و پرسش از ديگران برنيامده و بذكر عبارت : « نامش اكنون بخاطر نيست » اكتفا كرده است .\r\nدرين كتاب فقط ترجمهء نوزده نفر نسبة مفصل نوشته شده است كه از آشنايان نزديك مؤلف بوده و عبارتند از :\r\nراجه پيارى لعل ( ص 117 - 119 ) نجم الدّين محمد خان ثاقب كاكورى ( 15 - 19 ) ميرزا محمد جواد حاجب شيرازى ( 22 - 44 ) مير محمد حسين اودى ( 27 - 28 ) راى صاحب رام خاموش ( 30 - 32 ) ذو الفقار عليخان رفعت ( 39 - 40 ) مستر كورسى اسمت بهادر شايق ( 47 - 48 ) سيد قطب الهدى شوق بريلى ( 49 - 51 ) محمد اسماعيل طپش بخارى ( 54 - 56 ) شاه شمس الدّين ابو الفرج طلعت ( 56 - 57 ) ميرزا ابو طالب خان تبريزى اصفهانى ( 57 - 58 ) افضل الشعراء فضل مولا خان فضل ( 68 - 70 )\r\n\r\n","description":"","footnote":"","page_name":" 678 ","page_number":698},
  {"content":"\r\n\r\nمحمد حسن خان قتيل دهلوى ( 72 - 76 ) سيد نور الحق منعم مرادآبادى ( 82 - 87 ) سراج الدّين عليخان موجد لكهنوى ( 88 - 90 ) مير قمر الدّين منّت دهلوى ( 90 - 91 ) منشى رام‌جس محيط ( 91 - 94 ) عبد الهادى مضطر كلكته‌يى ( 95 - 87 ) صدر الدّين محمد خان وحشت شاه‌جهان‌آبادى « - دهلوى » ( 114 - 116 ) .\r\nاز هفت شاعر ذيل فقط اشعارى را نقل كرده است كه در ستايش وى گفته بودند :\r\nحميد دهلوى ( ص 42 ) خوش‌گوى بنارسى ( ص 32 ) ضياء مغول ( 53 ) نعمت شاه‌جهان‌آبادى ( 112 ) نحيف ( 112 ) نيازمند ( 113 ) هلال ( 116 ) .\r\nو نيز از پنج شاعر ايرانى كه در هند بسر مىبرده‌اند ياد كرده كه اسامى ايشان بشرح ذيلست :\r\nاسماعيل قزوينى ( ص 8 ) محمد جواد حاجب شيرازى ( 22 ) ميرزا خليل اللّه خان سفير شيرازى ( 45 ) و برادرش عبد الرحيم شيرازى ( 62 ) صادق ايرانى ( 52 ) .\r\nدر ترجمهء مير محمد حسين اودى ( ص 27 ) و محمد حسن خان قتيل ( ص 72 ) و ميرزا علينقى خان لسان ( 82 ) و سيد نور الحق منعم ( 87 ) و مير قمر الدّين منت ( 90 ) قسمتهايى از تذكرهء خلاصة الافكار تأليف ميرزا ابو طالب خان تبريزى اصفهانى را نقل كرده است .\r\nاشعار اين كتاب چنگى بدل نمىزند و مربوط بدورهء انحطاط شعر فارسى در هندوستان است .\r\n\r\nترجمهء مؤلف :\r\nمنشى ذو الفقار عليخان بهادر بنگالى متخلص به مست همچنان‌كه در تراجم شاعران سهل‌انگارى كرده است ، بذكر دقيق احوال خود نيز نپرداخته و فقط در ذيل نام ديگران گاهى اشاره بروابط خود با ايشان و بعضى سفرهاى نزديك و دور كرده و در پايان كتاب فهرستى از تأليفات خويش را بقلم آورده است .\r\n\r\n","description":"","footnote":"","page_name":" 679 ","page_number":699},
  {"content":"\r\n\r\nمجموع اطلاعاتى كه دربارهء زندگانى وى ازين كتاب بدست مىآيد اينست :\r\nدر صغر سن شاه قدرت اللّه قدرت را ملاقات كرده است ( ص 78 س 2 ) . كتب فارسى را نزد محمد عاقل خان ناظم متخلص به رمق خوانده ( ص 41 س 13 ) و علوم عربيّه را در كلكته از محضر نجم الدّين محمد خان ثاقب فراگرفته است ( ص 16 س 17 ) . در جوانى بضلع بهار رفته و شيخ الاسلام شاه شمس الدّين ابو الفرج را در آنجا ملاقات كرده ( ص 56 س 7 ) ، و در كلكة و بنارس با ميرزا جان محمد اسماعيل خان طپش بخارى صحبتها داشته است ( ص 56 س 4 ) . در سفر ثانى كه برفاقت ناصر الملك صاحب كلان بنارس بدانجا رفته ( ص 92 س 14 ) . با سيد قطب الهدى شوق بريلوى همراه بوده ( ص 49 س آخر ) و در شهر بنارس نيابت كلّ مهاراجه اودت نراين سنگه بهادر بوى تعلق داشته ( ص 62 س آخر ) . در سال 1224 مسجد عالمگيرى را كه رو به ويرانى داشته ترميم كرده و محمد معظم اكبرآبادى در تاريخ آن گفته است :\r\n« دوباره مسجد اصحاب قبله شد معمور » ( ص 99 س 13 ) . سيد حميد الدّين حميد دهلوى در شعرى كه بمدح وى سروده او را امير عادل و دين‌پرور خوانده است :\r\n « امير عادل و دين‌پرورى كه در عهدش * گوزن و شير و بز و گرگ خوش بهم آسود\r\nز خوف دبدبهء حاجبان درگاهش * زمانه را شده باب ستمگرى مسدود\r\nز فيض نام شريفش قضا ز جمله جهان * چو ذو الفقار على رنگ ظلم و كفر زدود » \r\n( ص 25 )\r\nو خوش‌گوى بنارسى گفته :\r\n « خداوندگارا ، جهان‌داورا * قمر طلعتا ، مشترىپيكرا . . . \r\n( كه معلوم مىشود حسن صورى هم داشته است )\r\n بفوج تو بهرام عالىمقام * علمدار باشد برنگ غلام . . . » \r\n( ص 33 )\r\n\r\n","description":"","footnote":"","page_name":" 680 ","page_number":700},
  {"content":"\r\n\r\nو از شعر ضياء مغول برمىآيد كه وى حاكم شهر بنارس بوده :\r\n « حاكم شهر بنارس ، عادل كسرى وقار * گوهر عزّ و شرافت ، داور عالىتبار . . . الخ » \r\n( ص 53 )\r\nو از قصيدهء نحيف است كه :\r\n تويى كه دولت و اقبال چاكر بختت * تويى كه امر تو نه چرخ اختيار كند . . .\r\nغمى مخور تو « نحيف » از حسود كافر كيش * كه ذو الفقار على كار ذو الفقار كند » \r\n( ص 112 - 113 )\r\nو هلال شاعر مثنوى موشحى در ستايش وى گفته كه از حرف اول مصراعهاى آن نام : « منشى ذو الفقار على خان بهادر » استخراج مىشود ، و بيت اول آن اينست « 1 » :\r\n « مهر تابان خاور اقبال * نورافزاى بدر برج كمال » \r\n( ص 116 ) و در پايان كتاب مىنويسد : « . . . تكلف بر طرف ، اگرچه بشعر گفتن و درّ نظم سفتن ميلى نكرده و گاهى آنچه در مستى بيخودى خاويده دربند تحرير آن نبوده ، مگر بمصداق :\r\n شعر گفتن گرچه در سفتن بود * ليك فهميدن به از گفتن بود \r\nاز به دو روشن شدن شمع شعور و عنفوان بهارستان نشو و نما پيوسته با وجود اشغال ضرورى شبانه‌روزى شاهد نازك خيالى و دقيقه‌فهمى فنون نظم و نثر را چون دل دربر گرفته ، لمحه‌يى خود را از دريوزه‌گرى فضل الهى معاف نمىدارد :\r\n اين منم عاشق جمال سخن * كز دوعالم مراد من سخن است \r\n\r\n\r\n","description":"","footnote":"\r\n( 1 ) - آقاى دكتر خيام‌پور تصور كرده‌اند كه « منشى ذو الفقار عليخان بهادر » نام هلال شاعرست و همين‌طور هم در فهرست آورده‌اند .\r\n","page_name":" 681 ","page_number":701},
  {"content":"\r\n\r\n هيچ‌گاه از سخن گزيرم نيست * پير من اوستاد من سخن است \r\n* * *\r\n باشد گل بهار سخن يادگار ما * اين لعل بىبهاست چراغ مزار ما\r\nامروز مدح‌گستر ما كيست جز قلم * دم مىزند ز جوهر ما ذو الفقار ما \r\nلا جرم با بودن بار گران مشاغل و پيمان بستن بخدمتگزارى خلايق بمصداق :\r\n اگر به حضرت سلطان ره سخن دارى * مباد خامشيت بهر خويشتن‌دارى\r\nفروغ انجمنى باش و خاطرى بفروز * كه عقل در سر چون شمع در لگن دارى\r\nبريز جرعه بكام فسردگان نشاط * كه مى سبوسبو و گل چمن‌چمن دارى \r\nاكثر نسخ مثل نسخهء دبستان حقوق در بيان حقوق بر مخلوق مشتمل آداب و اخلاق ، و انتخاب نسخهء طيبهء ابواب الجنان موعظه بيان ، و نسخهء مجموعهء مكاتبات منظوم مسمّى به باغ و بهار ، و بياض نوطرز مشتمل غزل و ابيات نغز و تازه ، و نسخهء تحفة المبتدى متضمن ماهيت انشاء و كيفيت نثر و صنايع بدائع و كلّ قواعد و دقايق فن منشيگرى ، و نسخهء نگارستان نظائر مشتمل بر هر قسم از اشعار مكتوبى ، و نسخهء بهارستان ضماير متضمن هر نوع منشآت اساتذهء متقدمين و متأخرين و پاره‌يى از مسوّدات كمترين « 1 » ، و نسخهء لطف سخن در ماهيت سخن و كيفيت نظم و انواع آن ، و نسخهء نيرنگ ظهور در تفصيل تفرقهء اقوام و بيان عقايد مختلفهء فرقهء هنود كه هريكى فوائد عظيم و موايد مستقيم دارد . . . » ( ص 120 - 121 ) .\r\n\r\n\r\n","description":"","footnote":"\r\n( 1 ) - اين كتاب متضمن تراجم احوال نثرنويسان نيز هست ، چنان كه در ذيل نام رنگين كشميرى مىنويسد : « نثرى هديهء خاك‌نشين آستانهء شوق كرده بود كه با ذكر حال آن خجسته افعال در نسخهء بهارستان ضماير رقم‌پذير گشته است » ( ص 42 س 4 ) .\r\n","page_name":" 682 ","page_number":702},
  {"content":"\r\n\r\nازوست\r\n هم‌زبانم زبان لال منست * بىزبانى زبان حال منست\r\nمىكند روزگار تربيتم * نقص عالم پى كمال منست\r\nتازه معشوق روزگار منم * خاطر ساده خطوخال منست\r\nدفتر كارنامه‌هاى مسيح * نسخهء طبع اعتدال منست\r\nگوهرآمود عقدهاى خيال * زيور گردن جمال منست\r\nآسمان جهان معرفتم * عقل خورشيد بىزوال منست\r\nنوبنو تازه معنى باريك * بر سپهر سخن هلال منست\r\nالتفاتم بنقد كردن نيست * فقر مال من و منال منست\r\nنسخهء عاكفان كعبهء عشق * گوهر نظم بىهمال منست\r\nطاير آشيانهء عشقم * بيضهء دل به زير بال منست\r\nكدخداى سراى فضل منم * عقل كل طفل خردسال منست\r\nاللّه اللّه چه تازه‌سوداهاست * كه در انديشهء محال منست \r\n( ص 122 )\r\n\r\nنسخه :\r\nاشپرنگر ، ش 36 ، برلين ، ش 665 .\r\nآقاى دكتر خيام‌پور استاد دانشكدهء ادبيات تبريز نسخهء رياض الوفاق برلين را تلخيص كرده و بسال 1343 شمسى در تبريز بطبع رسانيده‌اند ، قطع وزيرى ، ح + 130 صفحه .\r\nمتأسفانه درين كتاب كوچك شصت و يك فقره غلط بزرگ از نوع ذيل راه يافته است .\r\nصفحه / سطر / خطا / صواب 57 / 3 / مزار كبيرالانوارش / مزار كثيرالانوارش 63 / 5 / محمد خورد حاجت / محمد جواد حاجب 64 / 12 / بفرمان سر ناز تو / بقربان سر ناز تو\r\n\r\n","description":"","footnote":"","page_name":" 683 ","page_number":703},
  {"content":"\r\n\r\n68 / 6 / مالك عديل و نظير / مالك عديم نظير 93 / 7 / چشم مدرسه راحالى / جسم مدرسه راجانى 87 / 1 / عهد من و مادى نوروز من / عيد من و شادى نوروز من 87 / 9 / غارت از قافلهء صبر و هوش / غارتى قافلهء صبر و هوش 89 / 6 / قدرنشين / صدرنشين 91 / 4 / رمن / بدن 99 / 2 / پرشكالى / برشكالى\r\n\r\n[ ز 
  ]\r\n\r\nزبدة المعاصرين تأليف مير سيد حسين حسينى شيرازى در 1240 ه ق\r\nمشتملست بر ذكر يك‌صد و شش شاعر معاصر : هفت شاعر هندى ، هشتاد و نه شاعر ايرانى و ده شاعرهء ايرانى به ترتيب حروف تهجى .\r\nمؤلف از شيراز به عمان و از آنجا به سند رفته و در دربار مير كرم‌على خان تالپروالى سند ( 1812 - 1828 ميلادى ) و برادرش مير مراد عليخان تقرب يافته ، و در بازگشت به وطن اين تذكره را تدوين كرده و بعنوان ارمغان براى دو شاهزادهء سندى فرستاده است .\r\nزبدة المعاصرين مصدّرست بنام فتحعلى شاه قاجار و مير كرم‌على خان و مير مراد عليخان و شامل تراجم مختصر و منتخبات مفصل است .\r\nآغاز : « مطلع و مقطع هر سخن نام نامى ناظمى را درخورست كه بنظمى خجسته قصايد فرايد دهور و غزليات مشهور را در ديوان عالم امكان تركيب كرده » .\r\nدر سبب تأليف گويد : « مدتى در خاطر اين فقير مىگشت كه نسخه‌يى در باب شعراى جديد فراهم آورد ، و ورقى چند . . . در سلك تحرير كشد ، ليكن بواسطهء\r\n\r\n","description":"","footnote":"","page_name":" 684 ","page_number":704},
  {"content":"\r\n\r\nموانع متنوعه . . . در حيّز تعويق مىافتاد ، تا درين ايّام كه داخل سنهء 1240 هجريست . . . از دار الملك شيراز . . . رخت بسته ، سفر دريا را عازم و جازم . . . » و بعد مىگويد كه براهنمايى توفيق در سند خدمت مير كرم عليخان و مير مراد عليخان رسيدم ، « بعد از صحبت بسيار استفسار فرمودند كه از اشعار شعراى شيرين زبان و افكار ابكار مليح‌گويان فارسى چيزى برسم ارمغان آورده‌اى ؟ . . . چون به وطن مألوف بازآمدم ، از هر گوشه توشه‌يى و از هر خرمنى خوشه‌يى ، و از هر نوع گلى دسته‌يى فراهم آورده و او را به زبدة المعاصرين نام نهادم » .\r\n( ص 24 - 26 )\r\nحسينى نخست نام شاعر را با مدت عمر او و محل اقامتش ذكر كرده ، و اگر در قيد حيات نبوده ، تاريخ وفاتش را معلوم داشته ، و بعد منتخبات مفصّل اشعار او را آورده است ؛ ولى از شتاب‌زدگى كه داشته ، كارى نساخته و اشتباهات غريب و عجيب ازو سر زده است .\r\nتاريخ فوت نور عليشاه اصفهانى را بجاى 1212 « 1236 » ، و آقا محمد كاظم واله اصفهانى را بجاى 1229 « 1204 » ثبت كرده ، و ميرزا محمد حسين عالى شيرازى متوفى 1236 را در حال حيات نوشته ، و ملّا جلال دوانى متوفى 908 هجرى را شاعر معاصر دانسته و ترجمه‌اش را چنين بقلم آورده است :\r\n« ملا جلال - اصلش از قريهء دوان و از عمرش سى و سه سال گذشته و حال ساكن شيراز مىباشد » و يك غزل او را هم بمطلع زير درج كرده است :\r\n از تو تا مقصود چندين منزلى در پيش نيست * يك‌قدم در هر دوعالم نه كه گامى بيش نيست » \r\nرك : ( ص 31 و 58 )\r\nترجيع‌بند نور عليشاه را كه مرجعش اينست :\r\n در كعبه و سومنات ماييم * عالم صفتند و ذات ماييم \r\nبنام آقاجانى سايل قيرى ثبت كرده است ( ص 165 ) .\r\n\r\n","description":"","footnote":"","page_name":" 685 ","page_number":705},
  {"content":"\r\n\r\nرباعى ذيل را كه از ميرشاهكى اصفهانى شاعر قرن دهم و معاصر سام ميرزاى صفوى است و در تحفهء سامى ( ص 131 ) نيز مذكورست ، به اسماعيل خان اسيرى شاعر قرن سيزدهم نسبت داده است :\r\n عشقى داريم و سينهء سوزانى * دردى داريم و ديدهء گريانى\r\nعشقى و چه عشق ، عشق عالم‌سوز * دردى و چه درد ، درد بىدرمانى \r\n( ص 36 )\r\nو ازينقبيل اشتباهات درين كتاب بسيارست .\r\nنسخه‌يى ازين تذكره در دانشگاه لاهور جزو كتب مرحوم پروفسور محمود شيرانى محفوظ است . نخست مرحوم محمد اقبال ( مصحّح راحة الصّدور ) شرحى در معرّفى آن نگاشته با مستخرجاتى از آثار شاعرات در مجلهء اورينتل كالج ميگزين ( سال دهم شمارهء يكم ، نوامبر 1833 ، ص 31 - 42 ) درج كرده است ، و اخيرا پروفسور محمد باقر پنجابى تمام آن نسخه را در همان مجلد بطبع رسانيده است و بندهء نگارنده در شماره‌هاى 165 و 166 ( مئى واگست - 1961 ) تا چهارصد صفحه‌اش را ديده‌ام .\r\nمتأسفانه چاپ آن نيز مغلوط از كار درآمده ، چنان كه فتحعلى شاه قاجار كه مؤلف در حين تأليف ( 1240 ه ) ظاهرا وى را پنجاه و پنج‌ساله نوشته بوده « پنج‌ساله » چاپ شده ، و گويى چون نسخهء واحدى بوده تصحيح آن ممكن نشده و به‌همين‌جهت اشعار هم غالبا مغلوط و بلكه ممسوخ است .\r\nترجمهء حال مير سيد حسين حسينى شيرازى مؤلف زبدة المعاصرين را تذكره‌نويسان دورهء قاجار بقلم نياورده‌اند .\r\n\r\n","description":"","footnote":"","page_name":" 686 ","page_number":706},
  {"content":"\r\n\r\n\r\nزنان سخنور تأليف على اكبر مشير سليمى در 1335 - 1337 ش\r\nدر سه دفتر ، چاپ مؤسسهء مطبوعاتى على اكبر علمى ، طهران ، سربى ، وزيرى .\r\nدفتر اول 376 + 7 ص ، سال 1335 شامل 114 ترجمه به ترتيب حروف تهجى .\r\nدفتر دوم 396 ص ، سال 1335 شامل 87 ترجمه .\r\nدفتر سوم 423 + 16 ص ، سال 1337 ش ، شامل 106 ترجمه .\r\nدر هر سه دفتر عكس معاصران در مقابل ترجمه‌شان گروار شده است .\r\nمؤلف در هر دفتر فهرست الفبايى صاحبان تراجم را با شمارهء صفحه مذكور داشته و مآخذ و منابع خود را در ضمن تراجم بقلم آورده و در هر دفتر ، جداگانه هم صورت آنها را ذكر كرده است .\r\nتذكره‌نويسان گذشته دربارهء زنان سخنور مرتكب اشتباهات زيادى شده‌اند ، و تمام آنها باهتمام مؤلف درين كتاب جمع‌آورى شده است ، و بنده چون هريك از منابع و مآخذ ايشان را در جاى خود مذكور داشته و انتقاد كرده‌ام ، از نقد اين تذكره درمىگذرم كه موجب تطويل نشود .\r\nبراى ترجمهء مؤلف رجوع شود به فرهنگ سخنوران ( ص 276 ) .\r\n\r\nزينة المدائح تأليف محمد صادق وقايع‌نگار مروزى متخلص به هما در 1218 ه ق\r\nتذكره‌ايست در بيان احوال و اشعار شعرايى كه از آغاز جلوس فتحعلى شاه قاجار تا هفتمين سال سلطنت وى بمدح و ثناى او پرداخته‌اند مشتمل بر يك آرايش و\r\n\r\n","description":"","footnote":"","page_name":" 687 ","page_number":707},
  {"content":"\r\n\r\nدو پيرايه و يك زيور بشرح ذيل :\r\nآرايش - در ذكر اشعار فصاحت آثار خسرو عدالت شعار .\r\nپيرايهء اول - در ذكر اشعار شعراى ملتزمين ركاب ظفر انتساب .\r\nپيرايهء دوم - در ذكر اشعار مطلق شعراى ممالك محروسه كه در ثناى قبلهء عالم و عالميان رطب‌اللّسانند .\r\nزيور - در ذكر اشعار مؤلف و شمّه‌يى از مجارى حالات ارادات آياتش .\r\nآغاز :\r\n « اى ذكر تو گل‌فروش بازار سخن * رنگين ز تو برگ‌برگ گلزار سخن\r\nاوصاف تو ديباچهء مجموعهء نطق * توحيد تو مشاطهء رخسار سخن « 1 » \r\nزينت مدايح و زيب محامد حمد محموديست جلّ ذكره كه حمدش زينت زبان و ثنايش زيب بنانست » .\r\nانجام :\r\n « عيان تا نيست پايانى بدوران عهد شاهى را * نباشد عيش ايشان را چو عهد شاه پايانى » \r\nهماى مروزى درين تذكره چنان كه معمول زمان بوده زياده از حد به لفاظى و عبارت‌آرايى منشيانه پرداخته است . ولى حسنى كه كار او دارد اينست كه براى هر قصيده و قطعه تاريخچه‌يى ذكر كرده كه آيينهء زمانست و بىفايده نيست ، از صاحبان تراجم شعر زياده نقل كرده و بيش از همه صباى كاشى را ستوده و دو هزار بيت شعر ازو آورده است .\r\n\r\n\r\n","description":"","footnote":"\r\n( 1 ) - تذكره‌هاى هميشه بهار تأليف اخلاص دهلوى و تحفة الشعراء تأليف افضل بيگ قاقشال نيز با همين رباعى كه از ناظم هروى است آغاز شده است .\r\n","page_name":" 688 ","page_number":708},
  {"content":"\r\n\r\n\r\nفهرست اسامى شعرا\r\nآرايش - خاقان ( - فتحعلى شاه ) .\r\nپيرايهء يكم - فتحعلى خان صباى كاشى ، ميرزا رضى بندهء تبريزى ، سيد محمد سحاب اصفهانى ، ميرزا احمد صبور كاشى ، عبد الرزاق بيگ مفتون دنبلى ، ميرزا عبد الوهاب نشاط اصفهانى .\r\nپيرايهء دوم - سيد صادق برخى بيدگلى ، ميرزا معصوم خاورى تبريزى ، حسينعلى بيگ شرر بيگدلى ، حاجى سليمان صباحى بيدگلى ، ميرزا محمد على مايل آشتيانى ، سيد حسين مجمر زواره‌يى .\r\nزيور - ميرزا محمد صادق وقايع‌نگار مروزى متخلص به هما ( - مؤلف ) .\r\nنسخه : مجلس ، ش 397 قرن سيزدهم و ش 398 مورخ 1223 قرن سيزدهم ، دانشكدهء ادبيات تهران ، ش 28 ب ، كتابخانهء مركزى دانشگاه تهران ، ش 2660 ، كتابخانهء آستان قدس رضوى ، ش 6962 مورخ 1237 و ش 4818 قرن سيزدهم ، و ش 4819 قرن سيزدهم ، ( اين نسخه يك قصيده از آخر ندارد و بجاى آن يازده برگ از وامق و عذراى ميرزا صادق نامى اصفهانى است ) ، مشهد ، كتابخانهء خصوصى آقاى محمود فرخ ، قرن سيزدهم ، تبريز ، كتابخانهء خصوصى حاج حسين آقا نخجوانى ، قرن سيزدهم .\r\nاصفهان ، كتابخانهء دانشكدهء ادبيات ، ش 7657 مذكور در شمارهء يكم مجلهء دانشكده ( ص 321 ) .\r\nمؤلف در چند جاى اين تذكره وعدهء نگارش جلد دوم مىدهد ، و آن كتاب خود تأليف مستقلى است كه بعنوان تكملهء زينة المدائح مذكور خواهد شد .\r\n\r\nنمونه‌يى از تراجم زينة المدائح :\r\n« مفتون اسمش عبد الرزاق بيگ خلف الصدق نجفقلى خان دنبلى بيگلربيگى دارالسلطنهء تبريزست . مرديست متين و شخصى است دانش‌آيين . از تواريخ سلف و اشعار خلف عربيا و فارسيا تتبعى كامل دارد ، و از مراتب نظم و نثر حظّى وافر . -\r\n\r\n","description":"","footnote":"","page_name":" 689 ","page_number":709},
  {"content":"\r\n\r\nدرويش‌خصالست و پسنديده افعال . چندى چشم از مرحلهء جلال پوشيده در تحصيل كمال كوشيده ، الحق در علم استحضارى بهم رسانيده و چاشنى كمالات از ساغر افادهء ارباب فضل و دانش چشيده است . شوق تقبيل تراب اعتاب گردون جناب سلطانى گريبان‌گير خاطرش گرديد ، محرم حرم آستان فلك پاسبان خاقانى گرديد . بعد از شرفيابى بحضور باهر النور پادشاه جمجاه نيز رعايت جانبش را منظور نموده او را در ترتيب كتاب زينت - التواريخ سهيم جناب ميرزا محمد رضى فرمودند . اكنون از الطاف خسرو گيتىپناه بفراغ بال مشغول به ترتيب كتاب مذكور و خاطرش از رهگذر التفات خاقانى مسرورست .\r\nنظمش خوش و نثرش دلكش است . دو طغرا قصيده كه در مدح سلطان عدالت‌نشان برشتهء نظم كشيد ، بعرض اقدس رسانيده بود ، ثبت اوراق شد . و بعد نيز آنچه در مدح خسرو بىهمال عرض نمايد در مجلد ديگر ايراد خواهد شد . در جلوس ميمنت مانوس پادشاه گيتىپناه بر سرير سلطنت و اورنگ شاهنشاهى برشتهء نظم كشيده است :\r\n كرد شه بحر و بر ، جاى چو بر تخت زر * تخت از آن نامور ، سود بر افلاك سر\r\nداور دارا نشان آنكه بدرگاه او * تاجوران جهان بسته به خدمت كمر . . . الخ \r\n\r\nترجمهء مؤلف بقلم خود وى\r\n« اين بندهء درگاه خلايق اميدگاه را نام صادق تخلص هماست ، مولد در مروشاه‌جان و مسكنم آن خطهء صفوت نشانست . در آن ولايت نشو و نما يافته به تحصيل مراتب علمى شتافته بود . از خرابى آن معموره روانهء عراق عرب و چندى در كربلا و نجف اشرف على ساكنها الف من التحف مشغول به تحصيل مىبود . بعد از آن روى بعراق عجم نهاده و چندى در خطهء كاشان از جناب صباحى باستعادهء مراتب شاعرى اوقات گذرانيده ، درين اوان بهجت نشان سعادت توامان كه مملكت ايران از نسيم عدالت اين شاه گيتىستان ابد اللّه سلطانه رشك‌فضاى روضهء رضوان آمده براهنمايى قايد عنايات خاقانى شايق بملازمت و چاكرى آن درگاه آسمان‌جاه گرديده تاريخى در وقايع\r\n\r\n","description":"","footnote":"","page_name":" 690 ","page_number":710},
  {"content":"\r\n\r\nو مآثر خديو جهانگير مسمى بجهان‌آرا انشاء نموده بتوسط اولياء دولت قاهره بعرض اقدس اعليحضرت ظل‌اللهى روحى فداه رسانيده و به آن وسيله در سلك چاكران ارادت نشان پادشاهى منسلك و بمنصب والاى وقايع‌نگارى اين دولت ابدمدت مفتخر و مباهى گرديده در زمرهء منشيان اعلى منخرط و مربوط آمد . درين اوقات بهجت آيات كه موكب نصرت نشان بعزم دار الملك خراسان و تنبيه و تدمير طايفهء خذالت نشان كوكلان شقه‌گشاى لواى عزيمت آمد ( دوشنبه 17 محرم 1217 « منتظم ناصرى » )\r\nاين غلام ارادت‌نشان را از ملازمت ركاب ظفر انتساب مهجور و بتأليف و ترتيب كتاب زينت المدائح مأمور فرمودند ، به حمد اللّه كه از ميامن اقبال بىزوال خسرو بىهمال و اين سلطان عديم الزّوال باتمام و انجام آن مسرور گرديده سمت اختتام پذيرفت .\r\nرجاى واثق و اميد صادق چنانست كه اين نسخهء مزبور منظور نظر و مقبول خاطر خورشيد اثر اشرف اقدس ارفع اعلى گرديده به اين وسيله بيشتر به چشم كرامت و عين عنايت سوى چاكر ارادت شعار و بندهء جان‌نثار ديده باشند .\r\n تا چه خواهد گفت آيا خسرو فرخ سير * تا چه خواهد كرد ديگر طالع ناسازگار » \r\nمنتخبى از اشعار هما منقول از ديوانش :\r\n دل گم‌گشته كه سودازدهء موى تو بود * ديدمش دوش كه در حلقهء گيسوى تو بود\r\nشد روا كام دل از گوشه‌نشينى در عشق * ليك اين خاصيت گوشهء ابروى تو بود\r\nگرنه كوى تو بود كعبهء رندان زچه‌رو * سعى اين طايفه در طوف سر كوى تو بود\r\nروى دل تا به تو كردم بحقيقت ديدم * حسن خوبان جهان پرتوى از روى تو بود \r\n\r\n","description":"","footnote":"","page_name":" 691 ","page_number":711},
  {"content":"\r\n\r\n باده در مذهب ما گرچه حلالست ولى * مستى ما همه از نرگس جادوى تو بود\r\nگرچه از طعنهء اغيار ز كوى تو هما * رخت بربست ولى روى دلش سوى تو بود \r\n* * *\r\n تا درين گلشن گلى و غنچه‌يى بر بار هست * نالهء مرغ و نواى بلبلى در كار هست\r\nگر بجرم مىپرستى شيخ راند از مسجدم * التفات مىفروش و خانهء خمار هست\r\nرهروان وادى عشقيم و در راه طلب * مىرويم از هر طرف تا قوت رفتار هست\r\nگر ندادت ره بگلشن باغبان اى دل منال * بهر ما حسرت نصيبان رخنهء ديوار هست\r\nشيخ را گو رو متاب از ما كه بهر بندگى * گر ترا تسبيح ، ما را در ميان زنّار هست\r\nگو كه زاهد از هما اميد هشيارى مدار * تا كه ساقى را بساغر بادهء گلنار هست \r\n* * *\r\n آن ساقى مه‌پيكر گل‌چهره كدامست * كز عكس رخش شعله در آيينهء جامست\r\nخلقى بطلب گرم‌عنانند درين ره * تا آنكه بود در ره مقصود كدامست\r\nاين نكته بگوشم بود از پير طريقت * كز آتش عشق آنكه نشد سوخته خامست \r\n\r\n","description":"","footnote":"","page_name":" 692 ","page_number":712},
  {"content":"\r\n\r\n اين قافله ، گم‌كرده‌رهانند و گرنه * تا كعبهء مقصود ز ما يك‌دوسه گامست\r\nكام دل ناكام هما زود برآور * شكرانهء اينت كه جهان جمله بكامست \r\n* * *\r\n اى زلف تو دام دل ديوانهء من * وى ماه رخ تو شمع كاشانهء من\r\nصد بار ز من شنيدى افسانهء غير * يك‌بار ز غير بشنو افسانهء من \r\nتأليفات ديگر هماى مروزى بشرح ذيل است :\r\nتكملهء زينة المدائح كه بدنبال اين مبحث ذكرش خواهد آمد .\r\nراحة الارواح مشتمل بر افسانه‌هاييست كه براى فتحعلى شاه در موقع خواب مىگفته و نسخهء آن بشمارهء ( 205 ) در كتابخانهء آستان قدس رضوى ، و شمارهء ( 682 ) در كتابخانهء مجلس موجودست .\r\nرطب اللّسان در وقايع ده‌سالهء سلطنت فتحعلى شاه ، و ظاهرا كامل‌شدهء جهان‌آراست - . نسخهء آن در كتابخانهء ملى تهران بشمارهء ( 44 ) موجودست .\r\nدر كتابخانهء مجلس نيز مجموعه‌يى از آثار وى بشمارهء ( 1738 ) وجود دارد كه محتويات آن بشرح ذيل است :\r\nشيم عباسى كه بنام عباس ميرزا تأليف يافته است ( ص 2 - 11 ) .\r\nديباچهء ديوان فتحعلى شاه ( ص 11 - 17 ) .\r\nدر عروسى عباس ميرزا و رخصت شراب مدام بخاص و عام ( ص 17 - 28 ) .\r\nديباچهء زينة المدائح ( ص 29 - 40 ) .\r\nتحفهء عباسى در آداب سلطنت كه بنام عباس ميرزا تسميه شده و مشتملست بر مقدمه و هفت تحفه و خاتمه .\r\n\r\n","description":"","footnote":"","page_name":" 693 ","page_number":713},
  {"content":"\r\n\r\nدر مناظرهء بخت و عقل و ذكر شمايل و مآثر خاقانى ( ص 80 - 169 ) .\r\nديوان اشعار ( ص 172 - 335 ) .\r\nحكايات و روايات كه به جهت ميرزا عبد الصمد هروى در موقع عزيمت از هرات به پايتخت در ربيع الاول 1232 نوشته است ( ص 335 - 343 ) .\r\n* * * مجموعهء مكاتيب خصوصى وى نيز بنام منشآت و شمارهء ( 5000 ) در كتابخانهء آستان قدس رضوى موجودست .\r\n\r\nزينة المدائح ( تكمله ) تأليف محمد صادق وقايع‌نگار مروزى متخلص به هما در 1223 ه ق\r\nوى اين كتاب را در 1223 هجرى بعنوان تكملهء زينة المدائح ترتيب داده و مشتملست بر يك مينو و يك غرفه و دو روضه و يك حديقه بشرح ذيل :\r\nمينو در ذكر فتحعلى شاه .\r\nغرفه در ذكر محمد على ميرزا متخلص به دولت .\r\n\r\nروضهء اول\r\nشامل هفت گلبن و هر گلبن در ذكر يكى از شعراى دربار كه به ترتيب عبارتند از : فتحعلى خان صبا ، ميرزا رضى بندهء تبريزى ، سيد محمد سحاب ، ميرزا احمد صبور كاشى ، سيد حسين مجمر زواره‌يى ، ميرزا عبد الوهاب نشاط اصفهانى ، ميرزا محمد حسين بن ميرزا محمد كاظم مستوفى ( ازين شخص قصايد عربى آورده است ) .\r\n\r\nروضهء دوم\r\nشامل شش گلبن ، و هر گلبن در ذكر يك شاعر به ترتيب ذيل :\r\nابو الحسن حريف جندقى ، ميرزا معصوم خاورى تبريزى ، صاحب دختر شهباز خان دنبلى ، فرخ زند ( خانلر خان بن علىمراد خان ) ، نشاطى هزارجريبى ( ميرزا عباس ) ، محمد صادق ناطق اصفهانى .\r\n\r\n","description":"","footnote":"","page_name":" 694 ","page_number":714},
  {"content":"\r\n\r\nحديقه در ذكر مؤلف .\r\nآغاز :\r\n « تا نام تو در مديح لايح باشد * دفتر همه عنبرين روائح باشد\r\nسردفتر زينة المدائح كردم * آن نام كه زينت مدايح باشد \r\nالحمد لمن حمده زين المحامد و مدحه زينة المدائح و الصّلاة على من بعث لثبوت المحامد » .\r\nانجام : « و اليه المصير هو نعم المولى و نعم النصير قد حصّل الفراغ من التأليف فى ثلث الآخر من جمعة الثالث من ربيع الثانى من سنة 1223 من الهجرة النبويّة على هاجرها الف الف من الثناء و التحيّة » .\r\n\r\nنسخه :\r\nذيل ريو ، ش 119 ، كتابخانهء ملّى ملك ، ش 4715 مورخ 1223 ، كتابخانهء ملى تهران ، ش 26 ، تحرير قرن سيزدهم .\r\n\r\nترجمهء مؤلف :\r\nدر ذيل زينة المدائح مذكور افتاد .\r\n\r\n[ س 
  ]\r\n\r\nسخنگويان افغانستان\r\nهمين‌قدر شنيده‌ام كه كتابى بدين نام بسال 1339 شمسى در تاجيكستان شوروى چاپ شده است .\r\n\r\n","description":"","footnote":"","page_name":" 695 ","page_number":715},
  {"content":"\r\n\r\n16\r\n\r\nسخنوران ايران در عصر حاضر تأليف دكتر محمد اسحاق هندوستانى در 1351 - 1355 ه ق\r\nمشتملست بر دو مجلّد ، مجلّد اول در ذكر سى و سه شاعر از اديب پيشاورى تا ياسايى ، و مجلد دوم در ذكر پنجاه و يك شاعر از آزاد همدانى تا يكتا ( - احمد اشترى ) و چون پروين اعتصامى در هر دو مجلد مذكورست ، جمعا تراجم هشتاد و سه شاعر را شامل است .\r\nجلد اول اين كتاب بسال 1351 هجرى قمرى و جلد دوم بسال 1355 در دهلى بطبع رسيده ، عكس صاحبان تراجم نيز در آن گراور شده و از چاپهاى زيبا و نفيس هندوستان است .\r\nقطع وزيرى 455 + 492 + 23 صفحه .\r\nمؤلف بتشخيص خود شعرا را طبقه‌بندى كرده ، اشعار برخى را به طرز قدما دانسته است كه بتكرار مضامين آنها مىپردازند ، و برخى ديگر را چنين پنداشته است كه مضامين تازه را بسياق قدما ادا مىكنند ، و عده‌يى را متجدّد شناخته و معتقدست كه اوزان جديد بميان آورده و در تجدّدخواهى افراط مىورزند .\r\nدر مجلد اول نيز يك مقدمهء انتقادى دربارهء ادبيات دورهء مشروطيت ايران بقلم آورده است .\r\nمؤلف پس از انتشار جلد اول مواجه با اعتراضات شديدى شده و ناچار در مقدمهء جلد دوم نوشته است كه : « ما در انتخاب اشخاص نظرى خاص نداشته‌ايم ، و سعى كرده‌ايم كليّهء شعراى معاصر را كه در دنياى شعر و ادب نام و معروفيتى دارند ، درين كتاب ياد كنيم . . . » .\r\nولى نه چنين است كه وى ادعا كرده ، زيراكه عده‌يى از صاحبان تراجم چه در آن تاريخ و چه قبل و بعد از آن شهرت و معروفيتى بشاعرى نداشته‌اند ، بلكه آنان كسانى بوده‌اند كه در زمان توقف مؤلف در تهران از طريق سياسى و روزنامه‌نگارى\r\n\r\n","description":"","footnote":"","page_name":" 696 ","page_number":716},
  {"content":"\r\n\r\nيا برخورد در مجامع و محافل با وى آشنا و از قصد او آگاه شده خود را به دو شاعر شناسانده‌اند ، و بالنتيجه قسمت اعظم اين كتاب خوش‌چاپ را تباه و چون نامهء خود سياه كرده‌اند .\r\nاز طرفى چون مؤلف درين سرزمين غريب بوده و شخصا شعراى معاصر را نمىشناخته ، بعضى از كسانى كه راهنماى وى بوده‌اند ، از شاهراه انصاف منحرف شده نظرهاى مغرضانهء خويش را در ردّ و قبول شعر و شاعر بدان مرد پاكدل تحميل كرده‌اند .\r\nازين‌رو در كتاب مزبور بنامهاى وزيران و وكيلان و روزنامه‌نگاران وقت بيشتر برمىخوريم تا شعراى مقرّر عهد .\r\nضمنا براى آنكه خوانندهء عزيز را اين توهّم دست ندهد كه چون نام بندهء نگارنده در عداد شعراى آن كتاب نيامده است در مقام انتقاد برآمده‌ام ، يادآور مىشوم كه در سال 1930 ميلادى ( - 1309 هجرى شمسى ) كه دكتر محمد اسحاق براى تهيهء مواد تأليف خود به ايران آمد ، بنده سيزده سال بيشتر نداشتم .\r\nانتقاداتى كه از طرف اشخاص بىغرض برين كتاب شده است بسيارست ، از جمله مقاله‌ايست بقلم استاد فقيد مرحوم سعيد نفيسى كه در مجلهء مهر ( سال اول ، شمارهء نهم ، ص 718 - 719 ، بهمن‌ماه 1313 ) درج شده و قسمتى از آن ذيلا نقل مىشود :\r\n« . . . اساسا در هر ديارى تا نويسنده و شاعر زنده است ، اظهار عقيدهء منصفانه در باب وى بسيار دشوارست ، زيراكه احيانا بخواطر شخصى و مراودات روزانه آميخته مىشود ، و بطريق اولى از جانب كسى كه آميزش بسيار با شاعر و نويسنده‌يى نكرده ، و بكنه افكار و خصال او برنخورده دشوارترست ، زيراكه در يكى دو ملاقات بسا مىشود كه خوش‌رويى كسى فريبنده ، و خشكى و سردى ديگرى زننده باشد ؛ و بيكى چند قطعه از تراوش فكر او قناعت كردن ، و در تمام آثار وى مطالعه ناكردن ، مؤلف را گرفتار خطاهايى كند ؛ و اگر بدرجهء شهرت وى در كوى و برزن متكى شوند ، باز خطاست ، زيراكه بسا مردان بزرگ بوده‌اند كه در پى كسب شهرت نكوشيده‌اند ، و دل مريدان را بدست نياورده‌اند . به‌همين‌جهت است كه درين تأليف نيز چنين لغزشى آشكارست ، و\r\n\r\n","description":"","footnote":"","page_name":" 697 ","page_number":717},
  {"content":"\r\n\r\nاز شعراى معروف ايران چند تن ديگر هستند كه با كسانى كه درين كتاب شرح حال ايشان آمده از حيث مقام ادبى برابرند ، و حتى بر بعضى از ايشان رجحان دارند . . .\r\nنكتهء ديگر در باب انتخاب آثار شعراست ، و اين نكته نيز تا حدّى دشوارست ، يعنى بايد رعايت كرد كه چه آثارى را ممكن است جزو ادبيات ملّتى دانست ، زيرا شعرا نيز مانند ساير مردم گاهى ادبيات را باغراض و شهوات خود آلوده مىكنند ، و انتشار اين‌گونه آثار از شئون ادبى خارجست . به‌همين‌جهت ترك اشعارى كه اسامى مردم روزگار در آن برده شده اولى بود ، و بسيارى از اشعار سياسى كه درين كتاب جا داده شده است ، تا حدّى شامل همين انتقادست ، و خصوصياتيست كه چون از زمان و محيط خود خارج شود لطف چندانى ندارد ، و گوينده را در نظر قرون بعد حقير مىسازد .\r\nدر بعضى از مطالب كتاب نيز راه اغراق پيموده شده است ، و از آن جنبهء بىطرفى كه تاريخ ادبياتى بايد داشته باشد خارجست . از آن جمله است مطالبى در مبالغه از اعمال كسانى كه زمام كارى را بدست داشته‌اند ، و نيز نكاتى كه در ضمن تراجم احوال شعرا بواسطهء جانبدارى جنبهء اغراق بيشتر دارد .\r\nالبتّه ما بايد از تجليل و تكريمهايى كه در حق كسان ديار ما مىكنند خرسند باشيم . ولى نبايد اين تجليل و تكريم چندان راه اغراق پيمايد كه شوخ‌چشمان بر ما ريشخند كنند . بعضى نكات تاريخى نيز از اشتباه مصون نيست ، و قطعا در چاپ كتاب تحريفات شده است ، از آن جمله يكى چند تاريخ كه در ولادت و سوانح زندگانى شعرا در متن كتاب مندرجست .\r\nازين خرده‌گيريها كه بگذريم كتاب سخنوران ايران در عصر حاضر كتابيست سودمند كه مزاياى زياد دارد ، و بزرگترين مزيّت آن زيبايى طبع و آرايش ظاهرى آنست ، و پيداست كه مؤلف محترم در تدوين آن نيّت پاك و خلوص عقيدت داشته ، و اگر ايرادى به آن واردست بيشتر متوجه كسانيست كه در ديار ما راهنماى وى بوده‌اند ، و پاكى ضمير مؤلف را بشوايبى نزديك كرده‌اند ، و اميدست كه اين شوايب در مجلّدات\r\n\r\n","description":"","footnote":"","page_name":" 698 ","page_number":718},
  {"content":"\r\n\r\nسه‌گانهء ديگر كه وعدهء نشر آن را داده‌اند دور باشد » « 1 » .\r\nمؤلف : آقاى دكتر محمد اسحاق ليسانسيهء علوم است ، و در زبان و ادب فارسى درجهء فوق ليسانس و دكترا دارد ، موضوع رسالهء وى شعر جديد فارسى بود ، و براى تهيهء مواد اين رساله دو سفر به ايران آمد ، ( 1930 و 1934 ) و جمعا هشت ماه توقف كرد ، و پس از جمع‌آورى مطالبى دربارهء شاعران و ناظمان و متشاعران و تدوين آن به صورت كتاب « سخنوران ايران در عصر حاضر » از دانشگاه لندن درجهء دكترا گرفت .\r\nآنگاه دانشيار شعبهء عربى و فارسى دانشگاه داكا گرديد ، و امروز در همان دو رشته سمت استادى دانشگاه كلكته را دارد .\r\nهركجا هست خدايش به‌سلامت دارد .\r\n\r\nسخنوران چشم ديده تأليف ترك‌على شاه تركى قلندر نور محلى در 1333 ه ق\r\nاين تذكره مشتملست بر ذكر دويست و بيست و نه نفر از شعرائى كه مؤلف در دوران زندگى خود و سير و سفرها ايشان را ديده است ، كه با ترجمهء مؤلف شامل ذكر 230 شاعرست به ترتيب حروف تهجى از آصف ( - مير محبوب‌على خان بهادر ، سلطان دكن ) تا ياور الدّين لاهورى متخلص به ياور .\r\nنام كتاب مادهء تاريخ تأليف آنست ، و مؤلف در سبب تأليف تذكرهء خود مىنويسد كه : « . . . در عين شباب اشعار استادان و شاعران چشم ديده را بهزار محنت جمع كرده مىخواستم كه تذكره‌يى مرتب كنم ، ليكن افسوس و صد افسوس كه آن با همهء\r\n\r\n\r\n","description":"","footnote":"\r\n( 1 ) - نقوى در ( ص 25 و 674 ) اين كتاب را بهترين و عالىترين تذكرهء فارسى معرفى كرده است كه تاكنون در شبهء قارهء هندوستان تاليف شده است ، و لازم دانسته است كه در آينده عموم تذكره‌نويسان از روش مؤلف آن پيروى نمايند .\r\n","page_name":" 699 ","page_number":719},
  {"content":"\r\n\r\nسرمايه در غدر دهلى غارت شد . ازين حادثه دلم چنان فسرد كه بازنخواستم كه بار ديگر سامان فراهم كرده بقلم آرم ، چرا كه در ايام جوانى اشعار محبّان كه يار بودند درين سن نودسالگى چنان از ياد محو شده كه هرچند فكر مىكنم ، شعرى كجا كه نيم مصرعه هم بذهن نمىآيد ، مگر دل شيدا شب و روز تقاضا براى تحرير تذكره مىكرد ، ناچار مستعد شدم . . . و تكيه بر همت خداداد نموده ذكر بعضى سخن‌آفرينان بقلم آورده به نذر احباب مىگزارم ، كاش تذكرهء اول با اين تذكره جمع مىشد كه اهل سخن داد جانفشانيهاى من مىدادند » « ص 2 » .\r\nاين تذكره هم در سال تأليف در مطبع شمس الاسلام دكن با خط نستعليق زيبا و قطع 5 / 25 * 2 / 17 در 144 صفحه بطبع سنگى رسيده و منضم است به نسخهء موسوم به پس‌مانده كه شامل غزليات و اشعار متفرقى است كه بعد از طبع دواوين مؤلف بدست آمده است ( ص 133 - 138 ) با مثنوى موسوم به ترانهء حق ( ص 139 - 143 ) .\r\n\r\nترجمهء مؤلف :\r\nترك‌على شاه تركى قلندر نور محلّى سلسلهء نسبش به حكيم ابو القاسم فردوسى طوسى مىپيوندد . جدّش آبادان نام همراه نادر شاه افشار از هرات به لاهور آمد و رخت اقامت افگند . فارسى زبان مادرى اوست ، چه كه مادرش دختر سردار نور محمد هراتى است .\r\nوى در فقر مريد غوث عليشاه قلندر پانىپتى است ، و در شعر فارسى شاگرد گل‌محمد خان ناطق مكرانى و شهاب الدّين واثق هراتى و مولوى امام‌بخش صهبائى دهلوى و ركن الدّين مكمّل نور محلّى است ، و در شعر ريخته از امير على اوسط لكهنوى متخلص به رشك فيض اندوخته است و به فارسى و ريخته تأليفاتى بشرح ذيل دارد :\r\nدر فارسى : فرخ‌نامه معروف به راماين پارسى ، ديوان موسوم به گلشن معنى ، ساقىنامه ، مثنوى گلزار محبت ، رسالهء منظوم بدر حسين ، مثنوى صوت سرمد ، سرور - الناظرين ( بنثر ) ، گلبانگ تركى ( بنثر ) ، ديوان سرمايهء پيرى ، مثنوى طول امل ، مثنوى شكراب ، مثنوى ناز و نياز ، تذكرهء سخنوران چشم ديده .\r\n\r\n","description":"","footnote":"","page_name":" 700 ","page_number":720},
  {"content":"\r\n\r\nو در ريخته ( - اردو ) مثنوى گلزار شهادت ، مثنوى جلال اختر ، مثنوى سعد و جميله ، تبسّم كده ، تمسخر كده ، ديوان سرمايهء حيات ، ديوان شباب .\r\nو ازين جمله دو كتاب يعنى گلزار محبت و گلزار شهادت بسرقت رفته و بقيه بطبع رسيده است .\r\nازوست :\r\n پسر بىهنر بود دانا * زادهء كور مىشود بينا \r\n* * *\r\n اعتبار توبه‌ام هرگز مكن اى پارسا * در خزان گر نشكنم ، در فصل گل خواهم شكست \r\n* * *\r\n نور قمر ز عكس چراغم گرفته‌اند * آتش براى طور ز داغم گرفته‌اند \r\n* * *\r\n صدپاره دل بمحفل جانانه‌ام برده‌ايم * پيمانهء شكسته بميخانه برده‌ايم \r\n* * *\r\n بياموز از طريق سايه آيين ادب تركى * كه بنشيند چو بنشينى و برخيزد چو برخيزى \r\nرك : سخنوران چشم‌ديده ، ترجمهء مؤلف ، ص 25 - 32 »\r\n\r\n","description":"","footnote":"","page_name":" 701 ","page_number":721},
  {"content":"\r\n\r\n\r\nسخنوران دوران پهلوى تأليف دينشاه جىجىباهاى ايرانى سليستر در 1313 ش\r\nتذكرهء شعراى دوران پهلوى است با شرح حالهاى مختصر و منتخبات نسبة مفصل كه تعدادشان نود و هفت نفرست به ترتيب حروف تهجى از اديبة الزمان تا يحيى واعظ كيوانى قزوينى .\r\nدرين كتاب عكس بسيارى از صاحبان تراجم گراور شده ، و بعضى بدون شرح حال و فاقد عكس هستند . مؤلف در مقابل هر صفحه از نظم و نثر يك صفحه ترجمهء انگليسى آن را آورده است .\r\nاين كتاب بعنوان جلد اول سخنوران دوران پهلوى بسال 1313 شمسى در كلكته با مقدمه‌يى مفصل راجع بتاريخچهء شعر در ادوار گذشته به فارسى و انگليسى در 101 + 766 + 139 صفحه بطبع سربى رسيده و دريغست كه قسمت عمدهء آن در حريق چاپخانه بخاكستر مبدّل شد و جز معدودى از نسخه‌هاى آن بدست علاقه‌مندان نرسيد .\r\nنزديك بيك سوم از شعراى اين تذكره اصفهانى هستند و تراجمشان مفصل‌تر از ديگرانست ، و اين تكثير و تفصيل را سبب آنست كه دستيار مؤلف در جمع‌آورى اين آثار عبد الحسين سپنتاى اصفهانى بوده و چون به شعراى اصفهان بيش از نقاط ديگر ايران دسترس داشته آثار و احوال ايشان را بيشتر جمع‌آورى كرده است ، و دوسوم ديگر هم غالبا شعراى مقيم پايتخت هستند .\r\nعلامهء فقيد مرحوم محمد قزوينى ترجمهء احوال مؤلف را چنين بقلم آورده است :\r\nدينشاه ايرانى ( 1300 - 1357 قمرى ) از رؤساء مشهور زرتشتيان بمبئى و از فضلا و ادباى نامى بسيار با ذوق آن طايفه كه با راقم اين سطور آشنايى كامل داشت ، و مكرر آن مرحوم را در پاريس ديده بودم ، ديوان حافظ را تماما از اول تا به آخر به زبان انگليسى كه در نهايت خوبى مىدانست ترجمه كرده بود ، و خيال طبع آن را داشت ولى ندانستم\r\n\r\n","description":"","footnote":"","page_name":" 702 ","page_number":722},
  {"content":"\r\n\r\nبعدها آن كار را انجام داد يا نه .\r\nجلد اول « بيست مقاله » راقم سطور را كه باهتمام فاضل مشهور آقاى پورداود در سنهء 1307 شمسى در بمبئى بطبع رسيده است ، تمام مخارج آن طبع را مرحوم دينشاه بدون ادنى خواهشى و تقاضائى از من نه تصريحا و نه تلويحا بلكه حتى به كلى و مطلقا بدون اطلاع من آن مرحوم متحمل شد ، و جلد دوم همان كتاب را كه فاضل دانشمند آقاى عباس اقبال صاحب مجلهء فعلى ( يادگار ) بخرج خودشان در طهران در سنهء 1313 شمسى بطبع رسانيدند ، باز بعدها تمام مخارج آن را آن مرحوم به ايشان رد كرد ، و بعضى مكاتيب مرا راجع بتقريظ يا انتقاد بعضى مؤلفات آقاى پورداود آن مرحوم بانگليسى ترجمه كرده و در مقدمه يا خاتمهء آن كتب طبع نموده است ، و بواسطهء اين مساعى كه در نشر بعضى آثار ناقابل اين حقير بخرج داده و مخارج نسبة گزافى را كه براى طبع آنها متحمل شده حقوق بيكرانى بر ذمّهء اينجانب ايجاب نموده است كه زبان و بنان من از عهدهء شكر آن قاصر است ، و خاطرهء آن‌همه محبتها و همراهيها همواره در خاطر من حاضر .\r\nمرحوم دينشاه در اوايل سال هزار و سيصد و يازده شمسى ( مطابق اوايل هزار و سيصد و پنجاه و يك قمرى ) با مرحوم رابندرانات تا گور شاعر معروف هندو بدعوت دولت ايران بايران آمدند ، و در اينجا با بسيارى از اركان و اعيان و رؤسا و فضلا و ادباى اين مملكت آشنايى پيدا كردند . در اواسط آبان هزار و سيصد و هفده شمسى مطابق اواسط رمضان هزار و سيصد و پنجاه و هفت قمرى ، مرحوم دينشاه ايرانى در بمبئى وفات يافت ، در سن پنجاه و هفت‌سالگى ، و در چهاردهم رمضان سنهء مذكوره در طهران در مدرسهء فيروز بهرام از مدارس زرتشتيان مجلس ختم مجللى براى ترويح روح آن مرحوم گرفتند كه عدهء كثيرى از اعيان و معاريف و وزرا و فضلا و ادبا و شعرا در آن مجلس حضور يافتند » .\r\n« يادگار ، ج 3 ش 6 - 7 ص 58 - 59 ، وفيات معاصرين بقلم علامهء فقيد محمد قزوينى » .\r\n\r\n","description":"","footnote":"","page_name":" 703 ","page_number":723},
  {"content":"\r\n\r\nآثار مطبوعهء او عبارتست از :\r\n1 - اخلاق ايران باستان ، بمبئى 1309 ، طهران 1311 .\r\n2 - فلسفهء ايران باستان ، بمبئى 1312 .\r\n3 - سرودهاى اهورامزدا ، لندن 1306 .\r\n4 - پيك مزديسنان ، بمبئى 1306 - 1308 ( قسمتهاى 1 - 8 ) .\r\n5 - پوراندخت‌نامهء پورداود ، به ترتيب و اهتمام و ترجمهء دينشاه بانگليسى ، بمبئى 1307 .\r\n6 - ترجمهء رستاخيز ميرزادهء عشقى بانگليسى ، بمبئى 1303 ش .\r\n7 - سخنوران دوران پهلوى ، بمبئى 1313 ش . وى مقدارى از كتب فارسى را هم براى دانشگاه بمبئى بانگليسى ترجمه كرده است .\r\n\r\nسخنوران نامى معاصر تأليف سيد محمد باقر برقعى قمى در 1329 - 1334 ش\r\nچاپ سربى مطبوعاتى امير كبير ( طهران ) در سه جلد ، جلد اول در 260 صفحه از اديب پيشاورى تا يكتا ( احمد اشترى ) با لاحقه‌يى در ذكر اديب الممالك اميرى فراهانى ، در آذر ماه سال 1329 ش . جلد دوم در 288 صفحه از اديب بيضائى كاشانى تا عباس بمبئى شريف در اسفندماه سال 1330 ش . جلد سوم در 384 صفحه از آتش اصفهانى تا يوسفى مشهدى ( دكتر غلامحسين ) در آبان‌ماه 1334 .\r\n\r\n","description":"","footnote":"","page_name":" 704 ","page_number":724},
  {"content":"\r\n\r\n\r\nسخنوران يزد از اردشير خاضع يزدى در 1341 ش\r\nشامل تذكرهء شعراى متقدمين و معاصرين يزد و نايين و جندق ، در دو مجلد :\r\nمجلد اول در ذكر 271 نفر از شعراى ما تقدم كه از آگهى نخست يزدى شروع و به يغماى جندقى ختم مىشود ، مجلد دوم در ذكر 131 نفر از شعراى معاصر كه با افشار يزدى شروع و به ياسايى يزدى ختم مىشود ، با ملحقاتى در احوال سى نفر ديگر كه جمعا 432 ترجمه را شامل است و ترتيب تراجم الفباييست جز در مورد ملحقات .\r\nاين كتاب در 866 + بيست صفحه سرآغاز و پيش‌گفتار و ديباچه بقلم مؤلف و استاد فقيد مرحوم سعيد نفيسى و آقاى دكتر دبيرسياقى و هفت صفحه مقدمهء مؤلف بانگليسى بسرمايهء كتابفروشى خاضع در حيدرآباد دكن چاپخانهء دائرةالمعارف عثمانيه بطبع رسيده است ، قطع 25 * 2 / 1 17 چاپ سربى ، كاغذ اعلى .\r\nتراجم مختصر و اغلاط چاپى كتاب بسيارست ، مؤلف مآخذ و منابع خود را در آغاز مذكور داشته و در مجلد دوم عكس شعراى معاصر را گراور كرده است .\r\nترجمهء مؤلف و اشعار او در ( ج 2 ص 517 - 524 ) مندرجست و اين دو بيت كه در زير عكس او ( ص 517 ) به خط نستعليق گراور شده نموداريست از ذوق و قريحهء وى در شاعرى :\r\n بيادگار درين روزگار اين پيكر * نهاده‌ام كه بماند به من درين دفتر\r\nكه خاضع بود زمانى فسرده‌حال و پريش * هميشه دربه‌در و خانه‌دوش خون‌به‌جگر \r\n\r\n","description":"","footnote":"","page_name":" 705 ","page_number":725},
  {"content":"\r\n\r\n17\r\n\r\nسخن و سخنوران تأليف استاد بديع الزمان فروزانفر ( محمد حسن بن على بشرويه‌اى خراسانى )\r\nدر دو مجلد ، مجلد اول در شرح حال و منتخب اشعار شعراى خراسان و ماوراءالنهر از ابتداى قرن سوم تا اواخر قرن ششم هجرى قمرى شامل ذكر چهل و چهار شاعر از حنظلهء بادغيسى تا شهاب الدّين ابو الحسن طلحه ، چاپ طهران در 390 صفحه بسال 1308 شمسى .\r\nمجلد دوم ( قسمت نخستين ) در شرح حال و منتخب اشعار شعراى عراق و آذربايجان از اواسط قرن پنجم تا اواخر قرن ششم هجرى شامل تراجم يازده شاعر از فخر الدّين اسعد گرگانى تا خاقانى شروانى چاپ طهران در 425 صفحه بسال 1312 شمسى .\r\n\r\nسرو آزاد تأليف مير غلامعلى آزاد بلگرامى در 1166 ه ق\r\nدر ذكر قافيه‌سنجان متأخرين كه ابتداى ظهور يا انتهاى وجود ايشان بعد از هزار هجريست ، مشتمل بر دو فصل :\r\nفصل اول در ذكر صاحب‌طبعان فارسى و تعداد ايشان 143 نفرست ( از سحابى استرآبادى تا سيد بركت اللّه محزون بلگرامى ) به ترتيب تاريخ ، ص 14 - 351 .\r\nفصل دوم در ذكر قافيه‌سنجان هندى و در آن هشت ترجمه مذكورست ( از شيخ شاه محمد بن معروف فرملى تا محمد عارف بلگرامى ) ، ص 352 - 396 .\r\nاين كتاب در اصل مجلدى بزرگتر بوده و مؤلف بعدا آن را به دو دفتر تقسيم كرده است :\r\nدفتر اول مآثر الكرام تاريخ بلگرام نام دارد و مشتملست بر دو فصل ، فصل اول\r\n\r\n","description":"","footnote":"","page_name":" 706 ","page_number":726},
  {"content":"\r\n\r\nدر ذكر فقرا و تعداد ايشان هشتاد نفرست ( از خواجه عماد الدّين بلگرامى تا بىبى خرد بلگرامى ) ص 9 - 175 ، فصل دوم در ذكر فضلا مشتمل بر تراجم هفتاد و سه فاضل ( از مولانا حسن صغانى تا آزاد بلگرامى ) ص 180 - 311 .\r\nدفتر دوم سرو آزاد نام دارد و فصول آن مذكور افتاد . هر دو دفتر در سال 1328 ه ق ، از روى نسخهء كتابخانهء آصفيّهء دكن كه تاريخ آن 1180 هجرى و بيست سال پيش از مرگ مؤلف است با فهرست صاحبان تراجم و مقدمهء مولوى عبد الحق باردو در دكن بچاپ سنگى مغلوط رسيده است . دفتر اول 311 + 7 صفحه و دفتر دوم 407 + 20 صفحه ، قطع وزيرى ، خط نستعليق ، كاغذ سفيد .\r\nدر سرو آزاد پس از حمد و نعت و حال تأليف كتاب ( ص 1 ) شرحى در باب جواز شعر گفتن و خواندن از آثار و احاديث بيان شده ( ص 2 ) و در دنبال آن كيفيت آغاز شعر و شاعرى مذكورست ( ص 14 ) و از صفحهء 14 تراجم آغاز مىشود .\r\nتراجم نسبة مختصر ولى مفيد و دقيق است و مؤلف مآخذ خود را در ضمن تراجم مذكور داشته ، ولى گاهى هم دوچار لغزشهايى شده كه از آن جمله است در ترجمهء زلالى خوانسارى كه مىنويسد : « و فوت زلالى در سنهء احدى و ثلاثين و الف ( 1031 ) واقع شد ، مصرع « از جهان رفت زلالى بجنان » تاريخ يافته‌اند » ( ص 42 ) در حالى كه اين مصراع مادهء تاريخ زلالى هروى است كه در 931 وفات يافته و همين عدد از آن استخراج مىشود .\r\nبراى ترجمهء مؤلف و آثار ديگر او ، رك : ذيل خزانهء عامره در همين كتاب .\r\n\r\n","description":"","footnote":"","page_name":" 707 ","page_number":727},
  {"content":"\r\n\r\n\r\nسفينهء بىخبر تأليف مير عظمت اللّه بىخبر بلگرامى در 1141 ه ق\r\nسفينه دفتريست مشتمل بر تراجمى كوتاه و اشعارى مختصر از شعراى متأخر از سنهء هزار هجرى تا زمان تأليف .\r\nترتيب كتاب الفباييست كه با احمدى بلگرامى ( مير لطف اللّه پدر مؤلف ) آغاز و به يكتا ( احمد يارخان ) ختم مىشود .\r\nوى در سبب تأليف گويد كه نخست قصد داشته مجموعه‌يى از آثار و احوال متقدمين و متأخرين ترتيب دهد ولى بتوصيهء دوستان به همين‌قدر اكتفا كرده است .\r\nدر سفينه كسانى هم كه در تمامت عمر بيش از چند بيت نگفته‌اند مذكورند و مؤلف معتقدست كه :\r\n به يك بيت دعوى مسلّم بود * اگر مصرعش مصرعى هم بود \r\nروش نگارش ساده و هندى و انتخاب اشعار خوبست ولى ازبس كوتاه و مختصرست در خور استفاده نيست .\r\nآغاز : « بسمله ، سررشتهء سخن بسخن آفرينى مىرسد كه در نظم كلامش هيچ جاى سخن نيست ، جل شأنه و سلسلهء حديث منتهى به امّى است كه در باب علمش مجال دم زدن نى ، صلعم » .\r\nنسخهء اين سفينه در دانشگاه عليگره موجودست و در مجلهء اورينتل كالج ميگزين ، ش 123 مسلسل ( ج 32 ش 1 ص 50 نوامبر 1955 ) معرفى شده است .\r\nبىخبر غير از سفينه رسائلى در توحيد و تصوف دارد ، و كليات اشعارش مشتمل بر هفت هزار بيت از انواع شعرست . چند مثنوى هم دارد .\r\nنمونهء تراجم : در سروآزاد ( ص 315 ) مسطورست كه : « و او را ( - بىخبر ) با ميرزا عبد القادر\r\n\r\n","description":"","footnote":"","page_name":" 708 ","page_number":728},
  {"content":"\r\n\r\nبيدل ملاقاتست ، در تذكرهء خود مسمّى به سفينهء بىخبر مجلس خود را با ميرزا بيدل ذكر كرده ، درينجا كلام او نقل كرده مىشود : فقير را كه اتفاق ديدواديد ايشان افتاد ، حقا كه در كمال خلق و مزه و درد و شوق يافتم ، تا كه نشسته بودم سواى اشعار مقتضى شوق و فقر ديگر حرف بر زبان نراند ، بنده گفتم ضيافت طبع فقير مىفرمايند ، گفت اى صاحب ، بعد مدتى همچو شما همرنگ را غنيمت يافته‌ايم ، بعد از آن اين سه بيت فقير كه در ذكر بمقام خودها خوانده شد نقل گرفته برخاسته رخصت فرمود ، ابيات اگرچه قابل ايراد اينجا نيست ، امّا به جهت اتمام تقريب نوشته مىشود :\r\n اين‌قدر هرزه چپ و راست دويدن عبث است * خاك كن سينهء خود را سر راهى درياب \r\n* * *\r\n بلند افتد چو مقطع ، پست سازد حسن مطلع را * كشد پايين محفل قدر من بالانشينان را \r\n* * *\r\n خون شدم بىخبر ز دست تهى * جامهء فقر رنگ بايد كرد \r\nبرين بيت عزيزى گفت : ميرزا صاحب ! حسن اين شعر معلوم نشد ، ميرزا فرمود : در فقر مرتبه‌ايست تا خدا كرا نصيب كند ، مجملا شرح آن اين مصراع بىخبر است : دولت پاينده در دست تهى است .\r\nو آنچه ميرزا از اشعار خود به تقريبها خواند ، تا كجا در خاطر باشد ، امّا اين دو بيت به ياد مىآيد :\r\n بيدل همه تن خاك شدى ليك چه حاصل * در خاك نشستى و بران در ننشستى \r\n* * *\r\n گويند بهشت جاى خوبيست * آنجا هم اگر دماغ باشد \r\nو اين بيت خاقانى هم خوانده بود :\r\n\r\n","description":"","footnote":"","page_name":" 709 ","page_number":729},
  {"content":"\r\n\r\n همسايه شنيد ناله‌ام گفت * خاقانى را دگر شب آمد \r\n« انتهى »\r\n\r\nترجمهء مؤلف :\r\nآزاد مىنويسد : « بىخبر - مير عظمت اللّه بلگرامى ، خلف الصّدق سيد العارفين مير سيد لطف اللّه بلگرامى قدّس اللّه اسرارهما ، گلهاى مناقب و الا از چمن اول بايد چيد ، و روايحى كه مشام ملأ اعلى را معطر سازد بايد شنيد .\r\nمير بىنظير از عرفاى شعراست ، و از صوفيهء صاحب لسان ، و در وادى حقايق و معارف ممتاز زمان ، طرز كلامش به نمكينى اداى خوبان ، و انداز بيانش به دل‌نشينى عشوهء محبوبان ، نكهت خلقش سرمايهء ختن‌ها ، و رنگينى صحبتش سازوبرگ چمنها ، خاص و عام راغب مجلس خاص بودند ، و در خور استعداد طرفى مىبستند .\r\nبىخبر تخلص بجا مىكرد كه باخبر بىخبر بود ، و بر قول حضرت لسان الغيب عمل مىفرمود كه :\r\n مصلحت نيست كه از پرده برون افتد راز * ور نه در مجلس رندان خبرى نيست كه نيست \r\nدر سنهء اربع و ثلاثين و مائة و الف ( 1134 ) مير و فقير از بلگرام تا شاه‌جهان‌آباد هم‌سفر بوديم ، و چون كواكب سيّار بشركت گردون راه پيموديم ، تمام راه بحظّ دلخواه گذشت ، اين‌چنين سفر بمراتب بر حضر رجحان دارد .\r\nروزى نقل فرمود كه هرگاه اين مطلع از من سرزد :\r\n از صف مژگان خونريزش نگاه آيد برون * چون سوار يكّه‌تازى كز سپاه آيد برون \r\nشخصى كه خود را شاعر مىگرفت ، مطلعى در جواب انشا كرد ، چون مطلع او از معنى معرا بود ، ياران گفتند كه لطف مطلع بىخبر خود ظاهرست ، امّا لطف مطلع شما مفهوم نمىشود ، جواب داد كه هنوز لطف گذاشتن باقيست .\r\nمير خط شكسته بسيار نادر و دلپذير مىنوشت ، و در موسيقى هم فهم رسايى\r\n\r\n","description":"","footnote":"","page_name":" 710 ","page_number":730},
  {"content":"\r\n\r\nداشت ، كلياتش اقسام نظم قريب هفت‌هزار بيت است ، از ديوانش اين اشعار به ترتيب رديف صورت تحرير مىپذيرد » . بعد از ذكر يك‌صد و پنجاه و نه بيت مىنويسد : « رحلت مير عظمت اللّه در شاه‌جهان‌آباد روز دوشنبه بيست و چهارم ذىالقعده سنهء اثنين و اربعين و مائة و الف ( 1142 ) واقع شد ، و در جوار مرقد سلطان المشايخ نظام الدّين دهلوى قدّس سرّه مدفون گرديد .\r\nجامع اوراق در وفات او قصيده‌يى انشا كرد كه هر مصراعش تاريخيست ، و مطلع و حسن مطلع بيخواست ذو قافيتين اتفاق افتاده ، پاره‌يى از آن قصيده بر نكته‌سنجان عرض مىشود :\r\n مىزند جوش تلاطم بازعمان الم * اشك مىريزد به روى لوح ، مژگان قلم . . . » \r\n1142 1142 ابياتى كه ازين قصيده ذكر شده دوازده بيت است .\r\n« سرو آزاد ، ص 315 - 325 »\r\nخوش‌گو مىنويسد : « . . . شعر موحّدانه مىگفت ، چند مثنوى هم دارد ، . . .\r\nكلياتش از قصيده و غزل و رباعى و مثنوى قريب پانزده هزار بيت است » .\r\n« سفينهء خوش‌گو ، ص 173 »\r\nازوست :\r\n ما غريبان را به زير خاك هم نگذاشتند * صبح محشر مىكند فرياد كز منزل برآ \r\n* * *\r\n صحبت ياران موزون سرو و گل از ياد برد * غيرت گلزار باشد مجلس رنگين ما \r\n* * *\r\n\r\n","description":"","footnote":"","page_name":" 711 ","page_number":731},
  {"content":"\r\n\r\n دمى ز شوخى ناز تو كس نياسودست * نشسته‌اى و خرام تو مىكشد ما را \r\n* * *\r\n كيست كز گردش چشم تو بجايى نرسيد * آخر اى شوخ مرا هم بنگاهى درياب \r\n* * *\r\n نشئهء ديگر توان در مىپرستى يافتن * بىخبر گر ساقى كوثر على مرتضاست \r\n* * *\r\n بىحلاوت نيست عسرت در جهان * نان چو شد كمياب شيرين مىشود \r\n* * *\r\n ما هم اندر پيچ زلف او گرفتار آمديم * اتفاق طرفه‌يى افتاد ياران شب‌به‌خير \r\n* * *\r\n سعى ياران چيست ؟ گرديدن طلا يا مس شدن * عاشقان را آرزو نبود بجز مفلس شدن\r\nپاس خاطرها چه باشد ؟ احتياط شيشه‌ها * دردسر بسيار دارد صاحب مجلس شدن \r\n\r\n","description":"","footnote":"","page_name":" 712 ","page_number":732},
  {"content":"\r\n\r\n\r\nسفينهء خوش‌گو تأليف بندر ابن داس متخلص به خوش‌گو در 1137 - 1147 ه\r\nتذكرهء عموميست مشتمل بر سه دفتر در ذكر 1418 شاعر با ترتيب زمانى بدين شرح :\r\nدفتر اول - در ذكر 362 شاعر متقدم از رودكى تا كافى ظفر همدانى .\r\nدفتر دوم - در ذكر 811 شاعر متوسط از عبد الرحمن جامى تا شگونى گلپايگانى معاصر شاهجهان .\r\nدفتر سوم - در ذكر 245 شاعر معاصر ، چه هندى و چه مقيم هند ، از ناصر على سرهندى تا منشى سرب سنگه خاكستر تخلص .\r\nاين تقسيمات بشرحيست كه استورى ( 1 : 826 ) نوشته است . ولى از نسخهء آب‌آورد كه جامع آن درّى شوشترى است و شرح آن خواهد آمد ، چنين برمىآيد كه سفينهء خوش‌گو در اصل چهار دفتر بوده ، چنان كه در ذيل نام مير عظمت اللّه بىخبر آمده است كه : « خلف صدق مير لطف اللّه احمدى تخلص كه ذكرش در دفتر چهارم بنا بمطلبى خواهد آمد بوده » و در ذيل نام ملّا علينقى سابق تخلص مسطورست كه : « خلف مولانا محمد صالح مازندرانى است ، و برادر ملّا سعيد اشرف كه ذكرش در دفتر چهارم خواهد آمد » .\r\nكه به اين صورت و با توضيحى كه در ذيل نسخهء درّى داده خواهد شد ، ترتيب زمانى دفاتر سه‌گانه يا چهارگانهء سفينهء خوش‌گو بهم مىخورد .\r\nتاريخ شروع به اين تأليف ، سال 1137 هجرى قمريست برابر با « سفينهء خوش‌گو » و تاريخ اتمام آن 1147 برابر با « سفينهء خوش‌گوى » .\r\n\r\nنسخهء درى :\r\nنسخه‌يى ازين كتاب كه درّى شوشترى آن را قسمتى از دفتر دوم پنداشته ، و هم بگفتهء او : « هنوز باتمام نرسيده ، و فهرستى بر آن ننوشته ، و قاعده‌اى نگذاشته ، در طوفان\r\n\r\n","description":"","footnote":"","page_name":" 713 ","page_number":733},
  {"content":"\r\n\r\nنادرى بيغما رفته به بختيارى رسيده ، مدت هفتاد سال در نزد ايل بختيارى و متوارى بوده . . . » تا آنكه در ماه محرم سنهء 1228 هجرى براثر بارندگى سيلى از كوههاى بختيارى جارى شد ، و رود شوشتر طغيان كرد ، و اين كتاب بر روى مقدارى اثاث خانگى كه آب با خود مىآورد روان بود ، و بدست شخصى افتاد ، و آن شخص بعد از يك سال گذارش بمحكمهء شرع افتاد ، و آن را تقديم سيد محمد بن سيد عبد الكريم موسوى كرد ، و او پس از ملاحظه كتاب ، درّى را بنزد خود خواند و گفت تا اوراق آن را مرتب گرداند ، وى به ترتيب و تنظيم آن پرداخت ، تا در ماه ذيحجهء 1236 كه محمد على ميرزاى دولتشاه « به قصد تنبيه سركشان روميهء عراق اطراف دارالسّلام بغداد را مضرب خيام نصرت بنياد فرمود » مصادف شد با مرگ محمد صالح خان مكرى بيگلربيگى خوزستان و تعيين عليقلى خان گروسى بجاى او . عليقلى خان را كه مرد ادب دوستى بود ، پس از استقرار از وجود سفينه آگاهى دادند ، و وى درّى را مأمور به نوشتن ديباچه و تنظيم فهرستى از براى آن كرد . در خلال اين احوال دولتشاه قاجار درگذشت ( - 1237 ه ) و درّى كار ديباچه و فهرست را معوق گذاشت ، تا در نوروز 1240 ه ق محمد حسين ميرزا حشمة الدوله فرزند دولتشاه بجاى پدرش بحكومت خوزستان منصوب گرديد و شوشتر را مركز حكومت خود قرار داد ، و چون اهل شعر و ادب بود ، دو تن از سادات شوشتر ( ميرزا اسماعيل خان و ميرزا احمد خان ) كه در خدمت وى بودند ، نسخهء آب‌آورد را نزد شاهزاده برده ماجراى آن بازگفتند ، و وى گفت دور از مروتست كه چنين كتابى را بچنين وضع گذاريم ، آن دو نيز درّى را بشاهزاده معرفى كردند ، و او پس از شرفيابى دستور يافت كه با تصرفات شايسته و ملحقات بايسته و نگارش ديباچه و تنظيم فهرست ، كار ناتمام خود را باتمام رساند ، و بنام حشمة الدوله مطرّز و موشح گرداند ، و لذا پس از دوازده سال آن نسخهء مشوش مرتب گرديد و بسامان رسيد .\r\nتنها قسمت دست نخوردهء سفينهء خوش‌گو نسخهء بانكىپورست كه آخرين قسمت آنست و بعنوان دفتر ثالث بطبع رسيده ، بقيه رونويس نسخهء درّى شوشترى است كه فهرست‌نويسان هريك بزعم خود عنوان دفتر اول و دوم يا قسمتى از دفتر اول و دوم\r\n\r\n","description":"","footnote":"","page_name":" 714 ","page_number":734},
  {"content":"\r\n\r\nبه آن داده‌اند ، و تعداد تراجم درين نسخه‌ها با هم اختلاف دارد ، و كاملترين آنها بالفعل نسخهء شمارهء 2655 كتابخانهء مركزى دانشگاه تهران است كه شامل ذكر يك‌هزار و يك‌صد و يازده ( 1111 ) شاعرست ، و ازين جمله نزديك بده ترجمه تكراريست .\r\nآغاز و انجام اين نسخه چنينست :\r\nآغاز :\r\n « درين زمانه رفيقى كه خالى از خلل است * صراحى مى ناب و سفينهء غزلست \r\nكشتى حيات را ناخدا حمد خداييست كه بنى نوع انسان را از بحر عدم بكنارهء وجود كشانيده ، و سفينهء نجات را معلم ، نعت خاتم‌الانبيائيست كه كشتىشكستگان درياى . . . » .\r\nانجام : « يارى شيرازى از ولايت شيراز بود ، در زمان سلطان حسين ميرزاى بايقرا ظهور يافته ، ازوست :\r\n گفتم در آن گوش مرا تشنه جگر كرد * بشنيد ازين گوش و از آن گوش بدر كرد » \r\n\r\nنسخه :\r\nاشپرنگر ، 320 - برلين 3 - 652 ( دفتر اول و دوم ناقص ) ؛ اندياآفيس ، 4023 ( دفتر اول ) ؛ بادلين ، 376 ( دفتر دوم 775 شاعر ) ؛ دانشگاه لاهور ( دفتر دوم ، ناقص و درهم 775 شاعر از جامى تا ميرزا رضى ) ؛ بانكىپور ، ج 8 ص 83 - 115 ( دفتر سوم ، ناقص مورخ 1182 ه ) ؛ ذيل بانكىپور ، ج 1 ص 1786 ( دفتر دوم ناقص از جامى تا سرورى ) « 1 » ؛ سپهسالار ، ش 490 مورخ 1244 شامل 770 شاعر « 2 » ؛ مجلس ،\r\n\r\n\r\n","description":"","footnote":"\r\n( 1 ) - تعيين دفتر اول يا دفتر دوم بسته بتعريف فهرست‌نويسانست .\r\n( 2 ) - « اين نسخه به خط نسخ نوشته شده ، از شرحى كه يوسف نام منظر تخلص در حاشيهء آخرين صفحهء نسخه بسال 1244 نوشته ، بدست مىآيد كه درى تا آن زمان زندگانى مىنموده ، بقيهء حاشيه در صفحهء بعد\r\n","page_name":" 715 ","page_number":735},
  {"content":"\r\n\r\nش 403 مورخ 1268 ( خط هندست و از حيث تعداد تراجم نظير نسخهء سپهسالار ، ولى كاتب اين نسخه 22 شاعر حرف غين را از قلم انداخته است ) ؛ دانشكدهء الهيّات ،\r\n\r\n\r\n","description":"","footnote":"\r\nبقيهء حاشيه از صفحهء قبل و اين نسخه متعلق به خود وى بوده ، در حاشيهء بعضى صفحات مطالبى به خط درى جامع و مرتب‌كنندهء تذكره است ، و در صفحه‌يى كه شامل شرح حال نويدى شيرازى است ، تصريح باسم خود كرده و مطالب هم گواهست ، در صفحه‌يى كه شرح حال امير ابو تراب رازى مىباشد ، ميرزا محمد حسن بروجردى شرحى به خط خويش در بيان احوال ميرزا اشراق اشراق تخلص ( - اين شخص ميرزا محمد بروجردى متخلص به اشراق و مؤلف تذكرهء لطائف المدائح و طرائف المناقب است كه ذكرش در ذيل تذكرهء مزبور خواهد آمد ) و نيز در حاشيهء صفحه‌يى كه حرف « با » به آخر رسيده و شرح حال ميرزا تنها در آن شروع شده ، همو شرحى راجع باحوال بيدل ( - ميرزا حسن بروجردى ) برحسب خواهش درى در شوال سال 1243 در شوشتر نوشته و پاره‌يى از برگهاى نسخه حواشى آنها وصالى گرديده است » . « فهرست سپهسالار ، ج 2 ص 474 - 475 » .\r\nازدرى شوشترى دو اثر ديگر شناخته شده است : يكى « چمن سرور » و ديگر « اقبالنامه » و در فهرست كتابخانهء مركزى دانشگاه تهران ( ج 9 ص 1253 - 1254 ) بدين شرح ذكر هر دو آمده است :\r\n« چمن سرور - از درى شوشترى در 24 فصل كه شعرهاى مربوط بموضوع آن فصل را در آن مىآورد ، و نام شاعر را هم ياد مىكند .\r\nفهرست مطلبها 1 - مناجات 2 - عشق 3 - مذمت دنيا 4 - در قناعت و درويشى 5 - در فقر 6 - در تعريف گونه 7 - در سوز هجر 8 - در رشك 9 - در صفت قاصد و نامه 10 - در تعريف زلف 11 - در تعريف ابرو 12 - تعريف دهان 13 - تعريف لب 14 - در تعريف خط 15 - تعريف ميان 16 - تعريف قامت 17 - تعريف شراب 18 - در خاموشى 19 - در ضعف 20 - در خاصيت تنهايى 21 - در نصيحت 22 - در عفو گناهكاران 23 - در طبابت 24 - در عفو الهى . خاتمه كتاب در مطايبات و هزليات و لطيفه‌ها .\r\nمؤلف راست « اقبالنامه » كه در ديباچه از آن ياد مىكند ، و اين چمن سرور را از روى آتشكدهء آذر و تذكرهء دولتشاه و تذكرهء نصرآبادى و تذكرهء سيد غلامعلى آزاد و مآثر رحيمى و چهار بقيهء حاشيه در صفحهء بعد\r\n","page_name":" 716 ","page_number":736},
  {"content":"\r\n\r\nش 154 ب ، ( ناقص از حرف با تا قاف شامل نهصد و چند ترجمهء خط هند ، تحرير اوايل قرن سيزدهم ) ؛ كتابخانهء ملى ملك ، ش 4305 ( قسمتى مختصرست در حدود 250 شاعر بضميمهء گوهرمراد لاهيجى ، خط نسخ ) ؛ كتابخانهء مركزى دانشگاه تهران ، ش 2655 قرن سيزدهم ، ( اين نسخه در فهرست مركزى نظير نسخهء مجلس معرفى شده ، ولى صورت اسامى شعرا كه در مجلد دهم فهرست آن كتابخانه ، ص 1527 - 1554 درج شده ، شامل ذكر 1111 شاعرست ) .\r\nنسخه‌يى كه درى تنظيم كرده به ترتيب حروف تهجى است ، و در شروع هر حرف فهرستى از شعرايى كه ذكرشان در آن حرف آمده است ، نوشته شده ، و بعضى تراجم كه از اضافات درى است در آن نمايانست ، مانند ميرفندرسكى ، اشراق بروجردى ، داراى قاجار و مانند اين‌ها .\r\nو اما اينكه درّى شوشترى و بعضى از فهرست‌نويسان نسخهء آب‌آورد را قسمتى از دفتر دوم دانسته‌اند ، دور از صوابست ، چه اين نسخه شامل تراجم شعراى ادوار مختلف است ، از متقدمين تا معاصرين ، ولى نه بطور كامل ؛ و خود درّى معترفست كه بسيارى از اوراق نسخهء آب‌آورد در طول مدت دوازده سال كه در شوشتر عاطل و باطل مانده بود تا صاحب خيرى پيدا شود ، بدست اين و آن تباه شد و بر باد رفت .\r\nاگرچه ما از وضع اصلى اين كتاب و چگونگى دفاتر سه‌گانه يا چهارگانهء آن اطلاع صحيحى در دست نداريم ، ولى هم درين نسخه مىبينيم كه تراجم شعراى هر چهار دفتر مسطورست .\r\n\r\n\r\n","description":"","footnote":"\r\nبقيهء حاشيه از صفحهء قبل عنصر بيدل و سفينهء خوش‌گو و كلمات الشعراء و مرآت عالم و هفت اقليم و تذكرهء شيرخانى و طبقات شاه‌جهانى و مرآت جهان‌نما و بختيارنامه ساخته است . در ديباچه از مير سيد على مرعشى و اميرزاده اسماعيل خان و ميرزا احمد خان و اميرزاده سيد حسين ياد كرده است » شمارهء 2482 .\r\nنستعليق 1259 ، عنوان شنگرف ، حواشى دارد ، 17 س 5 / 7 * 13 ، 16 * 22 كاغذ فرنگى ، جلد تيماج قهوه‌يى ضربى .\r\n","page_name":" 717 ","page_number":737},
  {"content":"\r\n\r\nمثلا در نسخهء مجلس ذيل نام ميرزا ابراهيم ادهم آمده است كه : « پسر مير رضى آرتيمانى است كه ذكرش در دفتر اول گذشت » و در حرف « را » نهمين شاعر مير رضى آرتيمانى است ، كه ترجمه‌اش مخصوص دفتر اولست ؛ و چرا بايد شاعر قرن يازدهم ذكرش در دفتر اول باشد معلوم نيست .\r\nدر ذيل حسن بيگ انسى نوشته شده كه : « غير از اسماعيل بيگ انسى است كه ذكرش در دفتر اول گذشت » و ترجمهء اين يك در نسخه نيست .\r\nدر ذيل نام ملك حمزهء غافل سيستانى كه درّى تخلص او را « عاقل » خوانده و در حرف عين نشانده مسطورست كه : « ولد جلال الدّين نيمروز كه از ملوك سيستان بوده ، و ذكرش در دفتر اول گذشت » ، و در حرف جيم چهاردهمين شاعر ملك جلال - الدّين سيستانى است .\r\nهمچنين در ذكر مير عظمت اللّه بىخبر نوشته شده است كه : « خلف صدق مير لطف اللّه احمدى تخلص كه ذكرش در دفتر چهارم بنا بمطلبى خواهد آمد بوده » و چهل و نهمين شاعر از حرف الف مير لطف اللّه مزبورست .\r\nو نيز در ذيل نام ملّا علينقى سابق تخلص آمده كه : « خلف مولانا صالح مازندرانى است ، و برادر ملّا سعيد اشرف كه ذكرش در دفتر چهارم خواهد آمد ، و ترجمهء اشرف درين نسخه نيست .\r\nدر همين نسخهء مجلس كه سيصد و پنجاه شاعر از نسخهء كتابخانهء مركزى دانشگاه كمتر دارد ، ترجمهء بعضى از شعرا مسطورست كه در نسخهء مفصل مركزى نيست ، از جمله : شيخ احمد شيرازى ، بيكسى سجاوندى ، محمد شاه سادات مازندرانى ، صالح رازى ، على پاشا صبرى رومى .\r\n\r\nمنابع خوش‌گو :\r\nاگرچه خوش‌گو بمنابع و مآخذ بسيارى دست داشته كه از آن جمله است : تذكرهء دولتشاه ، هفت اقليم ، مجمع النفائس ، تذكرهء نصرآبادى ، تاريخ عالم‌آراى عباسى ، بياض خان آرزو ، بياض صايب ، مآثر رحيمى ، كلمات الشعراء ، مرآة العالم ، طبقات\r\n\r\n","description":"","footnote":"","page_name":" 718 ","page_number":738},
  {"content":"\r\n\r\nشاه‌جهانى ، آيين اكبرى ، توزك جهانگيرى ، طبقات اكبرى ، سرو آزاد ، هميشه - بهار ، رياض الشعراء ، يد بيضا ، خزانهء عامره ، اقبال‌نامهء جهانگيرى ، ظفرنامهء شاه‌عباسى ، منتخب التواريخ بدائونى ، اكبرنامه ، و بعضى كتب معروف و غير معروف ديگر كه در ضمن تراجم از آنها نام برده است . ولى چون اهل تتبع نبوده و مطالعات عمقى درين‌باب نداشته ، در مورد شعراى سلف مرتكب اشتباهات بسيار شده است ، از جمله آنكه :\r\nدر ترجمهء اهلى شيرازى شرح حال اهلى ترشيزى را هم داخل كرده ، و از اين دو يك شاعر ساخته و درّى متعرض آن نگرديده است .\r\nدر ذيل الهى اسدآبادى همدانى كه لقب و نامش عماد الدّين محمود و صاحب تذكرهء خزينهء گنج است ، ترجمهء حال حكيم صدر الدّين على بن محمد شيرازى مخاطب به مسيح الزمان و متخلص به الهى را كه خود ممدوح الهى همدانى بوده ثبت كرده است .\r\nدر ذيل بدر چاچى ترجمهء بدر جاجرمى را آورده ، و عجب كه بر قول دولتشاه نيز خرده گرفته كه چرا نوشته از جاجرم است ، و رباعى مشهور بدر الدّين جاجرمى را كه در مدح خواجه شمس الدّين محمد صاحب ديوان گفته : « دنيا چو محيط است و كف خواجه نقط . . . الخ » بنام بدر چاچى ثبت كرده ، و در آخر مىگويد كه : « وفاتش در هندوستان بعهد سلطان محمد تغلق شاه بوده » .\r\nدر احوال سام ميرزاى صفوى آورده است كه : « بسلطنت نارسيده ( ! ) در سال نهصد و سى ( ! ) در عين جوانى ( ! ) درگذشت » .\r\nترجمهء قاضى نظام الدّين عثمان قزوينى معاصر ارغون را يك جا در حرف عين و ذيل « عثمان قزوينى » و يك جا در حرف نون و ذيل « نظام الدّين » آورده است .\r\nامير قاضى اسيرى رازى پسر قاضى مسعود را يك جا « امير رازى » و يك جا « اسير شيرازى » نوشته است .\r\n\r\nغلطكاريهاى درى :\r\nدرى شوشترى نيز به قدر وسع خرابكاريهايى درين نسخه كرده و بعضى نامها را\r\n\r\n","description":"","footnote":"","page_name":" 719 ","page_number":739},
  {"content":"\r\n\r\nكه نتوانسته است بخواند با تحريفاتى ثبت كرده كه از آن جمله است :\r\nنقى ملتانى بجاى تقى بليانى صاحب عرفات ، در حرف نون .\r\nنجفى رشتى بجاى مخفى رشتى ، در حرف نون .\r\nعوفى گجراتى صاحب تذكرة الشعراء بجاى صوفى مازندرانى صاحب بتخانه و مقيم گجرات ، ( ناگفته نماند كه ملّا محمد صوفى مازندرانى بتخانه را كه مجموعه‌ايست از اشعار در گجرات تدوين كرده ، و خوش‌گو وى را گجراتى شناخته و بتخانه را هم تذكرة - الشعراء دانسته ، و درّى شوشترى خرابكارى ديگرى كه كرده اينست كه صوفى را عوفى خوانده و در حرف عين نشانده و دكتر نقوى پاكستانى هم تذكرهء عوفى گجراتى را جزو تذكره‌ها بشمار آورده است ) رك : تذكره‌نويسى فارسى در هند و پاكستان ، ص 710 فقرهء پنجم .\r\nمريد احول بجاى فريد احول در حرف ميم .\r\nفضل الدّين محمد تركه بجاى افضل الدّين محمد تركه در حرف فا .\r\nابو تراب فرقتى در حرف الف بجاى حرف فا .\r\nجنانى قندهارى بجاى جنونى قندهارى .\r\nنجم الدّين حسن بن سنجر دهلوى بجاى نجم الدّين حسن سجزى دهلوى .\r\nفهرست صاحبان تراجم در جلد دهم فهرست مركزى دانشگاه تهران ( ص 1527 - 1554 ) چاپ شده است .\r\n\r\nارزش و اعتبار سفينهء خوش‌گو :\r\nچنان كه ديديم خوش‌گو دربارهء متقدمين و متوسطين كارى نساخته ، متاخرين را هم دربست از تذكرهء محمد طاهر نصرآبادى بيرون آورده ، و غريبست كه يكى دو جا هم بر نصرآبادى خرده گرفته و حق هم با اوست ( رك : ذيل قدسى مشهدى ) ، و متأسفانه قسمت عصرى سفينه كه اصالتى دارد ، مربوطست بدورهء انحطاط ادبى هندوستان كه لفظا و معنا در خور اعتنا نيست ، خاصة كه مؤلف چون اين قسمت را از روى كتابى ديگر نمىنوشته ، كلمات و لغات هندى هم زياد به كار برده است .\r\n\r\n","description":"","footnote":"","page_name":" 720 ","page_number":740},
  {"content":"\r\n\r\nازين قسمت عصرى نسخه‌يى جدا از قسمتهاى ديگر در كتابخانهء بانكىپور پتنه موجود بوده و در سال 1378 ه ق ، باهتمام سيد شاه محمد عطاء الرّحمن كاكوى پروفسور ادارهء تحقيقات عربى و فارسى پتنه بنام دفتر ثالث بطبع سنگى بسيار مغلوط پروفسورانه‌يى رسيده است ، با مقابلهء نسخهء درّى كه ذكر بسيارى از شعراى اين دفتر هم در آن هست ، اختلافات و سقطاتى هم در عبارات و هم در تراجم در آن ديده مىشود .\r\n\r\nترجمهء مؤلف :\r\nسراج الدّين عليخان آرزو در مجمع النفائس آورده است كه : « بندر ابن داس خوش‌گو هندوييست از قوم بيئس ، پيشتر نوكر پيشه بود ، از مدتى لباس دنيادارى ترك نموده ، در زىّ فقرا مىزيد ، استفادهء بسيار از خدمت بزرگان فن مثل ميرزا عبد القادر بيدل و ميرزا افضل سرخوش و حضرت شيخ سعد اللّه گلشن قدس سرّه نموده ، از مدت بيست و پنج سال تخمينا با اين هيچمدان ربط كلّى بهم رسانيده ، و اين عاجز هم در تربيت او بتقصير از خود راضى نشده و نيست ، ازبس‌كه اخلاص با احقر دارد ، سجع نگين او اين مصرع است : « آرزومند فضل او خوش‌گو » .\r\nبه‌هرحال شعر را بسيار خوب مىگويد ، و نبض نازكى مضمون بدست او افتاده .\r\nسابق تذكرة الشعرائى مشتمل بر احوال شعراى متقدم و متأخر تا معاصرين نوشته ، و بسيار مفصل نوشته بود ، اواخر بنام عمدة الملك امير خان بهادر مرحوم ( متخلص به انجام ) مزين گردانيده ، و نواب هم در جلد وى او دو روپيه يوميّهء او بر محصول ساير پرياگ كه عبارتست از الله‌آباد مقرر فرموده بود ، تا نواب مزبور در قيد حيات بود ( - 1159 ه ) يافت .\r\nحالا در عظيم‌آباد و بنارس مىباشد ، و گاهگاهى خطوط با اشعار خود پيش فقير مىفرستد ، ازوست : ( 27 بيت ) » .\r\n\r\n","description":"","footnote":"","page_name":" 721 ","page_number":741},
  {"content":"\r\n\r\nمنتخبى از آن ابياتست :\r\n چند معمار دل ويران من خواهى شدن * اين سراى نامبارك قابل تعمير نيست \r\n* * *\r\n شيشه‌يى چند از گلاب اشك دارم در بغل * مىبرم تا شستشوى تربت مجنون كنم \r\n* * *\r\n مىكشد عاشقانه ناز ترا * گرچه نازك بود مزاج سخن \r\n* * *\r\n از بيم بدان تا برخ خوب تو بينم * آيينه به كف پشت بسوى تو نشينم \r\n* * *\r\n بىتو گر جام مى به كف گيرم * آفتاب گرفته را ماند \r\n* * *\r\n بس‌كه از عمر مرا بيزاريست * عمر دشمن ز خدا مىخواهم \r\nخان آرزو از عنادى كه با شيخ محمد على حزين لاهيجى داشته ، اين بيت از غزل مشهور او را در شمار اشعار خوش‌گو آورده است :\r\n آواز تيشه امشب ، از بيستون نيامد * شايد بخواب شيرين ، فرهاد رفته باشد \r\nآثار ديگر او عبارتست از : ديوان شعر ، ملفوظات بيدل ، و مرقعى كه بخطوط شعراى معاصر مزين و مرتب شده بوده .\r\nمؤلف تذكرهء گل رعنا مىنويسد : « در عشرهء سابع بعد مائة و الف ( 1170 ) در عظيم‌آباد پتنه پيكر عنصرى واگذاشت ، شعر فهم بىنظير بود و مضامين تازه فكر مىكرد » .\r\n\r\n","description":"","footnote":"","page_name":" 722 ","page_number":742},
  {"content":"\r\n\r\n\r\nسفينة الشعراء تأليف در حدود سال 1170 ق\r\nمشتملست بر تراجم احوال و منتخبات اشعار 693 نفر از شعراى قديم و جديد به ترتيب حروف تهجى از مؤلفى نامعلوم .\r\nآغاز : « اين تذكرهء سفينة الشعراء . . . الخ .\r\nنسخهء منحصر : ايوانف - كرزن ، ش 326 ص 233 - 240 .\r\nنسخهء مزبور ناقص است و حرفهاى : ( ع ، ل ، م ، ن ، و ، ه ، ى ) را ندارد و حرفهاى : ( ذ ، ز ) نيز ناتمامست .\r\nغالب تراجم اين كتاب از عرفات العاشقين و تذكرهء نصرآبادى گرفته شده است .\r\nولى تراجم شعراى قرن دوازدهم را كه مفصل هم نوشته است ظاهرا از تذكرهء ديگرى برنداشته است .\r\nايوانف در فهرست انجمن آسيايى بنگال ( ذخيرهء كرزن ، ص 232 ) اظهار عقيده كرده است كه اين نسخه تنها يك سوم اصل كتاب مىباشد و حتما اين تذكره از رياض - الشعراء بزرگتر بوده « 1 » ، و اللّه اعلم .\r\nدر برگ 219 اين نسخه سال 1151 و در برگ 61 سال 1152 و در برگ 29 سال 1160 مذكورست ، و در برگ 264 سال 1170 بعنوان سال جارى ذكر شده است .\r\nنام بعضى از شعرا بتكرار آمده است ، به اين توضيح كه گاهى يك شاعر را هم بنام و هم بتخلص ذكر كرده ، و پيداست كه بدون تحقيق و تعمق عينا از عرفات نقل شده است ؛ چه اين سهل‌انگارى جز در تذكرهء عرفات العاشقين در هيچ تذكرهء ديگرى مشاهده نشده است .\r\n\r\n\r\n","description":"","footnote":"\r\n( 1 ) - آقاى دكتر نقوى معتقدست كه : « به ظاهر اين كتاب ناتمام مانده و مؤلف از ترتيب آن هيچ‌وقت فراغت نيافته است » رك : تذكره‌نويسى در هند و پاكستان ، ص 390 - 393 .\r\n","page_name":" 723 ","page_number":743},
  {"content":"\r\n\r\nمؤلف درين نسخه از خود نام نبرده و آنچه معلومست اينست كه وى از دوستان آنندرام مخلص ( متوفى 1164 ) بوده ، چنان كه در نسخهء مزبور ( برگهاى 91 و 173 و 254 ) ازو ياد كرده است . در برگ 348 نيز مىنويسد كه سخى شاعر را بسال 1140 ق در لاهور ديده است .\r\n\r\nسفينة الشوق تأليف راىمنكه‌راى شاه‌جهان‌آبادى متخلص به شوق در 1170 ق\r\nبهگوان داس در ترجمهء حالش مىنويسد : « خلف اصغر راى مجلس‌راى نايب ديوان خالصهء شريفه از عمده‌هاى معروف شاه‌جهان‌آبادست ، طبع ارشاد و كمال ادراك داشت ، هنگام اختلال سلطنت هندوستان بوقوع حادثهء شورش افغان در سنهء يك‌هزار و يك‌صد و هفتاد ترك وطن كرده وارد اكبرآباد شد .\r\nدر آن ايام تذكره‌يى مسمّى به سفينة الشوق تأليف مىنمود ، گاهى شعر هم مىگفت ، او راست :\r\n نه خشم ، نه عتاب ، نه كين مىكشد مرا * با غير لطف مىكنى اين مىكشد مرا \r\n* * *\r\n ز ديدار تو گر حرمان بيك چشمك زدن باشد * نصيبم مرگ گردد ، گر اميد زيستن باشد \r\n* * *\r\n به وصف لعل ميگون تو تا رنگين سخن دارم * كه مىگويد ز پان برگ گلى اندر دهن دارم \r\n* * *\r\n\r\n","description":"","footnote":"","page_name":" 724 ","page_number":744},
  {"content":"\r\n\r\n شد توتيا ز سنگ جفا استخوان من * زين پيشتر مكن بوفا امتحان من » \r\n« سفينهء هندى ، ص 114 »\r\n\r\nسفينهء عشرت تأليف دورگاداس متخلص به عشرت در 1175 ه ق\r\nمشتمل بر تراجم شعراى قديم و جديدست به ترتيب الفبا و نام كتاب برابرست با تاريخ تأليف آن . مؤلف كه شرح‌حالش بدست نيامده است ، ظاهرا از شاگردان سراج - الدّين عليخان آرزو بوده زيراكه ترجمه و منتخبات اشعار او را از همه مفصل‌تر آورده است .\r\nآغاز : « بسمله ، حمد ناظمى كه رباعى عناصر را تركيب‌بند ساخته ، و ثنا راقمى را كه بر لوح فلك از قلم ابداع مسدّس شش‌جهت نگاشته » .\r\n\r\nنسخه :\r\nاين كتاب در دو مجلّد بوده و مجلّد اول آنكه شامل چهارصد و پنجاه و پنج ترجمه است ، از اسدى طوسى تا سابق ( - حاجى فريدون ) در كتابخانهء خدابخش واقع در بانكىپور محفوظ است ، و تحرير آن از قرن سيزدهم هجريست ، و فهرست‌نويسان نسخهء ديگرى از آن نشان نداده‌اند .\r\nرك : فهرست بانكىپور ، ج 8 ص 699 و استورى 1 : 855 و ص 15 .\r\nآقاى دكتر نقوى در كتاب خود نسخهء بانكىپور را ناقص الآخر قلمداد كرده است ، و حال آنكه ناقص الآخر بنسخه‌يى مىگويند كه يك يا چند صفحه از آخر آن افتاده باشد ، و اين نسخه جلد اول از سفينهء عشرت است ، و جلد دوم آنكه شامل تراجم از حرف « ش » تا « ى » بوده فعلا مفقودالاثرست .\r\n« رك : تذكره‌نويسى فارسى در هند و پاكستان ، ص 414 - 415 » .\r\n\r\n","description":"","footnote":"","page_name":" 725 ","page_number":745},
  {"content":"\r\n\r\n\r\nسفينه على حزين تأليف شيخ محمد على حزين لاهيجى در قرن دوازدهم هجرى\r\nتذكره‌گونه‌ايست كه عنوان سفينه دارد ، بدين معنى كه از بعضى شعرا شعر و شرح حال آورده است ، و از بعضى ديگر فقط شعر .\r\nسفينهء مزبور مشتملست بر ذكر يك‌صد و هفت شاعر از اوايل قرن دهم تا نيمهء قرن يازدهم ، به ترتيب حروف تهجى از الف تا كاف كه از اهلى شيرازى شروع شده و به كمال الدّين حسين ضميرى اصفهانى كه قاعدة بايستى در حرف ضاد نوشته مىشد پايان مىپذيرد ، و جنبهء انتقادى نيز دارد ، چه اشعار برخى از شعرا را مورد انتقاد قرار داده ، و بر انتقادات ديگران نسبت باشعار برخى ديگر خرده گرفته و نقد بر نقد كرده است .\r\nحزين تاريخ وفات صاحبان تراجم را ذكر نكرده و دربارهء سال تأليف و مدت جمع‌آورى اشعار سفينه نيز سخن نگفته است .\r\nچون در سفينه شرح حال و اشعار سام ميرزاى صفوى و اشعارى از تقى الدّين اوحدى هم مسطورست ، دور نيست كه حدس بزنيم در تدوين سفينه از تحفهء سامى و تذكرهء عرفات العاشقين هم استفاده كرده است ، بخصوص كه شعراى سفينهء مزبور از قبيل : آصفى هروى ، اهلى شيرازى ، اهلى ترشيزى ، اميدى تهرانى ، ابو الحسن فراهانى ، حالتى تركمان ، سپهرى زواره‌يى ، حسابى نطنزى ، حضورى قمى ، حيدر ذهنى معمّائى ، ذوقى اردستانى ، ابراهيم ميرزاى جاهى صفوى ، بابا فغانى شيرازى ، ضميرى اصفهانى ، حيرتى تونى ، درويش دهكى ، و مانند اين‌ها از شعراى دو تذكرهء مزبور هستند .\r\nسفينهء على حزين در دار الطبع جامعهء عثمانيّهء حيدرآباد دكن بسال 1348 هجرى قمرى در يك‌صد و دو صفحه بطبع سنگى رسيده است .\r\nترجمهء مؤلف و آثار ديگر او در ذيل تذكرة المعاصرين مذكورست .\r\n\r\n","description":"","footnote":"","page_name":" 726 ","page_number":746},
  {"content":"\r\n\r\n\r\nسفينة اللئالى از محمد هادى بن محمد ولى خان كه پس از 1251 در تبريز ساخته است\r\nتذكره‌ايست به فارسى در سرگذشت بيست و دو شاعر و اندكى از شعرهاى آنها با ديباچه‌يى ( 1 - 3 ) دربارهء سبب تأليف اين كتاب و سرگذشت مؤلف از آن برمىآيد كه او و پدر و برادرش از بزرگان فارس بوده‌اند و در زمان محمد شاه قاجار پس از آشوبى كه در آنجا رخ داده بدستور او بماندن در آذربايجان محكوم شده‌اند .\r\n\r\nچنين است فهرست نام شاعران\r\n1 - ابو الفرج رونى 4 2 - اديب صابر ترمذى 14 3 - اثير الدّين اومانى 31 4 - اثير الدّين اخسيكثى 34 5 - اوحدى سبزوارى 41 6 - انيسى هروى 43 7 - بشار مرغزى 45 8 - بهرامى سرخسى 48 9 - جمال الدّين عبد الرزاق 49 10 - استاد دقيقى مروزى 58 11 - رودكى 63 12 - رشيد وطواط 112 13 - رضى الدّين نيشابورى 118 14 - سيد حسن غزنوى 122 15 - سيد ذو الفقار شيروانى 126 16 - سلمان ساوجى 131 17 - سوزنى سمرقندى 142 18 - ظهير فاريابى 151 19 - عمعق بخارايى 20 - مختارى غزنوى 179 21 - عنصرى بلخى 182 22 - عبد الواسع جبلى 193\r\nآغاز : بسمله ، تذكرهء حمد و ثناى بىمنتها كه اشعار وافر آن اذكار و اوراد مسبّحان ملأ اعلى آيد و مفاتيح ديباچه‌اش مصاريع معرفت بر سراچهء دلها گشايد شايستهء دوران حضرت عزتست . . . چنين گويد . . . ابن محمد ولى خان محمد هادى كه تشبيب گزارش اين مقاله و تسبيب نگارش آنست كه در بدايت سلطنت شاهنشاه . . . محمد شاه قاجار . . . در تاريخ هزار و دويست و پنجاه و يك كه فتنه‌يى در پارس پديدار شد . . .\r\n\r\n","description":"","footnote":"","page_name":" 727 ","page_number":747},
  {"content":"\r\n\r\nدر اثناى توقف دارالسلطنهء تبريز . . . خواست مشغله‌يى پيدا نمايد . . . اين مجموعه را . . . در حيز تحرير آورد . . . و مسمّى به سفينهء اللئالى گرديد » .\r\n« منقول از فهرست دانشگاه ، ج 12 ص 2959 »\r\n\r\nنسخه :\r\nكتابخانهء مركزى دانشگاه تهران ، شمارهء 3964 نستعليق سدهء 14 ، در 102 برگ ، هر صفحه 12 سطر .\r\n\r\nسفينة المحمود تأليف محمود ميرزاى قاجار در 1240 ق\r\nمشتملست بر يك مقدمه و چهار مجلس در ذكر 338 تن از شعراى عهد زنديه تا زمان تأليف بشرح ذيل :\r\nمجلس يكم در بيان نتايج افكار و احوال شاهنشاه اعظم و نوباوگان سلطنت و بعضى از امراء .\r\nمجلس دوم در بيان خيالات وزرا و ارباب دانش كه منظور شهريار و پيشكار هر ديار بودند .\r\nمجلس سوم در بيان خيالات شعراى بلاد ايران زمين و غيره به ترتيب حروف در پنج مرتبه :\r\n1 - شعراى عراق 2 - شعراى فارس 3 - شعراى خراسان و هندوستان 4 - شعراى مازندران و گيلان 5 - شعراى آذربايجان ( با ذكر اسامى شهرها و اسامى شاعران در آغاز هريك از مراتب پنجگانه ) .\r\nمجلس چهارم در كيفيت احوال مؤلف .\r\n\r\n","description":"","footnote":"","page_name":" 728 ","page_number":748},
  {"content":"\r\n\r\nآغاز :\r\n « درين زمانه رفيقى كه خالى از خلل است * صراحى مى ناب و سفينهء غزلست \r\nسفينهء وجود موجودات بامر ناخدايى در بحر امكان جاريست كه بىمدد لنگر و بىاعانت باديان ليلا و نهارا آن سفينه‌ها را در جريان آورده بساحل مراد مىرساند » .\r\nانجام :\r\n دل بندگانش مبادا دژم * مبرّاد از جانشان مهر جم\r\nبويژه ز محمود ناسازمند * به مهر جهان شهريار آزمند \r\nسفينة المحمود از تذكره‌هاى مشابه خود از قبيل انجمن خاقان و نگارستان دارا بمراتب بهترست .\r\n\r\nدر سبب تأليف گويد :\r\n. . . امّا بعد اين زاويه‌نشين گوشهء عزلت و اين مستمند كاشانهء غربت محمود قاجار كه شاخى از نهال گلستان سلطنت و برى از بوستان عزتست ، مصدع ناظرين مىگردد و موجب كلفت مستمعين مىشود كه در سال خجسته فال از هجرت پيغمبر صلح يك‌هزار و دويست و چهل گذشته بود ، در روزگار فرخنده آثار حضرت صاحبقران اعظم شيخ الملوك و رأس السلاطين ابو المظفر خاقان پاكزاد خوش نهاد ، السلطان فتحعلى شاه قاجار طوّل اللّه عمره باقتضاى بنده‌پرورى و غلام‌نوازى به من بىبضاعت هيچمدان از طرف قرين الشرف آن پادشاه عالم‌پناه حكم بتأليف كتابى در ذكر شعراى معاصرين رفت ، و امر به اجتماع اشعار آبدارشان شد ، سالى چند پيش ازين بپسران خوش‌بيان و منشيان رطب اللّسان اين امر همايون ظهور بهم‌رسانيد ، ازآنجايىكه طبع عالى خسرو خسروان چون همت بلندشان سرشارست ، نيك و بدى كه در ضبط اشعار و خوب و زشتى كه در احوال موزونان ثبت گرديده بود ، مقبول طبع مشكل‌پسندشان نبود ، تا درين روزگار به اين ضعيف امر بانجام آن رفت و اين مخزن لآلى و گنجينه درارى را تأليف و به « سفينة - المحمود » موسوم نمودم » .\r\n\r\n","description":"","footnote":"","page_name":" 729 ","page_number":749},
  {"content":"\r\n\r\nصورت اسامى شعراى سفينة المحمود در جلد دوازدهم فهرست كتابخانهء مركزى دانشگاه تهران ( ص 2636 - 2639 ) مسطورست .\r\n\r\nنسخه :\r\nذيل ريو ، 122 قرن 13 ؛ اسعد 3874 ؛ كتابخانهء سلطنتى ايران 529 قرن 13 ؛ مركزى دانشگاه تهران ، ش 3632 ؛ كتابخانهء ملّى ملك ، ش 4306 مورخ 1262 ضميمهء مجمع المحمود ؛ تبريز كتابخانهء خصوصى حاج حسين آقا نخجوانى ، مورخ 1246 ضميمهء مجمع المحمود .\r\n18 سفينة المحمود در حال تحرير باهتمام دوست دانشمند آقاى دكتر عبد الرّسول خيام‌پور استاد دانشكدهء ادبيات تبريز تحت طبع است .\r\n\r\nترجمهء مؤلف :\r\nدقيقترين شرح‌حالى كه از محمود ميرزا نوشته شده ، بقلم ميرزا فضل اللّه حسينى خاورى شيرازى است در تذكرهء خاورى مؤلفهء 1255 هجرى قمرى بشرح ذيل :\r\n« پانزدهم - نواب محمود ميرزا از بطن ستودهء بنى اسرائيليّهء شيرازيه و در مراحل جلالت و بزرگى صاحب قانون و رويّه است ، شاهزاده‌ايست غيور و پيوسته سرمست از بادهء غرور ، با وجود خويش احدى را در روزگار موجود نمىشمارد ، و از مقام سلطنت پاى فروتر نمىگذارد ، در محفل ملكزادگان ازيشان دور نشسته حرفى از لا و نعم بر زبان نمىراند ، زيراكه احدى را قابل تخاطب نمىداند ، بىنهايت مربّى ارباب كمال بود ، و جمعى كثير از اهل هر فن را در دربار خويش پرستارى مىنمود ، و در اكثرى از فنون كمالات تتبعى كامل بهم‌رسانيده ، خاصه در فن نظم و نثر كه سرآمد امثال و اقران گرديده است . تأليفات بسيار در نثر و نظم ترتيب داده و رسم تازه در بناى سخنورى نهاده است . استكشاف اين مرحله موقوف بديدنست نه معروف در شنيدن ، شنيدن كى بود مانند ديدن . از به دو اوقات طفوليت در مراتب نثر و نظم بحقيرش اعتمادى زياد بود ، و از طبع خام اين ناتمام استفادهء كمالات ظاهرى مىنمود خيالات حقير را با اذن و بىاذن داخل دفتر مىكرد ، و اين مرحله را نيز داخل كمالات مىشمرد .\r\n\r\n","description":"","footnote":"","page_name":" 730 ","page_number":750},
  {"content":"\r\n\r\nفرد\r\n چون طفل اشك عاقبت آن شوخ شوخ چشم * از چشم من برآمد و بر روى من دويد \r\nهرگاه خواهم تفصيل احوال خود را با او نگارم سخن بدرازا كشيده از مطلب بازمانم ، مجملى از مفصّل آنكه بعد از آن‌همه تربيت ، عاقبت در خيالات من انگشت ايراد مىنهاد ، و از فرط خودپسندى سخنان حسابى بسمع آن سركار مقبول نمىافتاد .\r\nمرحلهء بىلطفى او بجايى كشيد كه وقتى در ديار نهاوند قاصد جانم گرديد ، بانواع لطائف از چنگ او رستم ، و بچاكران درگاه صاحبقران روزگار پيوستم . در اجراى سياست زياده سفاك بود ، و در هر فنى از فنون سوارى و تيراندازى و جريدبازى با وقوف و بىباك . أكثر اوقات حريفان را در جولان بازى از ضرب جريد سر و پا مىشكست ، و بضرب گلولهء تفنگ جسم طيور تيزبال در هوا مىخست .\r\nچندى در ديار لرستان فيلى و ملك نهاوند حكمروا بود ، و مجرمين را در ديگ آب نهاده جسم ايشان را از جوش آتش مىفرسود . حاجى محمد مهدى مشهور به مولوى نهاوندى را كه مرد حكيم فاضل دانشمندى بود ، بظهور اندك جرمى از صدمهء طناب ستم از ميان برداشت ، و نام اين بىرحمى را سياست مدن گذاشت . قلعهء رويين در نهاوند كه از عجايب روزگارست بانضمام عمارات و ميدان و كاروانسرا و بازار در اندرون شهر و باغ شاه و كاخ همايون در خارج ، مستحدثات اوست ، و الحق هريك از آنها در نظر ارباب بينش بغايت مستحسن و نيكوست .\r\nبرحسب امر صاحبقران فلك‌صدر ، از ايام طفوليت در حجر تربيت جناب ميرزا محمد شفيع صدر اعظم پروريده شد ، و بالاخره بر روى او نيز دويده ، شاهنشاه آگاه را از حركات او روز به روز رنجشى تازه دست مىداد ، و باز بسبب وفور حبّ اولاد ، ابواب عفو و اغماض بر چهرهء او مىگشاد . بعد از فوت خاقان مغفور تاكنون در دار الارشاد اردبيل با جمعى از برادران گرفتارست ، و در محبس نيز بسبب فرار از صحبت اخوان دائما در آزار ، اللّهم اصلح عواقب اموره » .\r\n\r\n","description":"","footnote":"","page_name":" 731 ","page_number":751},
  {"content":"\r\n\r\nآثار منظوم و منثور محمود ميرزا بشرح ذيلست :\r\n1 - سفينة المحمود : تذكرة الشعرائى كه مذكور افتاد .\r\n2 - منتخب المحمود : در ذكر احاديث و معجزات خاتم الانبياء ( ص ) .\r\n3 - گلشن محمود : در ذكر دختران و پسران و اعمام و بنى اعمام فتحعلى شاه و گزارش مختصر زندگانى آنان .\r\n4 - نقل مجلس : تذكرهء شاعراتست و ذكرش خواهد آمد .\r\n5 - مخزن المحمود : در كيفيت احوال عرفا و كرامات و خوارق عادت كه از ايشان بظهور رسيده است « 1 » .\r\n6 - تذكرة السلاطين : تاريخ ايران است از پيشداديان تا قاجاريان و كيفيت احوال سلسلهء قاجار بتفصيل از فتحعلى خان قاجار تا فتحعلى شاه با ذكر حكام و ولات كه بيشترشان برادران مؤلف‌اند ، با شرح احوال نه صنف از طبقات و رجال دورهء فتحعلى شاه بدين شرح : 1 - اقربا و منشيان 2 - امراء قاجار 3 - وزراء 4 - سران سپاه 5 - علما و مجتهدين 6 - حكماى الهيّين 7 - عرفاء 8 - شعراء « 2 » 9 - منجمين « 3 » .\r\n\r\n\r\n","description":"","footnote":"\r\n( 1 ) - نسخه : كتابخانهء سلطنتى ، ش 531 از قرن سيزدهم .\r\n( 2 ) - اين صنف اختصاص دارد بذكر بيست و هشت تن شاعر دربارى بشرح ذيل :\r\n1 - صباى كاشانى : فتحعلى خان 2 - سحاب اصفهانى : سيد محمد 3 - طاير شيرازى : محمد حسين خان 4 - مايل آشتيانى : ميرزا محمد على 5 - صاحب علىآبادى : ميرزا محمد تقى 6 - بيدل شيرازى : ميرزا رحيم 7 - منصور اصفهانى : ميرزا محمد رضا 8 - هماى مروزى : ميرزا محمد صادق 9 - خاورى شيرازى ، ميرزا فضل اللّه 10 - خاورى كوزه‌كنانى : ميرزا معصوم 11 - شرر بيگدلى :\r\nحسنعلى بيگ 12 - طرب همدانى : ميرزا يوسف 13 - شهاب ترشيزى : عبد اللّه خان 14 - واله اصفهانى : آقا محمد كاظم 15 - آتش فريدنى : حاج سيد محمد 16 - اختر گرجى : احمد بيگ 17 - نشاطى هزارجريبى : ميرزا عباس 18 - حريف جندقى : ابو الحسن 19 - شقاقى آذربايجانى :\r\nمهدى بيگ 20 - كشتهء كاشانى : ميرزا احمد 21 - معلم نهاوندى : آقا حسن 22 - آزاد كشميرى : ميرزا محمد على 23 - چاكر مازندرانى : ميرزا محمود 24 - قطرهء اصفهانى : ميرزا عبد الوهاب 25 - اميد نهاوندى : ميرزا ابو الحسن 26 - ساغر نهاوندى : ميرزا جعفر 27 - انيس نهاوندى : يوسف 28 - وفائى آشتيانى : عبد اللّه بيگ .\r\n( 3 ) - نسخهء تذكرة السلاطين : كتابخانهء مجلس ، ش 1426 .\r\n","page_name":" 732 ","page_number":752},
  {"content":"\r\n\r\n7 - محمودنامه : در توقيعات و مراسلات .\r\n8 - درر المحمود : ديوان اشعار اوست شامل مدايح و قصايد و غزليات و مقطعات و رباعيات در حدود دوازده هزار بيت .\r\n9 - بيان المحمود : تذكره‌گونه‌ايست كه ذكر آن در حرف « ب » گذشت .\r\n10 - غزليات : در اقتفاى حافظ مختوم بمدح على بن ابى طالب ( ع ) شامل 1700 بيت « 1 » .\r\n11 - بادهء بىخمار : اين كتاب را در 1247 تأليف كرده و دربارهء مىخوارگى و مقامات آنست با جدولى از مقامات و فرهنگى از نامهاى گوناگون شراب به فارسى و عربى و دوازده نفر از شعراى مشهور معاصر اشعارى در تعريف و تقريظ آن سروده‌اند « 2 » .\r\n12 - سنبلستان : بروش گلستان است در احوال طبقهء نسوان شامل چهار باب « 3 » .\r\n13 - منتخبات اشعار : از 164 شاعر قديم و جديد كه از خاقان شروع و بمؤلف ختم مىشود « 4 » .\r\n14 - مقصود جهان : سفرنامهء لرستان است در 1242 « 5 » .\r\n15 - پروردهء خيال : در مكاتبات عاشق و معشوق است كه به خواهش همسر\r\n\r\n\r\n","description":"","footnote":"\r\n( 1 ) - نسخه : كتابخانهء آستان قدس رضوى ، ش 4752 .\r\n( 2 ) - نسخه : دانشگاه تهران ، ش 2986 ؛ كتابخانهء آستان قدس ، ش 4452 .\r\n( 3 و 4 ) - اين دو در يك مجلد بشمارهء 3153 در كتابخانهء دانشگاه تهرانست و در فهرست آن كتابخانه ( ج 11 ص 2112 ) فهرست اسامى شاعران درج شده است ولى منتخبات اشعار را هم بنام سنبلستان و بعنوان « تذكره‌ايست از نام شعرا » معرفى كرده‌اند .\r\n( 5 ) - نسخه : مجلس ، ش 4019 .\r\n","page_name":" 733 ","page_number":753},
  {"content":"\r\n\r\nسوگلى پدرش تاج الدولهء اصفهانيّه تاليف كرده است .\r\n16 - نصيحة المسعود : در اندرز به پسرش مسعودست .\r\n17 - مبكى العيون : در تعزيه است .\r\n18 - 19 مهر خاورى : هزار بيت از منتخبات اشعار اوست كه ميرزا معصوم خاورى جمع‌آورى كرده و شامل مقدمه‌ايست در مآثر و آثار محمود ميرزا « 1 » .\r\n19 - رؤياى صادقه كه قبلهء عالم را در عالم واقعه به نظر مبارك رسيده و تأثير كلى بخشيد .\r\nمحمود ميرزا در سال 1235 چند كتاب خود ( گلشن محمود ، مخزن محمود ، درر المحمود ) را در مجلدى قرار داده ، ديباچه‌يى بران نگاشته و مجمع المحمود ناميده ، چكامه‌يى تاريخى هم دربارهء آن سروده است كه مطلع و مقطعش اينست :\r\n بخ‌بخ از مجمع محمود كه اوراق نكوش * از پريشانى ايّام پريشان نشود \r\n* * *\r\n خواست محمود چو از پير خرد تاريخش * گفت : اين مجمع محمود پريشان نشود \r\n- 1235\r\nازآن‌پس تا سال 1241 پنج كتاب ديگر بدان افزوده كه عبارتست از تذكرة - السلاطين در 1238 ، محمودنامه ، سفينة المحمود در 1240 ، بيان المحمود در اواخر 1240 ، نقل مجلس در 1241 .\r\nو بقيهء آثار خود را بتدريج داخل مجمع المحمود كرده است ، و اينكه نسخه‌هاى مجمع محمودى از حيث محتوى يكسان نيستند از همين جهت است .\r\nنسخه‌هاى شناخته‌شدهء مجمع المحمود : ذيل ريو ، ش 122 تحرير اواسط قرن سيزدهم ؛ اسعد ، ش 3874 بحوالهء استورى ، ج 1 ص 887 - 888 .\r\n\r\n\r\n","description":"","footnote":"\r\n( 1 ) - نسخه : مجلس ، ش 34 ، جزو كتب مرحوم طباطبائى .\r\n","page_name":" 734 ","page_number":754},
  {"content":"\r\n\r\nتهران ، كتابخانهء ملى ملك ، ش 4306 مورخ 1262 . تبريز ، كتابخانهء شخصى حاج حسين آقا نخجوانى مورخ 1246 .\r\nاز اشعار اوست :\r\n گفتم بدل از عشق توام سوز و گدازست * بگشود سر زلف كه اين قصّه درازست \r\n* * *\r\n ز كويش رفتم و با خويش گفتم * الهى بشكند محمود پايت \r\n* * *\r\n جرس را شورى امشب در فغانست * مگر شوريده‌يى در كاروانست \r\n* * *\r\n كنج لب تو نصيب خال تو ، آرى * راحت دنيا براى گوشه‌نشين است \r\n* * *\r\n ناشادى من چون سبب شادى يارست * خواهم كه دل من نفسى شاد نباشد \r\n* * *\r\n چو در اين بندگى شرمندگى بود * چه حاصل يا رب از اين بندگى بود \r\n* * *\r\n غير محمود هرآن‌كس كه زند حلقه بدر * در برويش بگشاييد كه راهى دارد \r\n* * *\r\n\r\n","description":"","footnote":"","page_name":" 735 ","page_number":755},
  {"content":"\r\n\r\n زان رخ ننمايى ز پس پرده كه دانى * عشاق ترا طاقت ديدار نباشد \r\n* * *\r\n واى بر بنده‌يى كه بيزارست * زو فروشنده و خريدارش \r\n* * *\r\n نه گرفتار و نه آزاد ، چه بخت است مرا * كه هم از كنج قفس رانده هم از گلزارم \r\n* * *\r\n فرستادم بر او قاصد ، امّا * خود از بىطاقتى همراه رفتم \r\n* * *\r\n يك‌چند به گردن كسى بود * اين دست كه مانده در گريبان \r\n* * *\r\n گشتم همهء جهان و ديدم * اطراف جهان ز قاف تا قاف\r\nاز كافر و مؤمن و مسلمان * انصاف خوشست و نيست انصاف \r\n\r\nسفينة هندى تأليف بهگوان داس متخلص به هندى در 1219 ه ق\r\nتذكرهء خوبيست مشتمل بر حالات و مقالات سيصد و سى و پنج نفر شاعر فارسى كه از آغاز جلوس محمد شاه گوركانى ( 1131 ه ) تا سال چهل و هفتم سلطنت شاه عالم ثانى ( 1219 ه ) در هندوستان نشو و نما يافته‌اند .\r\nترتيب تراجم الفباييست كه با آفتاب ( ابو المظفر عالىگوهر ) شروع و به يكتا ( محمد اشرف ) ختم مىشود ، و تاريخ اتمام تأليف درين قطعه مذكورست :\r\n\r\n","description":"","footnote":"","page_name":" 736 ","page_number":756},
  {"content":"\r\n\r\n اين باغچه يافت حسن اتمام * يا رب نرسد گه زوالش\r\nگلهاى خرد درو شكفته * شد « باغچهء بهار » سالش \r\nدر سبب تأليف پس از ذكر تذكرهء نخستين خود موسوم به حديقهء هندى كه ذكرش گذشت ، مىنويسد : « حالا كه سال يك‌هزار و دوصد و نوزده هجرى مطابق جلوس سال چهل و هفتم . . . شاه عالم ثانى . . . است ، احوال شعراى معاصرين را از آغاز جلوس فردوس آرامگاه ( - محمد شاه ) از صد جا يك جا كرده تأليفى ديگر ساختم » ( ص 1 ) .\r\nنثر كتاب ساده است و تراجم متضمن تاريخ ولادت و وفات و معلومات ديگر از علمى و سياسى و ملكى .\r\nسفينهء هندى بسال 1377 ه ق ، در پتنهء هندوستان با مقدمهء فارسى و انگليسى و تصحيح و تحشيهء پروفسور سيد شاه عطاء الرحمن متخلص به عطا در 318 صفحه با چهار صفحه مقدمه بانگليسى و شش صفحه مقدمه به فارسى و فهرست صاحبان تراجم در آغاز و سه ضميمه در آخر كه عبارتست از : اشارات ، فهرست اسماء اشخاص و فهرست اماكن بطبع سنگى مغلوط در قطع 9 / 24 * 6 / 16 نشر يافته است .\r\n\r\nترجمهء مؤلف بقلم خود وى :\r\n« جامع اين اوراق بهگوان داس هندى تخلص بن دليت داس بن هرنيس راى قوم كايست ، « سرى باستم دوسرا » موطن اصلى بزرگان كالپى و مسكن سوندهاست ، والد بزرگوارم همراه پدر عاليقدر در هنگام نظامت نواب برهان الملك بهادر مرحوم حسب - الطلب عمّ كلان خود بلاقيداس كه در آن‌وقت بمشرفى تصحيحهء شمالى سپاه ممتاز بود ، از آنجا به لكهنو آمده ، چنانچه پدر كريم داد خان رونق مذكور را كه به مكتب‌دارى مأمور بود ، همراه آورده ، از عهد نواب مرحوم تا اواخر عهد نواب آصف الدوله بهادر مرحوم در سلك ملازمان با امتياز منسلك بوده ، هميشه به ياد رب العباد مشغول مىبود ، اشعار هندى در ستايش آفريدگار به زبان برج بسيار گفته ، مؤلف در صيدپور عملهء سيلك بخانهء پدر مادر خود لاله‌رام غلام قانون‌گوى آنجا تولد يافته ، « صبى جوان‌بخت » تاريخ تولدست ، در عمر دوسالگى از آنجا به خدمت پدر بزرگوار در لكهنو رسيده ، بعد\r\n\r\n","description":"","footnote":"","page_name":" 737 ","page_number":757},
  {"content":"\r\n\r\nرسيدن بسن تميز از خدمت افضل الفضلا مولوى سيد يوسف سهارن‌پورى تحصيل صرف و نحو و كتب متداولهء فارسى و ديگر رسائل علوم نموده ، مايل بانتخاب دواوين اساتذه و مطالعهء كتب تاريخ و تذكره‌ها گشته ، به گفتن شعر زبان گشوده ، در اوائل بسمل تخلص اختيار نموده ، درين فن از جناب ارشادمآب ( - ميرزا محمد فاخر مكين ) مشورت سخن داشته ، سه مثنوى يكى سلسلة المحبّة بر وزن سلسلة الذّهب و دويمى مظهر الانوار بر وزن مخزن الاسرار و سيومى بهاگوت مسمى به مهرضيا بر وزن يوسف زليخا بنظم آورده و دو ديوان يكى شوقيه و دويمى ذوقيه مع قصائد و ترجيع‌بند و اقسام اشعار گفته ، بعد از آن تذكرهء حديقهء هندى مشتمل بر حالات شعراى ماضى و حال كه در هندوستان جنت‌نشان تولد يا نشو و نما يافته‌اند ، از ابتداى ظهور اسلام تا سنهء يك‌هزار و دويست هجرى تأليف نموده ، چنانچه آن تأليف هم تذكره و هم تاريخست ، و نيز حسب الفرمايش سيد خيرات على سلّمه الواهب رسالهء سوانح النبوّة متضمن سوانح - اشرف الانبياء عليه التحيّة و الثناء و دوازده امام عليهم السلام بطريق اختصار ترتيب داده .\r\nاكنون كه يك‌هزار و دوصد و نوزده هجرى است ، تسويد اين اوراق نموده ، بالجمله در آغاز جوانى خدمات ميربحرى و ساير صوبهء الله‌اباد از طرف نواب مختار - الدوله بهادر مرحوم به من تعلق داشت . بعد از آن در سلك ملازمان با امتياز در سر كار نواب آصف الدوله بهادر مرحوم بديوانى ميرزا راجه ندهى سنگه بهادر كه صاحب نوبت و جاگير و مالك خدمات سركار خيرآباد و سيلك شده بود ، انسلاك يافتم ، و از حضور صاحب دستخط شدم ، چنانچه پانصد سوار بدستخط من ملازم شدند .\r\nبعد فوت راجهء موصوف بمصاحبت راجه پرچند بهادر كه مالك سپاه و كارخانجات و خانسامانى حضور پرنور نواب مرحوم بودند ، منتظم شدم ، چون راجه موصوف نيز وفات يافت ، بمصاحبت معتمد الدوله مشير الملك مهاراج ادهراج مهاراجه تكيت راى نراندر بهادر صلابت جنگ ، نايب و ديوان وزير الممالك نواب آصف الدوله بهادر انتظام يافتم ، از آن بعد قدردان قدربخش قدرافزاى ، مظهر فيض راى جى سنگه راى نظر شفقت به حال من نموده ، و قدر من افزوده ، امرا و اعزّهء اين ديار بر حال من شفقت\r\n\r\n","description":"","footnote":"","page_name":" 738 ","page_number":758},
  {"content":"\r\n\r\nفرموده‌اند ، تمام اين حالات مشروحا در قصيدهء نسب‌نامه بنظم درآورده داخل تذكرهء حديقهء هندى ساخته‌ام ، اين مختصر گنجايش آن ندارد ، اين ابيات از نتايج افكار طبع افگار اوست » .\r\nپس از ذكر يك قصيده بعنوان « مشكل آسان » كه دو بار تجديد مطلع شده و مطلع نخستين آن اينست :\r\n اى نامه بر بجانب آن دلربا برو * اى هدهد خجسته به شهر سبا برو \r\nمىنويسد : « چون قصيدهء مردّف بآفتاب از نظر حضرت آفتاب آسمان جاه خلّد اللّه ملكه و ابقاه گذشت ، فرمان والاشان بطلب اين ذرّهء بىمقدار بعطاى خطاب راى و منصب پانصد ذات و پنجاه سوار صادر شد ، اين ابيات از آنست :\r\n يك صبحدم جمال تو بيند گر آفتاب * از جيب صبح سرنكشد ديگر آفتاب\r\nتا خطبهء ثناى جمالت بيان كند * هر صبح مىرود بسر منبر آفتاب » \r\nاين هندى هندى تخلص كه شيعهء خالص و پاك اعتقاد اثناعشريست ، مجموعا يك‌صد و هفتاد و دو بيت از اشعار خود را كه مشتملست بر قصائد و غزليات و مفردات و رباعيات در دنبال ترجمهء خويش آورده كه تماما سليس و فصيح و نغز و دل‌انگيزست ، و زبان گفتارش بفصحاى عراق بيشتر مىماند تا بيك هندى ، و الحق كه وى از اعاجيب روزگار در ديار خودست ، رحمة اللّه عليه .\r\nابيات ذيل منتخبى است از آن اشعار و مشتى است نمونهء خروار :\r\n اى دل ز آستان شه اوليا مرو * آنجا مقيم باش و دگر هيچ جا مرو\r\nاز خاك آستان وصىّ نبى مخيز * از بارگاه سرور هر دو سرا مرو\r\nتا جان بود بتن بدر او مقام كن * هندى به هيچ در ، ز پى التجا مرو\r\nروزى كه مشكلى به تو افتد ، به صد نياز * جز در پناه حضرت مشكل‌گشا مرو \r\n* * *\r\n يك جا شدن بدر و هلال ، امر محالست * جز ابرو و روى تو كه بدرست و هلالست \r\n\r\n","description":"","footnote":"","page_name":" 739 ","page_number":759},
  {"content":"\r\n\r\n عمريست كه هندى دل ما در بر ما نيست * بيچاره كجا رفت و ندانم بچه حالست \r\n* * *\r\n دشتيست محبت كه سرابش همه خونست * خاكش همگى آتش و آبش همه خونست\r\nبشكست ز سنگ ستم ساقى بدمست * ميناى دل ما كه شرابش همه خونست\r\nاين ديده كه خون ساخت دل من همه آبست * وين دل كه شدم خانه‌خرابش همه خونست \r\n* * *\r\n ربود از دست من جادو فن من سحر كار من * دل من طاقت من اختيار من قرار من\r\nمرو از بهر گلگشت چمن ، بنگر رخ خود را * گل من سرو من شمشاد من باغ و بهار من \r\n* * *\r\n رفتى و سوخت دل از داغ جدايى ، بازآ * آتش افتاد بجان بىتو ، كجايى ، بازآ \r\n* * *\r\n فدايت جان من اى قاصد يار * رساندى نامه و جان تازه كردى \r\n* * *\r\n گفتم سويم ببين ، نديد و بگذشت * گفتم دامن مكش ، كشيد و بگذشت\r\nچون بستهء زلف خويش دانست مرا * سررشتهء الفتم بريد و بگذشت \r\n« رك : سفينهء هندى ، ص 241 تا 259 »\r\n\r\n","description":"","footnote":"","page_name":" 740 ","page_number":760},
  {"content":"\r\n\r\n\r\n[ ش 
  ]\r\n20\r\n\r\nشام غريبان تأليف راى لهچمى نراين شفيق اورنگ‌آبادى در 1182 ه ق\r\nتذكرهء مختصريست از شعراى ايرانى كه به هندوستان رفته‌اند .\r\nرك : ريو ، ج 3 ، ب / 1085 ؛ اندياآفيس ، ج 1 ، ص 252 .\r\n« استورى ، 1 : 867 »\r\nبراى اطلاع از احوال و آثار مؤلف بذيل گل رعنا مراجعه شود .\r\n\r\nشعراى بزرگ ايران تأليف هوشنگ مستوفى در 1334 ش\r\nشامل تراجم يازده شاعر متقدم از قرن سوم تا نيمهء قرن پنجم هجرى است به ترتيب تاريخ ، از رودكى تا فخر الدّين گرگانى ، با مقدمهء دكتر شفق و دكتر صفا و ديباچهء مؤلف ، چاپ طهران ، شهريور 1334 در 406 صفحه ، سربى ، وزيرى .\r\nدر تنظيم تراجم دقت شده و منتخبات اشعار خوبست ، و مؤلف فهرست مآخذ خود را در آغاز كتاب مذكور داشته است .\r\n\r\nشعراى فارسى زبان پيشاور تأليف دكتر نذير حسن ميرزا برلاس متخلص به نذير در 1336 ش\r\nاين كتاب رسالهء دكتراى مؤلف است و مشتملست بر شرح احوال و منتخب آثار يازده شاعر پيشاورى كه به ترتيب عبارتند از : خوشحال خان ختك ، قاسم عليخان آفريدى ، سيد احمد اديب پيشاورى ، سيد سكندر شاه رعناى كاظمى ، ميرزا دلاور خان ،\r\n\r\n","description":"","footnote":"","page_name":" 741 ","page_number":761},
  {"content":"\r\n\r\nسيد لعل شاه جگر كاظمى ، سيد محمد شاه برق ، ملك ناصر عليخان ناصر ، سيد عنايت عليشاه ضياء جعفرى ، قارى بسمل بخارى ، ميرزا رضا همدانى .\r\nنسخه‌يى ازين رساله را آقاى دكتر سيد عليرضا نقوى در كتابخانهء شخصى استاد دانشمند آقاى دكتر پرويز ناتل خانلرى ديده و در كتاب تذكره‌نويسى در هند و پاكستان كه رسالهء دكتراى اوست راجع به آن بحث كرده است . رك : كتاب مزبور ، ص 684 - 697 .\r\n\r\nشعراى كرمان تأليف ميرزا عبد الرزاق گوهر كرمانى در 1232 - 1236 ه\r\nدر ذيل انجمن‌آرا گفتيم كه چون مؤلف آن احمد بيگ اختر گرجى پيش از اتمام كتاب بسال 1232 درگذشت ، برادر كهترش محمد باقر بيگ نشاطى باتمام كار برادر اهتمام ورزيد ، ولى مرگش امان نداد ، و او نيز در 1234 وفات يافت و بديار عدم شتافت .\r\nدر آن ايام كه نشاطى به تتميم و تكميل كار برادر خود اختر مصمّم گرديد ، چنان كه فاضلخان راوى گروسى نوشته است : « متوسل بكتاب درگاه جهان‌پناه خسروى شد تا در نگارش احوال و انتخاب اشعارش يارى كنند » .\r\nفتحعلى شاه نيز به ابراهيم خان ظهير الدوله فرمان داد تا در تهيهء تراجم شعراى كرمان محمد باقر بيگ را يارى كند ، و بدستور وى تذكرهء كوچكى مشتمل بر ذكر سى و چند نفر از شعراى كرمان باهتمام ميرزا عبد الرزاق گوهر كرمانى فراهم آمد ، و آن نسخه اكنون در كتابخانهء خصوصى دانشمند معاصر آقاى سيد محمد هاشمى كرمانى ( مقيم طهران ) موجودست .\r\nبنا باظهار آقاى هاشمى مادهء تاريخ بنائى درين كتابست كه سال 1236 از آن استخراج مىگردد .\r\n\r\n","description":"","footnote":"","page_name":" 742 ","page_number":762},
  {"content":"\r\n\r\n\r\nترجمهء مؤلف :\r\n« گوهر نامش ميرزا عبد الرزاق شغلش خطابت ، مشربش طبابت ، چندى مفلس و خطيب تخلص داشتى ، چون از خطباى حضرت خاقان صاحبقران شد و تجملى يافت تخلص خود را گوهر مقرر كرد . در شهر كرمان هنگام بيمارى من و غشى با جبهء رنگارنگ و دستارى عجيب و قيافه‌يى غريب ببالينم آمد . ديده گشادم وى را بر سر خود نشسته ديدم . گفت مرا شناسى ؟ گفتم آرى ، گفت كيستم ؟ گفتم همانا حضرت عزرائيلى كه درين گوشهء كربت و زاويهء غربت و حالت بيمارى و مقام بىيارى بقبض روحم آمده‌يى . لختى بخنديد و بصحبت بگذشت ، و همين مايهء آشنايى و مراودت گشت .\r\nطبع متوسطى داشت ، و گاهى نظمى ميراند و بر همگنان مىخواند . سالى چندست كه درگذشته است . اكنون از اشعارش چيزى حاضر نيست ، الّا اين چند بيت كه در جواب قصيدهء مصنوعهء عبد الواسع جبلى و خسرو دهلوى منظوم كرده است :\r\n شد اورنگ حمل تا تكيه‌گاه خسرو خاور * فلك شد شاد و دهر آباد و خوش‌دل بحر و خرم بر\r\nز فيض ابر نوروزى برون آمد بفيروزى * ز گلبن گل ز مينا مى ز دريا در ، ز نى شكر\r\nدرين فصل آنكه دارد عقل يكدم برنمىدارد * دل از گلشن سر از سبزه كف از مينا لب از ساغر\r\nسحرگاهان گذر سوى گلستان كردم و ديدم * بتى صيدافكن و سنگين دل و صياد و سيمين بر\r\nقد و زلف و خط خالش شكسته رونق و قيمت * هم از سرو و هم از سنبل هم از مشك و هم از عنبر\r\nسرشك و رنگ و كام و ديده‌يى در هجر او دارم * ز خون سرخ و ز تب زرد و ز غم خشك و ز گريه تر \r\n\r\n","description":"","footnote":"","page_name":" 743 ","page_number":763},
  {"content":"\r\n\r\n چو ابر و غنچه و بدر و هلالم در خيال او * گهى گريان گهى خندان گهى فربه گهى لاغر\r\nمگر در درگه خسرو گذارم از جفاى او * جبين بر خاك و جان در راه و سر بر پاى و رخ بر در\r\nبود ايمن بعهد دولت و جاه و جلال او * غنم از گرگ و گور از شير و كبك از باز و خير از شر\r\nمه است و انجم و خورشيد و گردون بزم قدرت را * يكى شمع و يكى نقل و يكى عود و يكى مجمر\r\nترا باشد بزين در روز رزم و جنگ و كين رخشى * فلك سير و جهان‌پيما و هامون گرد و كه پيكر\r\nگه سير و سكون و رفتن و جستن سبق برده * هم از آب و هم از خاك و هم از باد و هم از آذر » \r\n« مجمع الفصحا ، 2 / 429 »\r\n\r\nشعراى معاصر ايران تأليف على نورىزاده مدير سالنامهء خورشيد\r\nچاپ تهران ، سربى ، رقعى ، 142 ص ، « فهرست مشار » .\r\n\r\n","description":"","footnote":"","page_name":" 744 ","page_number":764},
  {"content":"\r\n\r\n\r\nشعر فارسى و سلاطين و امرا مهاراجه سركشن پرشاد بهادر يمين السلطنه متخلص به شاد\r\nرساله‌ايست مشتمل بر تراجم چهل و يك پادشاه و پانزده امير شاعر كه نخست به صورت خطابه در جلسهء مورخ 19 ربيع الاول سال 1346 ه ق ، شعبهء جامعهء معارف ، در حيدرآباد دكن ايراد شده ، و در اعظم استيم پريس ، چهار مينار واقع در حيدرآباد دكن در پنجاه و شش صفحه بقطع رقعى و طبع سنگى انتشار يافته است .\r\nمهاراجه سركشن پرشاد صدر اعظم سابق دكن از دانشمندان بنام هندوستان و علاقه‌مندان به زبان فارسيست و در شعر شاد تخلص مىكند .\r\nوى در پايان رسالهء مزبور مىنويسد كه : « در آخر چند شعر از ديوان فارسى خودم هم عرض مىكنم ، شما مىدانيد كه خانوادهء من علاقه‌مند به فارسى بوده و جدّم راجهء راجايان مهاراجه چند و لعل در فارسى صاحب ديوانست ، من هم ارثا عاشق فارسيم .\r\nغزل اول\r\n گر تو مىخواهى شوى در عشق جانان مرد فرد * از هواى ما سوى اللّه دل ببايد كرد سرد\r\nنيك‌نامى عاشقان را موجب ذلت بود * گر تو خواهى عزتى ، حاشا ز بدنامى مگرد\r\nاز براى درد عشق خويشتن پيدات كرد * درد عشقش گر ندارى تو نيى و اللّه مرد\r\nو اصل جانان كسى باشد كه حاصل كرده است * درد در دل ، آه بر لب ، چشم پرخون ، رنگ زرد\r\nگر تو مىخواهى كه خواند هركسى عاشق ترا * درد دل اى شاد بايد ، درد بايد ، درد ، درد \r\n\r\n","description":"","footnote":"","page_name":" 745 ","page_number":765},
  {"content":"\r\n\r\nغزل دوم\r\n ديوانهء زلف و روى ياريم * دلدادهء رنگ و بوى ياريم\r\nاميد وصال خوش تمناست * هروقت در آرزوى ياريم\r\nبر باد مكن نسيم ما را * ما مشت غبار كوى ياريم\r\nسيراب ز لعل او نگشتيم * لب‌تشنهء آب جوى ياريم\r\nاى شاد مگو فسانهء غير * ما عاشق گفتگوى ياريم \r\nجمعا سه غزلست و به همين دو غزل اكتفا رفت .\r\n\r\nشعر هزار سالهء فارسى تأليف دكتر قاسم تويسركانى و دكتر محمد جعفر محجوب در 1343 ش\r\nدر سرگذشت سى و يك‌تن از بزرگترين شاعران زبان فارسى و سبك سخن و نمونه‌هايى از شعر ايشان است از رودكى تا هاتف اصفهانى ، و بسال 1343 شمسى در : ز + 246 صفحه بقطع وزيرى در چاپخانهء دانشسراى عالى تهران بطبع رسيده است .\r\n\r\nشكرستان پارس از محمد حسين شعاع شيرازى در 1313 ه ق « 1 »\r\nشامل تراجم شعراى قديم و جديد فارس است ، و اين كتاب را بنام شاهزاده\r\n\r\n\r\n","description":"","footnote":"\r\n( 1 ) - در ترجمهء زردوز مىنويسد : در محرم اين سال كه هزار و سيصد و سيزده است عالم فانى را بدرود نمود » .\r\n","page_name":" 746 ","page_number":766},
  {"content":"\r\n\r\nعليقلى ميرزا ركن الدوله فرمانفرماى فارس نوشته و در تذكرهء شعاعيه شرح آن را مذكور داشته است .\r\nآغاز : « آثار ، هو الحاج الحرمين الشريفين ملا محمد شفيع خلف جناب عارف مجرد حاج ملا على عسكر ارسنجانى است كه جمعى از اكابر دست ارادت بوى داده‌اند » .\r\nانجام :\r\n « بجز از مادر تو كو به تو آبستن گشت * نشنيدم كه شود باد ببرق آبستن » \r\nمآخذ وى دربارهء شعراى سلف تذكره‌هاى : مجمع الفصحا ، آتشكدهء آذر ، رياض العارفين ، شمع انجمن و دلگشا بوده است ، امّا در قسمت معاصران اصالت دارد .\r\n\r\nنسخه :\r\nجلد اول اين تذكره را دانشمند گرامى آقاى سلطان القرائى مقيم تبريز مالك هستند و مشخصات آن بشرح ذيل است :\r\nخط نسخ ، كاغذ ترمه ، جلد تيماج ضربى مشكى در وسط داراى ترنج ، عناوين بشنگرف ، تاريخ ندارد ولى هم‌زمان مؤلف است ، يك‌صد برگ ، هر صفحه : نثر 22 سطر و شعر 44 بيت ، قطع 1 / 2 29 * 20 سانتيمتر .\r\nاز جلد دوم يا نسخهء كامل آن تا حال تحرير اطلاعى بدست نياورده‌ام .\r\nبراى ترجمهء مؤلف رك : ذيل اشعهء شعاعية .\r\nنسخهء آقاى سلطان القرائى از ملا محمد شفيع آثار ارسنجانى آغاز مىشود و به حاج محمد تقى فصيح الملك شيرازى متخلص به شوريده پايان مىپذيرد ، و تا حرف « ش » شامل هفتاد و هشت ترجمه است بشرح ذيل و جاى چهار ترجمه نانويس است :\r\n\r\nفهرست شعراى شكرستان پارس\r\nآثار ارسنجانى ( ملا محمد شفيع ) آسودهء شيرازى ( آقا محمد مهدى )\r\n\r\n","description":"","footnote":"","page_name":" 747 ","page_number":767},
  {"content":"\r\n\r\nآشفته ( حاج محمد كاظم م 1288 ) آگه ( آقا على اشرف ، م 1244 ) آهنگ ( ميرزا محمد بن فرهنگ ) ابن نصوح ابو القاسم انجوى ابو سعيد بزغش ابو عبد اللّه محمد بن خفيف اثر ( شفيعاى شيرازى ) اختر فيلى شيرازى ( محمد على بيگ م 1302 ) اخلاص ( ميرزا مهدى بن مخلص م 1282 ) اديب ( ميرزا محمد جعفر ) امرى ( قاسم ، مق 999 ) امين الدّين بليانى كازرونى ( محمد م 845 ) انور زند ( محمد ابراهيم بن كريمخان وكيل م 1216 ) اورنگ ( ميرزا محمود بن فرهنگ ) اهلى ( محمد م 942 ) ايزدى كازرونى ( شيخ محمد خان ) بدر الدّين فارسى پرتوى م 928 پروين ( ميرزا خليل ) بسحق اطعمه ، م 860 بسمل ( حاج على اكبر نواب ، م 1263 ) بلنداقبال ( ميرزا سيد رضى ) بهار دارابجردى ( ميرزا محمد على بن شيخ اسحاق ) بهجت ( ميرزا عبد الحميد ) بيدل جهرمى ( فخر الدوله حاج ميرزا محمد رحيم موسوى ) بيكسى شيرازى بيمار ( آقا حسين ) تاج الدّين فارسى تجلّى ( ميرزا عليرضا ) تسلّى ( آقا رجبعلى ) تشنه تمنا ( ميرزا سيد ابو الحسن ) توحيد ( ميرزا محمد اسماعيل بن وصال ، م 1286 ) چاكرى جانى ( ميرزا محمد حسين دشتكى ) جلال الدّين محمد دوانى م 908 جهانگير حاجب ( آقا يادگار م 1185 ) حافظ ( شمس الدّين محمد ) حجاب ( آقا فتحعلى ، 1269 ) حجاب ( حاج محمد مهدى ، م 1304 ) حسرت ( ميرزا محمد باقر ) حشمت\r\n\r\n","description":"","footnote":"","page_name":" 748 ","page_number":768},
  {"content":"\r\n\r\nحكيم ( محمود بن وصال ، م 1274 ) خادم قيرى خاكى ( ميرزا محمد امين ) خاكى ( ميرزا محمد ابراهيم ، م 1284 ) خاورى ( ميرزا فضل اللّه ، م 1267 ) خرم ( ميرزا نجفعلى ) خرم ( سيد محمود حمزوى ، م 1306 ) خضرى لارى ( م 1040 ) خلف ( سليمان‌خان ركن الملك ) خرسند ( ميرزا علىمحمد بن خرم ) خرسندى ( ميرزا اسماعيل ) داعى ( نظام الدّين محمود ، شاه داعى ، م 867 ) دانش ( عبد الرحيم حسينى دشتكى ) داور ( شيخ مفيد ) داورى ( محمد بن وصال ، م 1283 ) دشتى ( محمد خان دشتستانى ، م 1298 ) ذرّه ( آقا بزرگ بيات ) ذوقى ( آقا بزرگ بن محمد صادق كوكب ) راز ( ميرزا ابو القاسم ، م 1286 ) رامش كازرونى ( سيد رضا ، م 1250 ) رحمت ( عبد اللّه بن محمود حكيم ) رضا ( حكيم شاه‌رضا ) روزبهان ( ابو محمد بن ابى نصر بقلى ) روشن ( احمد بن محمد حسين عالى ، م 1262 ) رونق ( حسنعلى خان ) زردوز ( آقا محمد ابراهيم ، م 1313 ) ساغر ( حاج شيخ محمد ) ساكت ( ميرزا ابو القاسم نيريزى ) سامانى ( محمد حسن بن قاآنى ، م 1286 ) سائل قيرى ( آقا جانى محمد سعيد ) شوريده ( حاج محمد تقى فصيح الملك )\r\n\r\nنمونه‌يى از تراجم شكرستان پارس\r\n« بسمل - هو قدوة العلماء و زبدة الفضلاء كهف الحاج حاج اكبر الملقب به نواب برادرزادهء جناب آقا بزرگ مدرس و خلف الصدق آقا على مدرس است ، كه در تلو حال آگه برادر كهتر جناب نواب مختصرى از حالات ايشان ذكر شد . الحق دودمانى عظيم الشأن و خاندانى فضيلت‌بنيانند . پيوستهء اوقات حضرت ايشان مرجع و ملجأ اكابر و اشراف ، و وجود مسعودشان مجمع محامد اوصاف . و جناب نواب در فنون كمالات و اقسام حالات مسلّم ابناى دهر ، و افضل فضلاى شهر ، و در نزد شاهزاده\r\n\r\n","description":"","footnote":"","page_name":" 749 ","page_number":769},
  {"content":"\r\n\r\nحسينعلى ميرزا فرمانفرماى فارس نهايت عزت و محرميّت داشته ، و طالبان علم علم مفاخرت از استفادهء كمالات در خدمتش برافراشته ، همانا سالهاست كه فاضلى بدين جامعيت ظهور نكرده ، و گردون چنين نقش شريفى پيدا نياورده ، چنان كه خود گفته :\r\n بسمل امروز منم در همه آفاق و نشاط * اصفهان فخر به او دارد و شيراز به من \r\nنظما و نثرا ، عربيّا و فارسيّا خامه‌اش گوهرنگار ، و صدق اين معنى از تأليفاتش آشكار ، با وجود جاه و جلال و فضل و كمال ، بكسر نفس ، و سلامت طبع ، و نيكى ذات ، و محامد صفات بىبدل ، و در فضائل انسانى ضرب المثل ، خدمتش را تأليفات بسيارست ، از جمله رساله‌يى در اثبات نبوت خاصّه مسمّى به نور الهدايه و شرح سى فصل خواجه نصير طوسى و حاشيه بر مدارك و حاشيه بر تفسير قاضى بيضاوى و حاشيه بر ارث شرايع محقق موسوم به ذخيرة النجاة و حاشيه بر مسألهء قبله شرح لمعهء دمشقيه و رساله مشتمل بر ذكر مجاز و استعاره و كنايه و صنايع بديعى مسمّى به تحفة السفر و تذكرهء موسوم به دلگشا در وصف حال شيراز و شعراى معاصرين و برخى از متقدمين كه كمال فصاحت و بلاغت دارد ، و ديوانى مشتمل بر اقسام شعر ، و ديگر از تأليفات آن جناب مجلدات بحر اللئالى كه منظور نظر انورش آن بوده كه چهارده جلد در حالات چهارده معصوم عليهم السلام تأليف فرمايد ، هريك از حين ولادت تا زمان رحلت و شهادت و ذكر بعضى از خلفا كه معاصر بوده‌اند ، و هشت جلد آنها بانتها و اتمام رسيده و تا اواسط جلد نهم كه در حالات حضرت امام همام موسى بن جعفر عليه السلام است تأليف فرموده ، پيش از انجام مرام نداى يا ايتها النفس المطمئنه را لبيك اجابت نموده روح شريفش در شاخسار جنان آشيان گزيد ، و بدن پاكش در آستانهء متبركهء محمديّه در پائين پاى حضرت مدفون گرديد ، و تاريخ فوت او سنهء هزار و دويست و شصت و سه مطابق « غم اكبر » بوده ، اين اشعار آبدار تيمنا و تبركا از آن جناب ثبت شد » ( از اشعارش نود و هشت بيت آورده است ) .\r\n\r\n","description":"","footnote":"","page_name":" 750 ","page_number":770},
  {"content":"\r\n\r\n\r\nشمع انجمن تأليف امير الملك سيد محمد صدّيق حسن خان بهادر 1292 ه ق\r\nتذكرهء عموميست شامل تراجمى مختصر از 971 نفر شاعر قديم و جديد و به‌طورىكه مؤلف در ديباچه آورده است : « درين تذكره كه قطره‌يى از سحاب و ذرّه‌يى از آفتابست ، ذكر جمعى از متقدمين شعرا و متأخرين نظما كه غازهء اعتبار و اشتهار بر رو كشيده‌اند ، و زمره‌يى كه بمدد طبع رسا بر كاخ بلندآوازگى برآمده در دلهاى سخن شناسان منزلى شايسته بهم رسانيده‌اند اختيار آمد ، نه ضبط جملهء شعراى سابق و حال فرس و هند ، چه شمار ايشان بيش از آنست كه طاير بلندپرواز خامهء معجزنگار در هواى احصاى آن بال پرواز گشايد ، يا در فضاى انحصار آن جماعت والاتبار ببازوى همت بپرد ، بلكه بايراد شمه‌يى از نتايج طبع هريك سخنور به مقدار فرصت وقت و انتهاض فرصت منت بر سامعه گذاشت ، و بضيافت طبع شيفتگان شاهد رعناى سخن پرداخت » .\r\n( ص 15 ) ترتيب تراجم الفباييست ولى نه با رعايت حروف دوم و سوم ، بلكه فقط حرف اول را مناط اعتبار قرار داده است . نخستين شاعر انورى است و آخرين نفر يوسف لكهنوى .\r\nمؤلف تراجم متاخرين را بتفصيل بيشتر مذكور داشته و در ضمن بيان احوال شعرا از مآخذ خود نام برده است .\r\nمنابع وى عبارتست از : تذكرة المعاصرين ، مرآة الصفا ، يد بيضا ، نتايج - الافكار ، تاريخ فرشته ، نفحات الانس ، سلّم السّماوات ، تذكرهء ناظم ، خزانهء عامره ، مجمع النفائس ، مردم ديده ، سرو آزاد ، سلافة العصر ، آتشكده ، عقد ثريا ، بهارستان ، رياض الشعراء ، نفائس المآثر ، منتخب التواريخ ، مرآة الخيال ، پادشاهنامهء عبد الحميد لاهورى ، صبح صادق ، مجمع الشعراى قاطعى ، مجمع الفضلاى بقائى ، قند پارسى نسّاخ ، و از عرفات العاشقين كه مأخذ عمدهء او بوده نام نبرده است .\r\n\r\n","description":"","footnote":"","page_name":" 751 ","page_number":771},
  {"content":"\r\n\r\nوى با اين همه منابع مرتكب اشتباهات عجيب شده است ، از جمله اينكه بابا افضل كاشى را از مقربان درگاه سلطان محمود غزنوى دانسته است ( ص 66 ) ، ملا بنائى هروى را دو جا نوشته و او را مداح سلطان احمد ميرزا و متوفى در 928 دانسته ( ص 78 و 86 ) و حال آنكه وى مداح سلطان حسين ميرزا و سلطان يعقوب آق‌قويونلو بوده و در قتل عام قصبهء قرشى بسال 918 بقتل رسيده است . خواجه آصفى قهستانى هروى را كه پدرش وزير سلطان ابو سعيد بوده ، آصفى شيرازى و وزير سلطان ابو سعيد نوشته و اشعارش را كه نزديك به دو هزار و پانصد بيت است چهارده‌هزار نوشته است ، ( ص 23 - 24 ) .\r\nغزل مخفى رشتى را كه بدين مطلع است :\r\n ز تاب عشق تو زانگونه دوش تن مىسوخت * كه هر نفس ز تف سينه پيرهن مىسوخت \r\nبنام بزمى كوز ثبت كرده و مىنويسد كه « حزين اين ابيات بنام او آورده » ( ص 87 ) و حال آنكه حزين در تذكرة المعاصرين كه خاص شعراى قرن دوازدهم است ، از بزمى كوزگرجى شيرازى متوفى در 1023 ذكرى نكرده است . حق اينست كه وى اين ترجمه را از عرفات باختصار نقل كرده و مأخذ خود را مذكور نداشته است ، و تقى الدّين اوحدى نخستين كسى است كه مرتكب چنين اشتباهى شده و همين غزل را در ذيل مخفى رشتى هم ذكر كرده است ، و مؤلف شمع انجمن كه آن منبع عظيم را در دست داشته ، مطلقا از عرفات و مؤلف آن نام نبرده است .\r\nخيالى بخارى را در حرف ( حا ) و حياتى ثبت كرده و نوشته است كه از هر سه حياتى تخلصان اشعرست ( ص 118 ) .\r\nميرزا سلمان حسابى نطنزى را ( سليمان اصفهانى ) نوشته و اين بيت مشهور شكيبى اصفهانى را بنام او آورده :\r\n شبهاى هجر را گذرانديم و زنده‌ايم * ما را به سخت‌جانى خود اين گمان نبود \r\n( ص 118 - 119 ) و همين بيت را بنام محمد رضاى شكيبى اصفهانى هم ثبت كرده است ( ص 219 ) .\r\n\r\n","description":"","footnote":"","page_name":" 752 ","page_number":772},
  {"content":"\r\n\r\nعتابى تكلو را بتكرار ذكر كرده است ( ص 292 و 302 ) .\r\nابو تراب بيگ جوشقانى را يك جا با تخلص خودش فرقتى ذكر كرده است و در جاى ديگر فرصتى ( ص 370 و 377 ) .\r\nقرارى گيلانى را نخست فرارى ثبت كرده و در حرف قاف همو را قرارى نوشته است ( ص 371 و 384 ) .\r\nگلخنى قمى را « گلخن » نوشته است ( ص 407 ) .\r\nرباعى معروف قتالى خوارزمى را بنام لطف اللّه نيشابورى ثبت كرده است :\r\n ديشب ز سر صدق و صفاى دل من * در ميكده آن روح‌فزاى دل من\r\nجامى به من آورد كه بستان و بنوش * گفتم نخورم ، گفت براى دل من \r\n( ص 409 )\r\nاشعار معين مسكين هروى را بنام خواجه معين الدّين سجزى چشتى كه هرگز شعرى به دو نسبت نداده‌اند ثبت كرده است ، ( ص 426 ) و اين غلطى است كه پيش از وى يك كتابفروش هندى كرده است .\r\nنجم الدّين دايه را در حرف ميم و « مجد الدّين » نوشته و وفاتش را هم بجاى سال 654 هجرى 954 ثبت كرده است ( ص 433 ) .\r\nمهرى هروى را كه معاصر شاهرخ بوده صاحبهء نورجهان بيگم زن جهانگير پادشاه نوشته است ( ص 449 ) .\r\nكاتب نسخهء مطبوعه نيز با مؤلف در غلطكارى اشتراك مساعى كرده و در دنبال نام نظام استرآبادى ترجمهء احوالى را كه نوشته است مربوط به ملك نصرة الدّين شاه كبود جامه است ( ص 451 ) .\r\nاعتراضات و انتقادات برين كتاب بسيارست كه اگر بخواهم همه را بنويسم سخن بدرازا خواهد كشيد و لذا مطلب را به اينجا ختم مىكنم ، مؤلف اين كتاب از\r\n\r\n","description":"","footnote":"","page_name":" 753 ","page_number":773},
  {"content":"\r\n\r\nفرط اعتقاد و ارادت بعرب چنان كه در مقدمهء كتاب هم اين احساس و اخلاص خود را به زبان قلم جارى كرده است ، در ترجمهء حكيم ابو القاسم فردوسى طوسى مىنويسد كه :\r\n« زبان گبران را خوب‌تر مىشناخت و بمدح مجوسيان چنان كه بايد پرداخت » .\r\n( ص 357 )\r\nبارى اين كتاب مستطاب از كتب رايجست و بسال 1292 ه ق در رئيس المطابع شاه‌جهانى با خط نستعليق و كاغذ زرد كاهى در 584 صفحه بطبع سنگى رسيده است .\r\nترجمهء مؤلف نيز از ص 474 تا 486 مندرجست ، اجمالا اينكه نام اصلى وى محمد صديق بن حسن بن على حسينى بخارى قنوجى است و نسبش منتهى به امام زين - العابدين عليه السلام مىشود . بسال 1248 در قنوج از سرزمين ميان دو آب گنگ و جمنا ولادت يافته علوم عربيه و ادبيه و منطق و حكمت و فقه و حديث و تفسير را نزد اساتيد نامدار روزگار خود تحصيل كرده و صاحب اجازت گرديده ، در داخلهء هند سفرها كرده و بهوپال را اقامتگاه خود قرار داده و هم در آنجا تأهل اختيار كرده و صاحب دو پسر و يك دختر گرديده ، پسر بزرگ او سيد نور الحسن خان صاحب تذكرهء نگارستان سخن است و پسر خرد وى سيد على حسن خان مؤلف تذكرهء صبح گلشن و ايشان سنى حنفى و در طريقهء نقشبندى هستند . صاحب عنوان بسال 1285 به زيارت حرمين شريفين نايل گشته و در بازگشت اميرالانشاى ملكهء شاهجهان رئيسه بهوپال شده و چيزى نگذشته كه بهمسرى وى انتخاب و بخطاب نواب والاجاه امير الملك سيد محمد صديق حسن خان بهادر بسال 1288 سرمايهء امتياز اندوخته است ، و در حين تأليف اين كتاب نيابت رياست بهوپال را داشته و چهل و چهار سال از سنين عمرش مىگذشته در تفسير و طب و فقه و حديث تأليفاتى بتازى و پارسى دارد كه همه در زمان حياتش در بهوپال بطبع رسيده ، همسر وى نيز از زنان نامدار هند و شاعره و فاضله است و كتاب تاج الاقبال در تاريخ بهوپال از تأليفات اوست . سيد محمد صديق حسن خان در شعر نواب تخلص مىكند و اين اشعار از آثار اوست :\r\n\r\n","description":"","footnote":"","page_name":" 754 ","page_number":774},
  {"content":"\r\n\r\n گويند كه دلدار برد درد سر ما * باور نكنم تا كه نيايد ببر ما\r\nآتشكدهء عشق بتانست دل من * پرهيز كه برقى نجهد از شرر ما\r\nمن محو تجلى سراپاى نگارم * آيينه نياريد بپيش نظر ما \r\n* * *\r\n بوصلى زنده گردان كشتهء شبهاى هجران را * امير الملك والاجاه صدّيق الحسن خان را ؟ ! \r\n* * *\r\n دلبر من كه همه خوبى عالم دارد * اين‌قدر هست كه آيين وفا كم دارد\r\nكاش جانى ز سر نو به من مرده دهد * نازنينى كه دم عيسى مريم دارد \r\n* * *\r\n تا صبح مرا ديده به راه قدمت بود * از حال شب هجر من زار چه پرسى \r\n* * *\r\n خواهم كه شوم باد و ز گل بوى تو دزدم * گلچين شوم از سنبل تر موى تو دزدم \r\nوفاتش بسال 1307 هجرى واقع شده است ، رك : تذكرهء علماى هند ، ص 94 - 95 » .\r\n\r\n","description":"","footnote":"","page_name":" 755 ","page_number":775},
  {"content":"\r\n\r\n\r\nشمع محفل سخن تأليف سيد عبد اللّطيف حسينى در 1279 ه ق\r\nيادداشتهاييست از شعراى ايرانى و هندى و در مدارس بسال 1279 چاپ شده است .\r\nمؤلف اعتقادنامهء جامى را هم بشعر اردو ترجمه كرده و در مدراس در 1272 ه ق بطبع رسانيده است .\r\n« استورى ، 1 : 905 »\r\n\r\n[ ص 
  ]\r\n\r\nصبح گلشن تأليف سيد على حسن خان بهوپالى متخلص به سليم در 1295 ه ق\r\nتذكرهء عموميست شامل تراجم 2024 نفر از شعراى قديم و جديد به ترتيب الفبا از آثار بخارى تا مولوى محمد يوسفعلى گوپاموى كه در غرّهء ذيقعدهء 1294 تأليف آن شروع شده و در آخر جمادى الاولى 1295 ه ق پايان پذيرفته است .\r\nوى سبب تأليف را چنين مذكور داشته است كه پس از آنكه پدرش سيد محمد صديق حسن خان تذكرهء شمع انجمن را تأليف كرد ، گروهى كه نامشان در آن تذكره نيامده بود ، دلتنگ شده بودند و با آنكه برادر بزرگش سيد نور الحسن خان بتدارك آن تذكرهء نگارستان سخن را نگاشت ، بازهم بودند كسانى كه ذكرشان در هيچيك از آن دو تذكره نيامده بود ، ازين‌رو وى بتأليف صبح گلشن پرداخت و گريبان پدر و برادر را از دست معترض رها ساخت ، و بعد مىنويسد كه : « چون هنوز مرا از عمر گرامى مرحلهء سال دوازدهم فراپيش است . . . خضر اين وادى و ساقى اين نادى مولوى\r\n\r\n","description":"","footnote":"","page_name":" 756 ","page_number":776},
  {"content":"\r\n\r\nسيد محمد يوسف على صاحب كارپرداز آستانهء عليهء وليعهد رياست را از جا برانگيختم ، و بدستيارى امداد جناب موصوف ، رنگ تلاش و تحقيق ريختم ، تذكره‌هاى جديد چون آفتاب عالمتاب قاضى محمدصادق خان اختر و نشتر عشق حسينقلى خان عاشقى عظيم‌آبادى و ديگر نامه‌هاى شاذ و فاز كه نزد مولوى صاحب بودند ، درى از تحقيق حال گشودند ، و طريقهء انتخاب نمودند » ( ص 3 ) .\r\nبديهى است كه اين عبارات و كلمات را آن كودك دوازده‌ساله نمىتوانسته است بخواند ، تا چه رسد كه تأليف چنين كتابى را به خود بندد ، و پر واضحست كه اين تأليف از آغاز تا انجام ، كار همان سيد محمد يوسفعلى سابق‌الذكرست . و بايد دانست كه پدر اين طفل ، شوهر ملكهء شاهجهان رئيسهء بهوپال بوده ، و يوسفعلى مذكور كه كارپردازى آن دستگاه را داشته ، از راه خوش‌خدمتى كتابى براى فرزندش ساخته و پرداخته تا در سمت كارپردازى كار راه‌اندازى هم كرده باشد .\r\nاين يك هم مانند برادرش كه در چهارده‌سالگى تأليف نگارستان سخن را به خود بسته است ادعا كرده كه درين سن بسيارى از علوم را نزد استادان فن فراگرفته است كه البتّه بعيد مىنمايد .\r\nاين كتاب بسال 1295 در بهوپال در 646 صفحه بطبع سنگى رسيده است ، قطع وزيرى ، كاغذ كاهى ، خط نستعليق ، و مشحونست از اشتباهات و اغلاط تاريخى .\r\n\r\nصبح وطن تأليف محمد غوث خان بهادر جنگ متخلص به اعظم در 1257 ه ق\r\nمشتملست بر تراجم نود و يك نفر از شعراى كرناتك كه معاصر مؤلف بوده‌اند با ذكر يازده غزل از هريك . ترتيب تراجم الفباييست ، از اعظم ( مؤلف ) شروع مىشود و به ياد ( مولوى خواجه حميد الدّين ) پايان مىپذيرد .\r\n\r\n","description":"","footnote":"","page_name":" 757 ","page_number":777},
  {"content":"\r\n\r\nدر سبب تأليف گويد : « درين هنگام تذكرهء گلدستهء كرناتك رايق را به امعان نظر ملاحظه كردم ، احوال بعض سخن‌سنج را چون گل كاغذ بىبو يافتم ، يعنى بپاس قوميّت خلاف واقع بتحرير پرداخته و ذكر برخى از رهگذر ارتباط به طمطراق قلمى ساخته ، لهذا حقيقت حال هريك معنى طراز را با يازده غزل او بىارتكاب انتخاب بقيد قلم درآوردم ، و ديوان كسى كه همدست نشد اشعار او را از تذكرهء مذكور برداشتم ، و كسانى كه بعد انتقال رايق قدم بر جادهء فكر گذاشتند ، اسامى آنها نيز با چند غزل داخل ساخته موسوم به صبح وطن گردانيدم ، تا عيار سخنشان به نقادان اين فن هويدا گردد كه سره چيست و ناسره كيست . در صورت انتخاب اين معنى بظهور نمىپيوندد ، پس گوهر انصاف در صدف كف عزيزانست و بس » ( ص 3 ) .\r\nنظم و نثر اين كتاب مربوط بدورهء انحطاط شعر و ادب فارسى در هندوستان است .\r\nمع‌ذلك شعراى اين دوره در احياى شعر تلاشى و شور و شوقى داشته‌اند .\r\nتذكرهء صبح وطن باهتمام و تصحيح محمد حسين راقم كه خود يكى از صاحبان تراجم است ، و به خط نسخ و نستعليق محمد غوث كاتب بسال 1292 ه ق برابر با 1842 م ، در مطبع كشن راج واقع در مدارس در 225 صفحه بقطع وزيرى و چاپ سنگى منتشر گرديده ، و در سال 1295 با همان مشخصات بطبع ثانى رسيده است « 1 » .\r\nبراى ترجمه و آثار مؤلف رجوع شود به ذيل گلزار اعظم كه تذكرهء ديگرى ازوست و ذكرش خواهد آمد .\r\n\r\n\r\n","description":"","footnote":"\r\n( 1 ) - دكتر نقوى پاكستانى در كتاب خود ( ص 551 ) مىنويسد كه صبح وطن فقط يك‌بار در 1258 در مدراس بطبع رسيده ولى مشخصات اين طبع را ذكر نكرده است ، و با آنكه يادداشت خود را از روى دو چاپى كه مذكور افتاد تنظيم نموده معلوم نيست كه چرا از ذكر دو چاپ مزبور چشم‌پوشيده و تاريخ و چاپ بىاصلى را پيش كشيده است .\r\n","page_name":" 758 ","page_number":778},
  {"content":"\r\n\r\n\r\nصحف ابراهيم تأليف على ابراهيم خليل خان متخلص به خليل در 1205 ه ق\r\nتذكرهء عموميست شامل تراجم سه‌هزار و دويست و هفتاد و هشت شاعر قديم و جديد به ترتيب حروف از شيخ ابو يزيد بسطامى تا ملّا يگانهء بلخى و مصدّرست بنام شاه عالم ثانى گوركانى ( 1173 - 1221 ه ق ) .\r\nآغاز : « صحف ابراهيم طبع سليم تلفظ به حمد و ثناى حضرت باريست عزّ اسمه كه معنىسرايان عيسى نفس را بمصداق . . . الخ » .\r\nدر سبب تأليف و چگونگى آن گويد : « . . . امّا بعد معترف بعجز طبع سقيم على ابراهيم بر راى رزين عنوان‌طرازان مجموعهء ادراك و شعور ، و ديباچه آرايان نسخهء تحقيق امور عرض مىدارد كه از اوان حصول امتياز پست و بلند گذرگاه ناروطين تا هنگام تسطير كه سفير عمر بادپيما سيّار مرحلهء ستين است ، اين احقر العباد بتعطيل و راحت و آسايش‌طلبى . . . اصلا خو نكرده و پيوسته با همهء افزونى مشغله ، اوقات فرصت را بمطالعهء تصانيف علما و عقلا و دواوين شعرا بسر آورده بمرور دهور آنچه از كلام فصحاى عصر و بلغاى دهر در نهايت دقت و امتياز بسلك انتخاب كشيده شده بود ، در حين عرض نسخ زياده بر صدهزار بيت بشمار آمد ، لا جرم جوهرى انديشه بنظارهء دريادريا گوهر لفظ آبدار ، و معدن معدن معنى ياقوت رنگين به صد آرزو خواستگارى نمود ، كه اين جوهر گرانبها از تفرقه بجمعيت رسد ، و بسلك تأليف كشيده شود .\r\nامّا بسبب كثرت مشاغل و هجوم ابناى نوع كه براى حل و عقد امور روى التفات به اين خيرخواه خلايق و نيك‌انديش مخالف و موافق مىكردند ، سالها گذشت كه سرانجام اين امر عظيم و مقدمهء جسيم ميسّر نگشت ، تا آنكه در عهد ظل سبحانى ، زيب‌افزاى اورنگ جهانبانى شاه عالم پادشاه خلد اللّه ملكه به آبيارى توفيق خالق بىچون و هبوب نسايم افضال فرمانرواى كن فيكون اين گلبن اميد بسرزمين بلدهء بنارس روى شكفتگى ديد ، . . . بر ضمير ارباب فطرت عالى و صدرنشينان محفل خردپژوهى و دانش‌سگالى\r\n\r\n","description":"","footnote":"","page_name":" 759 ","page_number":779},
  {"content":"\r\n\r\nمستور نماند كه اين خاكسار بىمقدار از جملهء اشعار مجتمعه چنانچه در صدر اشارت به آن رفت ، اولا مثنويات منتخبه را بالكلّيه از ديگر اصناف نظم مميز و متفرق ساخته ، ثانيا قدرى ابيات از منتخب عنه بر آنها افزوده ، تذكرهء ديگر كه مختص بضبط احوال شعراى صاحب مثنويست ، ترتيب داده است ، و خلاصة الكلامش نام نهاده .\r\nامّا درين مجموعه تخصيص قسمى از اقسام نظم نيست ، قصائد و غزل و قطعه و رباعى و ترجيع و تركيب و مخمس و مسدس و معما همه مسطور و بندرت و ضرورت ابيات مثنوى هم مذكورست ، از آنجا كه شرط اعظم در تأليف تذكرهء شعرا جمع كردن ابيات بليغ و فصيح و صراحت احوال معنىسنجان بروايت صحيحست ، بناء عليه تا وسع مقدور در تحقيق مولد و منشأ و مدفن و زمان ظهور و سال ارتحال و نمايش رتبهء كلام و اعلان قدر و منزلت هركدام ازين طايفهء [ نيك 
  ] فرجام ، مجوز تقصير و تساهل نگشته ، از كتب سير و اخبار و تذكره‌هاى متداوله استنباط اين مراتب نموده است ، و در مواقع اختلاف اقوال ، تدقيق و تنقيح در كار داشته ، قول معتبر را كه خرد خرده‌شناس به صحت و صواب آن طمأنينت پذيرفت ، اختيار كرده ، چه بهنگام تسويد اين اوراق ، هفتاد و دو جلد از مصنفات متقدمين و متوسطين و متأخرين كه شمردن نام آنها به طول مىانجامد ، مهيّا بود ، و به طرز و روش تذكره‌نويسان مقارن زمان خود ، كه شرح معايب مردم بيگانه را اگرچه مستحق استحقار و توهين نباشند ، گرم نفسى و ترزبانى و نمك تقرير مىشمارند ، و ستايش آشنايان و نزديكان كه بژاژخايى و هرزه درايى نشانه و در كج‌روشى و بدادايى يگانه بوده‌اند ، ورق‌ورق مىنگارند ، اين نحيف راه نرفته از اظهار و افشاى قبايح و ذمايم كسانى كه مرتكب ناپرهيزگارى بوده‌اند ، بفحواى آيهء كريمهء هذه تذكرة للمتقين اجتناب و اغماض اولى و انسب دانسته ، چه ظاهرست كه اين معنى از جملهء شرايط معرفت احوال نيست ، و اگر احيانا جايى ازين مقوله گزارش يافته باشد ، بىسببى نخواهد بود ، و نيز در ضبط احوال معاصرين كه جمعى از هندوستان و معدودى از بلاد ديگرند ، جانب‌انديشى روا نداشته ، سوانح ايشان بطريق راست‌گويان نيك‌انديش نه بطور سخن‌سازان مفترى نگاشته ، درين صورت\r\n\r\n","description":"","footnote":"","page_name":" 760 ","page_number":780},
  {"content":"\r\n\r\nاگر سرگذشت فردى از افراد ، باستخفاف و استكراه از خامهء بيان سر زده باشد ، اختراع و افترا نشمارند ، و همان را حجت صحت بدارند .\r\nبالجمله درين تذكره كه موسوم به صحف ابراهيم است ، ترتيب اسامى شعرا مبنى بر حروف تهجى است ، بىشايبه لاف‌وگزاف محفليست فيض‌آگين و بزميست دلنشين كه چندين [ هزار 
  ] كس از عرفاى كرامت آثار و سلاطين والاتبار و شعراى مشهور و قافيه‌سنجان غير معروف بمناسبت موزونى با يكديگر عهد موافقت بسته ، فارغ از تكلف تفاوت درجات ، و مجرد از امتياز صدر و نعال ، زانو به زانوى هم در آن نشسته‌اند .\r\nو چون طرز غزل ذوق‌انگيز دردمندان ، و نشاطبخش صافىمشربانست ، بنا بر آن ترجيح بلا مرجّح را منظور و ملحوظ نداشته ، غزليات مقدم بر قصايد آورده شد ، و نيز در تسويد اشعار رعايت ترتيب رديف احسن دانسته ، جميع اصناف را مردف نوشته ، و نيز جمعى را كه در تخلص مشاركت يا در اسم و لقب و كنيت مشابهت داشته‌اند ، پهلوى هم مذكور كرده ، تا اگر ناظران را مظنهء تكرار شخص واحد مشوش سازد ، همان لحظه رفع اشتباه شود ، و اين دو بيت كه معمار فكر به جهت تاريخ اختتام بنا نهاده ، بر روى جويندگان سال انجام در آگاهى گشاده است :\r\n ز تأييد نقاش هر زشت و زيبا * شد اين نقش نو در نكويى يگانه\r\nچو تاريخ اتمام جستم ز هاتف * بگفتا بگو « نفع‌بخش زمانه » - \r\n1205\r\nالتماس از هنرمندان معنىآفرين ، و دشوارپسندان خرده‌بين آنكه اگر سهوى و خطايى خار راه مطلب بينند ، دامن همت از آن برچينند . . . الخ » .\r\nمؤلف در ضمن تراجم مآخذ خود را مذكور داشته ، و از آن جمله است : انساب سمعانى ، معجم البلدان ، چهار مقاله ، تاريخ گزيده ، تذكرهء دولتشاه ، نفحات الانس ، مجالس النفائس ، تحفهء سامى ، هفت اقليم ، منتخب التواريخ بدائونى ، مجمع النفائس ، رياض الشعراء ، مجالس المؤمنين ، مجالس العشاق ، خلاصة الاشعار ، جواهر الاسرار ، عرفات العاشقين ، عالم‌آراى عباسى ، مجمع الشعراء ، مآثر رحيمى ، مرآت جهان‌نما ،\r\n\r\n","description":"","footnote":"","page_name":" 761 ","page_number":781},
  {"content":"\r\n\r\nكلمات الشعراء ، تذكرهء نصرآبادى ، تذكرة المعاصرين حزين ، تذكرهء منير لاهورى .\r\nو با اين همه بايد گفت كه در مورد شعراى سلف تا ربع اول قرن يازدهم هجرى از تذكرهء خلاصة الاشعار و عرفات بيش از ساير منابع استفاده كرده است .\r\nمؤلف در ذيل نام بسيارى از شعرا نوشته است كه احوالش معلوم نيست ، و در تراجم نسبة مفصل نيز بىدقتىهايى ازو سر زده است . با اين همه صحف ابراهيم از تذكره‌هاى خوب محسوبست و مزايايى دارد كه نمىتوان ناديده گرفت ، بخصوص قسمت معاصران را .\r\n\r\nنسخه :\r\nبرلين ، ش 663 ( اين نسخه فقط تراجم شعرا را دارد و منتخبات اشعار را فاقدست ، عكس آن نيز در كتابخانهء مركزى دانشگاه تهران بشمارهء 2976 و نسخهء ديگرى در كتابخانهء شخصى استاد دكتر ذبيح اللّه صفا رئيس دانشكدهء ادبيات موجودست ، و يادداشت بنده از روى همين نسخه تنظيم گرديده است ) . بانكىپور ، ج 8 ش 708 ( مجلد اول است و تا عرفى بيشتر ندارد ) . تهران ، كتابخانهء شخصى آقاى خنجى بازرگان ( اين نسخه در دو مجلد و ناقص‌الآخرست ، و مقدار زيادى از اوراق آن را موريانه مشبك ساخته و با كاغذ مومين پوشيده شده است ) .\r\nدر بعضى از صفحات اين نسخه نام شاعر و منتخبات اشعارش درج شده و جاى ترجمه سفيدست . اين نسخهء بتوسط آقاى اسدى كتابفروش از هندوستان به ايران آمده و نگارنده آن را ديده است ، قطعى بزرگ دارد و خطى درشت .\r\n\r\nنمونه‌يى از تراجم صحف ابراهيم :\r\n« امير حسين قدسى تخلص - خلف سيد محمد نجفى است كه از جملهء سادات نجف اشرف بوده ، امّا مير حسين مذكور از منقول و معقول بهرهء وافى داشت ، و در فهم دقايق شعر مسلّم امثال و اقران خود بوده ، گويند در بغداد بر سوداگر پسرى بغدادى - الاصل عاشق شد ، چون مطلوب وى بر خلاف عادت اهل سعادت زندگانى مىكرد ، لا جرم مير مذكور ملول شده از بغداد به مشهد مقدس رفت و در آن مكان شريف محبوب را بدعاى خير ياد مىنمود . بسى برنيامد كه آن سوداگر پسر به ترك اوضاع ناشايسته\r\n\r\n","description":"","footnote":"","page_name":" 762 ","page_number":782},
  {"content":"\r\n\r\nفايز گشته و از پدر رخصت گرفته بديدن سيد مذكور سمند عزيمت بجانب مشهد جلو ريز ساخت ، و دقيقه‌يى از دقايق صحبت و دوستى نامرعى نگذاشت ، و التماس مراجعت بجانب بغداد كرد ، القصه مير مذكور حسب استدعاى آن جوان در بغداد نزول نموده و نزد محمد خان شرف الدّين والى بغداد تقرّب بهم‌رسانيد ، و به ترتيب و احسان خان مشار اليه كامياب گرديد . آخر در فترت سليمان رومى از بغداد به حركت آمده بپايهء سرير شاه‌طهماسب ماضى صفوى شتافت ، و چندگاه جليس بزم خاص آن پادشاه بود ، چون محمد خان مذكور بحكومت هرات مقرر شد ، مير مشار اليه بهمراهى وى به سمت هرات نقل نمود ، و بعد از چندى در سنهء نهصد و پنجاه و يك هم در آن بلده وفات يافت ، ديوانش قريب دو هزار بيت باشد » .\r\nترجمهء مؤلف : در ذيل خلاصة الكلام گذشت .\r\n\r\nصدف تأليف دكتر داريوش صبور شاعر معاصر در 1335 ش\r\nشامل تراجم احوال و منتخبات آثار بيست و چهار نفر از شعراى معاصر است به ترتيب حروف تهجى كه از اميرى فيروزكوهى شروع شده و به ابو الحسن ورزى پايان مىپذيرد ، و ذكر مؤلف در خاتمه كتابست .\r\nشرح حال شعرا درين كتاب بتفصيل نگاشته شده و از هر شاعرى ده تا بيست قطعه شعر انتخاب گرديده است .\r\nصدف يا ساعتى با شاعر بسال 1335 شمسى در 25 + 560 صفحه بقطع وزيرى ، سربى ، بسرمايهء كتابفروشى ابن سينا ، طهران با عكس صاحبان تراجم بطبع رسيده و ده سال پس از چاپ اول دوباره چاپ شده است .\r\n\r\n","description":"","footnote":"","page_name":" 763 ","page_number":783},
  {"content":"\r\n\r\n\r\n[ ط 
  ]\r\n\r\nطبقات سخن تأليف غلام محيى الدّين عشق در 1222 ه ق\r\nنام اين تذكره مادهء تاريخ تأليف آن نيز هست و مشتملست بر دو طبقه ، طبقهء اول شعراى اردو ، طبقهء دوم شعراى فارسى هم‌زمان با شعراى طبقهء اول .\r\n\r\nنسخه :\r\nاشپرنگر ، ش 53 برلين ، ش 670 ( فقط طبقهء اول ) .\r\n« استورى ، 1 : 884 »\r\nشعراى اين تذكره عموما معاصر مؤلف هستند ، و فهرست شعراى طبقهء اول كه 196 نفرند در فهرست برلين ( ص 6 - 675 ) مذكورست .\r\nبراى اطلاع از احوال و آثار مؤلف رك : مجموعهء عشق يا چارچمن در همين كتاب .\r\n\r\nطبقات الشعراء تأليف بدر الدّين شامى در قرن 12 هجرى\r\nشامل احوال و آثار هزار و هفتاد و پنج نفر از شعراى هند و ايران كه بين قرن يازدهم و دوازدهم هجرى مىزيسته‌اند .\r\nنسخهء اين تذكره در كتابخانهء تاجيكستان شوروى محفوظ است ، و دوست دانشمند من آقاى پروفسور سيد حسن هندى از پتنه به من نوشته‌اند كه يكى از روزنامه‌هاى خبرى هند وجود اين تذكره را در كتابخانهء تاجيكستان از خبرهاى مسكو نقل كرده بود ، و بنده و ايشان هيچيك بيش ازين اطلاعى از آن نداريم ، و بنده حتّى مؤلف را هم نمىشناسم .\r\n\r\n","description":"","footnote":"","page_name":" 764 ","page_number":784},
  {"content":"\r\n\r\n\r\nطبقات المشايخ و الشعراء ؟\r\nتذكره‌ايست منظوم شامل تراجم شعرا و مشايخ عرفا كه برحسب قرون و طبقات بشعر فارسى گفته شده و نام سراينده و عصر و زمان او نامعلوم است .\r\n\r\nنسخه :\r\nتركيه ، كتابخانهء خواجه كمانكش ، شمارهء ( 400 ) در پانصد برگ .\r\n\r\n","description":"","footnote":"","page_name":" 765 ","page_number":785},
  {"content":"\r\n . \r\n\r\n","description":"","footnote":"","page_name":" 766 ","page_number":786}
  ]