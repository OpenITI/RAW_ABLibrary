[
  {"content":"\r\n\r\nالمباحث الأصولية\r\nمؤلف :\r\nسيد محمد جواد ذهني تهرانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nالمباحث الأصولية\r\nمؤلف : سيد محمد جواد ذهني تهرانى\r\nتعداد صفحه : 200 صفحهء وزيري\r\nتاريخ نشر : چاپ أول تابستان 1371\r\nحروفچينى : مؤسسهء خدماتى فرهنگى محدث\r\nليتوگرافى : حميد\r\nچاپخانه : مهر\r\nناشر : مؤلف\r\nتيراژ : 3000 نسخه\r\n- حقوق طبع محفوظ است -\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ پيشگفتار 
  ]\r\nشكر وثناء خالقي را مىنمائيم كه به ما لباس هستى بخشيد وقوّه انديشيدن عطاء فرمود وبه بهترين نعمت‌ها يعنى شرع ودين مفتخرمان نمود ، ديني كه پايه‌هاى فروعش بر أساس أصول قويمه استوار بوده واصولش متّخذ از مباني ومآخذه محكمه مىباشد .\r\nوبهترين تحيت‌ها وباارزش‌ترين درودها بر سرخيل رسل وهادي سبل يعنى وجود أقدس نبوي صلّى اللّه عليه وآله وسلّم وخليفه بلا فصل آن جناب وجود موفور السرور علوي سلام اللّه عليه وبر يكايك اختران برج ولايت وامامت يعنى أئمة احدى عشر سيّما امام منتظر وحجت ثاني عشر مولانا وصاحبنا عجّل اللّه تعالى فرجه الشريف وبر يگانه درّ يتيمه وتنها يادگار نبي أكرم صلّى اللّه عليه وآله امّ الائمّة النجباء والنقباء الصّديقة الطاهرة سلام اللّه عليها .\r\nامّا بعد : چنين گويد راقم اين سطور بنده ضعيف سيد محمّد جواد ذهني تهرانى كه مكانت علم أصول واهميّت آن بر أرباب بصيرت وصاحبان كمال وفضل پوشيده نبوده وهمگان به ارزش وموقعيّت اين علم شريف وفن لطيف وظريف واقف وآگاهند وأهل دانش مطّلعند كه أساس اجتهاد واستنباط مبتنى بر آنست . لذا از قديم الايّام در حوزه‌هاى علمي توجّه چشمگيرى به آن بوده وهمواره علماء ورهبران جوامع علمي به تدريس اين علم وتصنيف وتأليف كتبي در اين زمينه همّت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nگمارده ومىگمارند ونتيجة اين عنايت والتفات كتب ومسفورات مفصّل ومختصرى است از اين فن كه بالفعل در دسترس حضرات طالبين وطلّاب علوم قديمه مىباشد واين ناچيز نيز در سنوات گذشته بنا به درخواست جمعى از أهل فضل يك دوره از اين علم شريف را بطور فشرده ومختصر بعنوان تدريس شروع نموده وبحمد اللّه توفيق يار ما شد كه از ابتداء باب ألفاظ تا انتهاء باب اجتهاد وتقليد را بحث نموده وسپس آن را به صورت كتاب مختصرى موسوم به « المباحث الأصولية » درآورم .\r\nاين كتاب در عين ايجاز واختصار حاوي تمام أبحاث أصولي است وحتّى الامكان در آن سعى نمودم از طرح مباحث لا ينفع ونقض وابراماتى كه موجب طولانى شدن كلام وتشتّت أفكار است اجتناب نموده تا بدين وسيله شايد خدمتي ناچيز به مجامع علمي وحوزه‌هاى دانش نموده باشم واز خداوند متعال توفيق روزافزون قاطبه أهل فضل وكمال را مسئلت دارم .\r\nسيد محمد جواد ذهني تهرانى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ علم أصول 
  ]\r\nبسم اللّه الرحمن الرحيم در كتب مؤلّفين ومصنّفين اينعلم ابتداء بسه مطلب بشرح ذيل اشاره شده است :\r\nاوّل : تعريف علم أصول .\r\nدوّم : غرض از فراگرفتن علم أصول .\r\nسوم : موضوع علم أصول .\r\n\r\nتعريف علم أصول\r\nبراي أصول تعاريف بسيارى نموده‌اند كه بهترين آنها عبارتست از :\r\nأصول عبارتست از مجموع قواعدى كه در استنباط مسائل فرعى يا در وقت عمل بآنها بكار آيد .\r\n\r\nغرض از أصول\r\nغرض از فراگرفتن علم أصول تطبيق أصل بر فرع يا استناد بدليل در\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nموقع عمل ميباشد .\r\n\r\nموضوع علم أصول\r\nمشهور از علماء فرموده‌اند :\r\nموضوع علم أصول عبارتست از ادلّه أربعة يعنى : كتاب ، سنّت ، عقل واجماع .\r\n\r\n[ بخش أول : مباحث ألفاظ 
  ]\r\n\r\n( باب ألفاظ )\r\n\r\nبحث اوّل [ در بيان حقيقت ومجاز 
  ]\r\nبحث اوّل در بيان حقيقت ومجاز است :\r\nحقيقت : عبارتست از استعمال لفظ در معناى موضوع له .\r\nمجاز : عبارتست از استعمال لفظ در معناى غيرموضوع له با نصب قرينه بر اراده آن همچون : رأيت أسدا يرمى كه قيد « يرمى » قرينه است بر اراده معناى رجل شجاع از « أسد » .\r\n\r\nفرق بين حقيقت وموضوع له\r\nفرق بين حقيقت وموضوع له آنستكه :\r\nموضوع له أعم وحقيقت اخصّ از آنست زيرا حقيقت لفظي است كه در موضوع له استعمال شده باشد از اينرو معناى لفظ قبل از استعمال به « موضوع له » ناميده ميشود ولى بآن حقيقت نگويند .\r\n\r\nبحث دوّم علائم حقيقت ومجاز\r\nبراي حقيقت چهار علامت ذكر كرده‌اند كه در ذيل نقل ميشوند :\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n1 - تنصيص : يعنى تصريح أهل لغت .\r\n2 - اطرّاد : يعنى شيوع استعمال لفظ در معنى .\r\n3 - عدم صحّت سلب : يعنى نتوان معنائى را از لفظي سلب كرد .\r\n4 - تبادر : يعنى معنائى از لفظ بدون قرينه بذهن بيايد .\r\nوعلامت مجاز آنست كه هيچيك از اين أمور چهارگانه در آن نباشد .\r\n\r\nبحث سوّم فائده بحث از حقيقت ومجاز\r\nفائده اين بحث آنست كه ، اگر لفظي بدون قرينه در آيات واخبار وارد شد در صورتي كه معناى حقيقي ومجازى آن را بدانيم لازم است آن را بر معناى حقيقت حمل كنيم .\r\n\r\nتبصره\r\nاگر لفظي فقط يك معناى حقيقي ويك معناى مجازى داشت در صورتي كه قرينه بر عدم اراده معناى حقيقي در كلام باشد واضح است كه لفظ را بر همان معناى مجازى بايد حمل نمود ، واگر أحيانا مجازات متعدّد بودند قاعده اينستكه مجازى را كه از ساير مجازات بحقيقت نزديكتر است واصطلاحا « أقرب المجازات » مىنامند بر غير مقدّم كرده ولفظ را بايد بر آن حمل نمود ودر صورتيكه چنين مجازى بين معاني غيرحقيقى وجود نداشت تمام بأهم مساوى بوده وبدون قرينه خاصّى بر مراد متكلّم نميتوان لفظ را بر هيچيك از آنها حمل كرد از اينرو اگر كلام خالى از قرينه بود حكم آنستكه ، بايد توقّف نمود تا متكلّم قرينه‌اى بر اراده خصوص يكى از مجازات نصب كند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nبحث چهارم نوع قرينه در مجاز\r\nنوع قرينه در مجاز قرينه صارفه است ولى در مشترك لفظي قرينه معيّنه مىباشد . مقصود از قرينه صارفه آنستكه ، متكلّم لفظ يا امر ديگرى مىآورد وبدينوسيله مخاطب را از اراده معناى حقيقي منصرف مىكند ، مانند كلمه « يرمى » در « رأيت أسدا يرمى » .\r\nومراد از قرينه معيّنه آنستكه ، متكلّم براي تعيين يكى از معاني حقيقيّه لفظ مشترك نصب قرينه مينمايد ، همچون لفظ « جاريه » در « رأيت عينا جاريه » .\r\n\r\nبحث پنجم تعريف مشترك وتقسيم آن\r\nمشترك : آنستكه ، لفظ واحدى داراى معاني ومصاديق متعدّد باشد وآن بر دو قسم است : مشترك لفظي ومشترك معنوي .\r\nمشترك لفظي : عبارتست از لفظ واحدى كه در أوضاع متعدّد وعليحده آن را در مقابل معاني گوناگون وضع نموده باشند ، همچون لفظ عين نسبت به معاني متكثّر كه أهل لغت براي آن ثبت كرده‌اند .\r\nمشترك معنوي : عبارتست از لفظ واحدى كه براي معنايش مصاديق متعدّدى باشد ؛ همچون ، حيوان كه بين انسان وفرس وحمار وأسد وغير اينها مشترك است .\r\nبنابراين ، مشترك معنوي همان قدر جامع بين افراد را گويند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nبحث ششم حكم مشترك لفظي وقرينه آن\r\nحكم مشترك لفظي آنستكه ، لفظ در تمام معاني حقيقت بوده ونسبت لفظ به تمام آنها على السّويّه است ، از اينرو اگر متكلّم هركدام از معاني را بخصوصه بخواهد اراده كند بر أو لازم است كه نصب قرينه كند ودر غير اينصورت وظيفة مخاطب توقّف مىباشد .\r\nوقبلا گفتيم قرينه در باب مشترك اصطلاحا به قرينه معيّنه ناميده ميشود ؛ زيرا ، تعيين هريك از معاني در مقام اراده محتاج بقرينه ميباشد .\r\n\r\nبحث هفتم حقيقت شرعيّه ومتشرّعه\r\nحقيقت شرعيّه آنستكه ، لفظي از ألفاظ مستعمل در لسان شارع همچون ، صوم ، صلاة وحجّ ثابت شود كه در زمان وعصر خود شارع بدون قرينه در معاني شرعيه استعمال ميشده ولى حقيقت متشرّعه آن است كه اين امر ثابت نشده وفقط اجمالا بدانيم كه أهل شرع اين ألفاظ را در معاني غيرلغوى كه شرعي باشند بكار مىبرند .\r\nناگفته نماند كه ، مقصود از « شارع » صرفا وجود مقدّس پيامبر أكرم - صلى اللّه عليه وآله وسلّم ميباشد .\r\n\r\nنتيجة وثمره\r\nاگر لفظي در لسان شارع بدون قرينه وارد شد مثل اينكه روايتي باين مضمون وارد گشت : صلّوا عند رؤية الهلال اگر قائل به حقيقت شرعيّه باشيم ، لازم است « صلّوا » را بر نماز حمل كنيم واگر آنرا قبول نداشته باشيم بر معناى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nلغوى كه دعاء باشد محمول ميدانيم ، لذا بنابر اوّل نماز اوّل ماه مستحبّ وبنابر دوّم دعاى اوّل ماه خواندنش استحباب دارد .\r\n\r\n( باب وضع )\r\n\r\nبحث اوّل در تقسيم وضع\r\nوضع بر دو قسم است : وضع تعييني ووضع تعيّنى .\r\nوضع تعييني : عبارتست از اختصاص دادن لفظي را به معنائى كه وقتي لفظ را القاء كنند معنا بدون قرينه فهميده شود .\r\nدر اينقسم از وضع نياز بواضع خاصّى است ، همچون وضع كلّيه اعلام .\r\nوضع تعيّنى : آنستكه ، لفظ بواسطة قرائن بطور مكرّر در معنائى استعمال شود وسپس كثرت استعمال سبب شود معناى مستعمل فيه شاخص شده بطور كه لفظ را وقتي اطلاق كنند بدون قرينه معناى منظور فهميده شود .\r\nدر اينقسم از وضع ، واضع خاصّى وجود ندارد .\r\n\r\nبحث دوّم انحاء وضع\r\nوضع بر چهار نحو است :\r\n1 - وضع عام وموضوع له عام ، مانند : أسماء أجناس .\r\n2 - وضع عام وموضوع له خاصّ ، مثل : مضمرات وأسماء إشارات .\r\n3 - وضع خاصّ وموضوع له خاصّ ، همچون : وضع اعلام .\r\n4 - وضع خاصّ وموضوع له عام ، كه اين نحو از وضع مورد نزاع است :\r\nبرخى از بزرگان مانند : مرحوم حاج ميرزا حبيب اللّه رشتى در كتاب بدايع تصوّر آنرا ممكن ، ولى اثباتش را واقع ندانسته ؛ يعنى ، براي آن مثالي در\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nخارج نميداند وبعضي ديگر همچون : محقّق خراساني در كتاب كفاية الأصول تصوّرش را نيز محال وغيرممكن دانسته‌اند .\r\n\r\nبحث سوّم واضع كيست ؟\r\nاز شرح مختصرى كه داده شد وبيانى كه در وضع تعييني وتعيّنى نموديم ، حال واضع هم دانسته شد ، ولى معذلك برخى أساسا وبطور كلّى وجود واضع را نفى وبعضي آنرا بنحو مطلق ثابت دانسته‌اند .\r\nبنظر ما هيچكدام از ايندو بصواب نرفته بلكه حق در مطلب آنستكه ، بايد تفصيل داد وگفت :\r\nدر وضع تعييني ، واضع شخصي خاصّ است ولو ما آنرا نشناسيم ، ولى در وضع تعيّنى واضع معيّنى ندارد واستفاده معنا از لفظ مستند به تخصيص شخص خاصّى نيست ؛ بلكه ، معلول كثرت استعمال وانس معنا بلفظ ميباشد .\r\n\r\nبحث چهارم صحيح وأعم\r\nاز اين بحث در دو باب حضرات صحبت نموده‌اند :\r\n1 - باب عبادات .\r\n2 - باب معاملات .\r\n\r\nباب عبادات\r\nدر وضع أسامي عبادات بين اصوليّون دو قول ميباشد :\r\nبعضي ألفاظ عبادات را براي خصوص عبادات صحيح موضوع ميدانند وگروهى براي أعم از صحيح وفاسد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nادلّه صحيحىها\r\nقائلين بوضع ألفاظ براي خصوص صحيح بچهار دليل متمسّك شده‌اند :\r\n1 - تبادر ، يعنى وقتي ألفاظ عبادات همچون : صلاة ، صوم وأمثال ايندو اطلاق ميشوند ، صرفا عبادات صحيح بنظر آمده ومعاني صحيح اين ألفاظ به ذهن خطور مىكند .\r\n2 - صحّت سلب از فاسد ، يعنى به نمازى كه شرعا فاسد است ميتوان گفت كه نماز نيست .\r\n3 - دلالت اخبار بر اينكه ألفاظ مزبور تنها براي صحيح مىباشند ؛ مانند ، خبر : الصّلوة عمود الّدين ( نماز ستون دين است ) وحديث الصّوم جنّة من النّار ( روزه سپرى است از آتش دوزخ ) .\r\nچه آنكه بديهي است صلاة فاسد عمود دين نبوده وصوم باطل سپر از آتش دوزخ نميباشد .\r\n4 - بناء واضعين آنستكه ، ألفاظ را براي معاني صحيح قرار ميدهند وچون شارع نيز يكى از واضعين أهل محاوره وطريقش جدا از أبناء عرف نيست از اينرو ألفاظ مستعمل در شرع نيز براي خصوص صحيح قرار داده شده‌اند .\r\n\r\nادلّه اعمىها\r\nگروهى دوّم كه ألفاظ را براي أعم از صحيح وفاسد موضوع ميدانند نيز به چهار دليل بشرح زير استدلال نموده‌اند :\r\n1 - تبادر ، يعنى ألفاظ عبادات وقتي گفته ميشوند معنائى كه هم با صحيح سازش دارد وهم با فاسد بذهن خطور مىكند .\r\n2 - عدم صحّت سلب از فاسد .\r\n3 - صحّت تقسيم ، يعنى ميتوان گفت :\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nصلاة بر دو قسم است : صحيح وفاسد .\r\nواز باب اينكه مقسم در اقسام جاريست بايد بتوان بهردو اطلاق صلاة نمود واين اطلاق قطعا بنحو حقيقت است نه مجاز .\r\n4 - دلالت اخبار از جمله حديث : دعى الصّلوة ايّام أقرائك ( نماز را در ايّام ناپاكى واگذار ) .\r\nدر اين حديث خطاب به زن حائض است ، پس بنماز فاسد زمان حيض اطلاق صلاة شده است .\r\nاز نظر ما حقّ با صحيحىها است ؛ چون ، ادلّه اعمىها مخدوش وقابل مناقشه مىباشند .\r\nامّا تبادر :\r\nمقصود ايشان از تبادر يا تبادر شخصي است ويا نوعي :\r\nاگر منظور ايشان تبادر شخصي است بايد گفت اين تبادر صرفا در حقّ خود شخص حجّت بوده وبراي ديگران هيچ سندى نميباشد واگر مقصودشان تبادر نوعي باشد ، نوع مردم از ألفاظ عبادات معناى صحيح آنها به ذهنشان خطور مىكند نه أعم از صحيح وفاسد .\r\nامّا عدم صحّت سلب :\r\nبايد گفت مشهود ووجداني است كه در حقّ صلاة وصوم فاسد ميتوان گفت كه اينها صلاة وصوم نيستند وشاهد ما حكم وقضاوت عرفى است .\r\nامّا صحّت تقسيم :\r\nاگرچه اين تقسيم صحيح است ولازم است كه مقسم در اقسام جارى باشد امّا لازم نيست كه مقسم بمعناى حقيقي خود در اقسام جريان داشته باشد ، بلكه ميتوان آنرا باعم از معناى حقيقي ومجازى در آنها جارى نمود .\r\nامّا دلالت اخبار :\r\nجواب اينستكه ، اطلاق صلاة در روايت مذكور وامثالش بنحو مجازى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاست چون استعمال أعم از حقيقت است .\r\n\r\nباب معاملات\r\nاگر مقصود از معاملات مسبّبات باشد مثل نقل وانتقال در بيع ، كه از ايجاب وقبول مسبّب ميباشند ، قطعا أسماء براي خصوص صحيح وضع شده‌اند وأساسا نزاع صحيحي وأعمى در اين فرض معقول نيست .\r\nامّا اگر أسباب يعنى ، ايجاب وقبول را بيع بدانيم ، نزاع مورد دارد ، ولى مختار ما همان رأى صحيحىها است ودليل همان است كه ذكر شد .\r\n\r\nنتيجة وثمره اختلاف\r\nبعضي گفته‌اند كه : ثمره آنستكه ، اگر در جزء وشرطي شكّ كرديم آيا معتبر بوده يا اعتباري ندارد اعمىها بوسيلهء اصالت الاطلاق اعتبار ايندو را نفى مىكنند ولى صحيحىها نميتوانند .\r\n\r\nبطلان ثمره مذكور\r\nاين ثمره صحيح نيست ، زيرا اطلاق كلام متكلّم يا در مقام بيان بوده يا چنين نيست . اگر در مقام بيان باشد ومعذلك نامى از جزء وشرط مشكوك نبرده باشد ، هم صحيحىها وهم اعمىها ، اطلاق آنرا مدرك قرار داده وباصالة الاطلاق متمسّك شده وبدين‌ترتيب اعتبار جزء وشرط محتمل را نفى مينمايند واگر چنين اطلاقى نداشته باشيم هيچيك از ايندو دسته نميتوانند جهت نفى اعتبار جزء وشرط باطلاق استدلال كنند .\r\nبلى ، در جائيكه ندانيم أهل عرف جزء وشرط را آيا معتبر دانسته يا باعتبار اين دو قائل نيستند ، اگر كلامي مطلق از شارع رسيد اعمّىها بكمك اصالة الاطلاق باطلاق كلام مزبور جهت نفى اعتبار مشكوك تمسّك كرده ولى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nصحيحىها نميتوانند چنين بنمايند .\r\n\r\nبحث پنجم استعمال لفظ در بيش از يك معنا\r\nاين بحث اختصاص دارد به مشترك لفظي ومقصود از آن اينستكه :\r\nلفظ مشترك كه بيش از يك معنا دارد آيا در يك استعمال مىتوان از آن معاني متعدّد را اراده نمود بنحوى كه هريك از دو معنا بطور مستقلّ وعليحده مقصود باشند يا چنين استعمالى ممكن نيست :\r\nدر اين مسئله دو قول مىباشد :\r\nمشهور از أرباب دانش بعدم آن قائل وبعضي به جوازش متمايل شده‌اند .\r\n\r\nدليل مشهور\r\nمهمترين دليلي كه ايشان اقامه نموده‌اند ، همان دليلي است كه مرحوم محقّق خراساني در « كفاية الأصول » آن را ذكر فرموده وحاصلش اينست :\r\nاستعمال لفظ در معنا از باب فناء لفظ در معنا است وبديهي وروشن است كه لفظ وقتي در معنائى فانى شد نسبت بمعانى ديگر موضوع باقي نمانده واستعمال نسبت به آن معاني مستحيل مىگردد .\r\nوبعبارت ديگر :\r\nمتكلّم وقتي لفظ را استعمال مىكند بوسيلة لفظ أصلا غير از معنا شئ ديگرى را ملاحظه نكرده ، حتّى گاهى از نفس لفظ نيز غفلت نموده وتمام همّ وغرضش القاء معنا ميباشد وپرواضح است كه در وقت ملاحظه معنائى از معاني باين كيفيّت كه ذكر شد ممكن نيست ، يكى ديگر از معاني مغاير با معناى ملحوظ را توسّط لفظ چنين بنگرد ، مگر آنكه لاحظ دو بين وباصطلاح أحول العين باشد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nپس مآل اين دليل باين استكه استعمال لفظ در دو معنا عقلا مستحيل است .\r\n\r\nنظر مؤلّف\r\nاز نظر ما اين دليل تمام نيست ، زيرا باب استعمال لفظ باب فناء آن در معنا نبوده بلكه از قبيل نصب علامت وانتقال از آن بمعنا مىباشد ؛ بنابراين ، چه اشكالى دارد كه شخص از يك علامت به دو امر ملتفت ومنتقل شود ، همانطورى كه برخى از أسباب شرعي معرّف براي چند معرّف هستند ، از اينرو بنظر ما استعمال لفظ در بيش از يك معنا عقلا مستحيل وغيرممكن نيست ، فقط عالم اثبات ووقوعش نياز به فحص دارد باينمعنا اگر در خارج بموردى برخورديم كه متكلّم وسخنورى لفظي را نسبت بمعانى عديده‌اى چنان استعمال نموده بود كه توانستيم بگوئيم از لفظ مزبور معاني مذكور را اراده نموده ملتزم ميشويم كه گوينده به چنين استعمالى دست زده است .\r\nودر اين بحث فرقى نيست بين آنكه از لفظ مشترك بيش از يك معناى حقيقي اراده شود يا آنكه از لفظ در يك استعمال معناى حقيقي ومجازيش اراده گردد ، چنانچه در اين گفته تفاوتى نيست بين آنكه لفظ مستعمل بصيغة مفرده بوده يا تثنيه ويا جمع باشد .\r\n\r\n( باب مشتق )\r\n\r\nبحث اوّل مقصود از مشتق\r\nمقصود از مشتق ، لفظي است كه داراى معناى وصفى باشد أعم از آنكه مشتق اصطلاحى همچون اسم فاعل ومفعول وصفت مشبّه ، اسم زمان ومكان باشد يا اصطلاحا بآن مشتق نگويند ، بلكه صرفا وقتي معناى وصفى از آن انتزاع\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشد داخل در بحث مىباشد ، همچون كلمات :\r\nزوج ، زوجه ، حرّ ، رقّ ، أب ، أخ ، وأشباه اين ألفاظ ؛ بنابراين ، مشتق به اصطلاح أدباء كه دايره‌اش بسيار وسيع ومعنايش بحدّى گسترده است كه شامل مصادر مزيد وافعال نيز مىگردد مقصود أهل أصول نميباشد .\r\n\r\nبحث دوّم معناى مشتق\r\nدر معناى مشتق بين أرباب دانش اختلاف است :\r\nبعضي آنرا مركّب دانسته وبرخى به بساطتش قائل شده‌اند .\r\nقائلين به تركيب مىگويند معناى « ضارب » عبارتست از ذات عرض له الضّرب وقائلين به بساطت مىگويند ، معناى آن همان شخص در خارج است كه در ذهن وصف ضاربيّت صفت أو مىباشد .\r\nبلى صدور فعل از شخص در خارج منشاء براي انتزاع صفت مزبور مىگردد ، ولى هيچيك از فعل وصفت در تقوّم وماهيّت ضارب دخالتى ندارند .\r\nاز نظر ما حق با قائلين به بساطت مىباشد ، چه آنكه پس از اطلاق كلّيّه ألفاظ مشتّقه صرفا يك معنا بيشتر به ذهن نمىآيد واتّصاف به صفات از قبيل قيود وأوصاف بوده ونميتوان آنها را اجزاء معنا دانست .\r\n\r\nبحث سوّم موضوع له در مشتقّ\r\nاختلاف است در اينكه مشتقّ حقيقت در خصوص ذاتي است كه متّصف به صفت باشد يا در أعم از آن حقيقت است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nمحلّ خلاف\r\nاستعمال مشتقّ به سه نحو صورت مىگيرد :\r\nالف : آنرا در خصوص ذاتي كه موصوف به وصف است استعمال مىكنند مثل آنكه از زيد كاتب در مقام اخبار مىگويند : جاء كاتب .\r\nب : آنرا در ذاتي كه آينده واجد وصف ميشود استعمال مىنمايند ، مثل آنكه به فرزند عالم مىگويند : جاء عالم باعتبار اينكه در استقبال عالم خواهد شد .\r\nج : آنرا در ذاتي كه قبلا داراى وصف بوده واكنون آن وصف از وى زائل شده است بكار مىبرند ، چنانچه بكسيكه قبلا نجّار يا بنّاء بوده واكنون از آن شغل اعراض كرده مىگويند : جاء نجّار يا قام بنّاء .\r\nاجماعى علماء است اگر مشتق بلحاظ ذاتي كه در آينده متلبّس به صفت مىگردد استعمال شود مجاز است لذا اطلاق مجتهد به زيد كه در آينده متلبّس به اجتهاد مىگردد مجازا است .\r\nونيز اتّفاقى است اگر مشتق را در ذاتي كه متلبّس به صفت بوده استعمال كنند وحال اتّصاف وتلبّس را در استعمال ملاحظه نمايند باز اين استعمال حقيقي است ، مثلا به زيدي كه فعلا مجتهد است بگوئيم ، زيد مجتهد است .\r\nپس معلوم شد محلّ خلاف موردى است كه زيد مثلا در گذشته وصفى را دارا بوده وسپس فاقد آن شده است حال همان وصف از دست داده را بر أو اطلاق كنيم مثلا ديروز ضارب بود وامروز باعتبار اينكه ديروز ضارب بوده بوى اطلاق ضارب بنمائيم ، البتّه اين اطلاق ممكنست به دو نحو صورت بگيرد :\r\nالف : آنكه باعتبار اتّصاف ديروزش اين وصف را بر وى اطلاق كنيم ، يعنى بگوئيم زيد ضارب ديروز آمد اين اطلاق حقيقي واز مورد كلام خارج است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nب : آنكه بگوئيم زيد ضارب آمد واگر بپرسند وى ديروز ضارب بود پس چرا امروز اطلاق ضارب بر أو نموديد ؟\r\nدر جواب بگوئيم : چون ديروز اين صفت را داشته همين مقدار كافى است در اطلاق ضارب بر أو .\r\nدر اينجا اختلاف است برخى آنرا حقيقت وگروهى استعمال را مجازى مىدانند وبعبارت ديگر :\r\nقائلين به وضع مشتق براي خصوص ذاتي كه موصوف بصفت باشد آنرا مجازى وآنهائيكه مشتق را در اعمّ از آن حقيقت مىدانند اطلاق را حقيقي مىدانند .\r\n\r\nثمره نزاع\r\nثمره اين بحث در مثل مثال ذيل ظاهر ميشود :\r\nمثلا در اوايت وارد است كه : يكره التّخلّى تحت الأشجار المثمرة اگر قائل بشويم مشتق در أعم از ذات متلبّس به وصف وضع شده تخلّى در زير درختانى كه ميوه‌دار هستند را مكروه دانسته اگرچه مثلا در فصل پائيز بوده وفعلا بىميوه باشند .\r\nولى اگر مشتق را در خصوص ذات متلبّس به وصف حقيقت بدانيم ، بايد ملتزم شويم كه كراهت صرفا در وقتي است كه درخت وصف مثمر بودن برايش فعلى باشد .\r\n\r\n( باب أوامر )\r\n\r\nبحث اوّل [ مادّه امر 
  ]\r\nبحث اوّل در مادّه امر يعنى « أ - م - ر » مىباشد .\r\nحقّ اينستكه اين كلمه بمعناى فرمودن است ، يعنى حقيقتا دلالت مىكند\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبر طلب ايجابي شخص عالي از دانى .\r\nودليل ما بر آن تبادر نزد أهل عرف ميباشد .\r\n\r\nبحث دوّم [ صيغه امر 
  ]\r\nبحث دوّم در صيغه امر ميباشد .\r\nمقصود از « صيغه » هيئتى است كه مواد چه مادّه « امر » وچه غير « امر » در آن تحقّق مىيابد ، مانند : اضرب ، انصر ، اعلم .\r\nاز نظر ما حقّ اينستكه صيغه امر دلالت بر ايجاب دارد وأحيانا غير اين معنا اگر از آن استفاده شد با كمك قرينه ميباشد .\r\n\r\nبحث سوّم [ شك در تعبدي وتوصلى بودن مأمور به 
  ]\r\nاگر صيغهء امر در روايتي يا آيه‌اى بطور مطلق وارد شد ودر اينكه مقصود امتثال آن با قصد قربت يا بدون آن مىباشد شكّ نموديم وبعبارت ديگر در قربى وعبادي بودن مأمور به يا توصّلى بودنش ترديد كرديم أرباب أصول فرموده‌اند :\r\nقاعده اين استكه ، قصد قربت لازمست ومأمور به بودن آن ثابت نميشود وجه اينكلام آنستكه ، هرگاه در مقام امتثال نسبت بقيد وشرط وجزئي شكّ نموده ودر اعتبار وعدم اعتبارش مردّد باشيم لازم است در آن بقاعده اشتغال متمسّك شده وآن را بياوريم چه آنكه اين مورد به اصطلاح از موارد شكّ در محصّل ميباشد .\r\n\r\nبحث چهارم [ أصل در امر ، واجب نفسي تعييني عيني است 
  ]\r\nاگر صيغه امر در كلامي مطلق آمد قاعده وأصل آنستكه ، آنرا بر واجب نفسي تعييني عيني حمل مىكنند ، زيرا در مقابل واجب نفسي ، واجب مقدّمى\r\nو \r\n","description":"","footnote":"","page_name":" 20 ","page_number":20},
  {"content":"\r\n\r\nدر قبال واجب تعييني واجب تخييري وعدل واجب عيني واجب كفائي مىباشد وهركدام از وجوب غيرى وتخييري وكفائي نياز به قرينه دارند ، لذا با وجود عدم قرينه اجبارا صيغه بر وجوب نفسي ، عيني ، تعييني حمل ميگردد .\r\n\r\nبحث پنجم [ مدلول امرى كه بدنبال حظر باشد 
  ]\r\nدر مدلول امرى كه بدنبال حظر يا توهّم آن مىآيد اختلاف است : از نظر ما حق اينستكه اين امر نه براي ايجاب است ونه براي استحباب ، بلكه مدلولش صرفا زوال حظر ومنع مىباشد .\r\n\r\nبحث ششم [ امر بر مره دلالت دارد يا بر تكرار 
  ]\r\nحقّ اينستكه امر نه بر مرّه دلالت دارد ونه بر تكرار ، زيرا هركدام از مرّه وتكرار امرى زائد بر ماهيّت معناى امر هستند وبديهي است تا قرينه بر زوائد معنا قائم نشود ، نميتوان لفظ را بر آن حمل نمود ، از اينرو معناى حقيقي امر همان طلب ايجاد فعل است بدون آنكه بر مرّه يا تكرار دلالت كند .\r\n\r\nبحث هفتم [ امر بر فور دلالت دارد يا بر تراخى 
  ]\r\nحقّ اينستكه امر نه بر فور دلالت دارد ونه بر تراخى ، چون هريك از ايندو از زوائد معناى امر محسوب ميشوند ودليل همان بيانى است كه در بحث پنجم راجع به مدلول امر گفتيم .\r\n\r\nبحث هشتم مبحث اجزاء\r\nدر اين مبحث صحبت از آنستكه ، آوردن مأمور به بر وجه صحيح ومطلوب آيا مقتضى اجزاء هست يا نيست :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاز آن در دو مقام صحبت ميشود ، وقبل از آنكه متعرّض ايندو بشويم ، تذكّر اين سه امر لازم است :\r\nالف : مقصود از « وجه » كه گفتيم مأمور به را بوجه صحيح بياورد آن صورت وطريقي است كه مأمور به بآن حال مطلوب شرعي باشد ، مانند اينكه عبادات را بقصد قربت بياورد ، پس وجه در اينجا أعم از كيفيّت ونيّت قربت مىباشد .\r\nب : منظور از اقتضاء ، علّيّت است ؛ يعنى ، در اين مبحث صحبت از اين استكه مأمور به را به كيفيّت وگونه‌اى بياورد كه علّت براي اجزاء بوده ودر نتيجة اعاده وقضاء لازم نداشته باشد .\r\nج : مراد از « اجزاء » معناى لغوى آن است ؛ يعنى ، كفايت نه بمعناى سقوط قضاء .\r\nپس از ذكر اين سه مقدّمه وارد در بحث مىگرديم :\r\n\r\nمقام اوّل\r\nآيا امتثال مأمور به بأمر واقعي يا بأمر اضطراري مقتضى اجزاء هست يا نيست ؟\r\n\r\nمثال اوّل\r\nمثلا كسيكه صاحب عذرى نيست ، وضوء گرفته وبا آن نماز واجب را خواند ، بدون آنكه در وضوئش خللى از حيث شرط يا جزء بوده باشد .\r\n\r\nمثال دوّم\r\nمانند شخصي كه قادر به گرفتن وضوء نيست يا وضوء گرفتن برايش شاقّ مىباشد ، اگر تيمّم نمود وآن را با تمام شرائط وخصوصيّاتش انجام داد ،\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكلام در اين استكه وضوء در مثال اوّل وتيمّم در مثال دوّم آيا كفايت مىكند ونيازى باعاده ايندو عمل نميباشد يا كافى نبوده وبار دوّم وضوء ويا أحيانا تيمّم لازم مىباشد ، حقّ از نظر ما اجزاء است بدليل عقل چه آنكه امتثال علّت كفايت است وبعد از علّت معلول حاصل ميشود وديگر مجالي براي امتثال دوّم وجود ندارد ، مگر در موردى كه امتثال علّت تامّه نبوده باشد كه آن از محلّ بحث خارج است .\r\n\r\nمقام دوّم\r\nآيا امتثال مأمور به بأمر ظاهري مقتضى اجزاء هست يا نيست ؟\r\n\r\nمثال مأمور به بأمر ظاهري\r\nمثلا شخصي باستناد قاعده طهارت با آبيكه در پاك بودنش شك داشت ، وضوء گرفت ونماز خواند با استصحاب بقاء طهارت لباس نماز خواند وپس از فراغ از نماز يقين كرد آب متنجّس بوده يا لباس پاك نبوده است حال كلام در اينستكه نماز خوانده‌شده آيا مجزى از نماز صحيح واقعي بوده يا مجزى نيست ، لذا در وقت اعاده‌اش ودر خارج وقت قضائش لازم مىباشد ؟\r\n\r\nتفصيل در مسئله اتيان بمأمور به بأمر ظاهري\r\nبعقيده ما حق اينستكه در اينمسئله بايد تفصيل داد وشرح آن چنين است :\r\nاگر امر ظاهري ، مأمور به ظاهري را بجاى واقع قرار داده باشد وبه عبارت ديگر مأمور به را تعميم داده ودو فرد براي آن جعل كند وباز بعبارت\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nروشن‌تر امر ظاهري نسبت به امر واقعي از حيث سعة وضيق مأمور به حاكم باشد در اينفرض قطعا انجام مأمور به ظاهري وعمل بر طبق امر ظاهري مجزى بوده لذا بعد از كشف خطاء اعاده يا قضاء واقع لازم نيست ، نظير قاعده طهارت وحلّيت يا استصحاب ايندو كه از مدرك حجّيّت آنها چنين استفاده ميشود كه در مورد شكّ بر ادلّه واقعيه حاكم هستند ؛ بنابراين ، اگر كسى با استصحاب طهارت لباس نماز خواند وپس از فراغت از نماز ملتفت شد يقينا لباسش متنجّس بوده است نمازش صحيح مىباشد وقضاء يا اعاده بر أو واجب نيست .\r\nواگر امر ظاهري نسبت به واقع حاكم نباشد بلكه اماره ومرآت نشان دهنده واقع فرض شده باشد ومكلّف باستناد بآن عمل را انجام داده وسپس بعد از اتمام عمل معلوم شد كه اماره بخلاف واقع بوده است ، در اينجا قضاء واعاده عمل لازم است ؛ بنابراين ، اگر شخصي نماز را بقول عادل با كيفيّت خاصّى خواند وبعد معلوم شد كه مخبر عادل اشتباه گفته بود مىبايد نماز را دوباره بخواند زيرا لسان اماره تعيين واقع مىباشد وبديهي است بعد از كشف خلاف چون عمل انجام‌شده مطابق با واقع نبوده وباصطلاح مأتى به غير از مأمور به بوده غرض آمر با آوردن فعل مزبور تأمين نشده وطلب همچنان به قوّه خود باقي مىباشد ، لاجرم مكلّف مىبايد جهت تحصيل غرض وسقوط امر باتيان مأمور به مبادرت كند .\r\n\r\nبحث نهم مبحث مقدّمه واجب\r\nپيش از آنكه به شرح وجوب يا عدم وجوب مقدّمه واجب بپردازيم ، ذكر سه نكته را به عنوان مقدّمه لازم ديديم كه ذيلا بيان مىنمائيم :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمقدّمهء اوّل [ اين بحث از مسائل أصولي است يا فقهى 
  ]\r\nاختلاف است در اينكه اين بحث از مسائل أصولي است يا فقهى : از نظر ما حق اينستكه از مسائل أصولي مىباشد ، زيرا در اين مبحث صحبت از تلازم وعدم تلازم بين وجوب واجب ووجوب مقدّمه‌اش مىباشد وپرواضح است ثمره ونتيجة چنين بحث ومسئله‌اى در طريق استنباط احكام فرعى ظاهر ميشود باين نحو كه اگر تلازم بين وجوبين ثابت گردد فقيه بمجرّد دست يافتن بر وجوب فعلى فتوى به وجوب مقدّمه‌اش خواهد داد ودر غير اينصورت نميتواند بوجوب مقدّمه فتوى دهد .\r\nبلى ، اگر در اينمسئله از نفس وجوب مقدّمه صحبت بميان آيد البتّه بايد آنرا در زمره مسائل فقهى قرار داد ، زيرا در فرض مزبور صحبت از حكم عمل مكلّف بوده كه از آن به مسئله فقهى وفرعى نام مىبرد .\r\n\r\nمقدّمه دوّم [ اقسام مقدمه 
  ]\r\nبراي مقدّمه تقسيماتى است :\r\n\r\n1 - مقدّمه داخلي ومقدّمه خارجي\r\nمقدّمه باعتبار لحاظش با ذو المقدّمه بر دو قسم است :\r\n1 - مقدّمه داخلي .\r\n2 - مقدّمه خارجي .\r\nمقصود از مقدّمه داخلي جزء واجب مىباشد ، همچون ركوع نسبت به نماز ومراد از مقدّمه خارجي شرط واجب مىباشد نظير طهارت نسبت به نماز .\r\nآنچه از مقدّمه در اينجا مورد نزاع است ، يعنى برخى بين وجوب آن ووجوب ذو المقدّمه‌اش بتلازم قائل شده وبعضي تلازم را منكرند قسم دوّم\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمىباشد امّا قسم اوّل يعنى جزء بايد بگوئيم :\r\nچون انضمام اجزاء بيكديگر همان تحقّق كلّ در خارج ميباشد لذا معنا ندارد كه بگوئيم بين وجوب اجزاء ووجوب كلّ تلازم است چه آنكه بين شئ وخودش بتلازم قائل شدن بىمعنا است .\r\n\r\n2 - مقدّمه عقلية ومقدّمه شرعيه ومقدّمه عاديّه\r\nمقدّمه باعتبار حكم حاكم بر مقدّميّتش بر سه قسم است :\r\n1 - مقدّمه عقلية .\r\n2 - مقدّمه شرعيه .\r\n3 - مقدّمه عاديه .\r\nمقدّمه عقلية : آنستكه ، عقل حكم كند به موقوف بودن ذو المقدّمه بر آن همچون علّت نسبت به معلول .\r\nمقدّمه شرعيّه : آنستكه ، شرع حكم كند به موقوف بودن ذو المقدّمه بر آن مانند : وضوء نسبت به نماز .\r\nمقدّمه عاديّه : آنستكه ، عرف حكم كند به موقوف بودن ذو المقدّمه بر آن نظير : قطع طريق نسبت به رسيدن به هدف ومقصد .\r\nناگفته نماند كه ، مقدّمه عاديّه وشرعيّه را مىتوان به مقدّمه عقليّه ارجاع داد ودر واقع جملگى را در تحت يك عنوان داخل كرد منتهى نام شرعي يا عادى باين اعتبار است كه مثال شرعي يا عادى است والّا حاكم به توقف در تمام عقل مىباشد ، مثلا اگر دانستيم كه شارع مقدّس صحّت نماز را مشروط به وضوء قرار داده عقل بعد از اطّلاع بر آن حكم مىكند كه وضوء در تحقّق نماز دخيل بوده ووجود نماز صحيح موقوف بآن است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\n3 - مقدّمه وجود ومقّدمه صحّت ومقدّمه وجوب ومقدّمه علم\r\nمقدّمه بلحاظ كيفيّت ونحوه توقّف ذو المقدّمه بر آن چهار قسم است :\r\n1 - مقدّمه وجود .\r\n2 - مقدّمه صحّت .\r\n3 - مقدّمه وجوب .\r\n4 - مقدّمه علم .\r\nمقدّمه وجود : آنستكه ، وجود ذو المقدّمه موقوف بر آن باشد ، مانند :\r\nطىّ طريق نسبت به رسيدن به مقصد يا نظير اجزاء نسبت به كلّ .\r\nمقدّمه صحّت : آنستكه ، صحّت ذو المقدّمه وابسته بآن باشد مانند :\r\nوضوء نسبت به نماز .\r\nمقدّمه وجوب : آنستكه ، وجوب ذو المقدّمه مرتبط بآن باشد مانند :\r\nاستطاعت نسبت به وجوب حجّ .\r\nمقدّمه علم : آنستكه ، علم به تحقّق ذو المقدّمه يا علم به امتثال ذو المقدّمه موقوف بآن باشد ، مانند :\r\nخواندن نماز به چهار جانب نسبت به نماز بطرف قبله .\r\nاز ميان اين چهار قسم تنها مقدّمه وجود محلّ نزاع است وآن سه مقدّمه ديگر داخل در حريم بحث نيستند :\r\nامّا خروج مقدّمه الوجوب از محلّ نزاع : جهتش اينستكه ، وقتي فرض نموديم مقدّمة الوجوب آنستكه ، پس از تحقّقش ذو المقدّمه واجب مىگردد ، ديگر معنا ندارد پس از واجب شدن ذو المقدّمه در وجوب مقدّمه بحث ونزاع كنيم ، زيرا قائل شدن بوجوب آن در اين هنگام بلحاظ تحصيل حاصل بودن مستحيل مىباشد ، از اينرو جائى براي اين بحث نيست كه بگوئيم :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآيا از وجوب ذو المقدّمه ، وجوبي بآن ترشّح نموده ( بنابر قول قائلين به تلازم ) يا وجوب بآن ترشّح نمىكند ( بنابر قول قائلين بعدم تلازم . )\r\nوامّا خروج مقدّمة العلم از محلّ نزاع : جهتش آنستكه ، اينقسم از مقدّمه به‌عنوان ارشاد واحتياط واجب مىباشد وبديهي است كه اين سنخ وجوب در ذو المقدّمه نيست تا بگوئيم وجوبش از وجوب ذو المقدّمه حاصل شده است . وامّا خروج مقدّمه صحّت از محلّ نزاع : جهت آن اينستكه ، اينقسم از مقدّمه در واقع مآل ومرجعش به همان مقدّمة الوجود است ، زيرا در مبحث مقدّمه واجب صحبت در اينستكه ، آيا مقدّمه چيزى كه شرعا واجب است وجوب دارد يا واجب نمىباشد وبديهي است واجب بايد صحيح باشد مضافا باينكه : مسمّا بمعناى كذا ( مثل مسمّى بمعناى صلاة ) مطلوب وواجب نيست تا مقدّمه‌اش مقدّمه صحّت باشد ، بلكه منظور ذو المقدّمه‌اى است كه در خارج وجود پيدا كند قهرا مقدّمه‌اش به مقدّمة الوجود برميگردد .\r\nبنابراين ، همانطورى كه قبلا گفتيم ، تنها مقدّمة الوجود محلّ نزاع است ، كه پس از وجوب ذو المقدّمه محلّ كلام است كه آيا واجب بوده يا واجب نيست .\r\n\r\n4 - مقدّمه مقارن ومقدّمه متقدّم ومقدّمه متأخّر\r\nمقدّمه از نظر زمان وجودش نسبت به ذو المقدّمه بر سه قسم است :\r\n1 - مقدّمه مقارن .\r\n2 - مقدّمه متقدّم .\r\n3 - مقدّمه متأخّر .\r\nمقدّمه متقدّم : آنستكه ، وجودش با تمام اجزاء قبل از ذو المقدّمه باشد ، مانند : وضوء نسبت به نماز .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمقدّمه مقارن : آنستكه ، همزمان با صورت گرفتن ذو المقدّمه تحقّق پيدا نموده باشد ، مانند : رو بقبله ايستادن نسبت به نماز .\r\nمقدّمه متأخّر : آنستكه ، در خارج بعد از تحقّق يافتن ذو المقدّمه حاصل شود ، مانند : غسل در شب نسبت به روزه زن مستحاضة .\r\n\r\nتبصره\r\nقاعده عقلي آنستكه ، تمام اجزاء مقدّمه بايد بر ذو المقدّمه متقدّم باشند واين معنا چون در مقدّمه متأخّر نقض شده است از اينرو ، بعضي در تحقّق چنين مقدّمه‌اى اشكال كرده‌اند وبراي جواب از اين اشكال ميتوان اينطور تقرير نمود :\r\nمقدّمه يا شرط تكليف بوده ويا شرط وضع مىباشد ويا أحيانا شرط مأموربه محسوب ميشود .\r\nمقصود از شرط تكليف آنستكه ، جعل تكليف از ناحية شارع وابسته بأمري باشد كه لحاظ آن امر در تشريع تكليف دخيل باشد أعم از آنكه آن امر در عالم خارج مقدّم آمده يا مقارن ويا متأخّر باشد ، پس در اينفرض قاعده عقلي نقض نميشود .\r\nوهمچنين است در شرط وضع يعنى ميگوئيم :\r\nمقصود از شرط وضع آنستكه ، انتزاع صحّت منوط بآن بوده وأساسا شرط در انتزاع وصف صحّت دخالت تامّ داشته باشد ، أعم از آنكه بر وجود آن امر كه واجد وصف صحّت است مقدّم بوده يا از آن مؤخّر آمده ويا با آن مقارن باشد .\r\nدر اينفرض نيز قاعده عقلي مورد نقض قرار نمىگيرد .\r\nومراد از شرط مأمور به آنستكه ، ارتباط آن با مأموربه بحدّى باشد كه از اضافه مأموربه بآن صفت حسن وكمال در مأموربه پيدا شده كه اين معنا سبب مطلوبيّتش باشد وپرواضح است كه در چنين امرى فرقى نيست بين اينكه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nوجودش قبل از مأموربه بوده ويا بعد از آن تحقّق يافته ويا بأهم مقارن باشند چه آنكه صفت حسن وكمال از قبل اضافه پيدا كردن مأموربه بآن حاصل ميشود ، يعنى امر مزبور طرف اضافه مىباشد ودر طرف بودن هيچ فرقى بين مقدّم ومؤخّر ومقارن نمىباشد .\r\nناگفته نماند كه هرسه مقدّمه محلّ نزاع ومعركه آراء مىباشند .\r\n\r\nمقدّمه سوّم تقسيم واجب\r\nبراي واجب ( ذو المقدّمه ) نيز تقسيماتى است :\r\n\r\n1 - واجب مطلق وواجب مشروط\r\nواجب باعتبار مشروط بودن وجوبش بمقدّمه يا عدم آن بر دو قسم است :\r\n1 - واجب مطلق .\r\n2 - واجب مشروط .\r\nواجب مطلق : عبارتست از واجبي كه وجوبش موقوف بر وجود مقدّمه نباشد ، مانند : نماز نسبت به طهارت كه وجوب نماز هيچ توقّفى به وجود طهارت ندارد .\r\nواجب مشروط : آنستكه ، وجوب آن وابسته بوجود مقدّمه باشد ، مانند :\r\nحجّ نسبت به استطاعت كه در صورتي حجّ واجب است كه استطاعت وجود پيدا كند .\r\n\r\n2 - واجب معلّق وواجب منجّز\r\nمرحوم صاحب فصول واجب منجّز را اينطور تعريف فرموده :\r\nواجب منجّز ، واجبي است كه حصول آن موقوف به أمور غير مقدور\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنباشد ، مانند : معرفت باحكام شرعي ، چه آنكه در تحقّق اين معرفت أمور غيرمقدور هيچ دخالتى ندارند .\r\nونيز در تعريف واجب معلّق فرموده :\r\nواجب معلّق واجبي است كه تحقّق وحصولش بامورى بوده كه در قدرت مكلّف نباشد همچون ، حجّ نسبت بايّام موسم چه آنكه حصول وتحقّق حجّ قطعا موقوف است به فرا رسيدن موسم وبديهي است كه اينمعنا در اختيار بشر نمىباشد .\r\n\r\nرأى مرحوم شيخ أعظم در واجب معلّق\r\nمرحوم شيخ أعظم واجب معلّق را كه از مخترعات صاحب فصول است را منكر بوده وميفرمايند :\r\nواجب معلّق به تفسيري كه صاحب فصول براي آن نموده همان واجب مشروط بوده وقسم عليحده‌اى نيست .\r\n\r\nمنشاء فرمايش شيخ أعظم عليه الرّحمه\r\nمؤلّف گويد :\r\nمنشاء فرموده شيخ أعظم آنستكه ، شرط وقيد بعقيده ايشان بمادّه رجوع مىكند نه هيئت ، بنابراين ، هم در واجب مشروط وهم در واجب معلّق وجوب كه مفاد هيئت است فعلى بوده ولى واجب كه مادّه بر آن دلالت دارد استقبالى ميباشد وبعبارت ديگر :\r\nحصول واجب در هردو ( واجب معلّق وواجب مشروط ) مشروط قرار داده شده است ودر آن فرقى نيست بين اينكه شرط تحقّق واجب در اختيار ما\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبوده يا از اختيار ما خارج باشد .\r\n\r\nتوضيح\r\nامر كه بر وجوب واجب دلالت دارد مركّب است از هيئت ومادّه مقصود از هيئت صيغه امر مىباشد ، همچون هيئت « افعل » .\r\nومراد از مادّه فعل وعملي است كه بواسطة صيغه امر واجب ميشود .\r\nمثلا اگر مولائى به بنده‌اش گفت :\r\nاسقني ماءا ( من را سيراب كن ) .\r\nعمل آب دادن مادة بوده كه از آن به « سقى » تعبير مىكنيم وصيغه « افعل » هيئت آن مىباشد .\r\nباتوجّه باين نكته مىگوئيم :\r\nگاهى در كلام قيد وشرط ذكر شده وزماني كلام مطلق وخالى از هرگونه قيدى مىباشد .\r\nمثال اطلاق كلام وخلّوش از هر قيدى همچون عبارت مذكور يعنى ، اسقني ماءا يا مانند :\r\nأقيموا الصلاة وآتو الزّكوة .\r\nومثال آوردن قيد در كلام همچون :\r\nحجّوا ان استطعتم يا مانند : صلّوا ان زالت الشمس .\r\nدر موردى كه كلام خالى از قيد وشرط باشد جائى براي گفتگو نيست ، امّا در صورت آوردن قيد وشرط : بين مرحوم شيخ أعظم وبرخى ديگر همچون مرحوم محقّق خراساني اختلافست :\r\nشيخ عليه الرّحمه ميفرمايند : قيد را بايد به مادة فعل رجوع داده وهيئت را منجّز وغيرقابل تقييد قرار داد ؛ يعنى ، قيد وشرط انجام فعل را مقيّد ومشروط مىكنند نه وجوب ولزوم را ، لذا در دو مثال مذكور بايد گفت : انجام حجّ\r\nو \r\n","description":"","footnote":"","page_name":" 32 ","page_number":32},
  {"content":"\r\n\r\nخواندن نماز موقوف ميشوند بر استطاعت وزوال شمس امّا وجوب اين دو فعل مطلق ومنجّز بوده وهيچ قيد وشرطي ندارند . وباصطلاح : وجوب فعلى است ولى واجب استقبالى مىباشد . وسرّ مقيّد بودن مادّه وارجاع قيد بآن اينستكه :\r\nشخص عامل وقتي التفات به چيزى پيدا كند يا آن چيز مطلوبش واقع شده يا مطلوبش نميباشد .\r\nدر صورت دوّم جائى براي بحث نبوده ودر فرض اوّل از دو حال خارج نميباشد :\r\nالف : آنكه بطور مطلق مطلوبش واقع ميشود بدون اينكه قيد وشرطي در آن دخيل باشد .\r\nب : آنكه مقيّد ومشروط به شرطي ودر فرض خاصّى مطلوبش قرار مىگيرد .\r\nدر فرض اوّل واجب را واجب منجّز گويند .\r\nودر فرض دوّم امر از دو حال خارج نيست :\r\n1 - قيد وشرط در اختيار مكلّف باشد ، مانند : ان استطعت فحجّ .\r\n2 - قيد وشرط در اختيار وى نباشد ، نظير : ان زالت الشمس فصلّ .\r\nدر صورت اوّل واجب را واجب مشروط خوانند ودر صورت دوّم واجب را واجب معلّق گويند .\r\nپس همانطوريكه بيان شد در هردو قسم از واجب ( وواجب مشروط وواجب معلّق ) قيد وشرط به مادّه راجع مىباشند نه به هيئت از اينرو وجوب قيد وشرطي ندارد بلكه بطور منجّز انشاء مىشود ، بنابراين ، بايد گفت :\r\nوجوب حجّ قبل از حصول استطاعت انشاء شده منتها شرط واجب هنوز در خارج تحقّق نيافته است ، چنانچه وجوب نماز ظهر پيش از ظهر انشاء وايجاد شده ولى قيد نماز وظرف آن‌كه وقت زوال است هنوز فرانرسيده .\r\nمؤلّف گويد :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبعقيده ما نيز مطلب چنين بوده ومادّه مقيّد است نه هيئت چه آنكه وجوب انشاء شده بوسيلة هيئت قابل تقييد وتعليق نمىباشد ، زيرا انشاء امرش دائر مدار بين وجود وعدم است ومعنا ندارد بفرضى بوده وبفرضى ديگر نباشد وهمانطوريكه مرحوم شيخ فرموده‌اند : ارجاع قيود وشروط به هيئت ممتنع ومستحيل مىباشد وأساسا با تعليق تنافى ندارد ، فلذا در انشاء عقود وايقاعات حضرات تعليق وشرط را مبطل قرار داده‌اند .\r\n\r\n3 - واجب نفسي وغيرنفسى\r\nواجب نفسي آنستكه ، ذاتا مطلوب باشد ، مانند : نماز .\r\nوواجب غيرنفسى آنستكه ، بملاحظة رسيدن به غير واجب شده است والّا خودش ذاتا مطلوب نيست ، لذا بآن واجب غيرى گويند ، مانند : تمام واجبات مقدّمى همچون : وضوء نسبت به نماز .\r\n\r\nتنبيه ( 1 )\r\nدر واجبات نفسي امتثال آنها موجب ثواب ومخالفتشان باعث عقاب است .\r\nبعبارت ديگر : أوامر در واجبات نفسي مولوى هستند ، ولى در واجبات غيرى ثواب وعقاب بر نفس آنها مترتب نيست ، زيرا أوامر در اين باب ارشادي مىباشند .\r\n\r\nتنبيه ( 2 )\r\nمقدّمه از حيث اطلاق واشتراط تابع ذو المقدّمه است ؛ يعنى ، همانطوريكه ذو المقدّمه وجوبش مقيّد به اراده مكلّف نيست وچه مكلّف اراده فعل آن را داشته باشد يا نداشته باشد ، واجب است مقدّمه نيز وجوبش بهمين\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنحو مىباشد وبعبارت ديگر :\r\nمقدّمه نه تنها در أصل وجوب تابع است ، بلكه در نحوه وجوب نيز تابع ذو المقدّمه ميباشد .\r\n\r\nتنبيه ( 3 )\r\nآيا در اتّصاف مقدّمه به وجوب شرط است كه آوردن آن بقصد توصل به ذو المقدّمه باشد يا بدون چنين قصدي آنرا بوجوب متّصف مينمايند ؟\r\nبايد بگوئيم :\r\nاگرچه برخى از بزرگان باين شرط قائل شده‌اند ، ولى بعقيده ما حقّ آنستكه ، اعتبار آن لازم نبوده ومقدّمه بدون چنين شرطي متّصف بوجوب ميشود ودليل ما بر اينمدّعا آنستكه :\r\nايصال به ذو المقدّمه ورسيدن بآن از فوائد مترتّب بر نفس وجود مقدّمه است از اينرو در تحقّق وصف وجوب براي مقدّمه نبايد دخالت داشته باشد .\r\n\r\n4 - واجب اصلى وتبعي\r\nواجب اصلى آنستكه ، در عالم واقع وثبوت قصد آمر ابتداء به آن تعلّق گرفته باشد ، مانند : نماز .\r\nواجب تبعي آنستكه ، وجوبش به تبع ودر طول وجوب غير باشد .\r\n\r\nتبصره\r\nممكنست توهّم شود ، واجب اصلى وتبعي ، همان واجب نفسي وغيرى مىباشند . ولى بايد بگوئيم : امر اينطور نيست ، زيرا واجب اصلى وتبعي أعم از نفسي وغيرى هستند ؛ يعنى ، بسا واجب اصلى بر دو قسم بوده :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n1 - نفسي .\r\n2 - غيرى .\r\nچنانچه واجب تبعي نيز دو فرد دارد :\r\n1 - نفسي .\r\n2 - غيرى .\r\nپس نسبت بين قسم چهارم وسوّم أعم وأخص مطلق مىباشد ، باين بيان كه ، قسم چهارم عام مطلق وقسم سوّم خاصّ مطلق مىباشد .\r\n\r\nمختار مؤلّف در مقدّمه واجب\r\nمؤلّف گويد :\r\nبعد از تمهيد اين مقدّمات ميگوئيم :\r\nحق اينستكه ، بين وجوب مقدّمه ووجوب ذو المقدّمه تلازم است ودر اينحكم هيچ فرقى بين مقدّمات سببي وغير آن نميباشد .\r\n\r\nدليل بر تلازم\r\nودليل ما بر تلازم بين ايندو وجوب آنستكه :\r\nوقتي امرى مطلوب شخص بود وفرض اين باشد كه حصول مطلوب موقوف بر أموري باشد كه تا آن أمور تحقّق نيابند ، مطلوب حاصل نميشود ؛ بديهي است اگر شخص امر بمطلوب نمود در واقع مقدّمات آن را نيز خواسته تا بدينوسيله مطلوبش در خارج تحقّق يابد ومقصود از تلازم همين معنا است .\r\n\r\nتتميم مبحث\r\nهمانطوريكه مقدّمه واجب ، واجب است ، مقدّمه مستحبّ نيز ، مستحبّ ميباشد ؛ ولى ، مقدّمه حرام ومكروه را نميتوان در اينحكم داخل كرده وبحرمت\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nوكراهتشان قائل شد ، زيرا مقدّمه در ايندو منحصر نبوده ، بلكه بسا حرام ومكروه بدون اينمقدّمات نيز تحقّق مىيابند ، چنانچه با فرض وجود اين مقدّمات ممكنست حرام ومكروه أصلا تحقّق نيابند وبديهي است چنين مقدّمه‌اى را نتوان در حكم ملازم با ذو المقدّمه‌اش قرار داد .\r\n\r\nبحث دهم مبحث ضدّ\r\nآيا امر بشئ متقضى نهى از ضدّ آن هست يا نه ؟\r\nقبل از ورود در بحث ذكر سه مقدّمه لازم است .\r\n\r\nمقدّمه اوّل [ مقصود از « اقتضاء » 
  ]\r\nمقصود از « اقتضاء » در اينجا معناى واسع آنستكه ، شامل عينيّت وجزئيّت ولزوم مىشود ، باينمعنا اگر گفتيم :\r\nامر بحركت مقتضى نهى از سكون است .\r\nجاى اين سؤال هست كه كسى بپرسد : امر بحركت آيا عين نهى از سكون است يا نهى از سكون جزء آن بحساب آمده يا لازمه‌اش ميباشد .\r\n\r\nمقدّمه دوّم [ دلالت امر بشئ بر نهى از ضدّ از باب دلالت تضمّن است 
  ]\r\nبعضي از اصوليّين دلالت امر بشئ بر نهى از ضدّ را از باب دلالت تضمّن دانسته‌اند ودليلشان اينستكه ، معناى امر مركّب از دو چيز است :\r\nالف : طلب شئ .\r\nب : نهى از ضدّ .\r\nبديهي است لفظي كه براي « كلّ » وضع شده ( لفظ امر كه براي طلب شيىء با نهى از ضدّ وضع گرديده ) اگر القاء شد واز آن جزئش ( نهى از ضد )\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاراده گردد ، اين دلالت ، دلالت تضمّنى خواهد بود . ولى حقّ از نظر ما اينستكه :\r\nمعناى امر بسيط بوده ودو جزئي كه ذكر شد از تحليلات عقل بوده نه از اجزاء خارجي وحقيقي فلذا جائى براي تحقّق دلالت تضمّنى باقي نميماند ، چه آنكه اين دلالت صرفا در معاني مركّبه حقيقيّه تحقّق مىيابد .\r\n\r\nمقدّمه سوّم [ ثمره نزاع ونتيجة اين بحث 
  ]\r\nثمره نزاع ونتيجة اين بحث آنستكه ، اگر امر بشئ را مقتضى از ضد بدانيم در جائيكه ضدّ از عبادات باشد مىبايد طبق اينقول فاسد شود واگر امر را مقتضى نهى از ضدّ ندانيم ، البتّه فاسد نيست اگرچه ، عبادت باشد ؛ مثلا ، در مثال معروف اگر شخص در وسعت وقت نماز ، وارد مسجد شد ومسجد را متنجّس يافت يقينا امر به ازاله نجاست بوى متوجّه است ومىدانيم كه خواندن نماز ضدّ ازاله مىباشد ، چه آنكه اگر بإزالة نجاست از مسجد بپردازد بايد نماز را ترك كند ، چنانچه اگر به نماز بايستد بطور قطع ومسلّم ازاله ترك ميشود .\r\nحال اگر فرض كرديم كه وى مأمور به ازاله نجاست است واينمعنا را هم پذيرفتيم كه امر بشئ بر نهى از ضدّ دلالت دارد ، بايد قبول كنيم نماز منهى بوده وچون نهى در عبادت موجب فساد است قهرا خواندن نماز باطل مىباشد .\r\nولى اگر دلالت مذكور را قبول نكرديم چون نماز منهى نبوده لاجرم فاسد نبوده بلكه چون صرفا واجبي را ترك نموده‌ايم ( ازاله نجاست ) مرتكب معصيت شده‌ايم .\r\nناگفته نماند كه : مرحوم شيخ بهائى اين ثمره را منكر شده وفرموده است :\r\nاگر مبناى قائلين بعدم دلالت را قبول كنيم باز نماز فاسد است ، زيرا اگرچه ، طبق اين رأى نماز منهى نيست ، ولى در فساد عبادات لازم نيست نهى بآنها تعلّق بگيرد ، بلكه بمقتضاى توقيفى بودن آنها عدم وجود امر نيز موجب\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nفساد آن ميشود ، پس در نماز مبتلاء بإزالة اگرچه نهى بآن تعلّق نگرفته ، ولى امر هم ندارد وهمين مقدار در فساد آن كفايت مىكند .\r\n\r\nتنبيه ( 1 )\r\nبرخى از اصوليّين فرموده‌اند :\r\nاگر امر بشئ را مقتضى نهى از ضدّ ندانيم در صورتيكه ضدّ عبادت باشد ميتوان آنرا به بيان ذيل تصحيح نمود وآن از طريق ترتّب است .\r\n\r\nشرح قانون ترتّب\r\nمقصود از ترتّب آنستكه ، مكلّف پس از مخالفت مأمور به كه در مرحله اوّل مطلوب بوده است ، بآوردن ضدّ كه در مرحله دوّم ودر طول مأمور به مطلوب واقع شده مبادرت ورزد ، لذا در مثال صلاة مبتلاء به ازاله اينطور تقرير مىكنيم :\r\nشارع مقدّس در ابتداء ازاله نجاست از مسجد مطلوبش بوده از اينرو در مقام انشاء تكليف فعلى فرموده است : أزل النّجاسة عن المسجد .\r\nسپس فرموده : وان خالفت هذا الامر وتركت الازاله فصلّ .\r\nيعنى : واگر با اين امر مخالفت نمودى وازاله را ترك كردى ، پس نماز بخوان ، در واقع ميتوان گفت كه : وجوب نماز مشروط است به مخالفت امر به ازاله .\r\nبنابراين ، وقتي مكلّف امر ازاله را مخالفت نمود ، چون نماز مأمور به واقع ميشود ، از اينرو اتيانش بداعي امر بوده وبدين‌ترتيب عبادت تصحيح ميشود .\r\nمؤلّف گويد :\r\nاز نظر ما اين قانون صحيح بوده ودر عرف بسيار چنين واقع ميشود ، لذا صلاة مبتلاء به ازاله را با قانون ترتب مأمور به قرار داده واتيانش را بداعي امر\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتصحيح مىكنيم .\r\n\r\nتنبيه ( 2 )\r\nاگر آمر بداند شرط تحقّق در مأمور به منتفى است ومعذلك بمكلّف امر باتيان آن بكند ، امرش صحيح نيست ، بلكه چنين تكليفي قبيح مىباشد ودليل بر آن اينستكه ، تكليف مزبور ، تكليف ما لا يطاق مىباشد .\r\n\r\nبحث يازدهم متعلّق أوامر\r\nاختلاف است در اينكه ، متعلّق أوامر ونواهى طبايع وكلّيات بوده يا افراد واشخاص ميباشند .\r\nمقصود از طبيعت در امر آنستكه ، مولى صرفا ايجاد آن شئ را خواسته بدون نظر بفرد خاصّ ومعيّنى چنانچه در نهى مراد از طبيعت مجرّد ترك وايجاد نكردن فردى از افراد مىباشد .\r\nحقّ اينستكه ، متعلّق تكاليف همان طبايع بوده نه افراد بدليل عرف وتبادر چه آنكه اگر فرد خاصّ ومعيّنى مطلوب باشد براي اراده خصوص آن نصب قرينه لازم وواجب است وچون بحسب فرض قرينه منتفى است ، كشف مىكنيم كه فرد مراد ومطلوب نمىباشد .\r\n\r\nبحث دوازدهم حكم امر بعد از نسخ وجوب\r\nاگر وجوب نسخ شود ، جاى طرح اين سؤال است كه بگوئيم :\r\nآيا حكم پس از نسخ چيست ؟\r\nودال بر آن حكم چه مىباشد ؟\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر پاسخ ايندو سؤال مىگوئيم :\r\nحقّ اينستكه ، نه دليل ناسخ ونه منسوخ ، هيچكدام بر حكم بعد از نسخ دلالت ندارند ، لذا براي تحصيل آن محتاج بقرينه هستيم ، لذا اگر بعد از فحص بقرينه‌اى كه حكم را معيّن كند دست يافتيم مطلوب حاصل شده ودر غير اينصورت لازم است بأصول عملّيه رجوع نمائيم .\r\n\r\nبحث سيزدهم واجب موقّت وواجب غيرموقّت\r\nاز نظر عقل بدون ترديد ، زمان در واجب دخيل است ، ولى از نظر شرع أنور محلّ صحبت وگفتگو است كه ، آيا زمان معتبر بوده يا معتبر نميباشد ؟\r\n\r\nتفصيل\r\nتفصيل اينمسئله آنستكه :\r\nگاهى شارع مقدّس زمان را در واجب دخيل قرار داده وزماني در آن زمان را اعتبار ننموده .\r\nدر صورت اوّل واجب را ، واجب موقّت خوانده ، همچون : نمازهاى پنجگانه يوميّه ودر صورت دوّم واجب را ، واجب غيرموقّت نامند ، نظير : نمازى كه بواسطة زلزله واجب ميشود .\r\n\r\nواجب مضيّق وواجب موسّع\r\nواجب موقّت بر دو قسم است :\r\n1 - واجب مضيّق .\r\n2 - واجب موسّع .\r\nواجب مضيّق : آنستكه ، زمان بمقدار فعل واجب باشد نظير ، صوم كه زمانش\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاز طلوع صبح تا غروب آفتاب بوده ودر اين زمان تمام فعل بايد واقع شود ، باينمعنا كه ، اوّل صوم با اوّل جزء زمان وآخر جزئش با آخر جزء آن منطبق مىگردد .\r\nواجب موسّع : آنستكه زمان بيش از فعل باشد ، مانند : نماز ظهرين ( ظهر وعصر ) كه وقت آن از زوال آفتاب تا غروب بوده در حاليكه ، انجام ظهرين بمراتب از اين ظرف كمتر مىباشد .\r\n\r\nتنبيه ( 1 )\r\nدر واجب موسّع ميتوان افراد متعدّدى را در طول زمان اتيان نمود ومكلّف هر فردى را كه بياورد امتثال فرمان آمر را نموده .\r\nوبعبارت ديگر :\r\nمكلّف درآوردن هركدام از اين افراد مخيّر است وحاكم به تخيير عقل بوده نه شرع همانطوريكه ، اگر طبيعتي مطلوب بود تخيير بين افرادش عقلي است نه شرعي .\r\nبنابراين ، بحكم عقل مكلّف هر فردى از نماز ظهرين را كه در فاصله بين زوال وغروب قرار دارد بياورد از عهده تكليف برآمده وامتثال حاصل مىباشد .\r\n\r\nتنبيه ( 2 )\r\nدر واجب موقّت بين اصوليّون اين اختلاف مىباشد كه :\r\nاگر مكلّف فعل را در وقت معيّن‌شده نياورد ، آيا اتيان بآن بعد از وقت لازمست يا لازم نيست ؟\r\nبعضي آنرا واجب دانسته وبرخى وجوبش را نفى نموده‌اند .\r\nحقّ اينستكه ، بگوئيم :\r\nاگر احراز كرده‌ايم كه شارع مقدّس دو مطلوب دارد :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n1 - أصل انجام فعل .\r\n2 - انجام آن در وقت .\r\nقاعدتا اگر فعل را در وقت نياورد چون أصل مطلوبيّت باقي است ، آوردن بعد از وقت واجب است .\r\nولى اگر تعدّد مطلوب را احراز نكرده باشيم ، بلكه اينطور بدست آورده‌ايم كه مطلوب يكى است يا در وحدت وتعدّد آن شكّ داشته باشيم در هردو صورت براي اتيان در غير وقت وجوبي نميباشد .\r\n\r\nبحث چهاردهم حكم امر به امر\r\nاگر مولى يكى از بنده‌گانش را مأمور ساخت كه به بنده‌گان ديگرش امر كند ، چنانچه حقتعالى به سفراء وانبيائش امر كرده كه ايشان به بنده‌گان امر نمايند ودر أصول از آن به « بحث امر به امر » ياد مىكنند ، حكم آن اينستكه :\r\nامر أنبياء بآن شئ در واقع همان امر خداوند است ، لذا هرچه در مدلول امر قائل شديم در اينجا نيز بايد بآن ملتزم باشيم .\r\n\r\nبحث پانزدهم حكم تكرار امر\r\nاگر بعد از آنكه مولى امر به شيئى نمود وقبل از آنكه بنده امتثال كند دوباره مولى بهمان مأمور به امر نمايد آيا بر بنده تكرار مأمور به لازم بوده وبروى دو امتثال واجب است يا يك امتثال كافى است ؟\r\nوبعبارت ديگر : امر دوّم تأسيسى است يا تأكيدى ؟\r\nحق اينستكه ، بايد امر دوّم را بر تأكيد حمل نمود نه بر تأسيس ، لذا يك امتثال كفايت مىكند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\n( باب نواهى )\r\nاز نواهى در دو مبحث گفتگو مىكنيم :\r\nمبحث اوّل : موضوع له نهى بحسب مادّه وصيغه .\r\nمبحث دوّم : دلالت نهى بر معاني از قبيل مرّه وتكرار .\r\n\r\nبحث اوّل موضوع له نهى بحسب مادّه\r\nحق اينستكه ، مادة « ن - ه ، ى » بر بازداشتن وصيغه نهى بر طلب ترك دلالت دارد .\r\nواينكه بعضي از اصوليّون فرموده‌اند : صيغه نهى دلالت بر كفّ از فعل مىكند كلام صحيحيى نيست بلكه معناى صيغه همان طلب ترك است ومادّه آن مجرّد انجام ندادن فعل مىباشد بدون اينكه معناى كفّ در عرف به ذهن تبادر كند .\r\n\r\nبحث دوّم دلالت نهى وعدم دلالت آن بر مرّه وتكرار\r\nاز نظر ما حق اينست كه نهى نه بر مرّه دلالت داشته ونه بر تكرار ، بلكه معناى حقيقي نهى ، چنانچه گفته شد طلب ترك است منتهى چون ترك بواسطة اعدام جميع افراد تحقّق مىيابد بناچار ، امتثال نهى به اينست كه ، تمام افراد منهى عنه ترك شوند ، چه افراد طولى وچه افراد ومصاديق عرضى .\r\nوبعبارت ديگر :\r\nدلالت نهى بر تكرار از باب دلالت التزامى است نه مطابقي .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nبحث سوّم مبحث اجتماع امر ونهى\r\nقبل از اينكه وارد اين بحث شويم ذكر چند مقدّمه را لازم ديدم :\r\n\r\nمقدّمه اوّل [ تبيين موضوع ومحلّ بحث 
  ]\r\nموضوع ومحلّ بحث شئ واحدى است كه داراى دو اعتبار بوده كه بيكى از آندو نهى وباعتبار ديگر مورد امر واقع شود .\r\n\r\nمقدّمه دوّم [ مقصود از « واحد » 
  ]\r\nمقصود از « واحد » امر وحداني است كه ، داراى دو جهت بوده كه بملاحظة يكى مناط امر يعنى ، محبوبيّت در آن وجود داشته وباعتبار ديگرى مناط نهى كه مبغوضيّت باشد در آن يافت ميشود ، مانند : مثال معروف ، يعنى :\r\nنماز در دار غصبى كه بلحاظ انطباق عنوان صلاة محبوب وبمناط تحقّق داشتن عنوان غصب بر آن مبغوض مىباشد .\r\n\r\nمقدّمه سوّم [ ايجاب وتحريم از دليل لفظي است يا از دليل غير لفظي 
  ]\r\nدر اين بحث فرقى نيست بين اينكه ايجاب وتحريم از دليل لفظي استفاده شده يا از دليل غير لفظي ، همچون اجماع ودليل عقل فهميده شوند .\r\n\r\nمقدّمه چهارم [ تمام اقسام ايجاب وتحريم در اين بحث داخلند 
  ]\r\nتمام اقسام ايجاب وتحريم در اين بحث داخلند ، أعم از اينكه واجب عيني يا تعييني ويا كفائي بوده ، مقدّمى يا ذاتي ونفسي ويا غير آن باشد ، زيرا ملاك ومناط بحث كه اجتماع محبوبيّت ومبغوضيّت باشد در تمام اينها وجود\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدارد ، لذا وجهي ندارد كه بحث را ببعضى از آنها اختصاص دهيم .\r\n\r\nمقدّمه پنجم [ لزوم بحث در دو باب علم كلام 
  ]\r\nدر علم كلام حضرات دو بابى را عنوان كرده‌اند كه با اين بحث ارتباط كامل دارد وآنها عبارتند از :\r\n1 - باب تكليف بالمحال .\r\n2 - باب التكليف المحال .\r\nمقصود از « تكليف بالمحال » آنستكه ، نفس تكليف استحاله‌اى نداشته باشد ولى متعلّق آن محال باشد ، مانند : امر به انقاذ دو غريق در وقت واحد .\r\nالبتّه چنين تكليفي از نظر علماء اماميّه صحيح نيست ، زيرا مستلزم تكليف ما لا يطاق مىباشد ، ولى اشاعره اينگونه از تكليف را تجويز كرده‌اند ، زيرا بعقيده ايشان حسن وقبح عقلي وجود ندارد .\r\nومراد از « التكليف المحال » آنستكه ، نفس تكليف از مكلّف مستحيل باشد ، مانند : تعلّق گرفتن ايجاب وتحريم بشئ واحد .\r\nچنين تكليفي هم از نظر اماميّه وهم بعقيده اشاعره باطل وممتنع است .\r\nبا توجّه باينمقدّمه مىگوئيم :\r\nاگر باب اجتماع امر ونهى از مصاديق تكليف بالمحال باشد قيد مندوحه كه قائلين باجتماع براي رفع محذور واشكال آورده‌اند ، نافع مىباشد ، چه آنكه با وجود چنين شرط وقيدى امتثال امكان‌پذير است ولى اگر اين باب را از افراد التكليف المحال دانستيم بدون ترديد قيد مزبور بىفائده است .\r\n\r\nتوضيح\r\nقائلين باجتماع امر ونهى گفته‌اند :\r\nمحلّ كلام امر واحدى است كه باعتباري مورد امر واز جهتي مورد نهى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nباشد ، مثل اينكه بين متعلّق امر ونهى عموم وخصوص من وجه باشد ، نظير « صلاة » و « غصب » كه هركدام باعتباري از ديگرى أعم مىباشد ، قهرا در مورد اجتماع يعنى ، نماز در ملك غصبى هم امر متوجّه بوده وهم نهى وچنانچه ملاحظه ميشود در اين مادة اجتماع قيد مندوحه وجود دارد يعنى ، باعتبار انطباق عنوان « صلاة » مأمور به وبلحاظ انطباق عنوان « غصب » منهى عنه مىباشد ، پس در نماز واقع در ملك غصبى چون مندوحه مىباشد امر ونهى با هم اجتماع كرده‌اند ، باينمعنا كه مكلّف اگر بآوردن چنين نمازى مبادرت كند هم نماز صحيح خوانده وهم مرتكب غصب شده است .\r\nبا توجّه باين توضيح مىگوئيم :\r\nاجتماع امر ونهى در مثال مذكور اگر از مصاديق التكليف المحال باشد بايد قائل بامتناع واستحاله‌اش شد زيرا تصحيح آن مستلزم آنستكه ، قبول كنيم ممكنست در نفس مولى نسبت به شئ واحدى اراده وكراهت يا حبّ وبغض جمع شود وبطلان واستحاله آن قابل انكار نيست وصرف مقيّد نمودن بحث را به قيد « مندوحه » موجب تصحيح آن نمىشود ، زيرا فائده اين قيد رفع محذور در مقام امتثال است نه مقام تكليف وتأسيس حكم .\r\nولى همانطوريكه قبلا گفتم اگر اجتماع امر ونهى از مصاديق تكليف بالمحال باشد البتّه بايد بپذيريم كه محال در موردى است كه مندوحه در بين نباشد وبا وجود آن اشكال مرتفع است ، زيرا در چنين فرضى امتثال امكان داشته وتكليف بالمحال زائل مىگردد .\r\n\r\nمقدّمه ششم [ وقوع نزاع بين قائلين بامتناع وبجواز اجتماع امر ونهى على المبنيين 
  ]\r\nچه متعلّق أوامر ونواهى را طبائع بدانيم كما اينكه محقّقين بآن معتقدند وچه افراد ومصاديق قرار دهيم همانطوريكه نظريّه برخى از اصوليّون مىباشد نزاع بين قائلين بجواز اجتماع امر ونهى وقائلين بامتناع در آن جارى است ، زيرا\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبا قيد مندوحه اگر اشكال مرتفع شود ونتيجتا قائل بجواز بشويم فرقى نمىكند بين اينكه متعلّق أوامر ونواهى طبايع بوده يا افراد ومشخّصات باشند واگر با اين قيد اشكال برطرف نشده واعتبارش نفعي نداشته باشد مىبايد به امتناع قائل شويم ، أعم از آنكه أوامر ونواهى متعلّقشان طبيعت بوده يا افراد واشخاص باشند .\r\n\r\nمقدّمه هفتم [ افتراق بين باب تعارض وتزاحم 
  ]\r\nبين باب تعارض وتزاحم فرق است وحاصل فرق آنستكه :\r\nمناط باب تعارض آنستكه ، در شئ واحد يا مصلحت بوده ويا مفسده ، ولى ملاك باب تزاحم آنستكه ، در شئ واحد هردو وجود داشته ، لذا امتثال هر دو بر مكلّف ممكن نيست ، از اينرو در باب تعارض به مرجّحات اين باب از قبيل : مرجّحات سندى ودلالى ومضمونى بايد رجوع كرد ، ولى در باب تزاحم صرفا مناط تقديم مصلحت بر مفسده يا بالعكس ، مسئله اهمّ ومهمّ بودن است ؛ يعنى ، هركدام كه اهمّ باشد مقدّم وهريك كه مهمّ محسوب شود ترك مىگردد ؛ مانند : انجاء وانقاذ غريقين كه البتّه بر مكلّف در يك زمان ممكن نيست ، لذا هركدام كه اهمّ باشند بايد أو را نجات داد .\r\nوبايد توجّه داشت كه مسئله اجتماع امر ونهى نيز از باب تزاحم است نه تعارض .\r\nوپس از توضيح اينمطلب مىگوئيم :\r\nاگر در موردى از قرائن خارجيّه احراز نموديم كه اجتماع دو دليل از باب تعارض يا تزاحم است امر روشن وواضح بوده باينمعنا كه ، قاعده هركدام از دو باب را بر آن جارى ومنطبق مىكنيم ، ولى اگر چنين قرينه‌اى در دست نبود ، بلكه نسبت بهركدام از امر ونهى صرفا اطلاقى بدست ما رسيد ، مثل . صلّ ولا تغصب كه در هيچكدام از ايندو دليل همانطوريكه ملاحظه ميشود شاهدي بر\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاينكه اجتماعشان در صلاة در ملك غصبى آيا از باب تعارض است يا تزاحم وجود ندارد ، در چنين موردى مىگوئيم :\r\nامر از دو حال خارج نيست :\r\n1 - يا هردو دليل در مقام بيان حكم اقتضائى هستند .\r\n2 - يا هركدام متكفّل بيان حكم فعلى مىباشند .\r\nامّا صورت اوّل :\r\nمقصود از حكم اقتضائى آنستكه ، تنجّز تكليف مشروط به فقد مانع است ؛ بنابراين ، اگر فرض كرديم كه هردو دليل متنافى در مقام بيان حكم اقتضائى باشند در مورد اجتماع هريك نسبت بديگرى مانع محسوب ميشود وبا اينفرض تنافى دو دليل قطعا از باب تزاحم بوده ومكلّف براي امتثال لازمست هركدام كه اهمّ مىباشد را رعايت كرده وبآوردنش مبادرت ورزيده وآن ديگرى را ترك كند .\r\nامّا صورت دوّم :\r\nمنظور از فعلى بودن تكليف آنستكه ، هيچيك از ادلّه مانعى نداشته باشند وبا چنين فرضى امتثال آنها بطور قطع وحتم واجب است .\r\nحال اگر در موردى فرض نموديم دو دليلي كه حامل حكم فعلى هستند بأهم جمع شده‌اند تفصيل آن اينستكه :\r\nقائلين باجتماع امر ونهى مىگويند : در مورد اجتماع مقتضى براي حكم در هردو محرز است ، لذا آن را بر تزاحم دليلين بايد حمل نمود ، مگر از دليل خارج احراز كنيم يكى از آندو كاذب وديگرى صادق است كه با اينفرض البتّه اجتماعشان از قبيل اجتماع متعارضين مىگردد .\r\nوامّا قائلين بامتناع مىگويند : در چنين مواردى نميتوان وجود مقتضى در دو دليل را احراز نمود ومقتضاى جمع بين دليلين آنستكه ، هركدام را بر حكم اقتضائى بايد حمل كرد مشروط باينكه أحد الدليلين از ديگرى اظهر نباشد ، زيرا\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر اينصورت متعارضين محسوب شده وقاعده باب تعارض مقتضى است كه ظاهر را بر اظهر حمل كنيم .\r\n\r\nمقدّمه هشتم [ حكم صور اتيان فرد مجمع العنوانين توسط مكلف 
  ]\r\nاگر مكلّف فرد مجمع العنوانين را اتيان نمود ؛ مثلا ، در ملك غصبى نماز خواند يا با آب غصبى لباس را تطهير نمود ، در اينجا نسبت به مأمور به يا قصد امر داشته يا چنين قصدي را ندارد :\r\nاگر مأمور به را بقصد امر نياور مسلّال مأمور به را أطاعت نكرده وامر همچنان بقوّت خود باقيست ، مشروط باينكه مأمور به از عباديّات باشد وامّا اگر آنرا بقصد امر وداعى قربت اتيان نمود ، بنابر قول قائلين به اجتماع امتثال حاصل است ، چه در عباديّات وچه توصّليّات ، منتهى در عرض امتثال مرتكب معصيت وگناه نيز شده است .\r\nوبنابر قول قائلين به امتناع نيز ، امتثال تحقّق يافته است مشروط باينكه جانب امر را ترجيح دهند منتهى فرق ايشان با اجتماعىها اينستكه ، طبق اينقول مكلّف معصيت ننموده ، بلكه صرفا أطاعت وامتثال كرده است ، ولى بنابر قول اجتماعىها ، شخص هم مرتكب معصيت شده وهم امتثال وأطاعت نموده است .\r\nودر صورتيكه امتناعىها جانب نهى را ترجيح دهند در فرضى كه مورد اجتماع از توصّليّات باشد البتّه ، با آوردن فرد مجمع العنوانين امر ساقط است ، زيرا غرض حاصل ميباشد ، مثل اينكه ، با آب غصبى لباسش را تطهير نمود ، در اينجا براي نمازش امر به تطهير ديگر ندارد ، چون فرض اينستكه ، تطهير وازاله نجاست از عباديّات نبوده تا قصد قربت بخواهد وأحيانا نهى موجب فسادش گردد .\r\nوامّا اگر مورد اجتماع امر عبادي باشد همچون ، نماز در ملك غصبى ، در\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاينفرض اگر قائل بامتناع شده وجانب نهى را ترجيح دهيم ، يقينا امر بعبادت ساقط نميشود ، چه مكلّف به حرمت آن التفات داشته وچه ملتفت آن نباشد .\r\nالبتّه مشروط باينكه عدم التفاتش ناشى از تقصير نباشد ، زيرا اينفعل با فرضى كه نموديم براي مقرّب بودن صلاحيّت ندارد .\r\nولى اگر عدم التفاتش قصورا بوده وفاعل مورد اجتماع را بقصد قربت آورد يقينا امر ساقط ميشود زيرا فعل صادرشده براي قربيّت صالح است .\r\n\r\nمختار مؤلّف در مسئله اجتماع امر ونهى ودليل بر آن\r\nبعد از تمهيد اينمقدّمات مىگوئيم :\r\nمختار ما امتناع است ، همانطوريكه مشهور از محقّقين چنين فرموده‌اند .\r\nدليل ما بر اينمدّعا آنستكه ، اجتماع امر ونهى از باب تكليف محال است ؛ يعنى ، نسبت بشئ واحد امكان ندارد مولى هم اراده داشته باشد وهم كراهت وبايد توجّه داشت تعدّد وجهي كه اجتماعىها بعنوان مندوحه آورده وخواسته‌اند خود را از محذور واشكال مستخلص نمايند ، بنظر با آن رفع اشكال نميشود ؛ زيرا تعدّد عنوان وجه شئ واحد را دو چيز قرار نمىدهد تا بملاحظة آن هم امر وهم نهى بآن متوجّه گردد ؛ پس ، اشكال بحال خود باقي مىماند .\r\n\r\nادلّه قائلين بجواز اجتماع\r\nقائلين بجواز اجتماع امر ونهى بدو دليل متمسّك شده‌اند :\r\n\r\n[ دليل اوّل اجتماعىها 
  ]\r\n1 - اگر اجتماع امر ونهى امر مستحيل وغيرممكنى مىبود ، نبايد در خارج واقع ميشد ، زيرا امرى كه ثبوتا مستحيل است بطور قطع وحتم اثباتا نيز تحقّق ندارد ، وحال آنكه در عالم اثبات بسيار ديده‌ايم كه دو حكم متضاد در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nشئ واحدى اجتماع كرده‌اند ، مانند : نماز در حمّام يا روزه در سفر كه در ايندو مورد نماز وروزه هم واجب بوده وهم مكروه مىباشند ووقتي وجوب وكراهت با اينكه بأهم متضاد هستند در يك مورد اجتماع كرده‌اند ، وجوب وحرمت نيز بأهم قابل اجتماع مىباشند وبين ايندو مورد نبايد فرقى قائل شد .\r\n\r\nجواب از دليل اوّل اجتماعىها\r\nجواب ايندليل آنستكه مىگوئيم :\r\nوقتي برهان ودليل قطعي بر استحاله اجتماع امر ونهى داشتيم اين قبيل موارد را بايد بنحوى از انحاء توجيه كنيم ، زيرا اينگونه از أمثلة قابليّت تصادم با برهان را ندارند ، مثلا : در توجيه آندو مىگوئيم :\r\nنماز وروزه در دو مثال مذكور صرفا واجب بوده ومكروه نيستند وأساسا در ايندو مثال دو حكم اجتماع نكرده‌اند ، بلكه يك حكم بوده وآن هم وجوب است واگر اطلاق كراهت در آن شده مراد اينستكه ، واجب در مرتبه نازل‌ترى از مراتب ديگرى مىباشد ، چه آنكه نماز در مسجد مرتبه‌اش أعلى ودر حمّام رتبه‌اش پائين‌تر از آن مىباشد ، پس چنين نمازى تنها يك حكم ، كه آن هم وجوب باشد بآن تعلّق گرفته ، منتهى در مقام سنجش ونسبت از ديگر افراد نماز مانند : نماز در مسجد يا در خانه پائين‌تر ونازل‌تر مىباشد .\r\n\r\nدليل دوّم اجتماعىها\r\n2 - أهل عرف كسى را كه مأمور به را در ضمن فرد حرام مىآورد هم مطيع مىدانند وهم عاصى واينحكم از عرف خود دليل بارزى است بر اينكه امر ونهى قابل اجتماع مىباشند .\r\nمثلا اگر مولائى بنده‌اش را به خياطت امر نمود واز غصب نهى كرد\r\nو \r\n","description":"","footnote":"","page_name":" 52 ","page_number":52},
  {"content":"\r\n\r\nسپس بنده لباس مولى را در ملك غصبى دوخت ، مولى هم اجرت بوى مىدهد وهم بخاطر تصرّف در ملك غير ، مذمّتش مىكند واين دليل است بر اينكه خياطت مذكور هم متعلّق امر بوده وهم نهى بآن تعلّق گرفته است .\r\n\r\nجواب از دليل دوّم اجتماعىها\r\nجواب ايندليل آنستكه مىگوئيم :\r\nقبول نداريم ، اينمثال از مصاديق اجتماع امر ونهى باشد ، زيرا بعد از اينكه دليل قطعي بر امتناع اقامه نموديم ، از تحقّق هردو منع كرده وملتزم ميشويم كه يكى از دو حكم وجود دارد يا امر تنها بفعل تعلّق گرفته بدون نهى ، فلذا متكلّف مستحقّ اجرت بوده بدون اينكه ملامت ومذمّتى باو متوجّه شود يا صرفا فعلش منهى است وبدين‌ترتيب مكلّف متعلّق امر را نياورده ، نتيجتا استحقاق اجرت را ندارد .\r\nتذكّر : قابل تذكّر آنكه اگر مراد از أطاعت صرف حصول غرض باشد ، ميتوان گفت كه در توصّليّات ممكنست امر ونهى بأهم جمع شوند ، نظير مثال مذكور ولى در عباديّات اين اجتماع معقول نيست ، چنانچه شرحش گذشت .\r\n\r\nتنبيه ( 1 )\r\nاگر در موردى نسبت به ارتكاب حرامى اضطرار پيدا شد حرمت مرتفع است ، ولى ملاك وجوب باقيست ، نظير موردى كه أصلا از اوّل حرام نبوده .\r\nالبتّه اينكلام در جائى است كه اضطرار بسوء اختيار نباشد ، امّا در صورتيكه شخص بواسطة سوء اختيار خود را نسبت به ارتكاب حرام مضطر نمايد بايد بگوئيم :\r\nاگر امتثال منحصرا با ارتكاب حرام صورت مىگيرد همچون خروج از\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nملك غصبى چه آنكه خروج واجب بوده وامتثال وتحقّق بخشيدنش منحصرا باين استكه ، شخص در ملك مالك تصرّف كرده واز آن بگذرد ، در اينفرض البتّه قائلين باجتماع مىگويند :\r\nخروج هم واجب است وهم حرام .\r\nامّا قائلين بامتناع رأيشان اينست كه ، يكى از دو حكم وجود دارد وآن حكمي است كه از ديگرى اهمّ مىباشد ، لذا ما چون بامتناع قائل هستيم مىگوئيم در چنين موردى نهى سابق كه بواسطة اضطرار ساقط شد مناطش باقي بوده ، لاجرم خروج صرفا مبغوض است ، چه آنكه الامتناع بالاختيار لا ينافي الاختيار نتيجتا در مقابل خروج نيز مؤاخذه وعقاب ميشود .\r\n\r\nتنبيه ( 2 )\r\nبين دو دليل « صلّ » و « لا تغصب » تعارض نيست بلكه تزاحم مىباشد ، از اينرو هركدام كه اهمّ باشند تقديمش متعيّن ولازم است ، اگرچه دليل ديگرى از حيث سند يا دلالت أقوى باشد .\r\nالبتّه اينكلام در موردى است كه بتوان اهمّ را احراز نمود ولى در غير اينصورت از باب تعارض محسوب شده ولازم است به مرجّحات اين باب يعنى مرجّحات سندى ودلالى رجوع نمود .\r\nناگفته نماند ، بيان مذكور در فرضى است كه هردو حكم متنافى در مقام بيان حكم فعلى باشند ، امّا اگر يكى از آندو متكفّل حكم فعلى وديگرى حكم اقتضائى را بيان كند قانون آنستكه ، لازمست به مبيّن حكم فعلى اخذ كرد وديگرى را عملا طرح نمود .\r\nواگر هيچكدام متكفّل حكم فعلى نبوده ، بلكه مبيّن حكم اقتضائى باشند مىبايد در مقام عمل به أصول عمليّه عمل نمود .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nتنبيه ( 3 )\r\nترجيح دادن يكى از دو دليل وتقديمش بر ديگرى باعث نميشود كه مورد اجتماع بطور كلّى از تحت ديگرى خارج شود ، همچون باب اطلاق وتقييد يا عام وخاص بلكه در صورت فعلى بودن حكم ، حكم ديگرى از مورد اجتماع خارج شده ، ولى مقتضى آن نسبت به موارد ديگر باقي است ، فلذا اگر شخص نسبت به ارتكاب مورد اجتماع مضطرّ شود ، حرمت مرتفع بوده ووجوب فعلى مىباشد ، ولى در غير مورد اضطرار مناط واقتضاء براي حرمت باقي مىباشد ، چنانچه در مورد جهل به غصب اگر در ملك غصبى نماز خواند در صورتيكه جهل ناشى از قصور بوده نه تقصير چون حكم بحرمت غصب در اينجا فعلى نيست بناچار حكم تنها وجوب بوده در نتيجة نماز صحيح است واينكه برخى از حضرات در صحّت چنين نمازى اشكال كرده‌اند ، على الظّاهر اشكال وارد نمىباشد ، زيرا فرض آنستكه ، وجوب فعلى وحرمت غيرفعلى مىباشد وپرواضح است كه در چنين موردى جانب حكم فعلى ترجيح داشته ومىبايد بمقتضاى آن حكم نمود .\r\n\r\nتنبيه ( 4 )\r\nدر مورد اجتماع امر ونهى كه امتناعىها آنرا قبول نكرده وگفته‌اند : يكى از ايندو را بر ديگرى مىبايد ترجيح داد براي ترجيح نهى بر امر سه دليل ارائه داده‌اند :\r\n\r\n1 - دلالت نهى بر مدلولش از دلالت امر بر آن أقوى مىباشد ،\r\nزيرا نهى بر اعدام جميع افراد منهى دلالت دارد بخلاف امر كه با اوّل فرد مأمور به تحقّق مىيابد .\r\nمثلا خطاب « لا تغصب » يا « لا تشرب الخمر » زماني امتثال مىشوند كه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتمام افراد غصب وشرب خمر ترك شوند ولى خطاب « صلّ » بمجرّد خواندن يك نماز أطاعت ميشود ، بنابراين ، دلالت نهى قوىتر بوده ودر مقام دوران لازم است آنرا بر امر مقدّم كنيم .\r\n\r\nجواب از استدلال مذكور\r\nاز اين استدلال اينطور جواب داده شده كه معناى مزبور ناشى از دلالت نيست ، بلكه خصوصيّتى در متعلّق نهى است كه بواسطة آن از متعلّق امر ممتاز ميشود وآن وجود مقدّمات حكمت است كه در متعلّق نهى وجود داشته ولى در امر وجود ندارد .\r\nمثلا در « لا تشرب الخمر » اينطور مىگويند :\r\nمتكلّم در مقام بيان تمام مرادش بوده وقرينه صارفه‌اى در بين نيست كه كدام فرد منظور است وهمچنين در مقام تخاطب قدر متيقن وجود ندارد ، لهذا تمام افراد شرب خمر بكمك اين سه مقدّمه كه معروف به مقدّمات حكمت هستند بايد ترك شوند درحاليكه در خطاب « صلّ » چنين تقريرى وجود ندارد ، پس در نتيجة دلالت امر ونهى هردو بأهم در يك عرض وبيك نحو مىباشند ، چه آنكه هردو دلالت بر طلب دارند ، فلذا اگر فرقى بين امر ونهى باشد در واقع منهى ومأمور كه متعلّق ايندو هستند واجد آن فرق مىباشند .\r\n\r\n2 - دفع مفسده از جلب منفعت أولى است .\r\n\r\nجواب\r\nاينكلام كلّيّت ندارد ، زيرا چه بسا جلب منفعت از دفع مفسده أولى مىباشد ، چنانچه در مقام دوران بين فعل « صلاة » وارتكاب حرامى يا بالعكس يعنى ترك حرام وترك نماز ، فعل نماز أولى است .\r\n\r\n3 - استقراء مقتضى است در مقام دوران نهى بر امر مقدّم باشد ،\r\nچه آنكه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر مظانّ موارد در حين فحص به مواضع بيشمارى برخورد مىكنيم كه شارع مقدّس در جملگى نهى را بر امر مقدّم كرده است از جمله :\r\nايّام استظهار در زن حائض كه در اين ايّام امر دائر است بين اينكه وى حائض بوده ونماز وروزه را ترك كند يا حائض نبوده وواجب است ايندو را بخواند .\r\nمىبينيم كه در شرع أنور حكم شده است كه زن نماز وروزه را ترك كند ، پس احتمال حرام بر احتمال وجوب مقدّم شده است .\r\n\r\nجواب\r\nجواب اينست كه ، اين استقراء مفيد علم نبوده ، بلكه از آن ظنّ معتبر نيز مىتوان تحصيل كرد وبفرض حصول ظنّ دليلي بر حجّيّت چنين ظنّى در دست نيست تا بتوان آنرا مناط تأسيس قاعده مزبور قرار داد .\r\n\r\nبحث چهارم دلالت نهى بر فساد وعدم آن\r\nآيا نهى از شيئى موجب فساد آن هست يا نه ؟\r\nقبل از ورود در اين بحث مقدّماتى چند ذكر ميشود :\r\n\r\nمقدّمه اوّل [ فرق اين بحث با بحث اجتماع امر ونهى 
  ]\r\nفرق اين بحث با بحث اجتماع امر ونهى اين استكه ، در مبحث اجتماع امر ونهى جهت بحث آنستكه : آيا تعدّد عنوان موجب اجتماع امر ونهى ميشود يا اينمقدار كافى نيست ولى در اينجا صحبت از اينستكه ، صرف نهى آيا دلالت بر فساد منهى مىكند ، يا بر آن دلالت ندارد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nمقدّمه دوّم [ نهى تنزيهي وكراهى نيز مناطا در بحث داخلند 
  ]\r\nاگرچه ظاهر نهى ، نهى تحريمى است ، ولى نهى تنزيهي وكراهى نيز مناطا در بحث داخلند .\r\n\r\nمقدّمه سوّم [ پيرامون منهى عنه 
  ]\r\nمنهى عنه يا عبادت است ويا غير عبادت مىباشد .\r\nمقصود از عبادت آنستكه ، اگر حرام نباشد ، ذاتا باعث تقرّب مىگردد همچون : ركوع وسجود ، تسبيح وذكر .\r\nوغير عبادت آنستكه ، اگر حرام نباشد ، ذاتا مقرّب نيست ، مگر بعنوان ديگر كه بر آن عارض گردد وبواسطه‌اش قرب حاصل شود .\r\n\r\nمقدّمه چهارم [ مورد بحث ، أموري استكه قابليّت براي اتّصاف به صحّت وفساد را دارند 
  ]\r\nمورد بحث ، أموري بوده كه قابليّت براي اتّصاف به صحّت وفساد را داشته باشند ، يعنى أموري كه اگر آثار شرعيّه بر آنها مترتّب گردد ، صحيح بوده ودر غير اينصورت باطل مىباشند ، ولى أموري كه اين قابليّت را ندارند ، يعنى انفكاكشان از اثر قابل تصوّر نباشد ، مانند برخى از أسباب ضمان يقينا در محلّ نزاع داخل نمىباشند .\r\n\r\nمقدّمه پنجم [ إضافي ونسبى بودن صحّت وفساد 
  ]\r\nصحّت وفساد دو امر إضافي ونسبى هستند كه بحسب آثار وانظار فرق مىكنند والّا معناى آنها در همه موارد متّحد است چه در معاملات وچه در عبادات ، لذا صحّت در تمام موارد به معناى تماميّت وترتّب اثر است همانطوريكه فساد خلاف آن مىباشد ، چنانچه اختلاف فقيه با متكلّم در تفسير\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nصحّت وفساد اختلاف صوري است ، زيرا فقيه صحّت را بمعناى سقوط قضاء واعاده ميداند وفساد را به عدم سقوط تفسير نموده ومتكلّم صحّت را بمعناى حصول امتثال وفساد را بمعناى عدم حصول امتثال دانسته وبديهي است كه ايندو تفسير صحّت وفساد نبوده بلكه بيان اثر صحّت وفساد مىباشند وبعبارت روشن‌تر از نظر فقيه ومتكلّم صحّت وفساد يعنى ترتّب اثر وعدم ترتّب آن منتهى فقيه اثر شرعي يعنى سقوط قضاء واعاده وثبوت آنرا مفسّر صحّت وفساد قرار داده ومتكلّم حصول امتثال وعدم حصول آنرا در مقام تفسير ذكر كرده است ، بنابراين ، بين ايشان در معناى صحّت وفساد اختلافى نمىباشد ، اگرچه نظرشان در اثر ايندو بأهم مختلف است ، چه آنكه فقيه اثر شرعي را بر ايندو مترتّب كرده ومتكلّم اثر عقلي را بر آندو بار نموده است .\r\n\r\nمقدّمه ششم [ صحّت از نظر متكلّم در عبادات وصف إضافي است 
  ]\r\nصحّت از نظر متكلّم در عبادات وصف إضافي است كه از مطابقت مأتّى به با مأمور به انتزاع مىگردد ولى بعقيده فقيه وصف انتزاعي نبوده بلكه وصف إضافي است كه از لوازم عقلي اتيان بمأمور به محسوب ميشود .\r\nوامّا صحّت در معاملات : از نظر فقيه امر مجعولى است كه بجعل شارع صورت گرفته است ، اگرچه جعل بنحو امضاء وتصديق باشد . چه آنكه اگر اين جعل نمىبود ، ابدا اثر يادشده بر معامله ترتيب داده نمىشد .\r\n\r\nمقدّمه هفتم [ اصلى كه بتوان در مورد شكّ بآن اعتماد نمود وجود ندارد 
  ]\r\nدر اينمسئله ، اصلى كه بتوان در مورد شكّ بآن اعتماد نمود وجود ندارد .\r\nبلى ، در مسئله فرعيّه اگر در صحّت وفساد موردى شك كنيم ميتوانيم بگوئيم أصل فساد آن است مشروط بآنكه دليل عام يا مطلقى كه ضامن صحّت يا متكفّل بيان فساد باشد نداشته باشيم .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nمقدّمه هشتم [ پيرامون متعلّق نهى 
  ]\r\nمتعلّق نهى يا نفس عبادت است يا جزء آن بوده ويا شرط أحيانا محسوب ميشود ، چنانچه گاهى منهى وصفى است كه با عبادت ملازم مىباشد نظير جهر در مورد اخفات ويا بالعكس ( نماز ظهر را بلند خواندن يا نماز صبح را آهسته قرائت كردن ) .\r\nوزماني منهى وصفى است كه با عبادت ملازم نيست ، همچون غصب .\r\nقسم اوّل قطعا در محلّ نزاع داخلست وقسم دوّم نيز چون بطلانش باعث بطلان كلّ بوده لاجرم آن نيز در حيطه نزاع داخل مىباشد ، ولى قسم سوّم از محلّ كلام خارج است ، زيرا حرمت شرط باعث فساد عبادت نمىگردد ، مگر آنكه شرط خودش از عبادات باشد .\r\nوامّا قسم چهارم : بايد بگوئيم آن نيز در مورد نزاع داخلست ، زيرا نهى از وصف ملازم مسوق است با نهى از موصوف ونهى مزبور باعث فساد موصوف مىباشد .\r\nوامّا قسم پنجم : آن نيز از محلّ نزاع خارجست ، زيرا نهى از چنين وصفى به موصوف سرايت نمىكند مگر آنكه با آن متّحد باشد ، البتّه بنابر قول بامتناع .\r\nوطبق قول اجتماعىها نيز بايد منكر سرايت شويم ونهى از وصف را موجب منهى بودن موصوف ندانيم .\r\n\r\nورود به بحث\r\nبعد از تمهيد اينمقدّمات ، اكنون مىگوئيم ، لازم است در دو مقام بطور جداگانه بحث كنيم :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nمقام اوّل نهى در عبادات\r\nخلاصه كلام در اينمقام آنستكه : اگر نهى به نفس عبادت تعلّق گرفت مقتضى فساد آن است اگرچه عبادت منهى خود جزء عبادت ديگرى باشد ، همچون ركوع وسجود كه متعلّق نهى قرار گيرند .\r\nودليل بر فساد آنستكه ، عبادت منهى ذاتا حرام است از اينرو اجتماع حرام ذاتي با صحّت ممكن نيست زيرا صحّت يا بمعناى موافقت مأتى به با مأمور به بوده ويا بمعناى سقوط قضاء واعاده ميباشد وبهريك از ايندو معنا كه فرض شود با حرمت ذاتي جمع نميشود ، چه آنكه حرام ذاتي نه با امر موافق است ونه موجب امتثال مىباشد تا قضاء يا اعاده نخواهد .\r\n\r\nمقام دوّم نهى در معاملات\r\nمحلّ كلام در اينمقام آنستكه ، اگر نهى به نفس معامله تعلّق گرفت قطعا آنرا حرام مىكند ، ولى صحبت در اينستكه ، آيا حرمت بر فساد دلالت داشته يا اين دلالت منتفى است ؟\r\nبعقيده ما حرمت بر فساد دلالت ندارد ، زيرا بين حرمت وفساد نه از نظر لغت ونه از ديدگاه عرف تلازمى وجود ندارد ، أعم از آنكه حرمت به نفس معامله تعلّق گيرد بعنوان اينكه فعل مباشرى مكلّف مىباشد يا به مضمون آن رجوع نموده بملاحظة اينكه فعلى است مسبّب از فعل مباشر وبه عبارت روشن‌تر :\r\nنهى در معاملات ، دلالت بر فساد آنها ندارد ، أعم از آنكه متعلّق نهى ايجاب وقبول بوده يا نقل وانتقال كه مضمون معامله است باشد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبلى ، بعيد نيست بگوئيم : نهى از معامله ارشاد به فساد آن داشته همانطوريكه امر بآن ارشاد به صحّتش دارد .\r\nولى ناگفته نماند كه اين ارشاد نسبت به معاملاتى است كه از قبيل عقود وايقاعات ( معامله بمعناى أخص ) باشند نه همچون ذبح وبعضي از أسباب ضمان ( معامله بمعناى أعم ) .\r\nحاصل آنكه : از قرائن اگر بدست آمد كه مقصود از نهى حرمت يا فساد است بهمان قرينه عمل كرده وبه مدلولش ملتزم بايد شد ودر غير اينصورت صرفا به مقتضاى نهى كه حرمت باشد مىبايد عمل كرد .\r\n\r\nتنبيه\r\nدر قبال اين بحث برخى همچون أبو حنيفة وشيبانى گفته‌اند :\r\nنهى از شئ بر صحّت آن دلالت دارد واز علماء اماميّه مرحوم فخر المحقّقين باين رأى متمايل شده است .\r\nحق از نظر ما اينستكه بگوئيم :\r\nدر معاملات اگر مقصود از آن مسبّبات باشند ، يعنى نقل وانتقال البتّه حق بجانب ايشان است ، زيرا متعلّق نهى مىبايد مقدور باشد ؛ بنابراين ، اگر در دليل « لا تبع » مثلا وارد شد لازم است بيع مقدور مكلّف بوده تا نهى از آن ممكن باشد وبديهي است بيع بمعناى نقل وانتقال موقعى مقدور است كه صحيح باشد ؛ بنابراين ، نهى از بيع بمعناى نقل وانتقال دلالت بر صحّت آن دارد ، از اينرو معناى « لا تبع » آنستكه ، بيع صحيح را انجام مده كه اگر انجام دادى البتّه حرام است ، ولى صحيح مىباشد .\r\nواگر منظور از معاملات أسباب يعنى ايجاب وقبول باشد كلام ايشان درست نيست ، زيرا ايجاب وقبول اگرچه فاسد باشند باز مقدور مىباشند ، لذا در اينفرض نهى از معامله دلالت بر صحّت ندارد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nوامّا در عبادات : اگر متعلّق نهى نفس عبادت باشد البتّه منهى فاسد است ، زيرا عبادت فاسد مقدور مىباشد ، ولى اگر متعلّق نهى عبادتي باشد كه بفرض وجود امر بايد آنرا بقصد امر وبه نيّت قربت آورد در صورت نهى چون قدرت بر آن نيست لاجرم در اين موارد نهى بر فساد دلالت نمىكند ، مگر آنكه در شئ واحد باعتبار واحد قائل باجتماع امر ونهى شويم كه آن هم مستحيل وغيرممكن مىباشد .\r\n\r\n( باب مفاهيم )\r\n\r\nبحث اوّل تعريف مفهوم\r\nمفهوم عبارتست از حكم انشائى يا اخبارى كه از خصوصيّات معناى واقع در لفظ استفاده شود .\r\nحكم انشائى مانند اينكه بگوئيم :\r\nان جائك زيد فأكرمه .\r\nدر اين عبارت از معناى لفظ اين خصوصيّت استفاده ميشود كه وجوب اكرام مختص است به مجيئ در نتيجة اينمعنا بدست مىآيد كه اگر زيد نيآمد پس مخاطب نبايد اكرامش كند واينمعنا همان مفهوم است كه از علّت منحصر در منطوق فهميده ميشود .\r\nحكم اخبارى نظير اينكه بگوئيم :\r\nان ضربت ضربت .\r\nمنطوق در مقام اخبار از اين استكه ، علّت منحصر زدن متكلّم زدن مخاطب مىباشد ، پرواضح است كه معناى مستفاد از آن اينستكه ، در صورت عدم وقوع ضرب از مخاطب زدن از متكلّم نيز واقع نميشود وهمين معناى مستفاد مفهوم است .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nبحث دوّم تقسيم مفهوم\r\nمفهوم بر دو قسم است :\r\n1 - مفهوم موافق .\r\n2 - مفهوم مخالف .\r\nمفهوم موافق آنستكه ، معناى مستفاد از منطوق از حيث سلب يا ايجاب با منطوق متّحد باشد مانند :\r\n فَلا تَقُلْ لَهُما أُفٍّ . \r\nمنطوق اين عبارت سلبى است ، يعنى به پدر ومادر أف مگو .\r\nووقتي شخص حق نداشته باشد به والدين خود « أف » يعنى كلمه‌اى كه ايجاد كراهت كند بگويد بطريق أولى زدن وفحش دادن بايشان جايز نيست ، پس ميتوان گفت مفهوم موافق عبارت مذكور :\r\nلا تضربهما يا لا تشتمهما مىباشد .\r\nوهمانطوريكه ملاحظه ميشود اين مفهوم نيز همچون منطوق سالبه است .\r\nقابل توجّه آنكه بچنين مفهومي اصطلاحا فحوى ومفهوم اولويّت نيز مىگويند .\r\nمفهوم مخالف آنستكه ، معناى مستفاد از حيث سلب وايجاب با منطوق متّحد نباشد ، مانند دو مثاليكه گذشت .\r\n\r\nتنبيه\r\nدر السنة اصوليّون رائج است كه ميفرمايند : فلان مفهوم حجّت است يا حجّت نيست .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nظاهر اين عبارت مقصود نيست بلكه مراد ايشان از حجّيّت ، وجود مفهوم واز عدم حجّيّت فقدان مفهوم مىباشد ، مثلا كسى كه مىگويد :\r\nشرط مفهومش حجّت نيست ، همچون مرحوم سيّد مرتضى ، مرادشان اينستكه ، شرط مفهوم ندارد نه اينكه مفهوم وجود داشته ومعذلك حجّت نباشد .\r\n\r\nبحث سوّم مفهوم شرط\r\nاختلافست در اينكه جملهء شرطيّه آيا دلالت بر انتفاء جواب در صورت انتفاء شرط واثبات آن بفرض اثبات شرط مينمايد يا چنين دلالتى ندارد ؟\r\nوبعبارت ديگر :\r\nآيا مفهوم براي جملهء شرطيّه وجود دارد يا ندارد ؟\r\nاجمالا بايد گفت : بدون ترديد جملهء شرطيّه در اين امر استعمال ميشود وبين حضرات در اينمعنا اختلافى نيست كه جمله شرطيّه براي انتفاء جواب بفرض انتفاء شرط آورده شده بلكه نزاع در اينستكه آيا اين دلالت بحسب وضع بوده يا بقرينه صورت مىگيرد اگرچه قرينه عامه باشد .\r\nالبتّه در صورتيكه قائل بوضع شويم اگر قرينه در عبارت نباشد لازم است جمله شرطيّه را بر مفهوم حمل كنيم واگر استفاده مفهوم از كلام مستند بقرينه باشد در جائيكه قرينه نداشته باشيم كلام مجمل بوده ، نميتوان آنرا بر افاده مفهوم حمل كرد ، چنانچه نبايد مفهوم را نيز از آن سلب كرد در نتيجة قائلين بمفهوم بايد اثبات كنند كه دلالت جملهء شرطيّه بر انتفاء جواب در صورت انتفاء شرط يا ترتّب جزاء بر وجود شرط همچون ترتّب معلول بر علّت منحصره است چه آنكه در غير اينصورت باب افاده مفهوم منسدّ مىگردد ، ولى قائلين بعدم دلالت در چنين مضيقه‌اى واقع نيستند ، زيرا ايشان مدّعى هستند كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nجمله شرطيّه صرفا بر ثبوت جزاء بفرض ثبوت شرط دلالت دارد وچنين ترتّبى ثابت نيست وبفرض ثبوت آن در برخى از موارد بايد بپذيريم كه اين معنا از باب قضيّه اتّفاقيه است .\r\n\r\nدليل قائلين به ثبوت مفهوم در جمله شرطيّه\r\nتنها دليلي كه از ايشان بدست رسيده وقابل توجّه است دليل ذيل مىباشد :\r\nايشان گفته‌اند :\r\nصرف تعليق جواب بر اطلاق شرط دلالت بر علّيّت منحصره دارد ، مثلا در جمله « ان جاء زيد فأكرمه » وجوب اكرام معلّق بر مطلق مجيئ شده است پس علّت منحصره وجوب اكرام همان مجيئ بوده ، زيرا اگر غير از مجيئ امر ديگرى در وجوب اكرام دخالت ميداشت بر متكلّم ذكر آن فرض ولازم مىبود مثلا بايد مىگفت :\r\nان جاء زيد وغلامه يجب عليك الاكرام .\r\n( اگر زيد وغلام زيد آمدند بر تو اكرام واجب مىباشد . )\r\nوچون اينطور نگفته بلكه تنها مجيئ وآمدن زيد را شرط بر اين اكرام قرار داده است لاجرم اينطور استفاده ميشود كه اگر مجيئ در خارج تحقّق نيافت وجوب اكرام نيز منتفى خواهد بود ومقصود از مفهوم همين معنا است .\r\n\r\nجواب از دليل قائلين به ثبوت مفهوم\r\nجوابيكه برخى همچون محقّق خراساني در كفاية از اين استدلال داده‌اند اينستكه :\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاگر جملات شرطيّه واجد چنين اطلاقى باشند آن هم در تمام موارد البتّه در دلالتش بر افاده مفهوم جاى شبهه‌اى نخواهد بود ، منتهى كلام در اينستكه ، انعقاد چنين اطلاقى آن هم بطور كلّى ودر تمام موارد معلوم نيست .\r\nالبتّه بطور ندرت ممكنست در بعضي از جملات شرطيّه اينطور باشد ولى ، با اينمقدار نميتوان اثبات قاعده نمود بلكه امكان دارد دلالت مفهوم در اينموارد نادره معلول قرينه يا امر ديگرى باشد .\r\n\r\nادلّه منكرين مفهوم در جملات شرطيّه\r\nايشان براي انكار مفهوم در جملات شرطيّه سه دليل اقامه كرده‌اند :\r\n1 - ايندليل منسوب است به مرحوم علم الهدى سيّد مرتضى ، ايشان فرموده‌اند :\r\nتأثير شرط عبارتست از ، تعليق جواب بر شرط ، مانند مثال قبل كه تأثير مجيئ واثر آن وجوب اكرام است .\r\nحال مىگوئيم : بعدى ندارد شئ ديگرى همين اثر را نيز داشته وباين اعتبار براي نيابت از شرط صالح باشد وبا وجود اين احتمال علّيت منحصره را نميتوان براي شرط اثبات كرد واين معنا احتمال محض نبوده بلكه در شرع أنور وعرف نيز باثبات رسيده است .\r\nامّا مثال آن در شرع : در آية شريفه  « وَاسْتَشْهِدُوا شَهِيدَيْنِ مِنْ رِجالِكُمْ »  حق تعالى ميفرمايد :\r\nبراي اثبات موضوعات وأمور خارجي به شهادت دو عادل متمسّك شويد .\r\nبا توجّه به اين معنا مىگوئيم :\r\nشهادت يك عادل كافى نبوده وبا آن موضوعات خارجي اثبات نميشود ، مگر آنكه شهادت عادلى ديگر بآن ضميمه گردد ، پس ضميمه شاهد\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدوّم شرط قبولى شهادت شاهد اوّلى است كه ميتوان آنرا باين عبارت تعبير نمود .\r\nان قام شاهد آخر وشهد بما شهد الاوّل فالمشهود عليه ثابت قطعا وبا اينكه انضمام شهادت شاهد دوّم به شهادت شاهد اوّل شرط بوده وثبوت مشهود عليه جواب آن مىباشد معذلك علّت منحصره نميباشد ، زيرا أمور ديگرى همچون شهادت دو زن عادله يا خوردن قسم همين اثر را دارند ، يعنى اگر يك عادل شهادت داد ومدّعى همراه آن نيز قسم خورد يا با شهادت يك مرد عادله شهادت دو زن عادله را ضميمه كند ، موضوع خارجي ثابت ميشود .\r\nوامّا مثال آن در عرف وعادت : صحيح است بگوئيم :\r\nانكانت الشّمس طالعة فالهواء حارّ .\r\nدر اينمثال وجود حرارت مستلزم وجود شمس است امّا نه بنحو علّيّت منحصره چه آنكه امر ديگرى همچون نار نيز واجد چنين اثرى بوده وبا توجّه بآن مىتوان گفت :\r\nانكانت النار موقدة فالهواء حارّ .\r\nبنابراين ، اگر شمس منتفى شد ، حرارت نيز منتفى نميشود ، زيرا ممكنست با انتفاء شمس نار موجود بوده وبدين‌ترتيب حرارت نيز وجود داشته باشد .\r\nدر نتيجة بايد بگوئيم :\r\nچون نيابت بعضي از أمور از برخى شروط امرى ممكن بلكه واقع مىباشد ، بناچار انتفاء شرط را نميتوان مستلزم انتفاء جواب دانست وبدين ترتيب ثابت ميشود كه جملات شرطيّه داراى مفهوم نيستند .\r\n\r\nجواب محقّق خراساني از دليل اوّل منكرين\r\nمرحوم محقّق خراساني در كفاية الأصول از دليل سيّد مرتضى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nعليه الرّحمه اينطور جواب داده است .\r\nاگر سيّد در مقام امكان نيابت بعضي از شروط نسبت به بعضي ديگر مىباشند بايد بگوئيم ، خصم منكر آن نيست تا نياز باستدلال باشد واگر مرادش اثبات وقوع خارجي آن مىباشد جواب اينستكه :\r\nاين احتمال براي خصم مضرّ نيست بلكه با برشمردن يك يا دو يا أحيانا سه مورد اگرچه در هر جملهء شرطيّه‌اى اين احتمال قائم ميشود كه بجاى شرط ممكنست امر ديگرى نيابت كند ولى تا مادامى كه اين احتمال با احتمال وجود مفهوم مساوى يا أرجح از آن نباشد نميتوان خصم را مجاب نمود وقاعده لفظيّه‌اى تأسيس كرد .\r\n2 - دليل دوّم منكرين مفهوم آنستكه :\r\nاگر جمله شرطيّه بر مفهوم يعنى انتفاء جواب در صورت انتفاء شرط دلالت داشته باشد ، لازمست بيكى از سه دلالت ( مطابقي ، تضمّنى ، التزامى ) اين دلالت صورت گيرد درحاليكه هرسه منتفى مىباشند .\r\n\r\nجواب از استدلال دوّم منكرين مفهوم\r\nقائلين به ثبوت مفهوم از اين دليل جواب داده‌اند كه :\r\nاگرچه دلالت تضمّن ومطابقه منتفى هستند ولى به دلالت التزامى اين امر ثابت است چه آنكه بحسب فرض جواب لازمه شرط است وانتفاء شرط لازمه‌اش انتفاء جواب مىباشد .\r\n3 - دليل سوّم منكرين مفهوم آنستكه :\r\nاز آية شريفه ذيل بخوبى ميتوان استفاده كرد كه جمله شرطيّه مفهوم ندارد .\r\n لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً . \r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدختران جوان را وأدار بر فحشاء نكنيد اگر اراده عفّت وپاكدامنى دارند .\r\nاگر جمله شرطيّه داراى مفهوم باشد مفاد آية چنين ميشود :\r\nاگر دختران جوان اراده عفّت نداشتند آنان را بر عمل فحشاء وأدار كنيد .\r\nپرواضح است كه اينمعنا برخلاف اجماع بلكه با ضرورت مخالفت دارد .\r\n\r\nجواب از استدلال سوّم منكرين مفهوم\r\nقائلين به ثبوت مفهوم از ايندليل جواب داده وگفته‌اند :\r\nاجماع وضرورت مزبور قرينه‌اند كه اينجمله در آية شريفه مفهوم ندارد وقائلين به ثبوت مفهوم منكر نيستند كه أحيانا در برخى از تراكيب قرينه بر نبودن مفهوم وجود دارد .\r\n\r\nخلاصه بحث ومختار مؤلّف\r\nخلاصه بحث آنستكه ، از نظر ما مفهوم براي جملات شرطيّه ثابت است ودليل همانطوريكه گفته شد همان اطلاق بوده وبر منكرين لازم است اطلاق را خدشه نمايند كه آن هم قابل خدشه نمىباشد .\r\n\r\nتنبيه ( 1 )\r\nمفهوم ، عبارتست از انتفاء سنخ حكم در وقتي كه شرط منتفى باشد .\r\nكلمه « سنخ » احتراز است از « شخص حكم » چه آنكه انتفاء شخص حكم امرى است عقلي كه مترتّب است بر انتفاء موضوعش ؛ بنابراين ، در وصايا وأوقاف ونذور اگر حكم منتفى باشد اين انتفاء از باب دلالت مفهوم نيست\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبلكه صرفا حكم عقلي مىباشد .\r\nمثلا اگر زيد وصيّت نمود كه مالش را به عمرو بدهند ، حال اگر بعد از فوت زيد عمرو حيات نداشت اگرچه وجوب عمل به وصيّت منتفى مىگردد باينمعنا كه چون موصى له وجود ندارد ، موصى به را نميتوان در موردش صرف كرد ، ولى اين انتفاء از باب دلالت مفهوم نيست كه بگوئيم چون عمرو وجود ندارد مفهوم وصيّت مقتضى است وجوب عمل بآن ساقط شود بلكه بايد گفت :\r\nچون موضوع وصيّت منتفى شده شخص حكم ساقط است .\r\n\r\nتنبيه ( 2 )\r\nاگر شرط متعدّد بود وجواب واحد مانند :\r\nإذا خفى الاذان فقصّر وإذا خفى الجدران فقصّر\r\nبنابر اينكه ، جمله شرطيّه مفهوم داشته باشد ايندو جمله بأهم تعارض دارند ، زيرا مفهوم « إذا خفى الاذان » اين استكه اگر اذان مخفى نشد نماز را بايد تمام خواند أعم از آنكه جدران مخفى شود يا معلوم باشد واين مفهوم با « إذا خفى الجدران فقصّر » كه منطوق دليل ديگر است تنافى دارد .\r\nوبعبارت ديگر : منطوق هركدام با مفهوم ديگرى مخالف است وتخالفشان از باب عموم وخصوص من وجه است .\r\nدر مادّه اجتماع يعنى موردى كه هردو مخفى شوند كلامي نيست ، ولى در دو مورد افتراق يعنى خفاى اذان بدون خفاى جدران وخفاى جدران بدون خفاى اذان دو دليل بأهم تعارض دارند وبراي رفع تنافى به چهار وجه متمسّك شده‌اند :\r\n\r\nوجه اوّل [ تخصيص مفهوم هر يك به منطوق ديگرى 
  ]\r\nوجه اوّل آنستكه بگوئيم : مفهوم هريك را كه عام است به منطوق\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nديگرى تخصيص ميدهيم ونتيجة اين ميشود كه شرط قصر نماز اجتماع دو چيز است :\r\n1 - خفاء اذان شهر .\r\n2 - خفاء ديوارهاى شهر .\r\n\r\nوجه دوّم [ صرفنظر از مفهوم هر دو 
  ]\r\nوجه دوّم آنستكه بگوئيم :\r\nاز مفهوم هردو صرفنظر مىكنيم ؛ بنابراين ، ممكن است غير از خفاء اذان وجدران أمور ديگرى در قصر نماز دخيل باشند .\r\n\r\nوجه سوّم [ اطلاق شرط در هركدام مقيّد به ديگرى است 
  ]\r\nوجه سوّم آنستكه بگوئيم :\r\nاطلاق شرط در هركدام مقيّد به ديگرى است ، پس در واقع خفاى اذان وجدران هردو بوده از اينرو اگر اجتماع هردو منتفى شود قصر نماز نيز منتفى مىگردد ، أعم از آنكه هردو منتفى شده يا يكى از آندو بتنهائى مخفى شده وديگرى آشكار باشد .\r\nالبتّه نتيجة اين وجه با نتيجة وجه اوّل يكى مىشود .\r\n\r\nوجه چهارم [ شرط ، قدر مشترك بين دو خفاء مىباشد 
  ]\r\nشرط امر واحدى است وآن‌قدر مشترك بين دو خفاء مىباشد وبعبارت ديگر :\r\nشرط قصر خفاء مىباشد أعم از آنكه خفاى اذان بوده يا خفاى جدران باشد ؛ بنابراين ، هركدام كه در خارج تحقّق يابند نماز قصر مىشود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nترجيح برخى از وجوه بر بعضي ديگر\r\nعرف وجه دوّم را اختيار نموده همان‌طورى كه عقل وجه أخير را مىپسندد ، زيرا عقل حاكم است باينكه أمور متعدّد اثر واحدى ندارند ، بناچار امر جامع بين آنها بايد صاحب اثر باشد ؛ بنابراين ، اگرچه در مورد بحث شرط متعدّد است وجواب واحد ، ولى شروط بقيد تعدّد اثر در جواب نگذاشته‌اند بلكه قدر جامع آنها كه امر واحدى است علّت براي جواب يعنى وجوب قصر مىباشد .\r\n\r\nبحث چهارم مفهوم وصف\r\nحق اينستكه ، وصف مفهوم ندارد ، زيرا در لغت آنرا براي افاده مفهوم وضع نكرده‌اند واز طرف ديگر اگر بمفهوم وصف قائل نشويم لغويّت لازم نمىآيد ، زيرا فائده منحصر در وجود مفهوم نيست تا فقدانش كلام را از فائده خالى قرار دهد .\r\n\r\nبحث پنجم مفهوم غايت\r\nاختلافست در اينكه ، غايت مفيد مفهوم هست يا نيست ، برخى بافاده آن قائل بوده وبعضي آنرا انكار كرده‌اند ، ولى حقّ اينستكه ، در مسئله بايد تفصيل داد وحاصل آن اينستكه :\r\nاگر غايت قيد براي حكم باشد مفهوم ثابت است ، مانند :\r\nكلّ شئ حلال حتّى تعلم انّه حرام .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nيا نظير :\r\nكلّ شئ طاهر حتّى تعلم انّه قذر .\r\nدر ايندو حديث « حتّى تعلم » قيد براي حكم يعنى : حلال وطاهر قرار داده شده ، لذا مفهوم آن در ايندو چنين است :\r\nهر شئ بعد از علم بحرمتش حرام وهرچيزى بعد از علم بعدم طهارتش متنجّس مىباشد ، از اينرو در اين قبيل از موارد بايد مفهوم را بپذيريم .\r\nوامّا اگر غايت قيد براي حكم نباشد ، مفهوم منتفى است ، چنانچه در صورتيكه آنرا قيد براي موضوع قرار دهند ، نظير وصف بوده وهرچه در آن گفتيم اينجا نيز جارى است .\r\n\r\nبحث ششم مفهوم لقب وعدد\r\nحق اينستكه ، لقب وعدد نيز مفهوم ندارند ، زيرا از نظر لغت وعرف براي افاده مفهوم وضع نشده‌اند .\r\n\r\n( باب عموم وخصوص )\r\n\r\nبحث اوّل تعريف عموم وخصوص\r\nعموم عبارتست از مفهومي كه داراى توسعه ووسعت بوده كه بلحاظ آن افراد ومصاديقى را شامل مىشود مانند :\r\n   وَالْعَصْرِ إِنَّ الْإِنْسانَ لَفِي خُسْرٍ .   \r\nشاهد در « الانسان » است كه داراى مفهومي عام بوده وباعتبار آن تمام افراد ومصاديق انسان را شامل ميشود .\r\nخاص عبارتست از مفهومي مقابل آن .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nبحث دوّم وضع ألفاظ عموم\r\nحق اينستكه ، براي عموم صيغه مشخّص ومعيّنى دارد وبه عبارت ديگر :\r\nبراي عموم الفاظى وضع شده است ، همچون : « كلّ » و « عام » و « ال » وأمثال آن .\r\nبرخى گفته‌اند :\r\nبگفته ابن عبّاس : ما من عام الّا وقد خصّ .\r\nبنابراين ، الفاظى نداريم كه براي عموم وضع شده باشند .\r\nاينكلام وگفتار صحيح نيست ، زيرا در تمام اين مواردى كه عام تخصيص خورده ودر معناى خصوص استعمال شده با كمك قرينه بوده وآن مضرّ بمدّعاى ما نيست .\r\n\r\nبحث سوّم حجّيّت عام مخصّص در باقي\r\nعامّى كه بواسطة مخصّص تخصيص خورده است ، أعم از آنكه مخصّصش متّصل بوده يا منفصل باشد نسبت بافرادى كه حقيقتا در افراد مخصّص داخل نيستند حجّت است ، مانند :\r\nأكرم العالم الّا الفاسق .\r\nوفرض اين باشد كه ، فاسق مردّد باشد بين مرتكب خصوص كبائر يا أعم از مرتكب كبيره وصغيره را شامل شود .\r\nدر اينمثال ، نسبت به عالم عادل كه قطعا از دو تفسير فاسق خارج است ميتوان به عام تمسّك نمود وبطور قطع ومسلّم عام نسبت بآن حجّت است .\r\nوامّا نسبت بافراد احتمالي آن مانند مرتكب صغيره ، بايد بگوئيم :\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاگر مخصّص متّصل بوده باشد ، عام حجّت نيست ودر صورتيكه منفصل باشد ، عام حجّت است .\r\nمؤلّف گويد :\r\nتفصيلي كه ذكر شد ، رأى مشهور از اصوليّون است ، ودر قبال آن دو قول ديگر باين شرح وجود دارند :\r\n1 - عام مخصّص در صورتي كه مخصّصش متّصل باشد ، در باقي افراد حجّت است ودر فرضى كه مخصّص منفصل باشد حجّت نيست .\r\n2 - عام مخصّص مطلقا در باقي افراد حجّت نيست چه مخصّص آن متّصل بوده وچه منفصل باشد .\r\n\r\nدليل اينقول\r\nدليل اين قول آنست كه :\r\nعام بعد از تخصيص مجمل مىشود ، زيرا معلوم نيست كه چه مرتبه‌اى از افرادش از آن اراده شده ، بطورى كه احتمال مراد بودن هركدام با احتمال اراده ديگرى در يك عرض مىباشد ، لاجرم تعيين خصوص باقي از بين مراتب ديگر ترجيح بدون مرجّح است ، پس نفس عام بدون قرينه در هيچيك از مراتب حجّت نيست نه باقي ونه مراتب ديگر .\r\nوبتقرير ديگر :\r\nمعناى موضوع له عام تمام افراد مىباشد وبعد از تخصيص علم پيدا مىكنيم ، موضوع له يعنى معناى حقيقي عام اراده نشده ، حال اگر معناى مجازى واحد باشد البتّه اراده آن متعيّن است ودر صورت تعدّد وعدم قرينه بر تعيين هيچيك البتّه لفظ مجمل بوده وتا مادامى كه قرينه‌اى قائم نشده حق نداريم لفظ را بر خصوص برخى از آنها حمل كنيم .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nجواب از دليل مذكور\r\nجواب از دليل مذكور اينستكه :\r\nعام مخصّص را اگر در غير معناى عام استعمال كنيم مجاز نيست تا بگوئيم مجازات بعد از تخصيص متعدّد بوده وهيچيك بر ديگرى ترجيح نداشته ، لاجرم عام نسبت به آنها مجمل ميباشد .\r\n\r\nوجه مجمل نبودن عام بعد از تخصيص\r\nوجه مجمل نبودن عام بعد از تخصيص ، امّا در مخصّص متّصل اينستكه :\r\nأدوات عموم پس از تخصيص در همان معناى عمومشان كه موضوع له آنها است استعمال شده‌اند وفرقى از اين نظر بين حالت قبل از تخصيص وبعد از آن نمىباشد .\r\nبلى ، قبل از تخصيص دائره افراد أوسع از افراد بعد از تخصيص بوده ، منتهى اين امر باعث مجازيّت نمىباشد ، لذا لفظ « كلّ » در دو مثال : « كلّ رجل » و « كلّ رجل عالم » در عموم استعمال شده بدون اينكه بينشان فرقى باشد .\r\nالبتّه افراد « رجل » در مثال دوّم كمتر از افراد « رجل » در مثال اوّل ميباشد واين امر مضرّ به عموم نيست .\r\nوامّا در مخصّص منفصل : بايد بگوئيم عام مخصّص به مخصّص منفصل نيز مجاز نيست ، زيرا صرف آنكه از عام بقرينه مخصّص ، خصوص اراده شد اين امر باعث نميشود كه بگوئيم عام در خصوص استعمال شده در نتيجة استعمال مجازى است ، بلكه امكان دارد عام در همان معناى عموم از باب ضرب قانون وقاعده استعمال شده منتهى وجود مخصّص مانع از حجّيّتش در عموم باشد نه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nآنكه مانع از أصل ظهور در عموم بگردد ، پس نتيجتا بايد گفت : عام مخصّص در تمام موارد نسبت بباقي افراد حقيقت وحجّت مىباشد ومختار ما در اينمسئله همين است .\r\n\r\nبحث چهارم اجمال مخصّص وسرايت وعدم سرايتش به عام\r\nاگر خاص از نظر مفهوم مجمل بود مثل اينكه مفهوما مردّد بين أقل وأكثر باشد در صورت منفصل بودنش اجمال آن بعام سرايت نكرده وعام را مجمل نمىكند ، لذا در موردى كه خاص جارى نيست بعام تمسّك مىكنند ، مانند مثالي كه گذشت يعنى تمسّك به « أكرم العلماء » در مرتكب صغيره فقط .\r\nواگر مخصّص متّصل باشد أعم از آنكه اجمالش ناشى از دوران بين اقلّ وأكثر بوده ويا مردّد بين متباينين باشد اجمال آن بعام سرايت نموده وآنرا مجمل مىكند زيرا بقرينه مخصّص از ابتداء ظهورى بر آن منعقد نشده است .\r\nامّا اگر خاص از نظر مصداق مجمل بود نه مفهوم مثل اينكه فردى مردّد بود بين اينكه از مصاديق خاص بوده يا در تحت عام داخل باشد چنانچه در دليل عام گفته باشند : أكرم العلماء .\r\nودر دليل خاص بگويند : الّا الفساق منهم .\r\nوفردى در خارج معلوم نباشد كه فاسق است يا عادل .\r\nبا توجّه باينكه مفهوم فاسق معلوم است مسلّما در مصداق مشكوك نميتوان بعام تمسّك كرد مشروط باينكه مخصّص متّصل باشد ، زيرا براي عام ظهورى از ابتداء منعقد نشده است .\r\nامّا اگر مخصّص منفصل بود تمسّك بعام در مصداق مشتبه مورد خلاف\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاست برخى مانند مرحوم نهاوندى تجويز نموده ولى مشهور آنرا منع كرده‌اند .\r\nحق از نظر ما رأى مشهور است زيرا نهايت دليلي كه ميتوان براي جواز بآن متمسّك شد اين است كه بگوئيم :\r\nخاص صرفا در افراد مسلّمه خود مزاحم با عام بوده وتنها در همين افراد حجّت ميباشد ونسبت بفرد مشتبه حجّت فعلى نيست بنابراين ، « لا تكرم فسّاق العلماء » كه مخصّص منفصل است در شخص مشكوك الفسق با أكرم العلماء مزاحم نيست چه آنكه اين مزاحمت از قبيل مزاحمت حجّت بالاحجّت است .\r\nجواب از اين كلام آنستكه :\r\nمقاله مذكور بنظر صحيح نمىآيد ، زيرا خاص اگرچه در فرد مشكوك حجّت فعلى نيست ولى در عين حال باعث ميشود عام را در غير عنوان فسّاق حجّت قرار دهد ، پس در نتيجة بايد گفت :\r\n« أكرم العلماء » تنها در عالم غيرفاسق حجّت است ، لذا مصداق مشتبه اگرچه عنوان عام يعنى عالم بر أو صادق است ، ولى معلوم نيست كه عنوان عام به اعتبار حجّت بودن بر أو صادق باشد وفرق است بين انطباق عنوان عام بر فردى وبين انطباقش بر مصداقى باعتبار حجّت بودن .\r\nناگفته نماند آنچه ذكر شد نسبت به مخصّص لفظي بود ، امّا اگر مخصّص لبّى باشد در صورتيكه اعتماد متكلّم در وقت خطاب بآن صحيح تلقّى گردد وبتواند آنرا نسبت بمخاطب بعنوان مخصّص مورد استناد قرار دهد ، حكمش همچون حكم مخصّص متّصل ميباشد ، يعنى از انعقاد ظهور براي عام مانع ميشود ولى در غير اينصورت ظاهرا عام در مصداق مشتبه به حجّت خود باقيست .\r\n\r\nتبصره\r\nآنچه بعد از تخصيص در تحت عام باقي ميماند چون معنون بعنوانى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنيست غالبا ميتوان با أصل موضوعي آنرا احراز نمود .\r\nمثلا اگر عامي با چنين مضمونى بدست ما رسيد :\r\nكلّ امرأة بلغت خمسين عاما فدمها غير حيض .\r\nودر دليل مخصّص مضمون ذيل وارد شد :\r\nالّا امرأة قرشيّة .\r\nحال اگر زنى از نظر قرشي بودن با غيرقرشى مشتبه شد ميتوانيم بگوئيم أصل آنستكه با قرشي انتساب ندارد وبدين‌ترتيب عدم قرشي بودنش احراز مىگردد .\r\n\r\nبحث پنجم جواز وعدم جواز تمسّك بعام قبل از فحص از مخصّص\r\nحق اينستكه ، قبل از فحص از مخصّص تمسّك بعام جائز نيست ، زيرا سيرهء عقلاء چنين است كه پيش از تفحّص از مخصّص بعام عمل نمىكنند واگر نسبت باين امر يقين هم نداشته باشيم لا أقل شكّ داريم وهمين امر موجب توقّف ميشود .\r\nولى در جائى كه احتمال هيچ مخصّص متّصلى نبوده يا احتمالا در صورت وجودش بدست ما نرسيده باشد فحص لازم نيست ، چون از قبيل احتمال وجود قرينه بر مجاز است كه با اصالة العدم آنرا نفى مىكنيم .\r\n\r\nتنبيه\r\nفحص در اينجا با فحص در عمل به أصول عمليّه فرق دارد وحاصل فرق اينستكه :\r\nدر آنجا فحص بمنظور دست يافتن به حجّيّت است ، چه آنكه قبل از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nفحص از دليل حجّيّت أصل محرز نيست ، امّا در اينجا فحص به منظور طلب نمودن معارض با حجّت مىباشد ، يعنى عام حجّت بوده ، منتهى فحص مىكنيم شايد به حجّتى اقواى از عام دست بيابيم .\r\n\r\nبحث ششم كلام در خطابات شفاهى\r\nآيا خطابات شفاهى از قبيل :  يا أَيُّهَا الَّذِينَ آمَنُوا . * \r\nاختصاص به حاضرين در مجلس تخاطب دارد يا غير حاضرين ، يعنى غائبين بلكه معدومين را نيز شامل ميشود ؟\r\nقبل از بيان مختار خود لازم است محلّ نزاع را معيّن ومشخّص نمائيم :\r\nممكنست محلّ نزاع به سه صورت طرح شود :\r\n1 - بگوئيم نزاع در اينست : تكليفي كه خطاب حامل آن است آيا بمعدومين تعلّق مىگيرد ، همانطوريكه بموجودين وحاضرين متوجّه ميشود يا تعلّقش بمعدومين صحيح نيست ؟\r\n2 - بگوئيم نزاع در اينست : خطاب با غائبين بلكه معدومين با الفاظى كه براي خطاب جعل شده صحيح است يا صحيح نيست ؟\r\n3 - بگوئيم نزاع در اينست : ألفاظ واقع بدنبال ادات خطاب آيا نسبت به غائبين بلكه معدومين شمول وعموم دارد يا چنين نيست ؟\r\nبايد توجّه داشت كه نزاع در صورت اوّل ودوّم در امر عقلي است ودر فرض سوّم لغوى مىباشد .\r\n\r\nمختار مؤلّف\r\nمؤلّف گويد :\r\nشكّى نيست كه تكليف معدومين عقلا صحيح نمىباشد ، يعنى نميتوان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآنها را فعلا مورد بعث وزجر قرار داد ، چه آنكه تكليف مزبور مستلزم طلب حقيقي بوده وپرواضح است كه طلب حقيقي اختصاص بموجودين بلكه به حاضرين دارد ؛ بنابراين ، اگر نزاع بصورت اوّل طرح شود بايد گفت : خطاب شامل معدومين وغائبين نمىباشد وهمچنين شكّى نيست كه خطاب معدوم بلكه غائب صحيح نبوده چون ممكن نيست بطور حقيقي آنان را مورد تكليف قرار داد ، زيرا توجّه دادن كلام وخطاب را به طرف غير حقيقتا ممكن نيست مگر آنكه وى وجود داشته باشد وپس از توجّه خطاب التفات پيدا كند واينمعنا در هيچيك از غائب ومعدوم تحقّق‌پذير نيست ، لذا اگر محلّ نزاع بصورت دوّم نيز طرح شود بايد گفت :\r\nغائب ومعدوم را نميتوان مورد خطاب قرار داد .\r\nوهمچنين بايد بگوئيم :\r\nألفاظ موضوع براي خطاب نظير ادات نداء نسبت به غائبين ومعدومين عموم وشمول ندارند چه آنكه أهل لغت مثل ادات نداء را براي مخاطب مشاهد ومحسوس وضع كرده‌اند از اينرو اگر نزاع را بصورت سوّم نيز طرح كنيم بايد ملتزم شويم كه معدوم وغائب مشمول خطاب نميباشند .\r\nبلى ، در اينصورت مىتوان مجازا وبكمك قرينه ألفاظ مزبور را در غائب بلكه در معدوم استعمال نمود .\r\n\r\nبحث هفتم ثمره ونتيجة بحث مذكور\r\nثمره اين بحث آنستكه اگر خطاب را شامل غائبين ومعدومين بدانيم ظهور خطابات در حقّ ايشان حجّت بوده وميتوانند بآنها تمسّك كنند ودر غير اينصورت ظواهر خطابات شفاهى براي ايشان حجّت نيست ، مگر دليلي از خارج قائم شود كه غائبين ومعدومين با حاضرين در تكليف مشتركند ، چنانچه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nنسبت به ما كه از خطابات شفاهيّه قرآن به دور بوده‌ايم چنين دليلي قائم است ، بنابراين ، بعقيده ما اين بحث چندان ثمره‌اى ندارد چون چه به شمول خطابات نسبت به غائبين ومعدومين قائل شد . وچه آنها را شامل ندانيم در هردو صورت ظواهر اين خطابات براي ما حجّت مىباشند .\r\n\r\nبحث هشتم حكم ضميري كه به بعضي از افراد عام رجوع مىكند\r\nضميري كه بدنبال عام درآمده وبه بعضي از افراد آن راجع باشد آيا موجب تخصيص عام بوده يا آنرا تخصيص نمىدهد ؟\r\nدر اينمسئله بين أرباب أصول اختلاف است :\r\nبرخى ضمير را مخصّص عام دانسته وبعضي اينمعنا را انكار كرده‌اند .\r\n\r\nمثال\r\nمثال آن آية شريفه است كه حقتعالى در آن ميفرمايد :\r\n وَالْمُطَلَّقاتُ يَتَرَبَّصْنَ بِأَنْفُسِهِنَّ  تا جائى كه فرموده :\r\n وَبُعُولَتُهُنَّ أَحَقُّ بِرَدِّهِنَّ . \r\nدر اين آية شريفه كلمه « المطلّقات » جمع محلى بألف ولام بوده ، لذا عام محسوب ميشود چه آنكه هم مطلّقات رجعيّه را شامل شده وهم مطلّقات بائن را فرامىگيرد ، در حاليكه ضمير در « بعولتهنّ » بخصوص رجعيّات عود مىكند ، حال كلام در اينستكه ، عود اين ضمير به خصوص رجعيّات موجب ميشود كه المطلّقات تخصيص پيدا كند يا چنين نيست ؟\r\nمىگوئيم :\r\nامر دائر است بين اينكه در عام تصرّف كرده وبگوئيم از آن خاص اراده\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nشده وضمير را بظاهر خودش باقي بگذاريم وبين اينكه در ضمير تصرّف نموده وبظاهر عام عمل كنيم .\r\nالبتّه تصرّف در ضمير بيكى از دو نحو ذيل امكان‌پذير است :\r\nالف : بگوئيم مراد از عام تمام افراد است منتهى ضمير به بعض از مراد رجوع مىكند .\r\nب : بگوئيم ضمير به تمام مراد راجع است ولى از باب توسّع ومجاز باين نحو كه حكم مسند به بعض را مجازا بكلّ اسناد داده‌ايم .\r\n\r\nمختار مؤلّف\r\nاز نظر ما حقّ اينستكه ، در ضمير بايد تصرّف نمود وعام را بعمومش باقي گذارد ، زيرا اصالة العموم در ناحية عام از مزاحمت با اصالة الظهور در جانب ضمير سالم است ، يعنى چنين اصلى در جانب ضمير جارى نيست ، زيرا اصالة الظهور زماني حجّت است كه در أصل مراد شكّ باشد نه آنكه در كيفيّت اراده ترديد داشته باشيم ودر اينجا أصل مراد مشكوك نيست بلكه كيفيّتش مورد شكّ است ، لذا أصل يادشده جارى نمىگردد .\r\n\r\nبحث نهم جواز وعدم جواز تخصيص عام به مفهوم مخالف\r\nآيا تخصيص عام به مفهوم مخالف جائز است يا جائز نيست ؟\r\nمؤلّف گويد :\r\nدر جواز تخصيص عام به مفهوم موافق اختلافى نيست ، نزاع صرفا در مفهوم مخالف مىباشد وحاصل كلام آن استكه ، اگر عامي وارد شد ودر همان كلام يا كلامي ديگر جمله‌اى آمد كه داراى مفهوم مخالف بود در صورتيكه اينجمله براي قرينه بودن جهت تخصيص عام صلاحيّت داشته باشد دوران امر\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبين دو چيز است :\r\nالف : آنكه عام را بواسطة آن تخصيص بدهيم .\r\nب : آنكه مفهوم را ملغى قرار دهيم .\r\nحق اينستكه ، اگر هريك از عام ومفهوم دلالتشان بواسطة اطلاق ومقدّمات حكمت بوده يا أحيانا هردو دلالتشان وضعا باشد ، چون هريك مزاحم ديگرى هستند ، نه عمومى تحقّق يافته ونه مفهومي منعقد ميشود ، زيرا در فرض مزبور يعنى مزاحمت ايندو بأهم نه مقدّمات حكمت جارى شده ونه وضع باعث ظهور ايندو مىگردد ، از اينرو در چنين فرضى بايد بأصول عمليّه عمل شود . ولى اگر يكى از آندو اظهر از ديگرى باشد ظهور أو حاكم بوده ودر موقع عمل مىبايد بآن عمل شود ولذا بسا مفهوم مخالف مخصّص عام واقع شده همانطورى كه بسيار اتّفاق مىافتد كه عام موجب الغاء مفهوم مىباشد .\r\n\r\nبحث دهم حكم استثنائي كه بدنبال جمل متعدّد مىآيد\r\nاستثنائي كه بدنبال جمله‌هاى متعدّد درمىآيد آيا بتمام جملات راجع بوده چنانچه بعضىها گفته‌اند يا بخصوص أخير تعلّق مىگيرد ، همانطوريكه برخى ديگر معتقدند يا در هيچ‌يك از ايندو ظهور ندارد ، كما اينكه رأى پاره‌اى ديگر چنين است ؟\r\n\r\nمختار مؤلّف\r\nمؤلّف گويد :\r\nاز نظر ما حق اينستكه بگوئيم :\r\nاستثناء مزبور قطعا بخصوص جمله أخير راجع مىباشد ، منتهى از باب قدر متيقّن نه ظهور لفظي ونسبت بجملات ديگر بايد بقرينه رجوع كرد ودر\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nصورت فقدان آن بأصل عملي بايد عمل نمود .\r\n\r\nبحث يازدهم جواز وعدم جواز تخصيص قرآن به خبر واحد\r\nحق اينستكه ، ميتوان قرآن را به خبر واحد تخصيص داد .\r\nدليل ما بر اينمدّعا آنستكه ، خبر از نظر دلالت وسند براي مخصّص وقرينه بودن جهت تصرّف در عموم قرآن صلاحيّت دارد ومانعى از اين امر وجود ندارد ، بخلاف عموم قرآن كه براي رفع يد از دليل اعتبار خبر واحد صالح نيست ، بنابراين ، نميتوان عموم قرآن را دليل براي طرح كردن خبر واحدى كه خاصّ هست قرار داد .\r\nوامّا اخبارى كه بمضامين ذيل وارد شده‌اند :\r\n1 - أحاديث مخالف با قرآن زخرف است .\r\n2 - أحاديث مخالف با قرآن را به سينه ديوار بكوبيد .\r\n3 - اخبار مغاير با قرآن از ما أهل بيت صادر نشده .\r\nوأمثال اينگونه تعبيرات ، مراد از آنها اينستكه ، اگر حديثي با قرآن مخالفت تباينى داشت زخرف وباطل بوده وبايد آنرا به سينه ديوار كوبيد نه حديثي كه مخالفتش به نحو مخالفت عموم وخصوص باشد .\r\n\r\nبحث دوازدهم صور متصوّره بين عام وخاصّ\r\nعام وخاصّ كه از نظر حكم بأهم مخالفند از حيث ناسخ ويا مخصّص بودن براي آنها صوري تصوير ميشود وآن اينستكه :\r\nخاص گاهى ناسخ وزماني مخصّص ودر برخى أوقات منسوخ مىباشد\r\nو \r\n","description":"","footnote":"","page_name":" 86 ","page_number":86},
  {"content":"\r\n\r\nخلاصه اين صور آنستكه :\r\nاگر خاص با عام مقرون بوده ويا بعد از آن وقبل از حضور وقت عمل بعام وارد شود مخصّص ومبيّن عام مىباشد واگر بعد از حضور وقت عمل بيايد ناسخ آن است نه مخصّصش زيرا اگر مخصّص باشد تأخير بيان از وقت حاجت لازم مىآيد .\r\nالبتّه اينحكم در جائى است كه عام براي بيان حكم واقعي آمده باشد ودر غير اينصورت خاص ، مخصّص مىباشد .\r\nواگر عام بعد از حضور وقت عمل بخاص بيايد همانطوريكه احتمال دارد خاص مخصّص باشد ، محتمل است عام را ناسخ آن قرار داد ، منتهى مخصّص بودن خاصّ اظهر از ناسخيّت عام مىباشد ، چه آنكه دوران امر بين تخصيص ونسخ است وبملاحظة اكثريّت تخصيص وندرت نسخ در احكام تخصيص را ترجيح مىدهند .\r\nصورت مذكور در موردى است كه تاريخ عام وخاصّ معلوم باشد وامّا در صورت جهل وتردّد بين اينكه خاصّ بعد از حضور وقت عمل بعام بوده ويا قبل از حضور باشد ، حق اينستكه ، بأصول عمليّه بايد رجوع نمود ، زيرا اكثريّت تخصيص وندرت نسخ اگرچه موجب ظنّ به تخصيص ميشود ولى دليلي بر اعتبار چنين ظنّى در دست نيست وصرفا اين ظنّ در جائى حجّت است كه بعد از حضور وقت عمل به خاص ، عام وارد شود .\r\n\r\nبحث سيزدهم ثمره بين تخصيص ونسخ\r\nاگر دليلي را مخصّص عام قرار دهيم ، خاص بطور كلّى از حكم عام خارج ميشود ، ولى اگر يكى از دو دليل را نسبت به ديگرى ناسخ قرار دهيم منسوخ از حكم ناسخ از زمان نسخ به بعد خارج ميشود نه بطور كلّى .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nباب ( مطلق ومقيّد )\r\n\r\nبحث اوّل [ تعريف مطلق 
  ]\r\nتعريف مطلق : مطلق عبارتست از آنكه دلالت كند بر معنائى كه در جنس خود شيوع داشته باشد مانند : رجل در مثال : أكرم رجلا .\r\nتعريف مقيّد : مقيّد آنستكه ، برخلاف مطلق شيوع در جنس خود نداشته باشد ، مانند : رجل عادل در مثال : أكرم رجلا عادلا .\r\n\r\nبحث دوّم ألفاظ مطلق\r\nبراي مطلق الفاظى وضع شده نظير اسم جنس همچون : رجل .\r\nوعلم جنس مانند : اسامة .\r\nونيز مثل نكره در سياق اثبات مانند : جاء أحد .\r\n\r\nتنبيه\r\nاخذ باطلاق متوقّف است به سه مقدّمه :\r\n1 - متكلّم در مقام بيان تمام مرادش باشد نه اهمال واجمال .\r\n2 - قرينه بر تعيين فرد وجود نداشته باشد .\r\n3 - قدر متيقّن در مقام تخاطب موجود نباشد .\r\nبعد از تحقّق اين سه مقدّمه اگر كلامي مطلق وارد شد ، ميتوان باطلاقش اخذ نمود واين اطلاق را در مقابل اطلاقى قرار ميدهند كه توسعه وشمولش مستند به وضع باشد واصطلاحا از آن به عموم تعبير مىكنند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nبحث سوّم حمل مطلق بر مقيّد\r\nدر موردى كه مطلق ومقيّدى وارد شوند يا در اثبات ونفى مختلف بوده يا بأهم موافق مىباشند .\r\nمثال اوّل همچون : اعتق رقبة ولا تعتق رقبة كافرة .\r\nدر اينفرض بدون ترديد مطلق را بايد بر مقيّد حمل نمود وآنرا بقرينه مقيّد ، تقييد نمود .\r\nمثال دوّم مانند : اعتق رقبة واعتق رقبة مؤمنة .\r\nدر اينفرض بين أرباب أصول اختلاف است ، مشهور گفته‌اند :\r\nمطلق را بايد بر مقيّد حمل نمود ودليلشان اينستكه :\r\nحمل ، جمع بين دليلين بوده والجمع مهما أمكن أولى من الترك .\r\n\r\nنقد بر دليل مشهور\r\nبر دليل مشهور انتقاد شده وشرح آن چنين است :\r\nجمع بين مطلق ومقيّد منحصر باين نيست كه مطلق را بر مقيّد حمل كنيم ، بلكه طريق ديگرى وجود دارد وآن اينستكه ، مقيّد را بر استحباب حمل كنيم .\r\n\r\nجواب مشهور از انتقاد مذكور\r\nمشهور گفته‌اند :\r\nاين انتقاد صحيح نبوده ، بلكه متعيّن است كه مطلق را بر مقيّد حمل كنيم ، زيرا حمل مطلق بر مقيّد مستلزم تصرّف در معناى لفظ نبوده بلكه در وجه معنا\r\nو \r\n","description":"","footnote":"","page_name":" 89 ","page_number":89},
  {"content":"\r\n\r\nنحوه آن تصرّف كرده‌ايم ، چه آنكه تجرّد مطلق از قيد اينطور وانمود مىكند كه از آن اطلاق اراده شده ومتكلّم در مقام بيان تمام مراد است ، ولى بعد از ورود مقيّد خلاف آنرا كشف مىكنيم ، يعنى واضح ميشود كه مطلق بر وجه اجمال صادر گرديده ، پس در نتيجة اطلاقى نداشته تا در صورت حملش بر مقيّد تصرّف در معنايش كرده باشيم ، در حاليكه حمل مقيّد بر استحباب مستلزم تصرّف در معناى لفظ است .\r\n\r\nجواب از جواب مشهور\r\nاز جواب مذكور جوابي داده شده وآن اين استكه :\r\nحمل مطلق بر مقيّد نيز از باب تصرّف در معنا است ، زيرا ظفر يافتن بر مقيّد كاشف است از اينكه مطلق در مقام بيان نبوده وظاهر آن اراده نشده واطلاقى كه به معونه مقدّمات حكمت تصوّر ميشود مراد جدّى نبوده است .\r\nبلى ، حمل مطلق بر مقيّد وتصرّف در اطلاق موجب ارتكاب مجاز نميشود ، چنانچه حمل امر در مقيّد بر استحباب نيز سبب آن نيست ، زيرا در حقيقت امر در همان ايجاب استعمال شده ، ولى با رجحان فوق العادة يعنى ، وقتي در مقيّد علاوة بر ايجاب ملاك استحباب بود ميتوان آنرا بر أفضل الافراد حمل كرد مانند : صلّ كه در دليل ديگر آمده باشد :\r\nصلّ جماعة كه صلاة مع الجماعت أفضل الامرين است .\r\n\r\nتنبيه\r\nدر حكمي كه ذكر شد فرقى نيست بين مطلق ومقيّدى كه هردو مثبت بوده يا هردو منفى باشند ، چنانچه تفاوتى در اين نيست بين اينكه دليل حامل حكم تكليفي بوده يا بيان حكم وضعي نمايد ؛ بنابراين ، اگر در دليل اينطور آمد كه :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبيع سبب براي نقل وانتقال است .\r\nودر دليل ديگر اين مضمون بدست ما رسيد :\r\nبيع كذائى سبب است براي نقل وانتقال .\r\nواز خارج احراز كرديم كه مقصود يا بيع بطور مطلق است يا بيع خاصّى چنين مىباشد .\r\nدر اينجا بايد مطلق را بر مقيّد حمل كرد ، مشروط باينكه ظهور دليل مقيّد در دخالت قيد أقوى از ظهور مطلق در اطلاق باشد .\r\n\r\nتبصره\r\nاقتضاى مقدّمات حكمت در مطلّقات به حسب مقامات وموارد فرق مىكند ، مثلا در برخى مقتضى است اطلاق را بر عموم بدلي ودر بعضي موارد بر عموم استيعابى ودر پاره‌اى بر نوع خاصّى ديگر حمل كنيم .\r\nمثلا اطلاق صيغه امر به كمك مقدّمات حكمت بر وجوب تعييني عيني نفسي حمل ميشود ، زيرا مقابل اين عناوين نياز به قرينه دارد ، چنانچه در «  أَحَلَّ اللَّهُ الْبَيْعَ  » مقدّمات حكمت مقتضى است اطلاق بر عموم استيعابى حمل گردد .\r\n\r\n( باب مجمل ومبيّن )\r\nمبيّن آنستكه ، براي كلام ظهورى باشد كه عرف از آن مفهوم روشنى را بفهمد ، ولى مجمل بخلاف آن است ، همچون آية سرقت يا آية تحريم امّهات .\r\nمؤلّف گويد :\r\nمخفى نباشد كه اثبات اجمال وبيان با برهان صورت نمىگيرد ، بلكه ملاك ومناطش همان فهم واستفاده عرفى است ، يعنى اگر كلامي از نظر عرف\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمفهوم روش وآشكارى داشت مبيّن بوده ودر غير اينصورت مجمل مىباشد .\r\n\r\nتنبيه\r\nاجمال وبيان دو وصف إضافي ونسبى هستند باينمعنا كه چه بسا لفظي از نظر طائفه‌اى مبيّن بوده ، در حاليكه نسبت به دسته ديگر مجمل است .\r\n* پايان مباحث ألفاظ *\r\nاز خداوند منّان توفيق تحرير وترقيم بخش دوّم كتاب را خواستارم بحقّ محمّد وآله الطّاهرين سلام اللّه عليهم أجمعين\r\n* * * * * * * * * * * * * * * *\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nبخش دوّم : ادلّه عقليّه\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nادلّه عقليّه بحمد اللّه والمنّه : بخش اوّل كتاب يعنى مباحث ألفاظ وبه تعبير ديگر ادلّه لفظيّه باتمام رسيد واينك بخش دوّم آن يعنى ادلّه عقليّه :\r\nاين بخش در سه باب تنظيم شده كه بطور مختصر وفشرده تحرير ميشود :\r\n1 - باب قطع .\r\n2 - باب ظنّ .\r\n3 - باب شكّ .\r\n\r\nباب اوّل قطع واحكام آن\r\nهر بالغ عاقل ملتفتى از سه حال خارج نيست :\r\nيا قاطع است ويا ظانّ بوده ويا شاك مىباشد .\r\nظانّ نيز يا ظنّش معتبر است يا غيرمعتبر مىباشد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاگر ظنّ أو معتبر نباشد در حكم شاك بود وآنچه براي شاك مىگوئيم در حق وى نيز جاريست .\r\nبنابراين ، در سه باب مىبايد صحبت كنيم .\r\nباب اوّل : قطع واحكام آن .\r\nباب دوّم : ظنّ معتبر واحكام آن .\r\nباب سوّم : شكّ واحكامش .\r\n\r\nبحث اوّل تقسيم قطع\r\nقطع بر دو قسم است :\r\n1 - قطع طريقي .\r\n2 - قطع موضوعي .\r\nقطع موضوعي نيز بر دو قسم است :\r\nالف : تمام الموضوع .\r\nب : جزء الموضوع .\r\nوهركدام از ايندو نيز بر دو گونه‌اند :\r\nج : موضوعي على وجه الطريقيّه .\r\nد : موضوعي على وجه الصّفتيّه .\r\nپس مجموع اقسام قطع پنج تا است باين شرح :\r\n\r\nشرح اقسام پنجگانه قطع\r\n1 - قطع طريقي محض : وآن اينستكه ، از آن بعنوان مرآت وطريق إلى الواقع فقط استفاده ميشود .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nوعلامت طريق محض بودن قطع آنستكه ، مولى همچون شارع مقدّس موضوع حكم را نفس واقع قرار داده بدون اينكه قطع را در آن دخيل قرار دهد ، مثل اينكه در دليل گفته شود :\r\nبول نجس است يا شراب حرام مىباشد .\r\nكه در اينجا وقتي مكلّف قطع پيدا كرد فلان مايع بول يا شراب است مىبايد از آن اجتناب كند ، زيرا پس از حصول قطع مىگويد :\r\nهذا بول وكل بول نجس فهذا نجس .\r\nيا :\r\nهذا خمر وكلّ خمر حرام فهذا حرام .\r\nقابل توجّه است كه اينقسم از قطع حجّيّتش ذاتي وعقلي است نه آنكه بجعل شارع باشد ، بلكه أصلا ممكن نيست شارع آنرا مسلوب الحجيّه يا أحيانا حجّت قرار دهد ، چه آنكه طبق فرموده شيخ أعظم در فرائد حكم شارع بعدم حجّيّت مستلزم تناقض است ، زيرا پس از آنكه مكلّف قطع به بول يا شراب بودن مايعى پيدا كرد ، همانطوريكه اشاره شد ، بدون فاصله صغرى وكبرائى باين شرح ترتيب مىدهد :\r\nاين بول است « صغرى » وهر بولي نجس است « كبرى » پس اين نيز نجس است .\r\nحال اگر شارع بفرمايد :\r\nچون قطع حجّت نيست اين مايع نجس نبوده واجتناب از آن لازم نيست ، بديهي است كه ايندو حكم يعنى نتيجة قياس وحكم شارع بعدم نجاست بأهم متناقض مىباشند .\r\n2 - قطع تمام الموضوع بر وجه طريقي : آنست كه شارع مطلوبش صفت قطع بوده بطورى كه موضوع آن را صرفا وجود قطع قرار داده است ، منتهى آنرا باين عنوان موضوع قرار داده كه مرآت ونشان‌دهنده\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nقاطع هست .\r\nپس در اينقسم از قطع دو چيز مطلوب شارع مىباشد :\r\n1 - صفت قطع .\r\n2 - واقع .\r\n3 - قطع تمام الموضوع على وجه الصّفتيه : آنست كه مطلوب شارع صفت قطع بوده بطورى كه موضوع حكم صرفا قطع بوده وما وراء آن چيز ديگرى ملاحظه نشده است ، پس حكم وجودا وعدما دائر مدار آنست أعم از آنكه با واقع منطبق شده يا مطابق درنيايد مثل اينكه شارع بفرمايد :\r\nيجب الاجتناب عن معلوم الخمريه .\r\nبر مكلّف لازم است در صورتيكه به خمر بودن مايعى علم وقطع پيدا كند از آن اجتناب نمايد اگرچه در واقع شراب نباشد ، لذا در صورتيكه از آن اجتناب نكند معاقب است .\r\n4 - قطع جزء الموضوع على وجه الطريقيّه : آنستكه شارع موضوع حكم را مركّب از دو جزء قرار داده .\r\n1 - قطع .\r\n2 - واقع .\r\nمنتهى قطع را باين اعتبار ملاحظه كرده كه مرآت واقع مىباشد .\r\n5 - قطع جزء الموضوع على وجه الصفتيه : آنستكه شارع موضوع حكم را مركّب از دو جزء قرار داده :\r\n1 - قطع .\r\n2 - واقع .\r\nمنتهى قطع را بعنوان اينكه صفت راجح است نگريسته چه واقع را نشان دهد وچه نشان ندهد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nتنبيه فرق قطع طريقي با قطع موضوعي\r\nهمانطورى كه گفته شد ، حجّيت قطع طريقي عقلي وذاتي است وقابل جعل يا سلب نيست ، ولى قطع موضوعي جعلى مىباشد ، باينمعنا كه شارع مقدّس قطعي را موضوع قرار مىدهد كه در شخص خاص يا زمان خاص يا از راه مخصوص حاصل شده باشد ، چنانچه در مبحث قضاء قطع قاضى مجتهد را ملاك حكم قرار داده يا در باب تقليد قطع مفتى در صورتي كه از طرق معهود ومتعارف حاصل شده باشد را مناط تقليد دانسته نه قطع وعلمي را كه از راه علوم غريبه همچون رمل وجفر بدست آمده باشد وأمثال اينگونه موارد كه در أبواب فقه بسيار وفراوان مىباشند .\r\n\r\nفرق ديگر\r\nفرق ديگر بين ايندو قطع آنستكه :\r\nقطع طريقي وقتي مفقود شد ، امارات وأصول بجاى آن قرار مىگيرند ، ولى قطع موضوعي اينطور نيست ، بلكه بدليل آن مىبايد نظر كرد ، اگر دليل ، قطع را بعنوان طريق ملاحظه كرده واز هر راه ودر هركس ودر هر زمان كه حاصل شود موضوع حكم دانسته باشد البتّه حكمش مانند قطع طريقي محض است واگر در آن تصرّف نموده ودر صورت خاص واز شخص معيّنى اگر حاصل شد موضوع قرار داده بنحوى كه مطلوبيّت قطع احراز گردد بديهي است بعد از فقدان آن چيز ديگرى جاى آنرا نمىگيرد ، بنابراين ، اگر شارع اينطور فرموده باشد :\r\nبول نجس است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nوشخص علم پيدا كند كه مايع فلانى بول است چون قطعش در اينجا طريق مىباشد ، لاجرم موظّف است كه بآن عمل كند ، حال اگر نتوانست قطع پيدا كند ولى دو مرد عادل شهادت دادند كه فلان مايع بول است همانطورى كه در صورت قطع ملزم به اجتناب بود ، شهادت ايندو عادل نيز همان حكم را براي أو مىآورد ، لذا شهادت دو عادل كه امارهء ظني است واز طرق إلى الواقع تلقّى ميشود بجاى قطع قرار مىگيرد .\r\nامّا در جائى كه قطع موضوعي است مىبينيم كه چيز ديگرى جاى آن قرار نمىگيرد ، مثلا شارع مقدّس در نماز دو ركعتي وسه ركعتي قطع به ركعات را مناط امتثال قرار داده ، از اينرو در نماز صبح ومغرب اگر كسى شك در ركعات كند به احكام شكوك نميتواند عمل كرده وبنا را بر أكثر بگذارد ، بلكه نمازش باطل است ، زيرا بناء بر أكثر گذاردن اگرچه از امارات إلى الواقع است ، ولى جاى قطع موضوعي را نميتواند بگيرد .\r\n\r\nبحث دوّم تجرى وحكم آن\r\nقبل از اينكه وارد بحث شويم لازم است مقدّمه‌اى ذكر كنيم وآن اينستكه :\r\nدر كلمات علماء چهار عنوان ديده ميشود :\r\n1 - أطاعت .\r\n2 - انقياد .\r\n3 - عصيان .\r\n4 - تجرى .\r\n1 - أطاعت : آنستكه ، عبد آنچه را كه مطلوب مولى است وبآن علم دارد اتيان كند .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n2 - انقياد : آنستكه ، عبد آنچه را كه احتمالا مطلوب مولى است بياورد ، أعم از آنكه در واقع مطلوب بوده يا مطلوب نباشد .\r\n3 - عصيان : آنستكه ، عبد آنچه را كه علم دارد مبغوض مولى است بياورد .\r\n4 - تجرى : آنستكه ، عبد آنچه را كه دانسته يا احتمال مبغوضيّتش را مىدهد بياورد ، يا آنچه را كه احتمالا مطلوب است ترك كند ؛ بنابراين ، أطاعت در مقابل عصيان وانقياد در قبال تجرى قرار مىگيرد .\r\nپرواضح است كه أطاعت موجب ثواب واجر بوده ، وعصيان باعث عقاب مىباشد ، چنانچه بديهي است انقياد موجب مدح وتحسين است .\r\nامّا تجرى : بين أرباب دانش در حكم تجرى اختلاف بوده وحضرات در اينمسئله سه رأى دارند .\r\n1 - تجرى حرام نيست ، اينحكم رأى برخى از أعاظم همچون مرحوم شيخ انصارى است .\r\n2 - تجرى حرام است ، چنانچه بعضي از جمله مرحوم صاحب كفاية بآن قائل شده‌اند .\r\n3 - در برخى از موارد حرام ، ودر بعضي از موارد حرام نيست وآن رأى مرحوم صاحب فصول است .\r\n\r\nمحل نزاع\r\nهر فعلى كه از فاعل صادر ميشود ، داراى دو جهت از حسن وقبح مىباشد :\r\n1 - حسن وقبح فعلى .\r\n2 - حسن وقبح فاعلى .\r\nمقصود از حسن فعلى وجوب واستحباب در فعل است كه بواسطة آن\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nفاعل مثاب مىباشد ، چنانچه منظور از قبح حرمت وكراهت است كه فاعل را بواسطة ارتكاب آن مذمّت يا عقاب مىكنند .\r\nومنظور از حسن فاعلى ، حسن نيّت در فاعل است واينكه شخص داراى صفاى باطن وسريره پسنديده باشد ، چنانچه مقصود از قبح فاعلى ، آنست كه وى داراى صفت زشت ودر مقام بىصفائى با مولى باشد .\r\nناگفته نماند كه ثواب وعقاب صرفا بر حسن وقبح فعلى مترتّب است نه بر حسن وقبح فاعلى ، چنانچه از مضامين اخبار وتقريبا اتّفاق علماء اينطور بدست مىآيد .\r\nحال در تجرى مىگوئيم :\r\nاتّفاق استكه متجرى داراى قبح فاعلى است وقطعا وى شخص سوئى مىباشد ، منتهى اختلاف است در اينكه علاوة بر اين قبح فاعلى وداشتن سوء سريره آيا فعلش نيز قبيح است تا معاقب باشد يا صرفا همان قبح فاعلى را دارا بوده وفعلش قبيح نيست از اين‌رو غير از مذمّت امر ديگرى كه عقاب باشد بر أو مترتّب نيست .\r\nقائلين بعدم حرمت تجرى همچون مرحوم شيخ أعظم ميفرمايند : نفس فعل حسن است ، زيرا مثلا فعل خوردن آب مىباشد وبر آن عقاب نيست ، بلى چون شارب اين آب را با علم به خمر بودنش آشاميده وى را شخص بدو عنصر بدباطنى تلقّى مىكنند ، نه اينكه فعلش را قبيح وحرام بدانند ، وپرواضح است كه عقاب بر فعل قبيح مترتّب است نه برداشتن صفت زشت وقبيح ، وقائلين به تحريم نظير مرحوم صاحب كفاية مىگويند :\r\nوجدان شهادت ميدهد كه مؤاخذه چنين شخصي صحيح است ، زيرا وى از رسوم عبوديّت خارج شده ودر صدد طغيان وعزم بر عصيان برآمده از اينرو بايد وى را عقاب كرد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nمختار مؤلّف\r\nمؤلّف گويد :\r\nاز نظر ما حق همان رأى اوّل است وفرموده صاحب كفاية أشبه به ادّعا است ودليلي جز وجدان نياورده‌اند ، در حاليكه ما نيز مدّعى هستيم وجدان شهادت به خلاف آن مىدهد چه آنكه مذمّت وسرزنش هرگز بر فعل متجرى متوجّه نميشود ، بلكه أو را بواسطة داشتن صفت ناپسند مورد عتاب وملامت قرار مىدهند .\r\n\r\nبحث سوّم موافقت عمليّه وموافقت التزاميّه\r\nمقصود از « موافقت عمليّه » آنستكه ، شخص در مقام عمل بيقين خود ترتيب اثر دهد ، مثلا اگر قطع بوجوب فلان عمل پيدا كرد آنرا آورده ودر صورتي كه يقين بحرمتش پيدا نمود تركش نمايد .\r\nومراد از « موافقت التزاميّه » آنستكه ، بعد از دانستن وجوب شيئى بلزوم آوردنش ملتزم باشد ، اگرچه عملا موافقت نكرده وبآوردنش مبادرت ننمايد .\r\nموافقت عمليّه قطعا واجب ومخالفتش حرام است .\r\nامّا موافقت التزاميّه : در أصول اعتقادي موافقت التزاميّه حتما واجب است ، بلكه بايد گفت : در واقع اين موافقت در اين قبيل أمور راجع بموافت عمليّه است .\r\nامّا در فروع ومسائل فقهى حق اينستكه ، چنين موافقتي لازم نيست ، زيرا مكلّف بدون اينكه چنين التزامى داشته باشد اگر عملي را مطابق با واقع آورد امتثال حاصل بوده ودر نتيجة مثاب ومأجور است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nبحث چهارم كلام در قطع قطّاع\r\nگفته شد اگر قطع طريقي باشد از هر راه كه حاصل شود حجّت است ، چنانچه در هركسى كه پيدا شود بايد امتثالش را بنمايد ؛ بنابراين ، در اينحكم تفاوتى نيست بين كسى كه در پيدا نمودن قطع از حدّ متعارف خارج بوده وباصطلاح « قطّاع » محسوب شود ، يا چنين نباشد ، بنابراين ، « قطّاع » نيز همچون ديگران بايد بقطع خويش عمل كند .\r\nبلى ، در مورد قطع موضوعي ممكنست ، شارع قطع قطّاع را تخطئه نموده ، چنانچه بعيد نيست كه آنرا امضاء فرموده باشد ، از اينرو در اين قبيل موارد كه قطع موضوعي است ، چنانچه در سابق اشاره شد مىبايد بسراغ دليل رفت وبه مقتضايش عمل نمود .\r\n\r\nبحث پنجم كلام در قطع اجمالي\r\nاز قطع اجمالي در دو مقام بحث ميشود :\r\nمقام اوّل : اثبات تكليف بواسطهء آن .\r\nمقام دوّم : سقوط تكليف وحصول امتثال بوسيلة آن .\r\n\r\nمقام اوّل اثبات تكليف بواسطة علم اجمالي\r\nگفته شد قطع تفصيلي به تكليف علّت تامّه براي فعليّت تكليف بلكه منجّز آن مىباشد وهمانطوريكه ذكر شد حجّيت آن ذاتي وقابل جعل نيست ، اكنون ميگوئيم :\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nآيا قطع اجمالي نيز چنين است يا با آن فرق دارد ؟\r\nمرحوم محقّق خراساني در كفاية ميفرمايد :\r\nبعدى ندارد بگوئيم چون بواسطة علم اجمالي كشف كامل حاصل نشده ومرتبه حكم ظاهري محفوظ است لاجرم جائز است كه شارع مقدّس به مكلّف اذن در مخالفت آنرا داده وعمل به تكليف ظاهري را مورد امتثال قرار داده باشد .\r\n\r\nاشكال\r\nاگر اشكال شود كه ممكنست اذن شارع در حكم ظاهري با مقطوع واقعي مخالف باشد ، آنگاه جمع بين ضدّين مىگردد ، كما اينكه حكم ظاهري با حكم واقعي موافق باشد محذور جمع بين مثلين پيش مىآيد .\r\n\r\nجواب\r\nجواب از اين اشكال آنستكه ، اين محذور منحصر باينجا نيست بلكه در شبهات بدويه كه تكليف عمل نمودن بظاهر است ، اين اشكال جارى مىگردد وهمان جوابي كه حضرات در آن‌جا مىدهند ، در اينجا نيز بايد بگويند .\r\nمؤلّف گويد :\r\nحضرات در شبهات بدويه جمع بين حكم ظاهري با واقعي را يا به تعدّد رتبه تصحيح نموده‌اند ويا به تعدّد مرتّبه ، در اينجا نيز بايد بيكى از ايندو بيان رفع اشكال بنمايند .\r\nوحاصل كلام آنكه :\r\nدر واقع اگر حكم واجب باشد ودر ظاهر غير واجب يا بالعكس مىگوئيم :\r\nيكى در رتبه واقع است وديگرى در مرتبه ظاهر يا مىگوئيم :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nيكى در مرتبه علم است وديگرى در رتبه شك .\r\nبديهي است كه هريك از ايندو بيان براي رفع محذور واشكال كافى مىباشند .\r\nمؤلّف گويد :\r\nپس تا اينجا بيان نموديم كه علم اجمالي همچون علم تفصيلي نبوده ومانند آن علّت تامّه براي ثبوت تكليف نمىباشد .\r\nبلى ، ميتوان علم اجمالي را از جهت مقتضى بودن براي تكليف همچون علم تفصيلي دانست ومعناى اقتضاء اين است كه اگر مانعى از تنجّز تكليف نباشد نفس علم براي آن كفايت مىكند ، از اينرو در مواردى كه عقل در مورد علم اجمالي تكليف را نفى نموده يا أحيانا شرع چنين حكمي كرده است ، از علم اجمالي ميتوان رفع يد نمود وبمقتضاى حكم عقل يا شرع عمل كرد .\r\nوحاصل آنكه فرق بين علم اجمالي وتفصيلي آنست كه ، علم تفصيلي علّت تامّه براي تنجّز تكليف است ولى علم اجمالي مقتضى براي آن مىباشد ، فلذا در موارد وجود مانع عقلي از تنجّز تكليف همچون أطراف شبهه غيرمحصوره يا مواضع تحقّق مانع شرعي مانند : كلّ شيئى هو طاهر يا كلّ شيئى لك حلال ، چون مانع ، وجود دارد اقتضاى علم اجمالي بىاثر است .\r\n\r\nمقام دوّم سقوط تكليف بواسطة علم اجمالي بامتثال\r\nدر اين مقام صحبت از اينست كه ، بعد از تنجّز تكليف ومسلّم شدنش آيا أطاعت اجمالي همچون عمل باحتياط كافى است يا كافى نمىباشد ؟\r\nاز اين مبحث در دو فراز صحبت ميشود :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفراز اوّل امتثال اجمالي با امكان امتثال تفصيلي\r\nدر فراز اوّل يا محلّ كلام عبادات بوده يا توصليات مىباشد :\r\nامّا امتثال اجمالي با امكان امتثال تفصيلي در توصليات بدون اشكال بوده وهمگان بجواز آن قائل هستند ، ومعتقدند كه چنين امتثالى موجب سقوط تكليف مىگردد .\r\nوامّا در عباديّات :\r\nامّا امتثال اجمالي در عباديّات با امكان امتثال تفصيلي از دو حال خارج نيست :\r\nالف : مكلّف به مردّد باشد بين أقل وأكثر .\r\nب : مكلّف به مردّد باشد بين متباينين .\r\nدر فرض اوّل اتيان به أكثر بتنهائى كافى بوده وآوردن أقل بطور عليحده لازم نيست ؛ بنابراين ، در اينصورت همچون توصليات با امتثال اجمالي تكليف ساقط ميگردد ودليل آنستكه :\r\nبا آوردن أكثر امتثال حاصل است وتنها شبهه‌اى كه براي عدم حصول امتثال وجود دارد اينستكه ، جزء محتمل را بقصد قربت نياورد وصرفا از باب احتياط بآوردنش مبادرت نموده با آنكه بحسب فرض مىتوانست از جزئيّت وعدم جزئيّتش آگاه شده وامتثال تفصيلي نمايد .\r\nولى اين شبهه جوابش آنستكه ، نفس جزء مسلّما آورده شده تنها آنرا به قصد قربت يا بعنوان جزء بودن نياورده است ، ولى اين قصد چون معتبر وواجب نيست لاجرم محذور واشكالى وجود ندارد .\r\nودر فرض دوّم يعنى دوران امر بين متباينين ، بطور قطع ومسلّم حصول امتثال موقوف بر تكرار بوده ومكلّف در مقام أطاعت مىبايد هردو را بياورد چنانچه اگر نماز واجب در روز جمعه بعد از زوال مردّد بين ظهر وجمعه باشد ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nشخص بايد بآوردن هردو مبادرت ورزد ، حال كلام در اينستكه ، وى باقدرت از تعيين واجب واقعي اگر بدنبال آن نرفت وباحتياط اكتفاء كرد ، يعنى هردو را خواند ، آيا تكليف از عهده أو ساقط مىشود يا همچنان باقي است ؟\r\nبرخى از فقهاء فرموده‌اند :\r\nامتثال حاصل نيست وبراي مدّعاى خود به سه دليل متمسّك شده‌اند :\r\n1 - مكلّف در چنين فرضى بقصد وجه اخلال نموده است ، لاجرم مكلّف به را اتيان نكرده است .\r\n2 - قصد تميز فوت شده است چه آنكه مكلّف هريك از دو فعل را كه آورده بطور مميّز ومشخّص نيّت نكرده است .\r\n3 - چنين امتثالى لعب به امر مولى وتمسخر أو مىباشد .\r\nدسته ديگر فرموده‌اند :\r\nامتثال حاصل است ، واز هرسه دليل مذكور جواب داده‌اند كه ذيلا نقل ميشوند :\r\nامّا جواب از دليل اوّل :\r\nاوّلا : قصد وجه در عبادات معتبر نيست .\r\nثانيا : بفرض وجوب اعتبار آن در موردى است كه وجه عبادت معلوم ومشخّص باشد ، نه در جائى كه همچون مورد بحث معلوم نبوده ، بلكه محتمل وغيرمعلوم است .\r\nثالثا : در مورد بحث مكلّف قصد وجه دارد منتهى آنرا به نحو معيّن ومتميّز نياورده است وبعبارت ديگر وى صرفا به قصد تميز اخلال وارد نموده است نه بقصد وجه وپرواضح است كه آن محذورى بدنبال ندارد ، زيرا در مضامين اخبار وادلّه شرعيّه اثرى از وجوب آن بچشم نميخورد .\r\nواز شرح وتوضيحي كه داده شد جواب از دليل دوّم نيز معلوم ميشود .\r\nوامّا جواب از دليل سوّم :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nجواب از ايندليل همان بيانى است كه مرحوم محقّق خراساني در كفاية آورده وفرموده :\r\nأصل امتثال مشتمل بر لعب بأمر مولى نيست تا تكليف ساقط نشود ، بلكه اگر لعبى باشد تنها در كيفيّت امتثال مىباشد وچنين امتثالى بدون ترديد مجزى است وبا آن تكليف ساقط مىگردد .\r\n\r\nفراز دوّم امتثال اجمالي با عدم امكان امتثال تفصيلي\r\nاگر علم تفصيلي بامتثال ممكن نبود ودوران امر بين علم اجمالي بامتثال وظنّ تفصيلي بود در اينجا امر از دو حال خارج نيست :\r\nالف : دليل خاصّى بر اعتبار ظنّ مزبور قائم مىباشد .\r\nب : دليل خاصّى بر اعتبار آن قائم نيست .\r\nدر صورت دوّم قطعا امتثال اجمالي بر ظنّ تفصيلي مقدّم است .\r\nودر صورت اوّل كه بر اعتبار ظنّ دليل قائم مىباشد حتّى در زمان انفتاح باب علم بدون ترديد اكتفاء به ظنّ جائز وكافى است ، همانطوريكه اكتفاء بعلم اجمالي نيز جائز مىباشد ، زيرا يكى از مقدّمات انسداد عدم وجوب احتياط است ، نه عدم جواز آن ولى اگر مقدّمه مزبور را عدم جواز احتياط قرار داديم ودليل آنرا يا لزوم حرج ويا لعب بأمر مولى دانستيم ، مسلّما در اينفرض بايد بظنّ عمل نمود وامتثال ظنّ تفصيلي بر امتثال اجمالي مقدّم مىباشد .\r\n\r\nباب دوّم ظنّ واحكام آن\r\nشكّى نيست كه ظنّ نيز همچون قطع از طرق وامارت بوده كه از واقع\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكشف مينمايد با اينفرق كه حجّيت آن مانند قطع ذاتي وعقلي نيست بلكه جعلى وبعنايت تنزيل است وتا دليل بر جعل نداشته باشيم نمىتوان بآن اعتماد نمود ، زيرا أصل اوّلى حرمت عمل به ظنّ است .\r\n\r\nبحث اوّل امكان تعبد به ظنّ\r\nدر اينمسئله بين أرباب صناعت اختلاف است :\r\nبرخى همچون ابن قبه تعبّد بظن را محال دانسته وگروهى آنرا تجويز كرده‌اند ، اگرچه هركدام از طرفين ادلّه‌اى براي حقّانيّت مدّعاى خود اقامه نموده‌اند ، ولى سزاوار اين است كه بملاحظة اهميّت نداشتن اين بحث ومسلّم بودن بطلان ادّعاى ابن قبه آنرا رها كرده وبأصل مطلب بپردازيم .\r\nمؤلّف گويد :\r\nحق اينستكه ، تعبّد به ظنّ امر ممكن وبدون اشكالى است واستدلال مانعين قابل اعتماد نيست واز باب « ادّل دليل بر امكان شيى وقوع شيى است » مىگوئيم :\r\nبعد از آنكه موارد وقوع تعبّد بظنّ در شرع ثابت شد ديگر مجالي براي اشكال نسبت بمقام ثبوت باقي نميماند .\r\n\r\nبحث دوّم موارد وقوع تعبّد بظنّ در شرع أنور\r\n\r\n1 - حجّيت ظواهر\r\nملخّص كلام اينستكه : تبعيّت از ظواهر كلمات شارع جاى شبهه وترديد نيست ، زيرا سيره عقلاء بر اينستكه ، از ظهورات متابعت مىكنند وباين وسيله\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمرادات متكلّمين را احراز مينمايند ودر اين امر فرقى نيست بين آنكه ظواهر مفيد ظنّ بمراد بوده يا مفيد نباشند چه آنكه اگر كسى در مخالفت با ظاهري كه مشتمل بر تكليف است اينطور عذر بياورد :\r\nاز آن ظنّ پيدا ننمودم تا بآن مبادرت ورزم .\r\nعذرش مسموع نيست .\r\nونيز در اين امر فرقى نيست بين ظواهر اخبار يا ظواهر كتاب اگرچه در ظواهر كتاب اختلاف است ، بعضي آنرا حجّت وگروهى آنرا حجّت ندانسته وفرموده‌اند :\r\nاستفاده از ظواهر صرفا اختصاص باهل ذكر يعنى حضرات معصومين عليهم السّلام دارد ، ولى اين كلام از نظر محقّقين صحيح نيست ، زيرا در بسيارى از روايات مضامينى وارد شده كه ائمّه عليهم السّلام أصحاب وديگران را باستفاده از ظواهر قرآن ارجاع مىدادند .\r\n\r\n2 - حجّيت قول لغوى\r\nگفته شد ، ظواهر كلمات در تعيين مرادات ومقاصد حجّت هستند ، حال مىگوئيم :\r\nاگر با قطع احراز ظهور نموديم ، يعنى يقين كرديم كه ظاهر فلان جمله معناى كذائى است ، در اينصورت بآن عمل نموده وترديدى در آن نيست ، ولى در غير اينصورت اگر عدم احراز ناشى از احتمال وجود قرينه باشد ، خلافي نيست كه با اصالة عدم القرينة اين احتمال را ميتوان رفع نمود وبدينوسيله كلام را در معناى خودش ظاهر قرار داد واگر احتمال مزبور سببش احتمال قرينيت موجود باشد يعنى كلام محفوف به لفظ يا غير آن بوده كه احتمال ميرود متكلّم بواسطة آن خلاف معناى ظاهر را اراده كرده باشد ، در اينصورت كلام مجمل بوده وچنين ظاهري حجّت نيست بلكه بهتر بگوئيم :\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nأساسا در چنين موردى كلام ظهور ندارد .\r\nواگر عدم احراز ناشى از شكّ در معناى لغوى يا مفهوم عرفى لفظ باشد ، در اينجا أصل مقتضى است ظنّ بآن حجّت نباشد ، زيرا دليل مقتضى است ظاهر حجّت باشد نه ظنّ بظاهر بنابراين ، ميتوان گفت : دليل بر حجّيت قول أهل لغت در دست نيست ، ولى مشهور قول ايشان را حجّت مىدانند ، واز باب ظنّ خاص بآن عمل مىكنند وبراي مدّعاى خود دو دليل آورده‌اند :\r\n1 - سيره أهل علم واجماع عملي ايشان .\r\n2 - اجماعى كه بر حجّيت قول ايشان ادعاء شده .\r\nامّا دليل اوّل : مقصود اينستكه ، علماء پيوسته براي استشهاد بر معناى كلمه‌اى بقول أهل لغت تمسّك مىكنند ودر مقام محاجّه وقتي يكى از ايشان قول فلان لغوى را مىآورد ، طرفش ساكت مىگردد واين خود حاكى از حجّت بودن قول لغوى مىباشد .\r\nامّا اجماع : مراد اينستكه ، در كتب أصول وغير آن بسيار بچشم ميخورد كه حضرات قول لغويين را حجّت بحساب آورده وجملگى بر آن اتّفاق كرده‌اند .\r\nمرحوم محقّق خراساني فرموده :\r\nهيچيك از ايندو دليل قابل اعتماد نميباشند .\r\nامّا سيره علماء :\r\nجوابش اينستكه :\r\nاوّلا : چنين سيره‌اى مسلّم نيست .\r\nثانيا : بفرض مسلّم بودنش فائده‌اى بر آن مترتّب نيست ، زيرا قدر متيقن از سيره موردى است كه در قول أهل لغت شرائط شهادت يعنى عدد وعدالت تحقّق داشته باشد .\r\nوبعبارت ديگر :\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nقول أهل لغت بعنوان اينكه أهل لغت مىباشند حجّت نبوده ، بلكه از باب شهادت مىباشد .\r\nوامّا اجماع :\r\nبايد بگوئيم : محصّل آن‌كه حاصل نيست ومنقولش هم كه مقبول نمىباشد وأساسا مىتوان گفت :\r\nقدر متيقن از اين اجماع جائى است كه از قول لغوى وثوق واطمينان حاصل شود وپرواضح است كه از قول أهل لغت نسبت به موضوع له اطمينان پيدا نمىشود ، زيرا ايشان موارد استعمال كلمات را بيان مىكنند .\r\n\r\nنظريّهء مؤلّف\r\nاز نظر ما حقّ اينستكه ، نزاع مذكور كبروى نمىباشد وبعبارت ديگر :\r\nهمه قائلند باينكه وثوق واطمينان حجّت است منتهى كلام در اينستكه ، آيا قول أهل لغت نسبت بمعانى ألفاظ اطمينان‌آور است يا چنين نمىباشد ؟\r\nانصافا بايد گفت : از قول ايشان مخصوصا اگر چند نفر از مهره اين فنّ معناى لفظي را باتّفاق يكى دانسته باشند وثوق حاصل مىشود وبنظر ميرسد كه همين مقدار كافى بوده ودقّت بيشتر لازم نيست .\r\n\r\n3 - حجّيت اجماع منقول\r\nدر حجّيت اجماعى كه به خبر واحد نقل شود بين أرباب أصول اختلاف است : أكثر آنرا حجّت دانسته وبرخى آنرا حجّت نمىدانند .\r\nمدرك أكثر اين استكه اجماع منقول از مصاديق خبر واحد است وچون خبر واحد مسلّما حجّت بوده اجماع منقول نيز بايد حجّت باشد وهمان ادلّه‌اى كه خبر واحد را موجّه مىسازد اجماع منقول را نيز توجيه مىكند .\r\nپيش از آنكه حجّيت ويا عدم حجّيت اجماع منقول را متعرّض شويم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nبهتر است چند مقدّمه ذكر كرده ودر ضمن آنها حجّيت يا عدم حجّيت اجماع منقول نيز معلوم ميشود .\r\n\r\nمقدّمه اوّل [ وجه اعتبار وحجّيت اجماع 
  ]\r\nوجه اعتبار وحجّيت اجماع منقول آنستكه ، بواسطة آن به رأى معصوم عليه السّلام قطع پيدا مىكنيم چه آنكه اجماع از نظر اماميّه في نفسه حجّيتى ندارد ، بلكه چون كاشف از قول امام عليه السّلام مىباشد معتبر ميباشد ، منتهى در نحوه كشف آن بين فقهاء اختلاف است ، برخى آنرا از طريق دخول رأى معصوم عليه السّلام در ضمن مجمعين كشف مىكنند ، اگرچه شخص معصوم را نشناسند .\r\nوبعضي ديگر اتّفاق أصحاب را ملازم ومستلزم موافقت قول امام عليه السّلام دانسته وبا استناد بقاعده لطف رأى معصوم عليه السّلام را كشف مىكنند .\r\nوگروهى ديگر مدّعى هستند كه : اتّفاق علماء عادتا مستلزم است كه رأى امام عليه السّلام از طريق حدس كشف شود ، چنانچه رأى متأخّرين چنين است .\r\n\r\nمقدّمه دوّم [ اقسام نقل اجماع 
  ]\r\nنقل اجماع گاهى باين صورت است كه رأى معصوم عليه السّلام در ضمن آن بطور حدس ذكر مىگردد ، چنانچه غالبا اينطور است وزماني رأى معصوم را ناقل اجماع حسّا نقل مىكند ، يعنى مدّعى است كه فرموده امام عليه السّلام را خود از آنجناب شنيده است . ولى اين‌گونه ادّعاء بسيار نادر ، بلكه ميتوان مدّعى عدمش شد ، ودر پاره‌اى أوقات مدّعى اجماع از أصل رأى امام عليه السّلام را نقل نكرده بلكه صرفا سببي را حكايت مىكند كه بنظر\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nخودش كاشف از رأى معصوم است .\r\nبايد توجّه داشت ألفاظ اجماع نيز در مقام نقل از حيث صراحت وعدم صراحت با يكديگر فرق دارند مثل :\r\nأجمعت الأصحاب واتّفقت العلماء ولا نعرف فيه خلافا وديگر ألفاظ آن .\r\n\r\nمقدّمه سوّم [ نقل سبب ومسبب در اجماع توسط ناقل 
  ]\r\nاگر نقل اجماع بطورى باشد كه ناقل هم سبب را نقل كرده وهم مسبّب را در صورتي كه بطور محسوس اين امر صورت گيرد اشكالى نيست كه ادلّه حجّيت خبر واحد آنرا شامل ميشوند ، منتهى در زمان غيبت اين‌گونه نقل امر موهون وبىاساسى است .\r\nمقصود از نقل سبب ، نقل آراء علماء بوده ومراد از مسبّب ، رأى امام معصوم عليه السّلام مىباشد .\r\nونيز اگر سبب را بطور محسوس نقل كند واز نظر منقول اليه نيز آراء سبب براي كشف قول معصوم عليه السّلام باشند در اينجا منقول اليه با آن معامله اجماع محصّل يعنى اجماعى كه خودش تحصيل كرده را مىكند ، يعنى ملتزم ميشود كه مسبّب آن يعنى رأى معصوم عليه السّلام ثابت است .\r\nامّا اگر نقل اجماعى بصورت نقل مسبّب بوده بدون اينكه از أسباب محسوسه تحصيل شده باشد ، بلكه استناد ناقل به ملازمات عقليّه كه از نظر خودش ثابت است باشد نه بنظر منقول اليه در حجّيت اينقسم از نقل اجماع اشكال بوده ولى حق از نظر ما اينستكه ادلّه حجّيت خبر واحد وافى به حجّت بودن آن نيست زيرا عمده دليل خبر واحد بناء عقلاء وسيره ايشان است كه بخبر عمل مىكنند ، در حاليكه قدر متيقن از اين سيره غير صورت مذكوره است ، چنانچه آيات واخبار كه از جمله ادلّه ديگر خبر واحد هستند از اين صورت منصرف مىباشند ، مخصوصا در جائى كه منقول اليه مبناى ناقل را در\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكشف قول معصوم عليه السّلام خطاء بداند .\r\nمؤلّف گويد :\r\nآنچه تا باينجا گفتيم موردى بوده كه معلوم باشد نقل اجماع بر چه مبنائى است ، امّا در فرضى كه حال مشتبه بوده وندانيم مبناى ناقل اجماع چيست آيا قاعده لطف بوده يا حدس ويا حسّ مىباشد ؟\r\nممكنست بگوئيم :\r\nدر چنين جائى اجماع را ميتوان معتبر دانست ، چه آنكه بناء عقلاء همانطوريكه بر عمل بخبري است كه مستند به حسّ ميباشد عينا در جائيكه احتمال استناد بر حسّ يا حدس باشد نيز عمل مىكنند ، منتهى مشروط باينكه اماره ودليل معتبر در دستشان نباشد كه ناقل مبنايش بر حدس است .\r\n\r\nتبصره\r\nمطالبى كه ذكر شد بحسب قاعده ومطابق أصول واز نظر مقام ثبوت بود ، امّا در مقام اثبات وخارج بايد بگوئيم :\r\nغالب اجماعات منقوله در كلام أصحاب يا مبنى بر حدس است يا بر اعتقاد ملازمه بين اتّفاق علماء ورأى معصوم عليه السّلام نزد ناقل مىباشد ، از اينرو تا مادامى كه كشف نشود استناد ناقل بأمر حسّى است نميتوان باجماعات منقوله در كلمات أصحاب اعتماد كرد وآنرا سبب تام قرار داد ، لذا همانطوريكه مرحوم شيخ أعظم در رسائل فرموده‌اند وبه تبعيّت ايشان مرحوم محقّق خراساني در كفاية آورده لازم است در اجماعات منقوله دقّت نمود كه تا چه حدّ دلالت دارند وهمان مقدار از مدلول را اخذ كرده سپس آنرا بمنزله اجماع محصّل قرار داد ، يعنى اگر سبب تام براي كشف قول معصوم باشد بآن استناد كنيم ، ودر غير اينصورت آنرا با آنچه خودمان تحصيل نموده‌ايم ، ضميمه كرده تا به حدّ سبب تام برسد وسپس آن را مورد استناد قرار دهيم .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nخلاصه بحث\r\nخلاصه كلام آنكه اجماع منقول را از دو حيث مورد لحاظ قرار مىدهند :\r\n1 - از حيث حكايت رأى معصوم عليه السّلام كه در اين ملاحظه اجماع يا التزاما ويا تضمّنا مشتمل بر رأى معصوم بوده ودر اعتبار همچون خبر واحد است مشروط باينكه بين أقوال علماء ورأى امام عليه السّلام از نظر منقول اليه تلازم باشد ودر غير اينصورت ادلّه خبر واحد در آن جارى نيست .\r\n2 - از حيث نقل سبب بايد گفت اجماع از اين حيث در اعتبار بمقدار اقوالى كه نقل شد مثل آن استكه منقول اليه خود آنها را ديده باشد پس اگر مقدارى را كه خود تحصيل نموده با قرائنى كه در دست دارد مجموعا بانضمام اجماع نقل شده بحدّ تام براي كشف قول معصوم برسد ميتوان بآن اعتماد نمود .\r\n\r\nتنبيه\r\nتعارضاتى كه بين اجماعات منقوله واقع هستند تمام از قبيل تعارض در مسبّب مىباشند .\r\nوامّا از نظر سبب هيچ تعارضى بين آنها وجود ندارد ، زيرا احتمال دارد تمام صحيح وصادق باشند .\r\n\r\n4 - حجّيت شهرت\r\nاز أموري كه برخى از أرباب صنعت آنرا از باب ظنّ خاصّ دانسته‌اند شهرت است .\r\nمقصود از شهرت ، شهرت فتوائى است نه روائي .\r\nدليلي را كه حضرات براي حجّيت آن اقامه كرده‌اند دو امر است :\r\nالف : گفته‌اند : خبر واحد بمناط افاده ظنّ حجّت مىباشد وپرواضح\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست كه ظنّ مستفاد از شهرت أقوى از ظنّ مستفاد از خبر واحد است ، پس اگر خبر واحد را بمناط مزبور حجّت دانستيم بطريق أولى بايد به حجّيت شهرت قائل شويم .\r\nب : روايت مقبوله عمر بن حنظله كه مشهور است در اين روايت راوي از امام عليه السّلام مىپرسد :\r\nدو خبر وقتي بأهم متعارض باشند وظيفة چيست ؟\r\nحضرت ميفرمايند :\r\nخذ بما اشتهر بين أصحابك ودع الشّاذ النّادر ، فانّ المجمع عليه لا ريب فيه .\r\nمستدلّين گفته‌اند :\r\nاگرچه سؤال از تعارض بين دو روايت است وامام عليه السّلام مرجّح را شهرت روائي قرار داده‌اند ولى از تعليلى كه در كلام آنجناب آمده وفرموده‌اند :\r\nفانّ المجمع عليه لا ريب فيه .\r\nاستفاده ميشود كه نفس شهرت از مرجّحات است ، چه در روايت بوده وچه در فتوى زيرا مقصود از « مجمع عليه » شهرت است .\r\n\r\nجواب منكرين حجّيت شهرت از ادلّه قائلين به حجّيت\r\nمنكرين حجّيت شهرت از دو دليل مذكور جواب داده وگفته‌اند :\r\nامّا جواب از دليل اوّل :\r\nمناط حجّيت خبر واحد افاده ظنّ نيست تا فحواى آن شهرت را حجّت كند ، بلكه يا تعبّد است ويا بناء عقلاء وارتكاز أهل محاوره أعم از آنكه مفيد ظنّ بوده يا مفيد آن نباشد .\r\nوامّا جواب از دليل دوّم :\r\nمسلّما مقصود از « ماء موصوله » در « خذ بما اشتهر » شهرت روائي است\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nواز تعليل مذكور نيز نميتوان تعميم استفاده كرد ، چون اين علّت ناظر به صدر روايت است وبفرموده شيخ أعظم در رسائل ، اگر شخصي از ديگرى بپرسد كدام يك از ايندو مسجد نزد شما محبوب‌تر است ؟\r\nوآن ديگرى بگويد :\r\nآنكه جمعيّتش بيشتر است .\r\nنميتوان از اين جواب تعميم استفاده كرده وبگوئيم :\r\nهر مكان پرجمعيّت محبوب مسؤول عنه است ، اگرچه مركز فحشاء باشد .\r\nبنابراين ، از نظر ما دليل مساعدى براي حجّيت شهرت در دست نيست از اينرو نميتوان آنرا از باب ظن خاصّ حجّت دانست .\r\n\r\n5 - حجيّت خبر واحد\r\nاز اهمّ مسائل علم أصول همين مسأله است كه از قديم الايّام بين حضرات معركه آراء بوده است ، لذا در آن دو قول ميباشد :\r\n1 - رأى مرحوم سيّد مرتضى ، قاضى بن برّاج ، ابن زهره ، امين الاسلام طبرسى وابن إدريس ، ايشان خبر واحد را حجّت نمىدانند .\r\n2 - رأى مشهور كه خبر واحد را از باب ظنّ خاص حجّت مىدانند .\r\n\r\nاستدلال منكرين حجيّت خبر واحد\r\nمنكرين حجّيت خبر واحد به سه دليل استدلال كرده‌اند :\r\n1 - آياتي كه از عمل به غير علم نهى كرده‌اند مانند :\r\n لا تَقْفُ ما لَيْسَ لَكَ بِهِ عِلْمٌ . \r\n2 - رواياتى كه دلالت دارند بر ردّ نمودن آنچه معلوم نيست كه قول معصوم عليه السّلام باشد يا شاهدي از قرآن بر آن وجود نداشته يا موافق با قرآن\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنيست ويا أحيانا قرآن تصديقش را نكرده ونيز اخبارى كه باين مضمون وارد شده‌اند :\r\nآنچه با قرآن موافق نيست زخرف وباطل است .\r\n3 - اجماعى كه از مرحوم سيّد مرتضى در موارد عديده حكايت شده ودلالت دارد بر اتّفاق علماء بر عدم حجيت خبر واحد بلكه ايشان فرموده‌اند :\r\nعمل بخبر واحد از نظر علماء اماميّه همچون عمل بقياس مىباشد .\r\n\r\nجواب قائلين به حجّيت خبر واحد از استدلال منكرين\r\nاز آيات چنين جواب داده‌اند :\r\nقدر متيقن از عمل نكردن بغير علم در خصوص أصول اعتقادي است نه در مثل فروع فقهية ، پس اين آيات عموميّت نداشته وبفرض داشتن عموم با ادلّه قطعيّه‌اى كه بعد ذكر ميشوند تخصيص ميخورند . واز روايات اينطور جواب داده‌اند :\r\nاستدلال باين اخبار ، استدلال بخبر واحد است وچگونه ميتوان براي نفى حجّيت خبر واحد به خبر واحد استدلال نمود .\r\nوأساسا مضامينى كه بآنها اشاره شد اگرچه تواتر اجمالي دارند ولى در عين حال موجب آن نميشود كه خبر واحد را بطور كلّى مسلوب الحجية قرار داد بلكه نفى حجّيت تنها در خصوص اخبارى ثابت ميشود كه واجد اين نقائص ومعايب باشند پس در واقع اين دليل أخص از مدّعا مىباشد .\r\nوامّا جواب از اجماع :\r\nاجماع محصّل كه حاصل نيست ومنقول آن هم كه مقبول نمىباشد خصوصا در مسئله اصوليه كه بناء استدلال در آن بر تمسّك باجماع نمىباشد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nاستدلال مشهور\r\nمشهور براي حجيت خبر واحد بادلّه سه‌گانه يعنى كتاب وسنّت واجماع تمسّك كرده‌اند .\r\nامّا كتاب : آياتي است باين شرح :\r\n1 - آية نباء :  إِنْ جاءَكُمْ فاسِقٌ بِنَبَإٍ فَتَبَيَّنُوا . \r\n\r\nتقريب استدلال\r\nتقريب استدلال باين آية شريفه بچند وجه ممكنست كه اظهر وجوه تمسّك از راه مفهوم شرط است ، وشرح آن چنين مىباشد :\r\nمعناى آية شريفه اينستكه : خبري كه آورنده آن فاسق است تفحّص ميخواهد ، مفهوم اين عبارت آنستكه آورنده وقتي فاسق نبود تفحّص وتبيّن لازم ندارد .\r\n\r\nاشكال\r\nاگرچه در جمله شرطية ما به مفهوم قائل هستيم ولى در خصوص اين موردى مىگوئيم مفهوم ثابت نيست زيرا علّت عمل نكردن بقول فاسق اين است كه عمل بقول وى ، عمل بغير علم مىباشد وپرواضح است كه اين علّت در مفهوم نيز وجود دارد چه آنكه عمل بقول عادل نيز علم‌آور نمىباشد .\r\n\r\nجواب\r\nمرحوم محقّق خراساني در كتاب كفاية از اين اشكال اينطور جواب داده‌اند :\r\nاشكال مزبور در صورتي وارد است كه مقصود از جهالت عدم العلم باشد\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر حاليكه ميتوان گفت معناى آن سفاهت وكارى كه صدورش از عامل پسنديده نيست مىباشد وبديهي است كه عمل بقول شخص عادل يا موثّق كار سفيهانه بشمار نميرود .\r\n\r\nاشكال ديگر\r\nاشكال ديگر آنستكه :\r\nبفرض اين آية بر حجّيت خبر واحد دلالت داشته باشد ، صرفا اخبار بدون واسطه را حجّت مىكند نه اخبار مع الواسطة را .\r\n\r\nتوضيح\r\nاگر مثلا مرحوم شيخ طوسي از سيّد مرتضى وسيّد مرتضى از شيخ مفيد وشيخ مفيد از مرحوم صدوق ومرحوم صدوق از پدرش وپدرش از صفّار وصفّار از معصوم عليه السّلام روايتي نقل كرد .\r\nدر اينجا اگر آية نباء خبر واحد را حجّت كند بعد از حجّت شدن خبر واحد حجّيت به خبر شيخ طوسي ثابت نميشود وپس از اثبات آن أصل خبر سيّد مرتضى تحقّق پيدا مىكند ، وامّا حجّيت آن بلادليل است ، زيرا دليلي كه مولّد ومحقّق موضوع است براي اثبات حكم آن موضوع كافى ووافى نيست ونياز به دليل ديگرى دارد ، پس حجّيت قول سيّد مرتضى واثبات وسائط قبل بدون حجّت هستند .\r\nبلى ، اگر بعد از ثابت شدن خبر سيّد مرتضى براي بار دوّم حجّيت جداگانه وسيله دليل ديگر غير از آية نباء انشاء شود ميتوان ملتزم شد كه اخبار مع الواسطة بدين‌ترتيب حجّت ميشوند .\r\n2 - آية نفر :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ  الآية .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nتقريب استدلال\r\nاستدلال باين آية بسه طريق ممكنست :\r\nالف : كلمه « لعلّ » در معناى حقيقي خود يعنى ترجّى ايقاعى انشائى استعمال نشده است چه آنكه اين معنا اراده‌اش در حق حكيم تعالى مستحيل مىباشد قهرا بايد گفت استعمالش باين منظور است كه دلالت بر محبوبيّت تحذير در وقت انذار نمايد .\r\nوبعبارت ديگر :\r\nاستعمال كلمه « لعلّ » در اين آية براي محبوب بودن تحذير است ووقتي محبوبيّت تحذير ثابت شد ، وجوب آن نيز اثبات ميگردد ، زيرا قول بفصل وجود ندارد ، يعنى هركس تحذير را حسن مىداند به وجوب آن نيز قائل است وآنانكه آنرا واجب نمىدانند به حسن آن نيز قائل نميباشند ، بنابراين ، بضميمه عدم قول بفصل ، از آية وجوب تحذير در وقتي كه عادل انذار كند استفاده ميشود واين وجوب قطعا دلالت بر حجّيت قول عادل دارد .\r\nب : انذار واجب است به دليل آنكه غايت براي نفر قرار گرفته كه آن نيز واجب مىباشد واز باب غاية الواجب واجب بايد انذار را نيز واجب بدانيم وچون غايت براي انذار را حذر قرار داده آن نيز به همان ملاك واجب مىشود ووقتي انذار عادل واجب شد اين امر دلالت دارد بر حجّيت قول عادل والّا مىبايد وجوب انذار لغو وبيهوده باشد .\r\nج : تحذير بخاطر انذار است ، يعنى غايت انذار تحذير مىباشد وانذار واجب بوده وغايت آن نيز بايد واجب باشد البتة اين استدلال در ضمن استدلال دوّم بيان شد ونيازى نيست كه بطور جداگانه بيان\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nجواب از استدلال اوّل\r\nدر جواب از استدلال اوّل گفته‌اند :\r\nتحذّر براي رسيدن بواقع ودر محذور مخالفت با آن قرار نگرفتن امر حسنى است ولى واجب نمىباشد مگر آنكه دليلي بر تكليف قائم شده باشد والّا در مواردى از قبيل شبهات غيرمحصوره يا شكوك بدوي قطعا تحذّر واحتياط واجب نبوده ولى در عين حال حسن مىباشد پس بين حسن ووجوب تلازمى وجود ندارد ، لذا بايد بگوئيم :\r\nاز راه حسن بودن تحذر نميتوان وجوب آنرا اثبات كرد .\r\n\r\nجواب از استدلال دوّم وسوّم\r\nفائده انذار منحصر در تحذّر نيست تا بوجوب انذار تحذر را واجب بدانيم زيرا در آية اطلاقى نيست تا بطور مطلق اقتضاى وجوب تحذّر را داشته باشد از اينرو ممكنست بگوئيم :\r\nوجوب حذر چه بسا مقيّد به صورتي است كه افاده علم كند پس در واقع علم حجّت است نه قول عادل .\r\n3 - آية كتمان :  إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى  الآية .\r\n\r\nتقريب استدلال\r\nخداوند متعال در اين آية شريفه كتمان حق را تحريم فرموده واظهار آن را واجب نموده است ، حال اگر عادلى حقّى را اظهار نمود قبول آن بايد واجب باشد ؛ زيرا ، در غير اينصورت انشاء وجعل تحريم كتمان وسيله اين آية ملازم است با انشاء وجوب قبول نمودن چه آنكه در غير اينصورت جعل اوّل يعنى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nتحريم كتمان لغو ميشود .\r\n\r\nجواب از استدلال به آية كتمان\r\nاز اين تقريب واستدلال اينطور جواب داده‌اند :\r\nاستدلال مذكور تمام نيست ، زيرا فائده اظهار حق تنها قبول تعبّدى نبوده تا از اظهار وجوب پذيرفتن ثابت بشود بلكه ممكنست فائده ديگرى بر وجوب اظهار حق مترتب باشد مثل اينكه در اثر كثرت افشاءكنندگان واقع مبرهن شده وحجّت تمام مىگردد .\r\nوبعبارت ديگر :\r\nسامعين در اثر كثرت مخبرين علم پيدا كرده وعلمشان بر آنها حجّت مىگردد .\r\nپس ميتوان گفت :\r\nاين آية نيز همچون آية نفر اطلاقى از حيث پذيرفتن خبر مخبرين ندارد بلكه بخصوص حصول علم ناظر است .\r\n4 - آية سؤال از أهل ذكر :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ . * \r\n\r\nتقريب استدلال\r\nتقريب استدلال باين آية همچون آية كتمان است وجواب از آن نيز آنستكه بگوئيم :\r\nظاهرا وجوب سؤال بمنظور تحصيل علم است نه تعبّد به جواب چنانچه در خبر واحد مطلوب همين معنا است .\r\n5 - آية اذن :  وَمِنْهُمُ الَّذِينَ يُؤْذُونَ النَّبِيَّ وَيَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَيُؤْمِنُ لِلْمُؤْمِنِينَ . \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nتقريب استدلال\r\nخداوند متعال در اين آية شريفه پيامبر أكرم صلّى اله عليه وآله وسلّم را اينطور مدح مىكند كه آنجناب مؤمنين را تصديق مىنمايد ، بلكه اين تصديق را با تصديق خودش مقرون نموده است وهمين مقدار از تعبير كافى است كه دليل باشد بر لزوم تصديق قول مؤمن وحجّت بودن آن .\r\n\r\nجواب از استدلال مذكور\r\nدر جواب از استدلال مذكور گفته شده :\r\nاوّلا : مدح در مقابل صرف تصديق نيست بلكه در قبال اينستكه حضرت سريع القطع بوده‌اند واين صفت ممدوحى مىباشد .\r\nثانيا : مراد از تصديق مؤمن آنستكه آثار نافع بحال ايشان را ترتيب دهد مشروط باينكه نسبت به ديگران مضرّ نباشد پس خصوص ايندسته از آثار مورد نظر است نه تمام آثار اگرچه بضرر جميع يا خصوص بعضي باشد چنانچه در حجّيت خبر عادل نظر به اثر خاص نسبت به شخص خاصّى نمىباشد .\r\nوامّا اخبار :\r\nاگرچه اخبار در اين باب بسيار است ولى تمسّك بآنها براي حجّيت اخبار واحد از صواب بدور است ، زيرا اين اخبار نيز ، اخبار آحاد مىباشند وپرواضح است تمسّك باخبار آحاد بمنظور اثبات حجّيت اخبار آحاد صحيح نمىباشد .\r\nولى همانطورى كه مرحوم محقّق خراساني فرموده ، اين اخبار تواتر اجمالي دارند ، باين معنا كه بعضي از مضامين آنها يقينا بطور متواتر از أئمة عليه السّلام نقل وبما رسيده است وبه نظر مىرسد همين مقدار در جهت اخبار\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nآحاد وامضاء آن از ناحية شرع أنور كفايت مىكند .\r\nوامّا اجماع :\r\nبعد از مراجعه بأقوال وآراء علماء ومشاهده عمل ايشان بخوبى ميتوان احراز نمود كه بناى علماء قولا وعملا بر عمل كردن به خبر واحد است وآنرا اجماعا حجّت مىدانند بطوريكه از اتّفاق ايشان رضاى معصوم عليهم السّلام را بخوبى ميتوان كشف كرد وبراي تقرير تمسّك باجماع جهت حجّيت خبر واحد گرچه وجوهى ديگر با بيانات مختلف گفته شده ولى ذكر آن بنظر چندان مهمّ نمىآيد .\r\n\r\nبحث سوّم دليل بر حجّيت مطلق ظن\r\nبراي حجّيت مطلق ظنّ حضرات اصوليّون ادلّه‌اى اقامه نموده‌اند كه ذيلا بطور اجمال نقل ميشوند :\r\n1 - مجتهد اگر با ظنّ خويش مخالفت كند احتمال ضرر بر آن مترتّب است وچون دفع ضرر محتمل واجب است از اينرو مخالفت مزبور جائز نيست .\r\n2 - اگر به ظنّ اخذ نشود بايد در قبال آن به وهم يا شك يا خيال عمل گردد وهركدام كه باشد مستلزم ترجيح مرجوح بر راجح بوده وآن قبيح است .\r\n3 - مسلّما بين مشتبهات واجبات ومحرماتى وجود دارند وجهت احراز عمل بآنها ، احتياط لازم است باينمعنا كه هر محتمل الوجوب يا حرامى را قاعدتا بايد امتثال وأطاعت نمود منتهى چون اين نحو احتياط مستلزم عسر وحرج مىباشد بمقتضاى قاعده نفى حرج احتياط تام بملاحظة تمام افراد محتمل منفى است لهذا مقتضاى جمع بين ايندو قاعده احتياط ونفى حرج آنستكه در خصوص مظنونات احتياط لازم ودر مشكوكات وموهومات برائت جارى مىكنيم وهيچ جمعى بنظر أقرب از اين جمع نمىآيد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n4 - دليل انسداد وآن مركّب است از مقدّماتى بشرح زير :\r\nالف : علم اجمالي داريم به ثبوت تكاليف چون ما همچون بهائم نيستيم كه تكاليف در عهده نداشته باشيم .\r\nب : باب علم وعلمي بروى ما بسته است .\r\nمقصود از « دليل علمي » دليل ظنّى است كه بر اعتبار آن دليل معتبر قائم شده باشد .\r\nج : اهمال احكام جائز نيست .\r\nد : احتياط واجب نمىباشد ، زيرا مستلزم عسر وحرج است .\r\nه : ترجيح مرجوح بر راجح قبيح است .\r\nپس از تمهيد اين مقدّمات مىگوئيم :\r\nيا عقل به حجّيت ظنّ مطلق حكم مىكند يا كشف مىكنيم شارع مقدّس آنرا حجّت قرار داده است .\r\n\r\nنظريّه مؤلّف\r\nاز نظر ما حكم آنستكه بگوئيم :\r\nنيازى به حجّت بودن ظنّ مطلق نيست زيرا در احكام مسلّما بمقدار وافى ظنون خاصّه وادلّه علمي وجود دارد كه بواسطة اعمال آنها نيازى بغير نيست .\r\nمضافا باينكه أصل اوّلى حرمت عمل بظن است على الخصوص كه در مورد ظن مطلق دليل معتبرى بر مؤدّاى ظنّ مطلق يا برخلاف آن وجود داشته باشد .\r\nوأساسا در زمان انفتاح باب علم وعلمي اين بحث كه آيا ظن مطلق حجّت است يا حجّت نيست رأسا وبطور كلّى ساقط است واطاله كلام در اين مضمار واقامه براهين همچون دليل انسداد وشرح وبسط آن وذكر خصوصيّات\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nومقدار حجّيت ومحدوديّتش بنظر بىفائده وجز تضييع عمر ثمره ديگرى ندارد .\r\n\r\nباب شك وشرح أصول عمليّه\r\nدر موردى كه مكلّف قطع يا ظنّ معتبر به حكمي نداشته بلكه در آن شاك ميباشد وظيفه‌اش عمل نمودن بيكى از أصول عمليه است .\r\nأصول عمليه در قبال أصول لفظيّه بوده واصطلاحا عبارتند از أصولي كه براي شاك در وقت مقرّر لازم است به هريك عمل كند وآنها عبارتند از چهار أصل باين شرح :\r\n1 - برائت .\r\n2 - احتياط .\r\n3 - تخيير .\r\n4 - استصحاب .\r\n\r\n[ اقسام أصول عمليه 
  ]\r\n\r\n1 - برائت\r\nبرائت عبارتست از اصلى كه بواسطة آن تكليف در مرحله ظاهر سلب ميشود ، چنانچه در تمام شبهات بدويّه بآن تمسّك ميشود مثل اينكه در شكّ در حرمت يا اباحه كشيدن سيگار حضرات ميفرمايند :\r\nأصل برائت از حرمت است .\r\n\r\n2 - احتياط\r\nاحتياط عبارتست از اصلى كه بواسطة آن مكلّف مؤمّن از عقاب براي خود فرآهم مىكند ، چنانچه در شبهه محصوره ، از هردو طرف شبهه اجتناب\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمىبايد نمود .\r\n\r\n3 - تخيير\r\nتخيير عبارتست از اصلى كه مكلّف بواسطة تشخيص ندادن رجحان بين طرفين شك لاعلاج هركدام را كه خواست امتثال مىكند نظير تخيير در دوران امر بين محذورين ، مانند دوران بين حرمت ووجوب نسبت به صلاة جمعه .\r\n\r\n4 - استصحاب\r\nاستصحاب عبارتست از اصلى كه مكلّف در مقام شك با در نظر گرفتن حالت سابقه بر طبق آن عمل مىكند مانند حكم بطهارت وبقاء آن نسبت به كسى كه قبلا طاهر بوده واكنون شاك است .\r\nچنانچه ملاحظه ميشود هر چهار أصل در مورد شكّ وترديد جار مىباشند ، منتهى هركدام در مورد خاصّى از موارد شكّ جريان دارند ، از اينرو مناسب است مجارى أصول چهارگانه باختصار ذكر شوند .\r\n\r\nبحث اوّل مجارى أصول عمليّه\r\n1 - مجراى اصالة البراءة : أصل برائت در موردى از شكّ جارى ميشود كه مكلّف شكّ در أصل ثبوت تكليف داشته باشد ، چنانچه در تمام شبهات بدويه چنين است ، مثلا در مورد شك در حكم كشيدن سيگار چون حرمت آن مشكوك است ، بناچار مىگوئيم :\r\nأصل برائت از حرمت است .\r\n2 - مجراى اصالة الاحتياط : اين أصل را در موردى جارى مىكنند كه شك در مكلّف به باشد مانند موارد شبهه محصوره كه مكلّف به ثبوت تكليف\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nيقين دارد ، منتهى نمىداند در كدام‌يك از طرفين تكليف مىباشد ، لذا براي امتثال وأطاعت آن مجبور است هردو طرف را بياورد باين نحو كه اگر تكليف مردّد بين طرفين حرمت باشد از هردو طرف اجتناب مىكند واگر وجوب باشد هردو طرف را انجام مىدهد .\r\n3 - مجراى تخيير : اين أصل را در موردى از شك جارى مىكنند كه طرفين شك هيچيك بر ديگرى رجحان نداشته ، ودر عين حال شك در مكلّف به باشد ، همچون مثال دوران امر بين وجوب وحرمت نسبت به نماز جمعه كه مكلّف به ثبوت أصل تكليف الزامي يقين دارد ، نهايت نمىداند كداميك از دو نوع الزامي آمده است وجوب يا حرمت وچون هيچيك بر ديگرى ترجيحى ندارد ، لهذا در اخذ بهركدام مختار است .\r\n4 - مجراى استصحاب : اين أصل در موردى از شك جارى ميشود كه براي مكلّف شاك حالت قبل معلوم بوده منتهى مكلّف در بقاء آن مردّد است ودر آن فرقى نيست بين اينكه مشكوك بقاء تكليف بوده يا مكلّف به باشد ، چنانچه شرح آن بطور مبسوط انشاء اللّه خواهد آمد .\r\n\r\nبحث دوّم وجه حصر أصول عمليّه در چهار أصل مذكور\r\nحصر أصول عمليّه در چهار أصل مذكور از باب حصر عقلي است واجمال آن چنين است :\r\nشك مكلّف از دو حال خارج نيست :\r\nيا شك در تكليف است يا در تكليف نيست .\r\nاگر شك در تكليف باشد يا حالت سابقه ملاحظه مىشود يا ملاحظه نميشود . اگر ملاحظه نشود جاى تمسّك به برائت است واگر ملاحظه شود مجراى استصحاب مىباشد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nامّا شك در غير تكليف يا احتياط امكان دارد يا ممكن نيست . اگر احتياط امكان داشت مجراى اصالة الاحتياط است واگر ممكن نبود جاى تمسّك به تخيير مىباشد .\r\n\r\nبحث سوّم فرق بين أصل ودليل\r\nأصل ودليل هردو در مورد شك بكار ميروند با اينفرق كه دليل محرز واقع است باينمعنا كه وجه حجّيتش باين مناط است كه نشان‌دهنده واقع مىباشد ، مانند كلّيه أدله اجتهادي همچون خبر واحد ، اقرار ، قاعده فراغ وأمثال آن .\r\nولى أصل هيچگونه نظري به واقع ندارد بلكه صرفا وظيفه‌اى است كه در مورد شك شارع مقدّس براي جاهل وظيفة قرار داده است .\r\n\r\nبحث چهارم موضوع أصول\r\nموضوع برائت عبارتست از عدم البيان .\r\nموضوع احتياط عبارتست از احتمال عقاب .\r\nموضوع تخيير عبارتست از عدم الرّجحان .\r\nوامّا موضوع استصحاب أعم از اين أمور است ؛ يعنى ، در مورد احتمال عقاب وعدم الرّجحان وعدم البيان در صورتي كه حالت سابقه معلوم باشد ، جارى مىگردد واز اينجا معلوم ميشود كه استصحاب نسبت بتمام أصول مقدّم است ، لذا در موارد دوران امر بين تقدّم استصحاب بر هريك از أصول يا بالعكس آنرا بر جملگى مقدّم مىكنند ، اگرچه در مقام تعارض با ادلّه دليل مقدّم بر آن است ، لذا حضرات فرموده‌اند :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nالاستصحاب هو عرش الأصول وفرش الادلّه :\r\n\r\nبحث پنجم شرح نسب چهارگانه بين دو دليل\r\nنسبت بين دو دليل يكى از أمور چهارگانه ذيل مىباشد :\r\n1 - ورود .\r\n2 - تخصّص .\r\n3 - حكومت .\r\n4 - تخصيص .\r\n\r\n1 - ورود\r\nاگر أحد الدّليلين نسبت بدليل ديگر موضوعش را از بين ببرد آنرا وارد ودليلي كه موضوعش از بين رفته است را مورود خوانند .\r\n\r\n2 - تخصّص\r\nاگر موضوع أحد الدّليلين وجدانا بعد از دليل ديگر زائل شود نسبت بين اين دو را تخصّص خوانند .\r\nمثلا در دليلي چنين آمده :\r\nأكرم العالم .\r\nودر دليل ديگر آمده است :\r\nلا تكرم الجاهل .\r\nمسلّما موضوع دليل دوّم يعنى « جاهل » از موضوع دليل اوّل يعنى « عالم » خارج است واين خروج بالوجدان بوده نه بواسطة دليل دوّم .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\n3 - حكومت\r\nاگر أحد الدليلين نسبت بديگرى از حيث سعة وضيق ناظر باشد دليل ناظر را حاكم ودليل منظور اليه را محكوم خوانند .\r\nمثلا اگر گفتيد :\r\nلا تأكل الرّمان لانّه حامض .\r\nدر اينمثال علّت يعنى « لانّه حامض » در دائره معلول يعنى « لا تأكل » تعميم مىدهد ، يعنى مفيد اينمعنا است كه تنها رمّان مورد نهى نيست بلكه هر مأكول ترشى ، داراى اينحكم مىباشد ؛ پس ، در مثال مذكور علّت باعث تعميم شده است كما اينكه همين مثال را ميتوان دليل قرار داد بر اينكه تعليل از جهتي باعث تضييق در دائره معلول شده است وآن اينستكه خصوص أنار ترش را موضوع حكم قرار داده نه غير آنرا واز همين‌جا است كه فرموده‌اند :\r\nالعلّة يعمّم كما يخصّص .\r\nالبتّه براي حكومت تفسير پاك شود ديگرى نقل شده وآن اينستكه گفته‌اند :\r\nدليل حاكم آنستكه نفى حكم كند به لسان نفى موضوع مثلا در دليل چنين آمده :\r\nإذا شككت فابن على الأكثر .\r\nودر دليل ديگر مضمون ذيل وارد شده :\r\nلا شك لكثير الشك .\r\nدليل دوّم نسبت به دليل اوّل حاكم است ، زيرا در مورد كثير الشك أساسا موضوع شك را نفى كرده ، در حاليكه اينطور نيست چون وجدانا در كثير الشك ، شك وجود دارد ، پس مسلّما مقصود اينستكه كثير الشك حكم شاك را ندارد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n4 - تخصيص\r\nتخصيص عبارتست از نظر داشتن أحد الدليلين نسبت بديگرى از حيث تضييق در دائره حكم همچون :\r\nأكرم العلماء ولا تكرم الفسّاق منهم .\r\nكه « لا تكرم » مخصّص « أكرم » است زيرا ، بقرينه آن أكرم منحصر در علماء عدول مىشود .\r\n\r\nتبصره\r\nورود وتخصّص از يك جهت بأهم مشترك واز جهت ديگر با يكديگر فرق دارند . كما اينكه حكومت وتخصيص چنين هستند .\r\nامّا وجه اشتراك بين ورود وتخصّص آنستكه در هردو موضوع أحد الدليلين زائل ميشود ، وفرقشان اينستكه :\r\nدر ورود بعد از آمدن دليل موضوع دليل ديگر زوال پيدا مىكند ، ولى در تخصّص موضوع أحد الدليلين وجدانا خارج از موضوع ديگرى است .\r\nامّا وجه اشتراك بين حكومت وتخصيص آنستكه ، در هردو خروج حكمي است با اينفرق كه حاكم لسانش نفى موضوع است ولى مخصّص لسانش نفى حكم مىباشد .\r\n\r\nبحث ششم نسبت بين أصل ودليل\r\nامّا در جائيكه در مورد برائت دليل وارد شود مسلّما چون موضوع برائت عدم البيان است بعد از ورود دليل وبيان اين موضوع از بين ميرود لهذا نسبت دليل به برائت ورود ميشود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nوامّا اگر در مورد احتياط دليل وارد شود چون موضوع احتياط احتمال عقاب باشد پرواضح است بعد از دليل اين احتمال از بين ميرود پس نسبت دليل با احتياط نيز ورود مىباشد .\r\nوامّا در مورد تخيير ، چون موضوع تخيير عدم الرّجحان است بعد از اقامه دليل معتبر اين موضوع زائل شده ، در نتيجة دليل وارد مىگردد وهمچنين است حكم در مورد استصحاب ، پس بطور كلّى مىتوان گفت :\r\nنسبت بين دليل با أصل ورود مىباشد .\r\n\r\nبحث هفتم شبهات حكميّه وشبهات موضوعيّه\r\nمقصود از شبهه حكميّه آنستكه منشاء شك در مكلّف شارع مقدّس شده باشد واز شبهه موضوعيّه آنستكه غير شارع سبب حصول شك گرديده باشد .\r\n\r\nاقسام شبهه حكميّه\r\nشبهه حكميّه باعتبار منشاء شك بر سه قسم است :\r\n1 - آنكه منشاء شك عدم نصّ باشد كه در لسان اصوليين از آن به عدم النّص تعبير مىكنند .\r\n2 - آنكه منشاء شك اجمال دليل باشد واز آن باجمال النّصّ ياد مىنمايند .\r\n3 - آنكه منشاء شك تعارض دو دليل با يكديگر باشد واز آن بتعارض النّصيّن نام مىبرند .\r\nپس شبهه حكميه سه قسم بوده وشبهه موضوعيّه يك قسم ومجموعا چهار قسم ميشوند كه هركدام از اين چهار قسم خود به سه قسم تقسيم مىگردند .\r\nالف : شبهه وجوبيّه وآن موردى است كه امر دائر باشد بين وجوب وغير\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nحرمت .\r\nب : شبهه تحريميّه وآن موضعي است كه امر دائر باشد بين حرمت وغير وجوب .\r\nج : شبهه بين محذورين وآن در جائى است كه امر دائر باشد بين وجوب وتحريم .\r\nواز ملاحظه اين سه قسم با چهار قسم گذشته دوازده صورت تصوير ميشود كه از اين دوازده صورت يكبار در شك در تكليف وبار ديگر در شك در مكلّف به صحبت مىنمايند ومجموع دو باب بيست وچهار مسئله ميشود كه از دوازده صورت آن در مبحث برائت يعنى مبحث شك در تكليف واز دوازده صورت ديگر در مبحث اشتغال يعنى ، مبحث شك در مكلّف به سخن رانده ميشود .\r\n\r\nبحث هشتم مبحث برائت\r\nچنانچه گفتيم در اين مبحث از مسائل شك در تكليف صحبت ميشود وآن بر دو قسم است :\r\n1 - شبهات حكميّه .\r\n2 - شبهات موضوعيّه .\r\nوهمانطوريكه بيان شد شبهه حكميّه منشأش سه امر ممكنست باشد :\r\nالف : عدم النّص .\r\nب : اجمال النّص .\r\nج : تعارض النّصيّن .\r\nواز ضرب اين چهار صورت ( سه صورت شبهه حكميّه ويك صورت شبهه موضوعيّه ) در سه شبهه وجوبيّه ، تحريميّه ودوران بين محذورين دوازده\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nصورت تصوير ميشود .\r\n\r\nحكم شبهات تحريميّه\r\nدر شبهات حكميّه تحريميّه أعم از اينكه منشاء آن اجمال نصّ يا تعارض النّصين ويا عدم النّص باشد دو قول است :\r\n1 - قول اصوليون .\r\n2 - رأى اخباريون .\r\nاصوليون قائل به برائت بوده واخبارىها جملگى به احتياط فتوى داده‌اند .\r\n\r\nادلّه اصوليون\r\nاصوليون به ادلّه چهارگانه تمسّك كرده‌اند :\r\nامّا از آيات : نظير آية ذيل :\r\n ما كُنَّا مُعَذِّبِينَ حَتَّى نَبْعَثَ رَسُولًا . \r\n\r\nتقريب استدلال\r\nخداوند متعال در اين آية ميفرمايد :\r\nقبل از رساندن احكام بوسيلة أنبياء اگر كسى خلافي مرتكب شود معذّب ومعاقب نيست پس معلوم ميشود در حكمي كه مكلّف بآن علم ندارد ودر جهل ، قاصر بوده نه مقصّر تكليفي بر أو نيست ومقصود از برائت همين است .\r\nوامّا اخبار :\r\nاز اخبار وروايات به أحاديث كثيره‌اى استشهاد نموده‌اند از جمله حديث شريف رفع :\r\nرفع عن امّتى تسعة الخ :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nمحل شاهد فقره « ما لا يعلمون » است كه بنصّ اينحديث شريف عقاب از احكامى كه معلوم نيستند برداشته شده .\r\nدوّم : حديث النّاس في سعة ما لا يعلمون .\r\nكه در اين حديث نيز غيرعالمين در توسعه قرار داده شده‌اند ومقصود از توسعه آنستكه اگر حرام واقعي را مرتكب شوند يا واجب واقعي را ترك كنند ومنشاء جهل قصور باشد عقاب ندارند ومراد از برائت همين معنا است .\r\nسوّم : حديث حجب : ما حجب اللّه علمه عن العباء فهو موضوع عنهم .\r\nمفاد اين حديث آنستكه آنچه را خداوند بيان نفرموده يعنى ، بدست مكلّفين نرسيده تكليفي در آن ثابت نيست ومنظور از برائت همين است ونيز باخبار ديگرى كه از نظر مفاد ومضمون قريب باين أحاديث هستند استدلال شده .\r\nوامّا اجماع :\r\nمحقّقين از اصوليون عملا وقولا اجماع دارند بر اينكه در شبهات تكليفيّه برائت جارى ميشود ، أعم از آنكه منشاء شبهه فقدان نص بوده يا اجمال نص باشد يا تعارض نصيين فرض شود .\r\nوامّا عقل :\r\nقطعا ومسلّما يكى از احكام عقليّه ، قبح عقاب بلابيان است كه از آن به برائت عقليّه تعبير مىكنند ودر شكوك بدويّه اينمعنا محقّق بوده وعقل به قبح عقاب حاكم است لاجرم بمقتضاى اين حكم مىتوان برائت جارى نمود .\r\n\r\nادلّه اخبارىها\r\nايشان به سه دليل تمسّك كرده‌اند وبكمك آنها احتياط را واجب دانسته‌اند :\r\n1 - آيات از قبيل آياتي كه از عمل بغير علم ما را نهى كرده‌اند ، همچون :\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n لا تَقْفُ ما لَيْسَ لَكَ بِهِ عِلْمٌ . \r\nوهمچنين آياتي از قبيل :  فَاتَّقُوا اللَّهَ مَا اسْتَطَعْتُمْ . \r\n اتَّقُوا اللَّهَ حَقَّ تُقاتِهِ . \r\n\r\nتقريب استدلال\r\nتقريب استدلال باين آيات چنين است .\r\nدر شبهات تحريميّه كه تكليف را نمىدانيم نبايد برائت جارى كنيم ، زيرا برائت همان حكم با باحه است واين خود يكى از احكام خمسه بوده كه بدون علم بآن اگر حكم بآن شود مشمول آية  لا تَقْفُ ما لَيْسَ لَكَ بِهِ عِلْمٌ  واقع ميشويم ، پس وظيفة همان است كه از آياتي همچون  « اتَّقُوا اللَّهَ حَقَّ تُقاتِهِ »  استفاده ميشود ، يعنى در مقام عمل بايد احتياط نمود .\r\n2 - اخبار :\r\nدر اين باب اخبار وأحاديث بسيار است از جمله اخبار توقّف است همچون : قف عند الشبهة .\r\nمخصوصا در ذيل برخى از اين اخبار تعليل باين مضمون وارد شده :\r\nانّ الوقوف عند الشبهة خير من الاقتحام في الهلكة .\r\nنفس اينحديث دلالت دارد كه در شبهات بايد توقف كرد ، زيرا ارتكاب آن بسا موجب وقوع در هلاكت است .\r\n3 - عقل :\r\nاجمالا مىدانيم در واقع تكاليف حرامى بعهده ما هست ، بطوريكه در تمام موارد شبهه احتمال ميدهيم حرام واقعي وجود داشته باشد وچون علم اجمالي منجّز تكليف بوده ومقتضى است از أطراف اجتناب شود ، لاجرم در تمام شبهات تحريميّه احتياط وتوقّف لازم است .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nجواب اصوليون از أدله اخبارىها\r\nاصوليّون از هرسه دليل اخبارىها جواب داده‌اند .\r\nامّا از آيات :\r\nجواب از آياتي كه ما را از عمل بغير علم نهى كرده‌اند اينست كه :\r\nحكم به برائت در مورد بحث يعنى جائيكه مكلّف از وجود تكليف بقدر وسع وتوانش تفحّص نموده وبدليلى دست نيافته وسپس ارتكاب مورد شبهه را ظاهرا مباح دانسته ولى بآنچه در واقع هست ملتزم باشد را عمل به غير علم نگويند زيرا در اين حكم مستند ودليل دارد ودليلش همان ادلّه چهارگانه‌اى است كه ذكر شد .\r\nوامّا جواب از اخبار :\r\nوجوب توقّف در شبهات بدويّه كه محل كلام وصحبت هستند بدون دليل بوده بلكه دليل برخلاف آن قائم مىباشد ، حتّى اخبار توقف بقرينه اينكه ارتكاب را وقوع در هلاكت تلقّى نموده دلالت دارند بر اينكه حكم مزبور ( وجوب توقف واحتياط ) منحصرا در مواردى است كه هلاكت بدنبال ارتكاب باشد وآن در شبهات مقرون بعلم اجمالي است وموردشان غير موضوع صحبت ما است .\r\nوامّا جواب از دليل عقلي :\r\nاگرچه عقل در موارد علم اجمالي حكم بوجوب احتياط از أطراف شبهه مىكند ولى اينكلام در جائى است كه علم اجمالي منحل بعلم تفصيلي وشك بدوي نشود در حاليكه مورد بحث از اين قبيل است ، زيرا بعد از فحص وسعى در تحصيل محرّمات ومأيوس شدن از غير آنچه تحصيل كرده‌ايم علم تفصيلي بمحرماتى كه بدست آمده پيدا كرده ونسبت بغير آن شك بدوي مىگردد ودر شكوك بدويه همانطورى كه گفتيم ادلّه أربعة جارى است وجملگى به برائت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحكم مىكنند .\r\n\r\nشبهه موضوعيه تحريميّه\r\nشبهه موضوعيه تحريميّه مانند قطعه گوشتى كه مردّد است بين ميته ومذكّى بودن .\r\nدر اينصورت ادلّه‌اى از قبيل : كلّ شئ لك حلال حتّى تعلم انّه حرام بعينه .\r\nجارى بوده وظاهرا بين اصوليون واخبارىها در آن اختلافى نيست وهردو دسته به برائت قائل هستند .\r\n\r\nشبهه حكميه وجوبيه\r\nدر اينمسئله نيز چهار فرض متصوّر است :\r\n1 - شبهه وجوبيه‌اى كه منشاء آن عدم النّص باشد .\r\nومقصود از « نصّ » نصّ معتبر است ؛ بنابراين ، اگر در موردى خبر ضعيف يا فتوائى بر وجوب شيئى قائم شد از آن به شبهه وجوبيّه تعبير مىكنند ، مثل اينكه روايت ضعيفى وارد شده كه دلالت بر وجوب دعاء در وقت رؤيت هلال مىكند .\r\nحكم در اينقسم از شبهه باتّفاق أصولي واخبارى برائت است .\r\n2 - شبهه وجوبيه‌اى كه منشاء آن اجمال النّص باشد .\r\nمثل اينكه در روايتي لفظ امر وارد شده وچون امر مشترك است بين وجوب واستحباب يا وجوب واباحه ، لذا در حكم آن شك مىكنيم . در اين فرض باتّفاق اخبارى وأصولي حكم عدم وجوب احتياط است .\r\n3 - شبهه وجوبيه‌اى كه منشاء آن تعارض نصين باشد ، مثلا روايتي بر وجوب شيئى وروايت ديگر بر استحباب آن دلالت كند .\r\nدر اينقسم نيز حكم عدم وجوب احتياط بوده وظاهرا بين اخبارى\r\nو \r\n","description":"","footnote":"","page_name":" 142 ","page_number":142},
  {"content":"\r\n\r\nأصولي نزاعي نباشد ، بلكه هردو به برائت قائل مىباشند .\r\n4 - شبهه موضوعيّه وجوبيّه مثل اينكه موضوعي مردّد باشد بين واجب وغيرحرام در اينقسم از شبهه تمام ادلّه اخبارىها بر عدم وجوب احتياط در شبهه موضوعيّه تحريميّه جارى است وباتّفاق أصولي واخبارى حكم در آن برائت مىباشد ؛ بنابراين ، در چهار مسئله شبهه وجوبيّه ظاهرا اختلافى بين أصولي واخبارى وجود ندارد ، چنانچه در يك مسئله از مسائل چهارگانه شبهه تحريميّه يعنى شبهه موضوعيه تحريميّه بين ايندو طائفه اتفاق بوده وهردو به برائت قائل مىباشند .\r\n\r\nشبهه حكميه دوران امر بين محذورين\r\nمسائل اين شبهه نيز چهار تا است :\r\n1 - شبهه حكميه‌اى كه منشاء آن عدم النّص باشد مثل اينكه بين امّت اختلاف بوده ودو قول داشته باشند ، برخى بوجوب قائل وگروهى بحرمت معتقد باشند واز طرف ديگر يقين داشته باشيم كه قول ثالثى وجود ندارد .\r\nحكم در اينجا از سه احتمال بيرون نيست :\r\n1 - برائت .\r\n2 - توقف .\r\n3 - اخذ بيكى از دو طرف احتمال .\r\nامّا دليل بر برائت .\r\nدليل بر برائت عموم ادلّه اباحه است نظير :\r\nكل شيى لك حلال . . . .\r\nو : ما حجب اللّه علمه عن العباد فهو موضوع عنهم .\r\nو : رفع عن أمتي . . . .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nوأمثال آن .\r\nچه آنكه هريك از وجوب وحرمت غيرمعلوم بوده در نتيجة مشمول أدله برائت واقع ميشوند .\r\nوامّا دليل بر توقّف :\r\nدليل بر توقّف همان اخبار توقف است كه مضمون آنها وجوب احتياط در مورد عدم العلم مىباشد ، پس در مقام فتوى نه ميتوان فتوى بحرمت داد ونه بوجوب .\r\nوامّا اخذ بيكى از دو طرف احتمال :\r\nاين اخذ ممكنست بيكى از دو نحو ذيل صورت گيرد :\r\nالف : اخذ بأحدهما بطور لا على التعيين يعنى تخيير بين وجوب وحرمت چنانچه حق همين است .\r\nب : اخذ بأحدهما بطور معيّن وآن اخذ باحتمال حرمت مىباشد .\r\nقائلين باينقول ادله‌اى غيروافى آورده‌اند از جمله گفته‌اند :\r\nدفع مفسده أولى از جلب منفعت است .\r\nونيز فرموده‌اند :\r\nاستقصاء در شرع حاكم است باينكه شارع مقدّس جانب حرمت را بر جانب وجوب ترجيح داده است چنانچه در ايّام استظهار زن كه امكان دارد خون حيض بوده يا استحاضة شارع أو را محكوم بحيض قرار داده ، لذا بسيارى از محرمات بر زن حائض را در حق وى ثابت قرار داده همچون حرمت دخول در مساجد وحرمت مس قرآن وهمين مقدار كافى است براي تعيين اخذ بحرمت وتقديمش بر احتمال وجوب .\r\nمؤلّف گويد :\r\nهمانطوريكه اشاره شد ، ادلّه ايشان تمام نيست ونميتوان با آن اثبات مدّعا كرد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nامّا اينكه فرمودند : دفع مفسده أولى از جلب منفعت است .\r\nبايد بگوئيم :\r\nهمانطورى كه مرحوم محقّق خراساني فرموده‌اند : در ترك واجب نيز مفسده وجود دارد پس اين ضابطه‌اى نيست براي تقديم حرمت بر وجوب ، علاوة بسيارى از واجبات هستند كه در مقام سنجش بر محرّمات اهمّ از آنها هستند همچون نماز كه هيچ حرامى با آن معارضه نمىكند .\r\nوامّا مثال ايّام استظهار :\r\nهمانطوريكه برخى از اصوليّون فرموده‌اند : تقديم جانب حرمت بر وجوب بخاطر قاعده امكان است نه از باب استناد بقاعده دفع مفسده ، يعنى مورد مزبور از مصاديق « كل دم يمكن ان يكون حيضا فهو حيض » مىباشد .\r\nاز اين گذشته در همين ايّام استظهار بر زن لازم است ، برخى از واجبات نظير نماز را انجام دهد با اينكه اگر وى محكوم بحيض بود نماز خواندنش حرام بوده وملزم به ترك آن بايد باشد .\r\nبنابراين از سه احتمال مذكور احتمال تخيير از نظر ما متعيّن است ودليل ما اخبار تخيير مىباشد .\r\n2 - شبهه حكميه‌اى كه منشاء آن اجمال نص باشد مثل اينكه امرى مردّد است بين ايجاب وتهديد .\r\nحكم آن همچون صورت قبل است .\r\n3 - شبهه حكميه‌اى كه منشاء آن تعارض نصيّن باشد .\r\nحكم آن تخيير است .\r\n4 - شبهه موضوعيّه مثل اينكه حليله شخص مشتبه شود بين اينكه وطئ أو واجب است با ترك وطى واجب مىباشد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nحكم در اينصورت آنستكه مكلّف در مقام الزام ميتواند هردو را ترك كند ولى در مقام عمل يا فاعل است كه با احتمال وجوب موافق بوده ويا ترك است كه با احتمال حرام تطبيق ميشود .\r\n\r\nتنبيهات\r\n1 - برائت در جائى جارى ميشود كه أصل موضوعي در آن جريان نداشته ، اگرچه با أصل برائت موافق باشد ، زيرا أصل موضوعي بر أصل حكمي وارد است .\r\nمثلا در حيواني كه شك داريم قبول تذكيه مىكند يا قابل تذكيه نيست اگر ذبحش كرديم حلّيت وحرمت گوشت حيوان مشتبه است ، ولى نميتوان در آن اصالة الإباحة جارى كرد زيرا أصل عدم تذكيه جارى مىباشد وبدين‌ترتيب احراز مىكنيم كه حيوان ميته مىباشد وبديهي است بعد از ميته بودن گوشت محلّى براي شك در اباحه وحرمت باقي نميماند .\r\nبلى ، در جائيكه حيوان براي تذكيه قابل باشد مثل گوسفند منتهى ندانيم رعايت شروط شده يا نه در اينجا اصالة الإباحة جارى است .\r\n2 - احتياط در تمام موارد شبهه وجوبيّه وتحريميّه حسن دارد ، حتّى با قائم شدن دليل بر برائت وعلى الظّاهر حسن عقلي احتياط از نظر احدى مورد انكار نيست ، فقط كلام واشكال در وجوب آن است كه اخبارىها در برخى از مواضع آنرا واجب دانسته واصولىها آنرا انكار كرده‌اند .\r\n3 - همانطورى كه گفته شد ، در تمام موارد شبهات تحريميّه ووجوبيّه احتياط حسن دارد ، چه مورد شك از معاملات بوده ، وچه از عبادات باشد ، نهايت در كيفيّت تحقّق احتياط نسبت بعبادات بين اعلام اختلاف واشكال است ، برخى از بزرگان فرموده‌اند در بعضي موارد نسبت به عبادت مشكوك احتياط ممكن نيست .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nتوضيح\r\nدر موردى كه عبادت مردّد باشد بين وجوب وغير استحباب نميتوان احتياطا آنرا آورد زيرا ماهيّت عبادت قائم بر نيّت قربت است ودر صورت مشتبه بودن عبادت أصل عبايتش مورد شبهه است ، از اينرو نميتوان آنرا بقصد قربت از باب احتياط آورد ، چون قربت بمعناى قصد امر است وبا عدم احراز امر چگونه ممكنست نيّت قربت از شخص محتاط متمشى گردد .\r\n\r\nجواب از اشكال مذكور\r\nاز اين اشكال جوابهائى داده‌اند كه ما به دو جواب اشاره مىكنيم :\r\nجواب اوّل : گفته‌اند مراد از احتياط در اينجا نه اينستكه ، عبادت را با تمام اجزاء وشرائطش حتّى قصد قربت بياوريم ، بلكه مقصود آنستكه ، صرفا فعل آورده شود بدون قصد قربت .\r\nمؤلّف گويد :\r\nاين جواب تمام نيست ، زيرا احتياط باين نحو حسنى ندارد ، بلكه أساسا اين‌گونه از اتيان احتياط نيست ، چه آنكه احتياط عبارتست از عملي كه محرز واقع بوده وبواسطة آن كشف كنيم ، مأتى به با واقع مطابق است وهيچگونه خللى در عمل آورده‌شده وجود نداشته باشد ، از اينرو بايد گفت : پس صرف اتيان عمل بدون قصد قربت فائده‌اى ندارد ، چون جزء مقدّم عبادت يعنى قربت مراعاة نشده است . لذا اين نحو امتثال از دو حال خارج نيست .\r\nيا دليلي بر آن قائم شده ويا خالى از دليل است .\r\nاگر دليلي نداشته باشيم ، نه تنها حسنى ندارد ، بلكه قبيح هم هست واگر بر لزوم آن دليلي در دست باشد خود تكليف نفسي مستقلّ ميشود ، بدون اينكه نظر باحراز واقع داشته باشد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nجواب دوّم : مرحوم محقّق خراساني در كفاية اين اشكال را اينطور حلّ نموده : منشأ اين اشكال آنستكه ، مستشكل خيال نموده قربت در عبادات همچون سائر شروط است كه دليل بر اعتبارش شرع باشد وبعبارت ديگر :\r\nتمام اجزاء مشتركه در نماز از قبيل طهارت ، قبله ، ستر ، ذكر ، قرائت ، ركوع وسجود وأمثال اينها باستثناى قربت ، وجوب واعتبارشان شرعي است ، يعنى دليل شرعي آنها را معتبر قرار داده ، ولى قربت اينطور نيست ، زيرا بعد از اينكه عبادتي همچون نماز با تمام شرائط واجزاء بدون نيّت قربت مورد امر شارع قرار گرفت عقل حكم مىكند كه چنين عبادتي را بايد بداعي امتثال امر وتحصيل رضاى آمر آورد واز اين معنا بقصد قربت تعبير مىكنند ، پس قربت از أموري است كه دليل بر اعتبارش عقل است نه شرع .\r\nبا توجّه باين معنا احتياط در عبادت محتمله بسى آسان وسهل ميشود ، يعنى عبادتي كه امرش مردّد است بين وجوب واستحباب مكلّف ميتواند آن را با تمام شرائط واجزاء بداعي احتمال محبوبيّت ومقربيّت بياورد ودر آن هيچ اشكالى نيست .\r\n4 - يكى از شرائط اجراء برائت فحص است ، يعنى مكلّف شاك قبل از فحص از دليل ويأس از وجود آن نميتواند برائت جارى كند .\r\nالبتّه نسبت باجراء برائت در احكام اين شرط معتبر است ، ولى در شبهات موضوعيّه اجراء برائت مشروط به فحص نيست .\r\n\r\nبحث نهم مبحث اشتغال\r\nاگر جنس تكليف ايجابا وتحريما معلوم بوده وواجب وحرام مجهول باشند وبعبارت ديگر :\r\nاگر شك در مكلّف به باشد در آن دو صورت متصوّر است :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n1 - دوران امر بين متباينين .\r\n2 - دوران امر بين أقل وأكثر .\r\nپس در شك در مكلّف به در دو مقام بايد صحبت شود .\r\n\r\nمقام اوّل دوران امر بين متباينين\r\nحكم اينصورت اجمالا آنستكه :\r\nاگر تكليف بين متباينين معلوم من جميع الجهات وفعلى باشد ، يعنى تكليف نسبت به بعث وزجر منجّز باشد ، بطوريكه ثواب بر امتثالش وعقاب بر مخالفتش صحيح تلقّى گردد حكم در چنين شبهه‌اى وجوب احتياط است چه شبهه وجوبيّه بوده وچه تحريميّه باشد ، مثال شبهه وجوبيه همچون دوران امر بين وجوب ظهر وجمعه كه مكلّف ملزم است هردو را بياورد .\r\nمثال شبهه تحريميّه نظير اشتباه شدن حرمت وطى نسبت به احدى الزوجتين ، كه مكلّف مىبايد از وطى هردو اجتناب نمايد .\r\nبنابراين ، تمام ادلّه برائت از قبيل حديث رفع وأمثال آن در اين مورد تخصيص خورده‌اند .\r\nوامّا اگر تكليف فعلى نبوده ومن جميع الجهات معلوم نباشد ولو بنحوى فرض شود كه اگر علم تفصيلي بآن پيدا مىكرديم امتثالش واجب مىبود حكم در اينصورت آنستكه بگوئيم :\r\nهيچ مانع عقلي وشرعي از جريان ادلّه برائت وجود ندارد وممكنست ادلّه برائت شرعيّه وعقليّه احتياط را دفع كنند ، در نتيجة بايد گفت :\r\nدر صورتي كه تكليف من جميع الجهات فعلى باشد ، عقلا احتياط لازم است ودر آن فرقى نيست بين اينكه أطراف شبهه غيرمحصوره بوده يا محصور باشند ؛ بلى ، تنها فرقى كه بين محصور وغيرمحصور ميتوان گذاشت اينستكه :\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nعدم حصر أطراف گاهى با عنواني از قبيل : عسر ، حرج يا ضرر مقارن ميشود كه اين تقارن باعث رفع فعليّت تكليف مىگردد .\r\nوخلاصه كلام آنكه حصر وعدم حصر در تنجيز تكليف وعدم تنجيز آن مؤثّر نمىباشند واگر فرقى بين آنها وجود داشته باشد ، نسبت به معلوم است باين معنا كه بعث وزجر با حصر أطراف فعلى است وبا عدم حصر آن غيرفعلى مىباشد .\r\n\r\nتنبيهات\r\n1 - اگر در مورد يكى از أطراف بطور معيّن مكلّف اضطرار پيدا كند باينكه مجبور بترك يا ارتكاب آن باشد مسلّما ميتواند به فعل يا ترك آن مبادرت ورزد ونسبت به أطراف ديگر شك بدوي ميشود ، لذا احتياط واجب نمىباشد .\r\nحال اگر اضطرار نسبت بيكى از أطراف بطور غيرمعيّن بود حكم همان است كه در صورت اضطرار بطرف معيّن گفته شد ، يعنى وجوب احتياط ساقط است ، زيرا تكليف از بدو امر مقيّد بصورتى بوده كه مكلّف بفعل يا ترك آن مضطرّ نباشد ، پس در صورت حدوث اضطرار أساسا أصل تكليف مشكوك است ودر واقع ميتوان گفت :\r\nدر اين قبيل موارد شك در نفس تكليف است ومجراى آن چنانچه قبلا گفته شد برائت مىباشد .\r\n2 - نهى از ارتكاب شبهه باين منظور است كه در نفس مكلّف داعى براي ترك آن ايجاد شود ، بنابراين ، در موردى كه نسبت ببرخى از أطراف أصلا داعى بر ارتكاب نيست ، زيرا مورد ابتلاء مكلّف نمىباشد نهى بىفائده است از اينرو در شبهات تحريميّه اگر بعضي از أطراف مورد ابتلاء نباشند ميتوان گفت علم اجمالي منحل ميشود به علم تفصيلي نسبت بوجود حكم در أطراف غير مبتلا به\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nوشك بدوي نسبت بأطراف مورد ابتلاء ، لذا در أطراف مورد ابتلاء احتياط لازم نبوده ، بلكه شخص مىتواند آنها را انجام دهد ، چون وجود تكليف در آنها بدوا مشكوك است ، لاجرم بمقتضاى ادلّه ارتكاب آنها بلامانع است .\r\n3 - گفته شد با فعلى بودن تكليف فرقى بين محصور بودن أطراف ومحصور نبودنشان نمىباشد ، بلكه گاهى كثرت أطراف در موردى موجب عسر وحرج شديد مىشود كه احتياط از تمام أطراف را دشوار مىسازد بطورى كه عنوان حرج وضرر يا عسر بر آن منطبق ميشود ، لذا بواسطة انطباق اين عناوين ميتوان احتياط را از مورد شبهه دفع ووجوبش را نفى نمود .\r\n4 - رعايت احتياط ولزوم آن عقلا ، صرفا نسبت به خصوص أطراف شبهه مىباشد كه بدينوسيله علم باتيان واجب يا ترك حرام براي ما حاصل ميشود ، بنابراين ، در ملاقى با يكى از أطراف شبهه محصوره بايد گفت حكم از سه صورت ذيل خارج نيست :\r\n1 - اجتناب از ملاقى واجب بوده نه ملاقى وآن در وقتي است كه بعد از علم اجمالي به نجس بين طرفين ملاقاة شيئى ثالثى با يكى از طرفين حاصل شود چه آنكه مكلّف تكليفش صرفا اجتناب از طرفين است نه از ملاقى با أحد الطّرفين زيرا وقتي از طرفين اجتناب نمود قطعا از نجس بين آن دو احتراز كرده است اگرچه از ملاقى با يكى از طرفين اجتناب نكرده باشد ، چه آنكه ملاقى بفرض نجس بودنش از باب ملاقاة فرد ديگرى از نجاست است كه در تنجّس آن شك بدوي مىباشد ودر چنين صورتي احتياط لازم نيست .\r\n2 - اجتناب از ملاقي لازم است نه از ملاقى وآن در موردى است كه علم اجمالي به نجاست ملاقي با شيئى ديگر باشد ، سپس علم به ملاقاة حاصل گردد ، در اينجا حال ملاقى بعينه حال ملاقى در صورت قبل است در اينكه طرف علم اجمالي نيست وفرد ديگرى از نجاست بوده كه در تنجّس آن شك بدوي مىباشد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n3 - از هردو اجتناب واجب باشد وآن در جائى است كه علم اجمالي بعد از علم بملاقات حاصل گردد ، چه آنكه در اينصورت علم اجمالي داريم به نجاست ملاقى وملاقى ويا نجاست شيئى ديگر پس أطراف شبهه سه فرد در عرض هم مىباشند .\r\n\r\nمقام دوّم دوران امر بين أقل وأكثر\r\nأقل وأكثر بر دو گونه است :\r\n1 - أقل وأكثر ارتباطي .\r\n2 - أقل وأكثر غيرارتباطى .\r\nأقل وأكثر ارتباطي همچون دوران امر بين اينكه نماز بدون سلام واجب بوده يا با آن واجب است بنحوى كه اگر سلام واجب باشد ومكلّف آنرا نياورد هرچه را كه آورده باشد ، بىفائده است ، يعنى أصلا امتثالى از أو صورت نگرفته .\r\nأقل وأكثر غيرارتباطى مثل دوران امر بين قصر واتمام .\r\nالبتّه چون مرجع اينقسم از أقل وأكثر به دوران امر بين متباينين است ، لاجرم از آن بطور مستقل بحث نمىكنيم بلكه هرچه در متباينين گفتيم در اينجا نيز جارى مىباشد .\r\nامّا أقل وأكثر ارتباطي : در حكم آن بين اصوليّون اختلاف است وحقّ از نظر ما اينستكه نسبت بأكثر برائت جارى ميشود ، زيرا أقل معلوم تفصيلي بوده ونسبت بمقدار أكثر شك بدوي است كه مجراى برائت مىباشد .\r\n\r\nتنبيهات\r\n1 - در موردى كه امر دائر است بين اينكه عمل مشروط به شيئى بوده يا مطلق ميباشد يا دوران بين مطلوبيّت خاص وعام فرض شود ، نظير دوران بين\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمطلوب بودن انسان يا حيوان حكم در هردو صورت آنستكه نميتوان جهت نفى شرط يا خصوصيّت به برائت عقلي تمسّك نمود ، زيرا اجزاء تحليليّه همچون جنس وفصل از باب مقدّمه عقلي متّصف بلزوم نيستند تا وجوب مقدّمى آنها نسبت به تحقّق أكثر مورد برائت عقلي قرار گيرد بهمان نحوى كه در اجزاء خارجي بآن تمسّك مىكنند ، چه آنكه نماز مشروط عينا همان نماز مطلق است ، بنابراين ، در چنين مواردى حكم دوران امر بين متباينين جارى است ، يعنى لازم است كه احتياط كنند .\r\nبلى ، ميتوان گفت : نسبت بخصوص مورد دوران امر بين مطلق ومشروط برائت نقلي همچون حديث رفع وأمثال آن جارى است .\r\n2 - اگر در جزئيّت يا شرطيّت شيئى در حال نسيان شك شود عقلا ونقلا ميتوان ببرائت تمسّك كرد .\r\n3 - اگر در عدم چيزى بعنوان شرط يا شطر شك شود كه آيا معتبر است يا اعتباري ندارد ، در حاليكه شخص آنرا در عمل وفعل زياد نمايد اگر در واقع شرط يا شطر باشد عمل باطل بوده واعاده آن لازم است ودر غير اينصورت اعاده واجب نيست ، در اينجا اصالة البراءة از وجوب اعاده عمل مقتضى است كه اعاده واجب نباشد ، ولى از طرفي ديگر قاعده اشتغال حاكمست باينكه عمل آورده‌شده مفرّع ذمة نيست واين قاعده بر اصالة البراءة مذكور حاكم است در نتيجة اعاده فعل بر شخص واجب ولازم مىباشد .\r\n4 - اگر شرط يا شطر بودن شيئى محرز بود ولى شك كنيم در اينكه آيا بطور مطلق شرط يا جزء است ويا اختصاص بحال تمكّن دارد تا در صورت عجز ساقط گردد ، در اينجا اگر دليلي بر خصوص هيچيك نداشتيم ميتوان به برائت عقلي از وجوب باقي تمسّك نمود وأصل عمل را ترك كرد .\r\nناگفته نماند ، بمثل حديث رفع كه لسانش سلب ونفى بوده ، نميتوان بر وجوب باقي استدلال كرد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nوامّا تمسّك بحديث الميسور لا يسقط بالمعسور :\r\nبايد بگوئيم :\r\nتمسّك باينحديث مبتنى است بر اينكه بتوان از آن استظهار كرد كه اجزاء ميسوره بواسطة اجزاء معسوره ساقط نشده واتيان آنها لازم وواجب است در حاليكه حديث چنين ظهورى ندارد ، زيرا احتمال جدّى داده ميشود مقصود اين باشد :\r\nافراد ميسور عام بواسطة افراد معسوره آن ساقط نمىشوند ، بنابراين ، در مورد بحث كه برخى از اجزاء مركّب معسور هستند نميتوان بحديث تمسّك كرد كه اجزاء ميسوره‌اش واجب الاتيان هستند .\r\nوامّا تمسّك به حديث شريف .\r\nإذا أمرتكم بشئ فأتوا منه ما استطعتم .\r\nبايد بگوئيم :\r\nاستدلال باينحديث شريف مبتنى بر اينستكه كلمه « من » بمعناى تبعيض باشد ، نه بيانيّه يا بمعناى « باء » در حاليكه بودنش بمعناى تبعيض معلوم نيست بلكه مجرّد ادّعاء مىباشد .\r\nوبفرض بپذيريم كه « من » بمعناى تبعيض است ، ولى قبول نداريم كه تبعيض آن بلحاظ اجزاء است نه افراد .\r\nوامّا استدلال به حديث شريف :\r\nما لا يدرك كلّه لا يترك كلّه .\r\nبايد بگوئيم :\r\nاستدلال باينحديث نيز در مورد بحث صحيح نيست ، زيرا بحث ما در لزوم ووجوب باقي است كه آيا دليلي بر آن قائم است يا قائم نيست وپرواضح است كه بحديث مذكور نميتوان وجوب باقي را اثبات كرد ، زيرا ظاهر حديث آنستكه :\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاگر برخى از اجزاء مركّبى معسور ومورد عجز واقع شدند آوردن باقي آن أرجح است از نياوردنش نه آنكه واجب مىباشد .\r\nودليل ما بر اينمعنا آنستكه كلمه « ما » موصول در « ما لا يدرك الخ » عام بوده هم مركّبى كه اتيانش واجب است را شامل بوده وهم فعل مستحبّى را در بر مىگيرد ، بديهي است مناسب با اين عموم آنستكه « لا يترك » بر وجوب دلالت نداشته ، بلكه مجرّد رجحان از آن استفاده شود تا بدينوسيله حكم هردو قسم را حديث افاده نمايد وبدين‌ترتيب ذيل آن با صدرش موازن ومعادل گردد .\r\n5 - اگر شيئى مردّد باشد بين اينكه شرط بوده يا مانع وقاطع باشد .\r\nاين دوران از قبيل دوران امر بين متباينين بوده ودر آن احتياط لازمست ، يعنى بايد عمل را يكبار همراه آن شيئى وبار ديگر بدون آن بياورند .\r\n\r\nبحث دهم شرائط عمل به أصول\r\nامّا احتياط : در عمل بآن هيچ شرطي وجود ندارد ، زيرا احتياط در همهء حالات مستحب است ، مگر منجر به اختلال در نظام شود .\r\nوامّا برائت عقلي : شرط عمل بآن فحص كامل ويأس از وجود دليل است .\r\nوامّا برائت نقلي : شرط عمل بآن نيز تفحص كامل ودست نيافتن بدليل مىباشد ، چنانچه بر آن اجماع ادّعا شده ونيز باخبار وجوب تفقه وتعلّم ومؤآخذه از ترك تعلم استدلال شده است .\r\nوامّا تخيير عقلي : آن نيز مشروط به فحص مىباشد .\r\n\r\nتبصره\r\nبراي عمل به أصل برائت دو شرط ديگر ذكر شده بشرح زير :\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n1 - آنكه از اجراى آن حكم شرعي از جهت ديگر ثابت نشود .\r\n2 - از اجراى آن شخص ديگرى متضرّر نشود .\r\nمرحوم آخوند در كفاية ميفرمايند :\r\nمخفى نماند كه اصالة البراءة عقلا ونقلا در شبهه بدويّه بعد از فحص جارى است وقطعا اباحه يا رفع تكليف بر آن مترتب ميشود ، اگرچه ايندو موضوع براي حكم شرعي ديگر قرار بگيرند ؛ بنابراين ، شرط اوّل را نميتوان در اجراء برائت معتبر دانست .\r\nوامّا شرط دوّم : اينكه از قبل اجراى برائت ضرر لازم نيايد ، بايد بگوئيم :\r\nهر مقام وموردى كه قاعده نفى ضرر شاملش شود اگرچه براي برائت محلّى نيست ، همانطوريكه در تمام موارد تعارض بين لا ضرر وقواعد ديگر حكم همين است وضرر را بر جميع مقدّم مىدارند ولى در عين حال اين امر شرط برائت نيست ، بلكه أساسا با جريان لا ضرر در موردى مجالي براي أصل برائت نمىباشد ، چون موضوع برائت بواسطة لا ضرر نفى مىگردد .\r\nوبعبارت ديگر :\r\nموضوع برائت عدم تبيّن تكليف است ولا ضرر مبيّن تكليف ميباشد ونسبت لا ضرر به برائت همان نسبت دليل با أصل مىباشد ، پس بايد گفت يكى از شرائط برائت نبودن دليل اجتهادي است ، نه خصوص لا ضرر .\r\n\r\nبحث يازدهم شرح قاعده لا ضرر\r\nاين قاعده از سه نظر مورد صحبت است :\r\n1 - مدرك ومستند آن .\r\n2 - معنا ومفاد آن .\r\n3 - نسبت آن با سائر ادلّه .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n1 - مدرك قاعده لا ضرر وشرح آن\r\nمدرك قاعده لا ضرر اخبارى است كه از حضرات أئمة هدى سلام اللّه عليهم أجمعين بدست ما رسيده از جمله :\r\nموثّقه زراره از مولانا حضرت أبي جعفر عليه السّلام :\r\nانّ سمرة بن جندب كان له عذق في حائط رجل من الأنصار وكان منزل الأنصاري بباب البستان وكان سمرة يمرّ إلى نحلته ولا يستأذن فكلّمه الأنصاري ان يستأذن إذا جاء فأبى سمرة ، فجاء إلى النبىّ صلّى اللّه عليه وآله وسلّم ، فشكى اليه واخبره بالخبر ، فأرسل رسول اللّه صلّى اللّه عليه وآله وسلّم واخبره بقول الأنصاري وما شكى ، فقال إذا أردت الدّخول فأستأذن ، فأبى ، فلمّا أبى ساومه حتّى بلغ من الثمن ما شاء اللّه ، فأبى ان يبيع .\r\nفقال : لك عذق في الجنّة ، فأبى ان يقبل .\r\nفقال رسول اللّه صلّى اللّه عليه وآله وسلّم للأنصاري : اذهب فاقلعها وامّر بها الىّ ، فانّه لا ضرر ولا ضرر .\r\nاين روايت بألفاظ قريب به همين نيز نقل شده وادّعاى تواتر بآن را نموده‌اند ولى همانطورى كه برخى فرموده‌اند مقصود تواتر اجمالي است ، يعنى قطع بصدور آن مىباشد واز اين گذشته مشهور از فقهاء بآن استدلال كرده‌اند واين امر باعث كمال وثوق بآن است ، بنابراين ، سند حديث از اشكال خالى مىباشد .\r\n\r\n2 - دلالت ومفاد قاعده لا ضرر\r\nكلمه « ضرر » در مقابل نفع است مثل نقص وارد در نفس يا عضو ويا\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nعرض ويا مال وچنانچه گفته‌اند تقابل بين ضرر ونفع تقابل عدم وملكه است .\r\nوامّا كلمه « ضرار » آن نيز بمعناى ضرر مىباشد وبعنوان تأكيد آورده شده است ودر اينجا معناى مفاعله كه بين اثنين باشد قطعا مراد نيست چنانچه ضرر وارد ، در مقابل ضرر نيز از آن اراده نشده ، زيرا اينمعنا در باب مفاعله معهود نيست .\r\nوامّا كلمه « لا » بمعناى نفى حقيقت است ، أعم از آنكه حقيقت حقيقتا نفى شده باشد يا ادّعاء وكناية از نفى آثار باشد ، نظير :\r\nلا صلاة لجار المسجد الّا في المسجد .\r\nيا مثل :\r\nيا أشباه الرجال ولا رجال .\r\nكه در اين قبيل موارد بلاغت كلام مقتضى است كه از آن نفى حقيقت بطور ادّعا اراده شود .\r\nباتوجّه باينمقدّمات مىگوئيم :\r\nمعناى حديث چنين ميشود : حقيقت ضرر وماهيّت آن منفى است ، لذا اينكه برخى فرموده‌اند ، معناى حديث اينستكه :\r\nدر اسلام حكم ضررى يا ضرر غيرمتدارك جعل نشده است بنظر صحيح نمىآيد .\r\n\r\n3 - نسبت لا ضرر با ادلّه ديگر\r\nمقصود از « لا ضرر » نفى حكمي است كه براي افعال بعناوين اوليّه ثابت بوده يا توهّم ثبوت آنها ميشود در حال حاضر نه آنكه اينحديث حكم ثابت بعنوان ضرر را نفى كند نظير حديث رفع نسبت به نسيان وخطاء چه آنكه حديث مزبور احكام واقعيّه بعنوان اوليّه را دفع مىكند ، نه حكم در حال خطاء يا\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nنسيان را ، بنابراين ، وجوب صوم به‌عنوان كفّاره قتل خطاء ولزوم دية بر عاقله كه از احكام خاصّه قتل در حال خطاء هستند بوسيلة حديث رفع نفى نميشوند ، در حديث لا ضرر نيز چنين مىگوئيم ، زيرا ضرر علّت ثبوت آن است ، نه نفى آن ، بنابراين ، ميتوانيم بگوئيم بين ادلّه احكام اوّلى وحديث لا ضرر ، نبايد نسبت سنجى كرد وسپس لا ضرر را بر دليل آنها مقدّم نمود ، بلكه جمع عرفى مقتضى است بگوئيم :\r\nاحكام ثابت بادلّه واقعيّه اقتضائى بوده نه فعلى ودر مورد ضرر حكم مجعول از قبل لا ضرر حكم فعلى مىباشد ، واين جمع بين سائر مواردى كه ادلّه بعنوان ثانوي بوده با ادلّه احكام بعنوان اوّلى جارى است واللّه العالم .\r\n\r\nباب استصحاب\r\nاز استصحاب در ضمن چند بحث صحبت مىكنيم :\r\n\r\nبحث اوّل تعريف وحقيقت استصحاب\r\nبراي استصحاب تعاريف بسيارى نموده‌اند ، كه تمام آنها به يك حقيقت نظر دارند ، منتهى الفاظشان بأهم مختلف است ، مثل اينكه برخى فرموده‌اند :\r\nاستصحاب عبارتست از معلوم بودن شيئى در سابق ومشكوك بودنش در زمان لاحق .\r\nبعضي ديگر گفته‌اند :\r\nاستصحاب آنستكه ، فلان شيئى موجود بوده وگمان بعدمش نيست وهر شيئى كه چنين است مظنون البقاء مىباشد .\r\nپاره‌اى ديگر چنين گفته‌اند :\r\nحكم يا وصفى كه در آن سابق يقيني الحصول بوده ودر آن لاحق\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمشكوك البقاء ، آنرا استصحاب مىگويند .\r\nومشهور در تعريف آن گفته‌اند :\r\nاستصحاب عبارتست از ، ابقاء ما كان على ما كان كه بفرموده شيخ أعظم رحمة اللّه عليه اسدّ واخصر تعاريف همين است ولى همانطورى كه مرحوم محقّق خراساني در كفاية آورده اين تعاريف جملگى از قبيل شرح الاسم وتعريف لفظي هستند از اينرو تعرّض باينكه جامع افراد ومانع از اغيار بوده يا نبوده در حدّ شأن اين نوع تعاريف نمىباشد ، لذا بهتر است كه كلام را از اين مقولة گردانده وبمقام دوّم منتقل شويم .\r\n\r\nبحث دوّم شرح مسئله أصولي يا فرعى بودن استصحاب\r\nبدون ترديد بحث از حجّيت استصحاب ، بحث أصولي است زيرا مناط اين بحث در آن وجود دارد چه آنكه در مبحث استصحاب از تمهيد قاعده واثبات ضابطه‌اى سخن گفته ميشود كه در طريق استنباط احكام شرعي واقع ميشود واين طور نيست كه در مبحث مذكور از حكم شرعي فعل وعمل بر طبق زمان سابق بدون وساطت دليل صحبت گردد .\r\n\r\nبحث سوّم أركان استصحاب\r\nاز تعاريفى كه براي استصحاب شده چنين بدست مىآيد كه قضيّه مشكوكه از نظر موضوع ومحمول با قضيّه متيقنه بايد متّحد باشد واينمعنا البتّه در موضوعات خارجيّه بدون اشكال وترديد است ولذا جريان استصحاب در موضوعات ظاهرا محلّ خلاف نمىباشد ، امّا در احكام شرعي أعم از آنكه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمستند آنها عقل بوده يا شرع باشد تحقّق وحصولش مورد اشكال واقع شده ، زيرا شك در حكم ناشى از شك در بقاء موضوع آنست چه آنكه حكم از موضوع تخلّف نمىكند ولذا جريان استصحاب در احكام شرعي مورد نقض وابرام است ، ولى از اين اشكال اينطور جواب داده‌اند :\r\nاگرچه اتّحاد دو قضيّه متيقنه ومشكوكه از حيث موضوع وحكم بايد رعايت شود ، ولى اين اتّحاد بدقّت عقلي لازم نيست ، بلكه أحيانا مضر هم مىباشد ، بلكه تشخيص وحكم عرف باتّحاد كافى است از اينرو اگر شك در موضوع بواسطة احتمال دخالت قيد وجزئي باشد كه مفقود شده است ولى عرف آنرا كما في السّابق باقي داند وموضوع را همچنان محقّق پندارد همين مقدار كافى است وميتوان حكم سابق را استصحاب نمود .\r\n\r\nبحث چهارم ادلّه حجّيت استصحاب\r\nبراي حجّيّت استصحاب بوجوهى متمسّك شده‌اند :\r\n1 - سيره عقلاء : وتقرير آن اينستكه تمام افراد انساني بلكه هر موجود ذي شعوري بناء وسيره‌اش بر عمل نمودن بر طبق حالت سابقه است حتّى گفته‌اند اين امر بصورت فطرى در حيوانات نيز وجود دارد وچون شارع مقدّس از اين بناء وسيره در انسان ردع وزجر نفرموده معلوم ميشود كه بآن راضى بوده وامضاء نموده است .\r\n2 - ثبوت شيئى در زمان سابق موجب ميشود كه نسبت به زمان لاحق ظنّ ببقاء پيدا گردد وظنّ حجّت است .\r\n3 - ادّعاى اجماع بر حجّيت آن شده است ، البتّه اين ادلّه سه‌گانه بمجرّد ادّعاء شبيه‌تر است تا دليل ، از اينرو هريك از ادلّه يادشده مورد خدشه ومناقشه بوده ، فلذا بدليل چهارم كه أهم وعمدهء آنها است بايد اعتماد داشت .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n4 - دليل چهارم كه عمده دليل بر حجّيت استصحاب است اخبار وارده در اين باب مىباشد كه بذكر چند خبر اكتفاء مىكنيم :\r\n1 - از جمله اخبار صحيحه زراره است :\r\nقال : قلت له : الرّجل ينام وهو على وضوء ، أيوجب الخفقة والخفقتان عليه الوضوء ؟\r\nقال : يا زرارة : قد تنام العين ولا ينام القلب والاذن ، فإذا نامت العين والاذن فقد وجب الوضوء .\r\nقلت : فان حرّك في جنبه شيئى وهو لا يعلم ؟\r\nقال : حتّى يستيقن انّه قد نام ، حتّى يجيئ من ذلك امر بيّن والّا فانّه على يقين من وضوئه ولا ينقض اليقين بالشّك ابدا ولكنّه ينقضه بيقين آخر .\r\nاين روايت اگرچه مضمره است ( مسؤول عنه بصورت ضمير ذكر شده نه صريح ) واخبار مضمره باعتبار باينكه مروى عنه مشخّص نيست حجّت نمىباشند ، ولى همانطوريكه محقّقين فرموده‌اند اضمار اين حديث مضرّ نيست ، زيرا مضمر مثل زرار ، مىباشد وشأن ايشان مقتضى است كه از غير امام عليه السّلام استقتاء نكند ، پس قطعا مسئول‌عنه در اينحديث وجود مقدّس امام عليه السّلام است ، لذا در صدور آن از معصوم دغدغه‌اى نمىباشد .\r\n\r\nتقريب استدلال\r\nمحلّ استشهاد جمله « والّا فانّه على يقين من وضوئه » مىباشد ، زيرا اينجمله علّت است براي كلمه « لا » كه جواب از سؤال است وحاصل تعليل آنستكه امام عليه السّلام ميفرمايند :\r\nوضوء بر چنين شخصي واجب نيست به علّت اين‌كه وى يقين به وضوء داشته وشك لاحقّش نبايد سبب رفع يد از آن بشود .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nسؤال\r\nاين روايت گرچه استصحاب را حجّت مىكند ، ولى الفاظى در اين روايت بوده كه قرينه مىباشند بر حجّيت استصحاب در مورد خاص ، زيرا الف ولام « اليقين » در جمله « ولا ينقض اليقين بالشك » اشاره است به يقين به وضوء ، بنابراين ، روايت مذكور دليل است بر جريان استصحاب در خصوص وضوء ومدّعاء را كه حجّيت استصحاب در همهء موارد باشد اثبات نمىكند .\r\n\r\nجواب\r\nالف ولام « اليقين » براي جنس است ، يعنى ، جنس يقين را نبايد با شك نقض نمود ، أعم از آنكه متعلّق آن وضوء بوده يا غير وضوء باشد وبنابراين ، تقرير ، روايت مذكور استصحاب را بطور عموم حجّت مىكند وشاهد بر اين گفتار آنستكه امام عليه السّلام براي عدم وجوب وضوء به قضيّه ارتكازيّه ، يعنى « فانّه على يقين من وضوئه ولا ينقض الخ » استشهاد فرموده‌اند واين قضيّه بمنزله كبرائى است كه در مقام اثبات مدّعا ذكر شده وبديهي است كه كبريات مورد استدلال صرفا شامل صغرى ومورد ادّعاء نبوده ، بلكه بايد أعم از آن باشد تا بصورت مصادره به مطلوب درنيايد .\r\n2 - صحيحه دوّم زراره :\r\nقال : قلت له : أصاب ثوبي دم رعاف أو غيره أو شيئى من المنّى ، فعلّمت اثره إلى اين أصيب له الماء ، فحضرت الصّلوة ونسيت انّ بثوبى شيئا وصلّيت ثمّ انّى ذكرت بعد ذلك ؟\r\nقال : تعيد الصّلوة وتغسله .\r\nقلت : فإن لم أكن رأيت موضعه وعلمت انّه اصابه فطلبته ولم أقدر عليه ، فلمّا صلّيت وجدته ؟\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nقال : تغسله وتعيد ؟ ؟ ؟\r\nقلت : فان ظننت انّه اصابه ولم اتيقّن ، فنظرت ولم أرشيئا فصلّيت فيه ، فرأيت فيه ؟\r\nقال : تغسله ولا تعيد الصّلوة .\r\nقلت : لم ذلك ؟\r\nقال : لانّك كنت على يقين من طهارتك فشككت وليس ينبغي لك ان تنقض اليقين بالشك ابدا .\r\nقلت : فانّى قد علمت انّه قد اصابه ولم ادر اين هو فاغسله ؟\r\nقال : تغسل من ثوبك الناحية الّتى ترى انّه أصابها حتّى تكون على يقين من طهارتك .\r\nقلت : فهل علىّ ان شككت انّه اصابه شيئى ان انظر فيه ؟\r\nقال : لا ، ولكنّك انّما تريد ان تذهب بالشك الّذى وقع في نفسك .\r\nقلت : ان رأيته في ثوبي وانا في الصّلوة ؟\r\nقال : تنقض الصّلوة وتعيد إذا شككت في موضع منه ثمّ رأيته وان لم تشك ثمّ رأيته رطبا الصّلوة وغسلته ثم بنيت على الصّلوة ، لانّك لا تدرى لعلّه شئ أوقع عليك ، فليس ينبغي ان تنقض اليقين بالشك .\r\nمحلّ استشهاد باين حديث دو مورد از آن است :\r\n1 - جمله « لانّك كنت على يقين من طهارتك الخ » .\r\n2 - جمله « فليس ينبغي لك ان تنقض اليقين بالشك » .\r\n\r\nتقريب استدلال\r\nتقرير استدلال بايندو فقره همان است كه در صحيحه اوّل ذكر شد .\r\n3 - خبر صفّار از علي بن محمّد كاشاني .\r\nقال : كتبت اليه وانا بالمدينة عن اليوم الّذى يشكّ فيه من رمضان هل\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nيصام أم لا ؟\r\nكتب عليه السّلام : اليقين لا يدخله الشّك ، صم للرّؤية وافطر للرّؤية .\r\nمحلّ استشهاد جمله « اليقين لا يدخله الشك » است كه مفاد آن اينستكه :\r\nأساسا شك در يقين كوچكترين اثرى نبايد بگذارد وشاهد بر آن اينستكه ملاك رفع يد از يقين سابق در اين روايت رؤيت قرار داده شده ورؤيت كناية از يقين به زوال حالت سابقه است .\r\n4 - صحيحه زراره :\r\nوإذ ألم يدر في ثلاث هو أو في اربع وقد احرز الثلاث ، قام فأضاف إليها أخرى ولا شيئى عليه ولا ينقض اليقين بالشك ولا يدخل الشك في اليقين ولا يخلط أحدهما بالاخر ولكن ينقض الشك باليقين ويتم على اليقين ، فيبنى عليه ولا يعتد بالشك في حال من الحالات .\r\n\r\nتقريب استدلال\r\nتقريب استدلال باينحديث شريف اگرچه ظاهرا با مذهب أهل سنّت موافق مىباشد ، زيرا بنابر يقين واعتناء نكردن به شك باين استكه بناء را بر أقل گذارند نه بر أكثر ، ولى طبق فرموده مرحوم شيخ أعظم در رسائل مقصود آنستكه ، بايد عملي انجام داد كه يقين به برائت حاصل نمود وآن باين استكه بناء را بر أكثر گذارده وسپس بعد از نماز محتمل النقص را بصورت منفصل وبعنوان نماز احتياط بجاى آورد وتنها راهى كه مبرء ذمّه وبا واقع مطابق مىباشد همين است ، لهذا ميتوان گفت اين روايت قاعده يقين وفراغ از ذمّه را بيان مىكند نه استصحاب را اگرچه حضرات اينحديث شريف را از ادلّه استصحاب شمرده‌اند وبا تكلّف خواسته‌اند دلالتش را تصحيح نمايند .\r\n5 - كلّ شئ طاهر حتّى تعلم انّه قذر .\r\nيا :\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nالماء كلّه طاهر حتّى تعلم انّه نجس .\r\nيا :\r\nكلّ شئ مطلق حتّى يرد فيه النّهى .\r\nوأمثال اين تعبيرات وعبارات صادره از حضرات معصومين عليهم السّلام .\r\n\r\nتقريب استدلال\r\nتقريب استدلال باينگونه اخبار چنين است كه بگوئيم :\r\nغايت در آنها براي استمرار حكم موضوع ميباشد تا وقتيكه علم بر خلافش ثابت شود ، بنابراين ، صدر اين روايات اگرچه بيان قاعده طهارت يا حلّيت را مينمايد وبقاعده استصحاب ارتباطي ندارد ، ولى ذيل آنها باعتبار دلالت بر استمرار حكم از ادلّه استصحاب محسوب ميشود .\r\n\r\nبحث پنجم احكام وضعي وكلام در آنها\r\nوضع با تكليف از نظر مفهوم متفاوت است ، چه آنكه مفهوم سببيّت وشرطيّت با مفهوم ايجاب وتحريم مباينت ومفارقت دارد وظاهرا اين امر مورد اختلاف نباشد ، كما اينكه تقسيم حكم شرعي بوضعى وتكليفي مورد اتّفاق واجماع است ونزاعي كه در اينجا مىباشد در دو مقام بوده باين شرح :\r\n1 - آيا حكم وضعي منحصر است در شرطيّت وسببيّت ومانعيّت چنانچه مرحوم علّامه بآن قائل شده يا منحصر در اين سه نبوده ، بلكه علّيت وصحّت وبطلان وعزيمت ورخصت وزيادت نيز از اين احكام بحساب مىآيند ، چنانچه ديگران فرموده‌اند .\r\nالبتّه نزاع در اينمقام چندان مهمّ ومؤثّر نيست ، بلكه عمده نزاع در مقام\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدوّم مىباشد وآن عبارتست از اينكه :\r\n2 - آيا احكام وضعي قابل جعل هستند يا قابليّت براي اينمعنا را ندارند :\r\nبعضي به مجعول بودن آنها قائل شده وبرخى آنرا منكر هستند .\r\nمرحوم محقّق خراساني اين بحث را بنحو منضبط ومنقّح تقرير فرموده كه ملخّص بيان ايشان اينستكه :\r\nحكم وضعي به سه نحو صورت مىگيرد :\r\n1 - آنكه أصلا در آن جعل شرعي ممكن نبوده ، نه بنحو استقلال ونه بالتّبع ، بلكه صرفا جعل تكوينا صورت مىگيرد ، مانند : سببيّت ، شرطيّت ، مانعيّت ، رافعيّت چه آنكه معقول نيست اين عناوين از تكليفي كه ذاتا از آنها مؤخّر است انتزاع شوند ، لذا اتّصاف برخى از أشياء باين عناوين بخاطر خصوصيّت تكويني است كه در آنها وجود دارد واين خصوصيّت از مقولة معاني انشائى نيست كه بمجرّد انشاء مفهوم ايجاد گردد .\r\n2 - آنكه جعل شرعي مستقلّ ممكن نباشد امّا بتوان آنرا بالتّبع جعل كرد ، مانند : جزئيّت ، مانعيّت وقاطعيّت ، چه آنكه اتّصاف شيئى به جزء نسبت بكلّ كه مأمور به است يا متّصف بودنش بمانع يا قاطع ناشى از امرى است كه بمركبى تعلّق گرفته كه مشتمل بر اين شيئى بوده يا منشاء آن امر باعاده وبهم خوردن هيئت اتّصاليه مأمور به است ؛ بنابراين ، كسيكه در نماز برخى از منافيات همچون پشت بقبله كردن را بجاى آورد چون شارع بعد از حصول اين فصل امر باعاده نماز فرموده لاجرم از امر باعاده انتزاع ميشود كه پشت بقبله نمودن مانع يا قاطع نماز است .\r\nامّا اينكه نفس قاطعيّت قابل جعل باشد چنين نيست .\r\n3 - آنكه جعل استقلالا ممكن بوده وقابل انشاء باشد همانطورى كه بالتّبع نيز امكانش مىباشد ، مانند حجّيت قضاوت ، ولايت وأمثال آن چه آنكه اگرچه ممكنست آنها را از احكام تكليفيّه كه در مورد آنها وارد شده انتزاع كرد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nيا أساسا بطور مستقل اين عناوين را جعل نمود ولى بدون شك ميتوان اين ادّعاء را كرد كه انتزاع آنها از مجرّد جعل خداوند متعال يا كسيكه از قبل حضرتش جلّ وعلى جعل ووضع أمور بدستش مىباشد صورت گرفته است ؛ بنابراين ، انتزاع ملكيّت ، زوجيّت ، طلاق ، عتق بمجرد عقد وايقاع از ناحية كسيكه اختيار انشاء بدستش مىباشد ممكن است .\r\n\r\nتنبيهات\r\n1 - در استصحاب شرط است كه شك ويقين فعلى باشند ؛ بنابراين ، با حالت غفلت استصحاب جارى نيست ، زيرا غافل بالفعل شك ندارد ، اگرچه وقتي متذكّر شود چه بسا در امر سابق متيقّن شك كند ، لذا كسيكه طاهر بوده وسپس محدث شود وپس از آن غفلت كرده ونماز بخواند وپس از نماز شك كند در اينكه پيش از نماز تحصيل طهارت كرده يا نه نمازش صحيح است ، زيرا قاعده فراغ حاكم است بصحّت نماز نه استصحاب وبعبارت ديگر :\r\nدر اينمورد استصحاب جارى نيست ، زيرا فرض كلام آنستكه ، شخص پس از حدث غافل شده است وهمانطوريكه گفتيم در حالت غفلت استصحاب جارى نمىباشد ، زيرا بالفعل شك وجود ندارد ، بخلاف كسيكه قبل از نماز التفات پيدا نمود وسپس شك كرد وپس از آن غافل شد ونماز خواند ، كه در اينفرض نماز محكوم به بطلان است ، زيرا استصحاب حدث آنرا تا زمان دخول در نماز محدث معرّفى كرده ومقتضايش آنستكه وى با حالت حدث نماز خوانده باشد .\r\nالبتّه اينكلام در جائى است كه يقين كند بعد از شك وضوء نگرفته است .\r\n2 - آيا استصحاب تعليقى جارى است يا جارى نمىباشد .\r\nمقصود اينستكه ، در صحّت استصحاب ، آيا كفايت مىكند شك در بقاء\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشيئى بفرض ثبوتش اگرچه ثبوت در فرضى است كه آن فرض ثابت نمىباشد يا كافى نيست زيرا أركان استصحاب تحقّق ندارند ؟\r\nبعضي فرموده‌اند استصحاب جارى است ، زيرا اعتبار يقين بخاطر اينستكه در بقاء مستصحب بتوان به تعبّد وتنزيل قائل شد بدون اينكه در حدوث مستصحب نظري باشد ؛ بنابراين ، شك در بقاء شيئى بفرض ثبوت وحدودش كافى است در اينكه بتوان آنرا استصحاب كرد ، از اينرو ميتوان بفرض ثبوت به بقاء تعبد نمود مشروط باينكه مستصحب داراى آثاري باشد كه به تعبد وتنزيل بتوان آنرا مترتب ساخت .\r\nمؤلّف گويد :\r\nبعقيده ما حق همين قول است چون اخبار استصحاب اين قبيل موارد را نيز شامل مىشوند ، بلكه ميتوان از أحاديث مذكور قضيّه حقيقيّه را استفاده نمود ، يعنى مىگوئيم :\r\nمفاد اخبار وأحاديث اين باب آنستكه ماهيّت يقين بواسطة حقيقت شك نبايد نقض شود أعم از آنكه يقين وشك وجود داشته يا شأني وفرضى باشند ، چنانچه وقتي مىگويند :\r\nانسان حيواني ناطق است ، معناى آن اينستكه :\r\nهرگاه موجودى در خارج يافت شود وانسان باشد ، حتما حيوان ناطق است ، أعم از آنكه وجودش در خارج ثابت ومنجّز بوده يا صرف فرض وتقدير باشد .\r\n3 - در متيقن سابق كه مستصحب است فرقى نيست بين آنكه خصوص يكى از احكام بوده يا مشترك بين أمور متعدد باشد وبعبارت ديگر :\r\nمستصحب گاهى حكم جزئي وزماني كلّى مىباشد وكلّى از نظر شك در بقاء به سه صورت تصوير شده كه باعتبار هريك اصطلاحا يك كلّى تحقّق يافته واز آنها به كلّى قسم اوّل وقسم دوّم وقسم سوّم نام مىبرند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nاستصحاب كلّى قسم اوّل\r\nوآن اينستكه ، شك در كلّى از جهت شك در بقاء فرد وعدم بقاء در آن باشد در اينقسم از كلّى بدون اختلاف بين اصوليّون هم فرد استصحاب ميشود وهم كلّى .\r\n\r\nاستصحاب كلّى قسم دوّم\r\nوآن اينستكه شك در كلّى از جهت شك در تردّد خاص بين فرد باقي يا مرتفع باشد ومثال عرفى آن اينستكه :\r\nحيواني يقينا در چند روز پيش به خانه‌اى داخل شد والآن شك در بقاء آن حيوان است ، باينمعنا كه نمىدانيم در خانه حيواني هست يا نيست ، منشاء اين شك آنستكه ، اگر حيوان داخل شده پشه باشد فعلا معدوم بوده ويقين به نبودش داريم واگر فيل باشد قطعا در خانه وجود دارد ، پس حيوان مشكوك مردّد است بين فيل باقي وپشه فانى .\r\nوامّا مثال شرعي اينستكه :\r\nشخصي كه مىداند محدث است ، پس از وضوء شك دارد حدث مرتفع شده يا باقي است ، چون اگر حدثش جنابت باشد قطعا حدث باقيست ودر صورتي كه حدث ، حدث أصغر باشد يقينا مرتفع مىباشد .\r\nدر اينقسم از كلّى حكم آنستكه ، صرفا كلّى را ميتوان استصحاب نمود وآثار نفس كلّى را مترتب ساخت بدون آنكه فرد خاصّ ومشخّصى را بتوان اثبات كرد ، از اينرو در مثال فوق پس از استصحاب كلّى حدث آثار مشترك بين حدث أصغر وحدث أكبر را ثابت مىكنند ، فلذا شخص مزبور حق ندارد قرآن را مسّ كند وبه نماز داخل شود ، ولى نه اثبات جنابت بر أو ميشود ونه ميتوان گفت متعيّنا محدث به حدث أصغر است ؛ بنابراين ، داخل شدنش به مسجد\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاشكال ندارد ، زيرا عدم دخول بمسجد از آثار مشترك بين حدث أصغر وأكبر نبوده بلكه متعيّنا از آثار حدث أكبر مىباشد .\r\n\r\nاستصحاب كلّى قسم سوّم\r\nوآن اينستكه ، شك در بقاء كلّى ناشى باشد از اينكه پس از زوال فرد موجود آيا فرد جديدى كه كلّى در ضمنش تحقّق مىيابد وجود پيدا كرد ، يا چنين فردى موجود نشد ، بعبارت ديگر :\r\nفردى كه قبلا وجود داشت وكلّى در ضمن آن محقّق بود قطعا از بين رفت ، حال مقارنا با زوال آن فرد نمىدانيم فرد ديگرى تحقّق يافت تا بدين ترتيب كلّى در ضمن آن وجود پيدا كرده ودر نتيجة حكم ببقائش بنمائيم يا چنين نبوده وكلّى باقي نمىباشد ؟\r\nدر اينقسم از كلّى بين اصوليون اختلاف نظر بوده ، برخى استصحاب را جارى وبعضي جريان استصحاب در آن را منكر هستند .\r\nولى حق ، از نظر ما اينستكه ، استصحاب جارى نيست ، زيرا به زوال قطعي فرد كلّى طبيعي نيز معدوم گشته وشك در تحقّق فرد جديد معادل با شك در وجود جديد كلّى طبيعي است ودر اينجا استصحاب عدم وجود جارى است نه استصحاب بقاء .\r\nبلى ، در جائيكه فرد جديد از مراتب وجودي همان فرد قبلي باشد مانند سواد ضعيف نسبت به رنگ سواد كه قبلا شديد بوده وبعدا ضعيف شده البتة ميتوان كلّى را استصحاب كرد ، يعنى كلّى سواد را مستصحب قرار داد ، زيرا وحدت موضوع عرفا محفوظ است .\r\n4 - در مستصحب فرقى نيست بين آنكه از أمور قارّ وثابت بوده يا تدريجي الحصول باشد ، چه آنكه أمور غيرقار مانند زمان اگرچه وجودشان منصرم وآنا فآن مىباشد وهيچگاه جزئي از آن تحقّق پيدا نمىكند ، مگر آنكه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجزء قبل معدوم ميشود ولى تا مادامى كه عدم بين ايندو جزء فاصله نشده يا بفرض فاصله شدن اتّصال عرفى محفوظ است موضوع صادق بوده وادلّه استصحاب آنرا شامل ميشوند .\r\n\r\nتبصره\r\nاستصحاب در أمور تدريجي يا از قبيل استصحاب شخص بوده ويا از قبيل استصحاب كلّى مىباشد ؛ بنابراين ، هرسه قسم كلّى را در اين أمور ميتوان تصوير كرد ، مثلا اگر كسى مشغول بقرائت سوره‌اى شد وما شك در تمام شدن آن نموديم ميتوانيم هم‌نفس شخص سوره را استصحاب كرده وهم كلّى قرآن را في المثل زيد اگر يكساعت قبل سوره بقره مىخواند واكنون كه يك ساعت گذشته شك نموديم سوره تمام شده يا ادامه دارد هم ميتوان بقاء سورهء بقره را استصحاب كنيم وهم كلّى قرآن را ، زيرا اين فرض از قبيل كلّى قسم اوّل است ، ولى اگر منشاء شك اين باشد كه سوره يكساعت قبل قصير بوده تا الآن باقي نباشد يا طويل بوده تا هنوز استمرار داشته باشد ، شك در اينجا از قبيل كلّى قسم دوّم است ؛ بنابراين ، كلّى مورد استصحاب بوده ، امّا فرد را نميتوانيم استصحاب نمائيم .\r\nواگر شك از اينجهت باشد كه يقينا سوره‌اى را كه يكساعت پيش شخص قرائت مىكرد ، تمام شده منتهى احتمال ميدهيم پس از اتمام آن سورهء ديگرى را مشغول شده باشد ، در اينجا شك از قبيل شك در كلّى قسم سوّم است كه گفتيم استصحاب در كلّى جارى نيست ، مگر فرد متبدل عرفا از مراتب فرد قبلي باشد .\r\n\r\nتذكّر\r\nمخفى نماند حكمي كه گفته شد ، در زمان وأمثال آن يعنى أموري كه ذاتا\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمنصرم وتدريجي الوجود هستند مىباشد ، امّا افعالى كه زمان قيد آنها بوده ولى خودشان داراى تصرّم نباشند همچون صوم في النهار از دو حال خارج نيستند :\r\n1 - شك در بقاء ناشى از شك در بقاء قيد باشد .\r\n2 - شك در بقاء ناشى از جهت ديگرى باشد والّا نسبت به قيد يقين وقطع بارتفاعش داريم ، مثل اينكه شك كنيم متعلّق طلب يعنى ، مقيّد مرتفع القيد از قبيل وحدت مطلوب بوده تا با زوال وارتفاع قيد أصل مطلوب مرتفع باشد يا از باب تعدّد مطلوب است تا پس از زوال قيد أصل مطلوب باقي بوده ومكلّف وظيفه‌اش آوردن واتيان مقيّد بدون قيد باشد نظير واجب موقّتى كه وقتش گذشته وما بعد از وقت شك كنيم مطلوب يك چيز بوده وآن فعل واقع در وقت تعيين‌شده مىباشد بطوريكه پس از انقضاء وقت فعل أصلا مطلوب نيست يا مطلوب دو چيز بوده وآن دو عبارتند از :\r\n1 - أصل اتيان فعل .\r\n2 - اتيانش در وقت معيّن .\r\nدر صورت اوّل ( شك در بقاء ناشى از شك در بقاء قيد باشد ) استصحاب در قيد مشكوك البقاء جارى است ؛ بنابراين ، اگر كسى در انتهاى روز شك در بقاء صومش ناشى از بقاء روز باشد چون استصحاب در بقاء روز جارى است لاجرم مقيّد يعنى صوم نيز محكوم ببقاء است لذا تمام آثار شرعيه بقاء صوم از قبيل وجوب امساك وعدم جواز افطار ومانند آن جارى مىباشند .\r\nامّا در صورت دوّم ( شك در بقاء ناشى از جهت ديگرى باشد ) استصحاب حكم در خصوص مواردى جارى است كه زمان صرفا ظرف باشد ، نه قيد مقوّم موضوع ، زيرا در اينفرض عدم را بايد استصحاب كرد نه وجود را .\r\n5 - در جريان استصحاب فرقى نيست بين آنكه مستصحب از احكام همين شريعت بوده يا از احكام شريع سابقه باشد چه آنكه عموم ادلّه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاستصحاب هردو را شامل ميشود .\r\n6 - اقتضاى اخبار اين باب آنستكه ، اگر احكام مورد استصحاب قرار گيرند حكم مماثلى با مستصحب پس از استصحاب انشاء مىگردد واگر موضوعات استصحاب شوند حكم مماثل با حكم مستصحب انشاء مىشود وبه هر تقدير جاى شك نيست كه پس از استصحاب مستصحب وانشاء شدن حكم آثار شرعيّه وعقليّه آن بار مىگردد .\r\nمثلا اگر در اباحه شرب تتن كه قبل از تكليف ثابت بوده بعد از بلوغ شك كنيم ونفس اباحه را قابل استصحاب بدانيم معنايش اين است كه بعد از بلوغ اباحه‌اى مماثل با اباحه قبل از شرع انشاء شده ، از اينرو تمام آثاري كه بر اباحه قبل از بلوغ مترتّب بوده عينا بعد از آن بار مىشوند ، چنانچه اگر موضوعي را استصحاب كنيم مثل حيات زيد معنايش اينستكه هر حكمي كه اين موضوع قبلا دارا بوده از قبيل عدم جواز شوهر نمودن همسرش وأمثال آن بعد از استصحاب احكامى مماثل با احكام قبل انشاء مىشوند .\r\nمؤلّف گويد :\r\nدر اينقسم ( موردى كه موضوع استصحاب ميشود ) پس از استصحاب موضوع آثار شرعيه‌اى كه مترتب بر موضوع است جارى شده نه آثاري كه بواسطة امر غيرشرعى بر آن بار مىگرداند ، فلذا حضرات فرموده‌اند :\r\nأصل مثبت حجّت نيست ، يعنى اصلى كه موضوع عقلي وعادى را اثبات كرده وسپس آثار آن موضوع را اگرچه آثار شرعيّه آن باشد بخواهيم اثبات نمائيم .\r\nمثلا در شك در بقاء حيات زيد اگر چنين بگوئيم :\r\nزيد در بيست سال قبل حيات داشت ولى بملاحظة صغرسن فاقد لحيه بود اكنون كه شك در حياتش داريم استصحاب بقاء حيات كرده وثابت مىكنيم كه وى ملتحى ( ريش‌دار ) است وسپس آثاري را كه بر ملتحى بودن\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاست از قبيل وجوب صدقه بر چنين شخصي را بر أو بار مىكنيم .\r\nاين بيان درست نيست ، زيرا استصحاب حيات مثبت نبات لحيه نمىباشد ، چه رسد باينكه آثار نبات لحيه را بر أو بار كند ولو آثار شرعيّه باشد .\r\nبلى ، استصحاب حيات بمنظور نفس ترتب آثار شرعي بر حيات همچون وجوب نفقه بر أو وحرمت اختيار كردن شوهر براي زوجه‌اش اشكالى ندارد .\r\nبلى ، اگر واسطه بقدرى ضعيف باشد كه عرفا اثر شرعي از آثار واسطه بحساب نيامده بلكه اثر خود مستصحب محسوب شود البتة ميتوان آنرا مترتّب نمود .\r\n\r\nدليل حجّت نبودن أصل مثبت\r\nأساسا استصحاب دليل تنزيلى است ، يعنى مستصحب را بمنزله متيقن سابق بايد قرار داد وچون منزّل شارع مقدّس است ( بنابر اينكه استصحاب از باب اخبار حجّت باشد ) لاجرم اين تنزيل بايد بملاحظة صرف آثار شرعي باشد ؛ بنابراين ، شأن شارع مقتضى نيست اگر حكم ببقاء موضوعي فرمود بگوئيم تنزيل موضوع به منزله واقع بوده واز باب ترتب آثار عقلي وعادى است بلكه بايد بپذيرم غير از اثر شرعي چيز ديگرى ملحوظ نظر شارع نبوده ، فلذا طبق اين مشرب كه استصحاب از باب اخبار حجّت باشد مثبتات ( يعنى آثار عادى وعقلي مستصحب ) ثابت نميشوند .\r\nامّا اگر استصحاب را از باب ظنّ حجّت دانستيم چون اماره ميشود ومثبتات اماره حجّت مىباشند ، لاجرم أصل مثبت در اين فرض بايد حجّت بوده باينمعنا كه آثار غيرشرعى موضوع را بايد بر آن بار كنيم .\r\n7 - لازم است مستصحب يا حكم شرعي بوده ويا موضوع براي احكام شرعي باشد ، ولى بايد توجّه داشت كه اين لحاظ نسبت ببقاء مىباشد نه ثبوت\r\nو \r\n","description":"","footnote":"","page_name":" 175 ","page_number":175},
  {"content":"\r\n\r\nحدوث ؛ بنابراين ، اگر مستصحب در زمان ثبوتش حكم شرعي يا موضوع براي حكم شرعي نبود ولى در زمان استصحاب چنين بود ، همين مقدار كافى است در اجراء استصحاب مانند عدم تكليف كه در أزل مجعول نبوده وموضوع حكم نيز قرار داده نشده ، ولى در هنگام استصحاب مجعول است وآثار بر آن بار مىشود .\r\n8 - اگر شك در أصل تحقّق حكم يا موضوع ذي حكمي باشد جريان استصحاب بدون اشكال است وامّا اگر در تقدّم وتأخّر آن شك شد بعد از قطع به تحقّق آن وحدوثش در زماني از زمان اگر آنرا نسبت باجزاء زمان ملاحه كرده باشند استصحاب عدم آن در زمان اوّل جارى شده وآثار عدم را بار مىكنند نه آثار تأخرش را ، زيرا اين استصحاب نسبت باثبات آثار تأخّر أصل مثبت است ، مگر آنكه واسطه ضعيف باشد ، چنانچه شرحش گذشت .\r\nوامّا اگر آنرا نسبت به حادث ديگرى بسنجيم كه به حدوث آن نيز يقين داريم وشك در تقدّم وتأخّر هريك نسبت بديگرى باشد نظير اينكه علم بحدوث موت متوارثين ( مانند پدر وفرزند ) داشته ، ولى در متقدّم ومتأخّر شك داشته باشيم در اينجا يا هردو از نظر زمان مجهول بوده يا يكى معلوم وديگرى مجهول مىباشد .\r\nدر صورت اوّل يا اثر شرعي براي وجود يكى از آن دو بملاحظة وجود خاصّش مانند تقدّم يا تأخّر ويا تقارن ثابت است ، نه براي ديگرى كه در اينصورت استصحاب عدم آن وجود خاص جارى ميشود ، ولى اگر اثر براي وجود هردو باشد در اينفرض استصحاب عدم در هريك با استصحاب عدم ديگرى معارض است ؛ بنابراين ، استصحابين تعارض وتساقط مىكنند .\r\nوامّا اگر تاريخ يكى معلوم وديگرى مجهول باشد يا اثر مهمّ مترتب است بر وجود خاص مثل تقدّم يا تأخّر يا تقارن كه در اينصورت بدون اشكال استصحاب عدمش جارى است ويا اثر بر اتّصافش به وصف كذائى بار است ، در اينجا أصلا استصحاب جارى نيست نه در مجهول التاريخ ونه در معلوم ، زيرا\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nشيئى موصوف اتّصافش نسبت به زمان سابق متيقن نيست تا قابل استصحاب باشد .\r\nواگر اثر مترتب باشد بر عدمش در زمان وجود ديگرى در اينصورت فقط استصحاب عدم در مجهول التاريخ جارى مىباشد .\r\n9 - همانطوريكه گفتيم استصحاب در حكم شرعي يا موضوع براي حكم شرعي جارى است ، بلكه ميتوان از آن تعدى كرد وگفت :\r\nموضوعات لغوى نيز اگر اثر شرعي داشته باشند مورد استصحاب قرار مىگيرند وامّا أمور اعتقادي كه مهمّ در آنها انقياد وتسليم واعتقاد بمعناى عقد قلب است استصحاب در اين أمور نيز جارى مىباشد ، زيرا تنزيل در آنها صحيح بوده وعموم اخبار شامل آنها مىشود .\r\nوامّا أمور اعتقادي كه مطلوب در آنها قطع ويقين است در صورتيكه موضوع باشند استصحاب در آنها جارى نيست واگر حكم باشد ميتوان استصحاب را در آنها جارى كرد ؛ بنابراين ، اگر كسى يقين بوجوب تحصيل قطع بتفاصيل قيامت داشت وسپس در بقاء وجوب آن شك نمود ميتواند آنرا استصحاب كند .\r\nولى اگر شك در حيات امام زمان عليه السّلام مثلا پيدا نمود ، نميتواند براي ترتيب وجوب معرفت باستصحاب حيات اكتفا كند ، بلكه بر وى واجب است يا به حيات ويا به ممات يقين داشته باشد .\r\n10 - در موردى كه دليل عامي وجود دارد ، جاى استصحاب نيست ولى در جائيكه عام تخصيص خورده ونسبت به پاره‌اى از زمان حكمش تقليل يافته اگر نسبت بحكم بعد از تخصيص وپس از انقضاء زمان مزبور شك نموديم آيا حكم عام را بايد جارى كرد يا حكم مخصّص را ؟\r\nدر اينمسئله بين اعلام اختلاف است ، برخى باجراء عام وگروهى باستصحاب حكم مخصّص قائلند .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nمثال\r\nدر شرع مقدّس چنين آمده : أوفوا بالعقود .\r\nاين عبارت هم داراى عموم ازمانى است وهم عموم افرادى .\r\nمعناى عموم افرادى آنستكه ، تمام افراد عقد چه بيع وچه غير بيع مشمول اين عبارت بوده ودر جملگى وفاء بآنها لازم است .\r\nومقصود از عموم ازمانى آنستكه ، در هر آنى از آفات وفاء بعقد لازم است ، حال اگر دليلي ديگر نسبت بپاره‌اى از زمان وجوب وفاء را تخصيص داد مثل ادلّه خيار غبن كه دلالت دارند بر اينكه مغبون در زمان اطلاع بر غبن وفاء بعقد بر أو واجب نيست ، حال اگر مغبون از خيار غبن فورا استفاده نكرد وآنرا تأخير انداخت آيا نسبت به زمان متأخّر حكم عام يعنى وجوب وفاء جارى است يا بايد حكم مخصّص يعنى عدم وجوب وفاء را استصحاب نمود ؟\r\nهمانطوريكه گفتيم اينمسئله مورد اختلاف بوده ، برخى باوّل وگروهى به دوّم متمايل شده‌اند ، ولى مرحوم شيخ أعظم فرموده‌اند :\r\nحق در اينجا تفصيل است وآن اينكه :\r\nزمان كه قيد عموم است اگر بصورت ظرف ملاحظه شده باشد ، مثلا در مثال مذكور بگوئيم : يك وجوب وفاء از زمان وقوع عقد إلى الا بد وجود دارد وسپس فرض كنيم بآن تخصيص خورده چه آنكه معناى مخصّص در اين فرض آنستكه زمان مستمر نقض وحكم مقيّد بعام نيز زائل شده ، لذا در زمان متأخّر از مخصّص بايد حكم خاص را اجراء نمود .\r\nواگر ظرف بعنوان مفرّد موضوع ملاحظه گرديده باشد ، يعنى بتعداد هر آنى از آنات وجزئي از زمان يك فرد براي وجوب وفاء حاصل است بنحوى كه حكم هردو فرد غير از ديگرى است باينمعنا كه هركدام داراى حكم مستقلّى مىباشند ، بديهي است كه در اينصورت اگر بواسطة مخصّص حكم برخى از\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nافراد را خارج از عام نموديم نسبت بافراد ديگر بايد بعموم عام يعنى همان حكم قبلي تمسّك نمود .\r\n11 - در ادلّه استصحاب وكلمات علماء شك بمعناى خلاف يقين است ؛ بنابراين ، اگر كسى نسبت بزوال حالت سابقه يا بقاء آن ظنّ غيرمعتبر داشت در هردو صورت استصحاب جارى است ودليل آن اينستكه :\r\nاخبار باب چون آنرا در مقابل يقين قرار داده مستفاد از آن اينستكه مقصود از آن معناى واسعى است كه ظنّ ووهم وخلاصه غير علم مراد مىباشد .\r\n\r\nتكميل\r\nدر استصحاب لازم است موضوع باقي بوده واماره معتبرى در موردش موجود نبوده ، اگرچه بر وفق آن باشد ، پس كلام در دو مقام واقع ميشود :\r\n\r\n1 - مقام اوّل اعتبار بقاء موضوع\r\nبدون ترديد واشكال در استصحاب بايد موضوع مستصحب باقي باشد ، يعنى قضيّه مشكوكه از حيث موضوع با قضيّه متيقنه بايد متّحد باشد ، همانطورى كه از نظر حكم مطابق وموافق است ، چه آنكه اگر موضوع باقي نباشد ، شك در بقاء صادق نبوده ، بلكه شك در حدوث مىباشد وبهر تقدير اين امر از نظر أرباب فن مورد تسالم است امرى كه در آن اشكال ونزاع است اينكه مناط بقاء چيست ؟\r\nممكنست ثبوتا سه چيز را بعنوان ملاك ومناط طرح نمود :\r\n1 - نظر عرف .\r\n2 - نظر شرع .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n3 - عقل .\r\nاگر مناط را نظر عقل بدانيم هرگز در احكام مشكوكه باستصحاب نميتوان تمسّك نمود ، زيرا شك در حكم ناشى از احتمال تغيّر موضوع است چه آنكه بسا در موضوع قيد وشرطي ملاحظه شده بود كه بواسطهء زوال آن احتمال عدم بقاء آن داده ميشود ، زيرا عقل كلّيه قيود وشروط را در تحقّق موضوع دخيل مىداند .\r\nاز اينرو در اينفرض موضوع حكم محرز نيست ، لاجرم استصحابش صحيح نمىباشد بخلاف آنكه مناط وملاك را نظر شرع يا عرف بدانيم ، زيرا در ايندو صورت انتفاء بعضي از خصوصيّات وقيود اگرچه موجب شك در بقاء حكم است ولى چون عرف وشرع قيود را از مقوّمات موضوع نمىدانند ؛ بنابراين ، زوال اين قيود به احراز بقاء موضوع لطمه‌اى وارد نمىكند ؛ بنابراين ، حكم را ميتوان اثبات نمود .\r\nمثلا در دليل آمده :\r\nالعنب إذا غلى يحرم .\r\nموضوع حرمت ، عنب بعد از غليان است حال اگر عنب به زبيب مبدّل شد وسپس آنرا جوشانده وبه غليان آوردند در استصحاب حكم وحرمت مجرّد خشك شدن آب انگور وتبديلش به كشمش منع وقدحى وارد نمىكند ، زيرا عرف خصوصيتى براي عنب نمىبيند ، بلكه تبديل عنب به زبيب از قبيل تبدّل حالات است نه تغيّر ماهيّت تا نتوان استصحاب را جارى كرد ، از نظر محقّقين حق اينستكه مناط وملاك بقاء موضوعات حكم عرفى است .\r\n\r\n2 - مقام دوّم عدم وجود اماره معتبره\r\nاستصحاب با بودن چنين اماره‌اى جارى نيست واينمطلب مورد ترديد\r\nو \r\n","description":"","footnote":"","page_name":" 180 ","page_number":180},
  {"content":"\r\n\r\nاشكال نيست وفقط شك در اينستكه ، آيا اماره بر استصحاب وارد است يا حاكم مىباشد ؟\r\nبايد بگوئيم :\r\nحق اينستكه ، اماره معتبره وارد بر استصحاب است ، زيرا بواسطة اماره معتبر اگر از يقين رفع يد شود اين رفع يد از مصاديق نقض يقين به شك نبوده ، بلكه رفع يقين به يقين مىباشد .\r\n\r\nبحث ششم حكم تعارض استصحاب با أصول ديگر\r\nنسبت بين استصحاب با أصول ديگر همان نسبتي است كه اماره با استصحاب دارد ، يعنى استصحاب بر سائر أصول مقدّم است وبا آمدنش مورد براي آنها باقي نميماند ، وبعبارت ديگر :\r\nاستصحاب بر آنها حاكم است مشروط باينكه أصول نقلي باشند .\r\nامّا در أصول عقلي بايد بگوئيم :\r\nاستصحاب بر آنها وارد است ، زيرا برائت عقلي موضوعش قبح عقاب بلابيان است وتخيير عقلي موضوعش عدم الرجحان مىباشد واحتياط عقلي موضوعش احتمال العقاب است بدون ترديد بعد از اجراء استصحاب اين موضوعات سه‌گانه زائل مىشوند وديگر محلّى براي اجراء سه أصل مزبور باقي نميماند .\r\n\r\nبحث هفتم حكم تعارض بين استصحابين\r\nاگر بين دو استصحاب تعارض واقع شد ، حكم آن اينستكه :\r\nدر صورتيكه تعارض مستند باشد باينكه عمل بهردو امكان نداشته باشد ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nبدون اينكه علم بانتقاض يكى از آندو داشته باشيم نظير استصحاب وجود امرين كه بين آنها در زمان استصحاب تضاد باشد ، حكم در اينجا آنستكه ، با آنها بايد معامله دو واجب متزاحم را نمود ، يعنى هركدام كه أهم باشند بر ديگرى مقدّم مىگردد .\r\nوامّا اگر علم بانتقاض حالت سابقه در يكدام داشته باشيم امر از دو حال خارج نيست :\r\nالف : آنكه مستصحب در يكى از آندو از آثار شرعيّه مستصحب در ديگرى محسوب شود وبعبارت ديگر :\r\nشك در يكى از آندو مسبّب از شك در ديگرى باشد ، نظير شك در بقاء نجاست جامه ولباسى كه با آب مشكوك الطهارة شسته شده است .\r\nب : آنكه اين‌چنين نباشد .\r\nدر صورت اوّل حكم آنستكه ، صرفا استصحاب در سبب جارى بوده نه در مسبّب وعلّتش آنستكه ، با اجراء استصحاب در سبب شك در ناحية مسبّب زائل ميشود ، مثلا در مثاليكه ذكر كرديم شك در بقاء نجاست ثوب ناشى ومسبّب است از شك در بقاء طهارت آب وبديهي است كه پس از استصحاب طهارت در آب شك در بقاء نجاست ثوب مرتفع ميشود .\r\nوامّا در صورت دوّم حكم اينستكه :\r\nاستصحاب در موردى جارى ميشود كه از اجرائش مخالفت قطعي با تكليف فعلى نشود ودليل اجراء اين استصحاب آنستكه :\r\nمقتضى موجود ومانع مفقود است :\r\nامّا اينكه مقتضى موجود است ، زيرا اطلاق خطاب وعموم اخبار اين باب شامل آن ميشود ، يعنى استصحاب در أطراف معلوم بالاجمال مشمول ادلّه استصحاب است ، پس از اين رهگذر محذورى در بين نيست .\r\nوامّا اينكه مانع مفقود است : زيرا جريان استصحاب در أطراف فقط\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nموجب مخالفت التزاميّه است وآن شرعا وعقلا مانع نيست ، چنانچه شرحش قبلا گذشت .\r\n\r\nبحث هشتم حكم تعارض استصحاب با قواعد\r\nقواعد فقهيّه همچون قاعده تجاوز ، قاعده فراغ وقرعه وأمثال آن در مقام تعارض با استصحاب بر آن مقدّم هستند ، زيرا ادلّه اين قواعد آنها را در مورد استصحاب اعتبار نموده‌اند ، بنابراين ، تقدّمشان بر استصحاب از باب تخصيص ادلّه استصحاب مىباشد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nمبحث تعادل وتراجيح\r\n\r\nبحث اوّل تعريف تعادل ( تعارض )\r\nتعادل ( تعارض ) عبارتست از : تنافى داشتن دو دليل يا ادلّه‌اى چند در مقام دلالت بر وجهي كه بين آنها تضاد يا تناقض باشد بنحوى كه علم بصدق يكى وقطع به كذب ديگرى داشته باشيم ، ولى صادق از كاذب ممتاز نباشد ، بنابراين ، تعارض بين دو دليل در چند مورد منتفى است :\r\n1 - بين حاكم ومحكوم ، زيرا حاكم بيان كميّت مراد را از ديگرى مينمايد ، همچون ادلّه‌اى كه حكم أشياء را بعنوان ثانوي بيان مىنمايد ، چه آنكه اين ادلّه بر ادلّه‌اى كه حكم اوّلى أشياء را متكفّل هستند حاكم مىباشند ، نظير ادلّه‌اى كه در مورد عسر وحرج وضرر واكراه وارد شده‌اند نسبت به ادلّه‌اى كه حكم موضوعات را بعنوان اوّلى بيان مىكنند ، لذا بين ادلّه ثانوي وادلّه اوّلى نسبت را ملاحظه نمىكنند ، بلكه پس از تحققّ عنوان ثانوي حكم اوّلى جارى نميشود .\r\n2 - بين أصل ودليل چه آنكه دليل معتبر بر أصل مقدّم است وملاحظه نسبت بين ايندو صحيح نيست ودليلش آنستكه ، در مورد اماره اگر بأصل عمل كنيم در حجّيت اماره تخصيص لازم مىآيد ، در حاليكه از عمل به اماره در مورد أصل چنين محذورى لازم نمىآيد .\r\n3 - بين ظاهر واظهر يا ظاهر ونص همچون عام وخاص يا مطلق ومقيّد وحاصل آنكه :\r\nدر موارد مذكور اگرچه ادلّه بحسب مدلول بأهم تنافى دارند ولى تنافى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nدر دلالت ومقام اثبات بينشان نيست ، بطورى كه أهل محاوره متحيّر بمانند ، بلكه در اين قبيل موارد أهل عرف بين آنها جمع مىكنند ، يعنى مطلق را بر مقيّد وعام را بر خاص ، حمل مىكنند ، أعم از آنكه سند در هردو قطعي بوده ، يا در يكى قطعي ودر ديگرى ظنّى باشد ، پس حاصل كلام اين ميشود كه ، تعارض در صورتي است كه بين ادلّه بحسب دلالت ومرحله اثبات تنافى باشد .\r\n\r\nبحث دوّم فرق تعارض با تزاحم\r\nتعارض دو دليل موجب ميشود كه يكى از دو دليل متعارض بطور غير معيّن بنحو كلّى از حجّيت ساقط شود وبعبارت ديگر :\r\nاز دو دليل متعارض يكى قطعا كاذب وديگرى بطور مسلّم صادق تلقّى مىشود وفرق اين باب با باب تزاحم همين است ، چه آنكه در باب تزاحم مقتضى براي هردو حكم فعلى وجود دارد ، منتهى مكلّف قادر به امتثال هردو نيست ، ولى در اينجا ( باب تعارض ) يكى از دو حكم واجد مقتضى وديگرى فاقد آن است .\r\n\r\nبحث سوّم حكم دو دليل متعارض\r\nقاعده اوّلى در دو دليل متعارض آنستكه ، هردو بعد از تعارض تساقط كنند ، ولى اجماع علماء است كه در خصوص اخبار متعارض ، متعارضين تساقط نكرده ، بلكه بايد به أرجح عمل نمود ، وبر اين مدّعا بادلّه‌اى تمسّك شده كه متين‌ترين آنها اخبار وأحاديث است .\r\nاين اخبار بچند دسته تقسيم ميشوند ، باين شرح :\r\nالف : اخبارى كه بطور مطلق بر تخيير دلالت دارند مانند :\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n1 - خبر حسن بن جهم از مولانا الرضا صلوات اللّه وسلامه عليه :\r\nقلت يجيئان الرجلان وكلاهما ثقة بحديثين مختلفين ولا يعلم ايّهما الحق :\r\nقال : فإذا لم يعلم فموسّع عليك ، بأيهما اخذت .\r\n2 - خبر حرث بن مغيره عن أبي عبد اللّه عليه السّلام :\r\nإذا سمعت من أصحابك الحديث وكلّهم ثقة فموسع عليك حتّى ترى القائم فترد عليه .\r\n3 - مكاتبه عبد اللّه بن محمّد إلى أبى الحسن عليه السّلام :\r\nاختلف أصحابنا في رواياتهم عن أبي عبد اللّه عليه السّلام :\r\nفي ركعتي الفجر فروى بعضهم صلّ في المحمل وروى بعضهم لاتصلها الّا في الأرض ؟\r\nفوقع عليه السّلام : موسع عليك بايّة عملت .\r\n4 - مكاتبه الحميري إلى الحجة عليه السّلام إلى أن قال في الجواب عن ذلك :\r\nحديثان إلى أن قال :\r\nوبايّهما اخذت من باب التسليم كان صوابا .\r\nب : اخبارى كه بطور مطلق بر توقّف دلالت دارند .\r\nج : اخبارى كه بر احتياط دلالت مىكنند .\r\nد : اخبارى كه دلالت دارند بر ترجيح دادن به مزاياى مخصوصة مانند :\r\nمخالفت با عامه ، موافقت با كتاب وسنّت ، اعدليت ، افقهيّت ، اصدقيّت ، اورعيّت ، شهرت وأمثال اينها .\r\nاين اختلاف اخبار از حيث مضمون سبب شده است كه انظار اصوليّون نيز مختلف گردد ، بعضي ترجيح به مرجّحات را لازم دانسته وبواسطة اين اخبار ، اخبار تخيير را مقيّد كرده‌اند ، بصورتى كه مرجّحات مفقود باشد ، ايشان خود بر دو دسته‌اند :\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبعضي مرجّحات را منحصر در مرجّحات منصوصه دانسته وبرخى ديگر از آنها تعدّى نموده وبسائر مزايا ومرجّحات نيز قائل شده‌اند .\r\nمرحوم محقّق خراساني در كفاية فرموده است :\r\nدر اخبار دليلي نيست كه بتواند مطلقات تخيير را مقيّد كند ، چه آنكه جامع‌ترين آنها مقبوله ابن حتطله ومرفوعه علّامه ( ره ) مىباشند وايندو روايت :\r\nاوّلا : بأهم اختلاف دارند ، زيرا در مقبوله شهرت را از اصدقيّت واورعيّت تأخير انداخته ، در حاليكه در مرفوعه قبل از آن آورده است .\r\nثانيا : سند مرفوعه ضعيف است واز اين گذشته نميتوان بايندو خبر اعتماد كرد وترجيح در مقام افتاء را از آنها استفاده نمود ، زيرا مورد آنها حكومت وقضاوت است .\r\nمؤلّف گويد :\r\nقائلين بوجوب ترجيح بوجوهى تمسّك كرده‌اند ، از جمله آنكه گفته‌اند :\r\n1 - اجماع است بر اخذ به أقوى الدّليلين .\r\n2 - اگر ترجيح راجح واجب نباشد ، پس ترجيح مرجوع بر راجح لازم مىآيد وآن قبيح مىباشد .\r\n\r\nبحث چهارم اكتفاء به مرجحات منصوصه وتعدى از آنها\r\nبنابر اينكه قائل به ترجيح شويم ، آيا لازمست اكتفاء به مرجّحات منصوصه شود يا ميتوان از آنها تعدى كرد ؟\r\nبرخى از اصوليون همچون شيخ أعظم فرموده‌اند :\r\nميتوان تمام مزايا ومرجّحات را منظور نمود وذو المزية را بر فاقد مقدّم داشت ومرجّحات منحصر بآنچه در اخبار وأحاديث آمده نمىباشد ، چه آنكه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nعمل به ذو المزية از باب عمل به أقوى الدليلين وأقرب إلى الواقع مىباشد وبديهي است كه اين مناط در هر ذو المزيتى وجود دارد ؛ بنابراين ، مرجّح در أحد الدليلين اگرچه منصوصه نباشد ، ولى وقتي موجب اقوائيّت واقربيّت بواقع شود ، لازم است آنرا موجب ترجيح وتقديم دانست .\r\n\r\nبحث پنجم حكم اشتباه وعدم تميّز ظاهر از اظهر\r\nقبلا گفته شد كه ، تقديم اظهر بر ظاهر يا نصّ بر ظاهر واجب ولازم است ، اكنون ميگوئيم :\r\nدر موردى كه نصّ از ظاهر يا اظهر از ظاهر مشخّص ومعلوم باشد ، اشكالى نيست وامّا در جائى كه تشخيص بين آنها مشكل شود ، يعنى نصّ با ظاهر مشتبه شده وندانيم به چه مناط وملاكى آنها را از هم تمييز دهيم ، براي تمييز ايندو از يكديگر وجوهى گفته شده ، از جمله دو وجه ذيل است :\r\n1 - بيانى كه در ترجيح ظهور عموم بر اطلاق وتقييد بر تخصيص گفته شد وحاصلش آنستكه : اگر عموم واطلاقى وارد شدند وامر دائر باشد بين اينكه عام را تخصيص داده واطلاق باقي بماند يا مطلق را مقيّد نموده وعام بعمومش باقي باشد اصوليّون فرموده‌اند :\r\nبايد مطلق را مقيّد نموده وعام را بعمومش باقي گذارد ودليل آن اينستكه :\r\nظهور عام در عموم تنجيزى است ، باين معنا كه معلّق بر عدم تخصيص نيست ، چه آنكه تخصيص قرينه است براي رفع يد از عموم ، نه آنكه مانع باشد از تحقّق عموم بخلاف مطلق كه ظهورش در اطلاق تعليقى مىباشد ، يعنى معلّق است به عدم بيان ( مقيّد ) چه آنكه وجود مقيّد مانع است از تحقّق اطلاق وبعبارت ديگر : با وجود مقيّد اطلاقى نيست نه آنكه اطلاق باشد وبقرينه مقيّد از\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآن رفع يد كنيم ، پس ميتوان گفت :\r\nظهور مطلق أضعف است از ظهور عام از اينرو در دوران امر بين رفع يد از عموم يا رفع يد از اطلاق مىبايد از اطلاق صرفنظر نمود .\r\n2 - ظهور عام در عموم وضعي است ، يعنى مستند به وضع لفظ است وبعبارت ديگر : مستند به حاق لفظ مىباشد بدون دخالت امر خارجي ، ولى ظهور مطلق بواسطة مقدّمات حكمت مىباشد كه در حقيقت وماهيّت لفظ دخالتى ندارند وپرواضح است كه ظهور مستند بلفظ أقوى است از ظهور مستفاد از مقدّمات حكمت .\r\n\r\nبحث ششم حكم تعارض بين بيش از دو دليل\r\nاگر متعارضين دوتا باشند پرواضح است كه اظهر را بر ظاهر يا نصّ را بر ظاهر مقدّم مىكنيم ، فلذا در بين عام وخاص ، خاص را بر عام وبين مطلق ومقيّد ، مقيّد را بر مطلق مقدّم مىنمائيم .\r\nوامّا اگر در مورد تعارض بين بيش از دو دليل بود مثل اينكه عامي وارد شده ودر عرض آن ادلّه خاصي نيز رسيده‌اند نظير :\r\nأكرم العلماء ( عام ) .\r\nلا تكرم الفساق منهم ( خاص ) .\r\nلا تكرم النحاة منهم ( خاص ) .\r\nهمانطوريكه ملاحظه ميشود دليل اوّل عام بوده ودو دليل بعدى أخص مطلق از آن مىباشند .\r\nدر نحوه رفع تنافى وكيفيّت عمل به متعارضات دو مسلك مىباشند .\r\n1 - مسلك مرحوم ملّا احمد نراقى .\r\n2 - مسلك مرحوم شيخ أعظم وتابعين ايشان .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nحاصل فرموده نراقى اينستكه :\r\nابتداء عام را بوسيلة يكى از خصوصيّات تخصيص داده وسپس عام مخصّص را با خاص ديگرى مىسنجيم وچه بسا بين عام واين خاص قبلا عموم وخصوص مطلق بوده ، ولى پس از تخصيص با خاص اوّلى نسبتش با اين خاص عموم وخصوص من وجه ميشود ، لذا احكام عام وخاص من وجه را در مورد اجتماع بايد پياده كرد ، فلذا در مثال فوق علماء را به لا تكرم الفساق تخصيص داده وحاصلش علماء عدول ميشود ، آنگاه بين اين مفهوم ونحاة را ملاحظه مىكنيم ، مىبينيم ميشود كه عام وخاص من وجه مىباشند .\r\nمرحوم شيخ اين مسلك را نپسنديده وميفرمايند :\r\nهردو خاص در عرض هم مىباشند ، پس وجهي ندارد كه ابتداء عام را با يكى از دو خاص ملاحظه مىكنيم تا در نتيجة نسبت عام با خاص ديگرى منقلب شود ، بلكه حكم آنستكه ، مجموع خصوصيّات را در عرض بأهم با عام مىسنجيم ، پس در مثال فوق بعام دو تخصيص وارد ميشود ونتيجة آن مىشود :\r\nلا تكرم العلماء الفساق والعلماء النحاة .\r\nبنابراين ، اكرام عالم عادل وغيرنحوى واجب مىباشد ، در حاليكه طبق فرموده نراقى ( ره ) در عالم غير فاسق تعارض است ، لا تكرم ناطق است بعدم وجوب اكرام وأكرم حاكم است بوجوب اكرام .\r\n\r\nبحث هفتم [ مزاياى مرجحات 
  ]\r\nمزاياى مرجّحه در خبرين متعارضين موجب آنستكه ، ذات المزية را اخذ وديگرى را بطور كلّى طرح كنيم .\r\nمقصود از « طرح » طرد سند آن است .\r\nنكته ديگر آنكه بنابر اخذ بمرجّحات وعدم قول به تساقط متعارضين ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nلازم نيست ترتيبي كه بين آنها در روايات ذكر شده مراعاة كنيم ، چه آنكه مناط اقربيّت به ذات المزية نسبت بواقع است .\r\n\r\nمبحث اجتهاد وتقليد\r\nاجتهاد در لغت تحمّل مشقّت است واصطلاحا عبارتست از :\r\nاستفراغ الوسع در تحصيل ظن بحكم شرعي .\r\n\r\nبحث اوّل اقسام اجتهاد\r\nاجتهاد بر دو قسم است :\r\n1 - مطلق .\r\n2 - تجزى .\r\nمطلق آنستكه ، بواسطه‌اش شخص بر استنباط احكام فعلى از طريق اماره يا أصل معتبر قدرت پيدا كرده باشد .\r\nتجزى آنستكه ، قدرت بر استنباط برخى از احكام باشد .\r\nمخفى نماند كه اجتهاد مطلق هم ثبوتا ممكن بوده وهم در خارج تحقّق يافته است واگر در مسئله‌اى نسبت به ترجيح يا تعيين آن فقيه تمكّن نداشته باشد ، نه از جهت آنستكه ، در تحصيل حكم وفحص از دليل تقصير كرده ، بلكه جهتش آنستكه ، بلحاظ نبودن دليل يا در دسترس نبودنش فحص مجتهد بجائى نرسيده است ؛ بنابراين ، منافاة ندارد كه به چنين شخصي مجتهد مطلق بگوئيم .\r\nامّا تجزى در اجتهاد از آن در سه مسئله سخن گفته ميشود :\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nمسئله اوّل امكان تجزى\r\nاگرچه اين امر محل خلاف است ، ولى جاى ترديد نيست كه امرى ممكن مىباشد ، زيرا أبواب فقه بحسب مدارك وسهولت وصعب استنباط آنها بأهم مختلفند ، از اينرو ممكن است شخصي در بابى بلحاظ سهولتش باحكام آن دست يافته ، ولى در باب ديگر بملاحظة صعوبتش باحكام آن نرسيده باشد .\r\n\r\nمسئله دوّم حجّيت اجتهاد متجزى\r\nدر اينكه آيا حكمي را كه مجتهد متجزى استنباط كرده حجّت بوده يا حجّت نيست ، بين أرباب أصول اختلاف است .\r\nحق از نظر ما اينستكه ، مستنبطات وى در حق خودش حجّت است ، چه آنكه ادلّه حجّيت رأى مجتهد وجواز تعبّدش به ظن خود اينمورد را شامل مىشود .\r\n\r\nمسئله سوّم حجّيت اجتهاد متجزى در حق ديگران\r\nبعيد نيست بگوئيم ادلّه جواز تقليد اينمورد را نيز شامل است على الخصوص اگر تقليد اعلم واجب نباشد .\r\nوامّا نفوذ حكم وقضاوتش : بايد بگوئيم :\r\nاگر مقدار قابل توجّهى از مسائل را استنباط كرده ودر احكام مرافعات صاحب نظر باشد ، ممكنست بتوان رأيش را در اين أمور نيز نافذ دانست .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nتنبيهات\r\n1 - حق اينستكه ، در شرعيّات بايد به تخطئه قائل شد ، يعنى آنچه را كه مجتهد استنباط مىكند ، ممكنست با واقع مطابق بوده ، همانطوريكه امكان دارد اينطور نباشد .\r\n2 - اگر اجتهاد سابق منحل ورأى مجتهد عوض شد بدون ترديد نسبت باعمال لاحق رأيش اعتبار ندارد وامّا نسبت به اعمال گذشته بايد گفت :\r\nتا آنجائى كه منجر به اختلال نظام يا عسر وحرج نشود ، با آن معامله بطلان مىكنيم ونيز اگر دليلي بر عدم ترتيب آثار بطلان داشته باشيم مىگوئيم :\r\nاعمال سابق باطل نمىباشند چنانچه حديث « لا تعاد » بآن حاكم مىباشد .\r\n\r\nبحث دوّم تقليد\r\nتقليد آنستكه ، قول غير را اخذ نموده وبه رأى أو عمل كنند .\r\nودليل بر جواز آن جبلى وفطرى بودنش مىباشد ، چه آنكه در صورت عدم مشروعيّت تقليد باب علم بر عامي مسدود مىگردد واخلال به نظام اجتماع وارد ميشود .\r\n\r\nبحث سوّم تقليد اعلم ودليل آن\r\nبر مقلّد لازم است در فرض اختلاف علماء حىّ به اعلم آنها رجوع كند ، زيرا حجّيت قول وى مسلّم ودر أقوال ديگران شك مىباشد ، زيرا ادلّه جواز تقليد اطلاقى ندارد كه بتوان بآن رجوع نمود وعلاوة بر آن بامورى ديگر تمسّك شده :\r\n1 - اجماع بر جواز تقليد اعلم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n2 - اخبار ترجيح آن همچون مقبوله وغير آن .\r\n3 - قول اعلم بواقع أقرب است از ديگران .\r\n\r\nبحث چهارم عدم جواز تقليد از ميّت\r\nدر مفتى اختلاف است كه آيا بايد حىّ باشد يا از ميّت نيز تقليد جائز است ، از نظر ما حق اينستكه ، حيات شرط است ، زيرا همانطوريكه گفتيم در ادلّه تقليد اطلاقى نمىباشد .\r\nاز اين گذشته با بودن حىّ در جواز تقليد ميّت شك مىكنيم .\r\nعلاوة بر آن مىتوان گفت :\r\nميّت صاحب رأى نيست تا مشمول ادلّه جواز تقليد قرار گيرد .\r\nپايان كتاب « المباحث الأصولية » تأليف بنده عاصى سيّد محمّد جواد ذهني تهرانى نزيل قم المشرفة واز خداوند منّان درخواست مىكنم كه اين تحفه ناقابل را از اين حقير بلطف وكرمش قبول فرمايد ، بحقّ محمد وآله الطاهرين صلوات اللّه وسلامه عليهم أجمعين\r\n* * * * * * * * * *\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفهرست موضوعات ومطالب\r\nموضوع صفحه\r\nتعريف علم أصول « 5 »\r\nغرض از علم أصول « 5 »\r\nموضوع علم أصول « 6 »\r\nفرق بين حقيقت وموضوع له « 6 »\r\nعلائم حقيقت ومجاز « 6 »\r\nفائده بحث از حقيقت ومجاز « 7 »\r\nنوع قرينه در مجاز « 8 »\r\nمشترك وتقسيم آن « 8 »\r\nحقيقت شرعيّه ومتشرعه « 9 »\r\nتقسيم وضع وانحاء آن « 10 »\r\nواضع كيست « 11 »\r\nصحيح وأعم « 11 »\r\nاستعمال لفظ در بيش از يك معنا « 15 »\r\nمقصود از مشتق « 16 »\r\nمعناى مشتق وموضوع له آن « 17 »\r\nباب أوامر « 19 »\r\nمبحث اجزاء « 21 »\r\nمبحث مقدمه واجب « 24 »\r\nتقسيم واجب « 30 »\r\nمبحث ضدّ « 37 »\r\nشرح قانون ترتّب « 39 »\r\nمتعلّق أوامر « 40 »\r\nحكم امر بعد از نسخ وجوب « 40 »\r\nواجب موقّت وغيرموقّت « 41 »\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nواجب مضيّق وموسّع « 41 »\r\nباب نواهى « 44 »\r\nمبحث اجتماع امر ونهى « 45 »\r\nمختار مؤلّف در مسئله اجتماع امر ونهى « 51 »\r\nادلّه قائلين بجواز اجتماع « 51 »\r\nجواب از ادلّه اجتماعىها « 52 »\r\nدلالت نهى بر فساد وعدم آن « 57 »\r\nنهى در عبادات ومعاملات « 61 »\r\nباب مفاهيم « 63 »\r\nتقسيم مفهوم « 64 »\r\nمفهوم شرط « 65 »\r\nجواب از دليل قائلين به ثبوت مفهوم براي شرط « 66 »\r\nادلّه منكرين مفهوم در شرط « 67 »\r\nجواب محقّق خراساني از ادلّه منكرين « 68 »\r\nمختار مؤلّف در ثبوت وعدم ثبوت مفهوم در جملات شرطية « 70 »\r\nمفهوم وصف وغايت « 73 »\r\nمفهوم لقب وعدد « 74 »\r\nباب عموم وخصوص « 74 »\r\nوضع ألفاظ عموم « 75 »\r\nحجّيّت عام مخصّص در باقي « 75 »\r\nاجمال مخصّص وسرايت وعدم سرايتش به عام « 78 »\r\nجواز وعدم جواز تمسّك به عام قبل از فحص از مخصّص « 80 »\r\nكلام در خطابات شفاهى « 81 »\r\nمختار مؤلّف « 81 »\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nحكم ضميري كه به بعضي از افراد عام راجع است « 83 »\r\nمختار مؤلّف « 84 »\r\nجواز وعدم جواز تخصيص عام به مفهوم مخالف « 84 »\r\nحكم استثنائي كه بدنبال جمل متعدّد مىآيد « 85 »\r\nمختار مؤلّف « 85 »\r\nجواز وعدم جواز تخصيص قرآن به خبر واحد « 86 »\r\nصور متصوّره بين عام وخاص « 86 »\r\nثمره بين تخصيص ونسخ « 87 »\r\nباب مطلق ومقيّد وألفاظ مطلق « 88 »\r\nباب مجمل ومبيّن « 91 »\r\nپايان مباحث ألفاظ « 92 »\r\nبخش دوّم : « ادلّه عقليّه » قطع واحكام آن « 95 »\r\nتقسيم قطع « 96 »\r\nفرق قطع طريقي با قطع موضوعي « 99 »\r\nتجرّى وحكم آن « 100 »\r\nمختار مؤلّف در حكم تجرّى « 103 »\r\nموافقت عمليه والتزاميّه « 103 »\r\nكلام در قطع قطّاع « 104 »\r\nكلام در عمل اجمالي « 104 »\r\nظنّ واحكام آن « 109 »\r\nامكان تعبّد به ظن « 110 »\r\nحجّيت ظواهر « 110 »\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nحجّيت قول لغوى « 111 »\r\nنظريّه مؤلّف درباره حجّيت قول لغوى « 113 »\r\nحجّيت اجماع منقول « 113 »\r\nحجّيت شهرت « 117 »\r\nحجّيت خبر واحد « 119 »\r\nاستدلال منكرين حجّيت خبر واحد « 119 »\r\nجواب قائلين به حجّيت از استدلال منكرين « 120 »\r\nاستدلال مشهور بر حجّيت خبر واحد « 121 »\r\nدليل بر حجّيت مطلق ظنّ « 127 »\r\nنظريّه مؤلف در حجّيت مطلق ظنّ « 128 »\r\nباب شك وشرح أصول عمليه « 129 »\r\nمجارى أصول عمليّه « 130 »\r\nوجه حصر أصول عمليّه در چهار أصل « 131 »\r\nفرق بين أصل ودليل « 132 »\r\nموضوع أصول « 132 »\r\nشرح نسب چهارگانه بين دو دليل « 133 »\r\nنسبت بين أصل ودليل « 135 »\r\nشبهات حكميّه وموضوعيّه « 136 »\r\nمبحث برائت « 137 »\r\nحكم شبهات تحريميّه « 138 »\r\nادلّه اخبارىها « 139 »\r\nجواب اصوليون از ادلّه اخبارىها « 141 »\r\nشبهه حكميّه وجوبيه « 142 »\r\nشبهه حكميه دوران امر بين محذورين « 143 »\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nتنبيهات برائت « 146 »\r\nمبحث اشتغال « 148 »\r\nدوران امر بين متباينين « 149 »\r\nدوران امر بين أقل وأكثر « 152 »\r\nشرائط عمل به أصول « 155 »\r\nشرح قاعده لا ضرر « 156 »\r\nنسبت لا ضرر با ادلّه ديگر « 158 »\r\nباب استصحاب « 159 »\r\nحقيقت استصحاب « 159 »\r\nشرح مسئله أصولي ويا فرعى بودن استصحاب « 160 »\r\nأركان استصحاب « 160 »\r\nادلّه حجّيت استصحاب « 161 »\r\nاحكام وضعي وكلام در آنها « 166 »\r\nتنبيهات استصحاب « 168 »\r\nاستصحاب در كلّى « 170 »\r\nحجّت نبودن أصل مثبت « 175 »\r\nاعتبار بقاء موضوع « 179 »\r\nحكم تعارض استصحاب با أصول ديگر « 181 »\r\nحكم تعارض بين دو استصحاب « 181 »\r\nحكم تعارض استصحاب با قواعد « 183 »\r\nمبحث تعادل وتراجيح « 184 »\r\nفرق تعارض با تزاحم « 185 »\r\nحكم دو دليل متعارض « 185 »\r\nاكتفاء وعدم اكتفاء به مرجحات منصوصه « 187 »\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nحكم اشتباه وعدم تميز ظاهر از اظهر « 188 »\r\nحكم تعارض بين بيش از دو دليل « 189 »\r\nمبحث اجتهاد وتقليد « 191 »\r\nاقسام اجتهاد « 191 »\r\nحجّيت اجتهاد متجزى « 192 »\r\nحجّيت اجتهاد متجزى در حق ديگران « 192 »\r\nتقليد « 193 »\r\nتقليد اعلم ودليل آن « 193 »\r\nعدم جواز تقليد از ميّت « 194 »\r\nپايان كتاب « 194 »\r\nفهرست كتاب « 195 »\r\n* * *\r\n\r\n\r\n","description":"","footnote":"","page_name":" 200 ","page_number":200}
  ]