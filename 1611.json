[
  {"content":"\r\nترجمهء الغدير\r\n","description":"","footnote":"","page_name":" 1 ","page_number":1},
  {"content":"\r\nالغدير جلد 19\r\nمؤلف : علامه و محقق عبد الحسين امينى نجفى\r\nترجمه : جلال الدين فارسى\r\nناشر : بنياد بعثت\r\nتيراژ : 2000\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nجلال الدين فارسى\r\nجلد نوزدهم\r\n","description":"","footnote":"","page_name":" 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" 4 ","page_number":4},
  {"content":"\r\nتفريظ\r\nآية الله سيد صدر الدين صدر\r\nبر \" غدير \"\r\nبسمه تعالى\r\nاستاد و پيشواى عاليقدر حضرت شيخ عبد الحسين امينى نجفى\r\nجلد اول \" غدير \" را كه چاپ دوم شده است دريافت كردم ، و ديدم بيش از چاپ اول در خور تقدير است . مدت ها بود مى خواستم دربارهء اين كتاب ارزنده و عزيز ، تفريظى بنويسم ، و احساس خوشوقتى خويش را بيان نمايم ، و مقام و اهميتى را كه برايش قائلم ، لكن پيشامدها نگذاشت كه اين خواست را بر آورم .\r\nاكنون با عرض پوزش تأخير ، سخنى تقدير آميز به حضرتت عرضه مى دارم .\r\nكتاب ازنده ات را باشوق و اعجاب فراوان دريافت كردم ، و ديدم به هر دريائى فرورفته اى گوهرى فراچنگ آورده اى و درخشان ترين مرواريد و مرجان ، و در هر ميدان كه تاخته اى بر همه سبقت جسته و جايزهء قهرمانى را ربوده اى ، چون موضوعى را به بحث و تحليل كشيده اى ، نتيجه اى به حق و بر صواب گرفته اى و هنگامى كه در زمينه اى به تحقيق پرداخته اى حقيقت را بر آوده اى .\r\n\" غدير \" شاهكارى است ، در آن تتبع استادانه و امين ، با نقل صحيح و دقيق ، و حسن ارزشيابى و نقد ، و اصالت رأى فراهم آمده است و كمتر كتابى يافت مىشود كه چنين مزايائى يك جا در آن گرد آيد ، و همچنين مزيت كه آن راست خوش بيانى و حسن ريخت مطالب است ، و چون اين همه به نظر گرفته آيد پسندافند و دانسته كه در ميان اقرانش پرچمى را ماند بر فرازش مشعلى افروخته !\r\nدائرة المعارفى اسلامى است . در بوستانش گونه گون گل و ريحان از فضائل و\r\n","description":"","footnote":"","page_name":" 5 ","page_number":5},
  {"content":"\r\nمعارف كه همهء تأليفت پيشينيان از آن تهى است ، و اين از آن استاد نگارنده و محقق ، تازه نيست و نه شگفت كه پيشوائى و استادى علامه است و تنى از مفاخر شيعه و از خوبان پايتخت دين و دانش \" نجف اشرف \" . و چه دانى از \" نجف اشرف \" ! دانشگاه عظيمى است در جهان اسلام كه تقريبا هزاره اى بر پا است و از آن مؤسس و پديد آرنده و نگهدارنده اش امير المؤمنين على بن ابيطالب ( ع ) دروازهء شهر دانش الهى و مؤلف از برجسته ترين فارغ التحصيلان اين دانشگاه باشكوه است .\r\nپس بيراه نخواهد بود اگر بگوئيم \" غدير \" رسالهء پايان تحصيلى وى در دانشگاه نجف اشرف است كه طراح و نگارنده اش را به افتخار دريافت گواهينامهء فارغ التحصيلى نائل آورده ، موضوع رساله را به مناسبت مؤسس آن دانشگاه ، \" حديث غدير \" قرار داده است ، بر گوينده ء آن حديث و بر موضوع حديسش هزاران درود و ستايش جاودانه\r\nخدا مؤلف را و ما را توفيق دهد كه در دو سراى نيكبخت باشيم و در هر دو زندگانى سعاتمند و رستگار ، بر روى درود و تحيت باد .\r\nقم سيد صدر الدين صدر ( 1 )\r\n24 ربيع الثانى 1372 ه . ق\r\n\r\n","description":"","footnote":"\r\n( 1 ) آية الله سيد صدر الدين صدر در 20 ربيع الاول 1372 ه . ق در گذشت . شرح حالش را در رديف شاعران قرن چهاردهم به تفصيل آورده ايم\r\n","page_name":" 6 ","page_number":6},
  {"content":"\r\nتفريظ\r\nحجة الاسلام و المسلمين شيخ مرتضى آل ياسين\r\nبسم الله الرحمن الرحيم\r\nعلامهء توانا ، و محقق بزرگ ، سلام و درود بر شما !\r\nاگر در ميان خوانندگان عزيز كتابت كسانى باشند كه تونسته اند احساس خود را نسبت به كتاب گرانمايه ات غدير بيان نمايند ، من از جملهء جماعتى ديگرم ، و آنان كه چاره اى ندارند جز اعتراف به عجز خويش از بيان احساسى كه نسبت به آن كتاب در ايشان بر انگيخته مىشود . چنان كه هر چه بكوشند باز نمى توانند احساس خويش را بدان كه هست به زبان آورند . و اين نه از آن سبب است كه خواست و مقصود خويش نتوانند بيان كنند ، بلكه بدان سبب كه چنان احساس طغيانگر و پر خروشى به ايشان دست مىدهد كه از مرز بيان و زبان مى گريزد و فراتر نمى رود و به زنجير سطور و كلمات در نمى آيد و بيان و كلمه و سخن را هر چه توانائى و امكان باشد باز نمى تواند كه بايبست آن احساس شود .\r\nبسيار تفريظ و ستايش از ستايندگان كتاب گرانقدرت خوانده ام و بر اين كه به اندازهء توانائى قلم و بيان در ميدان سپاس و تقدير اثر ارزنده ات گام زده اند سپاسشان نهاده ام ، لكن در عين حال ديده ام كه سخنان تقدير آميز و تمجيدهاشان گر چه برخى تعالى معنا را مقرون به تعالى ذات گشته اند هر گز و نه حتى اندكى از احساس خروشان و شورانم را نسبت به آن كتاب معجزه آسا باز ننموده اند و نه هيچ از آن تلاش ها كه در و صول به تقدير و سپاس سر زده به گرد مقصود رسيده است . به همين سبب ، برايم ترديدى نماند در اين كه همان به كه هيچ به زبان نيايد\r\n","description":"","footnote":"","page_name":" 7 ","page_number":7},
  {"content":"\r\nجز اعتراف به عجز بيان .\r\nكدام نكوهش تواند كه بر اين اعتراف وارد آيد در حالى كه اعترافى است به عجز از اقدام به اعجاز ! و مگر جز پيامبران يا تنى چند كه خدا براى دينش پديد آورده و پرورده ، كسى هست كه اعجاز تواند كرد ، همان مردان كه خدا بدون اين كه به مقام پيامبرى نائل آوردشان معجزه ها به دستشان به ظهور رسانده است ؟ ! همانسان كنون ، به دستت آيتى پديدار كرده است كه در قرون و اعصار جاودانه خواهد ماند . به راستى اين آيت جاودانهء تو است كه رمز نبوغ و شخصيت نادرت خواهد بود ، و نسل هاى بشر ، چون صفحات سپيد و درخشانش را ورق بزنند ، به ديدهء بصيرت برگ هاى سيمين شخصيت تو را خواهند نگريست و در خلال سطور تابانش ، قدرت كلك رخشانت را ، و از لابلاى مساعى پر قدرتى كه در آن به كار رفته ، به عظمت كوشش مستمر و پشتكار پهلوانيت پى خواهند برد و به زحمتى كه در راه حق كشيده اى و شورش دليرانه اى كه براى يارى حق و راستى نموده اى ، شورش حماسه آفرين انسانى دلير و قهرمان و رزم آور و غير تمند بگاهى كه به حمايت ناموسش بر مى خيزد و براى دفاع از شرف و افتخارش .\r\nگوارا بادت اين پيروزى عظيم و پرشكوه كه بدست آورده اى ، آن پيروزى كه ترا به مرتبهء قهرمان ايمان نشانده است و به مقام ياوران اسلام . از خداى متعالى مسئلت مى نمايم كه به احترام عزيزترين بندگانش ، و گرامى ترينشان ترا در پناه عنايتش بدارد تا كار تحقيق و تأليف خويش به پايان آرى . و توفيق دهد ت از عهدهء اتمامش برآئى ، و اين از لطف متعالش به دور نباشد و نه از كرم نامتناهيش ، در پايان چون نخست ، بر شما درود مى فرستم و سلام و سپاس مى گويم و رحمت پروردگار برايت مى جويم .\r\nمرتضى آل ياسين ( 1 )\r\n23 رمضان 1371 ه . ق\r\n\r\n","description":"","footnote":"\r\n( 1 ) استاد مرتضى آل ياسين نويسندهء تفريظ ، برادر دو دانشمند عاليقدر و مشهور است يكى آية الله شيخ محمد رضا آل ياسين كه در آغاز جلد هشتم ( 15 و 16 فارسى ) از ايشان ياد كرديم و ديگرى شيخ راضى آل ياسين مؤلف كتاب ارزندهء \" صلح الحسن \" كه گوياى مقام علمى و فضائل و سخنورى و قدرت تأليف و نبوغ ادبى او است . ","page_name":" 8 ","page_number":8},
  {"content":"\r\nتقدير نامه اى\r\nاز حجة الاسلام سيد محمد شيرازى ، فرزند بزرگوار حضرت آية الله سيد مهدى حسينى شيرازى\r\n\" خدا كسانى را كه ايمان آوردند به گفتار ثابت در زندگى دنيا و در آخرت ثابت نگهميدارد \" .\r\nهمچنان در خاطر داشتم نامهء تقدير آميز و حاكى از اخلاص و ارادتى به آستان استاد علامهء عاليقدر ، آية الله مجاهد و نابغهء عصر \" امينى \" بنويسم و حضرتش را هر چه بايسته تر درود گويم و ثنا خوانم مدام . لكن چون مى دانستم از عهدهء اين وظيفه در قبال قهرمان جهان دانائى و فضيلت بر نمى آيم ، دست از آن نگهميداشتم . اما از آنجا كه به لطف و بزرگواريش اطمينان دارم بر آن شدم تا در اداى اين مهم از هر چه در توانم هست كوتاهى ننمايم . اكنون با همهء تلاشم و هر قدر از انديشه ام مدد مى جويم ، مى بين باز گر چه مشاقم نمى توانم سپاسى را كه درخور آن علامهء يگانه باشد بجاى آورم .\r\nسرور من ط ! در درياى بيكران كتاب گهر بارت گشتم كتابى كه چون هر جلد ستاره آسايش در آسمان ظاهر مىشود ، دلها را به فراز خويش مىگرواند و ديدگان را مسحور جلا و صفايش مى نمايد و شيفتگى و دلبستگى حق طلبا را به آن حد و حسابى نيست و ديدم از هر لحاظ بيمانند و كرامند است از حيث زيبائى ترتيب ، و حسن بيان ، يا از لحاظ سبك تنظيم مطالب ، و موضوعات بديعش ، و سرشارى حقائق و استوارى منطق ، و خالى بودنش از پيچيدگى و ابهام .\r\n","description":"","footnote":"","page_name":" 9 ","page_number":9},
  {"content":"\r\nبعلاوه ، مظاهر صدقش آشكار است و درخشندگى مطالبش پديدار ، دلائلش متقن و معالمش روشن ، حجتش دلپسند و برهانش نيرومند . شيعه را در معركهء بحث و استدلال ، برهانى است بران و در پيكار اعتقادى سنگرى بامان . او را مدال افتحار است و نشان ترقى و استمرار .\r\nدر آن آيات محكم و واضح و براهين را گرد آورده اى . در جهان اسلام بنائى استوار ساخته اى كه جاودان خواهد بود و تا آسمان و زمين برپاست\r\nبرقرار . نهالى بر نشانده اى كه به فرمان ايزد ، هميشه پر بار خواهد بود . خدايت مدد كند و پاداش دهد كه به ميدان پيكار راه حق در آمده و بس رنج برده اى و راه دين حنيف نموده اى و ريشهء باطل بر كنده و بر آورده اى و بدعت هاى جماعت و باطلگى را بر نموده و افسونشان بر باد كرده اى و سيلى حقائق بر گوششان نواخته اى و دروغ و نيرنگ رواياتشان را بر ملا ساخته اى . و اين جمله از چون توئى بعيد نيست كه نو همان مردى كه در سرزمين مقدس اقامت داشته اى و بر آستان شهر دانش دانش پيامبر بلند پايه آشيان كرده اى و پيوسته بدان درگاه آمد شد داشته و كسب فيض نموده اى . از آن كه جانبازى ها و نبردها كرده تا خلق زبان به حقيقت درخشان \" لا إله الا الله و محمد رسول الله \" گشوده اند بدور نيست كه در مكتب عظيم و مدرسهء جهانى و دانشگاه از هوش ، مردى را بپرورد كه با تيغ بران راستى بر منافقان حمله آورد ت اعتراف نمايند كه امير المؤمنين على ولى الله است . يا از آن پاسدار غيرتمند حريم مسلمانان چه شگفت كه بر مرز و بوم دژ تسخير ناپذيرش قهرمانى را به نگهبانى و دفاع بگمارد كه بر اهل باطل پرخاش جويد و چوب و ريسمانى را كه به افسون و جادو گرى در حركت نشان مىدهند از ميان بردارد ، زيرا كه بافته و ساخته شان جز حيلهء جادو گران نيست و جادو به هر گونه كه تلاش ورزد توفيق نمىيابد .\r\nاستاد بزرگوار ! خدايث بهترين پاداش دهد كه كتاب بديعت نه تنها دفاع از پيامبر اكرم و خاندان پاك رسالت و آنان را كه خدا از پليدى پيراسته و پاك و منزه گردانيده در بر دارد ، بلكه علاوه بر آن دائرة المعارف بزرگى است حاوى گونه گون علوم و حقائق تابناك و دقائق لطيف و ادبى پسنديده است ، و گنجينه اى است مايهء گونه لذت دل و جان .\r\n","description":"","footnote":"","page_name":" 10 ","page_number":10},
  {"content":"\r\nدر عصرى كه جهل و گمراهى بر انديشه هاى سنگينى مى نمايد ، جامعهء اسلامى سخت نيازمند چنين كتابى بود . كتابى كه سخن از روى حق بگويد و پردهء جهل و ضلات به درد . همواره در حمايت پروردگار بمانى و به صلاح و رستگارى بخوانى و مشعلى فروزان باشى راه نماى امت اسلام . جان و قلمت پاك باشد و در خدمت اسلام و مسلمانان كه نوشته ات با كتاب گرامى الهى راست آمده است . سپاس خداى پروردگار جهانيان راست و درود و رحمت الهى بر شما .\r\nمحمد بن مهدى حسينى شيرازى\r\nجمادى الثانى 1373 كربلا\r\n","description":"","footnote":"","page_name":" 11 ","page_number":11},
  {"content":"\r\nچند تفريظ گرانقدر\r\n1 نامهء گهربارى از استاد بزرگوار حجة الاسلام آية الله حاج شيخ آقا بزرگ طهرانى ، مؤلف كتاب شكوهمند \" الذريعة الى تصانيف الشيعة \" عز وصول بخشيد .\r\nبر لطف بى دريغش هزاران سپاس .\r\n2 نامه اى دل انگيز از جناب سيد نور الدين موسوى جزائرى مقيم كربلا دريافت كرديم . تقديرش را بسيار سپاس مى گوئيم .\r\n3 گرامى نامه اى از جناب سيد جلال الدين موسوى طاهرى مقيم قم دريافت شد كه پرتو ادب و بلاغت و فصاحت از آن مى درخشد . مايهء تشكر فراوان است .\r\n4 تقدير نامه اى به نظم و به نثر از فاضل و اديب دانشمند شيخ موسى فرزند علامهء عاليقدر استاد بزرگوارمان شيخ هادى مرندى غروى ، دريافت كرديم .\r\nخدايش زنده بدارد .\r\nاگر خدا بخواهد متن اين تفريظ ها را در جلدهاى بعد ثبت مى كنيم .\r\n","description":"","footnote":"","page_name":" 12 ","page_number":12},
  {"content":"\r\nجلد نوزدهم و بيستم\r\nمشتمل است بر :\r\n1 رسيدگى و تحقيق در متن و سند رواياتى كه در تمجيد خلفا است .\r\n2 بحثى در مبالغه و فضيلت پردازى براى معاويه .\r\n3 تحليل روحيه و كردار معاويه و روشن كردن تاريخ سياه زندگيش .\r\n","description":"","footnote":"","page_name":" 13 ","page_number":13},
  {"content":"\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nبسم اللَّه الرحمن الرحيم\r\nمنزهى تو ! ما با سپاسگزاريت ترا منزه مىشماريم و مقدس مىدانيم . حق نداريم به خدا و حقائقى كه به ما رسيده ايمان نياوريم و در عين حال طمع به اين ببنديم كه پروردگارمان ما را به جرگه مردم صالح درآورد .\r\nمردم ! به شما برهانى ( و دليلى روشن و قاطع ) از جانب پروردگارتان رسيده است . اين بيانى براى مردم است و هدايتى و موعظه اى براى پرهيزگاران . من برايتان حكمت آورده‌ام تا براى شما پاره اى از موارد اختلافتان را بيان و حل نمايم .\r\nو در عين حال مىدانيم كه عده اى از شما تكذيب خواهند كرد . كسانى كه به ايشان كتاب ( آسمانى ) رسيده ، فقط بعد از اين كه بيان روشن و قاطع به ايشان رسيد از دور آن ( يا از گرد هم ) پراكندند . آنچه را به شما داديم محكم بگيريد و نيكوترين چيزهائى را كه از جانب پروردگارتان فرستاده شده ( يعنى دين را ) پيروى كنيد .\r\nكسانى را پيروى كنيد كه از شما مزد نمىطلبند و هدايت يافته‌اند .\r\nما سر گذشتشان را به راستى برايتان داستان مىكنيم . همگى به پيوند الهى چنگ آويزيد و نپراكنيد ، و خدا و پيامبرش را فرمان بريد و دعوا و كشمكش نكنيد كه شكست مىخوريد و اعتبار و اقتدارتان از بين مىرود .\r\nمثل كسانى نشويد كه از هم و از گرد دين پراكندند و پس از دريافت بيانات روشن و برهانآسا اختلاف پيدا كردند . آنها پدرانشان را گمراه يافتند و در نتيجه در پى ايشان روان گشتند . و مسلم است كه پيش از اينها ، بيشتر نسلهاى پيشين به گمراهى رفته‌اند . دربارهء خدا پس از اين كه به او پاسخ موافق داده شد به بهانه آورى\r\n","description":"","footnote":"","page_name":" 15 ","page_number":15},
  {"content":"\r\nو دليل تراشى برخاستند . بهانه شان بر باد و تباه است . بنابر اين هر كس در بارهء خدا با تو - پس از اين كه به علم دريافته اى - به بهانه آورى و دليل تراشى برخاست ، به او بگو : بيائيد فرزندانمان و فرزندانتان را فرا خوانيم و زنانمان و زنانتان را و خودمان را و خودتان را ، آنگاه به دعا بخواهيم تا لعنت خدا بر دروغگويان باشد ( 1 )\r\nامينى\r\n\r\n","description":"","footnote":"\r\n( 1 ) - مجموعه اى از آيات قرآن است .\r\n","page_name":" 16 ","page_number":16},
  {"content":"\r\n\r\nدنبالهء تحقيق و بررسى\r\n\r\nرواياتى كه در تمجيد خلفاى سه گانه آورده‌اند\r\n4 - بخارى در « صحيح » خويش ، بخش « مناقب » ، فصل « فضائل و برترى ابو بكر پس از پيامبر ( ص ) » روايتى ثبت كرده است از طريق عبد اللَّه بن عمر مىگويد :\r\n« ما در زمان پيامبر ( ص ) افراد مردم را به لحاظ خوبى و برترى متمايز مىساختيم ، ابتدا ابو بكر را خوبترين فرد مىشمرديم و سپس عمر بن خطاب را و پس از آن دو عثمان بن عفان - رضى اللَّه عنهم - را تعيين مىكرديم » ( 1 )\r\nدر فصل « مناقب عثمان » سخن عبد اللَّه بن عمر را بدين عبارت ثبت كرده است : « در زمان پيامبر ( ص ) هيچكس را همتاى ابو بكر نمىشمرديم . و سپس همتاى عمر و آنگاه عثمان ، و چون از اين سه مىگذشتيم ، ديگر اصحاب پيامبر ( ص ) را رها كرده ميانشان امتيازى قائل نمىشديم . » ( 2 )\r\nبخارى در تاريخش ، آن روايت را به اين شكل نوشته است : « در زمان پيامبر ( ص ) و پس از وى مىگفتيم : بهترين اصحاب پيامبر ( ص ) ابو بكر است بعد عمر سپس عثمان . » ( 3 )\r\nاحمد حنبل در « مسند » از زبان عبد اللَّه بن عمر چنين ثبت كرده است : « ما وقتى پيامبر خدا ( ص ) زنده بود و اصحابش بسيار بودند چنين بر مىشمرديم :\r\nابو بكر ، عمر ، عثمان . و آنگاه دم فرو مىبستيم » ( 4 )\r\n\r\n","description":"","footnote":"\r\n( 1 ) صحيح بخارى 5 / 243 .\r\n( 2 ) . 5 / 262 + حافظ عراقى در طرح التثريب 1 / 82 به نقل از دو « صحيح » مسلم و بخارى آن روايت را به همين عبارت آورده است .\r\n( 3 ) تاريخ بخارى 1 - 1 / 14 .\r\n( 4 ) . 2 / 14 .\r\n","page_name":" 17 ","page_number":17},
  {"content":"\r\nابو داود و طبرانى از ابن عمر چنين روايت كرده‌اند : « ما وقتى پيامبر خدا ( ص ) زنده بود اينطور مىگفتيم : برترين فرد امت پيامبر ( ص ) پس از وى ابو بكر است و بعد عمر و سپس عثمان . پيامبر خدا ( ص ) اين سخن را مىشنيد و تكذيبش نمىكرد » ( 1 )\r\nابن سليمان در « فضائل اصحاب » روايتى دارد از طريق سهيل بن ابى صالح از پدرش از عبد اللَّه بن عمر كه « ما ميگفتيم : هر گاه ابو بكر و عمر و عثمان بروند مردم برابر و همسان مىشوند . پيامبر ( ص ) اين را مىشنيد و تكذيب نمىكرد » ( 2 )\r\nنوشته : « ما در زمان پيامبر ( ص ) مىگفتيم : ابو بكر و عمر و عثمان . يعنى به خلافت مىنشينند » يا بعبارت ترمذى : ما وقتى پيامبر خدا ( ص ) زنده بود مىگفتيم . . . » ( 3 ) يا چنان كه بخارى در تاريخش نوشته : « ما در زمان پيامبر ( ص ) مىپرسيديم چه كسى پس از پيامبر ( ص ) عهده دار اين كار ( حكومت ) خواهد شد . مىگفتند : ابو بكر ، بعد عمر ، سپس عثمان . آنگاه سكوت مىكرديم » ( 4 )\r\nاين روايت را آن جماعت پايه اى ساخته‌اند براى به كرسى نشاندن آنچه انتخابات مىنامند و حاكميت ابو بكر و عمر و عثمان را از طريقش انجام يافته مىدانند . متكلمان آن جماعت ، در بحث امامت به همين روايت استناد و استدلال مىكنند ، و بدنبال ايشان علماى حديث به آن اهتمامى عجيب مىنمايند و در ثبت آن دم از تصويب و صحت و اهميت مىزنند و بس مىبالند و شادى مىنمايند ، خيلى از آنها چون بدين روايت رسيده‌اند ، در شرحش پر گفته و در مجالش تاخته‌اند . آنچه را « خلافت راشده » مىنامند بر شالودهء همين روايت نهاده است ، و در صحت و مشروعيت بيعت سقيفه - كه تاريخ اسلام را به نكبتش آلوده و مسلمانان را پراكنده و روابط دينيشان را گسسته و مصيبتها بر سرشان تا به امروز در آورده است - به همين اشاره مىنمايند ( 5 ) . به\r\n\r\n","description":"","footnote":"\r\n( 1 ) - فتح البارى 7 / 13 + طرح التثريب 1 / 82 ، و افزودهء طبرانى را ذكر كرده است .\r\n( 2 ) - فتح البارى 7 / 13 .\r\n( 3 ) - تاريخ ابن كثير 7 / 205 .\r\n( 4 ) - صحيح ترمذى 13 / 161 .\r\n( 5 ) - تاريخ بخارى 1 - 1 / 49 .\r\n","page_name":" 18 ","page_number":18},
  {"content":"\r\nهمين سبب با توفيق الهى ، سخن را در اين خصوص بسط ميدهيم تا حق مطلب ادا گردد و ماهيت اين روايت به روشنى آشكار شود . آنگاه هر كه به گمراهى مىرود دانسته و پس از اتمام حجت رفته باشد و هر كه صراط مستقيم حقيقت را مىجويد در پرتو مشعلى فروزان آن راه پويد .\r\nعبد اللَّه بن عمر ، در دورهء پيامبر ( ص ) - آن زمان كه ادعا مىكند افراد مردم را به لحاظ خوبى و برترى متمايز مىساخته و تعيين مقام مىكرده است - در عنفوان جوانى بوده ، حتى در سالهائى از آن دوره ، به حد بلوغ نمىرسيده است و به همين جهت پيامبر گرامى به او اجازهء شركت در جنگ « بدر » و « احد » را نداد و تنها در جنگ خندق - كه بنابر نوشتهء « صحيح » ( 1 ) پانزده سال بيش نداشته - او را اجازهء جنگ داد . بنابر همهء اقوالى كه در تاريخ ولادت و هجرت و وفات پيامبر ( ص ) هست ، عبد اللَّه بن عمر به هنگام وفات پيامبر ( ص ) بيش از بيست سال نداشته است .\r\nطبعا چنين كسى را با اين سن و سال عهده دار تعيين خوبى و برترى اصحاب كهنسال و برجسته ترين چهره‌هاى امت اسلام نمىكنند و از او در اين باره نظر نمىخواهند و وى را داور نمىسازند ، زيرا داورى در اين زمينه ، و تشخيص و تعيين مايهء افضليت آنان ، مستلزم ممارستى طولانى و معاشرتى مستمر و تجربه اى فراوان و رأيى صائب و بينشى ژرف و دقت نظرى بنهايت است و پختگى عقلى مىخواهد كه خود مقرون با درايت و تجارب حياتى است .\r\nچنين كار از كسى ساخته است كه علاوه بر همهء اينها ، مقتضيات فضيلت و مايهء برترى را تشخيص بدهد و به درستى بشناسد و روحيهء اشخاص را كاويده و به درون ضميرشان در آمده ، و ضمنا قدرتى نفسانى داشته باشد كه دستخوش تمايلات هوا خواهانه نگردد ، و عبد اللَّه بن عمر ، چون در آن زمان خردسال بوده از اين جمله خصال بهره نداشته است ، و همين روايتش ، خود بزرگترين گواه است بر فقدان آن ملكات فاضله . ابو غسان دورى مىگويد : نزد على بن جعد بودم . اين روايت عبد اللَّه بن عمر را در حضورش خواندند كه مىگويد در زمان پيامبر خدا ( ص ) ما\r\n\r\n","description":"","footnote":"\r\n( 1 ) - صحيح بخارى 6 / 74 + تاريخ طبرى 2 / 296 + عيون الاثر 2 / 706 + فتح البارى 7 / 232 .\r\n","page_name":" 19 ","page_number":19},
  {"content":"\r\nبرترى افراد را بر يكديگر تعيين مىكرديم و مىگفتيم : بهترين فرد اين امت پس از پيامبر ( ص ) ابو بكر است و عمر و عثمان . و اين گفته به اطلاع پيامبر ( ص ) ميرسيد و تكذيب نمىنمود . على بن جعد گفت : اين پسرك را نگاه كنيد كه بلد نبود زنش را طلاق بدهد ، مىگويد : ما برترى افراد را بر يكديگر تعيين ميكرديم . . . ! ( 1 )\r\nكسى كه عبد اللَّه بن عمر را شناخته و تاريخ سياه زندگيش را خوانده باشد ، ميداند كه نه تنها در عنفوان جوانى ، بلكه در سالخوردگى نيز سست رأى و خام و نابخرد و هواپرست بوده و از آن خصال - كه گفتيم لازمهء تشخيص و تميز شخصيتهاى امت است - بهره نداشته است . به زودى پاره اى از آراء و نظريات سخيف و نادرستش را به نظرتان خواهيم رساند .\r\nبگذار عبد اللَّه بن عمر و امثالش - به خيال خود براى اصحاب و مولاى متقيان تعيين مقام و مرتبه نمايند و تنى چند را برگزيده بر ديگران ترجيح و مزيت نهند ، لكن « پروردگارت هر چه بخواهد مىآفريند و برمىگزيند ، و برگزيدن و ترجيح دادن حق آنان نيست ، و هيچ مرد و زن مؤمن هنگامى كه خدا و پيامبرش فرمانى صادر كردند حق برگزيدن و ترجيح دادن و اختيار كار خويش ندارند » ( 2 )\r\nبگذار بخارى و پيروانش روايت باطل و بىاساس را « صحيح » بشمار آورند .\r\nبه ياوه هاشان گوش كن و از گستاخيشان در ياوه گوئى و نشر باطل مهراس . « هر گاه قانون ( حاكم بر طبيعت و جامعه ) از هواى دل و دلخواهشان پيروى مىكرد آسمانها و زمين و هر كه در آن است تباه ميگشت . ما برايت ، آيتى از جانب پروردگارت آورديم . و درود و ايمنى كسى راست كه مايهء هدايت را پيروى نمايد » ( 3 )\r\nابو عمر در كتاب « استيعاب » شرح حال على ( ع ) مىنويسد : حديث ابن عمر را كه مىگويد : « ما در زمان پيامبر خدا ( ص ) مىگفتيم : ابو بكر بعد عمر بعد عثمان . آنگاه سكوت مىكرديم » ابن معين نادرست و زشت خوانده و\r\n\r\n","description":"","footnote":"\r\n( 1 ) - تاريخ الخطيب 11 / 363 .\r\n( 2 ) - قصص 68 + احزاب 36 .\r\n( 3 ) - آيات قرآن .\r\n","page_name":" 20 ","page_number":20},
  {"content":"\r\nدر باره اش سخنى تند و خشن گفته است ، زيرا كسى كه چنين بگويد و عقيده داشته باشد بر خلاف اجماعى سخن گفته و عقيده بسته كه علماى حديث و فقهاى سلف و خلف اهل سنت داشته‌اند و معتقد بر اين كه على پس از عثمان - رضى اللَّه عنه - از همهء مردم برتر است ، و اين چيزى است كه هيچ كس در باره اش اختلاف ندارد ، بلكه اختلاف در برترى على و عثمان بر يكديگر است و نيز پيشينيان در برترى على و ابو بكر بر يكديگر اختلاف پيدا كرده‌اند . بنابر اين همين اجماعى كه صورت گرفته ، دليل بر اين است كه حديث ابن عمر توهم و غلط است و اگر سندش صحيح هم باشد باز معنايش نادرست است . ( 1 )\r\nابن حجر پس از نوشتن خلاصهء سخن « ابو عمر » مىنويسد : « در بارهء روايت عبد اللَّه ابن عمر چنين نيز گفته شده كه لازمهء اين كه در آن هنگام ( يعنى زمان پيامبر ( ص ) ) على را از ديگران برتر نمىدانسته‌اند ، آن نيست كه هيچ گاه و بعدا برتر ندانسته باشند . و آن اجماع پس از زمانى كه ابن عمر معين مىكند صورت گرفته است . بنابر اين ، حديث عبد اللَّه ابن عمر از نادرستى بيرون مىآيد . »\r\nابن حجر و كسى كه بر سخن « ابو عمر » حاشيه زده ، ندانسته‌اند اجماعى كه از آن ياد مىكنند ، بر اساس و به استناد خصال و كردار و سابقه اى صورت گرفته كه امير المؤمنين على ( ع ) در زمان پيامبر ( ص ) - همان زمان كه عبد اللَّه بن عمر از اعلام برتريش بر ديگران خوددارى كرده و سكوت نموده - داشته است نه به اعتبار فضائل يا كردارى كه بعدها كسب كرده و بروز داده باشد ، به استناد و بر مبناى همان فضائل و خصالى كه قرآن و سنت از آن تمجيد كرده‌اند . بنابر اين اگر از اعلام برترى وى پس از ابو بكر و عمر و عثمان بر ديگران خوددارى و سكوت نموده باشند ، به معنى اين است كه او را همواره و بعدها نيز چنين شمرده‌اند . در اجماعى كه صورت گرفته هر گاه او را به خاطر فضائل و خصال و روحيه و تفوق اخلاقيش كه در قرآن و سنت به شرح آمده بر ديگران برتر دانسته‌اند چون آن فضائل و خصال را در تمام ادوار حياتش خواه در دورهء\r\n\r\n","description":"","footnote":"\r\n( 1 ) - استيعاب 2 / 467 .\r\n","page_name":" 21 ","page_number":21},
  {"content":"\r\nپيامبر ( ص ) و خواه روز وفاتش يا پس از آن داشته برتريش بر همگنان هميشگى است و اختصاص به زمان معينى ندارد ، و گر نه ، در صورتى كه او را - در اجماعى كه كرده‌اند - به خاطر سالخوردگى و امثال آن برتر دانسته و ترجيح داده‌اند ، اين ملاكها و موازين چيزى نيست كه در تشخيص و تعيين مرتبهء اشخاص معتبر باشد . و ما نه اينها را به رسميت مىشناسيم و نه او را با اين موازين تباه و سخيف بر ديگران برترى مىدهيم و اينها همان ملاكها و موازين تقلبى و پوچى است كه آن جماعت در سقيفه و روز بيعت ابو بكر ، به وسيله اش مردم ساده دل را به دام انداختند و تا امروز بر پاى خرد ساده لوحان مىبندند .\r\nكاش كسى كه بر ايراد « ابو عمر » بر حديث عبد اللَّه بن عمر حاشيه زده و توجيهى براى تصحيح حرف عبد اللَّه بن عمر ساخته ، اگر نمىخواست به همهء آنچه در قرآن در بارهء مولاى متقيان آمده و احاديث صحيح و ثابتى كه در بارهء وى هست باور داشته باشد ، حداقل آنچه را علماى حديث جماعت خودش از قول « انس » آورده‌اند تصديق مىكرد و بر اساس آن ، در بارهء حديث عبد اللَّه بن عمر سخن مىگفت . « انس » مىگويد : « رسول خدا ( ص ) فرمود : خدا دوست داشتن ابو بكر و عمر و عثمان و على را همانگونه برايتان واجب شمرده كه نماز و زكات و روزه و حج را واجب شمرده است . بنابر اين ، هر كس برترى آنان را انكار نمايد ، نماز و زكات و روزه و حجش درست و پذيرفته نخواهد بود » ( 1 )\r\nچه فرق فاحشى است ميان نظر عبد اللَّه بن عمر با عقيده و گفتهء پدرش عمر در بارهء على بن ابيطالب ( ع ) كه « اين مولاى من و مولاى هر مؤمنى است . هر كه او مولايش نيست مؤمن نيست » ( 2 )\r\nآن جماعت شايد براى پوشاندن رسوائى حرف عبد اللَّه بن عمر ، و به منظور رهائى از نقد گزندهء « ابو عمر » - مؤلف « استيعاب » - روايتى از طريق\r\n\r\n","description":"","footnote":"\r\n( 1 ) - رياض النضرة 1 / 29 - در جاى خود ثابت كرديم اين تمجيد جز در مورد على عليه السلام صحت و مصداق ندارد و گفتنش در مورد آن ديگران بر خلاف قرآن و سنت و عقل و منطق بوده و با سيره و تاريخ زندگى آنها سازگار نيست .\r\n( 2 ) - رك : جلد اول « غدير » .\r\n","page_name":" 22 ","page_number":22},
  {"content":"\r\nجعدبة ( 1 ) بن يحيى از علاء بن بشير عبشمى از ابن ابى اويس از مالك از نافع از عبد اللَّه بن عمر جعل كرده‌اند كه مىگويد : « در دورهء رسول خدا ( ص ) ميان افراد برترى نهاده مىگفتيم : ابو بكر و عمر و عثمان و على » . همچنين از طريق محمد ابى بلاط ( 2 ) از زهد بن ابى عتاب از عبد اللَّه بن عمر اين روايت را جعل كرده‌اند كه « ما در زمان پيامبر ( ص ) مىگفتيم : پس از وى ابو بكر عهده دار حكومت خواهد شد و بعد عمر و سپس عثمان و بعد على . آنگاه سكوت مىكرديم » .\r\nشايد كسانى كه دورهء « غدير » مخصوصا جلد ششم ( 11 و 12 فارسى ) به بعد را مطالعه كرده‌اند بدانند و اذعان داشته باشند كه نظر عبد اللَّه بن عمر و هم مسلكانش در ترجيح و تقدم ابو بكر بر همهء اصحاب و مردم يا ترجيح و تقدم عمر و عثمان پس از وى بر ديگران تا چه اندازه سخيف و نابخردانه است . هر گاه اكثريت اصحاب در زمان پيامبر ( ص ) هيچكس را همتاى ابو بكر نمىدانستند ، چه شد كه در سقيفه تغيير عقيده دادند و آن اختلاف سهمگين كه آنجا پديدار گشت چه بود و از كجا بوجود آمد ، اختلافى كه مصيبتها بر سر ملت آورد كه تاكنون گرفتار آنند و در جلد هفتم ( 13 و 14 فارسى ) به تفصيل بيان كرديم ؟ ! برجسته ترين اصحاب از مهاجران و انصار براى ابو بكر - آن روز كه خلعت خلافت بر تن در پيچيد - هيچ فضيلتى كه به او شايستگى تصدى بدهد قائل نبودند و چون چنين فضيلتى به هيچوجه در وى سراغ نداشتند كه بتوانند دليل بيعت خويش ساخته و مردم را قانع گردانند ، از بيعت با او خوددارى ورزيده و دست باز كشيدند و هيچ اقدامى ننمودند ، و چنان كه تاريخ حكايت مىكند ، روز اول جز دو يا چهار پنج نفر با او بيعت نكردند ، و بعدا بر اثر دعوتى كه آميخته به ارعاب و تهديد و اعمال زور و خشونت بود مردم ناگزير از بيعت شدند ، و آنان كه به بيعت با ابو بكر مىخواندند حرفى جز تهديد به قتل و زدن و سوزاندن نداشتند و تنها استدلال و بهانه شان اين بود كه « ابو بكر پيش كسوت و سالخورده است و در غار\r\n\r\n","description":"","footnote":"\r\n( 1 ) - « جعدبه » مطرود و متروك است و از زبان علاء روايات نادرست نقل مىكند . و علاء سست روايت است و حديثش نادرست . رك : لسان الميزان 2 / 105 و 4 / 183\r\n( 2 ) - او را علماى رجال و حديثشناسان نمىشناسند : لسان الميزان 5 / 96\r\n","page_name":" 23 ","page_number":23},
  {"content":"\r\nيار پيامبر خدا بوده است » . اين نهايت تلاشى بود كه در پرداختن و ساختن فضيلت براى او نمودند !\r\nابن حجر مىنويسد : « اين - يعنى فضيلت يار غار پيامبر ( ص ) بودنش - بزرگترين فضيلتى بود كه به او شايستگى و حق خلافت پيامبر ( ص ) را بخشيد ، و به همين سبب عمر بن خطاب مىگفت : ابو بكر يار و مصاحب پيامبر خدا است يكى از دو تنى است كه در غار بودند ، بنابر اين او از همهء مسلمانان براى تصدى امورتان شايسته تر است » ( 1 )\r\nكسى نيست از ابن حجر بپرسد مصاحبت دو روزهء ابو بكر در غار با پيامبر ( ص ) كه بصور گوناگون ممكن است مورد نظر قرار گيرد و در آن خيلى حرف هست ، مصاحبتى است كه به او هيچ دانائى و درايت و اطلاعى نداده ، حتى اين قدر كه بتواند يار و مصاحب خويش را - پيامبر ( ص ) را - وصف نمايد ! چنان كه وقتى تنى چند يهودى پيش او آمده گفتند : دوست و مصاحبت را براى ما وصف كن .\r\nگفت : جماعت يهود ! من در غار همراهش بودم چون اين دو انگشتم . و دوشادوشش از كوهسار حرا بالا رفتم . لكن سخن گفتن در بارهء حضرتش سخت است ! على بن ابيطالب اينجاست ! پس به خدمت على رفته گفتند : ابو الحسن ! پسر عمويت را براى ما وصف كن . و او به وصف حضرتش پرداخت . . . ( 2 )\r\nچطور ابو بكر به استناد چنين مصاحبتى شايستهء جانشينى پيامبر ( ص ) گشت و سزاوارترين فرد به تصدى امور مسلمانان ؟ ! آن وقت على بن ابيطالب با مصاحبتى مديد كه از كودكى تا آخرين لحظهء حيات پيامبر ( ص ) ادامه داشت و مثل سايه به دنبالش بود و پيروش و در قرآن خودش شمرده شد و ولايتش با ولايت خدا و ولايت پيامبرش مقرون گشت و دوستيش مزد رسالت شناخته شد ، آرى چنين مصاحبتى شكوهمند ، مايهء استحقاق خلافت نگشت و صاحبش اولويت تصدى امور مسلمانان را نيافت . با اين كه خود پيامبر ( ص ) فرمود هر كه من مولاى اويم على مولاى او خواهد بود ؟ ! اين براستى چيز شگفتانگيز و حيرت آورى است !\r\n\r\n","description":"","footnote":"\r\n( 1 ) - فتح البارى 13 / 178 .\r\n( 2 ) - رياض النضرة 2 / 195 .\r\n","page_name":" 24 ","page_number":24},
  {"content":"\r\nنمىدانم اتفاقى را كه در زمان پيامبر اكرم در ترجيح و تفوق ابو بكر و سپس عمر و عثمان بر ديگران بوده چطور اصحاب عادل و راسترو به محض وفات حضرتش از ياد برده‌اند ؟ ! و چرا بر اين ترجيح و تفوق كه پيامبر اكرم مىشنيده و تكذيب نمىنموده همداستان نگشته‌اند ؟ ! و بر سر اين كه چه كسى برترى داشته و سزاوار تصدى خلافت مىباشد اختلاف پيش آمده و كشمكش و زد و خورد و بد و بيراه گوئى و چيزى نمانده بوده كه در كشاكش آن اختلاف و نزاع ، برادر پيامبر ( ص ) به كشتن رود و جگر گوشه اش فاطمهء زهرا آن مصيبتها را كشيده و جرائمى صورت گرفته كه روزگار فراموشش نخواهد كرد ، و دفن پيامبر ( ص ) سه روز به تأخير افتاده و اصحاب چندان سرگرم و گرفتار گشته‌اند كه جنازه اش را از ياد برده‌اند و ابو بكر و عمر در دفنش شركت نكرده‌اند ( 1 ) ؟ ! چنان كه نووى در شرح « صحيح » مسلم مىگويد : « عذر ابو بكر و عمر و سائر اصحاب ( در عدم شركت در دفن پيامبر اكرم ص ) واضح بوده است ، زيرا ديده‌اند اقدام به بيعت از بزرگترين مصالح مسلمانان است و ترسيده‌اند اگر بيعت گيرى را به تأخير بيندازند اختلاف و نزاع و كشمكشى رخ بدهد و مفاسد سهمگينى ببار آيد . به همين جهت دفن پيامبر ( ص ) را به تأخير انداخته‌اند و پيمان بيعت را كه مهمترين كار بوده به انجام رسانده‌اند تا كشمكشى در مورد كفن و دفن پيامبر ( ص ) يا غسل و نمازش يا ديگر كارها بوجود نيايد . » ( 2 )\r\nوانگهى اگر حقيقت چنان است كه عبد اللَّه بن عمر ادعا مىكند و مىپندارد پس چرا ابو بكر در سقيفه آن دو نفر - يعنى عمر و ابو عبيده - را بر خود مقدم مىداشت و ترجيح مىنهاد و مىگفت : با يكى از اين دو تا بيعت كنيد . يا مىگفت :\r\nمن حاضرم با يكى از اين دو تا بيعت كنيد ، بنابر اين با هر يك از آن دو مىخواهيد\r\n\r\n","description":"","footnote":"\r\n( 1 ) - رك : جلد هفتم « غدير » .\r\n( 2 ) - صحيح مسلم ، كتاب جهاد ، فصل فرمايش پيامبر ( ص ) : ميراث نمىگذاريم و هر چه بر جا نهيم صدقه ( و مال خزانهء عمومى ) است . آن هنگام كه على عليه السلام به ابو بكر فرمود : لكن تو به زيان ما خودسرانه به حكومت دست انداختى در حالى كه ما خود را به خاطر خويشاونديمان با رسول خدا ( ص ) ذيحق ميدانستيم .\r\n","page_name":" 25 ","page_number":25},
  {"content":"\r\nبيعت كنيد . چرا چنين مىگفت ؟ ! چرا ابو بكر به ابو عبيدهء جراح گور كن مىگفت :\r\nبيا تا با تو بيعت كنم . چون رسول خدا مىگفت : تو امين اين امتى ؟ ! ( 1 )\r\nپس چرا ابو بكر در نطقى مىگفت : « به خدا قسم من بهترين فرد شما نيستم ، و به تصدى اين مقام مايل نبودم » ! ؟ يا مىگفت : « هان ! من انسانى بيش نيستم و از هيچكدامتان بهتر نيستم . بنابر اين مرا مواظبت نمائيد » ؟ ! يا مىگفت :\r\n« من كه بهترين فرد شما نيستم به زمامداريتان گماشته شدم » ؟ ! يا مىگفت : مرا بر كنار كنيد ! مرا بر كنار كنيد ! من بهترين فرد شما نيستم « ؟ ! ( 2 )\r\nچرا وقتى ابو بكر براى جانشينى خويش عمر بن خطاب را انتخاب كرد و بر ديگران ترجيح داد ، همهء اصحاب به خشم آمدند و هر يك از آنان مىخواست در عوض عمر خودش خليفه باشد ؟ ! ( 3 )\r\nچرا طلحة بن عبيد اللَّه - يكى از ده نفرى كه مىگويند مژدهء بهشت يافته‌اند - روزى كه ابو بكر ، عمر را به جانشينى برگزيد به او پرخاش كرد و گفت : جواب پروردگارت را چه خواهى داد كه مرد خشن و سنگدلى را به حكومت ( يا بر امت ) گماشته اى ؟ !\r\nچرا ابو بكر روزهاى آخر خلافتش پشيمان گشته و مىگفت : كاش روز سقيفهء بنى ساعده مسؤليت حكومت را به گردن يكى از آن دو نفر - يعنى عمر و ابو عبيده - انداخته بودم ، و يكى از آنها امير ( و حاكم ) مىبود و من معاون و مشاورش ؟ ! ( 4 )\r\nچرا روز وفات پيامبر ( ص ) عمر پيش ابو عبيدهء جراح آمده و گفت : دستت را دراز كن تا با تو بيعت كنم ، چون تو به گفتهء رسول خدا ( ص ) امين اين امتى « ؟ ! ( 5 )\r\n\r\n","description":"","footnote":"\r\n( 1 ) - تاريخ ابن عساكر 7 / 160 .\r\n( 2 ) - رك : جلد هفتم « غدير » .\r\n( 3 ) - در روايت صحيحى آمده كه در جلد پنجم و هفتم ( 9 و 10 و 13 و 14 فارسى ) به نظرتان رسيد\r\n( 4 ) - رك : جلد هفتم « غدير »\r\n( 5 ) - احمد حنبل و ابن سعد و ابن جرير و ابن اثير و ابن جوزى و ابن حجر و حلبى ثبتش كرده‌اند :\r\nرك : كنز العمال 3 / 140 + تاريخ الخلفاء سيوطى 48 + « غدير » جلد پنجم .\r\n","page_name":" 26 ","page_number":26},
  {"content":"\r\nچه باعث شد كه عمر بن خطاب به ابن عباس بگويد : « به خدا قسم اى خاندان بنى عبد المطلب ! از ميان شما على براى تصدى اين كار ( يعنى خلافت ) شايسته تر از من و از ابو بكر بود . » ( 1 )\r\nو چرا وقتى مجروح گشت گفت : « آن . . . » يعنى على بن ابيطالب ع ) اگر عهده دار خلافت شود مردم را به راه روشن خواهد برد . « عبد اللَّه بن عمر از او پرسيد : پس به چه سبب على را مقدم نمىدارى ؟ گفت : « مايل نيستم چه در زندگى و چه پس از مرگم او را به خلافت بگمارم » ؟ ! ( 2 )\r\nچرا به اعضاى شوراى شش نفره گفت : « به خدا اگر آن . . . ( يعنى على بن ابيطالب ع ) را به حكومت بگمارند خلق را بر طريق حق ( يعنى قانون اسلام ) خواهد برد » . پرسيدند : اين را در حقش مىدانى و باز او را به جانشينى اختيار نمىنمائى ! ؟ گفت : « اگر جانشين تعيين نمايم كسى كه بهتر از من است ( يعنى ابو بكر ) تعيين جانشين كرده است ، و در صورتى كه بىجانشين بگذارم كسى كه بهتر از من است ( يعنى پيامبر ص ) جامعه را بىجانشين گذاشته است » ؟ ! ( 3 )\r\nچرا عمر روزى كه زخم برداشت آرزو مىكرد سالم بن - معقل يكى از آزاد شدگان - زنده مىبود ، و مىگفت : « اگر سالم زنده مىبود تعيين خليفه را به شورا وا نمىگذاشتم » ( 4 ) ؟ ! يا به عبارت طبرى « . . . او را به خلافت مىگماشتم » يا به صورتى كه باقلانى نوشته : « . . . در تعيين خليفه به نظرى صائب مىرسيدم و در باره اش هيچ گونه شك و ترديدى برايم نمىبود » ؟ !\r\nچرا مىگفت : « اگر يكى از آن دو نفر ، يعنى سالم آزاد شدهء ابو حذيفه و ابو عبيدهء جراح ، مىبودند و اين كار ( يعنى خلافت ) را به عهدهء يكى از ايشان\r\n\r\n","description":"","footnote":"\r\n( 1 ) - رك : جلد يكم « غدير » .\r\n( 2 ) - انساب الاشراف ، بلاذرى 5 / 16 + استيعاب ، شرح حال عمر 4 / 419 + فتح البارى 7 / 55 - شرح ابن ابى الحديد 3 / 170 .\r\n( 3 ) - رياض النضرة 2 / 241 .\r\n( 4 ) - التمهيد ، باقلانى 204 + طرح التثريب 1 / 49 + تاريخ طبرى 5 / 34 .\r\n","page_name":" 27 ","page_number":27},
  {"content":"\r\nمىگذاشتم اطمينان خاطر داشتم « ؟ ! ( 1 )\r\nچرا در جواب كسانى كه به او گفتند : براى چه وليعهد تعيين نمىكنى ؟\r\nمىگفت : « اگر ابو عبيدهء جراح مىبود او را به حكومت مىگماشتم و چون به - درگاه پروردگارم بازخواست مىشدم كه چرا او را به جانشينى خويش بر امت محمد ( ص ) گماشته‌ام ، مىگفتم : از بنده و دوستت شنيدم كه مىگفت : هر امتى امينى دارد و امين اين امت ابو عبيدهء جراح است . و اگر خالد ( بن وليد ) زنده مىبود او را به خلافت مىگماشتم و چون به درگاه پروردگارم بازخواست مىشدم كه چه كسى را بر امت محمد خليفه ساخته اى ؟ مىگفتم : از بنده و دوستت شنيدم كه در بارهء خالد مىگفت : يكى از شمشيرهاى خدا است كه بر سر مشركان آخته است » ؟ ! ( 2 )\r\nچرا مىگفت : « اگر ابو عبيده ( ى جراح ) مىبود مشورت نمىكردم و او را به جانشينى بر مىگزيدم ، و در صورتى كه در اين باره بازخواست مىشدم جواب مىدادم : كسى را كه امين خدا و امين پيامبر او است به خلافت برداشته‌ام » ( 3 ) ؟ !\r\nدر جلد پنجم ملاحظه كرديد كه عائشه به عبد اللَّه بن عمر مىگويد : « فرزندم ! به عمر سلام برسان و بگو : امت محمد را بىسرپرست مگذار و جانشينى بر ايشان بگمار و آنان را پس از خويش وامگذار ، زيرا من از خطر فتنه بر ايشان بيمناكم . »\r\nعبد اللَّه بن عمر نزد پدر آمده پيغام عائشه را مىرساند . عمر مىگويد : « چه كسى را مىگوئى به جانشينى برگزينم ! اگر ابو عبيدهء جراح مىبود او را جانشين خويش ساخته عهده دار حكومت مىكردم و چون به درگاه پروردگارم وارد گشته و بازخواست مىشدم كه چه كسى را بر امت محمد گماشتى ؟ مىگفتم : پروردگارم ! از بنده و پيامبرت شنيدم كه هر امتى امينى دارد و امين اين امت ابو عبيدة بن جراح است .\r\nهمچنين در صورتى كه معاذ بن جبل زنده مىبود او را به جانشينى بر مىگزيدم و چون به درگاه پروردگارم در مىآمدم و از من مىپرسيد : چه كسى را بر امت محمد گماشتى ؟ جواب مىدادم : پروردگارم ! از بنده و پيامبرت شنيدم كه معاذ بن جبل در\r\n\r\n","description":"","footnote":"\r\n( 1 ) - طبقات ابن سعد ، چاپ ليدن ، 3 / 248 .\r\n( 2 ) - تاريخ ابن عساكر 5 / 102 .\r\n( 3 ) - تاريخ ابن عساكر 7 / 160 .\r\n","page_name":" 28 ","page_number":28},
  {"content":"\r\nرستاخيز پيشاپيش علما مىآيد .\r\nو در صورتى كه دستم به خالد بن وليد مىرسيد او را عهده دار حكومت مىكردم و چون به درگاه پروردگارم در آمده بازخواست مىشدم كه چه كسى را بر امت محمد گماشتى ؟ جواب مىدادم : پروردگارم ! از بنده و پيامبرت شنيدم كه خالد بن - وليد يكى از شمشيرهاى خدا است كه بر سر مشركان آخته است » .\r\nچرا عمر اعضاى شوراى شش نفره را همسان دانست و آنها را برابر نهاد ، و وقتى به او گفتند : جانشينى تعيين كن ، گفت : « كسى را نمىشناسم كه براى تصدى اين كار ( يعنى حكومت ) شايسته تر و ذيحقتر از اين چند نفر يا گروهى باشد كه رسول خدا ( ص ) به هنگام در گذشت از آنها خشنود بود » و آنگاه على را نام برد و عثمان را و زبير و طلحه و سعد و عبد الرحمن را ؟ ! ( 1 )\r\nحرف عبد اللَّه بن عمر كجا و سخن عبد الرحمن بن عوف به على و عثمان كجا كه « من در بارهء شما دو نفر از مردم پرسيدم و ديدم هيچ كس نيست كه كسى را همتاى شما بداند » يا اين سخنش : « مردم ! من در پنهان و آشكار از شما پرسيدم و ديدم هيچ كس را همتاى يكى از اين دو تن نمىدانيد و جز به على يا عثمان راضى نيستيد » ؟ ! ( 2 )\r\nپس چرا عبد الرحمن بن عوف در شوراى شش نفره براى بيعت خلافت ، نخست دست به طرف على ( ع ) دراز كرد و او را بر عثمان مقدم داشت ، و فقط به خاطر اين كه شرط ادامهء رويهء ابو بكر و عمر را نپذيرفت و عثمان پذيرفت با عثمان بيعت كرد ؟ ! ( 3 ) و در بارهء اين شرط در جلد نهم سخن گفتيم .\r\nچرا ابو وائل به عبد الرحمن بن عوف اعتراض داشت كه چطور على را رها كرده با عثمان بيعت كرديد ؟ ! ( 4 )\r\nچرا معاويه مىگفت : « اين كار ( يعنى حكومت ) متعلق به بنى عبد مناف بود كه\r\n\r\n","description":"","footnote":"\r\n( 1 ) - صحيح بخارى 5 / 267 .\r\n( 2 ) - تاريخ طبرى 5 / 40 - تاريخ ابن كثير 164\r\n( 3 ) - مسند احمد حنبل 1 / 75 + تمهيد باقلانى 209 + تاريخ طبرى 5 / 40 + تاريخ الخلفاء سيوطى 104 - صواعق المحرقه 63 + فتح البارى 13 / 168 .\r\n( 4 ) - مسند احمد حنبل 1 / 75 .\r\n","page_name":" 29 ","page_number":29},
  {"content":"\r\nخاندان پيامبر خدايند . اما چون پيامبر خدا ( ص ) در گذشت مردم ابو بكر و عمر را - بدون اينكه منشأ خانوادگى سلطنتى يا خلافتى داشته باشند - به حكومت گماشتند « ؟ ! ( 1 )\r\nچرا روز وفات پيامبر ( ص ) عباس عمويش به على ( ع ) مىگفت : « دستت را پيشآور تا با تو بيعت كنيم » ؟ ! ( 2 )\r\nچرا عباس عموى پيامبر ( ص ) به ابو بكر مىگفت : « اگر خلافت را به استناد رسول خدا ( ص ) مطالبه كرده اى حق ما را گرفته اى ، و در صورتى كه باتكاى مؤمنان مطالبه كرده اى ، ما از مؤمنانيم و پيش كسوت آنان . و هر گاه بگوئى تصدى اين حكومت به وسيلهء مؤمنان برايت واجب گشته ، واجب نگشته چون ما موافق نيستيم . . . » ؟ ! ( 3 )\r\nچرا عمار ياسر از بيعت با عثمان خوددارى كرده و وقتى ابو سرح به عبد الرحمن بن عوف گفت : « اگر مىخواهى قريش اختلاف پيدا نكنند ، با عثمان بيعت كن . » به او پرخاش كرد ؟ ! و مقداد و جمعى از معاريف اصحاب از بيعت با عثمان خوددارى ورزيده و حكومتش با ارعاب و تهديد برقرار گشت ؟ ! و عمار ياسر به عبد الرحمن گفت : « اگر مىخواهى مسلمانان اختلاف پيدا نكنند با على ( ع ) بيعت كن » ، و مقداد سخنش را تأييد كرده گفت : « عمار درست مىگويد .\r\nاگر با على بيعت كنى همگى اطاعت خواهيم كرد « ؟ ! ( 4 )\r\nعلى ( ع ) به عبد الرحمن گفت : « اين اولين روزى نيست كه عليه ما همپشت و همداستان مىشويد . بنابر اين بايد به نيكوئى شكيبائى ورزيد و از خدا عليه اظهاراتتان مدد جست . ( 5 ) به خدا ! فقط به اين منظور عثمان را به حكومت گماشتى\r\n\r\n","description":"","footnote":"\r\n( 1 ) - حرفش بتمامى خواهد آمد .\r\n( 2 ) - تاريخ ابن عساكر 7 / 245 .\r\n( 3 ) - رك : جلد پنجم « غدير » .\r\n( 4 ) - تاريخ طبرى 5 / 37 + تاريخ الكامل ابن اثير 3 / 28 .\r\n( 5 ) - آيه اى است .\r\n","page_name":" 30 ","page_number":30},
  {"content":"\r\nكه آن را به تو باز گرداند . و خدا هر روز تقديرى دارد و حالى نو پديد مىآورد ( 1 ) . » ( 2 ) ؟ !\r\nچرا سعد بن ابى وقاص به عبد الرحمن بن عوف گفت : « اگر حكومت براى تو مىبود و عثمان از بيعت با تو سر باز زده بود و مرا مىخواندى با تو همراهى و موافقت مىنمودم ، ولى اگر حكومت را براى عثمان مىخواهى بايد بدانى كه على شايسته تر و ذيحقتر است براى حكومت و براى من خوشايندتر از عثمان . براى خودت بيعت بگير و ما را راحت كن و سر بلند گردان » ؟ ! ( 3 )\r\nچرا زبير مىگفت : « اگر عمر بميرد با طلحه بيعت خواهم كرد . به خدا بيعت ابو بكر يك پيشامد ناگهانى و بىانديشه بيش نبود كه به انجام رسيد » ؟ ! ( 4 )\r\nچرا زبير در جواب عمر كه « آيا همه تان طمع به جانشينى من بسته‌ايد ! » معترضانه گفت : « چه مانعى دارد و چه چيز ما را از تصدى آن باز مىدارد ! تو عهده دار حكومت شدى و به انجامش پرداختى در حالى كه ما در قريش كمتر و پائينتر از تو نيستيم و نه به لحاظ سابقهء مسلمانى و نه از لحاظ خويشاوندى با پيامبر ( ص ) از تو فروتريم » ؟ ! ( 5 )\r\nچگونه با نطق معروف « شقشقيهء » على ( ع ) سازگارى مىنمايد كه « هان ! به خدا قسم پسر ابو قحافه ( يعنى ابو بكر ) در حالى جامهء خلافت بر تن در پوشيد كه به خوبى مىدانست مقام و منزلت من نسبت به خلافت بسان مقام و نقشى است كه محور آسيا نسبت به آن دارد . . . » ( 6 ) ؟ ! و با ديگران فرمايشاتش كه با تفصيل و تعيين مقام ادعائى عبد اللَّه بن عمر متضاد است .\r\n\r\n","description":"","footnote":"\r\n( 1 ) - آيه اى .\r\n( 2 ) - تاريخ طبرى 5 / 37 .\r\n( 3 ) - انساب الاشراف 5 / 20 + تاريخ طبرى 5 / 36 + تاريخ الكامل ابن اثير 3 / 29 + فتح البارى 13 / 168 .\r\n( 4 ) - اصل روايت در صحيح بخارى است + رك : شرح بهجة المحافل 1 / 58 .\r\n( 5 ) - شرح ابن ابى الحديد 1 / 62 .\r\n( 6 ) - نهج البلاغه .\r\n","page_name":" 31 ","page_number":31},
  {"content":"\r\nيا چگونه ممكن است ابو عبيدهء جراح به موجب حديثى - كه ابن ماجه در سننش « صحيح » شمرده و ترمذى در « صحيح » خويش - پس از ابو بكر و عمر دوست داشتنىترين فرد براى رسول خدا ( ص ) باشد ؟ ! ابن ماجه و ترمذى از ابن شقيق روايت كرده‌اند كه « از عائشه - رضى اللَّه عنها - پرسيدم : كداميك از اصحاب پيامبر خدا ( ص ) براى او دوست داشتنىتر بودند ؟ گفت : ابو بكر .\r\nپرسيدم : بعد از او كه ؟ گفت : عمر . پرسيدم : بعد از او ؟ گفت : ابو عبيدة بن جراح . پرسيدم : بعد كه ؟ سكوت كرد . » ( 1 )\r\nاين را احمد حنبل در مسندش ( 2 ) و ابن عساكر در تاريخش ( 3 ) ثبت كرده است .\r\nچقدر فرق و اختلاف است بين حرف عبد اللَّه بن عمر با آنچه از زبان ابن ابى مليكه روايت كرده‌اند : « از عائشه پرسيدند : اگر رسول خدا ( ص ) جانشين مىخواست تعيين كند چه كسى را تعيين كرده بود ؟ گفت : ابو بكر را .\r\nپرسيدند : بعد كه را ؟ گفت : عمر را . پرسيدند : بعد كه ؟ گفت : ابو عبيده را .\r\nو به همين جا حرفش را ختم كرد ! » ( 4 )\r\nعبد اللَّه بن عمر مگر آن مردمى را از ياد برده است كه بلال حبشى را بر ابو بكر ترجيح مىدادند و برتر مىدانستند تا جائى كه خود بلال به آنان گفت :\r\nچگونه مرا از او برتر مىشماريد در حالى كه من يكى از كارهاى نيك او ( 5 ) هستم ؟ ! » ( 6 )\r\nحرف بيهودهء پسر عمر كجا و سرودهء كعب بن زهير كجا :\r\nداماد پيامبر و بهترين و سرآمد همهء مردمان\r\nهيچكس را ياراى افتخار در برابر افتخاراتش نيست\r\n\r\n","description":"","footnote":"\r\n( 1 ) سنن ابن ماجه 1 / 51 + صحيح ترمذى 13 / 126 .\r\n( 2 ) . 6 / 218 .\r\n( 3 ) . 7 / 161 .\r\n( 4 ) صحيح مسلم 7 / 110 + تاريخ ابن عساكر 7 / 161 .\r\n( 5 ) اشاره به آزاديش از بردگى .\r\n( 6 ) تاريخ ابن عساكر 3 / 314 .\r\n","page_name":" 32 ","page_number":32},
  {"content":"\r\nپيش از همه همراه پيامبر « امى » نماز خواند\r\nپيش از همگان و همهء پرستندگان و آنگه كه پروردگار ناشناخته و بىپرستش بود ؟ ! عبد اللَّه بن عمر چطور ادعا مىكند اصحاب و مردم در زمان پيامبر ( ص ) ابو بكر و عمر و عثمان را بر همهء مسلمانان ترجيح داده و برتر مىدانستند ، در حالى كه مىبينيم كعب بن زهير - كه از اصحاب است - چنين مىسرايد و على ( ع ) را از همه برتر مىشمارد و از پيامبر ( ص ) گذشته هيچ كس را همتا و همپايه اش نمىداند ؟ !\r\nيا ربيعة بن حارث بن عبد المطلب مىگويد :\r\nتصورش را نمىكردم كه حكومت از خاندان بنىهاشم\r\nبه ديگرى منتقل شود و بالاتر از آن از ابو الحسن !\r\nمگر او نخستين كسى نيست كه رو به قبلهء مسلمانان نماز گزارد\r\nيا داناترين فرد خلق به آيات قرآن و سنت و قانون ؟\r\nو كسى كه بيش از همه و تا واپسين دم با پيامبر ( ص ) بود\r\nو در غسل و كفن كردن پيامبر ( ص ) به او جبرئيل مدد ميكرد ؟\r\nكسى كه هر فضيلت ادعائى ديگران در او جمع است\r\nو ديگران هيچيك از خوبىها و فضائلش را ندارند ؟\r\nچه باعث شد كه روى از او برتابيد ؟ بگوئيد تا بدانيم !\r\nبيعتتان سرآغاز فتنه‌ها و از دين برگشتگى است !\r\nو فضل بن ابى لهب چنين مىسرايد :\r\nهان ! بهترين شخص در ميان مردم پس از محمد ( ص )\r\nهمان كه در اتصاف به فضائل و پرهيز چون اوست\r\nو برگزيده اش در جنگ خيبر و فرستاده اش\r\nبراى دريدن پيمان مشركان بر فراز ابو بكر\r\nو اولين كسى كه نماز گزارد و همتاى پيامبر ( ص )\r\nو اولين كسى كه در « بدر » سركشان را به خاك در غلتاند\r\n","description":"","footnote":"","page_name":" 33 ","page_number":33},
  {"content":"\r\nآن ، علىى خوب است ، و كه برتر از او است ؟ !\r\nابو الحسن كه هم قوم پيامبر ( ص ) است و هم خويشش ؟ !\r\nعبد اللَّه بن ابو سفيان بن حارث چنين مىسرايد :\r\nپس از محمد ( ص ) زمامدار على است\r\nهمه جا يار و همراهش بوده است\r\nوصى راستين رسول خدا و همعهد وى است\r\nو نخستين كسى كه نماز گزارد و تن به آئين سپرد\r\nنجاشى يكى از قبيلهء « بنى حرب بن كعب » چنين مىسرايد :\r\nعلى و پيروانش را همسان و در رديف\r\nپسر « هند » قرار داده‌ايد ، خجالت نمىكشيد ؟ !\r\nآن كه پس از پيامبر ( ص ) از همهء مردم\r\nبرتر است و در ميان جهانيان يگانه همتاى پيامبر ( ص ) است\r\nو دامادش ، و چه كسى همانند اوست\r\nآن روز كه موى سر از غم و وحشت سپيد گردد ( در روز قيامت ) ؟ !\r\nجرير بن عبد اللَّه بجلى چنين مىسرايد :\r\nدرود خدا بر احمد\r\nبر فرستادهء پادشاه داراى نعمت\r\nو پس از وى بر آن پاك درود\r\nبر خليفهء ما بر آن قائم استوار\r\nبر على ، يعنى وصى پيامبر كه\r\nاز پيامبر در برابر سركشان همهء اقوام دفاع مىكرد\r\nو برترى و پيشاهنگى او راست و افتخارات\r\nو مىدانيم كه حق خاندان پيامبر پايمال نكردنى است !\r\nزجر بن قيس در سروده اى به دائيش - جرير - چنين مىگويد :\r\nجرير بن عبد اللَّه ! رو از هدايت مگردان\r\nو با على بيعت كن كه من خير خواه توام\r\n","description":"","footnote":"","page_name":" 34 ","page_number":34},
  {"content":"\r\nزيرا على بهترين كسى است كه پا به گيتى نهاده\r\nبه استثناى احمد . هشدار كه مرگ در كمين آدمى است !\r\nو بر زبان اشعث بن قيس كندى چنين رفته است :\r\nسفير آمد ، سفير وصى پيامبر ( ص )\r\nعلى آن هاشمى مهذب و پيراسته\r\nفرستادهء وصى ، وصى پيامبر ( ص )\r\nو بهترين فرد وجود\r\nوزير پيامبر ( ص ) و دامادش\r\nو بهترين فردى كه در جهان هست\r\nبرترى و پيشاهنگى در كارهاى نيك\r\nاز آن او است و پيروى پيامبر ( ص ) در پيرويش\r\nمىدانيد در نتيجهء آن گونه پندارها كه عبد اللَّه بن عمر داشته و نشر داده و بر اثر ترجيح دادن آن سه نفر بر على ( ع ) و اصحاب در ستراى و راسترو ، وضع سياسى جامعهء اسلامى دستخوش تحولات انحطاطى شده است و نظام حكومت و شيوهء تصدى زمامدار از حالت اسلامى بدور گشته ، انتخاب تنى چند جاى نص و تعيين الهى را گرفته و دموكراسى قلابى رفته رفته به ديكتاتورى محض انجاميده است و حاكم چه مردم راضى بوده‌اند و چه ناراضى بر ايشان گماشته مىشده ، تا آنكه حكومت به شوراى كوچك و محدودى واگذار گشته و چه شورائى ! شمشير عبد الرحمن بن عوف - كه در آن هنگام يكه تاز ميدان بوده است - بر سر اعضاى شورا و مخالفان آخته و مسلط گشته است ، و بالاخره كار به برقرارى سلطنت خشونتبار و استبدادى كشيده است و به حاكميت آزاد شدگان و اسيران فتح مكه و پسرانشان انجاميده و به هرزه‌ها و بلهوسان و شهوت پرستان و مىگساران ، و معاويهء ميگسار رباخوار توانسته پسر تبهكار و شهوترانش يزيد را وليعهد سازد و بر گردن مسلمانان بنشاند و گستاخانه بگويد : « چه كسى با ملاحظهء فضل و عقل و وضعيت خانوادگيش شايسته تر از او ( يعنى يزيد ) است ؟ ! گروهى هستند كه فكر نمىكنم تا بلاهائى بر سرشان در نياوردم كه ريشه شان را بركند دست از مخالفت و كارشكنى\r\n","description":"","footnote":"","page_name":" 35 ","page_number":35},
  {"content":"\r\nبردارند . من تهديد و اخطارم را كردم اگر تهديد اثر و فايده اى داشته باشد . » ( 1 )\r\nدوره اى پيش آمد كه شخصيتهاى برجستهء امت و مشاهير اصحاب و مردان صالح و خيرخواه و ديندار را در امور حكومت كوچكترين اختيار حق تصرفى نبود و نه تنها اجازهء دخالت در ادارهء كشور و سرنوشت مسلمانان نداشتند ، بلكه توسط قدرت حاكمه سركوب و تحت فشار اقتصادى و سياسى بودند و به چشم خويش مىديدند كه قانون الهى از ميدان حكومت و اداره رخت بربسته ، و قرآن پشت سر انداخته شده ، و عبادات از صورت اصلى خويش بگشته و سنن پيامبر ( ص ) متروك مانده است و جرأت اعتراض و امكان تعرض در خود نمىيافتند !\r\nپناه بر خدا ! چگونه به خود جرأت مىدهند كه بر خلاف نداى قرآن كريم در مورد مراتب و منزلت اصحاب سخن بگويند و حرمت پيامبر ( ص ) را نگاه ندارند ؟ ! با چه جرأتى بر خلاف فرمايش خدا و پيامبرش مقام على ( ع ) را پائينتر از ابو بكر و عمر و عثمان مىشمارند و عظمتش را در رديف عامهء مردم مىپندارند ! ؟\r\nچطور نداى قرآن كريم را كه « كتابى است آياتش باز نموده و قرآنى عربى و روان براى قومى كه بدانند » نشنيده و نبوده مىگيرند و آن همه حديث را كه حاكى برترى على ( ع ) است دروغ مىانگارند و خدا و پيامبرش را تكذيب مىنمايند ؟ !\r\nآن سخنان پيامبر ( ص ) را كه مىفرمايد : خدا على را برگزيده و برترى داده و او يكى از دو مايهء خير است و او پس از وى بهترين انسان است و دوست داشتنىترين فرد براى خدا و وى ، و نسبت به وى همان منزلت را دارد كه وى با خدا ، و نسبت به وى حكم سر را با تن دارد ، با وى همان منزلت را كه هارون با موسى جز اين كه بعد از وى پيامبرى نخواهد بود ، و گوشت و خونش با وى يكى است ، و حق با او است ، و فرمانبرداريش فرمانبردارى از وى ، و سركشى در برابرش سركشى در برابر وى ، و وى با هر كه با او در صلح و آشتى باشد در صلح و آشتى است و با هر كه با او در جنگ ، در ستيز ( 2 ) . و او دريافتهء لطف ذات الهى است ( 3 ) .\r\n\r\n","description":"","footnote":"\r\n( 1 ) - تاريخ الكامل ، ابن اثير 3 / 217\r\n( 2 ) - همهء اين احاديث در جلدهاى پيشين گذشت .\r\n( 3 ) - حلية الاولياء ، حافظ ابو نعيم اصبهانى 1 / 230 .\r\n","page_name":" 36 ","page_number":36},
  {"content":"\r\nو بسيارى احاديث نبوى ديگر كه با پندار پسر عمر منافات داشته ، در تضاد است .\r\nاين احاديث و صدها نظيرش ، تكذيب و انكارى است كه توسط پيامبر ( ص ) در مورد آن حرف پندار گونه صورت گرفته است كه « هر گاه ابو بكر و عمر و عثمان بروند مردم همسان و برابر خواهند بود ! »\r\nآيا آيات « مباهله » و « تطهير » و « ولايت » و نظائرش كه در حق على بن ابيطالب ( ع ) نازل گشته و به سيصد آيه مىرسد ( 1 ) با آن حرف ياوه كه پسر عمر زده متضاد و ناسازگار نيست ؟ !\r\nآيا كور و بينا برابرند ؟ ! يا تاريكى و روشنائى همسانند ؟ ! ( 2 )\r\nآيا كسانى كه مىدانند با كسانى كه نمىدانند برابرند ؟ ! ( 3 )\r\nآيا كسى كه مؤمن است با كسى كه زشتكار است برابر است ؟ ! برابر\r\nنيستند ! ( 4 ) آن دو جماعت ، كور و كر را با بينا و شنوا مىمانند ، آيا آن دو مشابه و يكسانند ؟ ! ( 5 )\r\nآيا كسى كه دليلى تابان از پروردگارش دارد با كسى كه كار زشتش برايش جلوه نموده همسان است ؟ ! ( 6 )\r\nآيا كسى كه به روى در افتاده راه مىپيمايد به راه تر است يا كسى كه ايستاده بر راه راست مىرود ؟ ! ( 7 ) بگو : پليد و پاك - هر چند كثرت پليدان ترا بشگفتى اندازد - برابر و همطراز نيستند . ( 8 ) مردان پا به دامن كشيده اى كه آسيب ديدنىاند با مجاهدان راه\r\n\r\n","description":"","footnote":"\r\n( 1 ) - تاريخ الخطيب 6 / 221 - سيرهء حلبى 2 / 230 .\r\n( 2 ) - سورهء رعد / 16 .\r\n( 3 ) - زمر / 8 .\r\n( 4 ) - سجده / 18 .\r\n( 5 ) - هود / 24 .\r\n( 6 ) - محمد / 14 .\r\n( 7 ) - ملك / 22 .\r\n( 8 ) - مائده / 100 .\r\n","page_name":" 37 ","page_number":37},
  {"content":"\r\nخدا برابر نيستند . ( 1 ) دوزخيان با بهشتيان همسان نيستند . ( 2 ) كور با بينا و كسانى كه ايمان آورده و كارهاى شايسته كرده‌اند برابر نيستند . ( 3 )\r\nآيا در قرآن انديشه نمىكنند يا بر دلها قفلهاى خاص آن نهاده است ! ؟ ( 4 )\r\nمىدانيد چه باعث شده كه پسر عمر چنين حرف نابخردانه اى بزند و نسبت ناروائى به اصحاب پيامبر ( ص ) بدهد و به آنان بهتان ببندد كه آن سه نفر را بر مىگزيده و بر ديگران مزيت مىنهاده‌اند و از آن كه مىگذشته ، هيچكس را بر ديگرى برترى نمىداده و مىگفته‌اند : ديگر اصحاب پيامبر ( ص ) را رها كرده ميانشان امتيازى قائل نمىشويم . و مىگفته‌اند : چون ابو بكر و عمر و عثمان بروند مردم برابر خواهند بود . و پيامبر ( ص ) سخنشان را مىشنيده و تكذيب نمىكرده است ؟ !\r\nمىدانيد پس از آن همه حديث كه در برترى على ( ع ) در « صحاح » و « مسند » ها از قول پيامبر ( ص ) هست چطور ديگران را بر او برترى مىنهاده و بر مىگزيده‌اند ؟ ! و با چه ملاك و ضابطه اى و با كدام ميزان ؟ ! و مگر چنين چيزى شدنى و درست است ؟ ! پس از آن همه حديث كه از پيامبر ( ص ) ثبت و در برابر ماست و مىگويد :\r\nعلى ( ع ) از همه بردبارتر است و خوش اخلاقتر ، و داناتر ، و قرآن و سنت شناستر ، و پيشگامتر در ايمان به اسلام ، و نخستين كسى كه با پيامبر ( ص ) نماز گزارده ، و به پيمان خدا وفادارتر ، و به كار خدا ايستاده تر ، و در راه و به خاطرش سختگيرتر ، و در تقسيم و توزيع تساويخواه تر ، و در ميان خلق دادگرتر ، و در دادگسترى ماهرتر و بيناتر ، و به درگاه ايزد بلند پايه تر ، و در قضاوت سرآمد ، و نخستين كسى كه در آستان پيامبر ( ص ) به كوثر درآيد ، و به راه دين از همه كوشاتر و رنجبرتر ، و خدا و پيامبرش را از همه دوست داشتنىتر ، و به نزدشان گرامىتر ، و به پيامبر ( ص ) در خويشى نزديكتر ، و مؤمنان را صاحب اختيارتر از خودشان و همانگونه كه پيامبر ( ص ) هست ، و با پيامبر ( ص ) همعهدتر . ( 5 ) و فرشتهء وحى بانگ بر مىدارد كه\r\n\r\n","description":"","footnote":"\r\n( 1 ) - نساء / 95 .\r\n( 2 ) - حشر / 20 .\r\n( 3 ) - غافر / 58 .\r\n( 4 ) - محمد / 24 .\r\n( 5 ) - همهء اين احاديث با مآخذ و مصادرش در مجلدات پيشين آمد .\r\n","page_name":" 38 ","page_number":38},
  {"content":"\r\nدليرى رزمآور جز على نيست و شمشيرى جز ذو الفقار . ( 1 )\r\nپس از اين جمله ، مگر موضوعى و موردى براى تعيين مقام و منزلت على ( ع ) يا تعيين مراتب اصحاب مىماند كه پسركى مثل عبد اللَّه بن عمر ، يا ديگرى بدان پردازد و تنى چند را بر حضرتش مقدم دارد و رجحان نهد ؟ ! پناه بر خدا ! و توبه به درگاهش !\r\nجاحظ مىگويد : « در گيتى كسى نيست كه چون سخن از پيشاهنگى اسلام و پيشروى در مراتب اسلامى به ميان آيد و از مددكارى و پاسدارى اسلام و از دينشناسى ، و پارسائى و زهد اقتصادى و پاكدامنى در ثروت كه مردم بر سرش كشمكش مىنمايند ، و از بخشندگى و صدقه ، در جملهء اين صفات نامدار باشد و نامش فرا ياد آيد جز على - رضى اللَّه عنه . » ( 2 )\r\nچطور شد آنها كه پسر عمر بنامشان داستان مىكند پس از ذكر سه نفر ، ديگر اصحاب پيامبر ( ص ) را رها نموده ميانشان فرق و امتيازى قائل نمىشدند ، در حالى كه در ميانشان ده نفرى وجود داشته كه آن جماعت مىگويند مژدهء بهشت يافته‌اند ؟ !\r\nاگر به راستى آن ده نفر مژدهء بهشت يافته و « عشرهء مبشره » باشند ، چطور ميان آن ده نفر با ديگر اصحاب و مردم امتيازى قائل نمىشده‌اند و آنان را با ديگران همسان و برابر مىشمرده‌اند ؟ ! چگونه از آن سه نفر گذشته ، همهء مسلمانان را برابر مىپنداشته‌اند ، در حالى كه در ميان ايشان ابوذر وجود داشته است كه رسول خدا ( ص ) او را از ديدهء هدايت و نيكوكارى و پرستش و زهد و راستى و كوشائى و اخلاق و هيئت و اندام شبيه ترين فرد امتش به عيسى دانسته است ؟ ! ( 3 )\r\nو در ميانشان عمار ياسر وجود داشته كه پيامبر ( ص ) او را پوست ميان دو ديده و بينى خويش مىدانسته و پاكيزه اى پاكيزه گرا كه سراپا ايمان است و به گرد حق مىگردد هر جا كه بگردد ؟ ! ( 4 )\r\n\r\n","description":"","footnote":"\r\n( 1 ) - رك : جلد دوم « غدير » .\r\n( 2 ) - ثمار القلوب ، ثعالبى ، 67 .\r\n( 3 ) - رك : جلد هشتم .\r\n( 4 ) - رك : جلد نهم .\r\n","page_name":" 39 ","page_number":39},
  {"content":"\r\nو عبد اللَّه بن مسعود كه پيامبر ( ص ) در ميزان الهى ، سنجش شخصيت و كردار گرانبارتر از كوه « احد » مىديده است و بزرگان اصحابش او را به لحاظ هدايت و رفتار و حركات شبيه ترين فرد به محمد ( ص ) مىدانسته‌اند . . . ( 1 )\r\nو حذيفهء يمانى كه او را به خويش نزديك و مقرب ساخته و علم گذشته و آينده را به وى آموخته است . . . ( 2 )\r\nو سلمان فارسى كه در باره اش مىفرمايد : « هر كه مىخواهد به كسى بنگرد كه دلش تابناك گردد به سلمان بنگرد » و « خداى عز و جل از يارانم چهار تن را دوست مىدارد و به من اطلاع داده كه دوستشان مىدارد و دستور داده دوستشان بدارم كه عبارتند از على ، ابوذر ، سلمان ، و مقداد » و اين حديثش به صحت پيوسته است كه « سلمان از خاندان ما است » و امير المؤمنين على ( ع ) فرمود كه « سلمان مردى از ما خاندان پيامبر ( ص ) است . دانش پيشينيان و معاصران را آموخته و دريافته است . لقمان حكيم را چه خواهيد كه او ( يعنى سلمان ) دريائى پايان ناپذير است . . . » ( 3 )\r\nو عباس عموى پيامبر ( ص ) كه حضرتش وى را چنان گرامى و بزرگ مىداشته كه پسر پدر را ، و اين ويژگى را خدا از ميان خلق به وى اختصاص داده است . و پيامبر ( ص ) به او فرموده : « ابا الفضل ! ترا خدا آن قدر ارزانى مىدارد تا خشنود گردى » و در نطقى از مردم پرسيده : « چه كسى در پيشگاه خدا از همهء مردم گرامىتر است ؟ گفته‌اند : تو اى رسول خدا ! فرموده : عباس از من است و من از اويم . » ( 4 )\r\nآورده‌اند كه عمر در خشكسالى « عام الرماده » با توسل به عباس از خدا باران خواست . براى مردم نطق كرده گفت : « مردم ! رسول خدا ( ص ) براى عباس مقامى قائل بود كه پسر براى پدرش مىبيند ، او را بزرگ مىداشت و\r\n\r\n","description":"","footnote":"\r\n( 1 ) - رك : همان جلد .\r\n( 2 ) - رك : جلد پنجم .\r\n( 3 ) - تاريخ ابن عساكر 6 / 198 - 203 .\r\n( 4 ) مستدرك ، حاكم 3 / 325 .\r\n","page_name":" 40 ","page_number":40},
  {"content":"\r\nشكوهمند مىانگاشت و نيكوئى مىنمودش . بنابر اين اى مردم ! در مورد عمويش عباس از او پيروى كنيد و او را در مصيبتى كه بر سرتان آمده به درگاه خداى عز و جل وسيله و واسطه گردانيد . . . » ( 1 )\r\nو معاذ بن جبل ، كه آن جماعت اين حديث پيامبر ( ص ) را در باره اش « صحيح » شمرده‌اند كه « او پس از انبياء و پيامبران از همهء پيشينيان و متأخران داناتر است ، و خدا در برابر فرشتگان به وجود وى مباهات مىنمايد . . . » ( 2 )\r\nو « ابى بن كعب » كه حاكم نيشابورى روايت ابو مسهر در بارهء او را « صحيح » شمرده است كه مىگويد : « رسول خدا ( ص ) او را سرور انصار ناميد ، و هنوز درنگذشته بود كه او را سرور مسلمانان خواندند . . . » ( 3 )\r\nو « اسامة بن زيد » دوست رسول خدا كه در دو « صحيح » بخارى و مسلم هست كه خود عبد اللَّه بن عمر مىگويد : چون بعضى انتصاب وى را به فرماندهى سپاه مورد انتقاد قرار دادند سپاهى كه ابو بكر و عمر در آن بودند پيامبر ( ص ) در رد انتقادش فرمود : « قبلا هم شما انتصاب پدرش را به فرماندهى سپاه مورد انتقاد قرار داديد در حالى كه به خدا در خور فرماندهى بود و برايم از دوست داشتنىترين افراد ، و اين پس از پدرش برايم از دوست داشتنىترين افراد است » ( 4 ) ، همچنين فرموده است : « اسامة به استثناى فاطمه و نه ديگرى از دوست داشتنىترين افراد براى من است . . . » ( 5 )\r\nو جمعى ديگر از رجال صاحب فضيلت و مقام كه در نسل اول امت محمد ( ص ) وجود داشتند .\r\nآيا پسر عمر اين مردان بزرگ را مىشناخته و به منزلت و مقدار عظمتشان پى برده بوده و مىدانسته كه پيامبر گرامى ( ص ) چه تمجيدها از آنان كرده است ،\r\n\r\n","description":"","footnote":"\r\n( 1 ) - مستدرك ، حاكم 3 / 324 ، 325 ، 329 ، 334 .\r\n( 2 ) - مستدرك ، حاكم 3 / 271 .\r\n( 3 ) - مستدرك ، حاكم 3 / 302 .\r\n( 4 ) - صحيح بخارى 5 / 279 + صحيح مسلم 7 / 131 + صحيح ترمذى 13 / 218 + مسند احمد 2 / 20 .\r\n( 5 ) - مسند احمد حنبل 2 / 96 ، 106 ، 110 .\r\n","page_name":" 41 ","page_number":41},
  {"content":"\r\nو با علم به اين ، ايشان را با ديگران و مثلا با پسران « هند » ى جگر خوار و « نابغه » و « زرقاء » همطراز و برابر و بىتفاوت و غير ممتاز انگاشته است ؟ ! اگر نمىدانسته يك بدبختى بوده است و اگر مىدانسته بدبختىيى سهمگينتر !\r\nچگونه چنين حرفى زده در حالى كه آن جماعت اين سخن را به پيامبر اكرم ( ص ) نسبت داده‌اند : « به هر پيامبرى هفت رفيق و معاون ارزانى شده است و به من چهارده تن : هفت تن از قريش كه عبارتند از على و حسن و حسين و حمزه و جعفر و ابو بكر و عمر . و هفت تن از مهاجران كه عبارتند از عبد اللَّه بن مسعود ، سلمان ، ابوذر ، حذيفه ، عمار ، مقداد ، و بلال ؟ ! » ( 1 )\r\nآرى ، پسر عمر راضى نمىشود امير المؤمنين على ( ع ) حتى پس از عثمان - زادهء خانوادهء اموى و كسى كه به واسطهء اصحاب عادل و راسترو بىدفاع مانده و كشته شده است - از ديگر اصحاب برتر باشد و از اين هم كه او را بر معاويه - پسر « هند » ى جگر خوار و سركش و اسرافكار و ديكتاتور معروف - ترجيح دهد و برتر بداند خوشش نمىآيد و حاضر به اين تفضيل نمىشود ، آيات خدا را كه در تمجيد و تكريم على بن ابيطالب ( ع ) به گوشش مىخورد نشنيده گرفته بر خودخواهى و حقناپذيرى اصرار مىورزد و به هيچوجه رضايت نمىدهد كه مولاى متقيان را حداقل از پسر « نابغه » ى بىتبار بىتبار زاده برتر بداند يا از مغيرة بن شعبه - زناكارترين فرد « ثقيف » - يا از امويان - كه زادهء شجره اى هستند كه در قرآن لعنت شده - و آن عناصر اموى كه پيامبر راستگو « قورباغه » خوانده شان و طرد و لعنشان كرده و آن بدكاران هرزه و آن هوسبازان تبهكار ، يا از يك مشت اوباشى كه در دورهء جاهليت زندگى يا دورهء اسلام آوردنشان به گناهكارى و شرابخوارى و پستى و پليدى آلوده‌اند ، امثال :\r\nابو بكر بن شعوب ( 2 ) ، ابو طلحه زيد بن سهل انصارى ( 3 ) ، ابو عبيده بن\r\n\r\n","description":"","footnote":"\r\n( 1 ) - تاريخ ابن عساكر 5 / 21 + در كنز العمال به نقل از احمد حنبل و ابن عساكر از طريق على عليه السلام .\r\n( 2 ) - رك : « غدير » 7 .\r\n( 3 ) - مسند احمد حنبل 3 / 181 ، 227 + سنن بيهقى 8 / 286 - « غدير » 7 .\r\n","page_name":" 42 ","page_number":42},
  {"content":"\r\nجراح ( 1 ) ، ابو محجن ثقفى ( 2 ) ، ابى بن كعب ( 3 ) ، انس بن مالك ( 4 ) ، حسان بن ثابت ( 5 ) ، خالد بن عجير ( 6 ) ، سعد بن ابى وقاص ( 7 ) ، سليط بن نعمان ( 8 ) ، سهيل بن بيضاء ( 9 ) ، ضرار بن ازور ( 10 ) ، ضرار بن خطاب ( 11 ) ، عبد الرحمن بن عمر ( 12 ) ، عبد الرحمن بن عوف ( 13 ) ، عبد اللَّه بن ابى سرح ( برادر شيرى عثمان ) ( 14 ) ، عتبان بن مالك ( 15 ) ، عمرو بن عاص ( 16 ) ،\r\n\r\n","description":"","footnote":"\r\n( 1 ) - مسند احمد 3 / 181 + سنن بيهقى 8 / 286 + شرح نووى بر صحيح مسلم 8 / 23 + حاشيهء ارشاد السارى + مجمع الزوائد 5 / 52\r\n( 2 ) - تفسير قرطبى 3 / 57 + اصابه 4 / 175 .\r\n( 3 ) - مسند احمد 3 / 181 + سنن بيهقى 8 / 286 .\r\n( 4 ) - چندين « صحيح » و « مسند » - رك : « غدير » 7 .\r\n( 5 ) - تفسير قرطبى 3 / 56 .\r\n( 6 ) - اصابه 1 / 459 .\r\n( 7 ) - سنن بيهقى 8 / 285 + تفسير ابن كثير 2 / 95 + تفسير ابو حيان 4 / 12 + ارشاد السارى 7 / 104 + تفسير خازن 1 / 252 + تفسير آلوسى 2 / 11 + تفسير شوكانى 2 / 71 .\r\n( 8 ) - امتاع ، مقريزى ، 112\r\n( 9 ) - مسند احمد 3 / 227 + سنن بيهقى 8 / 290 + غدير ، 7 .\r\n( 10 ) - تاريخ ابن عساكر 7 / 31 ، 133 .\r\n( 11 ) - تاريخ ابن عساكر 7 / 133 .\r\n( 12 ) - معارف ، ابن قتيبه 80 + غدير ، 6 .\r\n( 13 ) - احكام القرآن ، جصاص 2 / 245 + مستدرك ، حاكم 4 / 142 + بسيارى از كتب تفسير + در روايت تحريفى صورت گرفته كه حاكم نيشابورى در مستدرك 2 / 307 به آن اشاره نموده است + رك : غدير ، 6 .\r\n( 14 ) - كتاب صفين 180 .\r\n( 15 ) - تفسير خازن 1 / 152 .\r\n( 16 ) - غدير ، 2 .\r\n","page_name":" 43 ","page_number":43},
  {"content":"\r\nقيس بن عاصم منقرى ( 1 ) ، كنانة بن ابى حقيق ( 2 ) ، معاذ بن جبل ( 3 ) ، نعيم بن مسعود اشجعى ( 4 ) ، نعيمان بن عمرو بن رفاعهء انصارى ( 5 ) ، وليد بن عقبه ( برادر عثمان از طرف مادر ) ( 6 ) .\r\n\r\n","description":"","footnote":"\r\n( 1 ) - تفسير قرطبى 3 / 56 .\r\n( 2 ) - امتاع ، مقريزى 112 .\r\n( 3 ) - شرح صحيح مسلم ، نووى 8 / 232 + حاشيهء ارشاد السارى + غدير ، 7 .\r\n( 4 ) - امتاع ، مقريزى 112 .\r\n( 5 ) - استيعاب 1 / 308 + اسد الغابه 5 / 36 + تاريخ ابن كثير 8 / 70 .\r\n( 6 ) - غدير ، 8 .\r\n","page_name":" 44 ","page_number":44},
  {"content":"\r\n\r\nبيعت كردن پسر عمر و خودداريش از بيعت\r\nاين ، مقدار فهم پسر عمر است و ميزان دركش از حقائق امور . همين نابخردى بود كه او را از بيعت كردن با مولاى متقيان امير المؤمنين على ( ع ) بازداشت و به بيعت با عثمان كشانيد ! نه تنها با عثمان بيعت كرد ، بلكه تا روز كشته شدنش و آنگاه كه همهء خلق و اصحاب - به استثناى عدهء انگشت شمارى - بر او شوريده و خواستار بر كناريش بودند به بيعت خويش با او وفادار ماند . بدتر از اين ، عثمان را فريفت و به اشتباه و خيانت كشانيد تا او را به كشتن داد .\r\nبلاذرى از قول « نافع » - آزاده شدهء عمر - مىنويسد : « عبد اللَّه بن عمر به من گفت : عثمان وقتى در محاصره بود از من پرسيد : نظرت در بارهء پيشنهاد و توصيهء مغيرة بن اخنس چيست ؟ گفتم : چه پيشنهادى برايت كرده است ؟ گفت :\r\nمىگويد اين جماعت خواستار خلع تو هستند و اگر كناره گيرى نكنى ترا مىكشند ، بنابر اين حكومتشان را به خودشان واگذار . از عثمان پرسيدم : فكر مىكنى اگر كناره گيرى نكنى بالاتر از كشتن كارى با تو خواهند كرد ؟ گفت : نه . گفتم :\r\nمصلحت نمىبينم كه چنين رويه اى را باب كنى تا هر گاه مردمى از زمامدار و فرماندهشان ناراضى گشتند او را خلع و بر كنار سازند . خلعتى را كه خدا بر تو پوشانده از تن بدر نكن ! » ( 1 )\r\nبه دنبال آن روايت ، اين روايت تاريخى آمده است كه « عثمان چون از فراز خانه اش رو به مردم گردانيد شنيد يكى ( از محاصره كنندگان ) مىگويد : او را نكشيم ، بلكه بر كنار سازيم گفت : بر كنارىام امكان ندارد . كشتنم ممكن است ! »\r\n\r\n","description":"","footnote":"\r\n( 1 ) - انساب الاشراف 5 / 76 .\r\n","page_name":" 45 ","page_number":45},
  {"content":"\r\nنظرى كه پسر عمر به عثمان داده از نظريات نابخردانه و سست و تباه او است ، زيرا نفهميده كه « باب شدن » در صورتى هم كه عثمان كناره گيرى نكند در مورد كشتن او رخ خواهد داد ، و اگر عثمان از ترس باب شدن خلع زمامدار از كناره گيرى خوددارى نمايد و كار به كشتنش بيانجامد چيزى بدتر از خلع زمامدار باب خواهد شد و آن كشتن زمامدار است ! و كشتن بدتر از خلع است ! و اگر مسأله عبارت باشد از پرهيز از آنچه مايهء كسر اعتبار و شوكت قدرت حاكمه است ، در هر دو صورت « خلع » و « قتل » اين كسر شوكت وجود دارد و در دومى بيشتر و شديدتر ! هر گاه عثمان كناره گيرى كرده و زنده مىماند بسيارى اختلافات و آشوبها و فتنه انگيزىها - كه بنوبهء خود علت كسر شوكت قدرت حاكمه گشت - رخ نمىداد و به مصلحت نزديكتر بود ، و ديگر اين صحنه‌ها توسط قاتلان و تحريك كنندگان و كسانى كه او را بيدفاع گذاشتند به وجود نمىآمد ، اين صحنه كه كسى كه تا ديروز داد ميزد : « نعثل را بكشيد ! خدا نعثل را بكشد ! » به خونخواهى همان « نعثل » برخيزد ، و آن دو تحريك كننده اى كه هر كس را مىيافتند عليه او مىشوراندند ، دو طرف كجاوه را گرفته شعار انتقام خون عثمان را برآورند و با دروغ و نيرنگ ، و با ترتيب شهادت مزورانه حقيقت پارس كردن سگهاى « حوأب » را از آن بانوى كجاوه سوار جنگاور بپوشانند ، و آن ديگرى كه در شام نشسته و پا از دفاع عثمان به دامن پيچيده بود به محض كشته شدنش سپاهها تدارك و تجهيز نمايد و به « صفين » بتازد ، و آن كه چون خبر محاصرهء عثمان را دريافت مىگفت : « مرا عمرو عاص مىگويند ! هنوز كارى نشده زه را زده است ! » و چون خبر كشته شدنش را دريافت گفت : « مرا عمروعاص ميگويند ! من در وادى السباع بودم و او را كشتم ! ( 1 ) » اين را گفت و خود را شتابان به معاويه رساند و در خونخواهى عثمان همصدا و همداستان شد ، و بر اثر جنگ « صفين » حوادث ناگوار ديگر به وقوع پيوست و خوارج در « نهروان » كشته شدند و در اثناى آن نبردها و كشمكشهاى داخلى تودهء بيشمارى از اصحاب پيامبر ( ص ) و تابعين و شخصيتهاى بزرگ بلاد و رؤساى قبائل و مردان صالح امت به قتل رسيدند . مگر اين مفاسد و مصائب\r\n\r\n","description":"","footnote":"\r\n( 1 ) - رك : جلد دوم و نهم غدير .\r\n","page_name":" 46 ","page_number":46},
  {"content":"\r\nثمرهء اظهار نظر نابخردانه اى نبود كه پسر عمر كرد و به خيال خام خويش « خليفه » را راهنمائى و ارشاد كرد و برايش مصلحت انديشى ؟ ! اگر عثمان توصيهء خير خواهانهء مغيرة بن اخنس را پذيرفته و با انقلابيون از در مسالمت و آشتى در آمده و كناره گيرى كرده بود در خانهء خويش بسر ميبرد و هيچ آشوبگر و فتنه انگيزى جرأت خرابكارى و ياراى فتنه نمىيافت و خانواده‌هاى اسلامى داغدار نمىگشت و كشور آباد مىماند و آشوب و زد و خورد در شهرستانها نمىپراكند .\r\nابن حجر در « فتح البارى » مىنويسد : « آشوب در شهرستانها پراكند و گسترد . جنگهاى جمل و صفين به علت قتل عثمان به وجود آمد و جنگ نهروان نتيجهء حكميت مربوط به » صفين « بود . و هر جنگى كه در آن دوره به وقوع پيوست يا زائيدهء قتل عثمان بود يا زائيدهء يكى از نتائج آن » ( 1 ) و مىنويسد : « مقصود پيامبر ( ص ) از اين كه در بارهء عثمان مىفرمايد : بلائى به او مىرسد . حادثهء قتل او است كه كشمكشهائى كه در جمل و سپس در صفين و بعد از آن ميان اصحاب در گرفت ناشى از آن بود . » ( 2 )\r\nما هيچ گونه دليلى براى بيعت كردن پسر عمر با عثمان و خوددارى كردنش از بيعت با على ( ع ) نمىبينيم ، و دليلى هم وجود ندارد . تنها بهانه اى را كه برايش متصور بوده « ابن حجر » ساخته و پرداخته است آنجا كه مىگويد : « پسر عمر از خلافت على ياد نمىكرد ، زيرا با او بيعت نكرده بود چون همانطور كه از روايات صحيح بر مىآيد بر سر بيعت با على و خلافتش ، اختلاف پديد آمد و پسر عمر عقيده داشت كه نبايد با كسى كه مردم متفقا با وى موافق نيستند بيعت كرد ، و به همين دليل با ابن زبير و با عبد الملك - به هنگامى كه با يكديگر اختلاف و كشمكش داشتند - بيعت نكرد و با يزيد بن معاويه بيعت كرد و بعد با عبد الملك بن مروان پس از كشته شدن ابن زبير بيعت كرد ( 3 ) » و مىگويد : « عبد اللَّه بن عمر در آن مدت از بيعت با ابن زبير يا عبد الملك خوددارى ورزيد چنان كه قبلا از بيعت با\r\n\r\n","description":"","footnote":"\r\n( 1 ) . 13 / 10 .\r\n( 2 ) . 13 / 42 .\r\n( 3 ) فتح البارى 5 / 19 .\r\n","page_name":" 47 ","page_number":47},
  {"content":"\r\nعلى يا معاويه خوددارى ورزيده بود و سپس با معاويه در آن وقت كه با حسن بن على صلح كرد و مردم متفقا با او موافق گشتند بيعت نمود ، و پس از مرگ معاويه با يزيد چون مردم متفقا با او موافق بودند بيعت كرد ، و بعدا از بيعت كردن با يكى از طرفينى كه در حال اختلاف و كشمكش بودند خوددارى نمود تا آنگاه كه ابن زبير به قتل رسيد و كشور سراسر زير فرمان عبد الملك درآمد در اين هنگام با عبد الملك بيعت كرد » . ( 1 )\r\nاين استدلالى سست و بىبنياد است و بهانه تراشىيى احمقانه و دامى كه « ابن حجر » ساخته تا قومى نادان و بىخبر را بفريبد و به مذهب خويش پايبند گرداند . شايد اين را از آن روايت تاريخى گرفته و ساخته باشد كه مىگويد :\r\n« چون عبد اللَّه بن عمر از بيعت كردن با على ( ع ) امتناع نمود حضرتش دستور احضارش را صادر فرمود و او را بياوردند و فرمود : بيعت كن . گفت : تا همهء مردم بيعت ننمايند بيعت نمىكنم . فرمود : ضامنى بده كه از شهر بيرون نروى . گفت :\r\nضامن هم نمىدهم . مالك اشتر به امير المؤمنين گفت : اين از تازيانه و شمشيرت آسوده خاطر است . بگذار گردنش را بزنم . فرمود : نمىخواهم با زور و عدم رغبت از او بيعت بستانم . رهايش كنيد . وقتى برفت امير المؤمنين على ( ع ) فرمود :\r\nدر كودكى بد اخلاق بود و در بزرگى بداخلاقتر شده است .\r\nآورده‌اند كه ديگر روز به خدمت على ( ع ) آمده گفت : من خير خواه توام .\r\nبا بيعت تو همهء مردم موافق نيستند . اگر پاس دينت را بدارى و كار تعيين حكومت را به شوراى مسلمانان واگذارى بهتر است . على ( ع ) فرمود : واى بر تو ! مگر آنچه صورت گرفته به تقاضاى من بوده است ؟ ! مگر اطلاع پيدا نكرده اى كه با من چه كردند ؟ ! پاشو گمشو ! احمق ! ترا چه مىرسد به اين سخنان ! بيرون رفت . ديگر روز كسى براى على ( ع ) خبر آورد كه پسر عمر به مكه رفته مردم را عليه تو مىشوراند حضرتش دستور داد گروهى به تعقيب او بروند . دخترش - ام كلثوم - به خدمتش آمده و در بارهء پسر عمر التماس كرد و گفت : امير المؤمنين ! او به مكه رفته فقط به اين خاطر كه در آنجا اقامت كند و او در پى قدرت حاكميت نيست و نه مرد اين كار\r\n\r\n","description":"","footnote":"\r\n( 1 ) - فتح البارى 13 / 165 .\r\n","page_name":" 48 ","page_number":48},
  {"content":"\r\nاست . و بنا كرد به شفاعت در كار پسر عمر ، زيرا پسر همسرش بود . امير المؤمنين ( ع ) تقاضاى دخترش ام كلثوم را پذيرفت و از تعقيب پسر عمر دست برداشت و دستور داد :\r\nاو را به حال خود وا گذاريد » . ( 1 )\r\nبيائيد مسلمانان از پسر عمر بپرسيم : مگر تو با ابو بكر به هنگامى كه مردم متفقا با او موافقت ننموده بودند بيعت نكردى و در حالى كه بيعت ابو بكر - چنان كه در جلد هفتم به شرح آورديم - با دو نفر يا پنج نفر بيشتر صورت نگرفته بود و اختلاف به شدت برقرار بود و بيعت همان چند نفر با ابو بكر بود كه صفوف امت را پراكند و تا به امروز در پراكندگى و تشتت نگهداشته است و خودت از نزديك شاهد آن اختلاف و نتايج شومش بودى و مىديدى كه موافقت بعدى دسته‌هاى مردم در بعضى موارد با تهديد صورت گرفت و در برخى با تطميع ، و توطئه اى بود كه تنى چند جاه طلب شبانه ترتيب دادند و با عمليات رسوا و نكبتبارى عملى شد كه در جلد هفتم به آن اشاره رفت و در حالى صورت گرفت كه دل جمعى از مردان پاكدامن و ديندار از آن حاكم و حكومت مالامال نفرت بود و خود حاكم مىدانست استحقاق على ( ع ) و نقشش در خلافت بسان نقشى است كه محور آسيا در آن دارد و منزلتش چندان و الا كه الهام خير آميز اداره و حكومت از بلند شخصيتش در مىرسد و هيچكس را ياراى وصول به اوجش نيست ؟ !\r\nبا پدرش - عمر بن خطاب - هم در حالى بيعت كرد كه ابو بكر او را به حكومت تعيين نموده بود و اثرى از اجماع امت يا اتفاق مسلمانان در آن نبود . تعيينى شگفت ! هنوز زنده است با بستن پيمان حكومت براى ديگرى پس از وفاتش از آن كناره مىجويد و حكومت را به چنگالى خشن مىسپارد و به كسى كه سخن به تندى مىگويد و ناراهوار است و در كار حكومت بسيار مىلغزد و پياپى عذر مىخواهد و از اشتباهاتش پوزش مىطلبد ( 2 ) . در حالى كه مردم از انتصاب وى به حكومت سخت ناراضىاند و معترض و ناراحت ، و به ابو بكر پرخاش مىنمايند كه « جواب پروردگارت را چه خواهى داد كه خشن سنگدلى را به حكومت بر\r\n\r\n","description":"","footnote":"\r\n( 1 ) - جواهر الاخبار ، صعدى ، چاپشده در حاشيهء كتاب « بحر الزخار » 5 / 71 .\r\n( 2 ) - اقتباسى است از فرمايشات مولاى متقيان در نطق « شقشقيه » - رك : غدير ، 7 .\r\n","page_name":" 49 ","page_number":49},
  {"content":"\r\nما گماشته اى ؟ ! « سپس همان عواملى كه مردم را قبلا به اظهار موافقت با حكومت ابو بكر واداشت به ابراز بيعت با عمر وا مىدارد .\r\nاما شوراى شش نفره ، و تعيين عثمان ! حكومتش كجا با اتفاق و اجماع مردم برقرار گشت ؟ راجع به آن اتفاق و اجماع و موافقت همگانى از شمشير عبد الرحمن بن عوف بايد پرسيد كه در آن روز و در جلسهء شورا جز آن شمشيرى يافت نمىشد ، و حرفى را كه به على ( ع ) زد بايد به ياد آورد كه « بيعت كن و گرنه گردنت را مىزنم ! » يا حرف ديگرى را كه بنا بنوشتهء بخارى و طبرانى و ديگر مورخان و حديث نويسان ( 1 ) به او گفت : « كارى نكن كه كشتنت را ايجاب كند » يا بنا بنوشتهء ابن قتيبه : « كارى نكن كه كشتنت را ايجاب كند . شمشير است و بس ! » و حرف اعضاى شورا به على ( ع ) را هنگامى كه خشمناك از جلسه بيرون رفت ، و دنبالش كردند كه « بيعت كن و گرنه عليه تو جهاد خواهيم كرد ! » ( 2 ) يا فرمايش امير المؤمنين على ( ع ) را كه « كى در بارهء من با اولى آنها ( يعنى ابو بكر ) شك و ابهامى رخ داده تا حالا مرا همرديف امثال اينها سازند .\r\nلكن من با آنها ( يعنى اعضاى شوراى شش نفره ) هماهنگى نمودم . يكى از آنها گوش تصميم به كينه اش سپرد ( بخاطر اين كه خويشان كافرش را سابقا كشته بودم ) و ديگرى به دامادش ( يا خويشش ) گرائيد و ديگر خطاها . . . » ( 3 )\r\nاما پسر عمر - طبق پندار ابن حجر - اينها همه را دليل و نشانهء وجود اختلاف در مورد حكومت ابو بكر و عمر و عثمان نمىداند ، و بالاتر از اين مىپندارد حكومت معاويه پس از شهادت امير المؤمنين على ( ع ) حكومتى كه توسط سر نيزه و تطميع و رشوه و معاملات سياسى برقرار گشته و توده‌هاى مردم و رجال پاكدامن و ديندار كينه اش را تا آخرين لحظهء زندگى در دل مىپروريده اند\r\n\r\n","description":"","footnote":"\r\n( 1 ) - صحيح بخارى ، فصل « چگونه با امام بيعت مىشود » 10 / 208 + تاريخ طبرى 5 / 37 ، 40 + الامامة و السياسة 1 / 25 + تاريخ الكامل ، ابن اثير 3 / 30 - صواعق المحرقه 36 + فتح البارى 13 / 168 + تاريخ الخلفاء سيوطى 102 .\r\n( 2 ) - انساب الاشراف 5 / 22 .\r\n( 3 ) - رك : جلد هفتم .\r\n","page_name":" 50 ","page_number":50},
  {"content":"\r\nمورد اتفاق عمومى و موافقت اجماعى قرار داشته است ! او اعتنائى به واقعيات ندارد و نمىبيند مثلا سعد بن ابن وقاص - از ده نفرى كه ادعا مىشود مژدهء بهشت يافته‌اند و از اعضاى شوراى شش نفره - از بيعت با معاويه خوددارى ورزيده و مخالف حكومتش بوده است . روزى كه نزد معاويه رفته به او مىگويد : سلام بر تو اى شاه ! مىپرسد : غير از اين نمىشد بگوئى ؟ ! شما مؤمنين هستيد و من اميرتان ! سعد بن ابى وقاص مىگويد : آرى در صورتى كه ما ترا امير و زمامدار خويش ساخته بوديم . يا بروايتى ديگر : ما مؤمنين هستيم اما ترا به اميرى و زمامدارى نگماشته‌ايم . معاويه مىگويد : مبادا كسى بگويد سعد از قبيلهء قريش نيست كه اگر بگويد او را چنين و چنان خواهم كرد ، چون سعد از شاخهء ميانهء قريش است و ثابت النسب ( 1 )\r\nنمىبيند ابن عباس مخالف حكومت معاويه بوده و به او پرخاش و مشروعيت حكومتش را نفى كرده است .\r\nعبيد اللَّه بن عبد اللَّه مدينى مىگويد : « معاويه به حج رفته از مدينه عبور كرد . جلسه اى ترتيب داد كه سعد بن ابى وقاص و عبد اللَّه بن عمر و عبد اللَّه بن عباس در آن شركت داشتند . رو به عبد اللَّه بن عباس گردانيد كه تو حق ما را از باطل ديگران باز نمىشناسى و به همين سبب عليه ما بوده و با ما نبوده اى ، در حالى كه من پسر عموى عثمانم كه به ناحق كشته شده و از ديگران بتصدى حكومت ذيحقترم . ابن عباس در جوابش گفت : خدايا ! اگر چنين چيزى مىبود اين - اشاره به عبد اللَّه بن عمر - ذيحقتر از تو بتصدى حكومت بود چون پدرش پيش از پسر عمويت كشته شده است . معاويه گفت : اين دو مثل هم نيستند ، زيرا پدر اين را مشركان كشتند و پسر عموى مرا مسلمانان . ابن عباس گفت : به خدا قسم اين كه مسلمانان او را كشته‌اند ترا از حق تصدى بيشتر دور مىسازد و استدلالت را قاطعتر مىكوبد و رد مىنمايد . در نتيجهء آن سخن ، معاويه دست از او برداشت . » ( 2 )\r\n\r\n","description":"","footnote":"\r\n( 1 ) - تاريخ ابن عساكر 5 / 251 و 6 / 106 .\r\n( 2 ) - تاريخ ابن عساكر 6 / 107 .\r\n","page_name":" 51 ","page_number":51},
  {"content":"\r\nيا توجه ندارد كه عائشه ادعاى خليفه بودن معاويه را رد كرده است ، و چون خبر به او مىرسد مىگويد : تعجب مىكنم از عائشه كه مىپندارد من مقامى را احراز كرده‌ام كه شايستگى و صلاحيتش را ندارم و آنچه را به دست آورده‌ام حق من نيست . او را چه به اين كار . خدا از سر تقصيرش بگذرد . بر سر اين حكومت ، پدر اين كه اينجا نشسته با من كشمكش داشت و خدا آن را از او بازداشته به من داد .\r\nحسن بن على به او گفت : مگر آن تعجب دارد اى معاويه ! گفت : آرى به خدا .\r\nفرمود : چيزى را برايت يادآور شوم كه عجيبتر از آن است ؟ پرسيد : چيست ؟ فرمود :\r\nاين كه تو در صدر مجلس نشسته اى و من پائين توام ! ( 1 )\r\nبدينسان ملاحظه مىشود اصحاب بزرگى كه نام برديم ، در مدينه با او مخالفت داشتند . و به او اعتراض و پرخاش مىنمودند . و از او حرفهاى زننده شنيده و اهانت و سختى ديدند و شاهد بدعتهايش بودند و خلافكارىها و جناياتى كه تا روزگاران ننگش بر او خواهد بود و مىديدند كه چه ستمها بر امت اسلام و بر رجال پاكدامن و عاليقدر روا مىدارد از اهانت و كتك و دشنام گرفته تا حبس و شكنجه و قتل ، ستمهائى كه هرگز بخشوده نخواهد گشت - و منزه است خدا از اين كه جنايات معاويه را در حق امت اسلام و خدمتگزارانش ببخشايد - بگذار عمر بن عبد العزيز در خواب ببيند كه گناهان معاويه بخشيده شده است ! ( 2 ) اصحاب صالح پيامبر ( ص ) بسبب بدعتها و جنايات معاويه و نيز بخاطر راهنمائىهاى حكيمانهء پيامبر ( ص ) با او مخالفت و مبارزه داشتند . چه ، مىدانستند كه حضرتش او را لعنت فرستاده و محكوم گردانيده است و به اصحابش دستور داده عليه او بجنگند و دار و دسته اش را بيدادگر و تجاوز كار مسلح داخلى خوانده و فرمود : « هر گاه معاويه را بر سر منبرم ديديد بكشيدش » ( 3 )\r\n\r\n","description":"","footnote":"\r\n( 1 ) - شرح ابن ابى الحديد 4 / 5 .\r\n( 2 ) - در جلد نهم به شرح آمد و شايد دوباره بيايد .\r\n( 3 ) - كنوز الدقائق ، مناوى 10 - روايتش را ابن عدى از ابو سعيد ، و عقيلى از طريق حسن ، و سفيان بن محمد از طريق جابر و ديگران نقل كرده‌اند ، و انشاء اللَّه در بارهء سند آن حق سخن ادا خواهيم كرد .\r\n","page_name":" 52 ","page_number":52},
  {"content":"\r\nمعلوم نيست پسر عمر در بارهء اين احاديث چه مىگفته و چه نظرى داشته است و در بارهء اين حديث قاطع كه مىفرمايد : « در آينده خلفائى خواهند بود و زياد مىشوند . مىپرسند : چه دستور مىدهى ؟ مىفرمايد : به بيعت با اولين آنها وفا كنيد به ترتيب تقدم . » ( 1 )\r\nو در بارهء فرمودهء پيامبر ( ص ) كه « هر گاه براى دو خليفه بيعت گرفته شد نفر دومى را بكشيد » ( 2 )\r\nدر بارهء اين فرمايشش كه : در آينده خطاها رخ خواهد داد . بنابر اين ، اگر كسى - در حالى كه امت متحد و يكپارچه است - خواست حكومت او را متلاشى و تجزيه كند ، هر كه مىخواهد باشد او را با شمشير بزنيد « يا به عبارتى ديگر » . . . او را بكشيد . » ( 3 )\r\nيا اين فرمايش او : « اگر كسى - در حالى كه همه متحدا با يكتن موافقيد ( يا زير فرمان او هستيد ) - آمده خواست قدرتتان را تجزيه كند يا اتحادتان را بر هم بزند : او را بكشيد . » ( 4 )\r\nو اين فرمايش كه از طريق عبد اللَّه پسر عمروعاص روايت شده است : « هر كه با امامى بيعت كرد و دست خويش و ثمرهء دل خويش را به او عطا كرد بايستى تا حد امكان به وى بپردازد ، و هر گاه ديگرى آمده با آن امام به كشمكش ( بر سر حكومت ) برخاست بايد گردن آن ديگرى را بزنيد . »\r\nعبد الرحمن بن عبد رب مىگويد : چون اين حديث را از زبان عبد اللَّه بن عمرو عاص بشنيدم نزديك او رفته گفتم : ترا به خدا خودت اين را از پيامبر خدا ( ص )\r\n\r\n","description":"","footnote":"\r\n( 1 ) - صحيح مسلم 6 / 17 + سنن ابن ماجه 2 / 204 + سنن بيهقى 8 / 144 از قول ابو بكر و عمر + تيسير الوصول 2 / 35 از قول ابو بكر و عمر + مسند احمد 2 / 297 + المحلى 9 / 360 .\r\n( 2 ) - صحيح مسلم 6 / 23 + مستدرك حاكم 2 / 156 + سنن بيهقى 8 / 144 + الفصل ، ابن حزم 4 / 88 + المحلى 9 / 360 + تيسير الوصول 2 / 35 .\r\n( 3 ) - صحيح مسلم 6 / 22 - مستدرك ، حاكم 2 / 156 - سنن بيهقى 8 / 168 ، 169\r\n( 4 ) - صحيح مسلم 6 / 23 - سنن بيهقى 8 / 169 - تيسير الوصول 2 / 35 - المحلى 9 / 360\r\n","page_name":" 53 ","page_number":53},
  {"content":"\r\nشنيدى ؟ ! دست به دو گوشش برده آنها را برگردانيده گفت : به دو گوشم شنيدم و با دلم دريافتم . به او گفتم : اين پسر عمويت - معاويه - به ما حكم مىكند اموالمان را بين خودمان بناحق بخوريم و مصرف كنيم و خودمان را بكشيم ، در حالى كه خداى عز و جل حكم مىكند : اى كسانى كه ايمان آورديد ! اموالتان را بين خودتان بناحق نخوريد و مصرف نكنيد مگر به صورت تجارتى با رضايت طرفين شما باشد و خودتان را نكشيد ، زيرا خدا نسبت به شما مهربان است ، عبد اللَّه بن - عمروعاص ساعتى خاموش ماند . آنگاه گفت : از او در مواردى كه مطيع خدا است اطاعت كن و در مواردى كه از حكم خدا سرپيچى مىنمايد سرپيچى كن . » ( 1 )\r\nنووى در شرح « صحيح » مسلم مىنويسد : « معنى فرمايش پيامبر ( ص ) - هر گاه ديگرى آمده با آن امام به كشمكش برخاست بايد گردن آن ديگرى را بزنيد - اين است كه آن ديگرى يعنى نفر دوم را طرد كنيد ، زيرا عليه امام قيام كرده است ، و اگر طردش جز با جنگ و زد و خورد مسلحانه امكان نيافت با او بجنگيد ، و هر گاه كار جنگ به كشتن او انجاميد كشتنش روا است و تعهد و مسؤوليتى در اين مورد نخواهد بود ، زيرا در جنگى كه انجام مىدهد ستم كار و متجاوز است .\r\nاين كه مىگويد : به او گفتم : اين پسر عمويت - معاويه - . . . از آن جهت است كه گويندهء اين سخن وقتى سخن عبد اللَّه بن عمروعاص را مىشنود و حديثى را كه در حرمت كشمكش با خليفهء مقدم و اول است و دومى را بايد كشت - فكر مىكند اين وصف يعنى وصف شخص دومى كه با خليفهء مقدم به كشمكش برخيزد منطبق بر معاويه است چون معاويه به كشمش با على ( رضى اللَّه عنه ) كه پيشتر از او بيعت گرفته و به خلافت برقرار گشته برخاسته است . بنابر اين ملاحظه مىكنيد مخارجى كه معاويه براى سربازان و پيروانش در جنگ عليه على ( ع ) و كشمكش با وى مىكند از مصاديق بناحق خوردن و مصرف كردن اموال است و از موارد آدمكشى ( كه در آيهء شريفه آمده است ) زيرا جنگ معاويه بناحق است و هر كه در آن جنگ شركت\r\n\r\n","description":"","footnote":"\r\n( 1 ) - صحيح مسلم 6 / 18 - سنن بيهقى 8 / 169 - سنن ابن ماجه 2 / 467 - المحلى 9 / 360\r\n","page_name":" 54 ","page_number":54},
  {"content":"\r\nمىكند حق دريافت پول ندارد . » ( 1 )\r\nنووى همچنين در شرح حديث پيامبر ( ص ) كه « در آينده خلفائى خواهند بود و زياد مىشوند . . . » مىنويسد : معنى حديث اين است كه هر گاه پس از بيعت با خليفه اى براى خليفهء ديگرى بيعت گرفته شد ، بيعت اولى صحيح بوده و بايد به آن وفا شود و بيعتى كه براى دومى گرفته شده باطل و نادرست بوده وفاى به آن حرام است و مطالبهء ايفاى به بيعت از طرف آن شخص نيز حرام است . فرقى نمىكند كه بيعت كنندگان با شخص دوم با اطلاع از عقد بيعت براى اولى به بيعت اقدام نموده باشند ، يا ندانسته و بدون علم به آن ، و خواه اين دو بيعت در يك منطقه صورت گرفته باشد ، و خواه در دو منطقه و استان ، همچنين اگر يكى از دو بيعت در منطقه و قلمرو امامى كه در گذشته يا بر كنار گشته صورت گرفته باشد و دومى در ديگرى . عقيدهء درستى كه علماى ما و تودهء علما برآنند همين است . لكن بعضى گفته‌اند : خلافت با كسى خواهد بود كه بيعتش در منطقه اى صورت گرفته باشد كه مقر امام و خليفهء سابق بوده است . و نيز گفته‌اند : بين آنها قرعه كشى مىشود . و اين هر دو نظر باطل و تباه است .\r\nعلما متفقند بر اين كه در يك زمان بيعت گرفتن براى خلافت دو نفر جايز نيست خواه قلمرو اسلام پهناور باشد و خواه نه . و امام الحرمين در كتاب « ارشاد » مىگويد : علماى ما معتقدند كه عقد بيعت براى دو نفر جايز نمىباشد و به عقيدهء من عقد بيعت براى دو نفر در يك منطقه جايز نيست و اين نظريه اى است مورد اجماع و اتفاق . لكن اگر بين دو امام فاصلهء بسيار و منطقه اى وسيع بود ، مجال احتمال جواز هست . و البته قطعى نيست . مازرى همين عقيده را به بعضى علماى اصول متأخر نسبت داده و مقصودش امام الحرمين است . اين نظريه - نظريه اى كه امام الحرمين اظهار داشته - عقيده اى تباه است و مخالف عقيدهء اجماعى علماى سلف و خلف ، و بر خلاف مفهوم و حكم مطلقى كه در احاديث پيامبر ( ص ) ظهور دارد .\r\nو اللَّه اعلم . » ( 2 )\r\n\r\n","description":"","footnote":"\r\n( 1 ) شرح « صحيح » مسلم ، نووى ، حاشيهء ارشاد السارى 8 / 43 .\r\n( 2 ) . 8 / 40 .\r\n","page_name":" 55 ","page_number":55},
  {"content":"\r\nبا توجه به اين احاديث و فتاوا ، تكليف شرعى پسر عمر وقتى ديد مهاجران و انصار و مجاهدان بدر و اصحاب شركت كننده در بيعت « شجره » - يا بيعت رضوان - همگى با على ( ع ) بيعت كردند اين بوده كه با حضرتش به خلافت بيعت كند نه اين كه از بيعتش خوددارى نمايد و با عامهء اصحاب مخالفت ورزد .\r\nابن حجر در « فتح البارى » ميگويد : « بيعت خلافت با على ( ع ) پس از كشته شدن عثمان و در اوائل ذيحجهء سال 35 ه . ق صورت گرفت و مهاجران و انصار و همهء كسانى كه در شهر بودند با او بيعت كردند و به وسيلهء نامه از اهالى استانها بيعت خواسته شد و همه شان پذيرفته بيعت كردند جز معاويه در ميان اهالى شام .\r\nدر نتيجه ميان آنها آن حوادث رخ داد . » ( 1 )\r\nوظيفهء شرعى پسر عمر اين بود كه با معاويه - كه عليه امام پاك و خليفهء حقيقى قيام كرده بود - بجنگد . آرى ، پسر عمر اگر پايبند تكاليف شرعى بود و پيرو سنن روشن اسلامى و مؤمن به وحى آسمانى و تعاليم پيامبر اكرم ( ص ) ، بايستى با امير المؤمنين على ( ع ) بيعت مىكرد و عليه معاويه مىجنگيد . حتى اگر نه ديندار و مؤمن ، بلكه انسان و معتقد به ارزشهاى عادى و مشهود انسانى مىبود بايد چنين مىكرد . چنان كه عبد اللَّه بن هاشم مرقال ، در نطقى گفته است : « هر گاه ثواب و عقابى وجود نمىداشت و دوزخ و بهشتى نمىبود ، باز جنگيدن دوشادوش على برتر از جنگيدن زير فرمان معاويه پسر » هند « ى جگر خوار بود ! » ( 2 )\r\nدر بيعت با امير المؤمنين على ( ع ) كجا دو نفر از مردان صالح امت اختلاف پيدا كردند يا با وى مخالفت نمودند ، و مگر از آن وقت كه شيوهء انتخاب توأم با بيعت متداول گشت ، تا بيعت على ( ع ) چنين همداستانى و اتفاقى در بيعت و موافقت ديده شده بود ؟ ! از بيعت كردن با حضرتش فقط مشتى از هواخواهان عثمان خوددارى نمودند كه هفت تا بيش نبودند و هشتمىشان پسر عمر بود ( 3 ) چطور بيعت كردن تنى چند كه به ده نفر نمىرسيدند با ابو بكر ، اجماع و اتفاق عمومى به حساب آمد\r\n\r\n","description":"","footnote":"\r\n( 1 ) - ج 7 / 586 .\r\n( 2 ) - كتاب صفين ، عبد اللَّه بن مزاحم ، 405 .\r\n( 3 ) - رك ، جلد هفتم .\r\n","page_name":" 56 ","page_number":56},
  {"content":"\r\nو براى پسر عمر تكليف شرعى درست كرده كه با ابو بكر بيعت كند و ترديدى به خود راه ندهد و تأخيرى ننمايد ، آن وقت اجماع و اتفاق توده عظيمى از مهاجران و انصار و شخصيتهاى برجستهء كشور و نمايندگان توده‌هاى استانها به بهانهء تخلف عدهء انگشت شمارى « اختلاف و تشتت » به شمار رفت و براى پسر عمر واجب ساخت كه از بيعت خوددارى نمايد و ناظر صحنه و بر كنار و بلا تكليف بماند ؟ !\r\nكاش پسر عمر اگر نمىخواست در مورد خلافت تن به حكم قرآن و سنت بدهد ، تسليم نظر و عقيدهء پدرش مىشد . از پدرش شنيده بود كه « اين حكومت تا يكتن از مجاهدان بدر زنده باشد ، متعلق به ايشان است و بعد متعلق به مجاهدان احد ، سپس متعلق به فلان و فلان ، و هيچ اسير آزاد شده اى يا پسرش يا كسانى كه در فتح مكه مسلمان شده‌اند ، به هيچوجه حقى در تصدى آن ندارد » ( 1 ) و نيز شنيده بود كه مىگويد : « با هم اختلاف پيدا نكنيد ، چون اگر اختلاف پيدا كنيد معاويه از شام و عبد اللَّه بن ابى ربيعه از يمن بر سر شما مىتازند ، آن وقت هيچ امتياز و فضيلتى براى پيشاهنگى شما در اسلام قائل نمىشوند ، و مسلم است كه تصدى حكومت براى آزاد شدگان فتح مكه يا پسرانشان روا و به مصلحت نيست . » ( 2 )\r\nبه نظر مىرسد اين عقيده مورد اتفاق پيشينيان و نسل اول امت اسلام بوده است ، و مولا امير المؤمنين على ( ع ) در نامه اى به معاويه به همين اصل مسلم و عقيدهء اجماعى استناد فرموده است : « توجه داشته باش كه تو از آزاد شدگان فتح مكه اى همانها كه تصدى خلافت را روا نيستند و پيمان امامت با آنها بسته نمىشود و به عضويت شورا در نمىآيند » ( 3 ) و ابن عباس همان را در نامه به معاويه متذكر مىشود :\r\n« تو را چه به آوردن اسم خلافت ! تو آزاد شده اى پسر آزاد شدهء فتح مكه اى و خلافت حق مهاجران نخستين و پيشاهنگ است و آزاد شدگان فتح مكه به هيچوجه\r\n\r\n","description":"","footnote":"\r\n( 1 ) - طبقات ابن سعد 3 / 248 + فتح البارى 13 / 176 + اسد الغابه 4 / 387 .\r\n( 2 ) - اصابه 2 / 305 .\r\n( 3 ) - الامامة و السياسة 71 + عقد الفريد 2 / 233 ، و در چاپى 2 / 284 + نهج البلاغه 2 / 5 + شرح ابن ابى الحديد 1 / 248 و 3 / 300 .\r\n","page_name":" 57 ","page_number":57},
  {"content":"\r\nو ذره‌اى در آن حق ندارند » ( 1 ) و به او مىگويد : « حلافت فقط در صلاحيت كسانى است كه عضو شورا بوده‌اند ، تو را چه به خلافت ! تو از اسيران آزاد شدهء دولت اسلامى و پسر فرماندهء قبائل مشرك مهاجم و پسر زنى كه جگر شهيدان بدر را خورده است » همو به ابو موسى اشعرى مىگويد : « معاويه هيچ خصلتى كه او را شايستهء تصدى خلافت سازد ندارد . توجه داشته باش اى ابو موسى كه معاويه آزاد شدهء دولت اسلام است و پدرش فرماندهء قبائل مشرك مهاجم ، و او مىخواهد بدون موافقت شورا و گرفتن بيعت به خلافت دست يابد . » ( 2 )\r\nدر نامه اى هم كه مسور بن مخرمه ( 3 ) به معاويه نوشته به همين اصل استناد گشته است : « تو سخت در خطائى . در اين كه چه كسانى ممكن است از تو پشتيبانى كنند اشتباه كرده و عوضى گرفته اى . دست به سوى چيزى كه از تو بسيار بدور است برآورده اى تو را چه به خلافت اى معاويه ! تو آزاد شدهء فتح مكه اى و پدرت از قبائل مشرك مهاجم . دست از ما بدار ، زيرا در ميان ما هيچ طرفدار و پشتيبانى ندارى » ( 4 )\r\nسغته بن عريض - صحابى - در مناظره اى كه با معاويه داشته به او مىگويد :\r\n« فرزند پيامبر خدا ( ص ) را از خلافت باز داشتى . تو را كه آزاد شدهء پسر آزاد شدهء فتح مكه اى چه به خلافت ! . . . » ( 5 )\r\nعبد الرحمن بن غنم اشعرى - صحابى ( 6 ) - ابو هريره و ابو دردا را در « حمص » پس از آن كه به عنوان سفراى معاويه از حضور على ( ع ) باز گشته\r\n\r\n","description":"","footnote":"\r\n( 1 ) - الامامة و السياسة 1 / 85 ، و در چاپى 1 / 97 + شرح ابن ابى الحديد 2 / 289 .\r\n( 2 ) - شرح ابن ابى الحديد 1 / 195\r\n( 3 ) - در كتاب صفين ص 70 اين نامه به عبد اللَّه بن عمر نسبت داده شده و اين اشتباه است و ابياتى كه يكى از انصار همراه نامه نوشته دليل بر اين است كه از عبد اللَّه بن عمر نيست .\r\n( 4 ) - الامامة و السياسة 1 / 75 ، و در چاپى 1 / 85 .\r\n( 5 ) - انشاء اللَّه به تمامى خواهد آمد .\r\n( 6 ) - ابو عمر در استيعاب در باره اش مىگويد : از دينشناسترين افراد شام بود . عموم تابعين شام را وى فقه و دين آموخته ، و مقام و شكوهى تمام داشته است .\r\n","page_name":" 58 ","page_number":58},
  {"content":"\r\nبودند مورد نكوهش و عتاب قرار داده به آنها متذكر شد كه « از شما تعجب مىكنم چگونه به خود اجازه داديد و روا شمرديد كه چنين اظهاراتى بنمائيد و از على بخواهيد خلافت را به شورا واگذارد ؟ ! در حالى كه به خوبى مىدانيد با او مهاجران و انصار و مردم حجاز و عراق بيعت كرده‌اند و موافقانش بهتر و برتر از مخالفانش هستند و هر كه با او بيعت كرده بهتر از آن كه با وى بيعت ننموده ، و شورا جاى معاويه نيست معاويه اى كه از آزاد شدگان فتح مكه و همانهاست كه تصدى خلافت بر ايشان روا نيست ، و او و پدرش از سران قبائل مشرك مهاجم ( احزاب ) بودند . » بر اثر تذكر وى ، از اين كه بنمايندگى معاويه به خدمت على ( ع ) رفته و چنان پيشنهادى كرده بودند پشيمان گشته در حضورش توبه نمودند . ( 1 )\r\nصعصعة بن صوحان به معاويه مىگويد : « تو آزاد شده اى پسر آزاد شدهء فتح مكه بيش نيستى كه پيامبر ( ص ) شما را آزاد ساخت . بنابر اين ، چگونه تصدى خلافت براى اسير آزاد شدهء فتح مكه روا است ؟ ! » ( 2 )\r\nبنابر اين ، چگونه روا است كه معاويه - آزاد شدهء پسر آزاد شدهء فتح مكه - به خلافت بنشيند ؟ ! و عقيده و نظر و كار پسر عمر كه با چنين موجودى به خلافت بيعت نموده چه ارزش و اعتبارى دارد ؟ ! به چه مجوزى با او بيعت كرده است ؟ ! آيا دليلى جز دشمنى با سرور خاندان پيامبر اكرم ( ص ) با مولاى متقيان و امير مؤمنان على عليه السلام داشته است ؟ !\r\n\r\nاجماع و اتفاق عمومى بر بيعت يزيد !\r\nوانگهى اگر پسر عمر به بهانهء اجماع و اتفاق عمومى بر بيعت با يزيد ، با اين موجود پليد به خلافت بيعت كرده ، اين اجماع و اتفاق عمومى كجا صورت گرفته است ؟ ! كجا همهء صلحاى امت و رجال دين با يزيدى بيعت كرده‌اند كه اصحاب و تابعين محكومش ساخته‌اند و به شهوترانى و هوسبازى و ميگسارى و كثافتكارى معروف است و چنان كه شاعر معاصر استاد بولس سلامه در چكامهء\r\n\r\n","description":"","footnote":"\r\n( 1 ) - استيعاب ، شرح حال عبد الرحمن بن غنم اشعرى 2 / 402 + اسد الغابه 3 / 318 .\r\n( 2 ) - مروج الذهب 1 / 78 ، سخنش به تمامى در همين جلد خواهد آمد .\r\n","page_name":" 59 ","page_number":59},
  {"content":"\r\n« غدير » مىسرايد :\r\nمؤذن ! اى آن كه بانگ « حى على الفلاح » برداشته و به رستگارى مىخوانى\r\nدر اذن صبح صدايت را كم كن و آهسته باش !\r\nو توجه كن كه پادشاه غافل از خدا\r\nسرگرم كنيزكان ماهروى نمكين است !\r\nو هزار « اللَّه اكبر » در كف ميزان يزيد\r\n- آن تخت نشين - جرعهء شرابى نيارزد ( 1 ) !\r\nكه در خمرهء سربسته اى مىجوشد كه هيچ لبى\r\nبه آن نرسيده و هيچ آبى بدان نياميخته است !\r\nاز طرفى امت بر اين كه در تصدى امامت و زمامدارى عادل بودن شرط است اجماع دارد و همداستان است . قرطبى در تفسيرش مىنويسد : « يازدهمين شرط امامت و زمامدارى ، عادل و راسترو بودن است . زيرا در ميان امت اختلافى در اين نيست كه پيمان بيعت امامت براى آدم زشتكار فاسق منعقد نمىگردد ، و بايستى امام و زمامدار از لحاظ علمى بر همگان برترى داشته باشد به موجب فرمايش پيامبر ( ص ) كه ائمه و زمامدارانتان شفيعانتان هستند بنابر اين توجه داشته باشيد چه كسى را شفيع خويش مىگردانيد . و به موجب آيه اى كه در وصف طالوت هست : « خدا او را براى زمامداريتان برگزيد و بر وسعت علم و اندامش بيفزود . » مىبينيم ابتدا علم را مىآورد و سپس آنچه را نشانهء توانائى مىباشد ذكر مىكند . » ( 2 ) و مىنويسد : « امام ( يا زمامدار ) اگر منصوب شد و پس از تحقق بيعت و انتصابش كار زشتى مرتكب گشت ، عامهء مسلمانان ( يعنى اهل سنت ) مىگويند بنيان امامتش گسيخته شده و به علت كار زشت آشكارش بر كنار مىگردد ، زيرا مسلم است كه امام ( يا زمامدار ) اساسا به اين منظور تعيين مىشود كه قانون جزاى اسلامى را اجرا كند و حقوق مردم را براى آنان بستاند و اموال يتيمان و ديوانگان را نگهدارى و از خودشان سرپرستى نمايد و امثال اين وظائف كه به شرح\r\n\r\n","description":"","footnote":"\r\n( 1 ) ص 217 .\r\n( 2 ) . 1 / 231 .\r\n","page_name":" 60 ","page_number":60},
  {"content":"\r\nآمد . وقتى فاسق و زشتكار بود فسق و زشتكاريش مانع او از انجام اين تكاليف مىگردد .\r\nو اگر فرض كنيم امام و زمامدار حق و امكان داشته باشد كه فاسق باشد تمام وظائفى را كه زمامدار اساسا براى انجامش تعيين و منصوب مىشود هيچ شمرده‌ايم .\r\nملاحظه نمىكنيد كه ابتدا و هنگام تعيين زمامدار مىگوئيم بايد حتما فاسق نباشد چون تعيين فاسق به زمامدارى معنايش هيچ شمردن وظائفى است كه به منظور انجامش زمامدار تعيين مىكنيم . همينطور هر گاه زمامدار بعدا فاسق شود و آشكارا به كار زشت دست زند . ( 1 ) »\r\nآرى ، صد هزارى كه از معاويه در ازاى آن بيعت خائنانه گرفته بود ( 2 ) از اختلاف براى پسر عمر اجماع و اتفاق عمومى ساخت چنان كه اين گونه پولها و رشوه‌ها ، در ديگران همين گونه اثرها گذاشت و كارى كرد كه اين فرصت طلبان پول پرست و پيشاپيش آنها پسر عمر دويدند براى بيعت با يزيد . بدينسان ، پس از بيعت با معاويه با پسرش يزيد هم بيعت كرد و بيعت كتبى خود را به شام نزد او فرستاد در حالى كه امام بر حق و سرور آزادگان و پيشواى مقدس دينداران فرزند پيامبر ( ص ) حسين بن على ( ع ) در كنارش و در برابر چشمش بود ، آن پاره اى از پيكر رسالت ، آن مايهء افتخار امامت ، آن مظهر شريعت و دينشناس برين و همسيرت پيامبران ، سرور جوانان بهشتى . . . و دلها شيفتهء زمامدارى او بود و در اشتياق حكومتش مىتپيد .\r\nاما اين آدم به تمام واقعيات و آنچه در اطرافش مىگذشت وقعى ننهاد و در مورد حكومت يزيد اثرى از اختلاف نديد و تضاد سهمگين و خونينى را كه ميان حسين بن على ( ع ) و يارانش از يكسو ، و يزيد و امويان تبهكار و هم مسلكانشان از ديگر سو جامعه را به لرزه درآورده بود هيچ انگاشت و به فرمايش پيامبر گرامى ( ص ) اعتنائى ننمود كه « اين فرزندم - يعنى حسين - در سرزمينى كه كربلا خوانده مىشود كشته خواهد شد . هر كدام از شما كه شاهد آن بوديد بايد او را يارى كنيد . » ( 3 )\r\n\r\n","description":"","footnote":"\r\n( 1 ) رك : انساب الاشراف ، بلاذرى 5 / 31 .\r\n( 2 ) اصابه 2 / 68 .\r\n( 3 ) . 1 / 232 .\r\n","page_name":" 61 ","page_number":61},
  {"content":"\r\nآرى ، آن ستمديده و مظلوم آن نور ديدهء پيامبر ( ص ) را با تقرير بيعت يزيد و پشتيبانى از حكومتش ، يارى كرد ! با يزيد بيعت كرد و پنداشت بيعتى بر حق و درست كرده است و چندان بر پيمان بيعتش وفادار ماند و اصرار ورزيد كه حتى وقتى هيئت نمايندگى مردم مدينه از شام برگشت و زشتكارى و خيانت و فساد و بىدينى يزيد را به خلق اعلام نمود سر از اطاعتش نپيچيد و وفادار ماند .\r\nآرى ، حتى هنگامى كه اعلام داشتند : « ما از نزد كسى مىآئيم كه دين ندارد ، شراب مىخورد ، ساز مىزند ، در حضورش كنيزان مىنوازند ، سگبازى مىكند ، و با اوباش همنشينى مىنمايد . ما شما را شاهد مىگيريم كه او را از حكومت خلع و بر كنار كرده‌ايم . » در نتيجه ، مردم از ايشان پيروى و يزيد را خلع كردند . ( 1 ) ابن فليح مىگويد : ابو عمرو بن حفص به نمايندگى ( مردم مدينه ) نزد يزيد رفت . يزيد او را گرامى داشت و هداياى نيكو به او داد . چون به مدينه باز گشت به كنار منبر ايستاد - و مردى پاكدامن و صالح و مورد خشنودى مردم بود - و چنين نطق كرد : آيا مورد محبت قرار نگرفته‌ام ؟ آيا مرا گرامى نداشت ؟ به خدا قسم ديدم يزيد بن معاويه از سر مستى نماز را ترك مىكند . در نتيجه ، مردم در مدينه متفقا بركنارى يزيد را از حكومت اعلام نمودند . ( 2 )\r\nمسور بن مخرمهء صحابى عضو هيئت نمايندگىيى بود كه مردم مدينه نزد يزيد فرستاده بودند . چون به مدينه برگشت اعلام كرد و شهادت داد كه يزيد فاسق و شرابخوار است . به يزيد گزارش دادند . به استاندارش دستور داد مسور بن - مخرمه را حد بزند . ابو حرة در اين باره چنين سرود :\r\nشراب صبوحى مشكين بو را ابو خالد\r\n( يزيد ) مىنوشد و حد را به مسور مىزنند ؟ ! ( 3 )\r\nپسر عمر براى مقابله با اصحاب و مردم مدينه كه يزيد را متفقا خلع كردند ، ادعا\r\n\r\n","description":"","footnote":"\r\n( 1 ) تاريخ طبرى 7 / 4 + انساب الاشراف 5 / 31 + فتح البارى 13 / 59 - روايت تاريخى به طور كامل خواهد آمد .\r\n( 2 ) تاريخ ابن عساكر 7 / 280\r\n( 3 ) انساب الاشراف ، بلاذرى 5 / 31 .\r\n","page_name":" 62 ","page_number":62},
  {"content":"\r\nكرد حديثى از پيامبر خدا ( ص ) شنيده و مصداقش همين است كه او مىگويد . در جلد هفتم كارش را شرح داديم . خانواده و دار و دسته و آزادشدگانش را جمع كرد و به آنها گفت : « مبادا يكى از شما يزيد را خلع كند يا در كار خلع و مخالفتش شركت كند كه با او قطع علاقه خواهم كرد » يا چنان كه بخارى نوشته گفت : « هر كدام از شما كه اطلاع پيدا كنم يزيد را خلع كرده و براى خلع و سقوطش بيعت نموده ، حتما با او قطع علاقه خواهم كرد . » وفادارى خويش را به پيمان بيعت با يزيد مستند كرد به حديثى كه به ادعاى خودش از پيامبر ( ص ) شنيده كه « پيمانشكن روز قيامت برايش پرچمى مىافرازند و مىگويند اين پيمانشكنى فلانى است ! » و ندانسته يا خود را به نفهمى زده كه اولا بيعت با يزيد پيمان صحيح و شرعى نيست و اطلاق لفظ بيعت و پيمان بر آن درست نمىباشد چون بنا به اتفاق امت پيمان بيعت با فاسق بسته نمىشود ، ثانيا با ظهور فسق و بىدينى از يزيد - به فرض كه بيعتش صحيح باشد كه نيست - پيمان بيعتش گسسته و خلعش واجب خواهد بود نه اينكه خلع كننده اش بيعت شكن و پيمان شكن ناميده شود !\r\nاساسا با يزيد خدا نشناس كه احكام خدا را زير پا مىگذارد نمىتوان پيمان بيعت بست . پيمانى كه در عين حال با خدا و پيامبر ( ص ) بسته مىشود ! وانگهى بيعت ، پيمانى اختيارى و آزادانه است نه عقدى تحميلى و اجبارى ، در حالى كه آنچه بيعت يزيد خوانده‌اند اقرارى است كه به زور شمشير و با تطميع و تهديد گرفته شده و آنان كه يزيد را ميشناختند از بيعتش خوددارى ورزيدند ، و تنها نفع طلبان و شهوت پرستان يا كسانى كه قبلا او را درست نمىشناختند اظهار بيعت نمودند ، و همين كه پى به ماهيتش بردند براى نجات دين و ايمان خويش خلعش را اعلام كردند . خود پسر عمر از كسانى بود كه ابتدا حاضر به بيعت با يزيد نشد ( 1 ) ، اما وقتى يكصد هزار رشوهء يزيد زير دندانش مزه انداخت اصول و واقعيات را نديده گرفت و دگرگونه جلوه داد . ابتدا در مخالفت با بيعت يزيد به عنوان وليعهد معاويه به اصول اعتقادى و سياسى اسلام تكيه مىكرد و مىگفت : « اين خلافت ( يعنى\r\n\r\n","description":"","footnote":"\r\n( 1 ) - الامامة و السياسة 1 / 143 + تاريخ طبرى 6 / 170 + تاريخ ابن كثير 8 / 79 + لسان الميزان 6 / 293 .\r\n","page_name":" 63 ","page_number":63},
  {"content":"\r\nخلافت اسلامى ) مثل نظام هراكليوسى ( امپراطورى رم شرقى ) يا نظام قيصرى ( امپراطورى رم غربى ) يا نظام شاهنشاهى ايران نيست كه حكومت را پسر از پدر به ارث ببرد » . ( 1 ) بعد از گرفتن آن رشوهء كلان ميان دو كار دشوار گرفتار شد ، يكى اين كه عقيدهء سابق خويش را در بارهء يزيد تغيير داده و رسوائى اين تغيير عقيده را بپذيرد و ديگرى مخالفت با يزيد و قبول عواقب آن مخصوصا پس از دريافت رشوه ! به همين جهت تا مدتى با يزيد مدارا نمود و بالاخره همانطور كه با پدرش - معاويه - بيعت كرده بود با آن موجود هرزه و پليد بيعت كرده و گفت : اگر خوب بود مايهء رضايت خواهد بود و اگر مايهء گرفتارى و ناراحتى بود شكيبائى و مدارا خواهيم كرد . ( 2 ) و براى رفع رسوائى تغيير عقيده اش اين بهانه را تراشيد كه تا به حال به خاطر وجود پدرش - معاويه - از بيعتش امتناع مىكردم و حالا چون آن مانع بر طرف گشت اقدام به بيعت كردم ! يزيد مىتوانست بهانهء او را براى تأخير بيعت اين طور رد و تخطئه نمايد كه پدرم بيعت را در عرض بيعتش نمىخواست تا بگوئى دو بيعت براى دو حاكم در آن واحد درست نيست ، بلكه بيعت ولايتعهدى مرا در طول بيعت خويش براى پس از خود مىخواست . لكن چون مقصود را حاصل مىديد به استدلال و بحث با وى نپرداخت !\r\nچنين بود ماهيت بيعت يزيد و چگونگى انجامش در زمان معاويه . وقتى معاويه مرد ، جاه طلبان و پولپرستانى مثل پسر عمر دورش را گرفته با تهديد و تطميع از اين و آن برايش بيعت گرفتند ، و با تقرير بيعت آن تبهكار بىشرم و همكارى در راه گناه و تجاوز و انحراف - در حالى كه خدا مىفرمايد : در راه نيكى و پرهيزكارى همكارى كنيد نه بر سر گناهكارى و تجاوز - و فراهم ساختن اختلاف و تجزيهء امت و مخالفت با اصحاب صالح و تابعان نيكو سيرت سبب گشتند كه تخت سلطنت يزيد استوار گردد و به انجام نقشه‌هاى شيطانى و جناياتش قادر آيد ، و بتواند سپاه مسلم بن عقبه را مجهز و اعزام دارد و خون و مال ساكنان مدينه و حرم پيامبر خدا ( ص ) را براى آنها حلال سازد و اجازه دهد به مدت سه روز هر كه را خواستند بكشند و\r\n\r\n","description":"","footnote":"\r\n( 1 ) - لسان الميزان 6 / 294 .\r\n( 2 ) - لسان الميزان 6 / 294 .\r\n","page_name":" 64 ","page_number":64},
  {"content":"\r\nهر چه را خواستند بدزدند و بربايند ، و در جريان آن هفتصد تن از پيروان و حاملان قرآن به قتل رسيدند .\r\nبلاذرى مىنويسد : « در جنگ حره از شخصيتهاى قريش هفتصد و اندى به قتل رسيدند و اين غير از انصارى است كه كشته شدند و در ميانشان جمعى از اصحاب پيامبر ( ص ) بودند . از اصحابى كه تحت شكنجه كشته شدند عبد اللَّه بن حنظله ملقب به غسيل الملائكة است كه همراهش هشت فرزندش كشته شدند و معقل بن سنان اشجعى ، و عبد اللَّه بن زيد ، و فضل بن عباس بن ربيعه ، اسماعيل بن خالد ، يحيى بن نافع ، عبد اللَّه بن عقبه ، مغيرة بن عبد اللَّه ، عياض بن حمير ، محمد بن عمرو بن حزم ، عبد اللَّه بن ابى عمرو ، و عبيد اللَّه و سليمان دو پسر عاصم . از آن مهلكه ، ابو سعيد ( خدرى ) و حابر ( بن عبد اللَّه انصارى ) و سهل بن سعد را خدا نجات داد » ( 1 ) و پيامبر گرامى در بارهء شهيدان واقعهء « حره » مىفرمايد : « آنان پس از اصحابم بهترين افراد امت من هستند » ( 2 ) پس از اين قتل عام ، تنى چند كه جان بدر برده بودند مجبور شدند به اين مضمون بيعت كنند كه بردهء يزيدند ، و هر كه از بيعت به اين مضمون خوددارى مىنمود كشته مىشد ( 3 ) در آن ماجرا ، جنايات و فجايع و جرائم وحشتناكى رخ داد كه روى تاريخ را سياه كرده است . گفته‌اند : در آن چند روزه در حدود هزار نفر غير از زن و بچه كشته شده‌اند و پردهء عصمت هزار دوشيزه دريده شده و هزار زن بدون شوهر آبستن گشته است ( 4 ) . چون خبر آن تبهكارى ننگين به يزيد مىرسد شروع به خواندن اين بيت مىكند\r\nكاش اجدادم كه در بدر كشته شدند مىديدند\r\nخزرج ( يكى از دو قبيلهء انصار ) چگونه از ضربهء شمشير به خود مىپيچند ! ( 5 ) بدينسان پسر عمر در بيعت خود با يزيد متكى به اجماع چنين اوباش و\r\n\r\n","description":"","footnote":"\r\n( 1 ) - انساب الاشراف 5 / 42 + استيعاب 1 / 258 + تاريخ ابن كثير 8 / 221 + اصابه 3 / 473 + وفاء الوفاء 1 / 93 .\r\n( 2 ) - روض الانف 5 / 185 .\r\n( 3 ) - لسان الميزان 6 / 294 .\r\n( 4 ) - تاريخ ابن كثير 8 / 221 + اتحاف 22 + وفاء الوفاء 1 / 88 .\r\n( 5 ) - انساب الاشراف 5 / 42 .\r\n","page_name":" 65 ","page_number":65},
  {"content":"\r\nاراذلى بود و به همداستانى تبهكارانى كه باقيماندهء قبائل مشرك و مهاجم بودند استناد و استدلال مىنمود و در همان حال به اتفاق و همداستانى رجال صاحبنظر ( اهل حل و عقد ) - كه فرزند مهاجران و انصار بودند و مردان پاكدامن و ديندار در ميانشان بسيار بود - اعتنائى نمىكرد . با يزيد بيعت كرد و با او در كشتن فرزند پيامبر ( ص ) و سرور جوانان بهشتى - حسين بن على ( ع ) - و در قتل عام اصحاب و تابعين و مردم مدينه و هتك نواميس خانواده هاشان همدست گشت و شركت جست . خدا به حساب هر دوشان خواهد رسيد .\r\nهمين پسر عمر ، كسى است كه يزيد كافر و ملحد و پدر ستمكار و تجاوزگرش - معاويه - و زشتكارانى از قماش آنها را مردان صالح بىنظيرى مىخواند مردان صالحى كه همانند ندارند !\r\nابن عساكر از چندين طريق روايتى را از قول پسر عمر ثبت كرده است كه ذهبى و نيز سيوطى در تاريخ الخلفا ( 1 ) نوشته‌اند . پسر عمر مىگويد : « ابو بكر را به درستى صديق خوانده‌ايد . عمر را به درستى فاروق ناميده‌ايد چون تير آهنى است . پسر عفان ذو النورين بناحق و مظلومانه كشته شده و دو بار رحمت به او ارزانى خواهد شد . معاويه و پسرش دو پادشاه سرزمين مقدسند . و سفاح و سلام و منصور و جابر و مهدى و امين و امير العصب همگى از قبيلهء كعب بن لوى هستند و همگى صالح و بىنظيرند ! »\r\nبه اين عبارت نيز آمده است : « دوازده خليفه بر اين امت فرمانروائى خواهند داشت : ابو بكر صديق كه خوب اسمى برايش گذاشته‌ايد ، عمر فاروق كه تير آهنى است و درست ناميده‌ايد ، عثمان بن عفان ذو النورين كه بناحق و مظلومانه كشته شده و دو بار رحمت به او ارزانى خواهد شد ، دو پادشاه سرزمين مقدس معاويه و پسرش ، سپس سفاح خواهد بود و منصور و جابر و امين و سلام ( 2 ) و امير العصب كه نظيرشان ديده نشده و كس نشناخته است و همگى از قبيلهء\r\n\r\n","description":"","footnote":"\r\n( 1 ) - ص 140 .\r\n( 2 ) - كلمهء « مهدى » كه دوازدهمين خليفه است از اين عبارت افتاده است در حالى كه در ديگر روايات وجود دارد ! .\r\n","page_name":" 66 ","page_number":66},
  {"content":"\r\nكعب بن لوى هستند و در ميانشان مردى از قحطان . از جملهء آنان يكى حكومتش دو روز بيشتر دوام نمىيابد و ديگرى كسى است كه به او مىگويند با ما بيعت كن و گر نه ترا خواهيم كشت و اگر با ايشان بيعت نكند مىكشندش ( 1 ) . «\r\nپسر عمر با نشر چنين عقايدى و عمل به آنها وسيلهء جنايات سهمگينى را فراهم آورد ، از جمله سبب كشته شدن صحابى صحابى زاده محمد بن ابى جهم گشت كه چون بر شرابخوارى يزيد شهادت داد به قتل رسيد . ( 2 )\r\n\r\n","description":"","footnote":"\r\n( 1 ) - كنز العمال 6 / 67 .\r\n( 2 ) - رك : اصابه 3 / 473 .\r\n","page_name":" 67 ","page_number":67},
  {"content":"\r\n\r\nگفته‌ها و كارهاى عجيب پسر عمر\r\nاين طرز تفكر پسر عمر در موضوع خلافت و بيعت است . حال ، نظر و گفته و انتخاب و ارزشيابيش در مورد خلافت و در ساير موضوعات چه ارزش و اعتبارى مىتواند داشته باشد ؟ ! اخبار تاريخىيى كه از وى در دست مىباشد بعضى بر نابخردى و بد فكرى و سست رائىاش دلالت مىنمايد . و برخى نشان مىدهد با امير المؤمنين على ( ع ) بد بوده و از وى نفرت داشته و جانب دار و دستهء تجاوز كار اموى را مىگرفته است . بنابر اين ، نظرش در بارهء هيچيك از طرفين - - خواه على ( ع ) و يارانش و خواه دار و دستهء امويان - حجت و صائب نيست .\r\nنمونه اى از اخبار نوع اول خبرى است حاكى از اين سخنش : « از پيامبر خدا ( ص ) گذشته هيچكس به اندازهء من به نعمت همبسترى دست نيافته است » ( 1 ) از حرفش چنين بر مىآيد كه مردى شهوانى بوده و سر و كارى و اشتغال و تمايلى جز به شهوت نداشته است . و از سست رائى و نابخرديش اين كه پيامبر خدا ( ص ) را مثل خود پنداشته حتى شهوانىتر از خويش ، و ندانسته كه ملكات رسول خدا و نيروهاى آن رسالتآور ، در تعادل و موازنه بوده و هر يك از قوايش در نهايت اعتدال و بر ميزانى ثابت و مركز دائره را ميمانسته كه همهء خطوط نيروهايش برابرند و در يك جا متمركز . و به همين لحاظ هر گاه حضرتش مىخواسته افتخار جويد به همهء ملكاتش مباهات مىورزيده نه به يك يا چند يا چون پسر عمر به قوهء شهوتش .\r\nآن كه فقط به قوهء شهوتش افتخار مىنمايد و ديگر ملكات را نديده يا نبوده مىانگارد . از سست رائى و ضعف عقل خويش پرده بر مىگيرد . پدرش - عمر بن خطاب - با التفات به همين شهوت گرائى بود كه چون اجازهء شركت در جهاد\r\n\r\n","description":"","footnote":"\r\n( 1 ) - نوادر الاصول ، حكيم ترمذى 212 .\r\n","page_name":" 68 ","page_number":68},
  {"content":"\r\nخارجى خواست نپذيرفت و گفت : « آى پسرم ! من از اين نگرانم كه مرتكب زناشوى ! » ( 1 ) پسر عمر كه از ترس لغزيدنش به پرتگاه زنا و شهوترانى او را از افتخار شركت در جهاد خارجى باز دارند چه ارزش و اعتبار دينى مىتواند داشته باشد !\r\nپسر عمر بسيار جسارت ورزيده كه خود را شبيه پيامبر گرامى و عظيم الشأن انگاشته است . آرى ، حق داشت خود را به پدرش تشبيه نمايد - و هر كه به پدر تشابه جويد ستم نكرده باشد - چون حرف پر ارزشى راجع به ازدواج زده كه نشانهء شهوت گرائى و قوت شهوانى او است . محمد بن سيرين مىگويد : عمر بن خطاب گفت : « از كارهاى جاهليت هيچ چيز در من نمانده جز اين كه هيچ نمىانديشم با كه ازدواج مىكنم و كه به ازدواجم در مىآيد ! » ( 2 ) به علت همين شهوت گرائى بود كه عمر به منجلاب گناهانى در غلتيد كه در تاريخ ثبت است . مثلا اين كه براى همبسترى نزد كنيزش مىرود . كنيز مىگويد كه در عادت زنانه است ! عمر بىتوجه به تذكر كنيز با او در مىآويزد و متوجه مىشود در عادت زنانه است . به خدمت پيامبر ( ص ) مىرود و ماجرا را بيان مىكند . مىفرمايد : ابا حفص ! خدا از گناهت در گذرد . نيم دينار صدقه بده ! ( 3 )\r\nشب رمضان - و پيش از روا شدن همبسترى در آن - عنان به خواهش تن سپرد و با همسرش همبسترى كرد . فردا به حضور پيامبر ( ص ) رسيده گفت : از خدا و از تو پوزش مىطلبم . چون هواى نفسم مرا بفريفت تا با همسرم همبسترى كردم . آيا راه خلاصى هست ؟ فرمود : عمر ! سزاوار نبود چنان كارى بكنى ! و اين آيه فرود آمد كه « خدا دانا است كه شما به خودتان خيانت مىكرديد ، پس\r\n\r\n","description":"","footnote":"\r\n( 1 ) - سيرة عمر بن الخطاب ، ابن جوزى 115 ، و در چاپى 138\r\n( 2 ) - ابن سعد در طبقات الكبرى 3 / 208 ثبت كرده و چنان كه در كنز العمال 8 / 297 آمده عبد الرزاق روايت نموده است .\r\n( 3 ) - المحلى ، ابن حزم 2 / 188 + سنن بيهقى 1 / 316 + كنز العمال 8 / 305 - بنقل از ابن ماجه ، و عبارت از وى است .\r\n","page_name":" 69 ","page_number":69},
  {"content":"\r\nتوبه تان را پذيرفت و از شما درگذشت . اكنون با زنانتان همبسترى كنيد . . . » ( 1 )\r\nابن سعد در « طبقات الكبرى » از قول على بن زيد اين روايت را ثبت كرده است : « عاتكه دختر زيد همسر عبد اللَّه بن ابى بكر بود . عبد اللَّه پيش از همسرش در گذشت . قبلا با همسرش شرط كرده بود كه پس از مرگش به همسرى ديگرى در نيايد . عاتكه بنا به شرطى كه با همسر مرحومش كرده بود از ازدواج با ديگرى امتناع مىورزيد و مردانى خواستگارش شدند و نپذيرفت . عمر به ولى آن زن گفت :\r\nبرايش اسم مرا ببر و خواستگاريش كن . حاضر به همسرى عمر هم نشد . عمر گفت : او را براى من عقد كن . او را برايش عقد كرد . عمر به خانهء عاتكه رفت .\r\nعاتكه امتناع كرد و با عمر گلاويز شد . عمر به زور با او همبستر شد . وقتى برخاست از آن زن اظهار انزجار كرد و از خانه اش بيرون رفت و ديگر باز نيامد . عاتكه خدمتكارش را نزد او فرستاد كه بيا خود را براى همبسترى تو آماده خواهم ساخت . » ( 2 )\r\nاز مردى با اين وضع و خصوصيت آيا آن سخن - كه زمخشرى در « ربيع الابرار » ( 3 ) به وى نسبت داده - راست مىنمايد ، اين سخن كه « من به اميد اين كه خدا موجودى متولد سازد كه او را حمد و ثنا گويد خودم را به زور به همبسترى وا مىدارم » ؟ !\r\nديگر از آنگونه اخبار تاريخى اين است كه از هيثم از قول پسر عمر آمده كه « مردى نزد من آمد و گفت : نذر كرده‌ام روزى تا به شام برهنه بر كوه حرا بايستم .\r\nگفتم : به نذرت وفا كن . آنگاه نزد ابن عباس رفته همان مسأله را مطرح ساخت .\r\nوى پرسيد مگر نماز نمىخوانى ؟ گفت : آرى . گفت : پس مىخواهى برهنه نماز بخوانى ؟ ! گفت : نه ! ابن عباس گفت : مگر چنين عهدى نكرده اى ؟ ! شيطان\r\n\r\n","description":"","footnote":"\r\n( 1 ) - بقره / 183 + تفسير طبرى 2 / 96 + تفسير ابن كثير 1 / 220 + تفسير قرطبى 2 / 294 + و ديگر تفسيرها .\r\n( 2 ) - طبقات ابن سعد + كنز العمال 7 / 100 + منتخب كنز العمال در حاشيه مسند احمد حنبل 5 / 279 .\r\n( 3 ) - ص 68 .\r\n","page_name":" 70 ","page_number":70},
  {"content":"\r\nخواسته ترا به مسخره بگيرد و خود و سربازانش بريشت بخندند . برو يكروز معتكف شو و كفارهء عهدى را كه بسته اى بده . آن مرد نزد من برگشته نظر و سخن ابن عباس را نقل كرد گفتم : چه كسى از ما مىتواند استنباطات فقهى ابن عباس را داشته باشد ! » ( 1 )\r\nشرح حال اين مرد ما را از مقدار علم و اطلاعش از احكام و فقه با خبر مىسازد .\r\nاين چه فقيهى است كه حكم نذر را نمىداند و اطلاع ندارد كه در نذر رجحان آنچه نذر مىشود شرط است و نذر كردن كارهاى بيهوده و آنچه عقلا ناپسند مىباشد باطل است و چنين نذرى منعقد نمىشود و متحقق نمىگردد ؟ ! وانگهى مگر اين مطلب ساده از معضلات و مطالب عاليهء فقه است كه هيچكس غير از ابن عباس قادر به استنباط آن نباشد ؟ !\r\nدر جهل و بىاطلاعى وى از دين و فقه همين بس كه بلد نبود زنش را طلاق بدهد ، و چنان كه در « صحيح » مسلم آمده ناتوانى و نادانى مىنمود ( 2 ) و نمىدانست طلاق در هنگامى صورت مىگيرد كه زن از عادت ماهانه پاك گشته و همبسترى هم نكرده باشد . ( 3 ) مسلم در « صحيح » مىنويسد : او زنش را در حالى كه در عادت ماهانه بود سه طلاقه كرد . ( 4 )\r\nبه همين لحاظ پدرش او را حتى وقتى بزرگ شده و به سالخوردگى رسيده بود شايسته و لايق خلافت نمىديد ، و وقتى كسى گفتش عبد اللَّه بن عمر را جانشين خود ساز ، گفت : « خدا ترا بكشد ! » به خدا در اين پيشنهادت خدا را در نظر نداشتى . كسى را خليفه گردانم كه بلد نيست زنش را طلاق بدهد ، ؟ ! ( 5 )\r\n\r\n","description":"","footnote":"\r\n( 1 ) كتاب الآثار 168 .\r\n( 2 ) . 4 / 181 .\r\n( 3 ) صحيح بخارى 8 / 76 + صحيح مسلم 4 / 179 - 183 + مسند احمد 2 / 51 ، 61 ، 64 ، 74 ، 80 ، 128 ، 145 .\r\n( 4 ) . 4 / 181 .\r\n( 5 ) تاريخ طبرى 5 / 34 + تاريخ الكامل ابن اثير 3 / 27 + الصواعق المحرقه 62 + فتح البارى 7 / 54 ، و آن را « صحيح » شمرده است .\r\n","page_name":" 71 ","page_number":71},
  {"content":"\r\nظاهرا عمر پسرش را به هنگام وفات خويش در همان بىاطلاعى و جهالتى مىدانسته كه در جوانى و در دورهء پيامبر ( ص ) و به هنگام طلاق همسرش بوده است و گر نه همهء كسانى كه به وسيلهء انتخاب به خلافت رسيده‌اند اگر نگوئيم به هنگام تصدى خلافت يا تا آخرين روز حيات - حداقل از اول عمر فقيه و عالم به قوانين اسلامى نبوده‌اند . خود عمر در همين مسأله وضعى شبيه پسرش داشت و حكم طلاق را نمىدانست تا از پيامبر ( ص ) پرسيد ، و فرمود : « به او بگو به زنش رجوع كند ، آنگاه بگذارد زنش پاك شود آنگاه به حالت عادت زنانه درآيد و سپس پاك شود آن هنگام اگر خواست به همسرى نگاهش دارد يا اگر خواست طلاق دهد . » ( 1 )\r\nپس ، اين كه عمر پسرش را به هنگام پيرى در جهالت جوانيش مىداند ، نشان مىدهد كه جهل ملازم و دائمى ، صفتى خاص پسر عمر بوده و با آن جهل هميشگى و سراسر عمر از ديگران متمايز گشته است ! نمىدانم اين چه جهل عميق و ريشه دار و ثابتى بوده و چه مرتبه اى از آن كه پدرش - كسى كه در افكار عمومى و تاريخ اسلام با اخبار عجيبش ( 2 ) شهرت يافته است - او را جاهل و بىاطلاع خوانده است ! كسى كه « عمر » او را جاهل و نادان بخواند نادانيش را حد و اندازه اى نيست !\r\nاز اخبارى كه ميزان دينشناسى او را به دست مىدهد يا مىنمايد تا چه حد پيرو هوى و دلخواه بوده و در پى احياى بدعت و ترك تشريع الهى و سنت پيامبر ( ص ) اين است كه نماز جماعت را در سفر تمام و چهار ركعتى و در اقامتگاهش به صورت قصر خوانده است ( 3 ) تا بدعتى را تثبيت و تأييد نمايد كه عثمان در آئين محمد ( ص ) بوجود آورده و دنيا پرستان و طرفداران مسلك و گرايش امويان از قبيل پسر عمر پيروى كرده‌اند ( 4 ) . اين را مالك در « موطأ » ثبت كرده ، و احمد حنبل در « مسند » اين را از قول خودش كه « با پيامبر ( ص ) در منى نماز را دو ركعتى خواندم و نيز با ابو بكر و عمر و با عثمان در قسمت اول حكومتش ، آنگاه تمام خواندم » ! ( 5 )\r\n\r\n","description":"","footnote":"\r\n( 1 ) صحيح مسلم 4 / 179 .\r\n( 2 ) پاره اى از آن را در جلد ششم نقل كرديم .\r\n( 3 ) موطأ ، مالك 1 / 126 .\r\n( 4 ) رك : غدير ، 8 .\r\n( 5 ) مسند احمد 2 / 16 .\r\n","page_name":" 72 ","page_number":72},
  {"content":"\r\nاز كارهاى فقهى عجيبش آن است كه ابو داود در « سنن » از قول سالم ثبت كرده كه ميگويد : « عبد اللَّه بن عمر پاپوش زنان احرام پوش را مىبريد . بعد كه صفيه دختر ابى عبيد سخن پيامبر ( ص ) را از قول عائشه برايش نقل كرد كه پوشيدن پاپوش را براى زنان اجازه داده است از آن كار دست برداشت » ( 1 ) پيشواى شافعيان در كتاب « الام » مىنويسد : « پسر عمر براى زنان فتوى مىداد كه چون احرام بپوشند پاپوش خويش بركنند ، تا آنكه صفيه به او خبر داد كه عائشه به زنان اجازه مىدهد پاپوش خويش بر نكنند ، پس دست از آن كار برداشت » ( 2 ) . اين را بيهقى « در سنن » با دو عبارت ثبت كرده است ( 3 ) و احمد حنبل در « مسند » ش به عبارت ابو داود ( 4 ) .\r\nدر حالى كه امت اسلام چنان كه زركشى در كتاب « الاجابة » نوشته اتفاق و اجماع دارند بر اين كه مراد در خطابى كه در بارهء جامهء احرام پوشيدگان هست مردانند نه زنان ، و براى زنان روا است كه لباس دوخته بر تن كنند و پاپوش ( 5 ) .\r\nديگر روايتى است كه مسلم و بخارى ثبت كرده‌اند حاكى از اين كه « پسر عمر در دورهء پيامبر ( ص ) و در حكومت ابو بكر و عمر و عثمان و بخشى از خلافت معاويه ، دهقانى را كه با وى پيمان مزارعه بسته بود به اجازهء ديگرى مىداد و در اواخر دورهء خلافت معاويه اطلاع پيدا كرد كه رافع بن خديج حديثى از پيامبر ( ص ) دائر بر نهى از چنين كارى نقل مىكند . پس نزد او رفته در اين باره پرسيد . او گفت :\r\nرسول خدا ( ص ) از اجازه دادن كسى كه پيمان مزارعه با وى بسته شده نهى كرده است .\r\nدر نتيجه ، پسر عمر آن كار را ترك كرد و هر گاه در آن باره از وى پرسيده مىشد مىگفت : رافع بن خديج ادعا مىكند رسول خدا ( ص ) از آن نهى كرده است ( 6 ) . «\r\n\r\n","description":"","footnote":"\r\n( 1 ) سنن ، ابو داود 1 / 289 .\r\n( 2 ) « الام » ، الشافعى .\r\n( 3 ) . 5 / 52 .\r\n( 4 ) . 2 / 29 .\r\n( 5 ) ص 118 .\r\n( 6 ) صحيح بخارى 4 / 47 + صحيح مسلم 5 / 21 + سنن نسائى 7 / 46 و 47 + مسند احمد 2 / 6 + سنن ابن ماجه 2 / 87 + سنن ابى داود 2 / 91 + سنن بيهقى 6 / 130 + عبارت از آن « مسلم » است .\r\n","page_name":" 73 ","page_number":73},
  {"content":"\r\nدر حاشيه اى بر « صحيح » مسلم در مورد اين روايت چنين نوشته شده است :\r\n« از اين كه مىگويد : و بخشى از خلافت معاويه . . . درشگفتم كه چگونه در بارهء معاويه وصف خليفه مىآورد در حالى كه از خلفاى سه گانه با لفظ حكومت ياد مىكند و خليفهء چهارم را از قلم مىاندازد ، حال آن كه خلافت كامله خاص اين چهار تن است . بخارى روايت را با چنين عبارتى آورده است : پسر عمر - رضى اللَّه عنه - در دورهء پيامبر ( ص ) و ابو بكر و عمر و عثمان و بخش اول حكومت معاويه ، دهقانى را كه با وى پيمان مزارعه بسته بود به اجارهء ديگرى مىداد . . . معاويه - چنان كه قسطلانى در فصل روزهء عاشورا نوشته - مىگفته : من سر سلسلهء پادشاهانم . و مناوى در شرح حديث جامع الصغير ( خلافت در مدينه است و پادشاهى در شام ) مىنويسد : اين از معجزات آن حضرت است و پيشبينىاش به تحقق پيوسته . و در شرح حديث ( خلافت پس از من در ميان امتم سى سال خواهد بود ) مىنويسد : گفته‌اند در آن سى ساله جز خلفاى چهار گانه و حسن ( بن على ) نبوده‌اند و سپس سلطنت بوده است ، زيرا كلمهء خلافت فقط بر كسى اطلاق مىشود كه با عمل طبق سنت پيامبر ( ص ) خود را در خور آن ساخته باشد و حكامى كه در كار خويش از سنت تخلف نمايند پادشاهند گر چه نام خليفه بر خود نهند . » ( 1 )\r\nابن حجر نيز در بارهء اين روايت ، سخنى گفته كه پيشتر در همين جلد آورديم .\r\nشگفتآور است كه پسر خليفه اى در پايتخت كشور اسلامى و مركز دينى آن ، و در محيط وحى و شهر نبوت و رسالت از كودكى تا جوانى و پيرى بسر برد و رشد و نمو كند و در ميان صحابيان جوان و مشايخ و اساتيدشان نشست و برخاست داشته باشد و در ميان جماعتى از دانشمندان كه جهانى از سرچشمهء دانائى و تعاليمشان سيراب گشته و خلقى از نور هدايتشان راه يافته است و با اين حال همچنان در ظلمت جهل و بىاطلاعى بماند تا آخر دورهء سلطنت معاويه و از راه نامشروع اجارهء حرام ارتزاق كند و گوشت و پوستش از پول حرام پرورده\r\n\r\n","description":"","footnote":"\r\n( 1 ) رك : صحيح مسلم 5 / 22 ، چاپ محمد على صبيح و اولاده .\r\n","page_name":" 74 ","page_number":74},
  {"content":"\r\nو باليده شود تا آن كه رافع بن خديج به دادش رسيده و او را از گمراهى و حرامخوارى برهاند ، رافع بن خديجى كه از مشايخ اصحاب هم نبوده و پيامبر اكرم در جنگ بدر به خاطر كم سن و ساليش او را اجازهء شركت نداده است .\r\nهمچنين مىدانيم سنت و رويه و گفتار پيامبر ( ص ) در خصوص كار حرامى كه پسر عمر مىكرده مشهور و زبانزد خاص و عام بوده است و در بعضى از احاديث شدت و تهديد به كار رفته است مانند حديث جابر بن عبد اللَّه انصارى كه مىفرمايد : « هر كه مخابره را ترك ننمايد بايد آمادهء جنگ با خدا و پيامبرش باشد » ( 1 ) ، و احاديثى كه در اين مورد از پيامبر ( ص ) هست در صحاح و مسندها آمده با سندهائى كه به جابر بن عبد اللَّه ختم مىشود و به سعد بن ابى وقاص و ابو هريره و ابو سعيد خدرى و زيد بن ثابت . ( 2 )\r\nپسر عمر كه يك عمر شكمش را با حرامخوارگى سير كرد و طبعا اين حرامخوارگى را به ديگران مىآموخت و آنان را به آن هدايت و ارشاد مىكرد يا به گمراهى و هلاكت مىكشاند و ديگران به خيال اين كه پسر خليفه و پسر فقيه و دينشناس اصحاب ( ! ) است - همان دينشناس كه به پاره اى از استنباطات فقهى و دانش دينىاش در جلد ششم اشاره كرديم - از او پيروى كرده و به اين كار حرام مىآلودند ، آرى پسر عمر كاش پس از يك عمر حرامخوارى و حرام آموزى و گمراهگرى ، وقتى از رافع بن خديج شنيد كه پيامبر اكرم از آن نهى فرموده مىرفت و از فقها و دينشناسان يا از خليفه اش معاويه در بارهء اين كار و در بارهء حكم مالى كه از عقد باطل به دست آمده و مصرف شده است مىپرسيد نه اين كه با نهايت جسارت بگويد : رافع بن خديج ادعا مىكند كه پيامبر اكرم ( ص ) از آن نهى كرده است !\r\nآيا اين كه چنين كسى را از مراجع امت و فقيهان و سرآمد دانشمندان و سرچشمه‌هاى فياض علوم دينى و كسانى كه گفتار و كردارشان حجت است بشمارند زياده روى در تمجيد و گمراهكردن خلق و خيانت و جنايت در حق مسلمانان نيست ؟ !\r\n\r\n","description":"","footnote":"\r\n( 1 ) سنن بيهقى 6 / 128 .\r\n( 2 ) رك : سنن نسائى 3 / 52 - سنن بيهقى 6 / 128 - 133 .\r\n","page_name":" 75 ","page_number":75},
  {"content":"\r\nآيا او بهره اى از فقه و دينشناسى داشته است و حتى توانسته راه زندگى خويش را در پرتو دين بيابد ؟ !\r\nديگر ، روايتى است كه دارقطنى در « سنن » خويش ثبت كرده است از طريق عروه از عائشه كه « چون شنيد پسر عمر در بارهء بوسيدن و اثرش در بطلان وضو چه گفته اظهار داشت : رسول خدا ( ص ) در حالى كه روزه داشت مىبوسيد و بعد وضو هم نمىگرفت . » ( 1 )\r\nديگر ، رواياتى حاكى از گفته اش در بارهء متعه ، و گريستن بر مرده ، و طواف وداع براى زنى كه در حال عادت باشد ، و عطر زدن به هنگام احرام ، كه بعدها مشروحا خواهد آمد .\r\nگفتهء ابن حجر در « فتح البارى » نيز بر مقدار بهرهء اين شخص از دينشناسى دلالت دارد . مىگويد : « مسلم شده كه مروان ابن حكم ، چون از پى خلافت برخاست به او تذكر دادند كه پسر عمر وجود دارد ، گفت : پسر عمر از من دينشناستر نيست بلكه سالخورده تر است و مصاحبت و شاگردى پيامبر ( ص ) كرده است . » ( 2 )\r\nكسى كه مروان بن حكم جرأت كرده خود را از وى دينشناستر بداند چه اعتبارى دارد !\r\nشايد با توجه به اين گونه اظهارات و عمليات فقهى عجيب بوده كه ابراهيم نخعى وقتى برايش اسم پسر عمر را برده و عطر زدنش را بگاه احرام متذكر شده‌اند گفته : به حرف او چكار دارى ! ( 3 )\r\nو شايد به همين سبب شعبى گفته است : پسر عمر در علم حديث دستى دارد و در فقه نه ! ( 4 )\r\nاين نظرى است - كه بنابر روايت ابن سعد در طبقات الكبرى - شعبى در\r\n\r\n","description":"","footnote":"\r\n( 1 ) اجابة ، زركشى 118 .\r\n( 2 ) . 8 / 209 .\r\n( 3 ) صحيح بخارى 3 / 58 + تيسير الوصول 1 / 267 .\r\n( 4 ) + طبقات ابن سعد ، شمارهء 891 .\r\n","page_name":" 76 ","page_number":76},
  {"content":"\r\nبارهء پسر عمر دارد . اما نظر ما اين است كه فرقى ميان فقه پسر عمر با حديثش نبوده و هر دو نامرغوبند حتى حديثش بدتر از فقه او است ، و بدى فقهش از بدى حديث او است . گوئى شعبى به نمونه هائى از سوء حفظ وى در حديث يا تحريفاتش برنخورده است . اينك چند نمونه از آن :\r\n1 - طبرانى از طريق موسى بن طلحه اين روايت را ثبت كرده است : « به عائشه خبر رسيد كه پسر عمر مىگويد : مرگ ناگهانى خشمى است كه گريبانگر مؤمنان مىشود . گفت : خدا از سر تقصير پسر عمر درگذرد . حقيقت اين است كه رسول خدا ( ص ) فرمود : مرگ ناگهانى تخفيفى است براى مؤمنان و خشمى كه گريبانگير كافران مىشود ( 1 ) .\r\n2 - بخارى اين سخن را از پسر عمر ثبت كرده است : « پيامبر ( ص ) در برابر كشتگان بدر ايستاده فرمود : آيا ديديد و عده اى را كه پروردگارتان به شما داد راست درآمد ؟ و افزود : اينها اكنون آنچه را ميگويم مىشنوند . اين را براى عائشه گفتند ، گفت : پيامبر خدا ( ص ) فرمود : اينها اكنون مىدانند آنچه برايشان ميگويم راست است . »\r\nاحمد حنبل به اين عبارت آورده است : « پيامبر خدا ( ص ) در برابر كشتگان جنگ بدر ايستاده فرمود : آى فلان ! آى به همان ! آيا ديديد و عده اى را كه پروردگارتان به شما داده راست درآمد ؟ به خدا اينها اكنون سخنم را مىشنوند .\r\nيحيى مىگويد : عائشه گفت : خدا از سر تقصير پسر عمر درگذرد ، زيرا او اشتباه فهميده است . در حقيقت پيامبر خدا فرمود : به خدا اينها اكنون مىدانند آنچه را برايشان مىگفتم راست درآمده است . و مىدانيم خداى متعال مىفرمايد : تو مردگان را نمىشنوانى ، و تو نمىتوانى كسانى را كه در گورند بشنوانى ( 2 )\r\n3 - حكيم ترمذى در « نوادر الاصول » اين روايت را از پسر عمر ثبت كرده كه رسول خدا ( ص ) فرمود : عرش از مرگ سعد بن معاذ به لرزه درآمد . ابو عبد اللَّه مىگويد : عده اى اين حديث را تأويل كرده و گفته‌اند : عرش تختى است\r\n\r\n","description":"","footnote":"\r\n( 1 ) اجابه ، زركشى 119 .\r\n( 2 ) مسند ، احمد حنبل 2 / 31 .\r\n","page_name":" 77 ","page_number":77},
  {"content":"\r\nكه او را برويش حمل كرده‌اند ، و به حديثى استناد نموده‌اند كه از پسر عمر نقل شده و آن را تأويل كرده است . جارود نيز همين گونه براى ما روايت كرده مىگويد : جرير از عطاء بن سائب از مجاهد از قول پسر عمر چنين ميگويد : روزى حديث سعد را كه « عرش از عشقى كه خدا به ديدار سعد دارد به لرزه در مىآيد » براى او خواندند پسر عمر گفت : عرش به خاطر مرگ هيچ كس به لرزه در نمىآيد ، بلكه تختى است كه او را برويش حمل كرده‌اند . مىگويد : اين است مقدار دانش پسر عمر - خدا بيامرز - در بارهء آنچه دريافته و شنيده ، و برتر از هر دانشمندى دانائى هست .\r\nاين را حاكم نيشابورى در « مستدرك » به اين عبارت ثبت كرده : پسر عمر گفت : به خاطر عشقى كه به ديدار خدا دارد عرش لرزيده است يعنى تختهء تابوتش . ( 1 )\r\nبا ملاحظهء رواياتى كه بخارى و حاكم - در « مستدرك » - از طريق جابر بن عبد اللَّه انصارى ثبت كرده‌اند خواهيد دانست تأويل و توجيه پسر عمر در آن باره تا چه اندازه سخيف و نامربوط است . جابر بن عبد اللَّه - رضى اللَّه عنهما - مىگويد : شنيدم كه پيامبر خدا مىفرمود : عرش خداى رحمان ( 2 ) از مرگ سعد بن معاذ به لرزه درآمد . يكى به جابر گفت : براء مىگويد : تخت لرزيده است . گفت :\r\nاز آن جهت است كه ميان اين دو قبيله - اوس و خزرج - كينه هائى هست . من از خود پيامبر خدا شنيدم كه فرمود : عرش خداى رحمان از مرگ سعد بن معاذ به لرزه درآمد . ( 3 ) « مسلم » آن را به عبارت : « عرش خداى رحمان به لرزه درآمد » آورده است . ( 4 )\r\nابن حجر در « فتح البارى » مىنويسد : « حديث لرزيدن عرش به خاطر سعد بن معاذ از طريق ده تن از اصحاب يا بيشتر آمده و در دو » صحيح « مسلم و بخارى\r\n\r\n","description":"","footnote":"\r\n( 1 ) مستدرك ، حاكم 3 / 606 .\r\n( 2 ) ابن حجر در فتح البارى 7 / 97 و 98 سخن قطعى را در بارهء معنى اين حديث گفته است .\r\n( 3 ) صحيح بخارى ، فى المناقب 6 / 3 + مستدرك حاكم 3 / 207 .\r\n( 4 ) صحيح مسلم 7 / 150 .\r\n","page_name":" 78 ","page_number":78},
  {"content":"\r\nثبت گشته است و انكار آن بىمعنى است . ( 1 )\r\n4 - شاه صاحب در كتاب « انصاف » مىنويسد : « پسر عمر از پيامبر ( ص ) روايت كرده كه مرده از گريستن خويشانش بر وى معذب مىشود . عايشه روايتش را رد كرده و گفته او حديث را درست نفهميده است . در حقيقت ، پيامبر خدا ( ص ) از كنار نعش زن يهودىيى گذشت كه خويشانش بر او مىگريستند ، فرمود : اينها بر او مىگريند و او در گورش معذب مىباشد . آن وقت پسر عمر پنداشته معذب بودن او معلول گريستن است و اين حكم ، كلى و شامل همهء مردگان است . »\r\nاحمد حنبل روايتى از عائشه ثبت كرده است كه چون شنيد پسر عمر از قول پدرش روايت مىكند كه پيامبر خدا ( ص ) فرمود : « مرده از گريستن خويشانش بر وى معذب مىشود » گفت : خدا عمر و پسرش را بيامرزد . به خدا آنها نه دروغگويند و نه دروغساز و نه چيزى از خود افزوده‌اند در حقيقت ، پيامبر خدا ( ص ) اين سخن را در مورد مردى يهودى فرمود كه از كنار خويشانش مىگذشت و ديد بر او مىگريند ، فرمود : اينها بر او مىگريند و خداى عز و جل او را در گورش عذاب مىكند . ( 2 )\r\nاحمد حنبل در « مسند » همين مطلب را به عبارت ديگرى نيز روايت كرده كه در چند صفحه بعد خواهد آمد . در جلد ششم در بارهء اين روايت كه از چندين « صحيح » و « مسند » نقل نموديم بحث كرده و حقيقت را به طور قطعى روشن ساختيم .\r\n5 - بخارى در « صحيح » خويش - فصل اذان ( 3 ) - روايتى از قول پسر عمر ثبت كرده به اين مضمون : « رسول خدا ( ص ) فرمود : بلال در شب اذان مىگويد : پس بخوريد و بياشاميد تا آنگاه كه ابن ام مكتوم ندا در دهد . » اين از احاديثى است كه در موردش عائشه بر پسر عمر ايراد گرفته و گفته : پسر عمر اشتباه كرده و صحيح اين است : ابن ام مكتوم در شب ندا در ميدهد پس بخوريد و\r\n\r\n","description":"","footnote":"\r\n( 1 ) . 7 / 98 .\r\n( 2 ) مسند احمد 6 / 281 .\r\n( 3 ) . 2 / 6 .\r\n","page_name":" 79 ","page_number":79},
  {"content":"\r\nبياشاميد تا آنگاه كه بلال اذان بگويد . وليد اين طور يقين دارد و ابن خزيمه و ابن منذر و ابن حبان از چندين طريق از شعبه به همين صورت روايت و ثبت كرده‌اند .\r\nو نيز طحاوى و طبرانى از طريق منصور بن زاذان از خبيب بن عبد الرحمن به همين صورت ثبت كرده‌اند .\r\nبيهقى در « سنن » مطلب را چنين نوشته است : عائشه گفت : رسول خدا ( ص ) فرمود : ابن مكتوم مرد نابينائى است ، بنابر اين هر گاه اذان گفت شما بخوريد و بياشاميد تا آنگاه كه بلال اذان بگويد . عائشه مىافزايد كه بلال طلوع فجر را مىديد . و عائشه مىگفت : پسر عمر اشتباه كرده است . ( 1 )\r\nابن حجر مىنويسد : « ابن عبد البر و عده اى از علماى حديث اظهار داشته‌اند كه آن روايت به هم ريخته است و درست آن گونه است كه بخارى نوشته . من متمايل به همين عقيده بودم تا آنكه اين حديث را در صحيح ابن خزيمه از دو طريق ديگر از قول عائشه ديدم ، و بعضى از صورتهاى لفظى آن طورى است كه بعيد مىنمايد اشتباه شده باشد ، اين صورت كه مىگويد : هر گاه عمرو كه نابينا است اذان گفت فريب نخوريد و هر گاه بلال اذان گفت هيچ كس نبايد احتمال خلاف بدهد . اين را احمد ثبت كرده است . ( 2 ) و نيز از عائشه نقل شده كه وى حديث پسر عمر را رد مىكرده و مىگفته : او اشتباه كرده است . اين را بيهقى از طريق دراوردى از هشام از پدرش از عائشه ثبت كرده است و افزوده : عائشه گفت : بلال طلوع فجر را مىديد و گفته : عائشه گفت : پسر عمر اشتباه كرده است . » ( 3 )\r\nاحمد حنبل روايتى از طريق يحيى بن عبد الرحمن بن حاطب ثبت كرده است كه پسر عمر گفت : رسول خدا ( ص ) فرمود ماه بيست و نه روز است . و دستهايش را دو بار بهم زد و بار سوم يك انگشتش را خماند . عائشه گفت : خدا از سر تقصير پسر عمر درگذرد چون او اشتباه كرده است . در حقيقت ، رسول خدا ( ص ) يك ماهه از همسرانش دورى جست و بعد از بيست و نه روز باز آمد . عرض كردند :\r\n\r\n","description":"","footnote":"\r\n( 1 ) سنن بيهقى 1 / 382 .\r\n( 2 ) مسند احمد حنبل 6 / 186 .\r\n( 3 ) فتح البارى 2 / 81 .\r\n","page_name":" 80 ","page_number":80},
  {"content":"\r\nاى رسول خدا ! پس از بيست و نه روز باز آمدى ! فرمود : ماه بيست و نه روز مىشود . ( 1 ) احمد حنبل در جاى ديگر مىنويسد : گفتند : . . . فرمود : ماه گاهى بيست و نه روز مىشود . ( 2 ) و اين را ابو منصور بغدادى روايت كرده به اين عبارت :\r\nبه عائشه - رضى اللَّه عنها - اطلاع دادند كه پسر عمر - رضى اللَّه عنه - مىگويد : « ماه بيست و نه روز است . » آن را رد كرده و گفت : خدا از پسر عمر درگذرد ، رسول خدا چنين نگفت ، بلكه فرمود : ماه گاهى بيست و نه روز مىشود . ( 3 )\r\nپسر عمر به اين تصور خطاى خويش عمل ميكرد و ماه را بيست و نه روز مىدانست و مىگفت : پيامبر خدا فرموده : ماه بيست و نه روز است . و چون شب بيست و نهم بود و در آسمان ابرى يا مهى روزه مىگرفت ( 4 ) ( باعتبار اول رمضان ) .\r\n7 - بخارى و مسلم از قول « نافع » اين روايت را ثبت كرده‌اند كه به پسر عمر گفته‌اند : ابو هريره ميگويد : از پيامبر خدا ( ص ) شنيدم كه هر كس از پى جنازه اى برود يك قيراط پاداش خواهد داشت . پسر عمر مىگويد : ابو هريره بسيار گفته است . و كسى را نزد عائشه مىفرستد و در بارهء آن مىپرسد . عائشه روايت ابو هريره را تصديق مينمايد . پسر عمر مىگويد : پس بسيار پاداشها از دست داده‌ايم .\r\n« مسلم » از قول عامر بن سعد بن ابى وقاص روايتى ثبت كرده كه نزد پسر عمر نشسته بودم كه خباب در رسيد و به عبد اللَّه بن عمر گفت : نمىشنوى ابو هريره چه مىگويد ؟ او از پيامبر خدا ( ص ) شنيده كه هر كس جنازه اى را از خانه تشييع نمايد و بر آن نماز بگزارد و سپس تشييع نمايد تا به خاك سپرده شود دو قيراط پاداش خواهد برد هر قيراطش چون كوه احد ، و هر كس بر جنازه اى نماز بگزارد و بر گردد پاداشى چون كوه احد خواهد داشت . پسر عمر ، خباب را نزد عائشه فرستاد تا در بارهء روايت ابو هريره بپرسد و برگشته به او اطلاع دهد . و خود چنگى\r\n\r\n","description":"","footnote":"\r\n( 1 ) - مسند احمد 2 / 21 .\r\n( 2 ) . 2 / 56 .\r\n( 3 ) - اجابه ، زركشى 120 .\r\n( 4 ) - مسند احمد 2 / 13 .\r\n","page_name":" 81 ","page_number":81},
  {"content":"\r\nاز ريگهاى مسجد برگرفته در دست مىگرداند تا خباب برگشت و خبر آورد كه عائشه مىگويد : ابو هريره راست مىگويد . در اين هنگام پسر عمر مشت ريگى را كه در دست داشت بر زمين زده به حسرت گفت : قيراطهاى فراوان از دست داده‌ايم ! ( 1 )\r\nشايد خوانندهء محقق پس از اطلاع بر اين گونه روايات پى برده باشد كه روايت پسر عمر در بدى دست كمى از فقه و دينشناسى او نداشته است ، و كسى كه در فقه و حديث چنين باشد قابل اعتبار و اعتنا نيست نه خودش و نه نظريه اش و نه به حديثش مىتوان اعتماد كرد .\r\n\r\nعقيدهء پسر عمر در بارهء جنگ داخلى ، و نماز\r\nابن سعد در « طبقات الكبرى » روايتى از پسر عمر ثبت كرده است كه مىگويد : « من در هنگام آشوب داخلى به جنگ نمىپردازم و پشت سر هر كس كه غلبه نمايد نماز مىخوانم . » ( 2 )\r\nابن حجر مىنويسد : « پسر عمر عقيده داشت كه در هنگام آشوب داخلى بايد از جنگ پرهيز كرد گر چه معلوم باشد كداميك از دو طرف جنگ داخلى بر حق است و كدام بر باطل . » ( 3 ) ابن كثير مىنويسد : « در مدت آشوب داخلى هر حاكم و فرماندهى كه مىآمد پسر عمر پشت سرش نماز مىخواند و زكات مالش را به او مىپرداخت . » ( 4 )\r\nدر اينجا ملاحظه مىشود كه پسر عمر چگونه با اين حرفهاى غلط ، مىكوشيده موقعيت ناروا و ننگين خويش را در قبال جريانات داخلى جامعهء اسلامى توجيه نمايد و فرار خويش را از شركت در جهاد مقدس و جنگ زير پرچم امير المؤمنين على ( ع ) در جمل و صفين به بهانهء اين كه آنها آشوب داخلى و « فتنه » بوده است بپوشاند و تبرئه نمايد ، غافل از اين كه با اين توجيهات باطل و\r\n\r\n","description":"","footnote":"\r\n( 1 ) صحيح بخارى 2 / 239 + صحيح مسلم 3 / 52 و 53\r\n( 2 ) . 4 / 110 .\r\n( 3 ) فتح البارى 13 / 39 .\r\n( 4 ) تاريخ ابن كثير 9 / 5 .\r\n","page_name":" 82 ","page_number":82},
  {"content":"\r\nگمراهگر ، جنايت ديگرى مرتكب مىشود كه جنايت و گناه سهمگين اولى را هم نمىشويد . آن نبردها و جنگها كجا « فتنه » و آشوب داخلى بوده كه پسر عمر براى فريفتن افراد ساده لوح و عامى در برابرش اظهار تقدس نموده و دامن خويش را از آن پاك و بر كنار ساخته است ؟ ! واقعيت چنان بوده است كه حذيفهء يمانى - آن صحابى عظيم الشأن - گفته : فتنه و آشوب داخلى در صورتى كه دينت را شناخته باشى به تو زيانى نمىرساند ، فتنه ( و آشوب داخلى گمراهگر و از دين بدر كن ) در صورتى است كه حق و باطل بر تو مشتبه گردد . ( 1 )\r\nپسر عمر مگر دينش را نشناخته و از دينشناسى به دور بود ؟ ! يا مصداق فرمايش الهى بود كه « نعمت خدا را مىشناسند و بعد منكرش مىشوند » ؟ ! آيا پسر عمر از قرآن اين آيه را نشنيده و نفهميده بود : « هر گاه دو دسته از مؤمنان به جنگ پرداختند ميانشان را به صلح آريد ، بعد اگر يكى از آنها به ديگرى تجاوز ( مسلحانه ) كرد با آن كه تجاوز كرد بجنگيد تا به حكم خدا باز آيد . هر گاه باز آمد ميانشان را با عدالت به صلح آريد و دادگرى كنيد ، زيرا خدا دادگران را دوست مىدارد » ؟ ! ( 2 ) آيه اى كه يك مرد عراقى به او فهماند و او را بيچاره و بىجواب ساخت تا براى نجات از منطق برانش پرخاش نمود كه ترا چه به اين آيه ! برو گمشو ! ( 3 )\r\nپسر عمر آيا هدايت را از ضلالت تميز نمىداد ، و برايش حق از باطل مشخص نگشته بود ؟ !\r\nآيا تشخيص نمىداد كداميك از آن دو جماعت متخاصم ، تجاوز كار و مصداق « فئهء باغيه » است ؟ ! مىپنداشت پيامبر گرامى به مسلمانان اطلاع داده و پيش گوئى فرموده بود كه پس از وى فتنه‌ها و آشوب داخلى رخ مىدهد و امتش را مثل پاره‌هاى ابر سياه مىپوشاند و فرا مىگيرد ( 4 ) و معذالك امتش را در كشاكش آن بىراهنما\r\n\r\n","description":"","footnote":"\r\n( 1 ) فتح البارى 13 / 40 .\r\n( 2 ) حجرات / 9 .\r\n( 3 ) به تفصيل خواهد آمد .\r\n( 4 ) صحيح ترمذى 9 / 49 + مستدرك حاكم 4 / 438 ، 440 + كنز العمال 6 / 31 ، 37 .\r\n","page_name":" 83 ","page_number":83},
  {"content":"\r\nو بىدستور رها كرده است تا به گمراهى و هلاكت درآيند ، و راه نجاتشان را ننموده و آنچه به راه حق مىبردشان روشن نساخته و كلمه اى در اين خصوص و در بارهء اين مسألهء خطير و حياتى به زبان نياورده است ؟\r\nپيامبر رحمت آور ، راهنمون برتر از اين است و منزه از چنين پندارهاى نابخردانه اى كه پسر عمر در باره اش نمايد . حضرتش هيچ بهانه اى براى بهانه جويان نگذاشت و راه هر عذر و گريز از وظيفه را بر وى افراد بسته و به همه امكان داده بود تا در كشاكش جنگهائى كه پس از وى در مىگيرد دار و دستهء تجاوزگر مسلح داخلى را بشناسند . و به همين روى ، هر انسان ديندار ، به روشنى دار و دستهء تجاوز كار را از مجاهدان داخلى باز مىشناخت .\r\nامير المؤمنين على ( ع ) مىفرمايد : « اين كار ( يعنى جريانات داخلى جامعهء ( اسلامى ) مرا سخت به خود مشغول و اهتمامم را جلب كرده و مرا به تفكر مداوم و بىخوابى واداشته بود و هر كار كردم آن را از ذهنم بدر كنم ، نشد و ديدم راهى جز اين در برابرم نيست كه بجنگم يا به آنچه خدا بر محمد - صلى اللَّه عليه - نازل گردانيده كافر شوم ، زيرا خداى تبارك و تعالى راضى نمىشود كه بندگانش وقتى در كشور ( يا جهان ) از اوامرش سرپيچى مىشود ساكت باشند و گردن نهند و تصديق نمايند و امر به معروف و نهى از منكر نكنند . بنابر اين ديدم جنگيدن برايم آسانتر و تحمل پذيرتر از اين است كه در دوزخ زنجيرهاى گران را بر تن هموار سازم » ( 1 )\r\nآيا پسر عمر گوشش را پنبه كرده بود تا آن نداى قدسى پر طنين توفان آسا را نشنود ، بانگ رسائى را كه خطاب به عائشه مىگفت : « پندارى همين الان است كه سگان » حوأب « به طرفت پارس مىكنند ، در حالى كه تو ظالمانه عليه على مىجنگى . »\r\nو به همسرانش مىفرمود : « پندارى همين الان است كه سگان » حوأب « به طرف يكى از شما پارس مىكنند . مبادا تو آن باشى اى دخترك سرخ گونه ! ( اشاره به عائشه ) »\r\nو به عائشه كه : « مواظب باش تو آن نباشى ! »\r\n\r\n","description":"","footnote":"\r\n( 1 ) كتاب صفين 542 .\r\n","page_name":" 84 ","page_number":84},
  {"content":"\r\nو به زبير : « تو با على مىجنگى در حالى كه به او ستم روا ميدارى »\r\nو پيش بينى فرمود كه « بعد از من جماعتى عليه على مىجنگند كه خدا عهده دار جهاد عليه آنها است . بنابر اين هر كس نتوانست با دست عليه آنها جهاد كند ( يعنى جهاد مسلحانه ) بايد با زبان عليه آنها جهاد نمايد ، و هر كس با زبان نتوانست با دلش ( يعنى عواطفش ) و پائينتر از اين چيزى ( و مرتبه اى ) نيست . » آرى ، پسر عمر واقعا با تمام قدرت و امكانش و تا توانست با زبان و دل و عواطفش جهاد كرد ، منتهى بر خلاف اين فرمايش پيامبر خدا عليه على ( ع ) و به نفع بدخواهان و دشمنان حضرتش !\r\nبه على ( ع ) فرمود : « على ! تو با دار و دستهء تجاوز كار داخلى خواهى جنگيد در حالى كه تو بر حق هستى ، بنابر اين كسى كه ترا در آن هنگام يارى ننمايد از ( امت ) من نيست . »\r\nو فرمود : « پس از من با پيمان شكنان و بيدادگران و از دين بدرشدگان خواهى جنگيد » و « تو قهرمان جنگى عربى و رزمنده عليه پيمان شكنان و از دين بدر شدگان و بيدادگران »\r\nچون چشمش به على ( ع ) افتاد به « ام سلمه » فرمود : « اين به خدا پس از من با بيدادگران و پيمان شكنان و از دين بدر شدگان خواهد جنگيد »\r\nبه على ( ع ) وصيت كرد كه « پس از وى با بيدادگران و پيمان شكنان و از دين بدر شدگان بجنگد » ( 1 )\r\nبه يارانش فرمود : « در ميان شما كسى هست كه همانگونه كه من بر سر نزول قرآن جنگيدم ، بر سر تأويل و تفسيرش خواهد جنگيد » . ابو بكر پرسيد : او منم اى رسول خدا ؟ فرمود : نه . عمر پرسيد : او منم اى رسول خدا ؟ فرمود : نه ، بلكه آن كفشدوز است . و در آن حال كفشش را داده بود على بدوزد . ( 2 )\r\nبه عمار ياسر فرمود : « ترا دار و دستهء تجاوز كار داخلى خواهند كشت » و\r\n\r\n","description":"","footnote":"\r\n( 1 ) رك : غدير ، 3 .\r\n( 2 ) رك : غدير ، 7 .\r\n","page_name":" 85 ","page_number":85},
  {"content":"\r\nعملا دار و دستهء معاويه او را كشتند .\r\nابو ايوب انصارى و ابو سعيد خدرى و عمار ياسر گفته‌اند : رسول خدا ( ص ) به ما دستور داد با پيمان شكنان و بيدادگران و از دين بدر شدگان بجنگيم . پرسيديم :\r\nاى پيامبر خدا ! دستور مىدهى همراه چه كسى با آنها بجنگيم ؟ فرمود : همراه على بن ابيطالب و احاديث بسيار ديگر كه در جلد سوم از آن ياد كرديم .\r\nگرفتيم پسر عمر ، هيچيك از اين همه حديث مسلم و ثابتى كه از پيامبر اكرم رسيده نشنيده باشد ، آيا اين را هم نشنيده و نديده و باور نكرده بود كه تودهء عظيمى از مجاهدان بدر و اصحاب عاليقدر و پيشاهنگ ، عليه پيمان شكنان و بيداد گران مىجنگيدند و فرمايشات پيامبر ( ص ) را در وجوب شركت در جهاد و جنگ عليه آنها به زبان داشتند و به بانگ بلند نشر مىنمودند و مىگفتند آنان را به جنگ عليه اين دار و دسته‌هاى گردنكش دعوت و تحريض كرده است بر ضد آنها كه عليه امام پاك و بر حق قيام كرده‌اند ؟ !\r\nكدام جنايت و گناه بالاتر از اين هست كه پسر عمر مرتكب گشته با نوشتن اين مطلب در نامه اى به معاويه كه « ( على ) كارى پيش آورده كه در باره اش پيامبر خدا ( ص ) به ما وصيت و سفارشى ننموده است ، و به همين جهت من متوسل به عدم حركت گشتم ، و انديشيدم كه اگر اين هدايت و بر طريق دين بود فضيلتى را ترك كرده‌ام و هر گاه ضلالت و از طريق دين بدر بود از شرى نجات يافته‌ام . » ( 1 )\r\nمگر بانگ رساى پيامبر گرامى به گوش پسر عمر نخورده بود كه « على با حق ( اسلام ) است و حق با على . و هرگز از هم جدا نخواهند گشت تا در قيامت بر حوض با من ملاقات نمايند » ؟\r\nيا اين نداى گهر بارش كه « على با حق است و حق با او و بر زبانش ، و حق بدانسو مىگردد كه على بگردد »\r\nو فرمايشش به على ( ع ) كه « حق با تو است و حق بر زبانت روان و در دلت و در چهره ات ، و ايمان چنان با گوشت و خونت آميخته است كه با گوشت و خونم آميخته »\r\n\r\n","description":"","footnote":"\r\n( 1 ) الامامة و السياسة 1 / 76 + شرح ابن ابى الحديد 1 / 260 .\r\n","page_name":" 86 ","page_number":86},
  {"content":"\r\nيا فرمايشش اشاره به على ( ع ) كه « حق با آن است ، حق با آن است ، به هر سو كه بگردد مىگردد »\r\nو « على با قرآن است و قرآن با وى ، از هم جدا نميشوند تا بر حوض با من ملاقات نمايند » .\r\nو خطابش به على ( ع ) كه « گوشتت گوشت من است و خونت خونم ، و حق با تو ( و همراهت ) . »\r\nو پيش گوئيش : « پس از من فتنه به وقوع خواهد پيوست ، چون به وقوع پيوست دور على بن ابيطالب را بگيريد ، زيرا او اولين كسى خواهد بود كه در قيامت با من ديدار خواهد كرد و او بزرگترين راستگو ( صديق اكبر ) است و فاروق ( و تميزگر ) اين امت كه حق را از باطل تميز مىدهد و جدا مىسازد ، و او رهبر محبوب مؤمنان است و پول رهبر محبوب منافقان ! » ( 1 )\r\nفرمايشش به على ( ع ) و همسر و دو فرزند گراميش : « من با هر كه بجنگيد در جنگم و با هر كه در آشتى باشيد در آشتى »\r\nو : « من با هر كه با شما بجنگد در جنگم و با هر كه با شما در آشتى باشد در آشتى »\r\nو در حالى كه در چادرى گرد هم بودند خطاب به مسلمانان فرمود : « تودهء مسلمانان ! من با هر كه با اهل آن چادر در آشتى باشد آشتىام و با هر كه با ايشان در جنگ باشد در جنگ ، دوستدار هر كه دوستشان بدارد ، و هيچكس دوستشان نمىدارد مگر آن كه نيايى خوشبخت داشته باشد و ميلاد فرخنده و پاك ، و هيچكس دشمن نمىداردشان مگر آن كه نيايى تيره بخت داشته باشد و ميلادى پست و تباه »\r\nو در حالى كه زير بغل على ( ع ) را گرفته بود فرمود : « اين فرماندهء نيكان است و جنگنده عليه زشتكاران بيدادگر ، هر كه ياريش كند پيروز است و هر كه خوار گذاردش خوار مانده » ( 2 )\r\nيا نطقى كه در حجة الوداع در حضور يكصد هزار يا بيشتر ايراد كرده\r\n\r\n","description":"","footnote":"\r\n( 1 ) رك : غدير ، 3 + استيعاب 2 / 657 + اصابه 4 / 171 .\r\n( 2 ) رك : غدير ، 1 + احكام القرآن ، جصاص 1 / 560 .\r\n","page_name":" 87 ","page_number":87},
  {"content":"\r\nفرمود : « هر كه من مولاى اويم اين على مولاى او است . خدايا ! هر كه او را دوست مىدارد دوست بدار ، و هر كه او را دشمن مىدارد دشمن بدار ، هر كه را ياريش مىكند يارى كن ، و هر كه را خوار مىگذاردش خوار و بىدفاع گذار ، هر كه را دوستش مىدارد دوست بدار ، و هر كه را به او كينه مىورزد مورد كينه ات قرار بده ، و حق را با او بگردان به هر سو كه بگردد » ( 1 )\r\nو ديگر احاديث كه فراوان است و زبانزد خاص و عام .\r\nآيا پسر عمر ، از همهء اين احاديث و فرمايشات راهنمون بدور بود كه پنداشت شركت در آن مجاهدات ، دخالت در جنگى دنيوى يا فتنه و آشوب داخلى است كه حق از باطل و راه درست از ناصواب آشكار و متمايز نيست و جنگى است بر سر سلطنت و حكومت ؟ ( 2 ) يا آن فرمايشات گهر بار را شنيده بود و با علم به آن در سكوت و بيطرفى و بىمبالاتى خويش لجاجت مىنمود و آن احاديث را نشنيده مىگرفت و گوش هوشش را به كرى ميزد ؟ ! در هر دو صورت در برابر نص و دستور صريح به اجتهاد و اتخاذ رأى پرداخته ، كارى كه هيچ ديندار پايبندى نمىپسندد .\r\nاين شخص با كمال تأسف ، سرانجام از كرده اش پشيمان گشته به گاهى كه پشيمانى سودى ندهد ، و دريغ خورده كه چرا در جنگهاى داخلى جانب امير المؤمنين على ( ع ) را نگرفته و بياريش برنخاسته و بيطرفى و بلا تكليفى نموده است . مىگفته : « از هيچ كارى در زندگى دنيا افسوس نمىخورم جز اين كه با دار و دستهء تجاوز كار داخلى نجنگيدم » يا به عبارتى : « بر هيچ كارى افسوس نمىخورم جز بر اين كه همراه على با دار و دستهء تجاوز كار داخلى نجنگيدم » و به عبارتى ديگر : « بر از دست رفتن هيچ فرصت دنيوى افسوس نمىخورم جز اين كه همراه على با دار و دستهء تجاوز كار داخلى نجنگيدم » يا به هنگام مرگش گفت :\r\n« در دل خويش از هيچيك از كارهاى دنيوى دريغ و حسرتى نمىبينم جز اين كه همراه على بن ابيطالب - رضى اللَّه عنه - با دار و دستهء تجاوز كار داخلى\r\n\r\n","description":"","footnote":"\r\n( 1 ) رك : غدير ، 1 ، در بحث از حديث غدير .\r\n( 2 ) رك : مسند احمد حنبل 2 / 70 ، 94 + سنن بيهقى 8 / 192 .\r\n","page_name":" 88 ","page_number":88},
  {"content":"\r\nنجنگيدم » يا به عبارتى كه ابن ابى جهم روايت كرده گفت : « بر هيچ چيز دريغ نمىخورم جز بر اين كه جنگيدن با دار و دستهء تجاوز كار داخلى همراه على - رضى اللَّه عنه - را ترك كردم » ( 1 )\r\nبيهقى در « سنن » گفتهء حمزه پسر عبد اللَّه بن عمر را ثبت كرده است .\r\nمىگويد : « با عبد اللَّه بن عمر نشسته بوديم . مردى عراقى پيش او آمده گفت :\r\nمن به خدا خيلى مايل بودم كه رويه و كردار ترا پيش گيرم و در كار كناره گرفتن از مردم از تو پيروى نمايم و از شر و آشوب تا مىتوانم بپرهيزم ، لكن آيهء محكم و صريحى از كتاب خدا خواندم كه در دلم اثر كرد و نشست « مىخواهم در بارهء اين آيه برايم توضيح دهى . آيا اين فرمايش خداى تعالى را ديده اى : هر گاه دو دسته از مؤمنان به جنگ پرداختند ميانشان را به صلح آريد ، بعد اگر يكى از آنها به ديگرى تجاوز ( مسلحانه ) كرد با آن كه تجاوز كرده بجنگيد تا به حكم خدا باز آيد . هر گاه باز آمد ميانشان را با عدالت به صلح آريد و دادگرى كنيد ، زيرا خدا دادگران را دوست مىدارد ( 2 ) . راجع به اين آيه آنچه مىدانى برايم بگو .\r\nعبد اللَّه بن عمر گفت : ترا چه به اين حرفها ! برو گمشو ! آن مرد برخاسته برفت تا از ديدهء ما پنهان گشت ، آن وقت عبد اللَّه بن عمر رو به ما كرده گفت :\r\nدر دل خويش از هيچيك از كارهاى مربوط به اين امت احساس ناراحتى ندارم جز اين كه آن طور كه خداى عز و جل به من دستور داده با اين دار و دستهء تجاوز كار داخلى نجنگيدم » ( 3 )\r\nاين دليل و حجتى است كه بر زبان پسر عمر جارى گشته و پشيمانى و ناراحتى وجدانش را بر نموده است . آيا اين حجت و حقيقت قاطع و روشن در دلش هم اثر كرده و او را به تغيير رويه واداشته است يا نه ؟ ! نمىدانم !\r\n\r\n","description":"","footnote":"\r\n( 1 ) طبقات ابن سعد ، ليدن ، 4 / 136 و 137 + استيعاب 1 / 369 ، 370 + اسد الغابه 3 / 229 + رياض النضرة 2 / 242 .\r\n( 2 ) حجرات ، 9 .\r\n( 3 ) سنن بيهقى 8 / 172 .\r\n","page_name":" 89 ","page_number":89},
  {"content":"\r\n\r\nاكنون بيائيد به سراغ نماز پسر عمر برويم\r\nاما نماز خواندنش پشت سر هر كه با قدرت مسلح بر خلق چيره گشته ، و بر مسند قدرت سياسى تكيه زده از نشانه‌هاى جهل او است و دليل بر اين كه در بارهء عبادات كم اطلاع بوده و به احكام دين ناپايبند ، و شعائر اسلامى را ببازيچه گرفته و دستخوش وسوسه و تحريكات شيطان گشته و دل و دين به آن باخته است ! با اين كار ننگين و خلاف شرع در صدد برآمده نماز نخواندن خود را پشت سر امير المؤمنين على ( ع ) - برترين انسان پس از پيامبر ( ص ) و يكى از دو مايهء خير - توجيه نمايد ، اين كارش را كه پشت سر امير المؤمنين على ( ع ) - كسى كه دوست داشتنىترين فرد براى خدا و پيامبر بوده و خدا او را معصوم و منزه خوانده است - نماز نخوانده و در عوض در نماز به حجاج آن دژخيم پليد و خدانشناس اقتدا كرده است خواسته با اين « فتوا » ى مسخره و ننگين خويش توجيه كند كه نماز خواندن پشت سر هر حاكم چيره و مسلطى روا است و نماز خواندن ضرورت ندارد كه پشت سر امام بر حق و امير المؤمنين و پيشواى عادل صورت گيرد !\r\nسفيان ثورى از زبان سلمة بن كهيل نقل مىكند كه « من و ذر مرهبى ( 1 ) در بارهء حجاج اختلاف پيدا كرديم . او مىگفت : مؤمن است . و من مىگفتم : كافر است . »\r\nحاكم نيشابورى در بارهء اين روايت تاريخى مىگويد : « روايتى صحيح است به دليل اين كه مجاهد بن جبر - رضى اللَّه عنه - به موجب روايتى كه از طريق ابى سهل احمد قطان از اعمش در دست مىباشد مىگويد : به خدا ! من شنيدم كه حجاج بن يوسف مىگفت : از عبد هذيل ( يعنى عبد اللَّه بن مسعود ) در شگفتم كه ادعا مىكند كه قرآنى را كه از جانب خدا است مىخواند . به خدا ! آن فقط يكى از سرودهاى رزمى و ساخته‌هاى ادبى اعراب است . به خدا ! اگر دستم به عبد هذيل مىرسيد گردنش را مىزدم » ( 2 ) و در روايتى كه ابن عساكر آورده اين افزوده هم هست : « . . . گردنش را مىزدم و گر چه با دندهء خوك شده ، آن را از حلقش بيرون مىكشيدم » .\r\n\r\n","description":"","footnote":"\r\n( 1 ) از عابدان مشهور كوفه ، و يكى از رجال « صحاح » ششگانهء اهل سنت .\r\n( 2 ) مستدرك ، حاكم 3 / 556 + تاريخ ابن عساكر 4 / 69 .\r\n","page_name":" 90 ","page_number":90},
  {"content":"\r\nابن عساكر مىنويسد : « حجاج در نطقى چنين گفت : از خدا تا مىتوانيد بپرهيزيد ، زيرا در آن اجرى نيست ، و فرمان امير المؤمنين عبد الملك را به گوش گيريد و اطاعت كنيد ، زيرا در آن اجر و پاداش هست . به خدا اگر به مردم دستور بدهم از در معينى از درهاى مسجد بيرون روند و بعد از در ديگر بيرون روند خون و مالشان برايم هدر خواهد بود » ( 1 )\r\nخود پسر عمر حديث پيامبر اكرم ( ص ) را « در بارهء ثقفىيى دروغساز و تبهكار » نقل و روايت كرده است يا اين حديث را كه « در قبيلهء ثقيف ( قبيلهء حجاج بن يوسف ) دروغسازى تبهكار هست » ( 2 ) و متقدمان و متأخران همداستانند بر اين كه تبهكار مورد اشاره همان حجاج بن يوسف ثقفى است .\r\nجاحظ مىنويسد : « حجاج در كوفه نطق كرد و از كسانى ياد نمود كه به - مدينه به زيارت مزار پيامبر خدا ( ص ) مىروند ، و گفت : مرگ بر اينها ! به گرد پاره‌هاى چوب و استخوان پوسيده طواف مىكنند : چرا نمىروند به گرد كاخ امير المؤمنين عبد الملك طواف كنند ؟ مگر نمىدانند خليفهء خدا بهتر و برتر از پيامبر او است ؟ ! » ( 3 )\r\nحافظ ابن عساكر مىنويسد : « دو نفر با هم اختلاف پيدا كردند ، يكى مىگفت : حجاج كافر است . و ديگرى مىگفت : مؤمنى گمراه است . از شعبى پرسيدند ، به ايشان گفت : او مؤمن به بت و قدرت حاكمهء ستمگر است ، و كافر به خداى بزرگ !\r\nاز و اصل بن عبد الاعلى در بارهء حجاج مىپرسند ، مىگويد : از من در بارهء آن پير مرد كافر مىپرسيد ! قاسم بن مخيمره مىگويد : حجاج از اسلام مىرميد ! عاصم بن ابى نجود مىگويد : هيچ چيز مقدس و حرمتى براى خدا نماند كه حجاج هتك ننمود ! طاووس مىگويد : از برادران عراقى خويش در شگفتم كه حجاج را\r\n\r\n","description":"","footnote":"\r\n( 1 ) - تاريخ ابن عساكر 4 / 69 .\r\n( 2 ) - صحيح ترمذى 9 / 64 و 13 / 294 + مسند احمد 2 / 91 و 92 + تاريخ ابن عساكر 4 / 50 .\r\n( 3 ) - النصايح ، ابن عقيل ، 81 .\r\n","page_name":" 91 ","page_number":91},
  {"content":"\r\nمؤمن مىنامند ! » ( 1 )\r\nاجهورى مىگويد : امام محمد بن عرفه و محققانى كه پيرو اويند معتقدند كه حجاج كافر بوده است . ( 2 )\r\nاز همهء اينها بگذريم و برسيم به روايات تاريخىيى كه ترمذى و ابن عساكر از طريق هشام بن حسان ثبت كرده‌اند . مىگويد : « در بارهء كسانى كه حجاج زير شكنجه كشته است آمار گرفته‌اند ، معلوم شده يكصد و بيست هزار نفرند ( 3 ) » « و در زندانهايش هشتاد هزار نفر محبوسند از آن جمله سى هزار زن . » ( 4 )\r\nاين كشتارها و زندانها ، پيش چشم پسر عمر قرار داشته و با دو چشمش آن را مىديده و در جريان بوده ، و دورهء حجاج را درك كرده و در حالى مرده كه او به قتل و شكنجه و تبهكارى و خونريزى سرگرم بوده است !\r\nآيا چنين موجود جنايتكار و جلاد خون آشامى ، در خور اين است كه در نماز امام باشد و مقتداى مؤمنان آن هم بجاى سرور مؤمنان مولاى متقيان مظهر قدس و عفاف و پاكى و شرافت و بزرگى ؟ !\r\nپسر عمر روزى كه با حجاج - آن تبهكار سفاك - بيعت مىكرد از ياد برده بود كه وقتى به او گفتند : چرا با امير المؤمنين عبد اللَّه بن زبير بيعت نمىكنى در حالى كه مردم حجاز و بسيارى از اهالى شام با او بيعت كرده‌اند ؟ جواب داده و عذر آورده و گفته بود : به خدا تا وقتى شما شمشير به دست گرفته و خون مسلمانان را مىريزيد با شما بيعت نخواهم كرد ؟ ! ( 5 )\r\nپسر عمر چطور با حجاج بيعت كرد با حجاجى كه مىديد دارد خون مسلمانان را مىريزد و مىآشامد خون توده‌هاى مردمى پاكدامن و شريف و ديندار ، خونهاى پاك شيعهء خاندان پاك پيامبر ( ص ) ! ؟ چگونه با او بيعت كرده حكومتش را\r\n\r\n","description":"","footnote":"\r\n( 1 ) - تاريخ ابن عساكر 4 / 81 .\r\n( 2 ) - الاتحاف ، 22 .\r\n( 3 ) - صحيح ترمذى 9 / 64 + تاريخ ابن عساكر 4 / 80 + تيسير الوصول 4 / 36 .\r\n( 4 ) - تاريخ ابن عساكر 4 / 80 + المستظرف 1 / 66 .\r\n( 5 ) - سنن بيهقى 8 / 192 .\r\n","page_name":" 92 ","page_number":92},
  {"content":"\r\nبه رسميت شناخت و شرعى شمرد و پشت سرش نماز جماعت خواند ؟ ! او كه قسم خورده بود تا اختلاف و جنگ داخلى برپاست ، با هيچكس بيعت ننمايد . چگونه و بموجب كدام كتاب آسمانى و كدام سنت سوگندش را زير پا نهاد و با عبد اللَّه بن زبير بيعت كرد و پس از آنكه سران خوارج همان دشمنان اسلام و از دين برگشتگان امثال نافع بن ازرق و عطية بن اسود و نجدة بن عامر با او بيعت كردند دست لرزانش را در دست عبد اللَّه بن زبير نهاد و او را خليفهء مسلمانان شناخت ! ؟ ( 1 )\r\nكاش من و همكيشانم مىدانستيم مگر در شريعت اسلام جائى و مقامى براى غلبه و تسلط نظامى هست و اين اعتبارى دارد تا مسلمان در امر نمازش كه ستون دين است و برترين كار امت محمد ( ص ) بدان تكيه و استناد نمايد ؟ ! يا اقتدا در نماز جمعه و جماعت بر مدار تحقق بيعت و اجماع امت مىگردد و بر اين استوار است كه كشمكش امام با مخالفانش و آنان كه عليه وى سر بر داشته‌اند از ميان برخيزد ؟ ! يا نه ، اين عذر و بهانه‌ها - عذر و بهانه‌هاى تراشيدهء پسر عمر ! - خواب و خيال است و پندارهاى بىاساس و دروغها كه بافته است ؟ ! نابخردى پسر عمر را باش كه مىپندارد امت اسلام حرفهاى چرند او را باور خواهد كرد و او را در ارتكاب جناياتش معذور خواهد شمرد غافل از اين كه عذر و بهانه هايش بدتر از گناهانى است كه مرتكب گشته ، و خود هر چند عذر و بهانه بتراشد و براى تبرئهء خويش تلاش نمايد مىداند كه بيهوده است و هيچ از سهمگينى جناياتش نمىكاهد .\r\nاين مرد چنان كه ابن سعد و ابن حزم نوشته‌اند ، در مكه پشت سر حجاج بن يوسف ثقفى نماز مىخوانده است . مىنويسند : « پسر عمر پشت سر حجاج و نجده ( 2 ) نماز مىخوانده است ( 3 ) » در حالى كه يكى از خوارج بوده است و ديگرى زشتكارترين موجود روى زمين . اين مطلب را ابو البركات نيز ذكر كرده است . ( 4 )\r\n\r\n","description":"","footnote":"\r\n( 1 ) - سنن بيهقى 8 / 193 .\r\n( 2 ) - نجدة بن عامر - عمير - يمانى از سران خوارج ، و عنصرى از دين بدر گشته ، پس از مرگ يزيد بن معاويه در يمامه قيام كرده به مكه آمد . گفتارهايش معروف است و پيروانش منقرض گشته‌اند و خود در سال 70 هجرى مرده است : لسان الميزان 6 / 148 .\r\n( 3 ) - طبقات ابن سعد 4 / 110 + المحلى ، ابن حزم 4 / 213 .\r\n( 4 ) - بدائع الصنايع 1 / 156 .\r\n","page_name":" 93 ","page_number":93},
  {"content":"\r\nآيا براى پيشنمازى كسى از همه شايسته تر نيست كه در تلاوت قرآن استادتر باشد و سنتشناستر ؟ ! آيا در حديث « صحيح » و ثابتى از پيامبر ( ص ) نيامده كه « كسى بايد پيشنماز مردم شود كه در تلاوت قرآن استادتر باشد ، و هر گاه در تلاوت همسان بودند آن كه سنت شناستر است ، و در صورتى كه در سنت شناسى همطراز بودند آن كه پيشتر هجرت كرده است و هر گاه با هم هجرت كرده بودند آن كه زودتر مسلمان گشته است ؟ ! » ( 1 )\r\nمگر فرمايش پيامبر ( ص ) نيست كه « اگر از قبول شدن نمازتان خوشحال مىشويد ، بايد بهترين شخصتان پيشنمازتان شود ، زيرا پيشنمازتان نماينده اى است كه به درگاه پروردگارتان معين مىنمائيد ؟ ! » ( 2 ) يا پسر عمر از اين كه نمازش در درگاه خدا قبول شود خوشحال نمىشد ؟ ! يا از نماز حجاج بن يوسف و منبرىهائى كه او تعيين مىكرد اين را پسنديده و خوش داشته بود كه على بن ابيطالب ( ع ) و پسر زبير را لعنت مىفرستادند ؟ ! ( 3 ) يا چون مىدانست كه نماز و ديگر عبادات مايهء تقرب هيچ مسلمانى را سود نمىدهد مگر با ايمان و عمل به ولايت على بن ابيطالب ( ع ) ( 4 ) و ضمنا خودش را خوب مىشناخت و بىبهره از آن ولايت مىديد مىدانست كه چه پشت سر پيشنماز عادل نماز بخواند و چه پشت سر آدم جائر و از دين برگشته در هر صورت نمازش پذيرفتهء درگاه الهى نخواهد بود و يكسان است ؟ !\r\nاو اگر واقعا ملاك صلاحيت پيشنمازى را غلبه و تسلط نظامى مىدانست ، پس چرا پشت سر مولا امير المؤمنين على ( ع ) نماز نخواند و به حضرتش اقتدا ننمود در حالى كه در جنگ جمل و جنگ نهروان غلبه با وى بود و در صفين نيز مغلوب نگشت ، بلكه در حالى كه چيزى به غلبه اش نمانده بود عمروعاص حيله اى به كار برده و جمعى از ساده لوحان را فريفت ، و نى در همان حال انديشمندان و صاحبنظران ترديدى به خود راه ندادند ؟ ! تازه پيش از اين جنگها بيعت عمومى\r\n\r\n","description":"","footnote":"\r\n( 1 ) - صحيح مسلم 2 / 133 + صحيح ترمذى 6 / 34 + سنن ابو داود 1 / 96 .\r\n( 2 ) - نصب الراية 2 / 26 .\r\n( 3 ) - رك : المحلى ، ابن حزم 5 / 64 .\r\n( 4 ) - رك : جلد دوم غدير .\r\n","page_name":" 94 ","page_number":94},
  {"content":"\r\nبراى خلافت على ( ع ) صورت گرفته و هيچ مخالف و معارض و رقيبى در ميان نبود تا مسأله غالب و مغلوب بودن مطرح شود و امام عادل و بر حق به مسند خلافت تكيه زده بود ، چرا در آن هنگام پسر عمر به وى اقتدا نكرده و او را به پيشنمازى برنگزيد ؟ ! در آن حال كه كار خلافتش به تحقق پيوسته و بيعتش به انجام رسيده بود . اگر به راستى ملاكش براى اقتدا تحقق شرط بيعت بود چرا به وى اقتدا ننمود ؟ !\r\n« نجدهء » خارجى كيست كه پسر عمر پشت سرش نماز خوانده و به او اقتدا كرده است ؟ ! و چه وقت بر همهء كشورهاى اسلامى چيره گشته و غلبه كرده است ؟ ! او چه اعتبار و ارزشى دارد و نماز خواندن پشت سرش چه اعتبارى دارد پشت سر كسى كه از خوارج است و پيامبر ( ص ) خوارج را از دين بدر شده خوانده است و فرموده : « عده اى از امتم قيام ( خروج ) خواهند كرد كه قرآن مىخوانند ، ولى قرآن خواندن شما هيچ ربطى به قرآن خواندن آنها ندارد و نه نمازتان ربطى به نمازشان و نه روزه تان ربطى به روزه شان .\r\nقرآن را در حالى مىخوانند كه مىپندارند قرآن مخصوص ايشان است در حالى كه عليه ايشان است . نمازشان از حلقشان فراتر نمىرود ، و از دين چنان بدر مىشوند كه تير از كمان » . ( 1 )\r\nو فرموده : « در ادوار باز پسين ، گروهى قيام مىكنند كم سن و سال با آرزوهاى سفيهانه ، گفتارشان بهترين گفتار مردم روى زمين است ، قرآن مىخوانند ، دينشان از دهانشان فراتر نمىرود ، از دين چنان بدر مىشوند كه تير از كمان . بنابر اين ، هر جا يافتيدشان بكشيدشان ، زيرا كشتنشان پاداشى براى كشنده شان نزد خدا و در قيامت دارد . » ( 2 )\r\nو فرموده : در ميان امتم اختلاف و انشعاب پديد خواهد آمد . گروهى\r\n\r\n","description":"","footnote":"\r\n( 1 ) - صحيح ترمذى 9 / 37 + سنن بيهقى 8 / 170 + چنان كه در تيسير الوصول 4 / 31 آمده مسلم و ابو داود نيز ثبت كرده‌اند .\r\n( 2 ) - چنان كه در تيسير الوصول 4 / 32 آمده هر پنج محدث به استثناى ترمذى ثبت كرده‌اند + و بيهقى در سنن الكبرى 8 / 170 ثبت كرده است .\r\n","page_name":" 95 ","page_number":95},
  {"content":"\r\nخوش گفتارند و بد عمل ، قرآن مىخوانند و از دهانشان فراتر نمىرود ، از دين چنان بدر مىشوند كه تير از كمان و باز جاى نمىآيند . آنها بدترين موجوداتند .\r\nخوشا به حال كسى كه آنها را بكشد يا بدستشان كشته شود . به كتاب خدا دعوت كنند در حالى كه اهل قرآن نيستند . هر كه آنها را بكشد از آنها به خدا نزديكتر است . پرسيدند : اى پيامبر خدا ! نشانه شان چيست ؟ فرمود : تراشيدن موى سر » ( 1 )\r\nو فرموده : « از سوى مشرق گروهى بر مىخيزند كه دينشان چنين است :\r\nقرآن مىخوانند و از دهانشان فراتر نمىرود ، از دين چنان بدر مىشوند كه تير از كمان و ديگر به آن ( اشاره به سينه اش ) بر نمىگردند . نشانه شان تراشيدن موى ( سر ) است ، پياپى قيام مىكنند تا به آخر برسند . بنابر اين اگر آنها را يافتيد بكشيدشان » ( 2 ) و به زودى گروهى چنين خواهند آمد : كتاب خدا را تلاوت مىكنند در حالى كه دشمن آنند ، كتاب خدا را در حالى كه سرشان تراشيده است مىخوانند .\r\nوقتى قيام كردند گردنشان را بزنيد . » ( 3 ) و : « گروه هائى از امتم سختگيرند و تند خوى ، و زبانشان به قرآن روان ، و ( قرآن ) از دهانشان فراتر نمىرود ، از دين چنان بدر مىشوند كه تير از كمان . بنابر اين هر گاه ديديدشان بكشيدشان چون هر كه بكشدشان پاداش خواهد گرفت » ( 4 ) و « خوارج سگان دوزخند » ( 5 ) و اين را سيوطى « در جامع الصغير » از يك طريق « صحيح » شمرده است .\r\nچه ارزشى دارد صحابىيى كه از آن همه حديث « صحيح » كه از پيامبر اكرم ( ص ) در بارهء پيمان شكنان و بيدادگران و از دين بدر شدگان رسيده پند نگيرد و به خود نيايد و براى آنها ارزشى قائل نگردد و چشم از آنها بپوشد و چراغ راهنماى\r\n\r\n","description":"","footnote":"\r\n( 1 ) - سنن ابى داود 2 / 284 + مستدرك حاكم 2 / 147 ، 148 + سنن بيهقى 8 / 171 + مسلم و بخارى از ابو سعيد همينگونه حديثى ثبت كرده‌اند : رك : تيسير الوصول 4 / 33 .\r\n( 2 ) - مستدرك حاكم 2 / 147 .\r\n( 3 ) - مستدرك حاكم 2 / 145 .\r\n( 4 ) - مستدرك 2 / 146 .\r\n( 5 ) - مسند احمد 4 / 355 + سنن ابن ماجه 1 / 74 .\r\n","page_name":" 96 ","page_number":96},
  {"content":"\r\nراه دين و دنيايش نسازد و براى سرپيچى از دستورات مكرر و مؤكد پيامبر ( ص ) و تبرئهء خويش از عدم شركت در جهاد داخلى بهانه آورد كه آنها « فتنه » است ؟ ! « آيا مردم پنداشته‌اند همين كه بگويند ايمان آورديم واگذاشته مىشوند و به » فتنه « و بوتهء آزمايش در نمىآيند ؟ ! » ( 1 )\r\nپسر عمر كيفر وظيفه نشناسى خويش و فرار از وظيفهء بيعت با مولاى متقيان امير مؤمنان ( ع ) را ديد ، كيفر اين را كه دست بيعت در دست مبارك و فرخندهء پيشوائى كه جان پيامبر اكرم ( ص ) شناخته شده - و پاره اى از وجودش - ننهاد و با آن خليفهء برحقى كه در فرمانبرداريش مهاجران و انصار و خلق همداستان گشته بودند بيعت نكرد و پشت سرش نماز نگزارد و به پيرويش برنخاست . سزاى كارش اين خفت و خوارى گشت كه دست بيعت به حجاج تبهكار داد و بدين گونه پست و ذليل گشت و بدتر از آن كه آن ديكتاتور ددمنش و خود خواه او را پستتر از اين ديد كه دست براى دريافت بيعتش دراز كند و پاى خويش به طرفش دراز كرد و پسر عمر با نهادن دست در پاى حجاج با او بيعت نمود ! و خدا او را به خاطر امتناعش از نماز خواندن پشت سر على ( ع ) به اينطريق كيفر داد كه پشت سر حجاج نماز خواند و به نجدهء از دين برگشته اقتدا كرد ، و همين ذلت و خفت براى كيفر دنيائيش بس ، و كيفر دردناك آخرت سختتر و دراز مدتتر است . و نيز اين كيفر نصيبش گشت كه حجاج بر او مسلط شد و او را كشت و سپس بر او نماز ميت خواند ( 2 ) ، چه نماز پذيرفته اى و چه دعاى مستجابى كه ستمگرى زشتكار و بىايمان بخواند !\r\n\r\nبهانهء ديگر پسر عمر\r\nپسر عمر ، بهانهء ديگرى هم آورده است . ابو نعيم از طريق نافع از پسر عمر چنين روايتى ثبت كرده است : « مردى پيش او آمده گفت : تو پسر عمرى و مصاحب رسول خدا ( ص ) . چه باعث شد كه از اين كار ( يعنى شركت در جهاد داخلى ) خوددارى كردى ؟ گفت : اين كه خداى متعال ريختن خون مسلمان را\r\n\r\n","description":"","footnote":"\r\n( 1 ) - آيهء شريفه .\r\n( 2 ) - استيعاب 1 / 369 + اسد الغابه 3 / 230 .\r\n","page_name":" 97 ","page_number":97},
  {"content":"\r\nبرايم حرام گردانيده است و فرموده : با آنان بجنگيد تا فتنه از ميان برخيزد و دين براى خدا باشد . ما اين كار را كرديم و با آنها جنگيديم تا دين براى خدا گشت . اينك شما مىخواهيد بجنگيد تا دين براى غير خدا باشد . » ( 1 )\r\nو اين را از طريق قاسم بن عبد الرحمن ثبت كرده است : « در نخستين شورش داخلى به پسر عمر گفتند : آيا به جنگ بر نمىخيزى ؟ گفت : وقتى بتها ميان ركن و درب كعبه بود جنگيدم تا خداى عز و جل آنها را از عربستان بزدود اينك من مايل نيستم با كسى كه مىگويد » لا إله الا اللَّه « بجنگم . » ( 2 )\r\nبگذار پسر عمر خودش را دينشناستر از همهء اصحاب ، از مهاجران پيشاهنگ گرفته تا انصار بداند از آنان كه در آن كشمكش دوشادوش امير المؤمنين على ( ع ) جنگيدند ، اما آيا خودش را از پيامبر خدا ( ص ) هم دينشناستر مىپندارد كه به اصحابش دستور داد در آن كشمكش امير المؤمنين على ( ع ) را يارى نمايند و به پشتيبانى او برخيزند و به على ( ع ) دستور داده كمر به آن جنگهاى خونين ببندد و از پا ننشيند ؟ ! بنابر اين ، آيا پيامبر اكرم ( ص ) با علم به اين كه دو طرف جنگ داخلى اهل « لا إله الا اللَّه » هستند دستور داد همراه على ( ع ) بجنگند يا بدون اطلاع از آن دستور داد كه خون مسلمانان را بريزند ؟ ! پناه بر خدا ! توبه به درگاه خدا ! آيا پيامبر اكرم ( ص ) مىدانست كه نتيجهء آن جنگ اين خواهد شد كه دين براى غير خدا گردد و با علم به آن تحريض به جنگ كرد ؟ ! يا حضرتش از آن خبر نداشت ، ولى پسر عمر فهميد و از آن جنگ دورى گزيد ؟ ! پناه مىبرم به خدا از ياوه گوئى و هرزه درائى و حرف كفرآلود !\r\nبهانهء پسر عمر چقدر به بهانهء پدرش شباهت دارد ، آن روز كه پيامبر ( ص ) به او دستور داد « ذو الثدية » سر دستهء خوارج را بكشد ، او را نكشت به اين بهانه كه ديد با خشوع و خضوع سر بر آستان خدا نهاده است ! ( 3 )\r\nوانگهى اين كه شركت كنندگان در آن جنگها مىخواهند دين براى\r\n\r\n","description":"","footnote":"\r\n( 1 ) حلية الاولياء 1 / 292 .\r\n( 2 ) . 1 / 294 .\r\n( 3 ) رك : جلد هفتم « غدير » .\r\n","page_name":" 98 ","page_number":98},
  {"content":"\r\nغير خدا باشد مربوط به كداميك از طرفين جنگ است ؟ آيا مولاى متقيان امير مؤمنان و يارانش اين را مىخواهند يا مخالفانش و آنها كه عليه حكومت بر حقش قيام مسلحانه و تجاوز كارانه كرده‌اند ؟ فرض اول كه با قرآن و سنت و احاديثى كه در حق امام على بن ابيطالب ( ع ) و دوستداران و پيروان و مخالفانش و در بارهء جنگهاى سه گانهء جمل و صفين و نهروان آمده منافات دارد - احاديثى كه در جلدهاى « غدير » به شرح آورديم و همانها كه پسر عمر نديده يا نديده گرفته است .\r\nو در صورت صحت فرض دوم ، يعنى هر گاه مخالفان على ( ع ) و آنها كه عليه او به قيام مسلحانهء تجاوز كارانه دست زده‌اند مىخواسته‌اند كارى كنند كه دين براى غير خدا باشد و جز او پرستيده شود ، چرا پسر عمر پس از خوددارى از بيعت با على ( ع ) دست بيعت به دست معاويه داد ، به دست كسى كه مىخواسته دين براى غير خدا باشد ؟ !\r\nاينها مسائلى است كه در برابر پسر عمر نهاده است . نمىدانم پسر عمر در دادگاه عدل الهى براى اين سئوالات پاسخى دارد يا نه ؟ ! شايد خود را از گير اين سئوالات به دليل نابخردى خويش خلاص كند نابخردىيى كه سلب مسؤوليت اسقاط تكليف مىكند !\r\nشگفتآورتر از اينها آن حرف پسر عمر است كه ابو نعيم نوشته : « وضع ما در بحبوحهء آن كشمكشها ، به مردمى شبيه بود كه در راه راستى كه بلدند مىروند و ناگهان مه غليظ و تاريكىيى آنها را فرا مىگيرد . برخى به راست مىروند و جمعى به چپ و راه گم مىكنند . و ما در آن ميان بر جاى خويش ايستاديم تا خدا آن تاريكى و سرگشتگى را ببرد و راه راست نخستين را دريافتيم و پيمودن گرفتيم . اين جوانان قريش بر سر اين قدرت سياسى و اين دنيا ، با همديگر مىجنگند . براى من اهميتى ندارد كه آنچه اينها بر سرش مىجنگند مال من باشد يا نه به كفش كهنه‌ام » ( 1 )\r\nبايد بدانيم اين مه غليظ و تاريكى ، كى امت را فرا گرفته كه در اثنايش پسر عمر به جاى خود ميخكوب گشته و برقرار مانده است ؟ در دورهء پيامبر ( ص )\r\n\r\n","description":"","footnote":"\r\n( 1 ) حلية الاولياء 1 / 309 .\r\n","page_name":" 99 ","page_number":99},
  {"content":"\r\nكه آن از همهء ادوار تاريخ اسلامى پاكتر و مصفاتر و روشنتر بوده است . يا در دورهء جانشينانش ؟ مسلم است كه پسر عمر با آن پير مرد تيمى و با پدر خويش بيعت كرده است و اين دو ، در نظرش به ترتيب بهترين خلق خدايند . و در حكومتشان هيچ تاريكى و سرگشتگى و روى آوردن گرد و غبارى را نمىبيند .\r\nهمچنين دورهء عثمان ، كه با او بيعت كرده و تا روز كشته شدنش دست از او برنداشته - چنان كه در همين جلد به نظرتان رسيد - بنابر اين دورهء عثمان هم به نظر وى دوره اى نيست كه تاريكى و مه غليظى روى آورده باشد هر چند خود وى با راهنمائى خاصش براى عثمان ، باعث آشفتگى كارش گشته است . پس دوره اى نمىماند جز خلافت امير المؤمنين على بن ابيطالب ( ع ) و سلطنت معاوية بن ابى سفيان .\r\nپسر عمر با معاويه هم كه پيامبر خدا حكومتش را سلطنتى پرآسيب خوانده و او را لعنت كرده است ، بيعت نموده آن هم با رضا و رغبت ، و سپس با يزيد بن معاويه پس از گرفتن صد هزار درهم از معاويه بيعت كرده است . بنابر اين دورهء تاريكى و فرا گرفتن مه غليظ در نظر پسر عمر جز دورهء خلافت مولاى متقيان ( ع ) نيست و در همين دوره بوده كه جمعى به راست رفته‌اند و گروهى به چپ و راه گم كرده‌اند ، و قبل و بعد اين دوره همه روشنائى بوده است و همه رفتار بر راه راست دين و بر صراط مستقيم حق ! بويژه در دورهء سلطنت معاويه و يزيد و عبد الملك و حجاج ، و ابن مردك در اين ادوار راه راست نخستين خويش بديده و بشناخته و آن را پيمودن گرفته و با اين حكام « بر حق » و « بر راه راست دين » بيعت كرده است !\r\nدر اينجا كسى نيست از اين مرد بپرسد چه كسانى با بيعت و جانبگيرى خويش از راه بدر گشته و ره گم كرده‌اند ؟ آيا كسانى كه با امير المؤمنين على ( ع ) بيعت كردند ؟ كه ايشان اصحاب عادل و راسترو پيامبر ( ص ) بوده‌اند و مجاهدان « بدر » و مهاجران و انصار و توده اى از مردان صالح و از تابعان و رجال مقيم مدينه و ديگر شهرهاى بزرگ كشور اسلامى . يا نه ، آنها كه با تجاوزگران بيدادگرى چون معاويه و يزيد و عبد الملك و حجاج بيعت كردند ، آن اوباش شام و بىسر و\r\n","description":"","footnote":"","page_name":" 100 ","page_number":100},
  {"content":"\r\nپايان بيابانگرد و بقاياى قبائل مشرك و مهاجم و بدخواه و جاه طلبان و شهوت پرستان و كامجويان و مالدوستان ؟ ! فكر مىكنيد لجاجت و حق ناپذيرى پسر عمر را وامىدارد كه حرف اول را به زبان آورد در همان حال كه گفتار گهربار پيامبر ( ص ) را با دو چشم خويش مىبيند كه « اگر على را عهده دار حكومت سازيد خواهيد ديد كه راهنمائى راه دين يافته است ، و شما را به راه راست مىبرد »\r\nو « اگر على را بفرماندهى برداريد - و مىدانم كه بر نمىداريد - خواهيد ديد كه راهنمائى راه دين يافته است و شما را به راه راست مىبرد »\r\nو « هر گاه على را به خلافت بگماريد - و مىدانم كه نمىگماريد - خواهيد ديد كه راهنمائى راه دين يافته است و شما را بر طريق درخشان واميدارد » . و ديگر فرمايشات كه در جلد اول بدان اشاره رفت .\r\nيا پسر عمر دستخوش انصاف مىشود و بىاختيار و ناخود آگاهانه زبان به دومى مىگشايد و با اين اعتراف بر بيعتهائى كه با ديگران مرتكب گشته خط بطلان مىكشد و اقرار به ناروائيش مىنمايد ؟ !\r\nهمچنين عقيدهء عجيبى اظهار داشته با اين حرف كه جوانان قرشى بر سر قدرت سياسى با همديگر مىجنگند و در پى مال دنيايند . در حالى كه مىداند حرفش شامل دو طرف مىشود : يكى امير المؤمنين على ( ع ) و اصحابش كه دنيا چنان كه خودش فرموده - و زندگيش فرمايشش را به ثبوت رسانده - در نظرش از نمىكه بزى بگاه عطسه بيرون مىپراند ناچيزتر است و كمر بستنش به آن جنگهاى داخلى به فرمان پيامبر خدا ( ص ) بوده و بنابر وصيتش به او و اصحابش - چنان كه در اين جلد و جلد سوم گذشت . و ديگرى طلحه و زبير و معاويه .\r\nوضع دو نفر اول چنان بوده كه امير المؤمنين على ( ع ) در يكى از نطقهايش فرموده : « هر يك از آن دو حكومت را براى خويش مىخواهد و آن را به طرف خويش مىكشد و هيچ پيوندى آنان را به خدا ربط نمىدهد و به هيچوجه رابطه اى با خدا ندارند . و هر كدامشان كينهء رفيقش را به دل مىپرورد و به زودى پرده از اين كارشان بر خواهد افتاد . به خدا قسم ! اگر به مقصود برسند هر يكيشان جان\r\n","description":"","footnote":"","page_name":" 101 ","page_number":101},
  {"content":"\r\nآن ديگر را در مىآورد و هر يك در نابودى ديگرى مىكوشد . اينك دار و دستهء تجاوز كار داخلى قد برافراشته است . پس كجايند روز شماران اين چنين هنگامه ؟ «\r\nوقتى طلحه و زبير و عائشه به بصره رسيدند ، مروان بن حكم پيش طلحه و زبير آمده پرسيد : كداميك از شما را حاكم بشناسم و براى نماز نامش را به بانگ بردارم ؟ هيچيك حرفى نزدند . عبد اللَّه بن زبير گفت : پدرم را . محمد بن طلحه گفت : پدرم را . عائشه به مروان پيغام داد : مىخواهى بينمان آشوب به پا كنى ؟ ! ( يا گفت : مىخواهى بين رفقاى ما آشوب به پا كنى ؟ ! ) بگذاريد پسر خواهرم - يعنى عبد اللَّه بن زبير - پيشنمازى مردم را به عهده بگيرد . ( 1 )\r\nوضع معاويه هم كه معلوم است . او در پى قدرت سياسى و مال دنيا بوده است و اصحاب پيامبر ( ص ) او را با همين خصوصيت مىشناخته‌اند و اين معنا در سخنانشان آشكار است ، ولى چه سود كه پسر عمر به حرفشان گوش نمىدهد و عشق كور كورانه اى كه به امويان دارد نمىگذارد سخنشان را بشنود ، و به همين جهت چشم و گوش بسته به منجلاب گمراهى غلتيده است . اينك شمه اى از آن سخنان :\r\nهاشم مرقال ، به امير المؤمنين على ( ع ) مىگويد : « ما را اى امير المؤمنين پيش ببر به طرف آن جماعت سنگدل حق ناپذيرى كه قرآن را پشت سر انداخته‌اند و نسبت به بندگان خدا به شيوه اى كه ناخوشايند خدا است رفتار مىكنند ، و حرام خدا را حلال ساخته‌اند و حلالش را حرام نموده‌اند و شيطان تمايلاتشان را به طرف خويش گرايش داده و به آنها وعده‌هاى پوچ داده و آرزوها به دلشان افكنده تا از راه بدر كرده شان و به انحطاط و پستى كشانده شان و دنيا را خوشايندشان گردانيده است تا اكنون بر سر زندگى دنياشان با چنان علاقه اى مىجنگند كه ما به آخرت داريم . . . » ( 2 )\r\n2 - هم او مىگويد : « امير المؤمنين ! ما اين جماعت را بدقت مىشناسيم .\r\n\r\n","description":"","footnote":"\r\n( 1 ) - مرآة الجنان ، يافعى 1 / 95 .\r\n( 2 ) - كتاب صفين 125 + شرح ابن ابى الحديد 1 / 282 + جمهرة الخطب 1 / 151 .\r\n","page_name":" 102 ","page_number":102},
  {"content":"\r\nاينها با تو و پيروانت دشمنند ، و با هر كه در پى فرآورده‌هاى دنيا باشد دوستند .\r\nاينها با تو در جنگ و ستيزند ، و بر سر دنيا و حفظ آنچه در چنگ دارند از هيچ كوششى فرو گذار نيستند ، و هيچ مقصودى جز دستيابى بر ( مال و جاه و لذت ) دنيا ندارند جز اين كه جاهلان را با شعار خونخواهى عثمان مىفريبند ، دروغ مىگويند و براى خون او بسيج و به ميدان نگشته‌اند ، بلكه در پى دنيايند ( 1 )\r\n3 - يزيد بن قيس ارحبى در نطقى مىگويد : « مسلمان كسى است كه دين و نظريه اش را سلامت نگهدارد . اين جماعت به خدا قسم بر سر برقرارى دينى كه معتقد باشند ما تباهش كرده‌ايم نمىجنگند يا در راه احياى حقى ( قانونى از اسلام ) كه معتقد باشند ما مىرانده و تعطيلش كرده‌ايم . فقط بر سر اين دنيا به جنگ ما برخاسته‌اند و مىخواهند در دنيا ديكتاتور و پادشاه باشند . اگر بر شما چيره شوند - و خدا غلبه و شادى را نشانشان ندهد - كسانى مثل سعيد ( 2 ) و وليد ( 3 ) و عبد اللَّه بن عامر ( 4 ) نابخرد بر شما فرمانروا خواهند گشت كه يكيشان در انجمنش حرفهاى نامربوط مىزند و مال خدا را برگرفته مىگويد اين كار گناه و اشكالى ندارد ، پندارى ارث پدرش باشد . چگونه چنين چيزى ممكن است ؟ ! اين مال خدا است كه به قدرت شمشير و نيزه مان به تصرفمان درآورده است : بندگان خدا ! با اين جماعت ستمگرى بجنگيد كه به موجب چيزى غير از وحى خدا حكومت مىكنند . و در بارهء آنان دستخوش سرزنش هيچ سرزنشگرى نشويد . اينها اگر بر شما مسلط شوند دين و دنياتان را خراب خواهند كرد . و اينها همانها هستند كه مىشناسيد و و آزموده ايدشان . به خدا از اين كه عليه شما همداستان شده‌اند قصدى جز شر و آسيب رسانى ندارند . از خداى بزرگ براى خودم و براى شما آمرزش مىطلبم . » ( 5 )\r\n\r\n","description":"","footnote":"\r\n( 1 ) - كتاب صفين 103 + شرح ابن ابى الحديد 1 / 278 .\r\n( 2 ) - سعيد بن عاص بن امية استاندار مدينه از جانب معاويه .\r\n( 3 ) - وليد بن عقبهء شرابخوار برادر مادرى عثمان .\r\n( 4 ) - عبد اللَّه بن عامر كه سه سال از طرف معاويه فرماندار بصره بود .\r\n( 5 ) - كتاب صفين 279 + تاريخ طبرى 6 / 10 + شرح ابن ابى الحديد 1 / 485 .\r\n","page_name":" 103 ","page_number":103},
  {"content":"\r\n4 - عمار ياسر در نطقى در صفين مىگويد : « بندگان خدا ! همراه من به سوى جماعتى روانه شويد كه به ادعاى خويش ، در پى خونخواهى كسى هستند كه بر خود ستم مىورزيد و بر بندگان خدا ، به وسيله اى جز آنچه در كتاب خدا هست حكومت مىكرد . او را مردان صالحى كشتند كه تجاوزگرى را ، تقبيح مىنمودند و به احسان و نيكوكارى ، امر مىكردند . اينهائى كه اگر زندگى دنياشان در امان باشد به زوال اين دين هيچ اهميتى نمىدهند پرسيدند : چرا او را كشتيد ؟ گفتيم : به سبب بدعتهايش . گفتند : هيچ بدعتى مرتكب نگشته است . اين را از آنجهت گفتند كه او ايشان را بر مال و منال دنيا مسلط كرده بود به طورى كه مىخوردند و مىچريدند و اگر كوه‌ها بر سرشان فرو مىريخت به خود نمىآمدند .\r\nبه خدا فكر نمىكنم اينها در پى خونخواهى او باشند ، زيرا مىدانند او ظالم بوده است . اينها مزهء لذائذ دنيا را چشيده‌اند و از آن خوششان آمده و خواهان دوام و ادامه اش شده‌اند و ضمنا فهميده‌اند اگر صاحب حق ( يا مجرى قانون اسلام ) دستش به آنها برسد ميان آنها و آنچه مىخورند و مىچرند مانع و حايل خواهد گشت . ضمنا آنان سابقهء درخشانى در اسلام ندارند كه به وسيلهء آن در خور فرمانروائى و حكومت گردند و مردم از آنان اطاعت نمايند . ناچار پيروان خود را با اين سخن گول زده‌اند كه پيشواى ما بناحق و مظلومانه كشته شده است . تا به اين وسيله ديكتاتور و پادشاه بشوند . و اين حيلهء بدخواهانه اى است كه به وسيله اش بدين موقعيت رسيده‌اند كه مىبينيد ، و اگر اين حيله نبود از مردم حتى دو نفر هم با اينها بيعت نمىكردند . » ( 1 )\r\n5 - عبد اللَّه بن بديل بن ورقاء خزاعى در نطقى مىگويد : « امير المؤمنين ! اين جماعت اگر خواستار خدا بودند و براى خدا كار مىكردند با ما مخالفت نمىورزيدند . اما اينها از آن جهت با ما مىجنگند كه از برابرى حقوق گريزانند\r\n\r\n","description":"","footnote":"\r\n( 1 ) - كتاب صفين 361 + تاريخ طبرى 6 / 21 + شرح ابن ابى الحديد 1 / 504 + تاريخ الكامل ابن اثير 3 / 123 + تاريخ ابن كثير 7 / 266 + متن از كتاب صفين ابن مزاحم است .\r\n","page_name":" 104 ","page_number":104},
  {"content":"\r\nو دوستدار تبعيض اقتصاديند و مىخواهند قدرت سياسى خود را نگهدارى كنند و « مال و منال دنيائى را كه در چنگ دارند از كف ندهند و به خاطر كينه اى كه در دل گرفته‌اند و دشمنىيى كه از حوادث گذشته كه تو اى امير المؤمنين به وجود آورده اى در دل مىپرورند آن كينه‌هاى كهن و به خاطر اين كه پدران و برادرانشان را كشته اى . » ( 1 )\r\n6 - شبث بن ربعى به معاويه مىگويد : « به خدا بر ما پوشيده نيست كه چرا با ما مىجنگى و در پى چه هستى . . . » - سخنش به تمامى در همين جلد خواهد آمد .\r\n7 - وردان مستخدم عمرو بن عاص به او مىگويد : « دنيا و آخرت در دلت با هم ستيزه و كشمكش نمودند . در دل انديشيدى : همراه على آخرت منهاى دنيا است و در آخرت جبران دنيا مىشود . و همراه معاويه دنياى بدون آخرت است و در دنيا آنچه جاى نعمت آخرت را بگيرد نيست . » عمرو عاص در جوابش مىسرايد :\r\nخدا « وردان » و شوخ چشميش را نابود كند\r\nبجان تو « وردان » آنچه را در دلم مىگذشت بيان كرد\r\nهنگامى كه دنيا بر نفسم جلوه فروخت\r\nبرايش طمع نمودم و در طبيعت و سرشت آدمى چربخواهى هست !\r\nدر درون آدمى دو نفس هست : يكى پرهيز مىنمايد و ديگرى تابع حرص\r\nو دستخوش طمع است\r\nو آدمى ( چون خويشتن به نفس دومى بسپارد ) در حال سيرى به خوردن كاه\r\nمىپردازد !\r\nديدم على دينى است كه دنيا را همراه ندارد\r\nو آن ديگرى دنيا را دارد و قدرت سياسى را\r\nآنگاه از روى طمع و در عين آگاهى دنيا را برگزيدم\r\nو در اين كار هيچ برهانى نداشتم !\r\n\r\n","description":"","footnote":"\r\n( 1 ) - كتاب صفين 114 + شرح ابن ابى الحديد 1 / 281 + جمهرة الخطب 1 / 148 .\r\n","page_name":" 105 ","page_number":105},
  {"content":"\r\nو ديگر ابيات كه در جلد دوم غدير نگاشته شد ، و اين سخنان عمرو عاص نيز بگذشت :\r\nمعاويه ! دينم را به تو نمىدهم بىآنكه\r\nدنيا را بدست آورم بنابر اين بنگر كه چه خواهى كرد\r\nاگر مصر را به من بدهى ، معاملهء پر سودى كرده ام\r\nو چيزى را به دست آورده‌ام كه مايهء سود و زيان است\r\nدين و دنيا ، برابر و همسنگ نيستند و من\r\nدر حالى دادهء ترا مىستانم كه سرافكنده و زيانكارم !\r\n. . .\r\n8 - محمد بن مسلمهء انصارى در نامه اى به معاويه مىنويسد : « تو ، بجان خودم جز در پى دنيا نرفته اى و جز پيروى هواى نفس نكرده اى . اگر عثمان را پس از مرگ يارى مىدهى او را به هنگام زندگى خوار گذاشته اى . » ( 1 )\r\n9 - نصر بن مزاحم مىنويسد : « وقتى دو قبيلهء عك و اشعرون براى معاويه شرط كردند كه حقوق و مواجبى ( در ازاى بيعت با او ) براى آنان مقرر نمايد و مقرر نمود . از اهالى عراق هر كه در دلش بيمارىيى بود طمع به معاويه بست و چشم به او دوخت به طوريكه اين حالت در ميان مردم سرايت كرد و شايع گشت و خبر آن به على رسيد و ناراحت و متنفر شد . و منذر بن ابى حميصة وادعى ( 2 ) كه از قهرمانان و شاعران قبيلهء همدان بود به خدمت وى آمده گفت : اى امير المؤمنين ! دو قبيلهء عك و اشعريون از معاويه حقوق و مواجب خواستند و به آنها داد و با اين عمل دينشان را به دنيا فروختند . در حالى كه ما آخرت را به جاى دنيا اختيار كرده . و به آن دل خوش ساخته‌ايم و به عراق به جاى شام و به تو بجاى معاويه . به خدا قسم آخرت ما بهتر از دنياى آنها است و عراقمان بهتر از شام آنها و اماممان هدايت يافته تر از پيشواى آنها . بنابر اين به وسيلهء ما جنگ را آغاز كن و اطمينان داشته باش كه تو را يارى خواهيم كرد و ما را به جانبازى و مرگ وادار ساز . آنگاه در اين باره چنين سرود :\r\n\r\n","description":"","footnote":"\r\n( 1 ) - كتاب صفين 86 .\r\n( 2 ) - منسوب به « وادعه » شاخه اى از قبيلهء همدان .\r\n","page_name":" 106 ","page_number":106},
  {"content":"\r\nقبيلهء عك مواجب خواستند و قبيلهء اشعر\r\nخواستار خلعت و پاداش گشتند\r\nدين را به خاطر گرفتن مواجب و خلعت رها ساختند .\r\nو با اين كار بدل به بدترين موجودات گشتند\r\nو ما پاداش نيك از خدا طلبيديم و\r\nپايدارى و نيت و تصميم راسخ در جهاد را\r\nبدينسان هر يك از ما به آنچه طلب كرد و آرزو نمود\r\nرسيد و همه مان سرپيچى را گناه مىشماريم\r\nمردم عراق در هنگامهء نبرد و آنگاه كه\r\nسپاهيان بهم آويزند بهتر و برتر از ديگرانند\r\nو چون بلا و گرفتارى مردمان را فرا گيرد\r\nمردم عراق پر تحملتر از ديگرانند\r\nهر كه از ميان ما در راه خدا دوست و حامى تو\r\nنباشد اى صاحب ولايت و اى وصى پيامبر ! از ما نيست\r\nعلى در جوابش گفت : آفرين بر تو و رحمت خدا ! و بر او و بر قبيله اش آفرين خواند . خبر سرودهء وى به معاويه رسيد ، گفت : به خدا اشخاص مورد اعتماد على را با پول به طرف خود متمايل خواهم ساخت و آنقدر پول در ميانشان پخش خواهم كرد تا دنياى من بر آخرت او چيره گردد . » ( 1 )\r\n10 - مولا امير المؤمنين به معاويه مىنويسد : « بدان كه تو داعيهء مقامى را دارى كه نه از لحاظ سابقه و نه از حيث ولايت شايستگى احراز آن را دارى ، و نه در بارهء آن به كار مشخصى استناد مىنمائى كه امتيازى براى تو ثابت نمايد و نه شاهدى از قرآن به نفع تو وجود دارد و نه وصيتى از رسول خدا كه آن را در بارهء خود ادعا كنى . بنابر اين ، آنگاه كه تو از دنيائى كه در آنى و از زرق و برقش شادان و به لذائذش متكى و مطمئن بركنده شوى و با دشمنى سختكوش و پر اصرار واگذاشته شوى چه خواهى كرد با وجود آنچه در درونت مىگذرد از دنيا پرستى و\r\n\r\n","description":"","footnote":"\r\n( 1 ) - كتاب صفين 495 + شرح ابن ابى الحديد 2 / 293 .\r\n","page_name":" 107 ","page_number":107},
  {"content":"\r\nدنيا دارى ؟ و مسلم است كه دنيا ترا به سوى خود خوانده و دعوتش پذيرفته اى و ترا كشانده و كشيده شده اى و به تو دستور داده و فرمانش برده اى . بنابر اين دست از اين كار ( و ادعاى حكومت ) بردار و خود را آمادهء حساب و دادرسى ساز ، زيرا چيزى نمانده كه ترا به پا نگهدارند و از تو بازخواست نمايند . اى معاويه ! شما كه نه حسن سابقه اى داريد و نه افتخار و امتيازى بر هموطنانتان كى سياستمدار و مدير مردم بوده‌ايد يا والى و زمامدار اين امت ؟ ! بنابر اين ، خود را براى مقابله با آنچه عارضت گشته مهيا كن و مگذار شيطان در مورد تو موفق شود و ترا بفريبد ، با اين كه من مىدانم خدا و پيامبرش راستگويند ( يعنى تو نخواهى توانست بر تمايلات شيطانى درونت غلبه كنى ! ) از مداومت بر بد نهادى مزمن به خدا پناه مىبرم . اگر بر تمايلات شيطانى درونت غلبه نكنى ، و دست از اين كار برندارى ، آنچه را كه از خودت بر خودت پنهان است برايت باز مىنمايم ، تو خوشگذرانى هستى كه شيطان به تو راه يافته است و در وجودت چنان كه خون جريان دارد نفوذ و جريان پيدا كرده است . » ( 1 )\r\n11 - آورده‌اند كه حسن بن على - رضى اللَّه عنهما - به حبيب بن مسلمه ( 2 ) كه پس از جنگ صفين به يورشى دست زده بود فرمود : « حبيب ! بسا لشگركشىها كه تو در غير اطاعت فرمان خدا كرده اى . » گفت : به قصد حمله به پدرت لشگر نمىكشم . فرمود : « آرى به خدا ، چون تو معاويه را در راه دنيا داريش پيروى كرده اى و بشتاب به راه هواى دلش رفته اى . اگر او زندگى دنيايت را درست كند دينت را فرو خواهد گذاشت . كاش تو كه بدكردارى خوش گفتار و خوش عقيده مىبودى ، يعنى چنان مىبودى كه خداى متعال مىفرمايد : « و ديگران كه به گناهشان اعتراف نموده و كارى نيكو را به كار ديگرى بد در آميختند » لكن تو چنانى كه خداى متعال مىفرمايد :\r\n« در حقيقت آنچه انجام مىدادند بر دلشان سيطره يافت ( يعنى عملشان عقيده شان را و عواطف و افكارشان را ساخت ) . » ( 3 )\r\n\r\n","description":"","footnote":"\r\n( 1 ) - كتاب صفين 122 + نهج البلاغه 2 / 10 + شرح ابن ابى الحديد 3 / 410 .\r\n( 2 ) - ساكن شام و در جنگهاى داخلى همراه معاويه بود .\r\n( 3 ) - استيعاب 1 / 123\r\n","page_name":" 108 ","page_number":108},
  {"content":"\r\n12 - قحذمى مىگويد : چون معاويه به مدينه درآمد ، چنين نطق كرد : « مردم ابو بكر - رضى اللَّه عنه - خواستار دنيا نشد و دنيا نيز بسراغش نرفت . عمر دنيا به سراغش رفت ، ولى او نخواستش . عثمان به دنيا دست يافت و دنيا نيز بر او دست يافت ، اما من دنيا به سويم گرايد و من به او گرويدم ، من فرزند دنيايم و او مادرم و من فرزندش .\r\nاگر مرا بهترين فردتان نمىدانيد من براى شما بهتر از ديگرانم » . ( 1 )\r\nو ديگر سخنان كه نمودار هدفها و آمال معاويه است و مىرساند كه در پى مال و منال و لذائذ دنيوى مىدويده و در پى سلطنت بوده است .\r\n\r\nپسر عمر بدعتهاى پدرش را احيا مىكند .\r\nدر اينجا ، در جريان بررسى اخبار تاريخىيى كه در بارهء پسر عمر هست ، مىرسيم به اين موضوع كه از بدعتهاى پدرش پيروى كرده و نظريات وى را كه بر خلاف قرآن و سنت بوده به عنوان آئين خويش برگزيده است . آن هم بعد از روشن شدن حقيقت برايش ، و « پس از آنكه هدايت از گمراهى باز شناخته گشته است » ( 2 ) . « چه مىپندارند كه هر گاه كار زشتى مرتكب مىشوند مىگويند پدران خويش را در حال انجام آن ديده‌ايم ، و خدا به ما دستور انجامش را داده است ؟ ! » ( 3 )\r\nاز آن جمله اينها :\r\n1 - حافظ هيثمى در « مجمع الزوائد » مىنويسد : از پسر عمر در بارهء متعه پرسيدند ، گفت : حرام است . گفتند : ابن عباس معتقد است اشكالى ندارد . گفت :\r\nبه خدا ابن عباس مىداند كه پيامبر خدا ( ص ) در جنگ خيبر از آن نهى كرده است . » ( 4 )\r\nبيهقى مىنويسد : « از پسر عمر در بارهء متعهء نساء پرسيدند ، گفت : حرام است مگر عمر بن خطاب - رضى اللَّه عنه - اگر كسى را كه متعه كرده بود مىگرفت ، سنگباران نمىكرد ؟ ! » ( 5 )\r\n\r\n","description":"","footnote":"\r\n( 1 ) عقد الفريد 2 / 300 .\r\n( 2 ) آيات قرآن .\r\n( 3 ) آيات قرآن .\r\n( 4 ) . 4 / 265 .\r\n( 5 ) سنن الكبرى 7 / 206 .\r\n","page_name":" 109 ","page_number":109},
  {"content":"\r\nاين مرد با اظهار قطعى حرام بودن متعه ، به خدا و پيامبرش دروغ مىبندد .\r\nاز او در بارهء دين و آئين خدا مىپرسند و اين كه حكم متعه در شريعت اسلام چيست و او سخن از بدعت و حكم خلاف شرع پدرش مىراند تازه با اين سخن ، پدرش را دروغگو مىنمايد ، زيرا پدرش مىگويد : دو متعه در زمان پيامبر خدا ( ص ) وجود داشت كه من آن دو را منع مىنمايم و مرتكبش را مجازات مىكنم » و مىگويد : « سه چيز در دورهء پيامبر خدا وجود داشت كه من آنها را حرام مىسازم و مرتكبش را مجازات مىكنم : متعهء حج ، متعهء نساء ، و گفتن حى على خير العمل » و هيچ نمىگويد كه اينها در قسمتى از دورهء پيامبر اكرم ( ص ) بوده و بعد از آن نهى فرموده ، بلكه مىگويد من حرام مىسازم و منع مىكنم ، و كار تحريم را به خود نسبت مىدهد . و اين را از اولين كارهاى خلاف عمر شمرده‌اند .\r\nنه تنها پدرش را دروغگو نموده ، بلكه عبد اللَّه بن عباس را دروغگو خوانده و به او تهمت زده است كه حكم خدا را مىداند و بر خلافش فتوا مىدهد ، و اين سخن ناروا را با سوگند به خدا مؤكد مىسازد حال آنكه « علامهء است » برتر از اين است كه چنين گناه سهمگينى را مرتكب شود .\r\nهمچنين برجسته ترين اصحاب را دروغگو شمرده است ، اصحابى مانند جابر بن عبد اللَّه و ابو سعيد خدرى و عمران بن حصين را كه معتقد به جايز بودن متعه بموجب سنت نبوى بوده و گفته‌اند در دورهء ابو بكر و قسمتى از دورهء حكومت عمر متعه كرده‌اند و عمر از آن نهى نموده است . سرور خاندان پيامبر ( ص ) على بن ابيطالب ( ع ) را دروغگو شمرده كه نهى از متعه را كار عمر مىداند و مىفرمايد : « اگر عمر از متعه نهى نكرده بود كسى جز تيره بخت سنگدل مرتكب زنا نمىشد » .\r\nوانگهى اين حرف را كه در اثناى جنگ خيبر از متعه نهى شده باشد همهء حافظان حديث و كسانى كه بر « صحيح » بخارى شرح نوشته‌اند تكذيب كرده و گفته‌اند در آن هنگام از متعه نهى نشده است ، و ما سخن سهيلى و ابو عمر و زرقانى را در جلد ششم آورديم كه آن حرف ، پندارى است و خطائى و از سيره نويسان و راويان حديث هيچ كس چنين حرفى نزده است . و اين بحث بطور كامل و وافى\r\n","description":"","footnote":"","page_name":" 110 ","page_number":110},
  {"content":"\r\nدر جلد ششم به انجام رسيد .\r\n2 - بر خلاف كردار و فرمايش و تقرير پيامبر ( ص ) و به تقليد از پدرش - عمر بن خطاب - از گريستن بر مرده نهى كرده است ، آن هم پس از دريافت حقيقت و سنت پيامبر ( ص ) در اين باره و بعد از اتمام حجت بر او و پدرش . اين مرد مىگفت :\r\nپيامبر خدا ( ص ) از كنار گورى مىگذشت ، فرمود : اين اكنون از گريستن خانواده اش بر وى در عذاب است . عائشه گفت : خدا از ابو عبد الرحمن درگذرد ، زيرا او دچار اشتباه شده است . و مىدانيم خداى تعالى مىفرمايد : هيچ كس بار گناه ديگرى را به دوش نمىكشد . در حقيقت رسول خدا ( ص ) فرمود : اين اكنون دارد عذاب مىكشد و در همين حال خانواده اش بر او گريه مىكنند . ( 1 )\r\nاين موضوع را در جلد ششم و همين جلد روشن ساختيم .\r\n3 - به پيروى از دستور پدرش - كه در جلد ششم به شرح آمد - از نقل و آموختن احاديث پيامبر ( ص ) خوددارى كرد . شعبى مىگويد : « يكسال و نيم يا دو سال با پسر عمر نشستم و جز يك حديث نشنيدم كه از پيامبر خدا نقل كند . » ( 2 )\r\n4 - سخنش در بارهء طواف وداع براى كسى كه در حال حيض باشد . اين سخن را به پيروى از پدرش و بر خلاف سنت پيامبر ( ص ) مىگفت . مدتى بر اين عقيده و نظر بود و چون ديد هيچ كس با او همعقيده و همداستان نيست ناچار دست از آن برداشت و به سنت تسليم گشت - چنان كه در جلد ششم گذشت .\r\n5 - به تقليد از پدرش بدعتى را كه او گذاشته و منع كرده بود كه در بارهء آنچه به وقوع نپيوسته سئوال ننمايند ( 3 ) نشر مىداد و مىگفت : مردم ! در بارهء آنچه بوقوع نپيوسته و نبوده نپرسيد ، زيرا من شنيدم عمر بن خطاب كسى را كه در بارهء آنچه نبوده سؤال كرد لعنت نمود ( 4 ) .\r\n\r\n","description":"","footnote":"\r\n( 1 ) مسند احمد 2 / 31 و 38 .\r\n( 2 ) سنن دارمى 1 / 84 + سنن ابن ماجه 1 / 15 + مسند احمد 2 / 157 : دو سال با پسر عمر نشستم و نشنيدم حديثى از رسول خدا نقل كند .\r\n( 3 ) رك : غدير 6 .\r\n( 4 ) كتاب العلم ، ابى عمر 2 / 143 + مختصر كتاب العلم 190 .\r\n","page_name":" 111 ","page_number":111},
  {"content":"\r\nاز بدبختى امت محمد ( ص ) تعجب نمىكنيد كه برايش بدعت را با دشنام تحكيم مىنمايند و به وسيلهء كارى زشت او را از انجام كار درست و پسنديده باز مىدارند ؟ !\r\n6 - سخنى كه بر خلاف سنت ثابت و به پيروى از بدعت پدرش در بارهء عطر زدن در حال احرام زده است . بخارى و مسلم از طريق ابراهيم بن محمد بن منتشر از پدرش روايت كرده‌اند كه « پسر عمر مىگفت : اگر قير آلود شوم برايم خوشتر از اين است كه در حال احرام باشم و بوى عطر از من برآيد . من رفتم پيش عائشه و حرف پسر عمر را به اطلاعش رساندم ، گفت : پيامبر خدا ( ص ) به خودش عطر زد و سرى به همسرانش زد و به حال احرام درآمد . » يا به روايت بخارى : « . . . به اطلاع عائشه رساندم ، گفت : خدا از ابو عبد الرحمن درگذرد ، من به پيامبر خدا ( ص ) عطر مىزدم و مىرفت سرى به همسرانش مىزد و بعد به حال احرام در مىآمد و بوى عطر از تنش بر مىآمد . »\r\nبه روايت نسائى : « از پسر عمر در بارهء عطر زدن به هنگام احرام پرسيدم ، گفت : اگر قير آلود شوم برايم خوشتر از آن است . حرفش را به اطلاع عائشه رساندم ، گفت : خدا از ابو عبد الرحمن درگذرد . من خودم به پيامبر خدا ( ص ) عطر مىزدم و مىرفت سرى به همسرانش مىزد و بعد بوى عطر از او بر مىآمد ( 1 ) .\r\n7 - آنچه مسلم و بخارى از قول مجاهد ثبت كرده‌اند . ( 2 ) مىگويد : « من و عروة بن زبير به مسجد درآمديم و ديديم عبد اللَّه بن عمر در حجرهء عائشه نشسته است و مردم در مسجد دارند نماز مىخوانند . از او در بارهء نمازشان پرسيديم ، گفت بدعت است . عروه از او پرسيد : پيامبر خدا ( ص ) چند بار عمره بجاى آورد ؟\r\nگفت : چهار بار يكى از آنها در ماه رجب بود . نخواستيم حرفش را رد كرده او را دروغگو نمائيم . در همان حال صداى عائشه را در حجره شنيديم . عروه بانگ\r\n\r\n","description":"","footnote":"\r\n( 1 ) صحيح بخارى 1 / 102 و 103 + صحيح مسلم 4 / 12 و 13 + سنن نسائى 5 / 141 .\r\n( 2 ) صحيح بخارى 3 / 144 + صحيح مسلم 4 / 61 + مسند احمد 2 / 73 ، 129 ، 155 + تيسير الوصول 1 / 336 . هر پنج استاد حديث به استثناى نسائى روايت كرده‌اند .\r\n","page_name":" 112 ","page_number":112},
  {"content":"\r\nبرداشت كه اى ام المؤمنين ! نمىشنوى پسر عمر چه مىگويد ؟ پرسيد : چه مىگويد ؟ گفت : مىگويد : پيامبر خدا ( ص ) چهار عمره بجاى آورد كه يكى از آنها در ماه رجب بود . عائشه گفت : خدا از پسر عمر درگذرد . پيامبر خدا ( ص ) هر بار كه به عمره مىرفت او ( يعنى پسر عمر ) با وى بود و هرگز در ماه رجب عمره بجاى نياورد . «\r\nاز اين روايت پيداست كه پسر عمر عمدا عمره اى براى پيامبر خدا ( ص ) در ماه رجب جعل كرده است . گر چه مجاهد و عروة نخواسته‌اند او را دروغگو نمايند ، و اين را از آن جهت جعل كرده تا بتواند بدان وسيله نظر خلاف سنتى را كه پدرش در بارهء متعهء حج اظهار كرده تأويل و توجيه نمايد . توجيهى كه در روايت احمد حنبل در « مسند » آمده است : پسر عمر مىگويد ، عمر به شما نگفته است كه عمره در ماه‌هاى حج حرام است ، بلكه گفته كمال عمره در آن است كه در غير ماه‌هاى حج به جاى آوريد ( 1 ) . بنابر اين پسر عمر خواسته با جعل عمره اى در ماه رجب براى پيامبر خدا ( ص ) تأييد و پايه اى براى تأويل و توجيه خويش در بارهء آن رأى پدرش بسازد ، و ندانسته كه اين توجيه تكذيب حرف پدرش مىباشد كه تصريح مىكند : « من آن را حرام مىسازم و مرتكبش را مجازات مىكنم » - چنان كه در جلد ششم - به تفصيل و بطرزى قاطع و روشن گذشت .\r\nپيامبر اكرم ( ص ) هرگز در رجب عمره بجاى نياورده است چنان كه از حديث « انس » هم پيداست : « پيامبر خدا ( ص ) چهار عمره بجاى آورده همه در ذى القعده ( 2 ) » و در حديث ابن عباس كه ابن ماجه در « سنن » ثبت كرده است :\r\n« پيامبر خدا ( ص ) جز در ذيقعده عمره اى بجا نياورده است . » ( 3 )\r\nپسر عمر مىپنداشت رسول خدا ( ص ) فقط دو بار عمره بجاى آورده است ، و عائشه حرفش را تكذيب كرد . و شايد اين حرف را پسر عمر پيش از آن\r\n\r\n","description":"","footnote":"\r\n( 1 ) مسند احمد 2 / 95 .\r\n( 2 ) صحيح بخارى 3 / 145 + صحيح مسلم 4 / 60 + سنن ابو داود 1 / 312 + الاجابة زركشى 115 .\r\n( 3 ) . 2 / 233 .\r\n","page_name":" 113 ","page_number":113},
  {"content":"\r\nتكذيب عائشه زده باشد . ابو داود و احمد حنبل از طريق مجاهد چنين ثبت كرده‌اند كه « از پسر عمر پرسيدند : پيامبر خدا ( ص ) چند بار عمره بجاى آورده است ؟\r\nگفت : دو بار . عائشه گفت : پسر عمر مىداند كه پيامبر خدا ( ص ) غير از عمره اى كه مقارن با حجة الوداع بجاى آورده ، سه بار عمره بجاى آورده است ( 1 ) .\r\nخوانندهء ژرف بين هر گاه در روايتى كه ابن عساكر از طريق پيشواى حنبليان - احمد - از قول ابن ابزى ثبت كرده دقت كافى نمايد شايد به ماهيت پسر عمر بهتر پى ببرد و او را به درستى بشناسد . مىگويد : « عبد اللَّه بن زبير هنگامى كه عثمان در محاصره بود به وى گفت : من اسبهاى اصيلى دارم كه برايت آماده ساخته‌ام . آيا مىخواهى رهسپار مكه شوى تا در آنجا هر كه مىخواهد به تو بپيوندد ؟ گفت : نه ، من از رسول خدا ( ص ) شنيده‌ام كه در مكه يكى از قريش كافر ( يا مدفون ) خواهد گشت به نام عبد اللَّه كه نيمى از گناهان مردم را بدوش دارد . و فكر نمىكنم او كسى جز تو يا عبد اللَّه بن عمر باشد . » ( 2 )\r\nاحمد حنبل در مسندش اين را ثبت كرده كه « عبد اللَّه بن عمر نزد عبد اللَّه بن زبير رفته به او گفت : مبادا در حرم خداى تبارك و تعالى كافر ( يا مدفون ) شوى ، زيرا من از پيامبر خدا ( ص ) شنيدم كه مردى از قريش در آنجا كافر ( يا مدفون ) خواهد گشت كه اگر بار گناهانش را با گناهان خلائق بسنجند از آن سنگينتر خواهد بود . بنابر اين ، مواظب باش تو آن شخص نباشى . » ( 3 )\r\n\r\nدستهء دوم روايات پسر عمر\r\nنوع دوم رواياتى كه در بارهء پسر عمر يا از او در دست هست هر چه بخواهيد ناباب است . مىبينيد از بس با امير المؤمنين على بن ابيطالب ( ع ) دشمنى و كينه دارد و از طرف ديگر عشق مفرط و كور كورانه اى به خانوادهء اموى مىورزد دلش رضا نمىدهد كه نام على ( ع ) را به زبان آورد يا سخن از ايام\r\n\r\n","description":"","footnote":"\r\n( 1 ) رك : سنن ابو داود 1 / 312 + مسند احمد 2 / 70 ، 139 + فتح البارى 3 / 473 .\r\n( 2 ) تاريخ ابن عساكر 7 / 414 .\r\n( 3 ) . 2 / 136 .\r\n","page_name":" 114 ","page_number":114},
  {"content":"\r\nخلافتش به ميان آورد يا خلافتى برايش به رسميت بشناسد تا چه رسد به اين كه با او بيعت كند . در همين جلد در بارهء روايتى سخن ابن حجر را خوانديم كه مىگويد : پسر عمر نام خلافت على را به زبان نياورده ، زيرا به علت اختلافى كه وجود داشته با وى بيعت نكرده است . . . «\r\nهمچنين روايتى را از طريق حافظ ابن عساكر ديديم كه مىگويد : « پسر عمر از خلافت اسلامى سخن گفت و دوازده خليفه را كه از قريشند بر شمرد به اين ترتيب : ابو بكر و عمر و عثمان و معاويه و يزيد و سفاح و منصور و جابر و امين و سلام و مهدى و امير العصب . و افزود كه همه شان صالحند و نظيرشان يافت نمىشود . »\r\nچه روحيهء پستى داشته و چه نابخرد و سست راى بوده اين مرد كه چنين تعصب جاهلانه اى او را گرفته است . گرفتيم كه خلافت امير المؤمنين على بن ابيطالب ( ع ) - نعوذ باللَّه - نامشروع بوده است ، آيا ديگر به آن درجه از انحطاط و بىاعتبارى مىرسيده كه بدتر از سلطنت يزيد خدا نشناس و ديكتاتور و بلهوس باشد كه پسر عمر آن را « خلافت » بشناسد و او را « صالح » و « بىنظير » بخواند و خلافت على بن ابيطالب ( ع ) را همرديفش نداند ؟ ! آيا روا است كه در بيان تاريخ خلافت اسلامى نامى از فراعنه و ديكتاتوران و حكام خدا نشناس برده شود و در شمار خلفاى اسلام آيند ، در حالى كه براى آن جماعت ثابت و مسلم است كه رسول خدا ( ص ) فرموده خلافت پس از وى سى سال خواهد بود و سپس سلطنتى پر آسيب و آنگاه سركشى از فرمان خدا و قلدرى و زورگوئى و فساد در ميان امت كه بىناموسى و شرابخوارى را حلال مىشمارند ( 1 ) .\r\nمگر بر دهان اين مرد بند نهاده بودند كه هيچ از فضائل امير المؤمنين على ( ع ) نگفت و اشاره هم به آن همه افتخارات كه شهرهء آفاق بود نكرد به فضائل و مكارم مرد بزرگى كه سيصد آيه در حقش فرود آمده و در تمجيدش هزاران حديث از پيامبر ( ص ) رسيده است ؟ ! هزاران حديث گهربار در ستايش و عظمتش كه پسر عمر جز چند تائى از آن نقل نكرده آن هم به صورت مسخ شده\r\n\r\n","description":"","footnote":"\r\n( 1 ) رك : خصايص الكبرى 2 / 119 + فيض القدير 3 / 509 .\r\n","page_name":" 115 ","page_number":115},
  {"content":"\r\nو كوچك كننده و پيوسته به اظهار نظرهاى پوچ و احمقانهء خودش مثل : روايتى كه احمد حنبل از قول پسر عمر آورده كه گفت : « ما در زمان پيامبر ( ص ) مىگفتيم : رسول خدا از همهء مردم برتر است ، بعد ابو بكر بعد عمر ، و على بن ابيطالب سه امتياز دارد كه اگر يكى از آنها مال من مىبود برايم از رمه‌ها و نعمتهاى مادى فراوان دوستداشتنىتر بود : اين كه رسول خدا دخترش را به همسرى او درآورد و برايش فرزند زاد ، و همهء درهاى مسجد را بست جز درى كه از خانهء او باز مىشد ، و در جنگ خيبر پرچم را به او داد . » ( 1 ) يا اين روايت كه « از پسر عمر پرسيدند : نظرت در بارهء على و عثمان - رضى اللَّه عنهما - چيست ؟\r\nگفت : در بارهء عثمان ، خدا از او در گذشت و مايل نبوديد درگذرد . در بارهء على ، او پسر عموى رسول خدا و داماد او است . » ( 2 )\r\nمىبينيم ابو بكر و عمر و عثمان را با شخصيت پيامبر اكرم ( ص ) مىسنجد و به دقت اندازه گيرى مىكند و حد و مقام و وزن و قرارشان را معين مىنمايد و از على بن ابيطالب ( ع ) در مىگذرد و او را به حساب نياورده قابل سنجش نمىبيند .\r\nاحمد حنبل اين روايت را از پسر عمر ثبت كرده است : « رسول خدا ( ص ) صبحگاهى بعد از برآمدن آفتاب به سراغ ما آمده ، گفت : پاسى مانده به فجر ديدم پندارى كليدها و موازين را به كفم نهاده‌اند . كليدها كه همين كليدها است . اما موازين آنها است كه به وسيله اش وزن مىكنند و مىسنجند . آنگاه من در كفه اى قرار گرفتم و امتم در كفهء ديگر و كفهء من چربيد . بعد ابو بكر را آورده با امتم سنجيدند هموزن درآمد . سپس عمر را آوردند هموزن درآمد ! آنگاه عثمان را آوردند هموزن درآمد . سپس موازين به يكسو شد . »\r\nپسر عمر با اين افسانه كه خود ساخته و بافته ، خواسته نظرش را در مورد تفاوت مقام اصحاب و برترى آنان بر يكديگر تثبيت نمايد و اين حرفش را كه از ابو بكر و عمر و عثمان گذشته تفاوتى در ميان نيست و مردم برابر و همسانند .\r\n\r\n","description":"","footnote":"\r\n( 1 ) مسند احمد 2 / 26 .\r\n( 2 ) بخارى ثبت كرده است .\r\n","page_name":" 116 ","page_number":116},
  {"content":"\r\nآرى ، بر پسر عمر گران مىآيد كه نام على ( ع ) را به نكوئى ببرد و از او به خوبى و چنان كه هست ياد نمايد و از فضائل و افتخارات و عظمتش سخنى به زبان آورد ، و در همان حال در بارهء ديگران چيزها مىگويد كه هيچ خردمند و هيچ منصف و خدا ترسى ، نمىگويد و حرفها كه با عقل و منطق نمىسازد مثل اين حرفش كه « در خدمت پيامبر ( ص ) بودم و ابو بكر صديق در حضورش در حالى كه عبائى بر تن داشت و سينهء خويش پوشيده بود . جبرئيل درآمده گفت : چه شده كه مىبينم ابو بكر عبائى بر تن دارد و سينهء خويش پوشانده است ؟ . . . » ( 1 )\r\nيا اين حرفش كه « اگر ايمان ابو بكر را با ايمان مردم روى زمين بسنجند بر آن مىچربد » ( 2 )\r\nيا اين حرفش كه به پيامبر نسبت مىدهد : « در خواب ظرفى پر از شير به دستم دادند ، از آن چندان نوشيدم كه سير گشتم و احساس كردم در رگهايم جريان يافته است ، و از آن چيزى باقيماند و عمر بن خطاب نوشيدش . . . » ( 3 )\r\nيا اين حرفش كه به پيامبر ( ص ) نسبت مىدهد : « روز قيامت در ميان ابو بكر و عمر محشور خواهم شد و ميان حرمين مىايستم و مردم مكه و مدينه نزدم مىآيند »\r\nيا اين كه « فرشتهء وحى فرود آمده گفت : پروردگار عرش به تو مىگويد :\r\nهنگامى كه از پيامبران پيمان گرفتم از تو نيز پيمان گرفتم و ترا سرورشان گردانيدم و ابو بكر و عمر را معاون تو ساختم « و » چون به آسمان عروج نمودم و به آسمان چهارم رسيدم ، سيبى در دامن خويش يافتم . آن را با دستم برگرفتم ، بشكافت و فرشته اى خنده زنان از درونش بدر آمد ، به او گفتم : حرف بزن ، تو از آن كه هستى گفت : از آن كشتهء شهيد ، عثمان بن عفان « و » معاويه در رستاخيز در حالى برانگيخته مىشود كه ردائى از نور ايمان بر تن دارد « و » به من وحى شده كه در بعضى كارها با پسر ابو سفيان مشورت كنم « و » چون آية الكرسى نازل گشت پيامبر خدا ( ص ) به معاويه گفت : آن را بنويس . معاويه گفت : اگر نوشتم چه پاداشى دارم ؟ گفت :\r\n\r\n","description":"","footnote":"\r\n( 1 ) رك : غدير 5 .\r\n( 2 ) لسان الميزان 3 / 310 .\r\n( 3 ) رك : غدير 5 .\r\n","page_name":" 117 ","page_number":117},
  {"content":"\r\nهر كس آن را بخواند همان اجر را تو مىبرى « و » اينك مردى بهشتى در خواهد آمد . و معاويه درآمد . گفت : تو اى معاويه از منى و من از توام ، و بر در بهشت اين طور ( اشاره به دو انگشتش ) به همراهى من در مىآئى « و » مردى از اهل بهشت فرا خواهد رسيد . آنگاه معاويه فرا رسيد . فردا همين را گفت و معاويه در رسيد .\r\nپس فردا همين را گفت و معاويه در رسيد «\r\nو اين حرفش كه « جعفر بن ابيطالب بهى به پيامبر ( ص ) هديه داد و به معاويه سه به داده گفت با اينها در بهشت با من ديدار خواهى كرد »\r\nو روايات ديگرى كه در جلد پنجم در زنجيره اى از روايات جعلى و ساختگى آورديم . گر چه در آنجا با آن جماعت راه آمديم و جنايت جعل آن روايات را به گردن عده اى از رجال اسناد آنها گذاشتيم ، لكن رواياتى كه به راستى از زبان پسر عمر است مثل روايت « مفاضله » و برترى بعضى از اصحاب بر ديگران همچنين معلوماتى كه از تمايلات پسر عمر و جانبگيريهايش در دست است و كارهايش جملگى اين نظر را تحكيم مىنمايند كه خود وى سازندهء آن احاديث و جاعل آنها باشد و ديگران در جعل حديث از زبان پيامبر اكرم از او چيره دستتر يا پركارتر نبوده‌اند ، چنان كه وى را در تراشيدن بهانه و ساختن توجيه براى امويانى كه مورد علاقه اش بوده‌اند ، دستى بوده است و پيشدستىيى . و شمه اى از آنها بنظرتان رسيد و از آن جمله روايتى است كه احمد حنبل در « مسند » ش ثبت كرده است از طريق عثمان بن عبد اللَّه بن موهب . مىگويد : « مردى از مصر براى زيارت كعبه آمد . ديد جمعى نشسته‌اند . پرسيد : اينها كيستند ؟ گفتند :\r\nقريش . پرسيد : پير و رئيسشان كيست ؟ گفتند : عبد اللَّه بن عمر .\r\nگفت : اى پسر عمر ! من از تو چيزى مىپرسم و ترا به احترام اين خانه سوگند مىدهم كه جواب درست بدهى . آيا مىدانى كه عثمان در جنگ « احد » گريخت ؟\r\nگفت : آرى . پرسيد : مىدانى كه در جنگ « بدر » نبود و شركت نداشت ؟ گفت :\r\nآرى . پرسيد . مىدانى كه در بيعت « رضوان » حضور نداشت ؟ گفت : آرى در اين هنگام مرد مصرى تكبير گفت . پسر عمر گفت : بيا تا در بارهء آنچه پرسيدى توضيح بدهم . در بارهء فرارش در جنگ « احد » گواهى مىدهم كه خدا از او در\r\n","description":"","footnote":"","page_name":" 118 ","page_number":118},
  {"content":"\r\nگذشت و بخشيدش . در بارهء حضور نداشتنش در جنگ « بدر » ، چون همسرش كه دختر پيامبر خدا ( ص ) بود مريض شد و پيامبر ( ص ) به او فرمود : تو پاداش يك شركت كننده در جنگ « بدر » را خواهى داشت يا سهم او را . در بارهء عدم حضورش در بيعت « رضوان » ، اگر در نظر قبائل مكه كسى بيش از عثمان عزت و احترام مىداشت او را مىفرستاد ، ولى پيامبر خدا ( ص ) عثمان را فرستاد ، و بيعت « رضوان » پس از رفتن او به مكه صورت گرفت ، و به همين جهت پيامبر ( ص ) دست خويش بر هم نهاده گفت : اين هم براى عثمان . حالا كه اين مطالب را فهميدى برو . » ( 1 ) اين را بخارى هم ثبت كرده است . ( 2 )\r\nدر روايت « مرسلى » از قول مهلب بن عبد اللَّه ، چنين آمده است : « مردى كه على را مىستود ، و عثمان را مذمت مىكرد ، نزد سالم پسر عبد اللَّه بن عمر آمده از او پرسيد : آيا به من نمىگوئى كه عثمان در هر دو بيعت » رضوان « و » فتح « حضور داشت يا نه ؟ سالم گفت : نه . آن مرد تكبير گفت و برخاسته جامه اش را تكان داد و به راه افتاد . چون بيرون رفت همنشينان سالم به او گفتند : به خدا فكر نمىكنيم از وضع اين مرد مطلع باشى . گفت : آرى ، مگر چيست ؟ گفتند : او از كسانى است كه على را مىستايند و عثمان را مذمت مىنمايند . گفت : او را بياوريد . وقتى بيامد به او گفت : اى بندهء صالح خدا ! از من پرسيدى : آيا عثمان در دو بيعت » رضوان « و » فتح « شركت داشت ؟ گفتم : نه آنگاه تكبير گفته نكوهش كنان برفتى نكند تو از ستايشگران على و بدگويان عثمان باشى ؟\r\nگفت : آرى ، به خدا من از آنها هستم .\r\nگفت : سخنم را بشنو آنگاه جوابم را بده . پيامبر خدا ( ص ) وقتى زير درخت با مردم بيعت كرد ، عثمان را قبلا همراه يك دسته رزمنده فرستاده بود ، و او در پى كار خدا و كار پيامبرش و كار مؤمنان بود ، و پيامبر خدا ( ص ) گفت : دست راستم دست من است و دست چپم دست عثمان ، و دست چپش را بر دست راستش نهاده گفت : اين دست عثمان است و من با او بيعت كردم . حال عثمان در بيعت\r\n\r\n","description":"","footnote":"\r\n( 1 ) مسند احمد 2 / 101 .\r\n( 2 ) صحيح بخارى 6 / 122 .\r\n","page_name":" 119 ","page_number":119},
  {"content":"\r\nدوم اين طور بود كه پيامبر خدا ( ص ) عثمان را نزد على - كه استاندار يمن بود - فرستاده بود ، و كارى را كه در بيعت اول در مورد عثمان كرده بود تكرار نمود . . . «\r\nاين را محب طبرى در « رياض النضرة » ثبت كرده ( 1 ) و سندش را براى جلو - گيرى از كشف بىاعتباريش حذف نموده است ، لكن در خود متن روايت ، شواهدى هست كه بر جعلى و دروغ بودنش دلالت دارد و ما را از شناختن و بررسى رجال سندش بىنياز مىسازد .\r\nحاكم نيشابورى در « مستدرك » روايتى از طريق حبيب بن ابى مليكه ثبت كرده است ( 2 ) . مىگويد : « مردى نزد پسر عمر - رضى اللَّه عنهما - آمده پرسيد : آيا عثمان در بيعت » رضوان « حضور داشت ؟ گفت : نه . پرسيد : در جنگ » بدر « شركت داشت ؟ جوابداد : نه . گفت : پس از جمله كسانى بوده كه شيطان فريب داده و لغزانده شان ؟ جوابداد : آرى . آن مرد برخاسته برفت . يكى به او تذكر داد كه اين مرد الان ادعا خواهد كرد كه تو از عثمان بد گفتى . گفت : اين طور مىگويد ؟\r\nاو را بياوريد . از آن مرد پرسيد : آنچه را به تو گفتم درك كردى ؟ جوابداد : آرى ، از تو پرسيدم آيا عثمان در بيعت « رضوان » حضور داشت ؟ گفتى : نه . پرسيدم در جنگ « بدر » شركت داشت ؟ گفتى : نه . پرسيدم از جملهء كسانى بود كه شيطان فريب داد و لغزاندشان ؟ گفتى : آرى . گفت : در بارهء بيعت « رضوان » ، پيامبر خدا ( ص ) به نطق ايستاده گفت : عثمان در پى كار خدا و كار پيامبرش رفت . آنگاه براى او سهمى معين كرد و براى ديگرى از آنها كه حضور نداشتند سهمى معين نكرد . اما آنها كه روز برخورد دو سپاه روى از ميدان برتافتند شيطان با پاره اى از آنچه به دست آوردند بفريفتشان ، و خدا از آنان درگذشت زيرا خدا در گذرندهء بردبار است . «\r\nاين بهانه‌هاى خنك و عذرهاى ساختگى شما را به تعجب وا نمىدارد ؟\r\nتوجيهاتى كه از اصحاب شركت كننده در « بدر » كه به سيصد و چهارده تن\r\n\r\n","description":"","footnote":"\r\n( 1 ) . 2 / 94 .\r\n( 2 ) . 3 / 98 .\r\n","page_name":" 120 ","page_number":120},
  {"content":"\r\nمىرسيده‌اند ( 1 ) و از دو هزار و چهار صد بيعت كننده اى كه در بيعت شجره شركت داشته‌اند ( 2 ) پوشيده مانده است و جز دو نفر كسى از آن خبر نداشته يكى پسر عمر كه در جنگهاى « بدر » و « احد » پسرى نابالغ بوده و پيامبر ( ص ) او را كوچك شمرده و در بيعت « رضوان » شانزده سال بيشتر نداشته است ( 3 ) و ديگرى خود عثمان كه در هيچ يك از موارد حضور نداشته است . بنابر اين ، روايت را دو نفر به هنگام محاصرهء عثمان ساخته‌اند ، يكى پسرى نابالغ و ديگرى كسى كه خود شاهد و ناظر آنچه روايت كرده نبوده است . و تنها كسى كه پاره اى از حرفهاى آن دو را نقل كرده « انس » است .\r\nعجيب اين كه عبد الرحمن بن عوف - برادر پيمانى عثمان ( 4 ) - و رفيقش كه او را به مسند حكومت نشاند و خود در « بدر » و « احد » شركت داشت ، تا روز محاصرهء عثمان هيچ يك اين عذر و بهانه‌ها و توجيهات را نشنيده و به گوشش نخورده بود ، و اگر اينها ذره‌اى حقيقت مىداشت زبانزد همگان مىبود و در انجمنها به بحث در مىآمد نه اين كه هيچ كس نشنود و عبد الرحمن بن عوف زبان به نكوهش و طعنهء عثمان بگشايد كه در آن دو نبرد شركت نجسته و رويهء عمر را نيز ترك كرده است ، و خبر اين انتقاد و طعنه به گوش عثمان برسد و او براى رهائى از تير آن طعنه به عذر و بهانه اى كه پسر عمر برايش تراشيده يا جعل كرده متوسل شود .\r\nاحمد حنبل در مسند روايتى از طريق - شقيق ثبت كرده كه مىگويد :\r\n« عبد الرحمن بن عوف به وليد بن عقبه برخورد . وليد به او گفت : چرا به امير المؤمنين عثمان - رضى اللَّه عنه - جفا روا مىدارى ؟ عبد الرحمن گفت : به او بگو : من در نبرد » عينين « ( عاصم توضيح مىدهد كه مقصود نبرد » احد « است ) نگريختم ، و از شركت در نبرد » بدر « خوددارى ننمودم : و رويهء عمر را ترك نكردم . وليد خبر به عثمان - رضى اللَّه عنه - برد . عثمان گفت : اين كه گفت من در نبرد » عينين «\r\n\r\n","description":"","footnote":"\r\n( 1 ) - صحيح بخارى 6 / 74 ، فصل « مغازى » + تاريخ طبرى 2 / 272 + سيرهء ابن هشام 2 / 354 .\r\n( 2 ) - صحيح بخارى 7 / 223 در تفسير سورهء فتح + تفسير قرطبى 16 / 276 .\r\n( 3 ) - رك : اوائل همين جلد .\r\n( 4 ) - پيامبر ( ص ) ميان آنها در نخستين بار پيمان برادرى بست .\r\n","page_name":" 121 ","page_number":121},
  {"content":"\r\nنگريختم ، چگونه گناه است در حالى كه خدا از آن در گذشته است و فرموده :\r\nآن عده از شما كه روز برخورد دو سپاه رو از ميدان برتافتند شيطان با پاره اى از آنچه به دست آوردند بفريفت و بلغزاندشان ، و خدا از آنان در گذشت . در بارهء اين كه گفت من در نبرد « بدر » حضور نيافتم . از آن جهت بود كه رقيه دختر پيامبر خدا ( ص ) را پرستارى مىكردم در بيمارىيى كه منتهى به مرگش شد ، و پيامبر خدا برايم سهمى معين كرد و هر كه پيامبر خدا ( ص ) برايش تعيين سهم نمايد چنان است كه حضور و شركت داشته باشد . در بارهء اين كه گفت من رويهء عمر - رضى اللَّه عنه - را ترك نكرده‌ام ، بايد بگويم نه من ياراى پيروى از آن را دارم و نه او . حالا برو پيشش و اين مطالب را به او برسان » ( 1 )\r\nبگذار پسر عمر فرستاده شدن عثمان را نزد مردم مكه ، بزرگ نمايد و از آن با آب و تاب ياد كند و بگويد پيامبر ( ص ) او را از آن جهت به نمايندگى فرستاد كه محترمتر و گرامىتر از او در نظر مردم مكه يافت نمىشد ، ولى هر فرد آگاهى مىداند كه فرستادن عثمان ربطى به احترام و خوارى نداشت ، زيرا نماينده نزد ابو سفيان فرستاده مىشد و بايد كسى انتخاب مىشد كه قريش كافر زودتر و سهلتر گوش به حرفش مىدادند و با او نرمتر سخن مىگفتند ، و چنين اقتضا داشت كه كسى فرستاده شود كه از خويشاوندان ابو سفيان باشد تا از مخاطرات احتمالى در امان بماند و حرفش با آهنگ مهر خويشاوندى در آميزد و مؤثر افتد و به همين جهت عثمان انتخاب شد . اين در صورتى است كه كسى نگويد پيامبر ( ص ) او را فرستاد تا از بيعت « رضوان » و افتخارش بىنصيب بماند و فردا نگويند : اصحاب عادل و راسترو بر كشتن مردى از بيعت كنندگان « رضوان » همدست و همداستان گشتند !\r\nدر اينجا بحث خود را در مورد حديث « برترى » - كه پسر عمر آورده و بخارى « صحيح » شمرده - بدين سخن پايان مىدهيم كه بىاساس و غير قابل اعتماد است و بر خلاف قرآن و سنت و عقل و قياس و اجماع و منطق و مىپردازيم به ديگر روايات حاوى ستايش و مناقب :\r\n\r\n","description":"","footnote":"\r\n( 1 ) - مسند احمد 1 / 68 .\r\n","page_name":" 122 ","page_number":122},
  {"content":"\r\n5 - از زبان « انس » چنين آمده است : « پيامبر ( ص ) بر فراز كوه « حرا » بود و ابو بكر و عمر و عثمان با وى . كوه بلرزيد . پيامبر خدا ( ص ) فرمود : « حرا » از لرزه باز ايست كه جز پيامبر و صديق و دو شهيد بر فرازت نيست . »\r\nاين را خطيب بغدادى در تاريخش ثبت كرده ، ( 1 ) از طريق محمد بن يونس كديمى ، آن دروغساز جاعلى كه بيش از هزار حديث از زبان پيامبر اكرم ( ص ) ساخته است چنان كه در جلد پنجم در بحث از يك سلسله دروغساز و جاعل به آن اشاره رفت و در اين جلد نيز خواهد آمد . از طريق محمد بن يونس كديمى از قريش - بن انس اموى بصرى كه ابن حبان درباره اش مىگويد : اختلال حواس پيدا كرده و نادرستىها در نقل حديثش بروز نمود ، بنابر اين رواياتى كه به تنهائى نقل كرده باشد قابل استناد نيست . و بخارى مىگويد : شش سال دچار اختلال حواس بود ( 2 ) .\r\nاز سعيد بن ابى عروبة بصرى كه ابن سعد درباره اش مىگويد : اواخر عمر اختلال حواس پيدا كرده است . و ابن حبان مىگويد : اختلال حواسش پنج سال به طول انجاميد و جز آنچه پيشينيانى نظير يزيد بن زريع و ابن مبارك از وى نقل كرده‌اند قابل استناد نيست . و ذهلى مىگويد : پس از ابتلاء به اختلال حواس مدت نه سال زندگى كرد . و ديگران مىگويند : سالها دچار اختلال حواس بود و احاديثى كه او به تنهائى نقل كرده باشد قابل استناد نيست . ( 3 )\r\nاين ، عيبناكىهائى است كه در سند اين روايت دروغين و جعلى وجود دارد ، و خطيب از آنها به ديدهء بزرگوارى در گذشته و كلمه اى به ميان نياورده و هيچ ايرادى بر آن نگرفته است مثل هميشه و هر جا كه روايت در ستايش و منقبت كسى بوده كه چشم و گوش بسته مريدش بوده است .\r\n6 - دارقطنى روايتى ثبت كرده است از اسماعيل بن عباس وراق از عباد بن وليد - ابى بدر - از وليد بن فضل از عبد الجبار بن حجاج خراسانى از مكرم بن حكيم از سيف بن منير از ابو درداء مىگويد : « چهار چيز از رسول خدا ( ص )\r\n\r\n","description":"","footnote":"\r\n( 1 ) . 5 / 365 .\r\n( 2 ) تهذيب التهذيب 8 / 375 .\r\n( 3 ) تهذيب التهذيب 4 / 63 - 66 .\r\n","page_name":" 123 ","page_number":123},
  {"content":"\r\nشنيده‌ام : هيچكس از اهل قبلهء مرا به خاطر گناهى گر چه گناهان كبيره مرتكب شوند كافر نشماريد ، پشت سر هر پيشنمازى نماز بگزاريد ، جهاد كنيد ( يا گفت :\r\nجنگ كنيد ) ، و از ابو بكر و عمر و عثمان و على جز به نيكوئى ياد نكنيد و بگوئيد :\r\nآنان گروهى بودند كه در گذشتند بر ايشان كارهائى است كه انجام دادند و بر عهده شان آنچه به انجام رساندند . » ( 1 )\r\nرجال سندش :\r\nالف - وليد بن فضل مقبرى :\r\nابن حبان در باره اش مىگويد : روايات جعلى نقل مىكند و به هيچ وجه نمىتوان به روايتش استناد كرد . ذهبى مىگويد : همان است كه روايتش از قول اسماعيل بن عبيد اللَّه در دست است كه مىگويد : عمر يكى از كارهاى نيك ابو بكر - رضى اللَّه عنه - است . و اسماعيل گمراه است و اين روايت باطل و بىاساس .\r\nدر سنن دارقطنى آمده كه « اسماعيل بن عباس وراق از عباد بن وليد - ابو بدر - روايت كرده است . . . ( همان روايت را با همان سند ذكر مىكند ) آنگاه دارقطنى مىگويد : در سند روايت پس از عباد يك عده از راويان ضعيف وجود دارند ( يعنى وليد و عبد الجبار و مكرم و سيف ) .\r\nابن حجر مىگويد : گفتهء دارقطنى كه « افرادى كه نامشان بين عباد و ابو درداء آمده راويان ضعيفند » به اين معنى است كه عبد الجبار نيز از راويان ضعيف است .\r\nچنان كه در گفتهء عقيلى آمده كه « سندى مجهول است » . در اينجا نام سيف بن منير آمده و در روايتى ديگر : منير بن سيف . شايد نامش وارونه گشته باشد ، ابن ابى حاتم از قول پدرش مىگويد : مجهول و ناشناخته است . حاكم نيشابورى و ابو نعيم و ابو سعيد نقاش مىگويند : از كوفيان روايات جعلى و نادرست نقل مىكند ( 2 )\r\nب - عبد الجبار بن حجاج خراسانى :\r\nابن حجر در « لسان الميزان » از او ياد كرده و قسمتى از اين روايت را با همين\r\n\r\n","description":"","footnote":"\r\n( 1 ) ميزان الاعتدال 3 / 273 ، 6 / 226 .\r\n( 2 ) ميزان الاعتدال 3 / 273 + لسان الميزان 6 / 225 .\r\n","page_name":" 124 ","page_number":124},
  {"content":"\r\nسند آورده و مىگويد : اين درست حفظ نشده ، و اين متن را سندى متين نيست .\r\nو دارقطنى آن را سست شمرده و در « سنن » از همان طريق آورده ، ولى از روايت عباد بن وليد و غبرى از وليد بن فضل ، و مىگويد : راويانى كه نامشان پس از عباد آمده سست و ضعيفند . و با اين سخن ، عبد الجبار و ابن منير را در رديف آنان قرار داده است . ( 1 )\r\nج - مكرم بن حكيم خثعمى :\r\nذهبى در « ميزان الاعتدال » مىگويد : روايتى باطل و بىاساس نقل كرده است ( يعنى همين روايت ) ، و مىگويد : ازدى گفته است : روايت وى بىارزش است .\r\nابن حجر مىگويد : ( ازدى ) مىافزايد كه او مجهول و ناشناخته است ، و روايت نامبرده در شرح حال وليد بن فضل آمده و دارقطنى نيز او را سست روايت شمرده است . ( 2 )\r\nد - سيف بن منير :\r\nذهبى مىگويد : مجهول است و دارقطنى او را ضعيف شمرده به اين دليل كه چيز دشوارى از ابو درداء - رضى اللَّه عنه - منسوب به پيامبر ( ص ) نقل كرده به اين صورت كه « اهل دين مرا گر چه مرتكب گناهان كبيره شوند كافر نشماريد » ، لكن اين را مكرم بن حكيم كه از راويان ضعيف است از زبان او نقل كرده است .\r\nابن حجر مىگويد : ازدى از او ياد كرده مىگويد : سست روايتى است ناشناخته كه رواياتش نوشتنى است و اسناد روايتش استوار نيست . مؤلف « الحافل » مىگويد اين را مكرم بن حكيم كه بىاعتبار است از او نقل كرده است .\r\nو آن روايت در « سنن » دارقطنى است . ( 3 )\r\n7 - از « انس » روايت شده كه پيامبر ( ص ) فرمود : پيامبرى يافت نمىشود كه در ميان امتم نظيرى نداشته باشد . مثلا ابو بكر نظير ابراهيم است و عمر نظير\r\n\r\n","description":"","footnote":"\r\n( 1 ) لسان الميزان 3 / 388 .\r\n( 2 ) ميزان الاعتدال 3 / 198 + لسان الميزان 6 / 85 .\r\n( 3 ) ميزان الاعتدال 1 / 439 + لسان الميزان 3 / 133 .\r\n","page_name":" 125 ","page_number":125},
  {"content":"\r\nموسى ، و عثمان نظير هارون ، و على بن ابيطالب نظير من . «\r\nاين را ابن الاعرابى از محمد بن زكرياى غلابى بصرى از احمد بن غسان هجيمى از احمد بن عطاء - ابو عمر - نقل كرده است و هجيمى از عبد الحكم از انس .\r\nذهبى در « ميزان الاعتدال » مىگويد : مىترسم اين را غلابى به دروغ ساخته باشد ( 1 ) در جاى ديگر مىگويد : او سست روايت است . ( 2 ) ابن منده در باره اش حرف دارد . و دارقطنى مىگويد : حديث جعل مىكند . حاكم نيشابورى در تاريخش حديثى از طريق محمد بن زكرياى غلابى نوشته مىگويد : راويانش همگى « ثقه » و مورد اعتمادند جز محمد بن زكرياى غلابى ، و او آفت سند اين روايت است .\r\nدر سند اين روايت ، نام احمد بن عطاء هست . دارقطنى در باره اش مىگويد :\r\nمتروك و مطرود است . ازدى مىگويد : از مبلغان نظريهء « قضا و قدر » بوده و متعبدى ناآگاه و غافل كه آنچه را نشنيده بوده روايت مىكرده است . زكرياى ساجى نيز پيش از وى همين را در بارهء او گفته است . و ابن مدينى مىگويد : روزى نزد او رفته پاى درس حديثش نشستم ، ديدم طومارى نوشته و از روى آن حديث نقل مىكند .\r\nچون شاگردانش پراكندند از او پرسيدم اينها را خودت شنيده اى ؟ گفت : نه ، آن را خريده‌ام و در آن احاديث نيكوئى وجود دارد و نقلش مىكنم براى اينها تا به آن عمل كنند و آنان را به خدا دلبسته و نزديك مىگردانم و در آن ميان نه حكمى وجود دارد و نه تبديل سنتى . به او گفتم : از خدا نمىترسى كه در صددى با دروغ بستن به پيامبر خدا ( ص ) مردم را به خدا نزديك گردانى ؟ ! ( 3 )\r\n8 - محب طبرى در « رياض النضرة » از قول محمد بن ادريس شافعى چنين ثبت كرده است . مىگويد : با سندى كه به پيامبر ( ص ) مىرساند مىگويد : « من و ابو بكر و عمر و عثمان و على هزار سال پيش از خلقت آدم نورهائى بوديم در جانب\r\n\r\n","description":"","footnote":"\r\n( 1 ) . 1 / 56 .\r\n( 2 ) . 3 - / 58 .\r\n( 3 ) ميزان الاعتدال 1 / 56 ، 3 / 58 + لسان الميزان 1 / 221 ، 5 / 168 .\r\n","page_name":" 126 ","page_number":126},
  {"content":"\r\nراست عرش ، و وقتى آدم آفريده گشت بر كمرش قرار گرفتيم و همچنان بوديم و در نسلهاى پاك منتقل مىگشتيم تا آن كه خدا مرا در وجود عبد اللَّه نهاد و ابو بكر را در وجود ابو قحافه و عمر را در وجود خطاب و عثمان را در وجود عفان و على را در وجود ابو طالب ، و سپس آنان را به مصاحبت و شاگرديم برگزيد و ابو بكر را صديق گردانيد و عمر را فاروق و عثمان را ذو النورين و على را وصى . بنابر اين هر كه اصحابم را بد گويد چنان است كه مرا بد گفته باشد و هر كه مرا دشنام دهد خدا را دشنام داده باشد و هر كه خدا را دشنام دهد او را به روى در آتش دوزخ در خواهد آورد . » ( 1 )\r\nما براى ابطال اين روايت احتياجى نداريم كه اعتنائى به سند حذف شده اش بكنيم ، ولى هر چه را نديده بگيريم اين از يادمان نخواهد رفت كه نسل اموى ناپاك است و همان سلسله نسبى است كه در قرآن « شجرهء ملعونه » خوانده شده و نكوهش گشته است ( 2 ) زمخشرى اين ابيات را از ابو عطاء افلح سندى در « ربيع الابرار » نگاشته است ( 3 ) :\r\nنيكان خلق خاندان هاشمند\r\nو بنى اميه پستترين اشرارند\r\nبنى اميه دوده اى تباه دارند\r\nو بنى هاشم دودمانى پرافتخارند\r\nآنان كه به بهشت دعوت مىكنند بنىهاشمند\r\nو بنى اميه مبلغان دوزخند\r\nبا خاندان هاشم كشور آبادان و سرسبز گشت\r\nو بنى اميه سراب فريبند\r\nدر صفحات « غدير » مطالبى از پيامبر اكرم ( ص ) و مولاى متقيان ( ع ) و ديگر اصحاب مىيابيد كه براى اثبات فرومايگى امويان و بىاعتبارى و ناپاكى آنها كفايت مىنمايد و مىرساند كه چه در دورهء جاهليت ، و چه در دورهء اسلام ، نه تنها آبروئى\r\n\r\n","description":"","footnote":"\r\n( 1 ) - رياض النضرة 1 / 30 .\r\n( 2 ) - رك : غدير ، 8 .\r\n( 3 ) - « ربيع الابرار » ، فصل 66 .\r\n","page_name":" 127 ","page_number":127},
  {"content":"\r\nنداشته‌اند ، بلكه رذالتها و كارهاى ننگين و ناپسند بسيار از آنها سر زده است . و ما به هيچوجه نمىپذيريم كه پيامبر گرامى ، آن خانوادهء پليد را پاك شمرده و در رديف نسلها و دودمانهاى پاك و منزهى آورده باشد كه پيامبر پاك و وصى پاكش امير المؤمنين على بن ابيطالب ( ع ) را پرورانده است و آن « شجرهء فرخنده و پاكى است كه ريشه اش ثابت و شاخسارانش در آسمان است و هر زمان بار مىآورد و مىدهد » ( 1 ) .\r\nوانگهى ما در وجود ابو قحافه و خطاب و نياكانشان چيزى سراغ نداريم كه از افتخارات بشرى به شمار آيد تا چه رسد به افتخارات دينى كه از آن يكسره بىبهره و تهيدست بوده‌اند ، و قبلا بحثى داشتيم در مسلمان شدن ابو قحافه ( 2 ) ، و در اين كه خطاب مسلمان نشده مسلم و قطعى است و به ثبوت رسيده كه عمر وقتى عباس عموى پيامبر ( ص ) مسلمان شده به او گفته : « عباس ! به خدا مسلمان شدنت آن روز كه مسلمان شدى برايم از مسلمان شدن خطاب اگر مسلمان شده بود خوشتر بود » . ( 3 ) در بارهء عفان - پدر عثمان - از كلبى و بلاذرى بايد پرسيد كه در كتابهاى « مثالب » و « انساب » مطالبى آورده‌اند كه ماهيت وى را به اختصار روشن مىسازد در بارهء القابى كه در روايت آمده قبلا سخن گفتيم ( 4 ) و ثابت نموديم كه « صديق » و « فاروق » از القاب خاص مولا امير المؤمنين ( ع ) است و چون پاره اى مردمان آنها را در مورد ابو بكر و عمر به كار برده‌اند و متداول گشته اين گونه روايات جعلى هم ساخته شده است .\r\nمسألهء دشنام دادن به اصحاب را نيز به بحث نمىكشيم ، ولى هر گاه مضمون اين روايت را درست بشماريم و معتقد شويم اصحابى كه مورد خطاب و امر بوده‌اند وظيفه داشته‌اند از آن دستور پيروى نموده و از دشنام دادن به يكديگر پرهيز كنند ، كار در مورد بسيارى از اصحاب مشكل خواهد گشت ، زيرا به يكديگر\r\n\r\n","description":"","footnote":"\r\n( 1 ) - آيهء شريفه .\r\n( 2 ) - رك : غدير 7 .\r\n( 3 ) - سيرهء ابن هشام 4 / 21 + عيون الاثر 2 / 169 + شفاء ، قاضى 2 / 18 .\r\n( 4 ) - رك : غدير 2 و 3 .\r\n","page_name":" 128 ","page_number":128},
  {"content":"\r\nدشنامهاى زننده داده‌اند و به رسوائى پرخاش جسته‌اند و با هم دشمنى ورزيده و كار را به جنگ و خونريزى كشانده‌اند . بنابر اين ، آيا اينها همگى بر وى در آتش دوزخ افكنده خواهند گشت ؟ ! من نمىدانم !\r\n9 - محب طبرى در « رياض النضرة » از قول ابن يخامر سكسكى مىگويد كه پيامبر ( ص ) فرمود : « خدايا ! بر ابو بكر درود فرست چون ترا دوست مىدارد و پيامبرت را دوست مىدارد ، خدايا ! بر عمر درود فرست چون ترا دوست مىدارد و پيامبرت را دوست مىدارد . خدايا ! بر عثمان درود فرست چون ترا دوست مىدارد و پيامبرت را دوست ميدارد . خدايا ! بر ابو عبيدة بن جراح درود فرست چون ترا دوست مىدارد و پيامبرت را دوست مىدارد . خدايا ! بر عمرو بن عاص درود فرست چون ترا دوست مىدارد و پيامبرت را دوست مىدارد . » ( 1 ) اين را « خلعى » ثبت كرده است .\r\nكاش محب طبرى سند اين روايت بىسند و بىپايه را نشان داده بود تا مىدانستيم چند جاعل و دروغساز در آن هست ، و كاش وقتى بر رسوائى سندش پردهء كتمان افكند ، ابن يخامر سكسكى را معرفى مىكرد كه كيست ، آيا از اصحاب است يا از تابعان يا از طبقات رجالى كه بعد از ايشانند ؟ و آيا او خود از پيامبر خدا ( ص ) شنيده يا حقه بازى كرده و دروغ ورزى ؟ ! يا اين كه آدمى است هنوز به دنيا نيامده ؟ !\r\nشگفتتر اين كه در ميان نامهائى كه آورده ، نامى از آنان كه قطعا و مسلما خدا و پيامبرش را دوست مىداشته‌اند و خدا و پيامبرش دوستشان مىداشته‌اند نياورده است ، مثل مولاى متقيان امير مؤمنان على عليه السلام كه در خصوصش فراوان حديث ثابت و صحيح داريم ( 2 ) . و در جلد هفتم و همين جلد بسيار حديث از پيامبر اكرم ( ص ) خوانديم حاكى از اين كه على بن ابيطالب ( ع ) از همهء مردم براى خدا و پيامبرش دوست داشتنىتر است و با اين حال پيدا است كه اين مرتبه از عشق و دوستى متبادل ميان او و خدا و پيامبر ( ص ) وجود داشته است و بر اين\r\n\r\n","description":"","footnote":"\r\n( 1 ) - رياض النضرة 1 / 24 .\r\n( 2 ) - رك : غدير 3 .\r\n","page_name":" 129 ","page_number":129},
  {"content":"\r\nدوستى دو جانبه و متبادل ، اين آيهء شريفه دلالت مطلق دارد كه « اگر خدا را دوست مىداشته‌ايد ، مرا پيروى كنيد خدا دوستتان خواهد داشت . »\r\nدر ميان اصحاب ، جمعى ديگر هستند كه سر و جان در راه عشق خدا و پيامبرش باخته بودند ، و آنها كه نامشان در روايت آمده هرگز به گرد ايشان نمىرسيدند و به عقيدهء ما فرسنگها از آنان دور بوده‌اند ، مانند سلمان فارسى ، ابوذر ، مقداد ، عمار و عباس عموى پيامبر ( ص ) و نظائرشان . لكن جاعلان چشم از ايشان پوشيده و عنوان خدا دوستى بر آن « بىتبار » نهاده‌اند كه پسر « بىتبارى ديگر و بدخواه ( پيامبر ص ) » است و پسر « نابغه » ، پسر كنيز سياه ديوانه اى كه خود را نجس مىكرده و با اوباش همبستر مىگشته و در يك روز با چهل مرد خفته است ، پسر « عاص » ، پسر « كشتارگر » ، پسر كسى كه شش نفر ادعاى پدريش را كردند ، آن كه در ميدان نبرد براى جان بدر بردن عورت خويش نمايان ساخت ، آن كه بيگانه اى را بر بستر همسرش يافت و غيرتش بر نيانگيخت و بدش نيامد ، هرزه اى پست ، بىخيرى نكوهيده ، فرو مايه اى زناكار ( 1 ) ، و دشمن حق و پشتيبان باطل و . . .\r\nآرى ، عنوان خدا دوستى بر چنين موجودى نهاده‌اند و از ذكر مردان بزرگى كه قهرمان ديندارى و پيشواى امت و سرآمد اصحاب و پاكترين ايشان بوده‌اند خوددارى نموده‌اند .\r\nاگر اين رويه بپايد و تغيير نيابد ، نه بر مرده بر زنده بايد گريست\r\nآرى ، سكسكى يا جاعلان و دروغسازان پيش از وى را « عمرو عاص » و ماهيت تباهش خوش آمده نه ديگران و نه پاكان . در صفحات تاريخ زندگى عمرو عاص و اقران چهار گانه اش - كه در اين روايت نامشان آمده - چه شواهد بسيارى مىيابيم داستانگوى آن دوستى خدا و پيامبر كه جاعل اين روايت به ايشان نسبت داده است و به اختيار خوانندگان عزيز مىگذاريم تا به قدر حوصلهء خويش به آن پردازند و به نظر آورند !\r\n\r\n","description":"","footnote":"\r\n( 1 ) - براى اطلاع از تفصيل اين اوصاف و ديگر اوصافى كه نمايشگر ماهيت عمروعاص است رجوع كنيد به : غدير ، 2 .\r\n","page_name":" 130 ","page_number":130},
  {"content":"\r\n10 - ابن عدى ، از احمد بن محمد ضبيعى ، از حسين بن يوسف ، از ابو هاشم اصرم بن حوشب ، از قرة بن خالد بصرى ، از ضحاك از ابن عباس ، از قول پيامبر ( ص ) چنين ثبت كرده است : « من اولم و ابو بكر دوم و عمر سوم و ديگر مردمان بر حسب پيشاهنگى و پيشقدمى در ايمان به اسلام يكى پس از ديگرى قرار دارند »\r\nسيوطى در « لئالى » مىگويد : « اين روايت ، جعلى است و آفت آن اصرم است » ( 1 ) ذهبى مىگويد : « اصرم » گمراه است . يحيى مىگويد : دروغسازى پليد است . بخارى و مسلم و نسائى مىگويند : روايتش دور ريختنى است .\r\nدارقطنى مىگويد : زشت روايت است . سعدى مىگويد : در « همدان » به سال 202 ه . ق از او حديث نوشته‌ام و او سست روايت است . ابن حبان مىگويد :\r\nاز زبان راويان مورد اعتماد و « ثقه » حديث جعل مىكرده است . ابن مدينى مىگويد : در « همدان » از او حديث نوشتم و رواياتش را به دور افكندم . فلاس مىگويد : مطرود است و معتقد به « ارجاء » .\r\nابن حجر مىگويد : عقيلى حديثى از او كه از زياد بن سعد نقل كرده آورده است و گفته : قابل پيروى نيست و ناشناخته است و اصل و اساسى ندارد .\r\nابن ابى حاتم مىگويد : از پدرم شنيدم كه مىگفت : او رواياتش دور انداختنى است . و يحيى بن معين در باره اش حرفها دارد . و ابن مدينى مىگويد : او را در « همدان » ديدم و بعد از ما حديثهاى عجيب و غريب نقل كرده است ، و او را « ضعيف » شمرده است . حاكم و نقاش مىگويند : احاديث جعلى روايت مىكند . خليلى مىگويد : از نهشل از ضحاك از ابن عباس - رضى اللَّه عنهما - روايات نادرست نقل كرده است و اساتيد و پيشوايان علم حديث نخست از او نقل كرده‌اند و سپس چون ضعف وى را ديده‌اند تركش گفته‌اند . ( 2 )\r\nبعلاوه ، چنان كه در تاريخ ابن عساكر آمده « ضحاك » حديث از ابن عباس\r\n\r\n","description":"","footnote":"\r\n( 1 ) . 1 / 311 .\r\n( 2 ) - ميزان الاعتدال 1 / 126 + لسان الميزان 1 / 461 .\r\n","page_name":" 131 ","page_number":131},
  {"content":"\r\nنياموخته و نشنيده است . ( 1 ) و « شعبه » حديث از « ضحاك » روايت نمىكند و منكر اين است كه ابن عباس را ديده و از او حديث آموخته باشد . و يحيى بن سعيد مىگويد : « ضحاك » به نظر ما ضعيف و سست روايت است ( 2 ) .\r\n11 - ابن عساكر در تاريخش روايتى ثبت كرده است از ابن عباس ، از قول پيامبر ( ص ) به اين مضمون : « از خويشاوندانم آن كه برايم از همه دوست داشتنىتر است و بلند پايه تر و مقربتر به درگاه خدا و پيروزترين اهل بهشت ، ابو بكر است و در مرتبهء دوم عمر است كه خدا كاخى از مرواريد به او مىبخشد هزار فرسنگ در هزار فرسنگ قصرها و خانه‌ها و ايوانها و ديوارها و تختها و جامها و پرندگانش همه از همين يك گونه مرواريد ، و او را خشنودى از پى خشنودى است . و در مرتبهء سوم عثمان بن عفان است و او را بهشتى نصيب است كه نمىتوانم به وصفش درآورم ، و خدا ثواب پرستش فرشتگان را از اول تا آخرشان مرحمت مىنمايد . و در مرتبهء چهارم على بن ابيطالب است ، خوشا به حالش چه كسى مثل على است ! او معاون من است به هنگام [ 
  ] ( 3 ) و مونسم به هنگام ناگوارى ، و خليفه‌ام در ميان امتم ، و او از من است . و چه كسى مثل ابو سفيان است ! دين اسلام چه پيش از مسلمانشدنش و چه پس از آن به وسيلهء او استحكام يافته است ، و چه كسى مثل ابو سفيان است ! هنگامى كه از آستان صاحب عرش رو مىآورم تا به حساب و رسيدگى بپردازم ناگهان با ابو سفيان روبرو خواهم گشت در حالى كه جامى از ياقوت سرخ فام در دست دارد و مىگويد : دوست من بنوش ! و او را خشنودى از پى خشنودى خواهد بود ، خدا بيامرزدش » ( 4 )\r\nابن عساكر خودش پرده از گوشه اى از حقيقت برداشته و گفته : « اين روايتى نكوهيده و نادرست است » .\r\nچه نكوهيده و چه نادرستى هم كه ابو سفيان را كسى مىشمارد كه اسلام\r\n\r\n","description":"","footnote":"\r\n( 1 ) - تاريخ ابن عساكر 5 / 142\r\n( 2 ) - تاريخ ابن عساكر 5 / 160 .\r\n( 3 ) - در متن كتاب همينگونه نانوشته است .\r\n( 4 ) - تاريخ ابن عساكر 6 / 405 .\r\n","page_name":" 132 ","page_number":132},
  {"content":"\r\nپيش از ايمان آوردنش و پس از آن بوجود وى استحكام و دوام يافته است ! پندارى او همان كسى نيست كه در جنگ « احد » فرماندهى مشركان را به عهده داشته است و غير از كسى است كه قبائل مشرك را بسيج و مسلح كرده و به جنگ پيامبر ( ص ) و مسلمانان كشانده و جنگ معروف و خطرناك « خندق » را به راه انداخته است يا به صداى بلند اين سرود جنگى را خواندن گرفته : « هبل » را برآور ! « هبل » را فرانشان ! و پيامبر ( ص ) رو به مسلمانان كرده كه جوابش را نمىدهيد ؟ مىپرسند :\r\nاى پيامبر خدا ! جوابش را چه بدهيم ؟ مىفرمايد : بگوئيد : خدا برتر و فراتر است .\r\nابو سفيان مىگويد : ما « عزى » داريم و شما « عزى » نداريد . پيامبر ( ص ) مىفرمايد جوابش را نمىدهيد ؟ مىپرسند : جوابش را چه بدهيم ؟ مىفرمايد : بگوئيد : مولاى ما خداى يگانه است و شما مولائى نداريد ( 1 ) .\r\nگوئى اين همان ابو سفيانى نيست كه از سران و پيشوايان كفار است و آيهء « با پيشوايان كفر بجنگيد ، زيرا با ايشان پيمان بسته نمىشود مگر دست باز كشند » ( 2 ) درباره شان نازل گشته است ( 3 ) . يا پندارى آن آيت كه مىفرمايد :\r\n« كسانى كه كافر گشته‌اند دارائيشان را صرف مىكنند تا راه خدا را بربندند » ( 4 ) به او اشاره ندارد . حال آنكه مىدانيم به موجب رواياتى كه ابن مردويه از طريق ابن عباس ، و عبد بن حميد و ابن جرير و ابو الشيخ از طريق مجاهد ، و همينها و ديگران از طريق سعيد بن جبير ، و ابن جبير ، و ابن منذر و ابن ابى حاتم و ابو الشيخ از طريق حكم بن عتيبه به ثبت رسانده‌اند كه : اين آيه در بارهء او نازل گشته است ( 5 )\r\n\r\n","description":"","footnote":"\r\n( 1 ) - سيرهء ابن هشام 3 / 45 + تاريخ ابن عساكر 6 / 396 + عيون الاثر 2 / 18 + تفسير قرطبى 4 / 234 .\r\n( 2 ) - توبه 12 .\r\n( 3 ) - تفسير طبرى 10 / 262 + تاريخ ابن عساكر 6 / 393 + تفسير ابن جزى 2 / 71 + تفسير سيوطى ، تفسير خازن 2 / 218 + تفسير آلوسى 10 / 59 .\r\n( 4 ) - انفال 36 .\r\n( 5 ) - تفسير طبرى 9 / 159 + تاريخ ابن عساكر 6 / 393 + كشاف 2 / 13 + تفسير رازى 4 / 379 + تفسير ابن جزى 2 / 65 + تفسير ابن كثير 4 / 37 + تفسير خازن 2 / 192 + تفسير شوكانى 2 / 293 + تفسير آلوسى 9 / 204 .\r\n","page_name":" 133 ","page_number":133},
  {"content":"\r\nيا گوئى او و رفقايش در اين آيه منظور نيستند كه مىفرمايد : « به كسانى كه كافر گشته‌اند بگو اگر دست باز كشند كارهاى گذشته شان بخشوده خواهد گشت و در صورتى كه به آن ادامه دهند ، سنت پيشينيان جريان يافته است » ( 1 )\r\nپندارى او همان نيست كه با عده اى از قريش به راه افتاده نزد ابو طالب رفته گفتند : « پسر برادرت خدايانمان را دشنام داد و بر دينمان خرده گرفت و آرمانهامان را سفيهانه خواند و نياكانمان را گمراه شمرد . يا جلوش را بگير يا ما را با او وابگذار . . . » ( 2 )\r\nپندارى همو نبود كه با ديگران در « دار الندوه » گرد آمد و بر پيشنهاد ابو جهل اتفاق يافتند بر اين كه از هر قبيله اى جوانى چالاك و توانا برگزينند و به هر يك تيغى بران بدهند تا به سراغ پيامبر خدا رفته يكباره و با يك ضربه او را بزنند و بكشند ( 3 ) يا هم او نبود كه در جنگ « احد » چهل « اوقيه » هر يك چهل و دو مثقال براى سپاه مشركان خرج كرد . يا او جز همان ابو سفيانى است كه دو هزار از حبشيان قبيله بنى كنانه را به مزدورى گرفت تا با آنان عليه پيامبر ( ص ) بجنگد و اين جز بسيج افراد عرب براى آن جنگ بود ( 4 )\r\nپندارى همان نيست كه پيامبر خدا ( ص ) در جنگ « احد » در نماز صبح پس از ركعت دوم او را چنين لعنت فرستاد : « خدايا ! ابو سفيان را لعنت كن و صفوان بن اميه و حارث بن هشام را » ( 5 ) يا همان نيست كه پيامبر خدا ( ص ) در هفت مورد او را لعنت\r\n\r\n","description":"","footnote":"\r\n( 1 ) - سورهء انفال + تفسير نسفى در حاشيهء تفسير خازن 2 / 193 + تفسير آلوسى 9 / 206 .\r\n( 2 ) - سيرهء ابن هشام 1 / 277 - 2 / 26 ،\r\n( 3 ) - سيرهء ابن هشام 2 / 94 + نصب الرايه . زيلعى 2 / 129 + بخارى در « مغازى » 2 / 582 ثبت كرده است و در تفسيرش به لفظ فلان و فلان آورده و براى حفظ آبروى ابو سفيان نامى از او نياورده است !\r\n( 4 ) - تفسير طبرى 9 / 159 و 160 + تفسير كشاف 2 / 13 + تفسير رازى 4 / 397 + تفسير خازن 2 / 192 + تفسير آلوسى 9 / 204 .\r\n( 5 ) - تفسير طبرى 4 / 58 + ترمذى در « جامع » ثبت كرده است + نيل الاوطار ، شوكانى 2 / 398 .\r\n","page_name":" 134 ","page_number":134},
  {"content":"\r\nكرد و هيچ كس نمىتواند منكر واقعيت آنها شود به اين ترتيب :\r\n1 - روزى كه با پيامبر ( ص ) كه از مكه به طائف مىرفت تا قبيلهء ثقيف را به اسلام دعوت كند ، برخورد و با او گلاويز شد و دشنامش داده و بد گفت و او را دروغگو خواند و تهديدش كرد و در صدد برآمد به حضرتش آسيب برساند و خدا و پيامبرش بر او لعنت فرستادند و سوء قصدش را خنثى ساختند .\r\n2 - روزى كه پيامبر ( ص ) به تعرض عليه كاروان كفار قريش كه از شام مىآمد پرداخت ، و ابو سفيان كاروان را بگردانيد و به سوى راه ساحلى كج كرد و مسلمانان از پىاش نرفتند و پيامبر ( ص ) او را لعنت فرستاد و نفرينش كرد و به خاطر همين حادثه جنگ « بدر » بعدا در گرفت .\r\n3 - در « احد » وقتى ابو سفيان زير كوهسار قرار گرفت ، و پيامبر ( ص ) بر فراز كوه بود ، و او هى داد مىزد : « هبل » را برآور . پيامبر خدا ( ص ) ده بار بر او لعنت فرستاد و هر بار مسلمانان با او همصدا گشته لعنتش فرستادند .\r\n4 - روزى كه قبائل مشرك و مهاجم را همراه غطفان و يهود به جنگ مسلمانان آورد و پيامبر ( ص ) بر او لعنت فرستاد .\r\n5 - هنگامى كه همراه كفار قريش آمده راه بر پيامبر ( ص ) و مسلمانان كه عازم حج بودند بست ، يعنى روز « حديبيه » ، و بر اثر آن پيامبر ( ص ) بر او و همهء سران كفار لعنت فرستاد و فرمود : همگى مورد لعنتاند و در ميانشان كسى كه ايمان بياور باشد نيست . پرسيدند : اى پيامبر خدا ! آيا اميد مسلمان شدن به هيچ يك از آنان نمىرود و اگر اميد مىرود چگونه مورد لعنت قرار مىگيرند ؟ فرمود : لعنت گريبانگير هيچيك از پيروانشان و تودهء رعايا نمىشود ، اما سران و فرماندهان ، هيچيك از آنها رستگار نمىشوند و از اثر لعنت نمىرهند .\r\n6 - در نبرد « جمل سرخ موى »\r\n7 - روزى كه در « عقبه » به كمين پيامبر ( ص ) نشستند تا شترش را برمانند و دوازده نفر بودند از جمله ابو سفيان . ( 1 )\r\nاين موارد را امام حسن مجتبى سلام اللَّه عليه - نوادهء پيامبر اكرم ( ص ) -\r\n\r\n","description":"","footnote":"\r\n( 1 ) - شرح ابن ابى الحديد 2 / 102 و 103 .\r\n","page_name":" 135 ","page_number":135},
  {"content":"\r\nبر شمرده است .\r\nگوئى اين همان ابو سفيانى نيست كه وقتى مسلمانان قبيلهء بنى جحش بن رئاب از مكه به مدينه هجرت كردند خانه‌هاى آنان را تصاحب كرد و به عمرو بن علقمه فروخت ، و در بارهء كارش چنين سروده‌اند :\r\nبه ابو سفيان از كارى بگو\r\nكه عاقبتش پشيمانى است\r\nبگو : خانهء پسر عمويت را فروختى\r\nتا با پولش غرامت جنگى بپردازى\r\nخانهء كسانى را كه با شما پيمان\r\nداشتند و همعهد بودند\r\nبرگير آن را ! برگير آن را !\r\nچون طوقى به گردن آويختىاش ( 1 )\r\nپندارى همان نيست كه اين قصيده را پس از جنگ « احد » سروده است :\r\nبا آنان مىجنگم و بانگ پيروزى سر مىدهم\r\nو با پايهء صليب آنان را مىرانم و از گرد خويش مىپراكنم\r\nمويه كن ( اى زن كافر ) و به سخن دشمن اعتنائى نكن\r\nو از گريه و شيون خسته مشو\r\nپدرت و برادرانش از پى هم به خاك افتادند\r\nاز اشگ خويش به آنان بهره اى ده\r\nو آتش كينه و اندوهى را كه در دل است فرو بنشان\r\nزيرا همهء اشراف قبيلهء « بنى نجار » را كشتم\r\nو از خاندان هاشم دلاورى جوانمرد را و حمزه را كشتم\r\nكه در هنگامهء نبرد بىهراس و پايمرد بود\r\nاگر آتش كينه‌ام را با خونشان فرو ننشانده بودم\r\nتيرى در دلم همواره مىخليد و دلم را مىخراشيد و به اندوه مىكشيد .\r\n\r\n","description":"","footnote":"\r\n( 1 ) - سيرة ابن هشام 2 / 117 .\r\n","page_name":" 136 ","page_number":136},
  {"content":"\r\nدر حالى برگشتند كه ژنده پوشانشان زخم برداشته بودند\r\nو يكى كوفته بود و ديگرى اندوهگين\r\nو فقط كسانى از ما را توانستند به قتل برسانند\r\nكه به هيچ وجه با آنان كه از ايشان كشتيم همطراز و همپايه نبودند ( 1 )\r\nپندارى او همان ابو سفيانى نيست كه با نيزه بر سر بريدهء حمزة بن عبد المطلب زده مىگفت : « بچش اى نافرمان ! » ( 2 )\r\nپندارى همان نيست كه لگد بر مزار حمزهء سيد الشهداء كوفته مىگفت :\r\n« حكومتى كه بر سر آن با شمشير كشمكش داشتيم ، امروز به چنگ جوانكانمان افتاده و آن را بازيچه ساخته‌اند » ( 3 ) يا همان نيست كه وقتى مردم را ديد چون تودهء انبوهى از پى پيامبر ( ص ) روانند و حسد ورزيد گفت : « اگر مىشد دوباره جمعيتى بر سر اين مرد مىريختم ! » و پيامبر ( ص ) بر سينهء او كوفته گفت : « در آن صورت خدا ترا خوار و مغلوب مىساخت » ( 4 ) يا او نبود كه به عثمان - روزى كه به خلافت نشست - گفت :\r\n« پس از قبيلهء تيم و عدى به دست تو افتاده ، آن را مثل توپ دست به دست بگردان و اركانش را بنى اميه قرار بده ، اين جز سلطنت نيست ، من بهشت و دوزخ سرم نمىشود . » ( 5 ) يا او نبود كه پس از نابينا شدن به درگاه عثمان آمده پرسيد : اينجا كسى هست ؟ گفتند : نه . گفت : خدايا ! اين حكومت را حكومتى جاهلى گردان ، و اين سلطنت را سلطنتى غاصبانه ، و اركان زمين ( يا كشور ) را از آن بنى اميه گردان » ( 6 ) يا هم او نيست كه امير المؤمنين ( ع ) در نامه اش به معاويه معرفيش كرده و فرموده :\r\n« پيامبر ( ص ) از خاندان ما است و دروغگو كننده از شما » و ابن ابى الحديد مىگويد :\r\nمقصودش ابو سفيان بن حرب است كه دشمن پيامبر خدا ( ص ) بود و او را دروغگو\r\n\r\n","description":"","footnote":"\r\n( 1 ) - سيرة ابن هشام 3 / 22 .\r\n( 2 ) - سيرهء ابن هشام 3 / 44 .\r\n( 3 ) - شرح ابن ابى الحديد 4 / 51 .\r\n( 4 ) - اصابه 2 / 179 .\r\n( 5 ) - رك : غدير 8 .\r\n( 6 ) - تاريخ ابن عساكر 6 / 407 .\r\n","page_name":" 137 ","page_number":137},
  {"content":"\r\nمىشمرد و سپاه براى جنگيدن عليه او بسيج مىكرد . ( 1 ) يا او نيست كه امير المؤمنين ( ع ) در نامه اى به محمد بن ابى بكر در باره اش مىگويد : « نامهء معاويهء تبهكار فرزند تبهكار را خواندم » يا او نيست كه امير المؤمنين ( ع ) در نامه اى به پسرش مىگويد : « اى پسر صخر ! اى پسر ملعون ! » و در ملعون شمردن وى از پيامبر اكرم ( ص ) پيروى و تقليد مىنمايد ، زيرا خود از پيامبر ( ص ) بارها شنيده و ديده بود كه ابو سفيان را لعنت مىفرستد . يا او نيست كه عمر بن خطاب در باره اش مىگويد : « ابو سفيان دشمن خدا است . خدا او را بدون اينكه در ازاى تسليمش تعهدى بسپاريم يا اماننامه اى با او به امضا رسانيم به چنگ ما درآورده ، بنابر اين اى پيامبر خدا ! بگذار گردنش را بزنم . » ( 2 ) يا هم او نيست كه عمر در باره اش مىگويد : « ابو سفيان از ديرگاه ستمكار است . » ( 3 ) يا همان نيست كه شرح حالش را در جلدهاى سوم و هشتم خوانديم .\r\nاين مختصرى از وضع آن موجود در دورهء جاهليت و اسلام است . آيا بوجود چنين كسى - در دورهء جاهليت و در دورهء اسلامش - اسلام استحكام و حمايت و دوام مىيابد ؟ ! آيا چنين موجودى در محشر و هنگامى كه پيامبر اكرم ( ص ) از آستان صاحب عرش رو مىآورد عهده دار آب نوشاندنش مىشود ؟ ! آيا فضاى عرش آمادهء پذيرش چنين موجودات پليدى است ؟ ! اگر چنين شود بايد فاتحهء عرش و عرش نشينان را خواند !\r\nآنگاه گزافه اى را كه جاعل اين روايت ، در محاسبه و ارزشيابى عثمان گفته بنگر و ببين كه او را حائز ثواب عبادت فرشتگان از اول تا آخرشان دانسته ، فرشتگانى كه معصومند و بىگناه و سر به فرمان و در اطاعت دائم ، و بهشتى را نصيبش شمرده كه پيامبر ( ص ) از وصف آن عاجز آمده است ، و عثمان همان است كه شرح حالش را در جلد نهم و پيش از آن خوانده و ديده‌ايد كه اصحاب راسترو و عادل چه عقيده اى در بارهء او و بدعتهايش داشته‌اند ، و بر ريختن خونش همداستان بوده‌اند . بنابر اين چگونه آن همه ثواب را حائز است و چنان بهشتى را نصيب مىگيرد ؟ ! و چرا اين\r\n\r\n","description":"","footnote":"\r\n( 1 ) - شرح ابن ابى الحديد 3 / 452 .\r\n( 2 ) - تاريخ ابن عساكر 6 / 399 .\r\n( 3 ) - اصابه 2 / 180 .\r\n","page_name":" 138 ","page_number":138},
  {"content":"\r\nتعظيم و تكريم در حق نسل شجرهء معروفى كه در قرآن به وصف درآمده است ؟ ! پناه بر خدا از بيهوده گوئى و مبالغه در فضيلت تراشى و نسنجيده و ياوه گفتن در بارهء اين و آن !\r\n12 - ابن عساكر و ابن مندة و خلعى و طبرانى و عقيلى ، از سهل بن يوسف بن سهل بن مالك ، از پدرش از جدش چنين ثبت كرده‌اند : « وقتى پيامبر ( ص ) از حجة الوداع به مدينه برگشت ، به منبر رفته پس از سپاس و ستايش خدا فرمود :\r\nمردم ! ابو بكر به هيچوجه مرا نيازرده پس اين حق را براى او بشناسيد . مردم ! من از ابو بكر و عمر و عثمان و على و طلحه و زبير و سعد و عبد الرحمن بن عوف و مهاجران نخستين خشنودم ، پس اين حق را براى آنان بشناسيد . مردم ! خدا از مجاهدان « بدر » و « حديبية » در گذشته است . مردم ! احترام مرا در مورد اصحاب و خويشاوندان و دامادهايم نگهداريد ، مبادا خدا شما را به خاطر ستمى كه بر يكى از ايشان روا داشته‌ايد ، بازخواست كند ، زيرا عذرتان پذيرفته نخواهد بود . مردم ! زبان خويش از بدگوئى مسلمانان باز گيريد ، و چون تنى از مسلمانان درگذشت از او به نيكى ياد كنيد . » ( 1 )\r\nابن عبد البر در « استيعاب » مىنويسد : « روايتش ( يعنى روايت سهل بن مالك ، بر وجود خالد بن عمرو قرشى اموى مىچرخد و او زشت روايت است و روايتش متروك . » و پس از ذكر اين روايت مىگويد : « روايتى زشت و جعلى است . در بارهء وى گفته‌اند كه از انصار است ، لكن اين سخن صحيح نيست .\r\nو در سند روايتش افراد ناشناخته و مجهولى كه به ضعف روايت مشهورند قرار دارند و روايتش بر وجود سهل بن يوسف بن مالك بن سهل مىچرخد كه از پدرش از جدش روايت مىكند و جملگى ناشناخته‌اند . » ( 2 )\r\nابن منده مىگويد : « روايتى عجيب و بيگانه است كه بدين صورت نديده ايمش . »\r\nعقيلى مىگويد : « سندش مجهول است و قابل پيروى نيست . » عجيب\r\n\r\n","description":"","footnote":"\r\n( 1 ) - تاريخ ابن عساكر 6 / 127 + استيعاب 2 / 572 .\r\n( 2 ) - استيعاب 2 / 573 .\r\n","page_name":" 139 ","page_number":139},
  {"content":"\r\nاست كه حافظان حديث ، در بارهء اين روايت مىگويند : عجيب و بيگانه و ناشناخته است ، و خود آن را از طريق خالد بن عمرو ثبت كرده‌اند ، در حالى كه در جلد هشتم ديديم كه اساتيد سند شناسى و علم رجال گفته‌اند كه او دروغسازى روايتساز است و از زبان راويان ثقه و مورد اعتماد روايات جعلى نقل كرده است و آن هم به تنهائى و روايتى كه وى به تنهائى نقل نمايد قابل استناد نيست ، و رواياتش جعلى و باطل و بىاساس است . و دارقطنى در « افراد » با قاطعيت مىگويد كه اين روايت فقط از طرف خالد بن عمرو روايت شده و هيچكس ديگر نقلش نكرده است .\r\nاين روايت را سيف بن عمر نيز ثبت كرده است . در جلد هشتم آراء حافظان حديث را در بارهء او ديديم و اين گفته هاشان را كه او جاعل است و متروك و مطرود و ساقط و متهم به زندقه ، و عموم رواياتش زشت و نامعلوم است و غير قابل پيروى . و در طرق نقل اين روايت افراد مجهولى وجود دارند از جمله :\r\nمحمد بن يوسف مسمعى .\r\nذهبى در بارهء او مىگويد : معلوم نيست كيست ! عقيلى مىگويد : روايتش قابل پيروى نيست . ديگرى على بن محمد بن يوسف است . ضياء در بارهء او مىگويد : نه از او چيزى در دست هست و نه از استاد و شيخش . و سه ديگر حبان بن ابى تراب ( 1 ) يا منان بن ابى ثواب ( 2 ) يا قنان بن ابى ايوب ( 3 ) يا قنار بن ابى ايوب ( 4 ) كه از رجال غيب است ! نه اسمش معلوم است و نه اسم پدرش ، بگذريم از شخصيت و شرح حالشان !\r\nاز توهمات عجيب طبرانى و كارهاى سستش ، اين كه همين روايت را از طريق على بن محمد بن يوسف مسمعى از سهل بن يوسف بن سهل بن مالك ثبت كرده و به پيرويش ضياء در « المختاره » ثبت نموده است . عقيلى آن را از طريق محمد بن\r\n\r\n","description":"","footnote":"\r\n( 1 ) - در لسان الميزان 5 / 435 چنين آمده است .\r\n( 2 ) - در لسان الميزان 3 / 123 .\r\n( 3 ) - در اصابه 2 / 90 .\r\n( 4 ) - در لسان الميزان 4 / 475 .\r\n","page_name":" 140 ","page_number":140},
  {"content":"\r\nيوسف مسمعى پدر على - كه نامش در سند طبرانى به نقل از حبان ، رقبان ، رقنار ، رمنان از خالد بن عمرو اموى از سهل آمده - به ثبت رسانده است ، در حالى كه طبقهء على مستلزم حذف سه تن از رجال سند طبرى است . ( 1 )\r\n13 - از عبادة بن صامت روايت شده كه « به تنهائى با پيامبر خدا ( ص ) بودم .\r\nپرسيدم : كداميك از اصحابت برايت دوست داشتنىترند تا او را كه دوست مىدارى آن چنان كه دوست مىدارى دوست بدارم ؟ فرمود : گفته‌ام را تا زنده‌ام پنهان نگه خواهى داشت اى عبادة ! گفتم : آرى . فرمود : ابوبكر ، بعد عمر ، سپس على .\r\nآنگاه خاموش گشت . پرسيدم : بعد كه اى پيامبر خدا ! فرمود : چه كسى ممكن است پس از اينها باشد جز زبير و طلحه و سعد و ابو عبيده و معاذ و ابو طلحه و ابو ايوب و تو اى عباده ! و ابى بن كعب و ابو درداء و ابو مسعود و ابن عوف و ابن عفان ، آنگاه اين جماعت بردگان آزاد شده : سلمان و صهيب و بلال و سالم بردهء آزاد شدهء ابى حذيفه . اينها اصحاب خاص منند و همهء اصحابم برايم عزيزند و دوست داشتنى گر چه برده اى حبشى باشد « ابو عبد اللَّه صنابحى مىگويد : از عباده پرسيدم : حمزه و جعفر را ذكر نكرد ؟ عباده گفت : آن دو روزى كه در اين خصوص از او پرسيدم ، به شهادت رسيده بودند و اين در اواخر عمر حضرتش بود . . . ( 2 )\r\nشگفت نيست كه پيامبر عظيم الشان از اظهار آنچه مورد نياز امتش مىباشد خوددارى ورزد و براى سئوال كننده شرط كنند كه فرمايشش را تا آخر عمرش مكتوم دارد ، در حالى كه روزهاى آخر عمرش را مىگذراند ؟ ! مگر حضرتش نبوده كه بنابر نوشته « خجندى » به عائشه فرمود : « دوست داشتنى مرد برايم على است و گرامىترين على » و « دوست داشتنى فرد مردم در ميان مردان برايم على است » و « على براى من از همه شان دوست داشتنىتر است و براى خدا نيز از همه شان دوست داشتنىتر است » ؟\r\nآيا اصحاب پس از آن همه آيات و احاديث كه در حق مولاى ما امير المؤمنين\r\n\r\n","description":"","footnote":"\r\n( 1 ) - رك : ميزان الاعتدال 1 / 3 + اصابه 2 / 90 + لسان الميزان 3 / 123 و 4 / 261 و 5 / 435 .\r\n( 2 ) - تاريخ ابن عساكر 5 / 38 و 7 / 210 .\r\n","page_name":" 141 ","page_number":141},
  {"content":"\r\nعلى ( ع ) بر زبان پيامبر اكرم رفته نمىدانستند چه كسى به نزد پيامبر ( ص ) از همهء مردم دوست داشتنىتر است ؟ يا مگر اين روايت از عائشه به صحت نپيوسته كه به خدا نديدم كسى بيش از على براى پيامبر خدا دوست داشتنىتر باشد ، و نه در روى زمين زنى از همسرش ( فاطمه ) دوست داشتنىتر باشد برايش « ؟\r\nآيا حافظان حديث ، اين گفتهء « بريده » و ابى بن كعب را صحيح نشمرده‌اند كه « دوست داشتنىتر براى پيامبر خدا ( ص ) از همهء مردمان فاطمه بود و از ميان مردان على » ؟ ( 1 ) وانگهى چگونه پيامبر خدا ( ص ) ياران بزرگش را كه قرآن در باره شان فرود آمده و خود بسيار ستوده شان از ياد برده است مانند عمويش عباس و ابوذر و عمار و مقداد و ابن مسعود و نظائرشان ؟ و چه عاملى سبب گشت كه با وجود برخوردارى ايشان از فضائل و افتخاراتى كه اگر نگوئيم همگى اصحاب به استثناى سرور خاندان پيامبر ( ص ) مىتوان گفت همهء آن نامبردگان از آن محروم بودند ، از دوستى و محبت پيامبرشان بىبهره بمانند ؟ ! آيا محقق انديشمند مىتواند معتقد شود كه ابو عبيدهء گوركن مثلا بيش از ابوذر « صديق » كه در ميان امت محمد ( ص ) به لحاظ هدايت و نيكوكارى و پارسائى و زهد و راستگوئى و كوشش و خلقت و اخلاق شبيه عيسى است از ابوذرى كه چون به حضور پيامبر ( ص ) مى - بود فقط او را از ميان اصحابش به نزديك خويش مىنشاند و چون غايب بود به ملاقاتش مىرفت ( 2 ) بيش از ابوذر محبوب پيامبر ( ص ) باشد ؟ ! يا از عمار كه پوست ميان دو ديدهء پيامبر خدا ( ص ) بوده است و پاكيزهء پاكيزه خوئى كه سر تا قدمش آكنده از ايمان بوده و ايمان به سر تا پايش آميخته و ايمان به گوشت و خونش در آميخته بوده و با حق بود و حق با او و به هر كجا كه حق بگردد مىگرديده است ( 3 ) ؟ ! پناه بر خدا از گزاف گوئى و سخن ياوه و بىانديشه و به تو هم گفتن !\r\n14 - ابن عساكر در تاريخش روايتى ثبت كرده است از طريق سعيد بن مسلمة بن امية بن هشام بن عبد الملك بن مروان اموى از پسر عمر . مىگويد : « پيامبر\r\n\r\n","description":"","footnote":"\r\n( 1 ) - رك : غدير 3 :\r\n( 2 ) - رك : غدير 8 .\r\n( 3 ) - رك : غدير 9 .\r\n","page_name":" 142 ","page_number":142},
  {"content":"\r\nخدا به اجتماع ما در رسيد يا به مسجد درآمد در حالى كه دست ابو بكر و عمر را گرفته بود ، يكى در طرف راستش و ديگرى در طرف چپش . آنگاه فرمود : چنين در قيامت بر انگيخته مىشويم . » ( 1 ) اين را ترمذى روايت كرده است .\r\nبدران كه تاريخ ابن عساكر را براى چاپ به اصطلاح تهذيب كرد ، سند اين روايت را به منظور پوشاندن عيبناكىهائى كه در آن هست حذف كرده است و ندانسته كه ذكر سعيد بن مسلمه به تنهائى براى بروز عيبناكى و سستىاش كفايت مىنمايد . سند اين روايت چنان كه در « ميزان الاعتدال » آمده چنين است : از سعيد از اسماعيل بن اميه از نافع از پسر عمر . بخارى در تاريخش مىگويد : سعيد بن مسلمه از اسماعيل بن امية ، قابل تأمل است . وى از جعفر بن محمد از پدرش از جدش روايات نامعلوم و نادرستى نقل مىكند . همچنين مىگويد : او زشت روايت است . و ديگر بار مىگويد : سست روايت است . يحيى بن معين مىگويد : بى ارزش است . ابو حاتم مىگويد : سست روايت و زشت روايت است . دارقطنى مىگويد : او سست روايتى است قابل توجه . ابن حبان مىگويد : خطاهاى فاحش از او سر مىزند و جدا زشت روايت است . ( 2 )\r\nاين را دارقطنى از طريق حارث بن عبد اللَّه مدينى - مولى بنى سليم - از اسحاق بن محمد فروى اموى - مولى عثمان - از مالك از نافع از پسر عمر ثبت كرده است . آنگاه مىگويد : اين روايت ، صحيح نيست و اين « حارث » سست روايت است . بر گفته اش مىافزائيم كه اسحاق اموى - از رجال سند اين روايت - را ابو داود به شدت « واهى » و سست خوانده است و گفته : هر گاه آن روايت را از مالك يحيى بن سعيد هم نقل كرده بود قابل پذيرش نبود . نسائى مىگويد :\r\nمتروك است . و نيز مىگويد : « ثقه » و مورد اعتماد نيست . دارقطنى مىگويد : « ضعيف » است و بخارى از او روايت كرده و به همين جهت وى را سرزنش كرده‌اند . هم دارقطنى مىگويد : نمىتوان او را رها كرد ساجى مىگويد : در او نرمى و سستى هست . از مالك احاديثى نقل كرده كه هيچ كس جز او نقل ننموده است . عقيلى\r\n\r\n","description":"","footnote":"\r\n( 1 ) . 6 / 173 .\r\n( 2 ) - تاريخ ابن عساكر 6 / 174 + ميزان الاعتدال 1 / 391 + تهذيب التهذيب 4 / 83 .\r\n","page_name":" 143 ","page_number":143},
  {"content":"\r\nمىگويد : از مالك احاديث بسيارى نقل كرده كه قابل پيروى نيست . حاكم مىگويد : بر محمد ( يعنى بخارى ) عيب گرفته‌اند كه چرا روايات او را ثبت كرده است و به او طعنه زده‌اند ( 1 ) .\r\n15 - ابن عساكر روايتى ثبت كرده است از طريق سليمان بن بلال بن ابى درداء عزيز ( 2 ) بن زيد انصارى از پدرش كه « پيامبر ( ص ) را در حالى ديد كه ابو بكر در طرف راستش بود و عمر در طرف چپش ، و فرمود : چنين خواهيم بود ، بعد چون خواهيم مرد ، آنگاه به همين سان برانگيخته خواهيم شد و سپس بدين گونه به بهشت در خواهيم آمد . » ( 3 )\r\nاين سند اولا با وجود سليمان كه دچار اختلال حواس بوده و سست روايت شمرده شده ، سست است ، وانگهى بلال بن ابى درداء وجود دارد كه علماى رجال براى او فرزندى كه از وى روايت كند ياد ننموده‌اند و از او اسمى در فرهنگ رجال و راويان حديث نيست . و درست چنين است : سليمان از بلال از پدرش .\r\nو در اين طبقه از رجال حديث ، چندين سليمان وجود دارد كه يا دروغساز و جاعل است يا سست روايت و ساقط و متروك يا ناشناخته و زشت روايت و مجهول .\r\nهمچنين به علت وجود « بلال » سست است ، زيرا او پيامبر ( ص ) را درك نكرده و نه از حضرتش روايت نموده است .\r\nابو زرعه مىگويد : در طبقه اى كه پس از اصحاب مىآيد بلال بن ابى درداء هست كه به سال 92 يا 93 هجرى وفات يافته و در حكومت يزيد قاضى دمشق بوده و پس از يزيد نيز تا آنكه عبد الملك بر كنارش نموده است . و از اين سخن پيدا است كه چه بهره اى از دين و درستكارى داشته و چقدر « ثقه » و مورد اعتماد تواند بود ! ديگر رجال سند نامشان حذف گشته و هيچيك از آنها را نمىشناسيم تا نظر در باره اش بدهيم ، و چنين روايتى هيچ حقى و حقيقتى را به\r\n\r\n","description":"","footnote":"\r\n( 1 ) - ميزان الاعتدال 1 / 93 + تهذيب التهذيب 1 / 248 + لسان الميزان 2 / 154 .\r\n( 2 ) - در نسخه چنين آمده است و درست و آنگونه كه مورد اتفاق است « عويمر » است و او همان ابو درداء معروف .\r\n( 3 ) - تاريخ ابن عساكر 6 / 246 .\r\n","page_name":" 144 ","page_number":144},
  {"content":"\r\nثبوت نمىرساند و هيچ فضيلتى را به كرسى نمىنشاند .\r\n16 - ابن عساكر در تاريخش روايتى ثبت كرده است از طريق حسن بن محمد بن حسن - ابى على ابهرى مالكى مقيم دمشق - كه مىرسد به شداد بن اوس و به قول پيامبر ( ص ) : « ابو بكر مهربانترين و دلسوزترين فرد امت من است و عمر بن خطاب بهترين فرد امتم و عادلترينش ، و عثمان پرشرمترين فرد امتم و بخشنده ترين و راستگوترينش ، و ابو درداء عابدترين و پرهيزكارترين فرد امتم ، و معاويه بهترين حاكم امتم و سخاوتمندترينش » ( 1 )\r\nعقيلى از طريق بشير بن زاذان از عمر بن صبح از ركن از شداد بن اوس از قول پيامبر ( ص ) بدين عبارت ثبت كرده است : « ابو بكر وزينترين فرد امت من است و ( عمر ) بهترين فرد امتم ، و عثمان پرشرمترين فرد امتم ، و معاويه بهترين حاكم امتم » ( 2 )\r\nسيوطى به نقل از عقيلى بدين عبارت آورده است : « ابو بكر وزينترين فرد امت من و مهربانترينش ، و عمر بهترين فرد امتم و كاملترينش ، و عثمان پرشرمترين فرد امتم و عادلترينش ، و على وفادارترين فرد امتم و خوشروترينش ، و عبد اللَّه بن مسعود امين امتم و خدمتگزارترينش ، و ابوذر پارساترين فرد امتم و پرشفقتترينش ، و ابو درداء عادلترين فرد امتم و دلسوزترينش ، و معاويه بردبارترين فرد امتم و سخاوتمندترينش . » ( 3 )\r\nميگوئيم : حافظ ابن عساكر مىگويد : « اين روايت ، سست است » و ما يقين داريم كه خوانندهء پژوهشگر پس از اطلاع از شرح حال رجال سند روايت ، خواهد گفت كه روايت جعلى است نه اين كه چنان كه ابن عساكر مىگويد سست و ضعيف !\r\nاينك به شناسائى رجال سند روايت مىپردازيم :\r\nالف - بشير بن زاذان :\r\nدارقطنى و ديگران او را « ضعيف » خوانده‌اند . ابن جوزى او را متهم ساخته\r\n\r\n","description":"","footnote":"\r\n( 1 ) - تاريخ ابن عساكر 4 / 224 .\r\n( 2 ) - لسان الميزان 2 / 37 .\r\n( 3 ) - اللئالى 1 / 428 .\r\n","page_name":" 145 ","page_number":145},
  {"content":"\r\nاست . ابن معين ميگويد : كسى نيست . ساجى و ابن جارود و عقيلى او را در رديف راويان « ضعيف » آورده‌اند . ابن عدى مىگويد : در رواياتش پرتو حقيقت نيست ، و او « ضعيف » و غير قابل اعتماد است و از جمعى از راويان ضعيف روايت مىكند و سستى روايتش هويدا است .\r\nابن حجر در شرح حال او پس از ذكر روايتش مىگويد : بشير بن زاذان را در مورد اين روايت نمىتوان پيروى كرد و اين روايت جز از زبان وى عرضه نگشته است . ابن جوزى چون روايتى از او در فضائل اصحاب ذكر مىكند مىگويد : به نظر من او متهم است ( به جعل حديث و دروغسازى ) ، زيرا يا اين روايت از ساخته‌هاى او است يا از تدليس او در نقل از راويان ضعيف . ابن حبان مىگويد : سستى و توهم بر رواياتش چندان چيره گشته كه استناد به رواياتش را ناصواب گردانيده است ( 1 )\r\nب - عمر بن صبح - ابو نعيم خراسانى :\r\nابن راهويه مىگويد : سه تن از خراسان برخاستند كه در بدعت و دروغسازى در دنيا نظير ندارند : جهم بن صفوان ، عمر بن صبح ، مقاتل بن سليمان . بخارى مىنويسد : يحيى يشكرى از على بن جرير برايم روايت كرد كه از عمر بن صبح شنيدم كه مىگفت : من نطق پيامبر ( ص ) را جعل كردم . ( 2 ) ابو حاتم و ابن عدى مىگويند : او زشت روايت است . ابن حبان مىگويد : از زبان اشخاص مورد اعتماد و « ثقه » حديث جعل مىكند ، و كتابهاى روايتش جز براى تعجب و شگفتى روا نيست ( كه تدريس يا نشر و آموخته شود ) . ازدى مىگويد : دروغسازى است . دارقطنى مىگويد : متروك است . ابن عدى مىگويد : بيشتر آنچه نقل مىكند غير محفوظ است چه به لحاظ متن آن و چه از حيث سندش . نسائى مىگويد :\r\nمورد اعتماد نيست . عقيلى مىگويد : روايتش استوار است و معروفيتى در نقل ندارد .\r\nابو نعيم مىگويد : چيزهاى جعلى از زبان قتاده و مقاتل ساخته است . ( 3 )\r\n\r\n","description":"","footnote":"\r\n( 1 ) - ميزان الاعتدال 1 / 152 + لسان الميزان 2 / 37 .\r\n( 2 ) - تاريخ الاوسط . بخارى .\r\n( 3 ) - ميزان الاعتدال 2 / 263 + تهذيب التهذيب 7 / 463 .\r\n","page_name":" 146 ","page_number":146},
  {"content":"\r\nج - ركن شامى :\r\nابن مبارك او را سست خوانده است . يحيى مىگويد : چيزى نيست ! نسائى و دارقطنى مىگويند : متروك است . ابو احمد حاكم مىگويد : از زبان مكحول روايات جعلى نقل مىكند . ابن جارود مىگويد : مورد اعتماد نيست . از ابن حماد نقل شده كه مىگويد : روايتش متروك است . عبد اللَّه بن مبارك مىگويد : اگر راهزنى بكنم برايم بهتر است تا از عبد القدوس شامى نقل روايت كنم و عبد القدوس بهتر از صد تا مثل ركن است ! ( 1 )\r\nاين ، وضع سند روايت است . نگاهى به متنش را به حوصلهء خوانندهء محقق مىگذاريم كه در مجلدات كتابمان بحثهاى مشروح و غنى در اين خصوص داشته و وضع را روشن ساخته‌ايم .\r\nهمين روايت به عبارتى و سندى ديگر آمده است بدين گونه :\r\n« از على بن عبد اللَّه از على بن احمد از خلف بن عمرو عكبرى از محمد بن ابراهيم از يزيد خلال از احمد بن قاسم بن مهران از محمد بن بشير بن زاذان از عكرمه از ابن عباس . مىگويد : رسول خدا ( ص ) فرمود : ابو بكر بهترين و پرهيزكارترين فرد امت من است و عمر گرامىترين و عادلترينش و عثمان كريمترين و پرشرمترينش و على پرمغزترين و خوش سيماترينش و ابن مسعود امينترين و عادلترينش و ابوذر زاهدترين و راستگوترينش و ابو درداء عابدترينش و معاويه بردبارترين و سخاوتمندترينش . »\r\nسيوطى در « اللئالى المصنوعة » مىگويد : « در اين طريق روائى نيز كسانى هستند كه مورد انتقاد و اتهامند . و بشير بن زاذان در نسبت نقل خويش نابخردى نشان داده است . » ( 2 )\r\nبر گفته اش مىافزائيم : در سند روايت اگر افراد عيبناكى جز يزيد خلال وجود نمىداشت ، باز براى عيبناكى آن كفايت مىنمود . يحيى بن معين در باره اش\r\n\r\n","description":"","footnote":"\r\n( 1 ) - تاريخ ابن عساكر 5 / 327 + تاريخ خطيب بغدادى 8 / 436 + ميزان الاعتدال 1 / 340 + لسان الميزان 2 / 462 .\r\n( 2 ) . 2 / 428 .\r\n","page_name":" 147 ","page_number":147},
  {"content":"\r\nمىگويد : دروغسازى است . ابو سعيد مىگويد : اين يزيد را ديده‌ام و او ضعيف است و نزديك به وصفى كه يحيى از او كرده است . ( 1 ) ابو داود مىگويد : ضعيف است . دارقطنى مىگويد : جدا ضعيف است . ابن عدى مىگويد : آن شناختگى را ندارد . ( 2 )\r\n17 - از قول انس بن مالك آمده كه « پيامبر ( ص ) يكى از اصحابش را به نام سفينة با نامه اى نزد معاذ به يمن فرستاد . چون روانه گشت در راه با درنده اى كه در ميانهء راه به كمين نشسته بود برخورد ، و ترسيد به او حمله ور شود . پس به آن گفت :\r\nاى درنده ! من فرستادهء پيامبر خدا به نزد معاذم و اين نامهء پيامبر خدا است . در اين هنگام درنده برخاسته سنگى را كه در برابرش بود بغلتانيد و غرشى كرد و بانگى سر داد و از راه به يك سو شد . آنگاه وى روانه گشته نامهء رسول خدا را به معاذ رسانيد و سپس در حالى كه جواب نامه را همراه داشت برگشت و باز به همان درنده برخورد و ترسيد به راه ادامه دهد ، و گفت : اى درنده ! من فرستادهء پيامبر خدايم كه از نزد معاذ باز مىگردم و اين جواب نامهء رسول خدا است كه از نزد معاذ آورده‌ام .\r\nدر اين هنگام ، درنده برخاسته غرشى كرد و بانگى سرداد و از راه به يك سو گشت .\r\nچون به خدمت پيامبر ( ص ) رسيد ماجرا را به اطلاعش رساند . فرمود : مىدانيد بار اول چه گفت ؟ گفت : چگونه است پيامبر خدا و ابو بكر و عمر و عثمان و على ؟\r\nو در بار دوم گفت : سلام مرا به پيامبر خدا و ابو بكر و عمر و عثمان و على و سلمان و صهيب و بلال برسان . » ( 3 )\r\nچنين روايتى كه در آن از معجزهء پيامبر ( ص ) و كرامات خلفا و فضائل جمعى از اصحاب سخن رفته بايد زبانزد خاص و عام مىبود و شهرهء آفاق و نقل هر مجلس و محفل نه اين كه از ميان سران علم حديث و حافظانش به انحصار حديثدان شام در آيد و تنها ابن عساكر نقلش كند . ابن بدران در چند جا در حاشيه اش بر تاريخ ابن عساكر مىگويد : هر آنچه ابن عساكر به تنهائى روايت و ثبت كرده باشد\r\n\r\n","description":"","footnote":"\r\n( 1 ) - تاريخ خطيب بغدادى 14 / 348 + ميزان الاعتدال 3 / 318 .\r\n( 2 ) - لسان الميزان 6 / 293 .\r\n( 3 ) - تاريخ ابن عساكر 3 / 314 .\r\n","page_name":" 148 ","page_number":148},
  {"content":"\r\nضعيف و سست است . ( 1 ) آثار ساختگى بودن در اين روايت مشهود است و از نظر نبايد پنهان بماند .\r\nاين درنده از كجا خلفا را شناخت كه دو بار نامشان برد و به آنان به ترتيب روى كار آمدنشان سلام رسانيد ، گوئى پاره اى از علم غيب نصيب درندگان گشته تا جانشينان پيامبر ( ص ) را پيش از آنكه به خلافت برسند شناخته است و نيز جمعى از اصحاب را كه چندان معروفيتى نداشته‌اند و در عين حال از حال جمعى كه در منتهاى عظمت و داراى مقامى بلند بوده‌اند غافل و بىخبر مانده تا نامشان را از شمار آنان كه مورد سلام و پيام قرار گرفته‌اند كاسته است تا رسيده به طبقه اى از آزاد شدگانى كه به مرتبهء همنشينى و شاگردى پيامبر ( ص ) نائل گشته‌اند .\r\nآيا رشحات عالم غيب چنين است ؟ ! يا درندگان چنين رويهء نامربوط و بىتعقلى دارند ؟ يا اين همه دستاورد جنايتكارانى است كه براى افراد مورد علاقهء خويش فضيلت مىتراشند ؟ !\r\n18 - ابن عساكر روايتى ثبت كرده است از طريق احمد بن محمد انصارى جبيلى ( 2 ) از پسر عمر . مىگويد : « پيامبر خدا ( ص ) فرمود : به هنگام رستاخيز منادىيى از درون عرش بانگ بر مىدارد كه هر كس حقى بعهدهء خدا دارد بيايد . پرسيديم :\r\nپيامبر خدا ! چه كسى حقى بر عهدهء خدا دارد ؟ فرمود : هر كه ابو بكر و عمر و عثمان را دوست بدارد و هر كه هيچكس را بر ايشان برتر نداند . » ( 3 )\r\nابن عساكر مىگويد : اين حديث ، واقعا عجيب و بيگانه است . و مسؤوليت آن بر عهدهء احمد بن محمد جبيلى است . شرح حال انصارى را - كه نامش در سند روايت آمده - ذهبى در « ميزان الاعتدال » ( 4 ) آورده مىگويد : مورد اعتماد نيست ابن حبان و ديگران او را سست خوانده‌اند . ابن حجر در « لسان الميزان » مىگويد :\r\n\r\n","description":"","footnote":"\r\n( 1 ) - رك : تاريخ ابن عساكر 4 / 236 و 5 / 183 و 184 .\r\n( 2 ) - در لسان الميزان « حنبلى » آمده است .\r\n( 3 ) - تاريخ ابن عساكر 2 / 85 .\r\n( 4 ) . 1 / 73 .\r\n","page_name":" 149 ","page_number":149},
  {"content":"\r\nاين روايتى زشت و نادرست است . ( 1 )\r\nمتن روايت چنان كه ملاحظه مىكنيد متينترين شاهد بر بطلان و نادرستى آن است ، و بيان كنندهء نظريهء پسر عمر است و بس همان نظريه اى كه - چنان كه در بررسى چهارمين روايت گذشت - بر خلاف قرآن و سنت است و بايد بر ديوار زدش .\r\n19 - ابن عساكر روايتى ثبت كرده است از طريق ابراهيم بن محمد بن احمد قرميسينى از انس بن مالك كه به پيامبر ( ص ) مىرساند : « هر كه دوست مىدارد ابراهيم را در مقام خليلى آن بنگرد بايد به ابو بكر در حال ملايمتش بنگرد ، و هر كه خوشدارد به نوح در حال شدتش بنگرد بايد به عمر بن خطاب با شجاعتش بنگرد و هر كه مايل است رفعت ادريس را دريابد به مهربانى عثمان بنگرد و هر كه دوست مىدارد به سختكوشى يحيى بن زكريا بنگرد به پاكى على بن ابيطالب بنگرد » ( 2 )\r\nابن عساكر مىگويد : اين روايت يكباره غير عادى و استثنائى است و در سندش نام عده اى هست كه وضعشان مجهول و حالشان نامعلوم است و قابل اطمينان نيستند و به جعلى و ساختگى بودن نزديكتر از سستى و بىپايگى است .\r\nابن بدران كه عهده دار به اصطلاح تهذيب تاريخ ابن عساكر گشته سند اين روايت را حذف كرده است و سندش چنان كه در لسان الميزان آمده ( 3 ) چنين است :\r\nقرميسينى از عمر بن على بن سعيد از يونس از محمد بن قاسم از ابى يعلى از محمد بن به كار از ابن ابى ثابت بنانى از انس .\r\nعقبه مىگويد : اين سند روايت عمر است و در سندش بيش از يك مجهول و ناشناس قرار دارد . ذهبى مىگويد : سندى تاريك است با خبرى كه به صحت نپيوسته است ! ( 4 )\r\n20 - از عمر بن عبد المجيد ميانشى از مسلمه از ابو سعد محمد بن سعيد ريحانى - كه يكصد و بيست سال زيسته است - مىگويد : ابو سالم عبد اللَّه بن سالم - كه\r\n\r\n","description":"","footnote":"\r\n( 1 ) . 1 / 302 .\r\n( 2 ) - تاريخ شام 2 / 251 .\r\n( 3 ) . 4 / 317 .\r\n( 4 ) - ميزان الاعتدال 2 / 266 .\r\n","page_name":" 150 ","page_number":150},
  {"content":"\r\nيكصد و سى سال زيسته - برايم روايت كرده كه ابو دنيا محمد بن ( 1 ) اشج برايم روايت كرده كه على بن ابيطالب از قول پيامبر ( ص ) گفته : « عرش جز به عشق ابو بكر و عمر و عثمان و على برآورده نمىشد . . . »\r\nابن سمعانى در مورد حديثى كه با همين سند و طريق ثبت كرده مىگويد : اين روايتى باطل است و رجال سندش ناشناسند . ( 2 )\r\nذهبى مىگويد : ابو دنيا اشج دروغسازى است . و مىگويد : با نهايت بيشرمى پس از گذشت سيصد سال از زبان على بن ابيطالب - رضى اللَّه عنه - روايت كرده و با اين روايت رسوا گشته و نقادان او را دروغساز شمرده‌اند . خطيب مىگويد :\r\nعلماى نقل ( حديث ) گفتهء او را ثابت و راست نمىشمارند ، به سال سيصد و بيست و هفت در گذشته ، و حافظان حديث در بارهء او و بىاساسى رواياتش سخنان روشن گفته‌اند ( 3 )\r\n21 - عقيلى در قسمت راويان ضعيف ، روايتى ثبت كرده است از طريق مقرى از عمر بن عبيد بصرى - ابو حفص خزاز - از سهيل بن ذكوان مدنى از پدرش از ابو هريره - رضى اللَّه عنه - كه به پيامبر ( ص ) نسبت مىدهد كه فرمود :\r\n« برترين فرد اين امت پس از پيامبرش ابو بكر است بعد عمر آنگاه عثمان » .\r\nعمر بن عبيد را - كه نامش در سند روايت هست - ابو حاتم « ضعيف » شمرده است و چنان كه ابن حبان و ذهبى گفته‌اند ( 4 ) شرابفروش بوده است . همچنين نام سهيل هست كه دورى از قول ابن معين مىگويد : سهيل و علاء بن عبد الرحمن روايتهاشان شبيه يكديگر است و روايتشان حجت نيست و مىگويد : علماى حديث هنوز هم به رواياتش اعتماد مىكنند . و مىگويد : ضعيف است . ابو حاتم مىگويد :\r\nروايتش نوشتنى است ، اما قابل استناد نيست . ابن حبان او را در رديف راويان « ثقه » و مورد اعتماد آورده است و مىگويد : اشتباه مىكند . عقيلى از قول يحيى\r\n\r\n","description":"","footnote":"\r\n( 1 ) - اسمش عثمان است و محمد تصحيف است .\r\n( 2 ) - لسان الميزان 3 / 155 .\r\n( 3 ) - رك : لسان الميزان 4 / 134 - 140 .\r\n( 4 ) - رك : ميزان الاعتدال 2 / 265 + لسان الميزان 4 / 316 .\r\n","page_name":" 151 ","page_number":151},
  {"content":"\r\nمىگويد كه در او اندكى نرمى و سستى هست ( 1 )\r\n22 - قاضى ابو يوسف در كتاب « آثار » از ابو حنيفه نقل مىكند كه « مردى نزد على - رضى اللَّه عنه - آمده گفت : كسى بهتر از تو نديده‌ام . از او پرسيد :\r\nپيامبر ( ص ) را ديده اى ؟ گفت : نه . پرسيد : ابو بكر و عمر - رضى اللَّه عنهما - را ديده اى ؟ گفت : نه گفت اگر مىگفتى كه پيامبر ( ص ) را ديده اى ، گردنت را مىزدم . و اگر مىگفتى : ابو بكر و عمر را ديده اى ، ترا به كيفرى دردناك مىرساندم . » ( 2 )\r\nهر گاه در آنچه از شرح حال ابو يوسف در جلد هشتم نوشتيم دقت كنيد احتياجى به استدلال در رد اين روايت و امثالش نخواهيد داشت . وانگهى با احاديث ثابتى كه از رسول خدا ( ص ) رسيده ناسازگار است ، با حديث ثابتى كه مىفرمايد : على برترين انسان است و حديثى كه در تفسير آيهء * ( « أُولئِكَ هُمْ خَيْرُ الْبَرِيَّةِ . . . » ) *\r\nاز حضرتش به ثبوت رسيده و فرمايشش كه ايشان عبارتند از على ( ع ) و شيعه و پيروانش ( 3 ) بنابر اين ، روايت مذكور مخالف قرآن و سنت است و بايستى به ديوار زدش . چنان كه با نظريهء امير المؤمنين على ( ع ) در بارهء خودش به هنگام مقايسهء خويش با آنعده منافات دارد ، آنجا كه مىفرمايد : « كى در بارهء من و نسبتم با آن اولى جاى ترديد و ابهام بود كه اينك مرا با چنين افرادى قرين و همرديف ميسازند . » و « پسر ابى قحافه رداى خلافت را به خود پوشيد در حالى كه مىدانست منزلت من با خلافت چنان است كه مقام محور در آسياب » و ديگر فرمايشات شبيه اينها كه يكديگر را تحكيم مىكند ( 4 ) .\r\n23 - ابن عدى روايتى از محمد بن نوح ثبت كرده كه جعفر بن محمد ناقد ، براى ما حديث كرده و عمار بن هارون مستملى بصرى روايت كرده و قزعة بن سويد بصرى روايت كرده از ابن ابى مليكه از ابن عباس تا به پيامبر ( ص ) رسانده ، گويد : « هيچ مالى چنان كه مال ابو بكر مرا مفيد افتاد سودمند نيفتاد . »\r\n\r\n","description":"","footnote":"\r\n( 1 ) - ميزان الاعتدال 1 / 432 + تهذيب التهذيب 4 / 264 .\r\n( 2 ) - ص 207 .\r\n( 3 ) - رك : غدير 2 و 3 .\r\n( 4 ) - رك : مجلدات غدير .\r\n","page_name":" 152 ","page_number":152},
  {"content":"\r\nو در همين گفته مىافزايد : « و ابو بكر و عمر نسبت به من ، همان منزلتى را دارند كه هارون با موسى داشت . »\r\nاين را همچنين از طريق ابن جرير طبرى از بشير بن دحيه از قزعة بن سويد ثبت كرده است ( 1 ) .\r\nدر سند روايت ، نام عمار مستملى دلال وجود دارد . ابو ضريس مىگويد :\r\nاز ابن مدينى در بارهء او پرسيدم ، از او خشنود نبود . و ابن عدى مىگويد : عموم رواياتش غير محفوظ است . و نيز مىگويد : روايت مىدزدد . عقيلى مىگويد :\r\nموسى بن هارون به من گفت : عمار ابو ياسر رواياتش متروك و مطرود است .\r\nخطيب بغدادى مىگويد : ابو حاتم از او حديث شنيده ، اما از قول او روايت نكرده است . و مىگويد : رواياتش متروك و مطرود است . ابن حبان مىگويد :\r\nگاهى خطا كرده است ( 2 ) .\r\nهمچنين نام قزعه - ابو محمد بصرى - هست . احمد حنبل مىگويد :\r\nرواياتش مشوش است . و نيز مىگويد : شبه متروك است . ابو حاتم مىگويد :\r\nچنان « قوى » نيست ، مقامش راستگوئى است ، اما استوار نيست ، رواياتش نوشتنى است ، اما به آن نبايد استناد كرد . بخارى مىگويد : چنان « قوى » نيست . آجرى مىگويد : از ابو داود در بارهء قزعه پرسيدم گفت : ضعيف است . به عباس عنبرى نامه نوشته در بارهء وى پرسيدم به من نوشت : او ضعيف است . نسائى مىگويد :\r\nضعيف است . ابن حبان مىگويد : بسيار خطا مىكرده و توهمات فاحش به او دست داده است ، و چون اين خطاها و توهمات در نقل روايتش بسيار گشته ديگر رواياتش قابل استدلال نمانده است . بزار مىگويد : « قوى » نيست . عجلى مىگويد : در او ضعف و سستى هست ( 3 ) .\r\nدر سند طبرى ، بشر بن دحيه وجود دارد كه ذهبى او را ضعيف شمرده است و پس از روايت اين حديث از او مىگويد : اين ، دروغ است ، و « بشر » كيست ؟ !\r\n\r\n","description":"","footnote":"\r\n( 1 ) - ميزان الاعتدال 2 / 245 + لسان الميزان 2 / 23 .\r\n( 2 ) - ميزان الاعتدال 2 / 245 + تهذيب التهذيب 7 / 407 .\r\n( 3 ) - ميزان الاعتدال 2 / 347 .\r\n","page_name":" 153 ","page_number":153},
  {"content":"\r\nو مىگويد قزعه ارزشى ندارد ( 1 ) .\r\n24 - حافظ عاصمى در « زين الفتى ، شرح سورهء هل اتى » روايتى ثبت كرده است از طريق حاكم ابى احمد از ابى ميمون - احمد بن محمد بن ميمون بن كوثر بن حكيم همدانى در حلب - از اسحاق بن ابراهيم بن اخيل عبسى از ميسر ( 2 ) بن اسماعيل از كوثر بن حكيم همدانى از نافع از پسر عمر ، منسوب به پيامبر ( ص ) كه « دلسوزترين فرد امتم براى امتم ابو بكر است و آنكه بيش از همه حكم خدا را گرامى مىدارد ، عمر است . و پرشرمترين فردش عثمان و واردترينش به قضا على و استادترينش در قرائت قرآن ابى ، و فريضه شناسترينش زيد بن ثابتور است سخنترينش ابوذر و حلال و حرام شناسترينش معاذ بن جبل و علامهء اين امت عبد اللَّه بن عباس ، و هر امتى امينى دارد و امين اين امت ابو عبيدهء جراح است . »\r\nدر سند روايت ، عده اى ناشناس وجود دارد كه يكى از ديگرى نقل مىكند تا مىرسد به « كوثر » و او چنان كه ابو زرعه مىگويد : « ضعيف » و سست روايت است . يحيى بن معين مىگويد : بىارزش است . احمد بن حنبل مىگويد :\r\nرواياتش باطل و بىاساس است و ارزشى ندارد . دارقطنى و ديگران مىگويند :\r\nمجهول است . و هم او مىگويد : « ضعيف » و زشت روايت است . جوزجانى مىگويد : در محضر درس من نوشتن روايات او روا نيست ، زيرا او متروك است .\r\nابن عدى مىگويد : عموم رواياتش غير محفوظ است . ابن ابى حاتم مىگويد :\r\nاز پدرم در بارهء او پرسيدم ، گفت : سست روايت است . پرسيدم : متروك است ؟\r\nگفت : نه ، و از او حديثى راست و استوار سراغ ندارم و او بىارزش است .\r\nساجى مىگويد : ضعيف است . برقانى و دارقطنى مىگويند : متروك الحديث است . حاكم و ابو نعيم مىگويند : رواياتى نامعلوم و نادرست نقل كرده است .\r\nعقيلى و دولابى و ابن جارود و ابن شاهين او را در رديف راويان ضعيف ذكر\r\n\r\n","description":"","footnote":"\r\n( 1 ) - ميزان الاعتدال 2 / 245 + لسان الميزان 2 / 23 .\r\n( 2 ) - چنين نوشته است لكن صحيح « بشر بن اسماعيل » است . اينجا در پى تشخيص نام اين شخص نيستيم زيرا « بشر » نيز مانند « ميسر » چنان كه در لسان الميزان آمده مجهولى ناشناس است .\r\n","page_name":" 154 ","page_number":154},
  {"content":"\r\nكرده‌اند . ابو الفتح مىگويد : ضعيف است ( 1 ) .\r\n25 - حافظ عاصمى در « زين الفتى » روايتى ثبت كرده است از يك سلسله افراد ناشناس كه حرف خويش به على بن يزيد مىرسانند و او از ابى سعيد بقال از ابى محجن نقل مىكند كه پيامبر خدا ( ص ) فرمود : « دلسوزترين فرد بشر به حال اين امت ابو بكر صديق است و تواناترينش در اجراى حكم خدا عمر و پر شرمترينش عثمان و داناترينش به حل و فصل دعاوى قضائى على بن ابيطالب و داناترينش به حساب فرائض زيد بن ثابت و آگاه ترينش به تميز ناسخ از منسوخ معاذ بن جبل و استادترينش در قرائت قرآن ابى بن كعب ، و هر امتى امينى دارد و امين اين امت ابو عبيدة بن جراح است . »\r\nاز رجال سند از آن عده ناشناس كه بگذريم مىرسيم به على بن يزيد - كه با توجه به طبقهء او پيدا است كه همان ابو الحسن كوفى اكفانى است . ابو حاتم مىگويد : « قوى » نيست و رواياتش از قول راويان « ثقه » ناپسند است . ابن عدى مىگويد : رواياتش به روايات اشخاص « ثقه » نمىنمايد و عموم رواياتش غير قابل پيروى است ( 2 ) .\r\nپس از وى ابو سعد بقال كوفى - سعيد بن مرزبان اعور - قرار دارد . ابن معين در بارهء او مىگويد : ارزشى ندارد ، روايتش نوشتنى نيست . عمرو بن على مىگويد : سست روايت است و روايتش متروك . ابو زرعه مىگويد : نرم حديث است و تدليس كننده . بخارى مىگويد : زشت روايت است . ابو حاتم مىگويد :\r\nروايتش قابل استدلال نيست . نسائى مىگويد : ضعيف است . و نيز مىگويد :\r\n« ثقه » و مورد اعتماد نيست و روايتش قابل نوشتن نه . دارقطنى مىگويد : متروك است . ساجى مىگويد : راستگو است ، ولى در وى ضعف و سستى هست . عجلى مىگويد ضعيف است . و ابن حبان كه بسيار به توهم روايت مىكند و خطاهاى فاحش ( 3 ) و ابن حجر كه ابو سعيد « ضعيف » است و ابو محجن را نديده و حديث از وى\r\n\r\n","description":"","footnote":"\r\n( 1 ) - ميزان الاعتدال 2 / 359 + لسان الميزان 4 / 491 .\r\n( 2 ) - تهذيب التهذيب 7 / 395 .\r\n( 3 ) - تهذيب التهذيب 4 / 79 .\r\n","page_name":" 155 ","page_number":155},
  {"content":"\r\nنياموخته تا بتواند از وى نقل كند . ( 1 )\r\nابو سعد بقال از ابى محجن ثقفى نقل مىكند . و ثقفى چه موجودى است ! دائم الخمر و ميگسارى كه عمر هفت بار بجرم ميخوارى او را « حد » زده است و به - جزيره اى در دريا تبعيدش كرده و مأمورى همراهش نموده و وى از چنگ آن مأمور بگريخته است و هم او است كه اين شعر معروف را سروده و به زبان جارى داشته :\r\nچون مردم مرا به كنار تا كى دفن كنيد\r\nتا ريشه هايش استخوانهايم را پس از مردنم سيراب گرداند\r\nمرا در صحرا دفن نكنيد ، زيرا من\r\nمىترسم اگر مردم ديگر مزهء شراب را نچشم .\r\nاين ، ابو محجن است . اينك بنگريد كه چه رائى اتخاذ مىكنيد . چون دو راه بيش نيست : يا تمسك به قرآن و حكمش كه مىفرمايد : هر گاه زشتكارى خبرى برايتان آورد در آن بينديشيد و تحقيق نمائيد ( 2 ) . . . يا تمايل به - خرافهء آن جماعت كه مىگويد : اصحاب همگى عادل و راستروند ! حقيقت اين است كه نيكى و زشتى برابر نيستند و نه دوزخيان با بهشتيان همسانند و نه پليد با پاكيزه يكى است . آيا آن كه مؤمن است با آن كه زشتكار است برابر تواند بود ؟\r\nبرابر نيستند .\r\n26 - حافظ عاصمى در همان كتاب روايتى ثبت كرده است از ابو على هروى از مأمون از احمد بن سعد عبادى از يزيد بن هارون از عبد الاعلى بن مسافر از شعبى از مصطلقى - يكى از قبيلهء بنى مصطلق - مىگويد : قبيله‌ام بنى مصطلق مرا به خدمت رسول خدا ( ص ) فرستادند تا بپرسم كه زكات و مالياتهاى خويش را پس از وفات حضرتش به چه كسى بپردازند . على بن ابيطالب مرا ديده پرسيد ، گفتم : قبيله‌ام بنى مصطلق مرا فرستاده به خدمت رسول خدا تا بپرسم زكات و مالياتهايشان را پس از وى به چه كسى بپردازند . على گفت : وقتى پرسيدى جوابش را به اطلاعم\r\n\r\n","description":"","footnote":"\r\n( 1 ) - اصابه 4 / 174 .\r\n( 2 ) - حجرات 49 .\r\n","page_name":" 156 ","page_number":156},
  {"content":"\r\nبرسان . من به حضور رسول خدا رسيده ، به عرض رساندم كه قبيله‌ام مرا فرستاده تا بپرسم زكات و مالياتهايشان را پس از تو به چه كسى بپردازند ؟ پيامبر خدا ( ص ) فرمود : به ابو بكر بپردازند . آن مصطلقى نزد على بازگشته به اطلاعش رسانيد .\r\nعلى به وى گفت : برگرد و بپرس اگر ابو بكر مرد به چه كسى بپردازند ؟ رفته پرسيد .\r\nفرمود : به عمر بپردازند . نزد على رفته به او اطلاع داد : على گفت : برگرد و بپرس : اگر عمر مرد به چه كسى بپردازند ؟ فرمود : به عثمان بپردازند . برگشت به على خبر داد . على گفت : برگرد و بپرس پس از عثمان به چه كسى بپردازند ؟ آن مرد به على گفت : ديگر خجالت مىكشم برگردم و بپرسم . «\r\nاكنون بيائيد پاره اى از آنچه را كه در بارهء رجال سند اين روايت آمده است .\r\nاز نظر بگذرانيم . روايتى كه بعضى از سران آن جماعت پايهء اعتقاد خويش در باب خلافت اسلامى ساخته‌اند !\r\nالف - ابو على هروى - كه همان احمد بن عبد اللَّه جويبارى ( 1 ) است :\r\nابن عدى مىگويد : براى ابن كرام به دلخواهش حديث جعل مىكرد و ابن كرام در رساله‌هاى حديثى خويش آنها را به نقل از وى ثبت مىنمود . ابن حبان مىگويد : دجالى است از دجالان . هزاران حديث از زبان پيشوايان و اساتيد علم حديث نقل كرده كه هيچيك را بر زبان نياورده‌اند ! نسائى مىگويد : دروغسازى است . ذهبى مىگويد : از كسانى است كه در دروغگوئى ضرب المثلند . بيهقى مىگويد : من خوب مىشناسمش و مىدانم كه احاديثى از زبان رسول خدا ( ص ) جعل مىكرده و بيش از هزار حديث از زبانش جعل كرده است ، و از حاكم شنيدم كه مىگفت : او دروغسازى پليد است و بسيار حديث در فضائل اعمال جعل نموده است و نقل روايتهايش به هيچوجه جايز نيست . خليلى مىگويد : دروغسازى است كه از زبان پيشوايان و اساتيد علم حديث حديثهاى جعلى مىسازد و براى ابن كرام حديثهاى جعلى مىساخته است و ابن كرام كه غافل و ناآگاه بوده حديثهاى او را مىشنيده و مىآموخته است . ابو سعيد نقاش مىگويد : كسى را نمىشناسم كه بيش از او جعل حديث كرده باشد . و ديگر سخنان و نظريات امثال اينها كه در\r\n\r\n","description":"","footnote":"\r\n( 1 ) - جويبار از دهات و مناطق اطراف هرات است .\r\n","page_name":" 157 ","page_number":157},
  {"content":"\r\nبارهء او هست . ( 1 )\r\nب - مأمون بن احمد سلمى هروى :\r\nجويبارى از او روايت كرده است . ابن حبان در بارهء او مىگويد : دجال است . هم او مىگويد : از او پرسيدم چه وقت وارد شام شدى ؟ گفت : سال دويست و پنجاه به او گفتم : اين هشامى كه تو از او روايت مىكنى در سال دويست و چهل و پنج مرده است ! گفت : اين هشام بن عمار ديگرى است ! از جمله رواياتى كه از زبان راويان « ثقه » جعل كرده اين است . . . ( روايتى را ذكر مىكند ) . اين را ذكر كردم تا دروغگوئى وى معلوم باشد ، زيرا جوانانى در خراسان از وى حديث آموخته و نوشته‌اند . ابو نعيم مىگويد : پليدى روايتساز است كه از زبان راويان « ثقه » و مورد اعتمادى چون هشام و دحيم چيزهاى جعلى نقل مىكند و چون او كسى سزاوار اين است كه خدا و پيامبرش و مسلمانان لعنتش كنند . حاكم در مقدمهء كتابش پس از ذكر روايتى از وى مىگويد : چنين احاديثى را هر كه خدا ذره‌اى فهم به او داده باشد مىفهمد كه جعلى است و از زبان پيامبر ( ص ) ساخته‌اند . ذهبى مىگويد :\r\nجنايتها كرده است و رسوائىها بار آورده ( 2 ) .\r\nج - احمد بن سعد عبادى :\r\nنمىشناسمش و نه در كتابها و فرهنگ رجال حديث ذكرى از او مىيابم .\r\nد - عبد الاعلى بن مسافر ( كه درست : « ابن ابى المساور » است ) زهرى - ابو مسعود جرار كوفى مقيم مدائن .\r\nابن معين مىگويد : بىارزش است . ابراهيم بر گفتهء وى مىافزايد كه دروغسازى است . از ابن معين همچنين نقل شده كه مىگويد : مورد اعتماد نيست .\r\nو از على بن مدينى كه « ضعيف » است و بىاعتبار . ابن عمار موصلى مىگويد : ضعيف است و حجت نيست . ابو زرعه مىگويد : جدا ضعيف است . ابو حاتم مىگويد :\r\nسست روايت است و شبه متروك . بخارى مىگويد : زشت روايت است . ابو داود\r\n\r\n","description":"","footnote":"\r\n( 1 ) - ميزان الاعتدال 1 / 50 + لسان الميزان 1 / 193 + اللئالى المصنوعه 1 / 21 - الغدير 5 .\r\n( 2 ) - ميزان الاعتدال 3 / 4 + لسان الميزان 5 / 7 .\r\n","page_name":" 158 ","page_number":158},
  {"content":"\r\nمىگويد : كسى نيست . نسائى مىگويد : متروك الحديث است . و در جاى ديگر مىگويد : نه مورد اعتماد است و نه امين . ابن نمير مىگويد : متروك الحديث است . دارقطنى مىگويد : « ضعيف » است . حاكم ابو احمد مىگويد : به نزد اساتيد حديث ، « قوى » شمرده نمىشود . ساجى مىگويد : زشت روايت است . ابو نعيم اصفهانى مىگويد : واقعا « ضعيف » است و بىاعتبار ( 1 ) .\r\n27 - بخارى روايتى ثبت كرده است از اسحاق بن ابراهيم از عمرو بن حارث زبيدى از ابن سالم از زبيدى مىگويد : حميد بن عبد اللَّه از عبد الرحمن بن ابى عوف از ابن عبد ربه از عاصم بن حميد نقل كرده كه ابوذر مىگفت : « در يكى از بوستانهاى مدينه در پى پيامبر ( ص ) مىگشتم تا او را زير درخت خرمائى نشسته يافتم . به من سلام كرد و پرسيد : چرا آمدى ؟ گفتم : به خدمت پيامبر ( ص ) آمدم . به او دستور داد بنشيند ، و فرمود : مردى صالح نزدمان خواهد آمد . آنگاه ابو بكر سلام كرد . سپس فرمود : بايد مردى صالح بيايد ، بناگاه عمر سلام كرد . و فرمود : بايد مردى صالح در رسد ، بناگاه عثمان بن عفان فرا رسيد ، سپس على آمد و سلام كرد و او جوابش را مثل آنها داد . همراه پيامبر ( ص ) ريگهائى بود كه در دستش تسبيح گفتند و آنگاه آنها را به ابو بكر داد تا در دست وى تسبيح گفتند سپس در دست عمر تسبيح گفتند و بعد در دست عثمان تسبيح گفتند . » ( 2 )\r\nرجال سندش :\r\nالف - اسحاق بن ابراهيم حمصى - معروف به ابن زبريق :\r\nنسائى مىگويد : « ثقه » و مورد اعتماد نيست . محمد بن عون مىگويد : شك ندارم كه اسحاق بن زبريق دروغ مىگويد ( 3 ) .\r\nب - عمرو بن حارث حمصى :\r\nذهبى مىگويد : عادل بودنش معلوم نيست ( 4 ) .\r\n\r\n","description":"","footnote":"\r\n( 1 ) - تهذيب التهذيب 6 / 48 .\r\n( 2 ) - تاريخ الكبير 4 - 2 / 442 .\r\n( 3 ) - تهذيب التهذيب 1 / 216 .\r\n( 4 ) - تهذيب التهذيب 8 / 14 .\r\n","page_name":" 159 ","page_number":159},
  {"content":"\r\nج - عبد اللَّه بن سالم شامى حمصى :\r\nابو داود او را به خاطر گفته اش كه « على كمك كرد به قتل ابو بكر و عمر » مذمت مىكرد ( 1 ) . بنابر اين وى « ناصبى » است و حرفش نشنيدنى ، و به گمانم او ، آفت اين روايت باشد ، و از روايت چنان كه پيدا است نشانه‌هاى دشمنى على ( ع ) مىبارد .\r\nد - حميد بن عبد اللَّه ، يا حميد بن عبد الرحمن :\r\nمجهولى است كه كسى او را نمىشناسد .\r\nه - ابن عبد ربه :\r\nاگر همان محمد مروزى باشد ، چنان كه در « لسان الميزان » آمده « ضعيف » است ( 2 ) . و اگر ديگرى باشد مجهول و ناشناس است ، و خود بخارى كه ذكرش كرده از او جز اين نمىداند كه « ابن عبد ربه » است و نه از او نام مىبرد و نه جز اين روايتى از وى مىآورد .\r\nو - عاصم بن حميد حمصى شامى :\r\nبزار مىگويد : او حديثى نداشته تا ماهيت روايتش را بشناسيم . ابن قطان مىگويد : نمىدانيم كه او « ثقه » است . ( 3 )\r\nز - ابوذر غفارى :\r\nنمىدانم اين همان ابوذرى است كه پيامبر ( ص ) در حقش مىفرمايد : نه آسمان نيلگون سايه بر راستگوتر از ابوذر افكنده و نه زمين چون او به برگرفته است ؟ يا آن كه عثمان در باره اش مىگويد : پير مردى دروغساز است . و او را سزاوارتر تبعيد مىداند و مردن در تبعيد ؟ نمىدانم چه كسى در اين باره قضاوت مىكند ، كسى كه تابع فرمايش پيامبر ( ص ) است يا آن كه رفتار عثمان و گفتارش را مىپسندد و او را از هر خطا و گناهى پيراسته مىداند ؟ ! به هر حال راويان بدى كه نامشان پيش از نام ابوذر آمده براى رد و طرد اين روايت كفايت مىنمايد .\r\n\r\n","description":"","footnote":"\r\n( 1 ) - تهذيب 5 / 228 .\r\n( 2 ) - لسان الميزان 5 / 244 .\r\n( 3 ) - تهذيب التهذيب 5 / 40 .\r\n","page_name":" 160 ","page_number":160},
  {"content":"\r\nاين سند كه در لابلايش رجال « حمص » ( 1 ) لميده‌اند سخن ياقوت حموى را به ياد مىآورد كه « از شگفتترين چيزها كه در حال حمص ديده‌ام ، فساد هواى آن است و خاكش كه عقل را فاسد مىكنند چنان كه اهاليش ضرب المثل حماقتند .\r\nو تندروترين افرادى كه در صفين همراه معاويه و عليه على - رضى اللَّه عنه - بودند ، اهالى حمص بودند و اينها بيش از ديگران عليه حضرتش تحريك مىكردند و در جنگ عليه او كوشش مىنمودند . چون آن جنگها پايان يافت و آن زمان بگذشت ، به شيعهء افراطى بدل گشتند چندانكه در ميانشان بسيار كسانند كه پيروى مذهب نصيريه مىكنند و اصلشان شيعهء اماميه ئى است كه پيشينيان را بد مىگويند .\r\nاينها متعهد گشته‌اند كه از نخست تا به پايان در گمراهى بمانند و هيچوقت نبوده كه بر صواب باشند . » ( 2 )\r\nهمين روايت با لفظ و سندى ديگر\r\nبيهقى از قول ابو الحسن على بن احمد بن عبدان از احمد بن عبيد صفار از محمد بن يونس كديمى از قريش بن انس از صالح بن ابى اخضر از زهرى از مردى به نام سويد بن يزيد سلمى ( يا وليد بن سويد ) چنين ثبت كرده است كه ابوذر مىگفت : از عثمان پس از چيزى كه از او مشاهده كردم هرگز جز به نيكى ياد نخواهم كرد . من كسى بودم كه وقتى پيامبر خدا ( ص ) تنها بود به دنبالش بودم .\r\nروزى ديدم تنها نشسته است ، فرصت تنهائيش را غنيمت شمرده آمده به كنارش نشستم . بعد ابو بكر آمده سلام كرد ، آنگاه در سمت راست پيامبر خدا ( ص ) نشست ، سپس عمر آمده سلام كرد و در سمت راست ابو بكر بنشست ، سپس عثمان آمده سلام كرد و در سمت راست عمر نشست . در برابر پيامبر ( ص ) هفت ريگ بود - يا گفت : نه ريگ - آنها را بر گرفته بناگاه آن ريگها در دست وى تسبيح گفتند چنان كه آواى تسبيحشان كه به همهمهء زنبور عسل مىمانست شنيده شد . بعد آنها را فرو گذاشت و خاموش شدند . آنها را برگرفته در كف ابو بكر نهاد ، تسبيح گفتند تا آواشان كه به همهمهء زنبور عسل مىمانست به گوش رسيد . آنها را فرو\r\n\r\n","description":"","footnote":"\r\n( 1 ) - شهرى در شام در نيمه راه دمشق به حلب .\r\n( 2 ) - معجم البلدان 3 / 341 .\r\n","page_name":" 161 ","page_number":161},
  {"content":"\r\nگذاشت خاموش گشتند . آنگاه آنها را برگرفته در كف عمر نهاد و تسبيح گفتند كه آواشان را كه به همهمهء زنبور عسل مىمانست بشنيدم . آنها را بگذاشت خاموش شدند . بعد آنها را برگرفته در كف عثمان نهاد و تسبيح گفتند تا صدائى از آنها چون همهمهء زنبور عسل بشنيدم . آنها را بگذاشت خاموش گشتند در اين هنگام پيامبر ( ص ) فرمود : اين خلافت پيامبر است . » ( 1 )\r\nدر اين سند علاوه بر افراد مجهول و ضعيف و كسى كه عقلش دستخوش تشويش و اختلال گشته ( 2 ) و از وى - چنان كه در تهذيب التهذيب آمده ( 3 ) - در همين دورهء اختلال عقلش روايت شده است كسى وجود دارد به نام محمد بن يونس كديمى كه شرح حالش را در جلد نهم بررسى كرديم و ديديم دروغسازى جاعل است از خانواده اى مشهور به دروغ ، كسى كه از زبان پيامبر ( ص ) و از زبان علما دروغ مىساخته است و شايد بيش از هزار حديث از زبان راويان « ثقه » جعل كرده باشد .\r\nبخوانيد و به حيرت درآئيد از خلافتى كه با چنين ياوه‌هاى رسوائى تحكيم و برپا شده است . حيرت آورتر از آن كار حافظان حديث آن جماعت است كه اين را در تأليفاتشان ثبت كرده و به آن استناد نموده‌اند بىآنكه كلمه اى از سستى سند و بطلانش به زبان آورند و در عين اين كه مىدانسته‌اند چه عيبناكىها در آن است . « پروردگارت قطعا مىداند كه چه در دل مىپرورند و چه اظهار مىدارند . »\r\nاز چيزهاى عجيبى كه در اين روايت جعلى يا مجعولاتى نظير آن كه در فضائل و مناقب حكام سه گانه يا چهار گانه ساخته‌اند ، ترتيب دقيق و ثابتى است كه در ذكر نام و تنظيم مقامشان رعايت شده است و مو نمىزند و اندك تغييرى نمىيابد . همواره و بدون استثنا نخست نام ابو بكر مىآيد و بعد نام عمر و سوم نام عثمان و چهارم - اگر چهارمى داشته باشد - نام على ( ع ) . پناه بر خدا ! پندارى با هم تبانى داشته‌اند كه چنين ترتيب دهند و در صف ترتيبى آنان هيچيك\r\n\r\n","description":"","footnote":"\r\n( 1 ) - تاريخ ابن كثير 6 / 132 + خصائص الكبرى 2 / 74 .\r\n( 2 ) - او قريش بن انس است كه شرح حالش در « تهذيب التهذيب » ابن حجر آمده است .\r\n( 3 ) . 8 / 375 .\r\n","page_name":" 162 ","page_number":162},
  {"content":"\r\nبر ديگرى پيشى نگيرد و نه پس ماند . مثلا در روايت تسبيح گوئى ريگها چنين آمده است :\r\nابو بكر آمده سلام كرد ، بعد عمر آمده سلام كرد ، سپس عثمان آمده سلام كرد ، آنگاه على آمده سلام كرد !\r\nيا در روايت « بوستان » از قول انس چنين آمده :\r\nابو بكر آمد ، بعد عمر آمد ، سپس عثمان ( 1 )\r\nدر روايت « چاه اريس » از قول ابو موسى چنين :\r\nابو بكر آمد ، بعد عمر آمد ، سپس عثمان ( 2 )\r\nدر روايتى كه مىگويد پيامبر ( ص ) بر بستر آرميده بود و از او اجازهء ورود خواستند ، از قول عائشه چنين :\r\nابو بكر اجازه خواست ، بعد عمر آمده اجازه خواست ، سپس عثمان ( 3 )\r\nدر روايت « ران و زانو » چنين :\r\nابو بكر اجازه خواست ، بعد عمر آمده اجازه خواست ، سپس عثمان ( 4 )\r\nدر روايت جابر چنين :\r\nاكنون مردى از اهل بهشت فرا خواهد رسيد ، و ابو بكر در رسيد ، بعد عمر در رسيد ، سپس عثمان ( 5 )\r\nدر روايت « يكى از بوستانهاى مدينه » از قول بلال چنين :\r\nابو بكر آمده اجازه خواست ، بعد عمر آمد ، سپس عثمان . ( 6 )\r\nدر حديث « بشارت بهشت » از قول عبد اللَّه بن عمر چنين :\r\n\r\n","description":"","footnote":"\r\n( 1 ) - رك : غدير 5 .\r\n( 2 ) - رك : دو صحيح مسلم و بخارى + ديگر كتابها + تاريخ ابن كثير 6 / 204 به تنهائى كافى است .\r\n( 3 ) - رك : غدير 9 .\r\n( 4 ) - رك : غدير 9 .\r\n( 5 ) - مجمع الزوائد ، هيثمى 9 / 57 .\r\n( 6 ) - فتح البارى 7 / 30 .\r\n","page_name":" 163 ","page_number":163},
  {"content":"\r\nابو بكر آمده اجازه خواست ، بعد عمر آمده اجازه خواست ، سپس عثمان . ( 1 )\r\nدر حديث « نامزدى فاطمهء زهرا » سلام اللَّه عليها چنين :\r\nابو بكر آمد ، بعد عمر ، سپس على . ( 2 )\r\nدر حديث « بناى مسجد مدينه » از قول عائشه چنين :\r\nابو بكر سنگى آورده بگذاشت ، بعد عمر سنگى آورده بنهاد ، سپس عثمان سنگى آورده بنهاد . ( 3 )\r\nآيا اين كه بدين گونه از پى هم در مىآيند به حكم قدر است ؟ يا در زمان پيامبر ( ص ) با هم قرار داشته‌اند كه چنين وارد شوند و جز به اين ترتيب در نيايند ؟\r\nيا يك قانون طبيعى است كه تخلف نمىپذيرد و استثنا بر نمىدارد ؟ ! يا اتفاقى است ، ولى در تمام موارد به يك گونه صورت مىپذيرد ؟ ! يا دلخواه جاعلان روايت است كه مىخواهند ترتيب و مرتبه و درجات آنان چنين مىبوده باشد ؟ ! ممكنست از آن ميان فقط همين فرض - فرض اخير - محقق و مسلم باشد .\r\n28 - از زيد بن ابى اوفى چنين نقل شده است كه « به مسجد رسول خدا ( ص ) درآمدم - يا به عبارتى : در حالى كه در مسجد مدينه بوديم رسول خدا ( ص ) در رسيد - و بنا كرد به گفتن كه فلانى كجاست ؟ و فلانى كجاست ؟ و همچنان به دنبال ايشان فرستاده حالشان مىپرسيد تا در حضورش گرد آمدند . در اين هنگام خدا را سپاس و ستايش كرد و فرمود : سخنى برايتان مىگويم آن را حفظ كرده و بفهميد و براى كسانى كه پس از شما خواهند آمد نقل نمائيد :\r\nخداى عز و جل از ميان آفريدگانش خلقى را برگزيد . ( آنگاه اين آيت را تلاوت گرفت : ) و خدا از فرشتگان فرستادگانى و از مردمان خلقى را برگزيده به بهشت در مىآوردشان . و من از شما كسى را كه دوست مىدارم بر مىگزينم و ميانتان چنان كه خداى عز و جل ميان فرشتگانش پيمان برادرى بست پيمان برادرى مىبندم .\r\n\r\n","description":"","footnote":"\r\n( 1 ) - تاريخ ابن كثير 7 / 202 .\r\n( 2 ) - ذخائر العقبى 27 .\r\n( 3 ) - رك : غدير 5 .\r\n","page_name":" 164 ","page_number":164},
  {"content":"\r\nبرخيز اى ابو بكر ! - ابو بكر برخاست و در حضورش ايستاد - فرمود :\r\nترا نزدم دستى است كه خدا ترا به خاطرش پاداش مىدهد . من اگر مىخواستم يارى ( خليلى ) براى خويش برگزينم حتما ترا به يارى خويش بر مىگزيدم . بنابر اين تو نسبت به من منزلتى را دارى كه پيراهنم با تنم ( و در اين هنگام پيراهن خويش را با دستش تكان داد ) .\r\nآنگاه فرمود : عمر ! بيا جلو . - عمر نزديك آمد - فرمود : تو اى ابو حفص ! تو با ما خيلى پرخاشگر بودى . بنابر اين از خدا به دعا خواستم تا اسلام را به وسيلهء تو يا به وسيلهء ابو جهل به قدرت و عزت رساند . و خدا به وسيلهء تو چنان كرد و تو از او به نزد خدا دوست داشتنىتر بودى . پس تو در بهشت با من خواهى بود و نفر سوم اين امت . - آنگاه ميان او و ابو بكر پيمان برادرى بست -\r\nسپس عثمان را فرا خواند و گفت : ابو عمرو ! پيش آى . - او همچنان نزديك آمد تا شانه اش به شانهء پيامبر ( ص ) چسبيد . پيامبر خدا ( ص ) رو به آسمان كرده فرمود : منزه است خداى عظيم - و اين را سه بار تكرار كرد - سپس نگاهى به عثمان افكند ، و دكمه‌هاى پيراهن عثمان باز بود ، پيامبر خدا ( ص ) دكمه هايش را با دستش بست . و فرمود : دو شاخهء قبايت را ، به كمرت بربند . تو در ميان اهل آسمان مقامى بلند دارى . تو از كسانى هستى كه بر حوض ( كوثر ) به ديدارم نائل مىشوند ( و به عبارتى ديگر : روز قيامت بر من وارد مىشوند ) در حالى به نزدم مىآئى كه خون آلوده اى . در آن هنگام به تو مىگويم ، چه كسى تو را بدين حال درآورد ؟ مىگوئى فلان و فلان . و آن سخن جبرئيل است كه از آسمان ندا در مىدهد . آنگاه فرمود : هان ! عثمان فرمانرواى همهء خوارماندگان است .\r\nسپس عبد الرحمن بن عوف را فرا خواند و گفت : پيش آى اى امين خدا ! تو امين خدائى و در آسمان امين خوانده مىشوى ، خدا ترا به راستى بر آنچه مال تو است مسلط مىكند . هان ! تو دعائى بر عهدهء من دارى دعائى كه به تو وعده دادمش و تاكنون در انجامش تأخير نموده‌ام . گفت : اى پيامبر خدا ! دعائى برايم برگزين . فرمود : عبد الرحمن ! امانتى بر عهده‌ام گذاشتى . آنگاه فرمود : تو اى عبد الرحمن ! مقامى بلند دارى . هان ! خدا مال تو را افزون خواهد ساخت\r\n","description":"","footnote":"","page_name":" 165 ","page_number":165},
  {"content":"\r\nبدينسان بدينسان ( با اشارهء دست ) سپس ميان او و عثمان پيمان برادرى بست .\r\nآنگاه طلحه و زبير را فرا خواند و گفت : پيش آئيد . - و پيش آمدند - فرمود : شما حوارى من هستيد چنان كه حواريان عيسى بن مريم بودند . بعد ميان آن دو پيمان برادرى بست .\r\nدر اين هنگام عمار ياسر و سعد ( بن ابى وقاص ) را فرا خوانده گفت :\r\nاى عمار ! ترا دار و دستهء تجاوز كار داخلى خواهدكشت . سپس ميان آن دو پيمان برادرى بست .\r\nعويمر بن زيد - ابو درداء - و سلمان فارسى را فرا خواند و گفت : سلمان ! تو از خاندان مائى . خدا دانش اولين و آخرين و كتاب اولين و كتاب آخرين را به تو عطا فرموده است . هان ! اى ابو درداء ! نمىخواهى ترا هدايت نمايم ؟ گفت :\r\nآرى مىخواهم پدر و مادرم فدايت اى پيامبر خدا ! فرمود : اگر حال ايشان را بپرسى جوياى حالت خواهند گشت و در صورتى كه تركشان نمائى ترا ترك نخواهند گفت ، و اگر از ايشان بگريزى از پىات خواهند آمد . بنابر اين مايهء خويش به قرض ايشان ده براى روز نيازمنديت ، و بدان كه پاداش در انتظارت خواهد بود . آنگاه ميان آن دو پيمان برادرى بست .\r\nسپس به چهرهء اصحابش نظر افكند و فرمود : مژده بادتان و چشمتان روشن ! كه شما نخستين كسانى هستيد كه مرا بر كنارهء حوض ديدار خواهند كرد ، و شما در فراترين آشيانهاى بهشتيد . بعد نگاهى به عبد اللَّه بن عمر افكنده گفت : خدا را شكر كه هر كه را دوست بدارد از گمراهى مىرهاند و جامهء گمرهى بر هر كه خوشدارد مىپوشد .\r\nعلى پرسيد : اى پيامبر خدا ! وقتى ديدم نسبت به اصحابت جز من چه كردى جانم برفت و اميدم قطع گشت . اگر اين از خشم تو بر من است بايد به بزرگوارى خويش مرا ببخشى . در اين وقت پيامبر خدا فرمود : سوگند به آن كه مرا به حق برانگيخت ، ترا فقط به اين خاطر براى آخر گذاشتم كه ترا به خويش اختصاص دهم و تو منزلتى را برايم دارى كه هارون براى موسى داشت با اين تفاوت كه پس از من پيامبرى نيست . و تو برادر منى و وارث من . پرسيد اى پيامبر خدا ! از تو چه ارثى\r\n","description":"","footnote":"","page_name":" 166 ","page_number":166},
  {"content":"\r\nمىبرم ! فرمود : آنچه را پيامبران پيش از من به ميراث نهادند . پرسيد : پيامبران پيش از تو چه به ميراث نهادند ؟ فرمود : كتاب پروردگارشان و سنت پيامبرشان را .\r\nو تو با فاطمه دختر من در كاخى كه در بهشت دارم با من خواهى بود ( و تو برادر و رفيق منى . ) ( 1 ) آنگاه پيامبر خدا اين آيه را خواند : برادرانى ( نشسته ) بر جايگاه‌هاى رو در رو . دوستانى در راه خدا كه به يكديگر مىنگرند . «\r\nابو عمر در « استيعاب » در شرح حال زيد بن ابى اوفى - راوى اين روايت - مىگويد : وى حديث برادرى را به تمامى نقل كرده است . فقط در سند آن « ضعف » و سستى هست .\r\nابن حجر در « اصابه » مىگويد : ابن ابى حاتم و حسن بن سفيان و بخارى - در تاريخ الصغير - روايت وى را از طريق ابن شرحبيل از يكى از قريش از زيد بن ابى اوفى روايت كرده‌اند . مىگويد : به نزد پيامبر خدا ( ص ) در مسجد مدينه رفتم . بنا كرد به گفتن اين كه فلانى كجاست ؟ فلانى كجاست ؟ و همچنان جوياى ايشان شده و از پى ايشان مىفرستاد تا به حضورش گرد آمدند . آنگاه حديثى را كه در عقد پيمان برادرى از طرف پيامبر ( ص ) هست ذكر مىكند . و براى اين حديث ، چندين طريق روائى هست بنقل از عبد اللَّه بن شرحبيل .\r\nابن سكن مىگويد : حديثش از سه طريق روايت گشته كه هيچيك از آنها به صحت نپيوسته است . بخارى مىگويد : معلوم نيست كه از يكديگر شنيده باشند ، و نه ديگرى چنان روايت كرده است . بعضى از ايشان آن را از ابن ابى خالد از عبد اللَّه بن ابى اوفى روايت كرده‌اند كه صحيح نيست .\r\nاز سه طريق روائىيى كه به آن اشاره كرده‌اند ، دو طريق را يافته‌ايم : يكى طريق ابو اسحاق ابراهيم بن محمد بن سفيان كه مجهول است . وى از محمد بن يحيى بن اسماعيل سهمى تمار نقل مىكند . در بارهء اين شخص دارقطنى مىگويد : مايهء خشنودى نيست . او از نصر بن على نقل مىكند كه اگر همان جهضمى باشد - چنان كه مىنمايد كه هم او باشد - ثقه است . و وى از عبد المؤمن بن عباد نقل كرده است كه ابو حاتم او را « ضعيف » شمرده و بخارى گفته حديثش قابل پيروى نيست ،\r\n\r\n","description":"","footnote":"\r\n( 1 ) - اين افزوده در بعضى روايات وجود دارد .\r\n","page_name":" 167 ","page_number":167},
  {"content":"\r\nو ساجى و ابن جارود او را در شمار راويان ضعيف نام برده‌اند . ( 1 ) او از يزيد بن سفيان نقل مىكند . در بارهء يزيد بن سفيان ، ذهبى مىگويد كه ابن معين او را ضعيف شمرده است . نسائى او را متروك خوانده است . ابن شعبه مىگويد : اگر يك درهم به او بدهند يك حديث جعل مىكند . نوشتهء حديثى دارد كه ابن حبان بر آن ايراد و اعتراض دارد . ابن حبان مىگويد : نوشتهء وارونه اى است كه به احاديثى كه در آن به تنهائى آمده از آن جهت كه پر از اشتباه است و مخالف روايات راويان « ثقه » قابل استدلال و استناد نيست . عقيلى در بخش راويان ضعيف مىگويد : در نقل روايت به عنوان راوى شناخته نشده است و روايتش قابل پيروى نيست ( 2 ) . اين شخص از عبد اللَّه بن شرحبيل نقل مىكند و وى از مردى از قريش ! خدا مىداند كه او كيست و آيا به دنيا آمده يا هنوز آفريده نگشته است ! و او از زيد بن ابى اوفى .\r\nرجال طريق روائى دوم عبارتند از :\r\nعبد الرحيم بن واقد واقدى خراسانى كه از شعيب اعرابى روايت مىكند .\r\nخطيب بغدادى مىنويسد : در روايت وى نادرستىها و زشتىهاست ، زيرا از راويان ضعيف و مجهول نقل شده است ( 3 ) . اين شخص از شعيب بن يونس اعرابى نقل مىكند و وى از جمعى راويان ضعيف يا ناشناسى كه خطيب بغدادى در ذكر عبد الرحيم واقدى به آنان اشاره كرده است . از موسى بن صهيب كه ابن حجر در « لسان الميزان » مىگويد : تقريبا ناشناس است . از يحيى بن زكريا كه ابن عدى در باره اش مىگويد : حديث جعل مىكرد و مىدزديد . و ابن جوزى پس از ذكر روايت باطل و بىاساس مىگويد : اين روايت بدون شك جعلى است و يحيى متهم به جعل است . يحيى بن معين مىگويد : او دجال و دغلباز اين امت است ( 4 ) . او از عبد اللَّه بن شرحبيل از مردى از قريش نقل كرده است و اين موجودى كه اسناد اين روايت به او منتهى مىشود و ممكن است آفت روايت\r\n\r\n","description":"","footnote":"\r\n( 1 ) - ميزان الاعتدال 2 / 156 + لسان الميزان 4 / 76 .\r\n( 2 ) - ميزان الاعتدال 3 / 312 + لسان الميزان 6 / 288 .\r\n( 3 ) - تاريخ الخطيب 11 / 85 .\r\n( 4 ) - لسان الميزان 6 / 253 .\r\n","page_name":" 168 ","page_number":168},
  {"content":"\r\nباشد ناشناخته است و اگر فرضا به دنيا آمده و چنين كسى بوده باشد معلوم نيست كيست و چگونه كسى است .\r\nاين طرق روائى آن روايت است ، و آن هم نوشتهء بخارى و ابن سكن و ابو عمر و ابن حجر در بطلان و نادرستى آن . از اينها گذشته ، پيمان برادرى ميان مهاجران در مكه و پيش از هجرت بسته شده است ، نه در مدينه ، و آنچه پنج ماه پس از هجرت در مدينه صورت گرفته پيمان برادرى ميان مهاجران و انصار است و در اين پيمان ميان ابو بكر با خارجة بن زيد انصارى پيمان برادرى بسته شده است و ميان عمر با عتبان بن مالك ، و ميان عثمان با اوس بن ثابت و ميان زبير با سلمة بن سلامه ، و ميان طلحه با كعب بن مالك ، و ميان عبد الرحمن بن عوف با سعد بن ربيع ( 1 ) . بنابر اين حرف جاعل روايت كه مىگويد : به نزد رسول خدا در مسجدش رسيدم . يا : در حالى كه در مسجد مدينه بوديم رسول خدا دررسيد . گوياترين شاهد است بر جعلى بودن روايتش !\r\nتعجبآور است كه چندين « حافظ حديث » از آن جماعت اين روايت را ثبت كرده‌اند ! يكى مثل محب طبرى در « رياض النضرة » با حذف سند و چنان كه پندارى حديثى مسلم است و مىتوان بىذكر سند نقل و ثبتش كرد نوشته است . ( 2 ) و ديگرى چون ابن عساكر ( 3 ) و عاصمى ( 4 ) با ذكر همين سند پر غلط و عيبناك و بىآنكه كوچكترين اشاره اى به سستى سند و بطلان روايت كند ، ثبت كرده است . شگفتتر اين كه بعضى همين روايت جعلى و بىاساس را عليه مخالفان اعتقادى خويش حجت و دليل ساخته‌اند و براى توجيه بدعتها و اصول انحرافى به كار گرفته‌اند .\r\nعاصمى مىگويد : « در اين حديث دو دانستنى وجود دارد : رسول خدا ( ص ) ابو بكر و عمر و عثمان و طلحه و زبير را ستوده و ميانشان پيمان برادرى بسته است ، اشاره كرده به آنچه از دست مردم بر سر عثمان خواهد آمد ، و عثمان را به خاطر آن وقايع نكوهش\r\n\r\n","description":"","footnote":"\r\n( 1 ) - رك : غدير 9 .\r\n( 2 ) - رياض النضرة 1 / 13 .\r\n( 3 ) - تاريخ ابن عساكر .\r\n( 4 ) - زين الفتى فى شرح سورة هل اتى .\r\n","page_name":" 169 ","page_number":169},
  {"content":"\r\nو سرزنش ننموده است ، بنابر اين براى مسلمان پسنديده نخواهد بود كه به خاطر رفتارى كه اصحاب نسبت به يكديگر داشته‌اند نسبت به آنان زبان درازى كند ، زيرا حضرتش از آن جهت ميانشان پيمان برادرى در دنيا بست كه در آخرت برادر يكديگرند ، و نيز اين دانستنى هست كه پيامبر ( ص ) مرتضى را برادر و وارث خويش خواند و سپس ارث خويش را توضيح داد و گفت كتاب خدا و سنت پيامبر است و خيبر را به ميراث براى وى ننهاد ، و از روى آن نادرستى عقيدهء رافضيان آشكار مىشود ، و از خدا بايد مدد خواست . «\r\nواقعا حيرتآور است كه عاصمى پنداشته اين روايت پوچ و بىاساس دو در از دانش برويش گشوده است ! اين چه علمى است كه منبعش انبوهى شك و وهم و كذب و جعل است ! نمىدانم عاصمى چگونه به خود اجازه داده كه به چنين روايت پوچى استناد نمايد ، بگذريم از اين كه آن را گنجى از دانش و معلومات گرفته و قضاوتهايش را بر اساس آن « معلومات » استوار كرده است ! پندارى به علمى ثابت و يقينى تكيه مىزند و به شالوده اى استوار ! و ندانسته يا خود را به نفهمى زده كه به شعلهء دوزخ تكيه مىزند و عقيده اش را و داورىاش را از اباطيل دوزخى مىستاند .\r\nاز اينها گذشته ، در مجلدات « غدير » پنبهء بيشتر فضائل و افتخاراتى را كه در روايت مذكور آمده زده‌ايم و نيازى به تكرارش نمىبينيم .\r\nوانگهى اين گفته‌ها كه روايت در بر دارد بفرض كه گفته شده باشد در حضور و برابر اصحاب صورت گرفته و همگى يا اقلا بسيارى از ايشان شنيده‌اند ، و از جملهء آنان كه شنيده و دريافته‌اند طلحه و زبير و عمارند . پس چرا هيچ يك از ايشان روزى كه بر عثمان سخت گرفتند و در ايام دو محاصرهء او و در جنگ بر سر خانهء او آن را به ياد نياورد ؟ ! يا مگر آن را پشت گوش افكندند و در آن ايام به چيزى نشمردندش ؟ ! آنان كه به زعم آن جماعت عادل و راستروند هرگز چنين كارى نمىكنند . يا آنان چنان كه مادرشان عائشه حديث حوأب را از ياد ببرد ( 1 ) و به آن عمل ننمود ، آن حديث را از ياد برده و به كار نبستند ؟ ! و چندان در طاق نسيان گذاشتندش تا شعلهء آشوب داخلى فرو كشيد ؟ ! اين چيزى است كه فكر نمىكنم هيچ فهميده اى بگويد .\r\n\r\n","description":"","footnote":"\r\n( 1 ) - رك . غدير 3 .\r\n","page_name":" 170 ","page_number":170},
  {"content":"\r\nدانستنى دومى كه عاصمى از گنج آن روايت استخراج كرده و عبارت است از انحصار ميراث امير المؤمنين على از پيامبر ( ص ) به قرآن و سنت . و نادرستى حديث فدك و خيبر ، و حمله به شيعه به استناد آن ، بىارزشتر و ياوه تر از دانستنى اولى است ! زيرا شيعه براى امير المؤمنين ارث مالى و اقتصادى ادعا نكرده و نه حضرتش آن روز كه فدك را مطالبه فرموده براى خويش ادعا كرده است ، بلكه آن را به عنوان حقى كه متعلق به دختر عمويش صديقهء طاهره فاطمهء زهراء سلام اللَّه عليهما است درخواست كرده چه فدك - چنان كه حقيقت اين است - هبه اى از پدرش باشد و چه ارثى بر اساس ميراثى كه قرآن و سنت مقرر مىدارند - و ممكن است در فرصتى كه پيش آيد به بحث تفصيلى آن همت گمارم . بنابر اين ، حمله به شيعه با استناد به آن روايت جعلى و فرضيه اى كه خود براى عقيدهء شيعه ساخته‌اند جنايتى در حق ايشان است و چه بسا دروغها كه به شيعه بسته و چه بهتانها كه زده‌اند . ارثى كه شيعه براى امام على بن ابيطالب ( ع ) ادعا مىكند چيزى است كه اهل سنت بر آن اجماع دارند و همداستانند و از براهين خلافت آن حضرت است .\r\nحاكم مىگويد : در ميان دانشمندان بر سر اين اختلافى نيست كه پسر عمو از عمو ارث نمىبرد . با اين اجماع معلوم شده است كه على از ميان همهء مسلمانان علم را از پيامبر ( ص ) به ميراث برده است . ( 1 ) بنابر اين ، همين ارث اختصاصى على ( ع ) از پيامبر ( ص ) - كه از ميان امت فقط به او اختصاص يافته است - تعبير ديگرى است از خلافت على ( ع ) و جانشينى وى در مقام پيامبر ( ص ) كه به خاطرش همواره اوصياء از پيامبران ارث برده‌اند .\r\n29 - در دو « صحيح » مسلم و بخارى از روايت محمد بن مسكين بصرى از يحيى بن حسان بصرى از سليمان بن بلال از شريك بن ابى نمير از سعيد بن مسيب از ابى موسى اشعرى چنين آمده است . مىگويد : « در خانه‌ام وضو گرفته بيرون رفتم و با خود گفتم : امروز بايد با پيامبر خدا ( ص ) باشم . و به مسجد در آمدم و جوياى او شدم . گفتند : به در شده و به آن سو رفته است . در پىاش روانه گشتم تا\r\n\r\n","description":"","footnote":"\r\n( 1 ) - رك : غدير 3 .\r\n","page_name":" 171 ","page_number":171},
  {"content":"\r\nبه چاه « اريس » ( 1 ) رسيدم . بر در آن به انتظار ايستادم تا فهميدم كه پيامبر ( ص ) قضاى حاجت كرده و بنشسته است . به حضورش رسيده سلام كردم و ديدم بر اطاقكى كه بر سر چاه « اريس » است بنشسته و پاهايش را به درون چاه آويخته و ساق خويش عريان نموده است . برگشتم به در باغ و با خود گفتم : بايد دربان پيامبر خدا ( ص ) باشم .\r\nچيزى نگذشت كه در كوفتند . پرسيدم : كيست ؟ گفت : ابو بكر . گفتم : كمى صبر كن . سپس به خدمت پيامبر ( ص ) رفته عرض كردم : اى پيامبر خدا ! اينك ابو بكر اجازهء ورود ميخواهد . فرمود : اجازه بده و به او مژدهء بهشت بده . بشتاب رفتم و به ابو بكر گفتم : بيا تو كه پيامبر خدا ( ص ) به تو مژدهء بهشت مىدهد . آمده در كنار پيامبر ( ص ) نشست در اطاقك و در طرف راست حضرتش و پاهايش را به درون چاه آويخت و ساقش را برهنه ساخت همان گونه كه پيامبر ( ص ) ساخته بود .\r\nآنگاه برگشتم ، و من برادرم را گذاشته بودم وضو بگيرد و بيرون شده بودم و به من گفته بود از پىات خواهم آمد . به همين جهت با خود گفتم اگر خدا براى خيرى بخواهد او را مىرساند . در اين وقت صداى در را شنيدم ، پرسيدم : كيست ؟\r\nگفت : عمر . گفتم : كمى صبر كن . و نزد پيامبر ( ص ) رفته سلام كردم و به اطلاعش رساندم . فرمود : اجازه بده بيايد و به او مژدهء بهشت بده . آمده به او اجازه دادم و گفتم : پيامبر خدا ( ص ) به تو مژدهء بهشت مىدهد . آمد و بر سمت چپ پيامبر خدا بنشست و ساق خويش برهنه ساخته پاهايش را بدرون چاه آويخت همانگونه كه پيامبر ( ص ) و ابو بكر انجام داده بودند . آنگاه برگشته با خود گفتم : اگر خدا براى فلانى - يعنى برادرش - خيرى بخواهد او را مىرساند . ناگهان در صدا كرد .\r\nگفتم : كيست ؟ گفت : عثمان بن عفان . گفتم : كمى صبر كن . و رفتم پيش پيامبر خدا و گفتم : اينك عثمان اجازهء ورود مىخواهد . فرمود : بگذار بيايد و به او مژدهء بهشت بده به خاطر مصيبتى كه به او مىرسد . آمده گفتم : رسول خدا ( ص ) به تو اجازهء ورود مىدهد و مژدهء بهشت به خاطر گرفتارى يا مصيبتى كه به تو مىرسد .\r\nدرآمد و مىگفت : از خدا بايد مدد خواست . و چون جائى در اطاقك نيافت روبروشان بر شكاف چاه نشست و ساق پايش را برهنه كرد و در چاه آويخت\r\n\r\n","description":"","footnote":"\r\n( 1 ) - باغى است در « قباء » نزديكى مدينه .\r\n","page_name":" 172 ","page_number":172},
  {"content":"\r\nهمانگونه كه ابو بكر و عمر - رضى اللَّه عنهما - انجام داده بودند . سعيد بن مسيب مىگويد : من آن را به گورشان تأويل نمودم كه در يك جا خواهد بود و گور عثمان به تنهائى جداگانه . » ( 1 )\r\nما سند اين روايت را به بحث و بررسى نمىكشيم ، زيرا نامعلوم و در هم ريخته و مبهم است و يك بار از قول ابو موسى اشعرى نقل مىشود - چنان كه ديديم - و ديگر بار از قول زيد بن ارقم و چنان كه بيهقى در « دلائل » ثبت كرده او است كه از خانه به در شده و سپس دربان پيامبر ( ص ) گشته است و سه ديگر چنان كه ابو داود ثبت كرده از قول بلال و او دربان است در آن داستان ، و ديگر جا و چنان كه احمد حنبل در « مسند » ثبت كرده ( 2 ) از زبان نافع بن عبد الحرث ، و او دربان است و ماجرا را روايت كرده براى ديگران ! آرى نه سندش را به اين علت مورد بررسى قرار مىدهيم و نه مىگوئيم به علت وجود بصريانى كه سابقه و دستى در جعل حديث و ساختن مطالب جنايتبار از قول پيامبر گرامى ( ص ) دارند « ضعيف » و سست است و نه از ميان رجال سندش انگشت بر سليمان بن بلال مىگذاريم و سخن ابن ابى شيبه را در باره اش پيش مىكشيم كه مىگويد : او كسى نيست كه بشود بر روايتش اعتماد كرد ( 3 ) . و نه آن را به خاطر « ابن ابى نمر » بىاساس مىخوانيم ، كسى كه نسائى و ابن جارود در باره اش مىگويند : او « قوى » نيست .\r\nو ابن حبان كه بسا خطا كرده است ، و ابن جارود كه يحيى بن سعيد از او روايت نمىكند ، و ساجى كه معتقد به قدر بوده است ( 4 ) . همچنين به علت وجود سعيد بن مسيب بر آن خرده نمىگيريم كسى كه شرح حالش را در جلد هشتم برخوانديم ، و نه در بارهء كسى كه آخر زنجيرهء راويان است يعنى ابو موسى اشعرى صحابى حرفى مىزنيم ، زيرا بعقيدهء آن جماعت همهء اصحاب عادل و راستروند ! و اگر\r\n\r\n","description":"","footnote":"\r\n( 1 ) - صحيح بخارى 5 / 250 و 251 ، كتاب مناقب + صحيح مسلم 7 / 118 و 119 ، كتاب مناقب .\r\n( 2 ) - مسند احمد 3 / 408 .\r\n( 3 ) - تهذيب التهذيب 4 / 176 .\r\n( 4 ) - تهذيب 4 / 338 .\r\n","page_name":" 173 ","page_number":173},
  {"content":"\r\nنمىتوانيم اين عقيدهء نادرست و باطل را بپذيريم و فرمايش امام پاك امير المؤمنين على بن ابيطالب ( ع ) را نشنيده بگيريم آنجا كه در بارهء ابو موسى اشعرى و همكارش عمرو بن عاص مىفرمايد : « هان ! اين دو نفر كه بعنوان حكم انتخاب كرديد حكم قرآن را پس پشت افكندند و آنچه را قرآن ابطال كرده احيا نمودند و آنچه را قرآن احيا و برقرار گردانيده از بين بردند ، و هر يك از آن دو دلخواه خويش و نه تعليم خدا را پيروى كرد و بر اثر آن حكمى بدون حجت و دليل آشكار يا سنت برقرار صادر نمودند ، و در صدور حكم با هم اختلاف پيدا كردند ، و هيچيك درست عمل ننمودند . بنابر اين خدا از آن دو نفر بيزار و برى است و پيامبرش و مؤمنان صالح . » ( 1 ) چه اشكال و نقد و ايرادى محكمتر و سهمگينتر از اين كه امام على ( ع ) بر ابو موسى اشعرى راوى آن روايت وارد كرده است ! و با اين وصف ، چگونه مىتوان اين موجود را « عادل » و راسترو و درستكار خواند ؟ !\r\nهمچنين نمىگوئيم عنايتى كه آن جماعت داشته‌اند به اين كه مژدهء بهشت را از ميان اصحاب به خلفاى سه گانه اختصاص دهند و در جعل احاديث و ساختن و پرداختن داستانها در اين موضوع تلاشى سخت نشان دهند حكايت از اسرارى مىكند كه نمىخواهيم پرده از آن برداريم ، « و از چيزهائى نپرسيد كه اگر برايتان روشن شود ، ناراحتتان مىسازد . » ( 2 ) فقط مىگوئيم : اگر براستى پيامبر گرامى اين مژده را داده باشد - و مىدانيم شوندگانش مژده دهنده را راستگو مىدانسته‌اند - چرا عمر از حذيفهء يمانى - كه راز تشخيص منافقان را در اختيار داشته است - در بارهء خودش مىپرسيده و او را قسم مىداده كه آيا وى از جملهء آنها است ؟ ! و آيا نامش جزو منافقان آمده است ؟ ! و آيا پيامبر ( ص ) او را از جمله آنها شمرده است ؟ ! ( 3 ) در حالى كه او كاملا آگاه بوده كه منافقان در پستترين مرتبهء دوزخند .\r\nآيا مىتوان اين پرسش عمر را - كه مورد اتفاق است - با آن مژدهء بهشتى كه\r\n\r\n","description":"","footnote":"\r\n( 1 ) - رك : غدير 2 .\r\n( 2 ) - آيهء شريفه .\r\n( 3 ) - تاريخ ابن عساكر 4 / 97 + تمهيد ، باقلانى 196 + بهجة النفوس ، ابن ابى جمره 4 / 48 + احياء العلوم 1 / 129 + كنز العمال 7 / 24 .\r\n","page_name":" 174 ","page_number":174},
  {"content":"\r\nمىگويند دريافته است سازگار دانست ؟ !\r\nآيا مىتوان آن مژدهء بهشتى را كه ادعا مىشود عثمان دريافته ، با آن روايت تاريخى كه به صحت پيوسته سازگار دانست كه از رفتن به مكه در ايام محاصره اش خوددارى مىكرد و عذر مىآورد كه از پيامبر خدا ( ص ) شنيده كه « در مكه مردى از قريش به گور سپرده مىشود كه نيمى از عذاب اين امت را از انس و جن بر دوش دارد » و مىگفت : نمىخواهم من آن شخص باشم ؟ ! ( 1 ) آيا اين حرفش حرف كسى است كه به خدا ايمان محكم دارد و به پيامبرش نيكوكار است و هدايت يافته و دين پذيرفته ، تا برسد به حرف كسى كه از زبان پيامبر مقدس و راستگو مژدهء بهشت يافته باشد ؟ !\r\n30 - بيهقى روايتى ثبت كرده است از عبد الاعلى بن ابى مساور از ابراهيم بن محمد بن حاطب از عبد الرحمن بن يحيد از زيد بن ارقم مىگويد : رسول خدا ( ص ) مرا فرستاده و دستور داد : برو تا به ابو بكر برسى . او را در خانه اش نشسته بر سر پا مىيابى ، به او مىگوئى : پيامبر خدا ( ص ) به تو سلام مىرساند و مىگويد : ترا مژدهء بهشت باد . آنگاه به راه افتاده مىروى تا به « ثنيه » ميرسى و عمر را سوار خرى مىبينى و در حالى كه جلو سرش برق مىزند ، و به او مىگوئى : پيامبر خدا ( ص ) به تو سلام مىرساند و مىگويد : ترا مژدهء بهشت باد . آنگاه از آنجا مىروى پيش عثمان و او را در بازار مىيابى در حال خريد و فروش ، به او مىگوئى : پيامبر خدا ( ص ) به تو سلام مىرساند و مىگويد : ترا مژدهء بهشت باد پس از گرفتارى سختى .\r\nگفتار پيامبر ( ص ) را در حال رفتن به سراغ آنان به خاطر نگاهداشت و هر يك را در همان حال ديد كه پيامبر خدا ( ص ) بيان داشته بود و هر يك مىپرسيدند :\r\nپيامبر خدا ( ص ) كجاست ؟ و مىگفت در فلان جا . و او مىرفت به نزدش . و چون عثمان به نزد پيامبر ( ص ) رفت پرسيد : اى پيامبر خدا ! چه گرفتاريى دچارش مىشوم ؟ قسم به آنكه ترا به حق مبعوث گردانيده از وقتى با تو بيعت كرده‌ام غيبت نكرده‌ام و نه مرتكب بىعفتى گشته‌ام . بنابر اين ، به چه بلائى گرفتار خواهم شد ؟\r\n\r\n","description":"","footnote":"\r\n( 1 ) - رك : غدير 9 .\r\n","page_name":" 175 ","page_number":175},
  {"content":"\r\nفرمود : همين است . » ( 1 )\r\nخوانندهء هوشيار پس از اطلاع بر آنچه در همين جلد در شرح حال عبد الاعلى بن ابى مساور گفتيم خود را از شناختن رجال سند اين روايت بىنياز مىبيند ، در آنجا ديديم كه وى دروغسازى پليد و دغلباز و جاعل است و هزاران حديث از زبان اساتيد و پيشوايان علم حديث جعل كرده كه هيچيك را به زبان نياورده‌اند ، و كسى را نيافته‌اند كه بيش از او جعل حديث كرده باشد ، و او در دروغگوئى و دروغسازى ضرب المثل است .\r\nبنابر اين ، چنين روايتى را در اصطلاح فن حديث « جعلى » مىخوانند نه چنان كه بيهقى وصف كرده « ضعيف » و سست ! ( 2 )\r\n31 - ابن عساكر در تاريخش روايتى ثبت كرده است از طريق ابو عمرو زاهد از على بن محمد صائغ از پدرش مىگويد : « حسين را ديدم كه به نمايندگى به ديدن معاويه آمده بود ، روز جمعه اى بود و معاويه بر منبر به نطق ايستاده ، مردى از آن جماعت به او گفت : امير المؤمنين ! به حسين اجازه بده به منبر بالا رود . معاويه به او گفت :\r\nواى بر تو ! بگذار افتخارجوئى نمايم . آنگاه خدا را سپاس و ستايش برده گفت :\r\nاى ابا عبد اللَّه ! ترا به خدا قسم مىدهم آيا من فرزند بطحاء مكه نيستم ؟ گفت :\r\nآرى به آن كه نيايم را به حق و مژده رسان برانگيخت . بعد گفت : اى ابا عبد اللَّه ! ترا به خدا قسم مىدهم آيا من خال المؤمنين نيستم ؟ گفت : آرى به آن كه نيايم را به پيامبرى برانگيخت . سپس گفت : اى ابا عبد اللَّه ! ترا به خدا قسم مىدهم آيا من كاتب وحى نيستم ؟ گفت : آرى به آن كه نيايم را بيمرسان گردانيد . در اين هنگام معاويه فرود آمد و حسين بن على به منبر بالا رفته پس از سپاس خدا سپاسهائى كه چنان نه پيشينيان برده بودند و نه نسلهاى معاصر ، فرمود : پدرم از زبان نيايم از فرشتهء وحى از خداى تعالى چنين نقل كرد كه زير جايگاه عرش ورقه اى سبز رنگ است بر آن نوشته : لا إله الَّا اللَّه ، محمد رسول اللَّه ، اى شيعهء آل محمد ! هر يك از شما كه در دورهء قيامت آمده بگويد : لا إله الا اللَّه خدا او را وارد بهشت مىسازد . معاويه از\r\n\r\n","description":"","footnote":"\r\n( 1 ) - « دلائل » بيهقى .\r\n( 2 ) - رك : فتح البارى 7 / 29 .\r\n","page_name":" 176 ","page_number":176},
  {"content":"\r\nاو پرسيد : اى ابا عبد اللَّه ! ترا به خدا بگو شيعهء آل محمد چه كسانى هستند ؟ گفت :\r\nكسانى كه به شيخين يعنى ابو بكر و عمر دشنام نمىدهند و عثمان را دشنام ندهند و نه پدرم را دشنام دهند و نه تو را اى معاويه دشنام گويند . » ( 1 )\r\nابن عساكر مىگويد : « اين حديثى زشت ( و نادرست ) است ، و به عقيدهء من سلسلهء سندش به حسين نمىرسد . » و ما مىگوئيم : اين دروغى آشكار و واضح است و سندش گسيخته و پاره پاره . و « ابو عمر و زاهد » - از رجال سند اين روايت - دروغسازى است دست آلوده به جنايات و خيانتها و همان كه از تأليف روايات جعلى و ساختگى كتابى در ستايش و مناقب معاويه پرداخته است و در سال 345 مرده . ( 2 )\r\nاستاد حديثش على صائغ نيز به شدت « ضعيف » و سست روايت است چنان كه خطيب بغدادى در تاريخش از او همين گونه ياد كرده ( 3 ) و دارقطنى او را « ضعيف » خوانده است ( 4 ) . پدر وى نيز - كه از رجال سند است - ناشناس است و بىارزش و در طبقهء كسانى كه از مالك متوفاى 179 ه . روايت مىكنند . با اين وصف چگونه سرورمان حسين بن على ( ع ) را كه در سال 61 هجرى به شهادت رسيده درك كرده و چطور معاويه را كه در سال 60 ه . مرده ديده است ؟ ! مگر در خواب ديده باشد ؟ !\r\nوانگهى اگر قرار باشد خواب ديده‌ها را راست پنداريم ، مقتضاى اين افسانه آن است كه معاويه از شيعهء آل محمد ( ص ) كه خدا به بهشت در مىآوردشان نباشد ، زيرا او بر امير المؤمنين على ( ع ) و دو فرزند گراميش دو امامى كه سرور جوانان بهشتىاند لعنت مىفرستاده است و بر جمعى از اصحاب پاكدامن و عاليمقام ، و همين ننگ او را بس . اين وضع ننگين او را و فرومايگان اموى را كه به تقليدش بر خاندان پيامبر ( ص ) لعنت مىفرستاده‌اند و همهء كسانى را كه چنين گناهى مرتكب گشته‌اند به يكسان شامل مىشود .\r\nهمچنين به مقتضاى آن ، مولاى متقيان ( ع ) از شمار اين گروه رستگار خارج\r\n\r\n","description":"","footnote":"\r\n( 1 ) - تاريخ ابن عساكر 4 / 312 .\r\n( 2 ) - رك : غدير 5 .\r\n( 3 ) . 3 / 222 .\r\n( 4 ) - لسان الميزان 2 / 489 .\r\n","page_name":" 177 ","page_number":177},
  {"content":"\r\nخواهد گشت ، زيرا وى بر معاويه و دار و دستهء پست و تبهكارش لعنت مىفرستاده است ! « سهمگين است سخنى كه به زبان مىآورند ! »\r\nلازمهء اين روايت ساختگى اين است نه تنها كسانى كه عليه عثمان فعاليت نمودند و او را به قتل رساندند ، بلكه آنان كه زبان به انتقاد و اعتراضش گشوده‌اند از شمار شيعهء آل محمد ( ص ) خارج باشند و ايشان برجسته ترين چهره‌هاى امت و اصحاب بزرگ پيامبر ( ص ) و مهاجران و انصارند ، كسانى كه از آن جماعت نه فقط شيعهء آل محمد ( ص ) بلكه عادل و راستروشان مىدانند آيا كسى مىتواند چنين پندارى به ذهن خويش راه دهد ؟ !\r\nبه سخنى كوتاه ، درستترين سخنى كه مىتوان در بارهء آن روايت مسخره گفت ، اين است كه روايتى بهتانآميز و دروغ است كه ذره‌اى صحت ندارد و قابل اعتماد و استناد نيست .\r\n32 - خطيب بغدادى از احمد بن محمد بن ابى بكر اشنانى ، از محمد بن يعقوب اصم ، از سرى بن يحيى ، از شعيب بن ابراهيم ، از سيف بن عمر ، از وائل بن داود ، از يزيد ( 1 ) بهى ، از زبير روايت كرده است كه پيامبر ( ص ) فرمود :\r\n« خدايا ! تو براى امتم اصحابم را بركت بخشيدى ، پس بركت را از ايشان مگير ، و براى اصحابم به ابو بكر بركت ده و بركتت را از وى مگير ، و ايشان را در مورد وى همداستان گردان ، و كارش را پراكنده مساز . خدايا ! عمر بن خطاب را به عزت و قدرت رسان ، و عثمان بن عفان را شكيبا دار ، و على را موفق بدار ، و از طلحه درگذر ، و زبير را استوار گردان ، و سعد را بسلامت دار ، و عبد الرحمن را محترم دار ، و پيشاهنگان پيشين را كه از مهاجران بودند و از انصار و پيروان نيكروشان را به من بپيوند »\r\nخطيب بغدادى ، در حاشيه اى كه بر اين روايت مىزند مىگويد : جعلى است و در سندش راويان ضعيفى وجود دارند كه ضعيفترينشان سيف ( بن عمر ) است . ما شرح حال « سرى » و « شعيب » و سيف بن عمر را - كه از رجال سند اين روايتند - در جلد هشتم به نظرتان رسانديم ، و وجود يكى از اينها\r\n\r\n","description":"","footnote":"\r\n( 1 ) - چنين نوشته است اما درست « عبد اللَّه » است آزاد شدهء مصعب بن زبير .\r\n","page_name":" 178 ","page_number":178},
  {"content":"\r\nبراى عيبناكى و سستى سند روايت كفايت مىنمايد ، تا چه رسد به گردآمدنشان در آن !\r\n33 - خطيب بغدادى ، روايتى ثبت كرده مىگويد : مبارك بن عبد الجبار براى ما گفته ، از قول ابو طلب عشارى ، از ابو الحسن محمد بن عبد العزيز بردعى ، از ابو الحبيش طاهر بن حسين فقيه ، از صدقة بن هبيرة بن على موصلى ، از عمر بن ليث ، از محمد بن جعفر ، از على بن محمد طنافسى ، از موسى بن خلف ، از حماد بن ابى سليمان ، از ابراهيم بن ابى سعيد خدرى . مىگويد : در حالى كه خدمت رسول خدا ( ص ) نشسته بوديم فرشتهء وحى در رسيده گفت : سلام بر تو اى محمد ! خدا اين به راه به تو هديه داده است . آنگاه به ، در دست حضرتش به زبانهاى گوناگون تسبيح گفت . پرسيدم : اين به در دستت تسبيح مىگويد ؟ فرمود :\r\nسوگند به آن كه مرا به حق برانگيخت ، خداى تعالى در بهشت عدن يك مليون كاخ آفريد در هر كاخ يك مليون جايگاه در هر جايگاه يك مليون تخت ، بر هر تخت زيباروئى و از زير هر تخت چهار نهر روان بر كنارهء هر نهرى يك مليون درخت بر هر درختى يك مليون شاخه بر هر شاخه يك مليون به ، زير هر بهى يك مليون برگ زير هر برگى يك مليون فرشته ، هر فرشته اى را يك مليون بال زير هر بالى يك مليون سر ، بر هر سرى يك مليون صورت بر هر صورتى يك مليون دهان در هر دهانى يك مليون زبان كه خدا را با يك مليون زبان ستايش مىبرد كه هيچيك از زبانها با ديگرى شباهت ندارد ، و ثواب همهء آن تسبيح گوئى و ستايشها براى دوستداران ابو بكر و عمر و عثمان و على است . «\r\nسيوطى در « لئالى » در بارهء اين روايت مىنويسد : جعلى است . « صدقه » از راويان ناشناس روايتش كرده و محمد بن جعفر را احمد ( بن حنيل ) متروك دانسته و حديث از وى را ترك كرده است ، و موسى نيز متروك است ( 1 ) .\r\nاين سخن سيوطى است ، لكن ما مىگوئيم : شايد روايت كردن اين حرف ياوه و امثال آن « مؤتمن ساجى » را بر آن داشته كه به استاد حديث خطيب بغدادى - مبارك بن عبد الجبار - بد گمان شود و او را متهم به دروغگوئى و دروغسازى\r\n\r\n","description":"","footnote":"\r\n( 1 ) . 1 / 388 .\r\n","page_name":" 179 ","page_number":179},
  {"content":"\r\nنمايد و اين اتهام را به زبان آورد ( 1 ) . همين روايت معرف رجال سند خويش است و خردمند به هيچوجه به كسانى كه چنين دروغى روايت و نقل كرده‌اند اعتماد نخواهد كرد . اكنون اشاره اى به راويان مذكور مىنمائيم :\r\nالف - ابو طالب عشارى - محمد بن على بن فتح :\r\nذهبى در « ميزان الاعتدال » رواياتى از او ذكر كرده و آنها را جعلى خوانده است و گفته : خدا روى جاعلش را سياه كند . و محدثان بغداد را بايد نكوهش كرد كه گذاشته‌اند عشارى چنين اباطيلى را روايت كند . همچنين پس از ذكر اين كه خطيب بغدادى او را « ثقه » شمرده مىگويد : حجت نيست ( 2 ) .\r\nب - ابو الحسن بردعى :\r\nخطيب بغدادى مىنويسد : از او حديث نوشته‌ام و رواياتش قابل تأمل و ترديد است هر چند مقدار زيادى روايت ننموده است ( 3 ) .\r\nج - ابو الحبيش فقيه :\r\nمجهولى است كه او را نشناخته‌اند .\r\nد - صدقه :\r\nمجهولى است كه از او به نيكى ياد نگشته و نه نيكرفتارى .\r\nه - عمر بن ليث :\r\nمجهولى ناشناس است .\r\nو - محمد بن جعفر كه همان مدائنى است .\r\nاحمد در باره اش مىگويد : از او حديث شنيده ، اما هرگز روايت نكرده‌ام و هرگز چيزى از او روايت نخواهم كرد . عقيلى وى را در رديف راويان « ضعيف » آورده و نظر احمد حنبل را در باره اش نوشته است . ابن قانع مىگويد : « ضعيف » است . ابن عبد البر مىگويد : به نزد اساتيد علم حديث ، « قوى » شمرده نمىشود .\r\n\r\n","description":"","footnote":"\r\n( 1 ) - لسان الميزان 5 / 10 .\r\n( 2 ) - رك : ميزان الاعتدال 2 / 107 .\r\n( 3 ) - تاريخ بغداد 2 / 253 .\r\n","page_name":" 180 ","page_number":180},
  {"content":"\r\nابو حاتم مىگويد : رواياتش نوشتنى ، ولى غير قابل استدلال و استناد است ( 1 ) .\r\nز - موسى بن خلف عمى بصرى :\r\nآجرى در باره اش مىگويد : « قوى » نيست . و از قول ابن معين آمده كه « ضعيف » است . ابن حبان مىگويد : بسيار روايات نادرست و زشت آورده است .\r\nدارقطنى مىگويد : « قوى » نيست ، ولى از رواياتش مىشود چيزى فهميد ( 2 ) .\r\nح - ابراهيم بن ابى سعيد خدرى :\r\nاز ابو سعيد خدرى پسرى بدين نام در تاريخ ياد نگشته است و به گمانم درست « ابراهيم نخعى از ابى سعيد خدرى » باشد . خدا داناتر است .\r\n34 - نحاس در كتاب « معانى القرآن » روايتى ثبت كرده است از ابو عبد اللَّه احمد بن على بن سهل ، از محمد بن حميد ، از يحيى بن ضريس ، از زهير بن معاويه ، از ابى اسحاق ، از براء بن عازب . مىگويد : « عرب بيابانگردى در حجة الوداع به خدمت رسول خدا ( ص ) رفت در حالى كه حضرتش در عرفات بر ماده شترى ايستاده بود . گفت : من مردى مسلمانم . برايم اين آيه را توضيح بده : كسانى كه ايمان آورده و كارهاى پسنديده كردند ما پاداش كسى را كه كار نيكو كرده باشد ضايع نمىگردانيم ، ايشان را بهشتهاى عدنى خواهد بود كه از فرودش نهرها روان است و در آن دستبندهاى زرين بر خويش مىآرايند و جامه‌هاى سبز رنگ از سندس و استبرق مىپوشند . . . ( 3 ) پيامبر خدا ( ص ) فرمود : تو از ايشان دور نيستى و نه ايشان از تو دورند ، آنان اين چهار نفرند : ابو بكر و عمر و عثمان و على . بنابر اين به قبيلهء خويش بياموز كه اين آيه در بارهء ايشان نازل گشته است . اين را قرطبى در تفسيرش نوشته است ( 4 ) . و ما همهء آن را الحمد للَّه با اجازه روايت كرديم . »\r\nتعجبآور است كه مفسرى بزرگ چنين دروغ رسوائى را با سندى سست\r\n\r\n","description":"","footnote":"\r\n( 1 ) - تهذيب التهذيب 9 / 99 .\r\n( 2 ) - تهذيب 10 / 342 .\r\n( 3 ) - كهف 30 و 31 .\r\n( 4 ) . 10 / 398 .\r\n","page_name":" 181 ","page_number":181},
  {"content":"\r\nو واهى با اجازه روايت مىكند و خدا را سپاس مىبرد كه سخنى نامربوط و بى جا گفته و به پروردگارش و به پيامبرش ( ص ) دروغ بسته و بهتان آورده است ! پناه بر خدا از روايت بىدرايت ، و از نقل بىتدبر و بىتعقل .\r\nدر سند روايت ، نام احمد بن على بن سهل مروزى آمده است . خطيب بغدادى در تاريخش شرح حالى از وى آورده ، اما كلمه اى در تمجيدش ننوشته پندارى از او جز نامش را نمىدانسته است ( 1 ) . و ذهبى در « ميزان الاعتدال » از او ياد كرده و حديثى از وى نوشته مىگويد : ابن حزم اين را آورده و گفته كه « احمد » مجهول و ناشناس است ( 2 ) .\r\nهمچنين نام محمد بن حميد - ابو عبد اللَّه رازى تميمى آمده است . يعقوب بن شيبه مىگويد : روايات نامعلوم و زشت بسيار دارد . بخارى مىگويد : در رواياتش بايد دقت و احتياط كرد . نسائى مىگويد : مورد اعتماد نيست . جوزجانى مىگويد :\r\nبد مسلك و غير قابل اعتماد است . فضلك رازى مىگويد : از ابن حميد پنجاه هزار روايت نوشته دارم كه كلمه اى از آن را براى ديگران نقل نمىكنم و نمىآموزم .\r\nصالح اسدى مىگويد : هر گاه روايتى از سفيان به او مىرسيد آن را به مهران نسبت مىداد و هر وقت روايتى از منصور مىرسيد به عمرو بن ابى قيس نسبت مىداد .\r\nآنگاه مىافزايد : ابن حميد هر چه براى ما روايت مىكرد او را متهم به دروغ مىكرديم . و در جاى ديگر مىگويد : رواياتش را زياد مىكرد ، و كسى را نديده‌ام كه بيش از او در دروغ بستن به خدا گستاخ باشد ، روايات مردم را مىگرفت و بهم در مىآميخت و زير و رويش مىكرد . و نيز مىگويد : نديده‌ام كسى در دروغسازى ماهرتر از دو نفر باشد يكى سليمان شاذكونى كه محمد بن حميد همهء رواياتش را حفظ مىكرد و مىآموخت . محمد بن عيسى دامغانى مىگويد : چون هارون بن مغيره درگذشت از محمد بن حميد تقاضا كردم همهء احاديثى را كه از ( هارون بن مغيره ) شنيده برايم بياورد ، او طومارهائى پيشم آورد و برشمردم و ديدم همه اش سيصد و شصت و چند حديث است . جعفر مىگويد : ابن حميد بعدها\r\n\r\n","description":"","footnote":"\r\n( 1 ) - تاريخ بغداد 4 / 303 .\r\n( 2 ) - لسان الميزان 1 / 222 .\r\n","page_name":" 182 ","page_number":182},
  {"content":"\r\nچند ده هزار حديث به نقل از هارون ( بن مغيره ) ثبت و نشر كرد . ابو القاسم پسر برادر ابو زرعه مىگويد : از ابو زرعه در بارهء محمد بن حميد پرسيدم ، انگشتش را بر دهان نهاد ( كه هيچ نگو ) . پرسيدم : دروغ مىگفت ؟ با سر اشاره كرده كه آرى ! گفتم : او به پيرى رسيده بود شايد به او حقه مىزده و احاديث ساختگى را بر او مىخوانده‌اند . گفت : پسر جان ! او تعمد داشت ( در نقل حديث ساختگى و در جعلش ) .\r\nابو نعيم بن عدى مىگويد : در منزل ابو حاتم رازى ، در حالى كه ابن خراش و جمعى از مشايخ و اساتيد و حديث دانان اهل رى حضور داشتند ، شنيدم كه نام ابن حميد را آوردند و همآوا گفتند كه وى در روايتش جدا ضعيف است و چيز هائى را كه نشنيده و نياموخته ، نقل مىكند . و احاديث علماى حديث بصره و كوفه را مىگيرد و آنها را از قول علماى اهل رى نقل مىكند .\r\nابو العباس بن سعيد مىگويد : داود بن يحيى مىگفت : از ابن خراش چنين شنيدم كه ابن حميد براى ما حديث مىگفت و به خدا قسم ، دروغ مىگفت .\r\nسعيد بن عمرو بردعى مىگويد : از ابو حاتم پرسيدم : آيا محمد بن حميد رازى را به درستى مىشناسى ، چگونه كسى است او ؟ گفت : استاد حديثى از خلقانيين به من اطلاع داده بود كتابى حديث از ابو زهير دارد ، نزدش رفته آن را مطالعه و بررسى كردم ، ديدم حديث ابى زهير نيست ، بلكه روايات على بن مجاهد است . اما او حاضر نشد دست از آن بردارد . من برخاسته به رفيقم گفتم : اين دروغسازى است كه در دروغسازى مهارت ندارد . بعدها نزد محمد بن حميد رفتم .\r\nاو همان كتاب حديث را پيشم آورد . از محمد بن حميد پرسيدم : اين را از كه شنيده و آموخته اى ؟ گفت : از على بن مجاهد . و آنگاه آن را بر خواند و در آن چنين آمده بود : على بن مجاهد براى ما حديث كرد . . . به تعجب افتادم ، و نزد جوانى رفتم كه همراهم بود ، دستش را گرفته رفتيم نزد آن استاد حديث از ( خلقانيين ) و از او در بارهء كتاب حديثى پرسيدم كه به ما نشان داده بود . گفت : آن را محمد بن حميد از من به عاريت گرفته است .\r\nابو حاتم مىگويد : اين را دليل گرفتم بر اين كه اشاره دارد به اين كه آن مكشوف و برملا گشته است .\r\n","description":"","footnote":"","page_name":" 183 ","page_number":183},
  {"content":"\r\nابن خزيمه مىگويد : رواياتش نقل نكردنى است . نسائى مىگويد : كسى نيست . كتانى مىگويد : از نسائى پرسيدم : سخنت مؤكد و قطعى است ؟ گفت :\r\nآرى . پرسيدم : هيچ روايتى از او ثبت نكرده اى ؟ گفت : نه . و در جاى ديگر مىگويد : دروغسازى است ، و ابن واره نيز همين عقيده را دارد . ابن حبان مىگويد : از راويان « ثقه » چيزهاى بهمريخته و وارونه اى را بشكلى نقل مىكند كه جز او نقل نكرده است . ( 1 )\r\nخلاصهء كلام ، اين شخص دروغسازى است كه بسيار حديث دروغ ساخته است و هر كه از او به خوبى ياد كرده ، او را نشناخته يا پيش از آنكه رسوا شود در باره اش اظهار نظر نموده است . ابو العباس بن سعيد مىگويد : داود بن يحيى مىگفت : ابو حاتم سابقا از او برايم حديث نقل مىكرد و مىآموخت و بعد و در ايام اخير تركش كرد . ابو حاتم رازى مىگويد : يحيى بن معين از من راجع به ابن حميد پرسيد پيش از آن كه وضعش آشكار شود و آن كارها از او سرزند ، و گفت : چه خرده اى بر او مىگيرند ؟ گفتم : در رسالهء حديثش چيزى نوشته است ، آنگاه مىگويد :\r\nاين اين طور نيست . و قلم را برداشته نوشتهء رسالهء حديث را تغيير مىدهد . گفت :\r\nاين خيلى بدروش و خصلتى است . . .\r\nابو على نيشابورى مىگويد : به ابن خزيمه گفتم : چه مىشد اگر استاد از محمد بن حميد روايت مىكرد و حديث مىآموخت ، زيرا احمد وى را ستوده است . ابن خزيمه گفت : احمد او را نشناخته است و اگر چنان كه ما او را شناخته‌ايم مىشناخت هرگز نمىستودش .\r\n35 - ابن عساكر روايتى ثبت كرده است از طريق على بن محمد بن شجاع ربعى ، از عبد الوهاب ميدانى دمشقى ، از محمد بن عبد اللَّه بن ياسر ، از محمد بن به كار ، از محمد بن وليد ، از داود بن سليمان شيبانى ، از حازم بن جبلة بن ابى نصره ، از پدرش از جدش از ابو سعيد خدرى - رضى اللَّه عنه - مىگويد : « رسول خدا ( ص ) به ابو بكر و عمر فرمود : به خدا من شما دو نفر را چون خدا شما را دوست مىدارد دوست مىدارم و فرشتگان شما را چون خدا شما را دوست مىدارد دوست مىدارند . هر كه\r\n\r\n","description":"","footnote":"\r\n( 1 ) - تهذيب التهذيب 9 / 127 - 131 .\r\n","page_name":" 184 ","page_number":184},
  {"content":"\r\nشما را دوست مىدارد خدا او را دوست بدارد ، و هر كه به شما نيكى مىنمايد خدا به او نيكى كند ، و هر كه پيوند از شما مىگسلد خدا پيوند از او بگسلد ، و هر كه شما را در دنيا و آخرتتان مورد كينهء خويش قرار مىدهد مورد كينه قرار دهد . » ( 1 )\r\nرجال سندش :\r\nالف - عبد الوهاب ميدانى :\r\nذهبى به نقل از كتانى مىگويد : وى سهلانگارى و بىدقتى مىنموده است ، و در خصوص اين كه ابو على بن هارون انصارى را ديده ( و از او حديث آموخته ) باشد ، ترديد وجود دارد و متهم است . ( 2 )\r\nب - محمد بن عبد اللَّه :\r\nدر « ميزان الاعتدال » در بارهء وى چنين نوشته است : وى مورد نكوهش است و روايتش ( يعنى همين روايت ) به كلى ناپسند است .\r\nج - محمد بن به كار :\r\nناپسند و ناشناس است . ابن حزم مىگويد : او مجهول است . ذهبى مىگويد : اين صحت دارد كه او ناشناس است ( 3 ) .\r\nد - محمد بن وليد :\r\nبه گمانم ابن ابان قلانسى باشد كه دروغسازى است كه حديث جعل مىكرده و پاره اى از روايات باطل و ياوه اش را ، در فضيلت ابو بكر در همين جلد ديديم .\r\nه - داود بن سليمان :\r\nذهبى مىگويد : ازدى گفته است كه وى جدا « ضعيف » است ( 4 ) .\r\nو - خازم بن جبلد :\r\nاو و پدر و جدش هر سه ناشناسند و نامعلوم .\r\n\r\n","description":"","footnote":"\r\n( 1 ) - لسان الميزان 2 / 418 و 5 / 229 .\r\n( 2 ) - ميزان الاعتدال 2 / 160 .\r\n( 3 ) - رك : ميزان الاعتدال 3 / 31 .\r\n( 4 ) - رك : ميزان الاعتدال 1 / 318 .\r\n","page_name":" 185 ","page_number":185},
  {"content":"\r\n36 - ازدى روايتى ثبت كرده است از محمد بن عمر انصارى ، از كثير النواء ، از زكريا - آزاد شدهء طلحه - ، از حسن بن معتمر . مىگويد : « از على در بارهء ابو بكر و عمر پرسيدند ، گفت : آن دو از هيئتى كه همراه محمد آهنگ ( دين ) خدا كردند ، به شمار مىآيند ، و موسى از پروردگارش آن دو را تقاضا كرد ، اما خدا آن دو را به محمد عطا فرمود » ( 1 )\r\nذهبى در « ميزان الاعتدال » مىنويسد : روايتى ناپسند است ، و ازدى آن را « ضعيف » خوانده است ( 2 ) .\r\nمىگوئيم : در سندش نام كثير النواء وجود دارد . ابو حاتم مىگويد :\r\nسست روايت است ، و در گروه سعد بن طريف ( 3 ) قرار مىگيرد . جوزجانى مىگويد :\r\nاز دين منحرف بوده است . نسائى مىگويد : « ضعيف » است . و در جاى ديگر كه در بارهء او جاى تأمل و احتياط است . ابن عدى مىگويد : از غلات شيعه و شيعى افراطى بوده است . از محمد بن بشير عبدى نقل شده كه كثير النواء ، پيش از مرگ از تشيع دست برداشت ( 4 ) .\r\nزكريا - آزاد شدهء طلحه - و استادش نيز مجهول و ناشناسند . اينها عيبناكىهاى سند است كه در ميان رجالش حتى يك « ثقه » و مورد اعتماد يافت نمىشود . و متن روايت نيرومندترين گواه و رساترين شاهد بطلان آن است .\r\n37 - احمد حنبل در « مسند » روايتى ثبت كرده است از عبد الرحمن بن حميد ، از پدرش ، از عبد الرحمن بن عوف كه پيامبر ( ص ) فرمود : « ابو بكر در بهشت است و عمر در بهشت و على در بهشت و عثمان در بهشت و طلحه در بهشت و زبير در بهشت و عبد الرحمن بن عوف در بهشت و سعد بن ابى وقاص در\r\n\r\n","description":"","footnote":"\r\n( 1 ) - لسان الميزان 5 / 321 .\r\n( 2 ) . 3 / 113 .\r\n( 3 ) - سعد بن طريف ، شيعى افراطىيى بوده سست روايت . ابن حبان در باره اش مىگويد :\r\nحديث جعل مىكرده است : رك : تهذيب التهذيب 3 / 473 .\r\n( 4 ) - ميزان الاعتدال 2 / 352 + لسان الميزان 5 / 321 + تهذيب التهذيب 8 / 411 .\r\n","page_name":" 186 ","page_number":186},
  {"content":"\r\nبهشت و سعيد بن زيد در بهشت و ابو عبيدة بن جراح در بهشت ( 1 ) «\r\nبا همين سند ، ترمذى در « صحيح » خويش ثبت كرده است ، و نيز از عبد الرحمن بن حميد از پدرش از رسول خدا نظيرش ( 2 ) ، همچنين بغوى در كتاب « مصابيح » ( 3 ) . اين را ابو داود در « سنن » از طريق عبد اللَّه بن ظالم مازنى ثبت كرده است كه مىگويد : « سعيد بن زيد بن عمرو گفت : چون فلانى به كوفه وارد شد فلان شخص به نطق برخاست . در اين وقت سعيد بن زيد دستم را گرفته گفت :\r\nاين ستمگر را نمىبينى ؟ سپس گواهى داد كه نه نفر در بهشتند ( و آنان را بر شمرد ) . پرسيدم : دهمى كيست ؟ لحظه اى خاموش ماند و سپس گفت : من » ( 4 ) .\r\nوى همچنين از طريق عبد الرحمن اخينس چنين ثبت كرده است كه « وى در مسجد بود ، كسى نام على ( ع ) را برد و سعيد بن زيد برخاسته گفت : من گواهم براى پيامبر خدا ( ص ) و از او شنيدم كه مىفرمود : ده نفر در بهشتند :\r\nپيامبر در بهشت است و ابو بكر در بهشت و عمر در بهشت و عثمان در بهشت و على در بهشت و طلحه در بهشت و زبير بن عوام در بهشت و سعد بن مالك در بهشت و عبد الرحمن بن عوف در بهشت . و اگر مايل بودم دهمى را نام مىبردم .\r\nپرسيدند : او كيست ؟ خاموش ماند . دوباره پرسيدند : او كيست ؟ گفت :\r\nسعيد بن زيد . » ( 5 ) با همين سند ، ترمذى در « جامع » ثبت كرده است ( 6 ) ، و ابن ديبع در « تيسير الوصول » ( 7 ) ، و محب طبرى در « رياض النضرة » به هر دو طريق روائى مذكور ( 8 ) .\r\n\r\n","description":"","footnote":"\r\n( 1 ) - مسند احمد 1 / 193 .\r\n( 2 ) . 13 / 182 و 183 .\r\n( 3 ) . 2 / 277 .\r\n( 4 ) سنن ابى داود 2 / 264 .\r\n( 5 ) - همان كتاب .\r\n( 6 ) . 13 / 183 و 186 .\r\n( 7 ) . 3 / 260 .\r\n( 8 ) . 1 / 20 .\r\n","page_name":" 187 ","page_number":187},
  {"content":"\r\nبه عقيدهء ما اين روايت چندان اهميتى ندارد و فضيلت ويژه اى را براى آن ده نفر كه مىگويند مژدهء بهشت يافته‌اند ، ثابت نمىنمايد و نه ايشان را از جمع مؤمنان متمايز مىگرداند ، زيرا در قرآن كريم بسا آيه هست مژدهء بهشت براى مؤمنان ، و بسيار مژده كه هر كس ايمان آورد و كار شايسته نمايد در بهشت خواهد بود ، بنابر اين بهشتى بودن اختصاص به چند نفر ندارد و توده هائى از خلق خدا را شامل مىشود .\r\nمىفرمايد :\r\n« به كسانى كه ايمان آوردند و كارهاى پسنديده كردند مژده بده كه بهشتهائى دارند كه از زيرش نهرها روان است . » ( 1 )\r\n« خدا از مؤمنان جان و دارائيشان را خريده به اين ( بها ) كه بهشت از آن ايشان باشد . » ( 2 )\r\n« كسانى كه ايمان آوردند و كارهاى پسنديده كردند و سر در راه پروردگارشان نهادند ، ايشان قرين بهشتند ، » ( 3 )\r\n« خدا كسانى را كه ايمان آوردند و كارهاى پسنديده كردند به بهشتها در مىآورد كه از زيرش نهرها روان است . » ( 4 )\r\n« كسانى كه ايمان آوردند و كارهاى پسنديده كردند در بهشتها آشيانه خواهند داشت . » ( 5 )\r\n« هر مرد و زنى كه مؤمن باشد و از كارهاى پسنديده انجام دهد چنين كسان به بهشت درخواهند آمد . » ( 6 )\r\n« هر مرد و زنى كه مؤمن باشد و كار پسنديده كند چنين كسان به بهشت در خواهند آمد . » ( 7 )\r\n\r\n","description":"","footnote":"\r\n( 1 ) - بقره / 25 .\r\n( 2 ) - توبه / 111 .\r\n( 3 ) - هود / 23 .\r\n( 4 ) - حج / 14 .\r\n( 5 ) - سجده / 19 .\r\n( 6 ) - نساء / 124\r\n( 7 ) - غافر / 40 .\r\n","page_name":" 188 ","page_number":188},
  {"content":"\r\n« هر كه خدا را و پيامبرش را فرمان برد او را به بهشتها در مىآورد كه از زيرش نهرها روان است . » ( 1 )\r\n« هر كه به خدا ايمان بياورد و كار پسنديده كند او را به بهشتها در مىآورد كه از زيرش نهرها روان است . » ( 2 )\r\n« خدا به مردان و زنان مؤمن بهشتها وعده داده است كه از زيرش نهرها روان است . » ( 3 )\r\nچه بسيار كسان از امت محمد ( ص ) به بهشت در مىآيند . اين حديث از پيامبر گرامى به صحت پيوسته كه فرمود : على و شيعه اش در بهشتند . و مژدهء آن را به على ( ع ) داده است . ( 4 ) و نيز اين حديث به صحت پيوسته كه « فرشتهء وحى آمده گفت : امتت را مژده بده كه هر كس تا بميرد چيزى را شريك خدا نداند و نسازد به بهشت در خواهد آمد . گفتم : اى فرشتهء وحى ! گر چه دزدى و زنا كرده باشد ؟\r\nگفت : آرى . گفتم : گر چه دزدى و زنا كند ؟ گفت : آرى . گفتم گر چه دزدى و زنا كرده باشد ؟ گفت : آرى ، و گر چه شراب خورده باشد . » ( 5 )\r\nهمچنين اين حديث از حضرتش به صحت پيوسته است : « مژده گيريد و آيندگان را مژده دهيد كه هر كس به راستى گواهى دهد كه خدائى جز خداى يگانه نيست به بهشت درآيد . » ( 6 )\r\nو نيز اين حديث : « به آنكه جانم در دست او است سوگند كه همه تان به بهشت در خواهيد آمد به استثناى كسى كه در برابر خدا سرپيچد يا چون چارپايان برمد . گفتند : اى پيامبر خدا ! چه كسى ممكن است از ورود به بهشت سرپيچد ؟\r\nفرمود : هر كه از من اطاعت نمايد به بهشت درآيد و هر كه سر از فرمانم بپيچد\r\n\r\n","description":"","footnote":"\r\n( 1 ) - فتح / 7 .\r\n( 2 ) - طلاق / 11 .\r\n( 3 ) - توبه / 72 .\r\n( 4 ) - غدير 3 .\r\n( 5 ) - احمد حنبل و ترمذى و نسائى و ابن حبان از قول ابوذر ثبت كرده‌اند .\r\n( 6 ) - احمد حنبل و طبرانى از طريق ابى موسى اشعرى ثبت كرده‌اند .\r\n","page_name":" 189 ","page_number":189},
  {"content":"\r\nبه دوزخ درآيد . » ( 1 )\r\nو از جابر به صحت پيوسته كه از پيامبر ( ص ) شنيده كه « من اميدوارم از امتم كسانى كه مرا پيروى مىكنند يك چهارم بهشتيان را تشكيل دهند . مىگويد : از شادى بانگ تكبير برداشتيم . فرمود : اميدوارم يك سوم بهشتيان را تشكيل دهند .\r\nمىگويد : بانگ تكبير برداشتيم . آنگاه فرمود : اميدوارم كه بخش اعظم آن را تشكيل دهند ، » ( 2 )\r\nو اين نيز « صحيح » شمرده شده كه فرمود : « پروردگارم به من وعده داد كه از امتم هفتاد هزار تن را بىمحاسبه به بهشت در آورد و آنگاه هر هزاره از ايشان براى هفتاد هزار تن شفاعت مىكنند » ( 3 ) و بسيار حديث « صحيح » ديگر نظير اينها .\r\nبنابر اين ، گروه ده نفره اى كه مژدهء بهشت يافته‌اند هر گاه واقعا مؤمن بوده و پايبند قرآن و سنت باشند بدون ترديد از جملهء بهشتيان خواهند بود ، مانند ساير كسانى كه ايمان آورده و خويشتن تسليم حكم خدا كرده و نيكوكار بوده است .\r\nضمنا غير از اين ده نفر ، عده اى از اصحاب نيز مژدهء بهشت يافته‌اند و پيامبر اكرم ( ص ) ايشان را نام برده و به زبان خويش مژدهء بهشت داده است ، مانند عمار بن ياسر كه پيامبر ( ص ) از قول فرشتهء وحى به او فرموده : او را مژدهء بهشت بده ، آتش بر عمار حرام و ممنوع گرديده است . و فرموده : خون و گوشت عمار بر آتش حرام است كه آن را در گيرد يا برسد . و اين حديث از حضرتش به صحت پيوسته كه « خاندان ياسر را مژدهء بهشت باد ، وعده تان بهشت » و نيز اين حديث كه بهشت شيفتهء چهار تن است : على بن ابيطالب ، عمار ياسر ، سلمان فارسى ، و مقداد « و به روايتى » بهشت\r\n\r\n","description":"","footnote":"\r\n( 1 ) - طبرانى ثبت كرده و چنان كه در « مجمع الزوائد » 10 / 70 آمده رجال سندش رجال « صحيح » اند .\r\n( 2 ) - احمد حنبل و بزار و طبرانى ثبت كرده‌اند و رجال سند روايت بزار رجال « صحيح » اند و نيز يكى از اسناد احمد حنبل : رك : مجمع الزوائد 10 / 403 .\r\n( 3 ) - رك : مجمع الزوائد 10 / 405 - 411 .\r\n","page_name":" 190 ","page_number":190},
  {"content":"\r\nشيفتهء سه نفر است : على و عمار و بلال » ( 1 ) و در بارهء زيد بن صوحان چندين حديث رسيده گوياى بهشتى بودنش ( 2 ) . حديث صحيحى از طريق » مسلم « در بارهء عبد اللَّه بن سلام در دست است حاكى از بهشتى بودنش . ( 3 )\r\nبه على ( ع ) مىفرمايد : « پندارى الآن است كه تو بر منطقهء رحمت من قرار گرفته اى و مردم را از آن مىپراكنند ، و بر آن سبوها است به شمارهء ستارگان آسمان ، و من و تو و حسن و حسين و فاطمه و عقيل و جعفر در بهشتيم برادرانه نشسته بر تختهاى روبرو . تو و شيعهء تو در بهشتند » . ( 4 )\r\nو اين حديث از وى به صحت پيوسته كه « حسن و حسين دو سرور جوانان بهشتىاند » و همه بر درستى اين حديث همداستانند . همچنين فرموده : « حسن و حسين ، جدشان در بهشت است و پدرشان در بهشت و مادرشان در بهشت و عمويشان در بهشت و همه شان در بهشت و دائىهاشان در بهشت و خودشان در بهشت ، و هر كه دوست بدارشان در بهشت » اين را طبرانى در دو كتاب « كبير » و « اوسط » ثبت كرده است . و نيز از حضرتش اين حديث به صحت پيوسته كه « جعفر بن ابى طالب در بهشت است و دو بال دارد كه با آن به هر جا بخواهد پرواز مىگيرد » ( 5 ) .\r\nاين حديث از وى « صحيح » شمرده شده كه در حق عمرو بن ثابت اصيرم فرموده كه از بهشتيان است . ( 6 ) و طبرانى در همان دو كتاب ثبت كرده كه به عبد اللَّه بن مسعود فرمود : ترا بهشت مژده باد . همچنين فرموده : « من پيشرو عرب در ورود به بهشتم ، و صهيب پيشرو روم ، و بلال پيشرو حبشيان ، و سلمان پيشرو ايرانيان در ورود به بهشت » . اين را طبرانى ثبت كرده و هيثمى « نيكو » شمرده است .\r\nو نيز عمرو بن جموح را - كه لنگ بوده است - مژده داده كه در بهشت با پاى\r\n\r\n","description":"","footnote":"\r\n( 1 ) - رك : غدير 9 .\r\n( 2 ) - رك : غدير 9 .\r\n( 3 ) - صحيح مسلم 7 / 160 .\r\n( 4 ) - مجمع الزوائد 9 / 174 .\r\n( 5 ) - مجمع الزوائد 9 / 272 .\r\n( 6 ) - مجمع الزوائد 7 / 363 .\r\n","page_name":" 191 ","page_number":191},
  {"content":"\r\nسالم راه خواهد رفت . و حديثش را احمد حنبل ثبت كرده است و رجال سندش « ثقه » و مورد اعتمادند . و ثابت بن قيس را مژده داده كه ستوده خواهد زيست و شهيد خواهد گشت و خدا به بهشت در خواهد آوردش ( 1 ) .\r\nبا وجود اينها ، اين چه جنجالى است كه بر سر روايت « عشرهء مبشره » به راه انداخته‌اند و آن را سندى گرفته‌اند و وسيلهء اثبات افتخارات براى آن چند نفر و مىخواهند بهشتى بودن را به ايشان اختصاص دهند و چنين تلقين نمايند كه گويا فقط آنان به اين مزيت و امتياز نائل گشته‌اند و مژدهء بهشت را جز ايشان كسى نيافته و آن همه مژدهء بهشت كه ديگران را رسيده با آنچه ايشان راست تفاوت دارد و جز اين كلام الهى است كه مىفرمايد : كسانى كه ايمان آوردند و پرهيزكارى مىنمودند در زندگانى دنيا و در آخرت ايشان را مژده است و فرمانهاى خدا را تغيير و تبديل نيست ، آن پيروزى عظيم است .\r\nبنابر اين ، چرا مژدهء بهشت را به آن ده نفر اختصاص مىدهند و بهشت را به انحصار آنان در مىآورند ؟ و اعتراف به آن را جزو معتقدات ضرورى مىشمارند چنان كه احمد پيشواى حنبليان در نامه اى به مسدد بن مسرهد مىنويسد :\r\n« . . . و اين كه گواهى دهيم آن ده نفر در بهشتند ابو بكر و عمر و عثمان و على و طلحه و زبير و سعد و سعيد و عبد الرحمن و ابو عبيده . بنابر اين هر كه پيامبر ( ص ) در باره اش گواهى بهشت داده در حقش گواهى بهشتى بودن مىدهيم و روا نيست كه بگوئى فلانى در بهشت است و فلانى در دوزخ ، جز آن ده نفرى كه پيامبر ( ص ) برايشان گواهى بهشت داده است » ( 2 ) . اين حرفها چرا ؟ ! شايد عنايت نموده باشيد كه چرا ؟ و ما نيز از سبب آن بىاطلاع نيستيم !\r\nدر سند و متن روايت حق بررسى داريم و از آن بىتحقيق و ارزيابى نبايد در گذريم .\r\nسندش چنان كه ملاحظه مىكنيد به عبد الرحمن بن عوف و سعيد بن زيد منتهى مىشود و جز اين دو ، كسى آن را روايت نكرده است . طريق روائى عبد الرحمن\r\n\r\n","description":"","footnote":"\r\n( 1 ) - مجمع الزوائد 9 / 322 .\r\n( 2 ) - جلاء العينين 118 .\r\n","page_name":" 192 ","page_number":192},
  {"content":"\r\nبن عوف منحصر است به عبد الرحمن بن حميد بن عبد الرحمن زهرى از پدرش كه گاهى از عبد الرحمن بن عوف و زمانى مستقيما از رسول خدا ( ص ) روايت كرده است . اين سند ، باطل است و ناتمام ، زيرا با توجه به درگذشت حميد بن عبد الرحمن معلوم مىشود كه وى نه صحابى ، بلكه تابعى بوده و عبد الرحمن بن عوف را درك نكرده تا از او روايت كند . وى در سال 105 هجرى ( 1 ) به سن 73 سالگى در گذشته ، بنابر اين متولد سال 32 ه بوده است سالى كه عبد الرحمن بن عوف وفات يافته يا بفاصلهء يكسال از آن . به همين سبب ابن حجر روايت حميد از عمر و عثمان را منقطع مىداند ( 2 ) و عثمان پس از عبد الرحمن بن عوف در گذشته است و طبعا روايت وى از عبد الرحمن بن عوف منقطع خواهد بود . بنابر اين ، اين سند صحيح نيست . پس طريق روايت منحصر مىشود به شخص سعيد بن زيد كه خود را از « عشرهء مبشره » شمرده است و آن را در دورهء معاويه در كوفه روايت كرده است - و اين را در صدر روايت ديديم - و اين حديث از وى تا آن زمان شنيده نشده است و هيچكس پيش از آن از وى نقل ننموده و فقط در آن زمان كه دورهء تبهكارى و جعل حديث و تبليغات سوء بوده به زبان آورده است . كسى از اين صحابى نپرسيد كه چه سرى در كارش بوده كه آن حديث را مكتوم داشته و نقل نكرده و گذاشته تا زمان معاويه ، و هيچ از آن دورهء خلفاى راشدين ياد ننموده است در آن دوره كه ايشان و ديگر اصحاب سخت نيازمند چنين روايتى بوده‌اند تا موضع خويش محكم سازند و آن را حجت آورند و در اقناع منطقى ديگران به كار گيرند و از خونريزىها جلوگيرى نمايند و بسيار حقوق را كه در آن سالهاى پر كشمكش و خونين پايمال گشته محفوظ و در امان دارند ؟ ! پندارى اين حديث روزى كه معاويه بر تخت سلطنت نشسته و رژيم تباهش را بر مسلمانان تحميل كرده به سعيد بن زيد الهام گشته است نه اين كه آن را ده‌ها سال پيش از پيامبر گرامى ( ص ) شنيده باشد .\r\nگمان قوى مىبرم كه سعيد بن زيد هنگامى كه نتوانست حملات و دشنامهاى\r\n\r\n","description":"","footnote":"\r\n( 1 ) - اين تاريخ وفات را احمد حنبل و فلاس و حربى و ابن ابى عاصم و ابن خياط و ابن سفيان و ابن معين تعيين كرده‌اند .\r\n( 2 ) - تهذيب التهذيب 3 / 46 .\r\n","page_name":" 193 ","page_number":193},
  {"content":"\r\nمخالفين امير المؤمنين على ( ع ) را تحمل كند و در برابر كسانى كه معاويه بر كوفه گماشته بود مقاومت نمايد و نسبت به دستگاه حاكمه نيز موضع مخالف گرفته بود چنان كه از بيعت با يزيد و موافقت با ولايتعهدى او خوددارى ورزيده و در آن مورد به مروان بن حكم سخنى خشن گفته بود . ( 1 ) بر جان خويش از تصميمات تعرضى معاويه ترسيده است و براى اين كه خود را از آسيب وى برهاند اين روايت را جعل كرده تا آن را سپر حمايت خويش گرداند و اتهام علاقه مندى و عشق على ( ع ) را كه به وى مىزده‌اند بر طرف سازد ، و آن زمان هر كه را به طرفدارى و عشق على ( ع ) متهم مىساختند به معرض شكنجه و آزارهاى گوناگون و زندان و اعدام در مىآمد .\r\nبدينسان ، با جعل اين حديث ، و بخشيدن بهشت به مخالفان و دشمنان على ( ع ) و كسانى كه از بيعتش سرپيچيده و عليه خلافتش قيام مسلحانه كرده‌اند حاكم وقت را خشنود گردانيده و خطر مرگ و آزار را از خود دور ساخته است . سران مخالفان على ( ع ) را در يك صف قرار داده و هيچكس ديگر را در رديفشان ننشانده و هيچ يك از دوستداران على ( ع ) و شيعهء او را و سروران اهل بهشت را چون سلمان و ابوذر و عمار و مقداد همطراز ايشان ندانسته پندارى بهشت را براى همين چند نفر آفريده‌اند ، و با اين عمل عطف حاكم را به خود جلب كرده است در شرائطى كه به پاى هر جاعل تبهكار و هر دروغسازى كه چيزى از اين گونه مىساخت خروارها زر و سيم مىريختند .\r\nاگر پاى شمشير و زر و سيم در بين نبود و عقل و انصاف و ايمان داور بود هيچكس متن و مضمون اين روايت را نمىپذيرفت و هرگز على ( ع ) در بهشت با مخالفان و دشمنان و اضدادش فراهم نمىآورد در حالى كه مسلم است متناقضان و اضداد فراهم نمىآيند و وحدت و همسانى نمىيابند . همه مىدانند كه رفتار و تاريخ حيات على ( ع ) غير از رفتار و تاريخ حيات آن ديگران است و او همان مردى است كه در شوراى شش نفره وقتى پيروى از شيوهء ابو بكر و عمر را شرط انتخابش به خلافت گرفتند چشم از خلافت پوشيد تا به پيروى آن شيوه نيالايد و اين ضديت و مخالفت را به صراحت اعلام داشت و بعدها آن اختلافات و كشمكشها را با عثمان پيدا كرد و از كشتنش ناراحت نگشت و حاضر نشد شهادت بدهد به اين كه عثمان بناحق كشته\r\n\r\n","description":"","footnote":"\r\n( 1 ) تاريخ ابن عساكر 6 / 128 .\r\n","page_name":" 194 ","page_number":194},
  {"content":"\r\nشده است و نطق شقشقيه را ايراد فرمود و در ميان توده‌هاى انبوه خلق فرياد برآورد :\r\n« هان ! هر قطعه زمينى كه عثمان از ملك عموم به تملك كسى داده و هر مالى كه از مال خدا به كسى بخشيده به خزانهء عمومى بازگشته است . » ( 1 ) سپس آن دو بيعت شكن به جنگ وى برخاستند و در راه مخالفتش به كشتن رفتند . اينها چگونه با على ( ع ) در بهشت گرد مىآيند ؟ ! من نمىدانم ! آيا اينها دلبستهء بهشت جاودان و نعيم ايزدى بوده‌اند ؟ ! هرگز !\r\nبررسى متن روايت :\r\nدر بارهء متن روايت نيز تأملات و نظراتى داريم كه ما را از تصديق آن باز مىدارد .\r\nآيا عبد الرحمن بن عوف كه روايت از زبانش نقل گشته و خود از آن ده نفر مژدهء بهشت يافته است ، به اين حديث و مژده اش معتقد بوده و آن را راست مىدانسته است و با وجود آن روز شوراى شش نفره شمشير بر سر على ( ع ) كشيده كه « بيعت كن و گرنه ترا خواهم كشت » ! و هنگامى كه كشور را آشوب فرا گرفته و انحراف حاكم از رويهء اسلامى وضع خطرناكى پيش آورده به على ( ع ) گفته : « اگر مىخواهى شمشيرت را بردار و من شمشيرم را برمىدارم ، زيرا او ( يعنى عثمان ) بر خلاف تعهدى كه به من سپرده عمل كرده است » ! و با خود عهد بسته كه تا زنده است با عثمان حرف نزند ، و از بيعتى كه با عثمان كرده است اظهار ندامت نموده به خدا پناه مىبرده است ، و وصيت كرده كه عثمان بر او نماز نگزارد ، و در حالى مرده كه با عثمان قهر بوده است ، و عثمان او را متهم به نفاق مىكرده و منافق مىخوانده است ؟ ! ( 2 ) آيا اين واقعيات با صحت آن روايت جور مىآيد ؟ ! آيا مىتوان گفت كه عبد الرحمن بن عوف و عثمان اين حديث را شنيده و باور داشته‌اند و در عين حال اين كارها را مىكرده‌اند ؟ !\r\nآيا ابو بكر و عمرى كه مژدهء بهشت يافته‌اند همان دو نفرى هستند كه جگر گوشهء پيامبر ( ص ) - صديقهء طاهره - به هنگام وفات از آنها ناراضى و خشمگين\r\n\r\n","description":"","footnote":"\r\n( 1 ) - رك : غدير 8 و 9 .\r\n( 2 ) - رك : غدير 9 .\r\n","page_name":" 195 ","page_number":195},
  {"content":"\r\nبود ؟ آيا همان دو نفرى هستند كه به ايشان فرمود : خدا و فرشتگانش را گواه مىگيرم كه شما دو نفر مرا به خشم آورديد و خشنود نساختيد ، و اگر پيامبر ( ص ) را ملاقات كردم از شما به او شكايت خواهم برد ؟ و همان دو نفرى كه مادر حسن و حسين - آن دو سرور بهشتيان - گريان و ناله كنان بانگ شكايت عليه شان برداشت كه آه پدرم ! اى پيامبر خدا ! پس از تو چه‌ها كه از دست پسر خطاب و پسر ابى قحافه نكشيديم ! ؟ و همانها كه ميراث خاندان پيامبر ( ص ) را به يغما بردند و سخن امير المؤمنين على ( ع ) در حقشان راست آمد كه در حالى كه خار در ديده و استخوان در گلويم خليده بود شكيبائى ورزيدم و نگريستم كه ميراثم به يغما مىرود ؟ ! اين همان ابو بكرى است كه فاطمه - سلام اللَّه عليها - وصيت كرد بر او نماز نگزارد و در تشييع جنازه اش حاضر نشود ، و او و رفيقش حاضر نشدند ؟ ! و آيا همان است كه دختر عزيز پيامبر پاك و اقدس به او گفت : در هر نمازى كه مىخوانم ترا نفرين مىكنم ؟ ! و همان كه حرمت خانهء فاطمه ( ع ) را پايمال ساخت و پيامبر ( ص ) را بدان وسيله آزرد ؟ ( 1 ) و مىدانيم كه « كسانى كه پيامبر خدا را مىآزارند عذابى دردناك خواهند داشت . » ( 2 ) و آيا اين همان است و همان . . .\r\nآيا عمر اين روايت را راست مىپنداشت و باور داشت و در عين حال از حذيفهء يمانى - كه از نام منافقان آگاه بود - مىپرسيد آيا او از شمار منافقان است و آيا پيامبر خدا ( ص ) نام او را در رديف آنها آورده است ؟ ( 3 ) آيا روزى كه در دورهء خلافتش از ملقب شدن به « ابو عيسى » نهى كرد ، و مغيره به او گفت كه پيامبر ( ص ) وى را به آن ملقب ساخته است و عمر در جوابش گفت پيامبر ( ص ) از او در گذشته است و نمىدانيم چه بر سرمان خواهد آمد ، و لقبش را تغيير داد و « ابو عبد اللَّه » ناميد ( 4 ) ، آيا در آن روز از اين بشارت اطلاع داشت ؟ و اگر واقعا مژدهء بهشت به او داده شده بود پس چطور نمىدانست چه بر سرش خواهد آمد\r\n\r\n","description":"","footnote":"\r\n( 1 ) - شرح همهء اينها در جلد هفتم آمد .\r\n( 2 ) - آيهء قرآن .\r\n( 3 ) - رك : غدير 6 .\r\n( 4 ) - رك : غدير 6 .\r\n","page_name":" 196 ","page_number":196},
  {"content":"\r\nو چه سرنوشتى خواهد داشت ؟ ! آيا اين همان عمرى است كه على را مثل « شتر مهار شده » مىكشيد و مىبرد تا از او براى ابو بكر بيعت بگيرد و تهديدش مىكرد كه « بيعت كن و گر نه كشته خواهى شد » ؟ و همان كه همان وقت منكر برادرى على با پيامبر ( ص ) گشت ، منكر حقيقتى كه با سنت صحيح و ثابت مسلم گشته و مورد قبول همه قرار گرفته است ؟ چنان كه بسيارى از دستورات و تعليمات پيامبر ( ص ) و سنتش را منكر گشته است ! و همان كه وصيت كرد در شورا انتخاب خليفه هر كه را از بيعت خوددارى كرد بكشند ، و مىدانست يگانه مخالف آن انتخاب نادرست امير المؤمنين على ( ع ) است ، يا يكى ديگر از ده نفرى كه مىگويند مژدهء بهشت يافته‌اند ؟ و مىدانيم « هر كس مؤمنى را عمدا بكشد جزايش جهنم است و در آن جاودان خواهد بود و خشم خدا و لعنتش بر او خواهد بود و عذابى سهمگين برايش مهيا ساخته است » ( 1 ) .\r\nآيا عثمان اين روايت را درست مىپنداشت و باور داشت و با وجود اين به مغيرة بن شعبه - وقتى به او توصيه كرده مدينه را به قصد مكه ترك كند و خود را از محاصره كنندگان برهاند - مىگفت : از پيامبر خدا شنيدم كه در مكه مردى از قريش به گور سپرده مىشود كه نيمى از عذاب اين امت را بر دوش خواهد داشت ، و نمىخواهم من آن شخص باشم ؟ ( 2 ) و چگونه عثمان ، على را - كه به موجب اين روايت مژدهء بهشت يافته است - برتر از مروان نمىدانست در حالى كه مروان را پيامبر ( ص ) لعنت فرستاده است ؟ و مىدانيم « دوزخيان با بهشتيان برابر نيستند و بهشتيان همان پيروزمندانند . » ( 3 )\r\nآيا اين طلحه و زبير همانهايند كه عثمان را به كشتن دادند و مردم را عليه او شوراندند و به فرمايش امير المؤمنين على ( ع ) : « ساده ترين كارشان در حق وى ( يعنى عثمان ) پرخاش بود و نرمترين رفتارشان با وى خشونت و جفا . و مردم را بر سر او شوراندند و كار را بر او سخت گرفتند و مقصودشان اين بود كه حكومت را بچنگ\r\n\r\n","description":"","footnote":"\r\n( 1 ) - آيهء شريفه .\r\n( 2 ) - رك : غدير 9 .\r\n( 3 ) - آيهء شريفه .\r\n","page_name":" 197 ","page_number":197},
  {"content":"\r\nخويش آورند . و اولين كسانى بودند كه زبان به بدگوئى او گشودند و آخرين كسانى كه دستور ( كشتن او را ) دادند تا خونش را بريختند ؟ » ( 1 ) همان دو كه مولاى متقيان چنين معرفيشان كرده : « هر يك از آن دو ، حكومت را براى خويش مىخواهند و آن را به سوى خود مىكشند و هيچ رابطه اى با خدا ندارند و به هيچ وجه با خدا مرتبط و در حساب نيستند ، و هر يك كينهء رفيقش را در دل مىپرورد ، و به زودى پرده از كارشان بر خواهد افتاد ؟ » ( 2 )\r\nهمان دو كه بر پيشواى خويش و امامى كه اطاعتش واجب است شوريدند و پيمان بيعتش را گسستند و آتش جنگ تجاوز كارانهء داخلى را افروختند و عليه او جنگيدند و در آن جنگ كشته شدند و روشنترين مصداق فرمايش پيامبر ( ص ) گشتند كه « هر كس امام زمان خويش نشناخته بميرد به حال جاهليت ( و در حال كفر ) مرده است » ؟\r\nهمان دو نفرى كه سپاه پيمان گسلان را بسيج و تدارك و فرماندهى كردند و به جنگ سرور خاندان پيامبر ( ص ) بردند و همسر رسول خدا ( ص ) را كه به فرمانش خانه نشين بود از خانه به در نمودند و سردار جماعت پيمان گسلى گشتند كه پيامبر ( ص ) على ( ع ) و اصحاب راسترو و عادلش را به جنگ عليه شان برانگيخته است و فرموده با آنها پيكار جويند و بستيزند ؟ مگر كسانى كه پيامبر اكرم ( ص ) فرمان جنگ عليه شان صادر كرده و نبرد بر ضدشان را واجب شمرده باشد اهل بهشت شمرده مىشوند ؟\r\n« جزاى كسانى كه با خدا و پيامبرش مىجنگند و در جهان ( يا كشور اسلامى ) تلاش تبهكارانه مىنمايند ، اين است كه كشته يا به دار آويخته شوند يا يك دست با ديگر پايشان بريده شود يا تبعيد گردند آن ننگى است در زندگى دنيا براى آنها و در آخرت عذابى سهمگين دارند . » ( 3 )\r\nاين همان زبيرى است كه در حديث « صحيحى » پيامبر ( ص ) به او فرموده :\r\n\r\n","description":"","footnote":"\r\n( 1 ) - رك : غدير 9 .\r\n( 2 ) - رك : صفحات پيشين همين جلد .\r\n( 3 ) - آيهء مباركه .\r\n","page_name":" 198 ","page_number":198},
  {"content":"\r\n« تو در حالى كه ستمگرى با على مىجنگى » ؟ و مگر كسى كه ستمگرانه با على ( ع ) بجنگد جايش بهشت است در حالى كه مىدانيم پيامبر ( ص ) مىفرمايد : « من با كسى كه با او ( يعنى على ) بجنگد در جنگم ، و با هر كه با او آشتى باشد آشتى » - و اين حديثى « صحيح » و ثابت است ؟ ! « بنابر اين ، سزاى هر كه از شما چنان كند جز ننگ در زندگى دنيا نيست و در قيامت به شديدترين عذابها كشانده خواهند شد . و خدا از آنچه مىكنيد غافل نيست . » ( 1 )\r\nاين همان زبيرى است كه عمر در باره اش مىگويد : « كيست كه براى من چاره اى در بارهء ياران محمد بينديشد ، اگر من بر دهان اين پرخاشجو ( اشاره به زبير ) بند ننهم امت محمد ( ص ) را به گمراهى و نابودى مىكشاند » ؟ ( 2 ) و روزى كه زخم برداشته به او گفته : « اما تو اى زبير ! بدخوى و آزمند هستى در حال خشنودى مؤمنى و در حال خشم كافر ، روزى انسانى و ديگر روز شيطان . شايد اگر حكومت به چنگت آيد به روزگار تو در ريگزار مكه بر سر يك پيمانه جو كتك كارى در مىگيرد .\r\nاما اگر حكومت به عهده ات واگذار شود - كاش مىدانستم - آن روز كه تو شيطان مىشوى چه كسى عهده دار مردم خواهد گشت ، و روزى كه به خشم آئى چه كسى ؟ هان ! خدا تا وقتى تو چنين صفتى دارى حكومت اين امت را به تو وا نخواهد گذاشت » ( 3 ) ؟ و نيز به او گفت : « اما تو اى زبير ! به خدا قلب تو حتى براى يك روز يا يك شب نرم نگشته است و هنوز خشك و سبكسرى » ؟ ( 4 )\r\nاين همان طلحه است كه عثمان را كشت و نگذاشت آب به او برسد و نگذاشت او را در گورستان مسلمانان به خاك بسپارند ، و مروان او را به خونخواهى عثمان كشت ؟ و با وجود اينها آن دو در شمار ده نفرى هستند كه مژدهء بهشت يافته‌اند ؟ ! از تو اى خدا پوزش مىطلبيم !\r\n\r\n","description":"","footnote":"\r\n( 1 ) - آيه اى است .\r\n( 2 ) - رك : غدير 9 .\r\n( 3 ) - شرح ابن ابى الحديد 1 / 62 .\r\n( 4 ) - شرح ابن ابى الحديد 3 / 170\r\n","page_name":" 199 ","page_number":199},
  {"content":"\r\nآيا اين همان طلحه است كه در اثناى جنگ جمل امير المؤمنين على ( ع ) او را سوگند داد و از او در بارهء حديث ولايت ( هر كه من مولاى اويم على مولاى او است ) اقرار خواست و حجت را بر وى تمام كرد ، و او بهانه آورد كه آن حديث را فراموش كرده است ؟ همچنان پس از بيعتى كه با حضرتش كرده بود از يارى او خوددارى ورزيد و مانع استقرار حق و اجراى قانون اسلام توسط مولاى متقيان شد تا آن كه با تيرى كه مروان به طرفش پرتاب كرد به خاك هلاك افتاد ، در حالى كه سر از اطاعت امام زمانش پيچيده بود ! آيا امام و كسى كه عليه او شوريده با هم در بهشتند ؟ !\r\nاين همان طلحه است كه آيهء شريفهء : « حق نداريد پيامبر خدا را بيازاريد و نه اين كه به هيچ وجه همسرانش را پس از او به همسرى خويش درآوريد . آن كارتان در پيشگاه خدا ( گناهى ) سهمگين است » ( 1 ) در باره اش نازل گشت آن هنگام كه گفت : « محمد همسران ما را پس از ما به همسرى خويش در مىآورد و در عين حال ما را از دخترعموهايم باز مىدارد ! اگر پيشامدى برايش كرده ( يعنى درگذشت ) بعد از او با همسرانش ازدواج مىكنيم ! » و گفت : « اگر پيامبر خدا ( ص ) بميرد با عائشه كه دختر عموى من است ازدواج خواهم كرد » و حرفش به گوش پيامبر اكرم ( ص ) رسيد و آزرده خاطر گشت و آن آيت فرود آمد ؟ !\r\nعمر وقتى زخم برداشته بود به او گفت : حرفى دارم ، بزنم يا نه ؟ گفت :\r\nبگو . اما تو سخن خيرى نمىگوئى . گفت : من تو را از آن روز كه انگشتت در جنگ « احد » آسيب ديد مىشناسم و مىدانم كه چه در سر دارى . و پيامبر خدا ( ص ) در حالى درگذشت كه از سخنى كه روز نزول آيهء حجاب گفتى خشمگين بود از دست تو .\r\nابو عثمان - جاحظ مىگويد : طلحه روزى كه آيهء حجاب فرود آمد در حضور كسانى كه حرفش را به اطلاع پيامبر خدا ( ص ) رساندند گفت : « حجاب امروزشان برايش چه فايده دارد . فردا مىميرد و زنانش را به ازدواج خويش در مىآوريم » . جاحظ مىگويد : « اگر كسى به عمر مىگفت : تو كه گفته اى : پيامبر\r\n\r\n","description":"","footnote":"\r\n( 1 ) - احزاب 53 .\r\n","page_name":" 200 ","page_number":200},
  {"content":"\r\nخدا ( ص ) در حالى مرد كه از شش نفر راضى بود . چگونه اكنون به طلحه مىگوئى : پيامبر ( ص ) در حالى درگذشت كه به خاطر سخنى كه گفتى از تو خشمگين بود ؟ عمر بر پيشانى او مىكوفت ، اما كجا كسى جرأت داشت حرفى ساده تر از اين به عمر بزند تا چه برسد به چنين حرفى ؟ ! ( 1 ) » ( 2 )\r\nآيا سعد بن ابى وقاص - يكى از ده نفر مژدهء بهشت يافته - اين روايت را باور داشت ، همو كه چون در بارهء عثمان و قاتلش از او پرسيده‌اند گفته : « من به تو اطلاع مىدهم كه او با شمشيرى كشته شده كه عائشه آخته و طلحه تيزش كرده و پسر ابيطالب به زهر آلوده اش ، و زبير سكوت كرده و با دست اشاره نموده است ، و ما دست باز داشته‌ايم و اگر مىخواستيم مىتوانستيم او را از خطر و آسيب برهانيم » ؟ آيا اين چيزها كه وى گفته با تصديق آن روايت جور مىآيد ، و اگر باور داشته مىتوانسته چنين حرفى بزند و چنين رويه اى نسبت به عثمان پيش گيرد ؟ ! منزه است خدا از اين كه ستمگر و ستمديده ، قاتل و مقتول ، خليفه و شورشيان عليه او را يك جا در بهشت فراهم آرد . اين بهتانى بيش نيست و حرف از پيش خود ساخته اى !\r\nآيا اين روايت در مورد سعد بن ابى وقاص راست مىآيد در بارهء كسى كه از بيعت با امام زمانش سرپيچيده و از يارى وى خوددارى نموده است از بيعت با امامى كه بيعتش به تحقيق پيوسته و امت اسلام در آن همداستان گشته‌اند و مجاهدان بدر و مهاجران و انصار در آن شركت جسته‌اند و فرمان الهى عذاب در حق هر كه از اين بيعت شانه خالى كند رقم خورده است ؟ ! مگر در بارهء سعد بن ابى وقاص كتابى از جانب پروردگار نازل گشته و فرمانى كه او را از اصول و احكام مسلم اسلام مستثنى نموده و مژدهء بهشت داده است ؟ !\r\nمگر در لابلاى تاريخ و در صفحات زندگى ابو عبيدهء جراح - گوركن مدينه - كارهاى بزرگ و افتخارآميزى هست كه او را در خور مژدهء بهشت گرداند ؟ يا مگر\r\n\r\n","description":"","footnote":"\r\n( 1 ) - شرح ابن ابى الحديد 1 / 62 و 3 / 170 .\r\n( 2 ) - رك : تفسير قرطبى 14 / 228 + فيض القدير 4 / 290 + تفسير ابن كثير 3 / 506 + تفسير بغوى 5 / 225 + تفسير خازن 5 / 225 + تفسير آلوسى 22 / 74 .\r\n","page_name":" 201 ","page_number":201},
  {"content":"\r\nفضائلى از او بروز كرده جز اين كه روز سقيفه دست رد بر ولايت پر عظمت الهى نهاده و در پى انتخابات قلابى دويده و به جنايات سياسىيى آلوده كه روى تاريخ را سياه كرده و امت را به سيه روزى نشانده و بر بناى وحدت و همبستگىاش خلل وارد آورده و مصيبتها تا به امروز بر سرش آورده است و سبب گشته بر جگر گوشهء مصطفى ، و نور ديده اش ستم رود و احترام پيامبر ( ص ) با هتك حرمت خاندانش خدشه بيند و جانشينش و وصيش مورد اهانت و آزار قرار گيرد ؟ ! پندارى اين جنايتها كه ابو عبيدهء جراح در آن دست داشته كارهاى افتخار آميز و پرفضيلتى است كه او را به بهشت نائل آورده است . « آيا كسانى كه دست به كارهاى بدزده‌اند پنداشته‌اند كه آنها را با كسانى كه ايمان آوردند و كارهاى پسنديده كردند برابر مىگردانيم و در زندگى و مرگ همسانند ؟ ! بد قضاوت مىنمايند ! » ( 1 )\r\nپس از پيدايش اين روايت ، كسى پيدا شده كه ديده مژدهء بهشت - چنان كه ملاحظه نموديد - همهء مؤمنان را در برمىگيرد و به افراد يا گروه معينى اختصاص ندارد و فهميده كه اين روايت چنان فضيلت و افتخار ارزنده اى براى آن جماعت ثابت نمىدارد و بعلاوه ، چون اسمى از عائشه ام المؤمنين در آن برده نشده ناقص مىنمايد ، پس بر آن شده كه مفهوم آن را به قالبى ديگر - و چنان كه خود مىپسندد - بريزد و به گونه اى درآورد كه بهشت به انحصار همان گروه معدود در آيد و هيچ كس ديگر در آن شريك و سهيم نماند ، و آن را به ابوذر غفارى نسبت داده كه مىگويد :\r\n« پيامبر خدا ( ص ) به خانه عائشه در آمده فرمود : عائشه ! نمىخواهى مژده اى به تو بدهم ؟ گفت : آرى ، مىخواهم اى پيامبر خدا ! فرمود پدرت در بهشت است و رفيقش ابراهيم است . عمر در بهشت است و رفيقش نوح . عثمان در بهشت است و رفيقش من . على در بهشت است و رفيقش يحيى بن زكريا . طلحه در بهشت است و رفيقش داود . زبير در بهشت است و رفيقش اسماعيل . سعد بن ابى وقاص در بهشت است و رفيقش سليمان بن داود . سعيد بن زيد در بهشت است و رفيقش موسى بن عمران .\r\nعبد الرحمن بن عوف در بهشت است و رفيقش عيسى بن مريم . ابو عبيدة بن جراح در بهشت است و رفيقش ادريس . آنگاه افزود : اى عائشه ! من سرور پيامبرانم و\r\n\r\n","description":"","footnote":"\r\n( 1 ) - آيهء كريمه .\r\n","page_name":" 202 ","page_number":202},
  {"content":"\r\nپدرت برترين صديقان و تو مادر مؤمنان » ( 1 )\r\nكاش اين روايت ، سند مىداشت و معلوم چه كسى از چه كسى نقل كرده تا جاعلش را مىشناختيم و مىدانستيم چه كسى به دروغ از زبان پيامبر ( ص ) ساخته است . كاش جاعل و سازنده اش مىدانست كه رفاقت دو نفر مستلزم تشابه اخلاقى و اشتراك در سلوك و خصال است و وحدت روحيه و اعتقاد . مگر كسى مىتواند پيامبران معصوم و عاليمقام را با اين گروه نه نفره اى كه در مدينه بوده‌اند ، مقايسه كند و همتا و همشأن بپندارد يا تشابهى كه لازمهء رفاقت و همنشينى است ميانشان بيابد ؟ ! آيا كسى مىتواند پى ببرد به راز اين انتخاب و تعيين رفاقت و اين كه چگونه هر پيامبر معصومى را رفيق كسى ساخته‌اند كه معصوم نيست ؟ ! به راستى اين انتخاب و تعيين رفاقت به انتخاب و تعيين خلافتى مىماند كه در سقيفه انجام گشته ، چون ملاك و ميزانش لياقت و شايستگى و احراز شرايط و كمالات لازم نبوده است . و هر دو شگفت و مايهء حيرتند ، و تا روزگار هست شگفتىها خواهى ديد !\r\nچرا عبد اللَّه بن مسعودى كه آن جماعت حديث « صحيح » در تمجيدش دارند كه مىگويد : « به لحاظ هدايت و رفتار و حركات بيش از همهء خلق به محمد ( ص ) شبيه است » ( 2 ) رفيق محمد ( ص ) نباشد و عثمان رفيقش باشد ؟ !\r\nرفيق عيسى بن مريم چرا ابوذر نباشد كه به موجب حديثى ثابت « به لحاظ هدايت و نيكوكارى و زهد و پارسائى و راستگوئى و حديث و هيئت و اخلاق شبيه ترين فرد مردم به عيسى بن مريم است » ( 3 ) و عبد الرحمن بن عوف باشد ؟ !\r\nپيامبر اكرم ( ص ) چرا با عثمان بن عفان رفيق باشد و در بهشت همنشين ، در حالى كه هيچ تشابهى از حيث اخلاق و رفتار و خلقت و نسب و خوى و زندگانى ميانشان نيست و چرا با جعفر بن ابيطالب رفيق و همنشين نباشد كه خود به او فرموده :\r\n« دوست من ! تو از همهء مردم به هيئت و اخلاقم شبيه ترى ، و از دوده اى آفريده شده اى كه من از آن آفريده شده‌ام » و فرموده : « تو اى جعفر ! شبيه ترين ساختمان\r\n\r\n","description":"","footnote":"\r\n( 1 ) - رياض النضرة 1 / 20 ، و مىگويد : ملا اين را در « سيره » ثبت كرده است .\r\n( 2 ) - رك : غدير 9 .\r\n( 3 ) - رك : غدير 8 .\r\n","page_name":" 203 ","page_number":203},
  {"content":"\r\nوجود به ساختمان وجودت ساختمان وجود من است ، و شبيه ترين اخلاق به اخلاقت اخلاقم . و تو در من هستى و از شجرهء من « ؟ ( 1 )\r\nپيامبر ( ص ) چرا براى همنشينى و رفاقت ، عثمان را انتخاب كرد نه ابو بكر را ، در صورتى كه آن جماعت اين حديث را « صحيح » مىشمارند كه « اگر مى - خواستم دوستى برگزينم ابو بكر را بر مىگزيدم » و در حديث دروغين آمده كه در دعائى مىفرمود : « خدايا ! تو ابو بكر را در غار رفيقم ساختى ، بنابر اين او را در بهشت رفيقم گردان » ؟ ( 2 )\r\nچرا عثمان رفيق ابراهيم نگشت در حالى كه به موجب تمجيدهاى دروغينى كه براى او ساخته‌اند وى شبيه ابراهيم بوده است ( 3 )\r\nچرا عمر رفيق موسى نگشت و عثمان رفيق هارون ، و على بن ابيطالب رفيق پيامبر خدا ( ص ) چنان كه حديث دروغينى كه از قول انس از زبان پيامبر ( ص ) آمده حكايت مىكند كه « هر پيامبرى نظيرى در ميان امتم دارد . ابو بكر نظير ابراهيم است و عمر نظير موسى ، و عثمان نظير هارون ، و على بن ابيطالب نظير من » ؟ ( 4 )\r\nآرى ، جاعل اين روايت غفلت كرده و ندانسته كه پيامبر اكرم ( ص ) فرموده :\r\n« على ! تو برادر من و همنشين و رفيقم در بهشتى » . و اين همنشينى و رفاقت و برادرىيى است كه برهانهاى راست و استوار و قاطع بر آن است و با تشابه و همسانى و تجانسى كه ميان ايشان وجود دارد تحكيم مىشود و به همين سبب در آيهء « تطهير » گرد هم آمده‌اند و خدا در قرآن حكيمش يكتنشان شمرده است و ولايتشان را ملازم گردانيده و مقارن . و آن روايات جعلى و دروغين را شعبده بازى دشمنان دين و خاندان نبوت و كينه ورزىهاى ديرينه ساخته است . در برابر اين حديث گهربار كه در فضل مولايمان سرور دودمان پاك رسالت امير مؤمنان على عليه السلام هست .\r\nاكنون بيائيد تا از ابوذر - كه سلسلهء روايت به وى منتهى مىشود - و از\r\n\r\n","description":"","footnote":"\r\n( 1 ) - مجمع الزوائد 9 / 272 و 275 .\r\n( 2 ) - رك : غدير 9\r\n( 3 ) - در « غدير ، 9 » از نظرتان گذشت .\r\n( 4 ) - رك : همين جلد .\r\n","page_name":" 204 ","page_number":204},
  {"content":"\r\nعائشه - كه مورد خطاب آن روايت است - بپرسيم كه مطمئنا آن را از رسول خدا ( ص ) شنيده و باور داشته‌ايد ، و به راستى از مصدر وحى الهى و آن كه به هواى دل سخن نمىگويد و سخنش وحى و راست است شنيده‌ايد ؟ زيرا كه ايشان آگاهند و ابوذر همان است كه « نه آسمان نيلگون بر راستگوترى از وى سايه افكنده و نه زمين تيره چون او ببر گرفته است » . هر گاه سخنانى را كه ميان عثمان و ابوذر رفته و مكالماتشان را به ياد آوريم ، مىفهميم كه آن ابر مرد ، از چنين روايتى به دور و پاكدامن است ، و هيچ خردى باور نمىدارد ابوذرى كه بانگ اعتراضهايش عليه رويه و سياست عثمان ، جهان را پر كرده و انتقادات تند و كوبنده اش عرصه را بر او تنگ آورده ، و بناى دستگاهش را لرزانده و آن نطقهاى آتشين و سخنان جاويدان را ايراد كرد ، چنين روايتى از پيامبر اكرم در بارهء عثمان شنيده و نقل نموده باشد .\r\nابوذرى كه گفتارش با عثمان همه نقد گزنده است و حملهء آتشبار ، و عكس العملهاى عثمان را هيچ ميشمارد و آزار و كيفرش را بر تن و جان هموار مىسازد و فرمايش پيامبر گرامى را بر صورتش مىزند كه « چون بنى اميه به سى تن برسند ، سرزمين خدا را دوست و چنگاورد خويش مىسازند ، و بندگان خدا را برده و ابزار ، و دين خدا را غشدار ( و مايهء گمراهى ) » ، اين حديث را بر صورت عثمان مىزند و عثمان او را دروغگو مىخواند ( 1 ) ، و هر كه ابوذر را دروغگو سازد پيامبر خدا ( ص ) را دروغگو شمرده باشد !\r\nاين ابوذر تنها نيست كه به عثمان بدبين است و به او پرخاش مىكند و انتقاد و نكوهش ، بلكه ديگر اصحاب با وى در اين نظر و عمل همداستانند . و تاريخ چون از مهاجران و انصارى كه رويهء عثمان را محكوم مىساختند و بر او شوريدند و خلقى كه از همهء شهرهاى بزرگ گرد آمدند براى رسيدگى به حساب عثمان و بر كنارى و واداشتنش به تغيير رويه ، گواهى مىدهد كه اصحاب و خلق مسلمان چنين روايتى را نشنيده و باور نداشته‌اند و هيچ آدم درستكار و راستگوئى آن را باور نداشته است .\r\nاين روايت را مگر عائشه ام المؤمنين - كه ادعا مىشود خطاب به خود\r\n\r\n","description":"","footnote":"\r\n( 1 ) - رك : غدير 9 .\r\n","page_name":" 205 ","page_number":205},
  {"content":"\r\nاو بوده است - فراموش كرده يا چشم از آن پوشيده كه در برابر اجتماع اصحاب ، بانگ برداشته كه « نعثل را بكشيد ! خدا او را بكشد ! » ؟ و ديگر روز به مروان گفته :\r\n« به خدا دلم مىخواهد تو و اين رفيقت كه خيلى به وضع و سرنوشتش علاقمندى به پاى هر كدامتان سنگ آسيائى مىبود و هر دو در دريا مىبوديد ! » و گفته : « به خدا دلم مىخواهد او ( يعنى عثمان ) در يكى از همين جوالهايم مىبود و من مىتوانستم برش دارم تا او را به دريا بيندازم » ؟ و به ابن عباس گفته : « خدا به تو عقل و فهم و قدرت بيان داده است ، مبادا مردم ( محاصره كننده ) را از دور اين ديكتاتور پراكنده سازى » و روزى جامهء پيامبر ( ص ) را افراشته و گفته : « اين جامهء پيامبر خدا ( ص ) است كه نفرسوده و عثمان سنتش را فرسوده و از بين برده است » و چون خبر كشته شدن عثمان به او رسيده گفته : « خدا او را از بين ببرد ، آن ( كشته شدن ) به خاطر كارهائى بود كه كرد و خدا به بندگانش ستم روا نمىدارد » و گفته :\r\n« بميرد نعثل و نابود شود ! » ( 1 ) ؟\r\nآيا آدم با وجدان و پاك ضمير تصديق مىكند عائشه كه نسبت به عثمان چنان مواضعى گرفته و آن رفتار سهمگين و تند و خشمالود را داشته آن سخن را از پيامبر اكرم ( ص ) شنيده و تصديق نموده و روايت كرده باشد و در عين حال « نعثل » را همنشين پيامبر خدا ( ص ) در بهشت دانسته باشد ؟ ! « به خدا پناه ببر از اين كه در زمرهء جاعلان در آئى » ( 2 ) !\r\n38 - محمد بن آدم مىگويد : « در مكه اسقفى ( 3 ) را ديدم كه به گرد كعبه طواف مىكرد . از او پرسيدم : چه سبب گشت تا از دين اجدادىات به در شدى ؟\r\nگفت : به بهتر از آن درآمدم . پرسيدم : چگونه بود آن ماجرا ؟ گفت : به سفر دريا شدم . چون به ميانه رسيديم كشتى بشكست ، و امواج همچنان مرا مىراند تا به يكى از جزيره‌ها افكند كه در آن درختان بسيار بود و ميوه اى شيرينتر از\r\n\r\n","description":"","footnote":"\r\n( 1 ) - رك : غدير 9 .\r\n( 2 ) - قطعه اى از آيهء شريفه .\r\n( 3 ) - اسقف كلمه اى يونانى است و بر مرتبه اى از مناصب روحانى نصرانى اطلاق مىشود بالاتر از كشيش و پائينتر از مطران . جمعش اساقفه است .\r\n","page_name":" 206 ","page_number":206},
  {"content":"\r\nشهد و نرمتر از كره ، و در آن نهرى از آب شيرين روان بود . خدا را بر آن نعمت سپاس بردم و گفتم : از اين ميوه مىخورم و از اين نهر مىآشامم تا ببينم خدا چه پيش مىآورد . چون شام در رسيد از بيم آسيب درندگان بر جان خويش به درختى بالا رفتم و بر شاخه اش خفتم . نيمه شب درنده اى را بر روى زمين يافتم كه خدا را تسبيح مىگفت و مىگفت : خدائى نيست جز خداى يگانهء مقتدر جبار ، و محمد فرستادهء خدا بود پيامبرى مختار ، ابو بكر « صديق » يار وى بود در غار ، عمر « فاروق » فاتح شهر و ديار ، عثمان كشته اى در خانه و حصار ، على شمشير خدائى آخته بر سر كفار ، بر بدخواهشان لعنت خداى مقتدر جبار ، و دوزخ باشدش قرار ، و بد باشد آن نشيمن و آن استقرار .\r\nاين سخنان را تا به صبح تكرار كرد . وقتى سپيده بر آمد گفت : خدائى نيست جز خداى راست وعده و درست تهديد ، محمد فرستادهء خدا بود رهنمونى رشيد ، ابو بكر صاحب رائى متين ، عمر بن خطاب دژى پولادين ، عثمان با فضيلتى شهيد ، على بن ابيطالب جنگاورى شديد ، بر بدخواهشان لعنت پروردگار مجيد .\r\nآنگاه رو به خشكى نهاد ، و ديدم سر شترمرغ دارد و صورت انسان و دست و پاى چارپايان و دمى بسان ماهيان . از بيم جان بگريختم . با زبانى فصيح فرياد زد كه آهاى ! بايست ، و گر نه كشته خواهى شد ! بايستادم . پرسيد : چه دينى دارى ؟\r\nگفتم : دين نصرانى ! گفت : واى بر تو ! به دين پاك ( اسلام ) در آى ، زيرا اكنون به سرزمين پريان مسلمان درآمده اى و هر كه جز مسلمان از دست ايشان جان بدر نخواهد برد . پرسيدم : چگونه به اسلام در توان آمد ؟ گفت : اعتراف كن كه خدائى جز خداى يگانه نيست و محمد فرستادهء خدا است . آن را گفتم . گفت : اسلام خويش را با رحمت و درود فرستادن بر ابو بكر و عمر و عثمان و على - رضى اللَّه عنهم - به كمال رسان . پرسيدم : چه كسى اين دين و تعليم را براى شما پريان آورد ؟ گفت جمعى از ما كه به خدمت رسول خدا ( ص ) رسيده بودند شنيدند كه مىفرمود : چون قيامت فرا رسد بهشت فرا خواهد آمد و با زبانى رسا و رها خواهد گفت : خداى من ! تو مرا وعده داده اى كه اساسم را استوار گردانى . خداى بزرگ - جل جلاله - مىفرمايد : اساست را استوار كرده يعنى فرا آورده‌ام به وجود ابو بكر و عمر و\r\n","description":"","footnote":"","page_name":" 207 ","page_number":207},
  {"content":"\r\nعثمان و على ، و ترا به وجود حسن و حسين آراسته‌ام . آن درنده در اين هنگام از من پرسيد : مىخواهى اينجا بمانى يا مىخواهى پيش كس و كارت بر گردى ؟ گفتم :\r\nپيش كس و كارم بر مىگردم . گفت : اندكى صبر كن تا كشتىيى بيايد . در همان حال كشتى از آنجا بگذشت . به آن اشاره كردم . قايقى را بسويم فرستادند . سوارش شدم و به كشتى رفتم ، ديدم دوازده تن در آنند همگى نصرانى . از من پرسيدند :\r\nچه شد كه به اينجا آمدى ؟ داستان را بر ايشان شرح دادم . همگى به شگفت آمدند و مسلمان شدند » ( 1 )\r\n« ابن آدم » - راوى اين چرند - را حديثشناسان و علماى رجال نمىشناسند ، و در ميان اولاد آدم چنين كسى سراغ ندارند و او را « مجهول » خوانده‌اند . و فكر نمىكنم آدم ابو البشر هم اين فرزندش را بشناسد ، يا مادران آدميزادگان چنين فرزندى را بشناسند . و اسقفى كه آن ماجرا منسوب به او است ، در مجهول بودن و ناشناختگى دست كمى از « ابن آدم » ندارد و هيچيك را هيچكس نمىشناسد !\r\nوانگهى در صورتى كه متن روايت را تصديق نمائيم و عقيده اى را كه آن پرى مسلمان داشته بپذيريم و بر بدخواهان خلفاى چهارگانه لعنت فرستيم و جايگاهشان را دوزخ بدانيم مىدانيد دشنام خويش نثار چه كسى كرده‌ايم ؟ ! به تودهء عظيمى از اصحاب - « عادل و راسترو » - يا آندسته از اصحاب كه به راستى عادل و راستروند و ميان ايشان با يكى از خلفاى چهار گانه دشمنى و مخالفت بوده است و جنگ و ستيز ، نثار كرده‌ايم . من در حيرتم كه آن جماعت اين مشكل لا ينحل را چگونه حل خواهند كرد و چطور اين روايت را « صحيح » و راست پنداشته و به اصحاب و تودهء عظيمى از ايشان لعنت مىفرستند و در همان حال ايشان را « عادل و راسترو » و بهشتى و مژدهء بهشت يافته مىانگارند ؟ !\r\nتعجب مىكنم از نابخردى آن عده نصرانى كه ادعاى بىدليل و ثابت نشدهء اسقفى را پذيرفته و راست پنداشته‌اند و ماجرائى را كه از وادى پريان داستان كرده باور نموده‌اند در حالى كه پيش از آن حاضر نبودند رسالت پيامبر امين را و خبرى را كه از خداى آسمانها مىدهد و با هزار دليل و معجزه و برهان قرين است و\r\n\r\n","description":"","footnote":"\r\n( 1 ) - مصباح الظلام ، سيد محمد جرادانى 2 / 30 .\r\n","page_name":" 208 ","page_number":208},
  {"content":"\r\nبه اخبار كاهنان و اسقفان و پيامهاى گرانقدر تاريخى متكى و مستند است بپذيرند ، پندارى ورد موزون شبانگاهى آن درندهء پرى و ذكر مسجع سحريش آنان را مسحور گردانيده تا آيت حقش پنداشته‌اند و شاهد دعوايش انگاشته .\r\n39 - قرطبى در تفسيرش مىنويسد : « ابى بن كعب مىگويد : سورهء و العصر را براى پيامبر ( ص ) خواندم و پرسيدم : اى پيامبر خدا ! تفسيرش چيست ؟\r\nفرمود : « و العصر » سوگندى است از خدا . پروردگارتان به پايان روز سوگند مىخورد كه آدمى در زيانكارى است . يعنى ابو جهل . « جز كسانى كه ايمان آوردند » ابو بكر است . « و كارهاى پسنديده كردند » عمر است . « و يكديگر را به حق سفارش نمودند » عثمان است . « و يكديگر را به صبر و پايدارى سفارش كردند » على است . رضى اللَّه عنهم اجمعين . و ابن عباس در نطقى بر فراز منبر همين طور تفسير كرده است . » ( 1 )\r\nاين را محب طبرى در « رياض النضرة » ( 2 ) و شربينى در تفسيرش ( 3 ) نوشته است .\r\nآيا روا است كه با چنين روايت مسخرهء بىسندى به خدا و پيامبرش دروغ ببندند و فرمايش الهى را تحريف معنوى كنند و دگرگونه نمايند ؟ ! آيا شايسته است كه مفسرى يا حديثشناسى صفحهء كتابش را به چنين چيزى بيالايد ؟ ! يا مگر در چنين موردى بايد سند روايت را بخواهيم و بگوئيم « مرسل » و نامنتهى است ؟\r\nو مگر دلالت متن روايت به تنهائى براى سستى و نادرستى آن كفايت نمىنمايد و از بررسى رجال سند - اگر سندى داشته باشد كه ندارد - بىنياز نمىسازد ؟ ! آيا در صفحهء تاريخ زندگى و سيرت مسلم اين عده و آنچه تاريخ راست و حقيقت نما از آنها حكايت كرده كارها و شواهدى بر صحت اين روايت ديده مىشود ؟ ! آرى ، ما يقين داريم كه هر محقق و پژوهنده اى در لابلاى مجلدات كتابمان شواهد بسيار مىيابد بر ماهيت و حقيقت آن عده . آيا هيچ خردمندى باور مىدارد كه\r\n\r\n","description":"","footnote":"\r\n( 1 ) - تفسير قرطبى 20 / 180 .\r\n( 2 ) . 1 / 34 .\r\n( 3 ) . 4 / 561 .\r\n","page_name":" 209 ","page_number":209},
  {"content":"\r\nابن عباس - علامهء امت - اين روايت دروغين و بهتانآميز را نقل كرده و در نطقى برخوانده باشد و ساحت مقدس رسول اكرم ( ص ) را بدان آلوده باشد ؟ !\r\nوانگهى از طريق ابن مردويه ، از قول ابن عباس در بارهء فرمايش الهى « جز كسانى كه ايمان آوردند و كارهاى پسنديده كردند » آمده است كه مقصود على و سلمان است ( 1 ) . و سخن ديگرى كه ابن عباس در بارهء آيهء « آيا كسانى كه مرتكب كارهاى بد گشتند پنداشته‌اند كه آنها را با كسانى كه ايمان آوردند و كارهاى پسنديده كردند برابر مىگردانيم » گفته مؤيد آن است ، اين سخن كه آن آيه در جنگ « بدر » در حق على نازل گشته است و « كسانى كه مرتكب كارهاى بد گشتند » عبارتند از عتبه و شيبه و وليد ، « و كسانى كه ايمان آوردند و كارهاى پسنديده كردند » على عليه السلام است ( 2 ) . در جلد دوم « غدير » ديديم ابن عباس مىگويد : « چون آيهء « كسانى كه ايمان آوردند و كارهاى پسنديده كردند ايشان بهترين خلقند » فرود آمد پيامبر ( ص ) به على فرمود : « آن تو و شيعه ات هستيد . » بنابر اين ، روايت ابى بن كعب در برابر اين گونه احاديثى كه عقل و منطق و بصيرت مؤيد آن است ساخته شده است .\r\nچون دروغ بودن اين روايت خيلى واضح و رسوا بوده از مفسران جز قرطبى و شربينى هيچكس نقلش نكرده با اين كه در اختيار و در برابرشان قرار داشته است . شايد ابن حجر در كتاب « فتح البارى » به بطلان و نادرستى اين روايت اشاره مىزند آنجا كه مىگويد : « تذكار ! در تفسير اين سوره هيچ حديث صحيحى از زبان پيامبر ( ص ) نيافتم » ( 3 ) !\r\nهمچنين از سياق سوره فهميده مىشود عباراتى كه پس از « كسانى كه ايمان آوردند . . . » آمده اوصاف همان اشخاص است نه اين كه اشاره به كسان ديگرى باشد و غير از آنان كه در جملهء نخست به وصف درآمده‌اند .\r\n40 - واحدى در « اسباب النزول » روايتى ثبت كرده است از عبد الرحمن بن\r\n\r\n","description":"","footnote":"\r\n( 1 ) - الدر المنثور 6 / 392 - رك . غدير 2 .\r\n( 2 ) - تذكرة السبط ، 11 + رك : غدير 2 .\r\n( 3 ) - فتح البارى 8 / 392 .\r\n","page_name":" 210 ","page_number":210},
  {"content":"\r\nحمدان عدل از احمد بن جعفر بن مالك از عبد اللَّه بن احمد بن حنبل از محمد بن سليمان بن خالد فحام از على بن هاشم از كثير النواء . مىگويد : به ابو جعفر گفتم :\r\nفلان شخص از قول على بن حسين - رضى اللَّه عنهما - برايم گفت كه اين آيه در بارهء ابو بكر و عمر و على - رضى اللَّه عنهم - نازل شده است كه « هر بندى كه بر دلهاشان بود بزدوديم ، برادرانى هستند نشسته بر كرسىهاى روبرو » ، فرمود : به خدا آن آيه در بارهء ايشان نازل گشته ، و در بارهء ايشان آن آيه نازل گشته است ( 1 ) . پرسيدم :\r\nچه بندى بوده است آن ؟ فرمود : بند جاهليت ، زيرا ميان قبيلهء تيم و قبيلهء عدى و قبيلهء بنى هاشم در جاهليت دشمنى بود ، اما وقتى اين جماعات مسلمان گشتند و دين را موافق شدند چنان شدند كه چون كمر ابو بكر دردمند گشت ، على - رضى اللَّه عنه - دست خويش داغ كرده براى مداوا بر كمر ابو بكر مىچسباند ، پس اين آيه فرود آمد . ( 2 )\r\nهيچ فضيلت و افتخارى را نمىتوان با چنين سند سستى براى كسى ثابت و استوار ساخت ، سندى كه تشكيل شده از مجهولى مثل عبد الرحمن عدل و محمد فحام ، و از كسى كه آخر عمرى اختلال حواس پيدا كرده و خرفت شده ( 3 ) و چنان كه ابو الحسن بن فرات مىگويد : آنچه را برايش مىخوانده و به نظرش مىرسانده‌اند ملتفت نمىشده است ( 4 ) ، و خطيب بغدادى مىنويسد : « ابو عبد اللَّه احمد بن احمد قصرى مىگويد : من و برادرم از قصر به بغداد آمديم و هنوز ابو بكر ( احمد بن جعفر ) بن مالك قطيعى زنده بود ، و مىخواستم به درس فقه و فرائض برويم و تصميم گرفتيم درس ابن مالك را بشنويم ، ابن لبان فرضى به ما گفت : به درس او نرويد ، زيرا ناتوان و خرفت گشته است ، و پسر خويش را از رفتن به درس او منع كردم . و به درس او نرفتيم » ( 5 ) .\r\n\r\n","description":"","footnote":"\r\n( 1 ) - در « اسباب النزول » چنين است ، اما در « الدر المنثور » چنين : در بارهء چه كسى جز ايشان ممكن است نازل شود ؟\r\n( 2 ) - « اسباب النزول » 207 .\r\n( 3 ) - احمد بن جعفر بن مالك - ابو بكر قطيعى .\r\n( 4 ) - ميزان الاعتدال 1 / 41 .\r\n( 5 ) - تاريخ بغداد 4 / 4 .\r\n","page_name":" 211 ","page_number":211},
  {"content":"\r\nاين را ابن حجر در « لسان الميزان » نوشته ، ( 1 ) و در جلد دوم مىگويد : « او پيرى است در كارش بىدقت . » ( 2 ) آرى ، سند از چنين كسانى تشكيل مىشود و از شيعى افراطىيى ( 3 ) كه جوزجانى و ابن حبان وى را چنين خوانده‌اند و شايد دارقطنى به همين جهت وى را « ضعيف » شمرده است ، و ابن حبان او را گر چه در شمار راويان « ثقه » آورده در رديف راويان « ضعيف » نيز ذكر كرده است . و بالاخره از « كثير النواء » كه اندكى پيشتر او را معرفى كرديم و ديديم سست روايتى است از دين به در گشته و زشت روايت كه در رديف سعد بن طريف قرار مىگيرد كه حديث جعل مىكرده و در نظر آن جماعت شيعى افراطى بسيار « ضعيفى » بشمار آمده است .\r\nدر تأويل فرمايش الهى « و هر بندى را كه بر دلهاشان بود بزدوديم . . . »\r\nآن جماعت روايات بىارزش و ناجورى آورده‌اند شگفتانگيزتر از روايتى كه واحدى آورده است ، از آن جمله :\r\nروايتى كه صفورى در « نزهة المجالس » ( 4 ) از قول ابن عباس آورده است .\r\nمىگويد : « و هر بندى را كه در دلهاشان بود بزدوديم » يعنى هر كينه و عداوتى را .\r\nهنگامى كه قيامت باشد تختها از ياقوت سرخ فام برپا گردد و ابو بكر بر تختى بنشيند و عمر بر تختى و عثمان بر تختى . آنگاه خدا فرمان دهد كه تختها به پرواز درآيند و آنها را زير عرش به گردش درآورند ، و چادرى بر گردشان زده شود از گوهر سپيدگون ، و بعد چهار جام آورند تا ابو بكر نوشيدنى براى عمر بريزد ، و عمر براى عثمان ، و عثمان براى على ، و على براى ابو بكر ، سپس خدا فرمان دهد تا دوزخ به خروش آيد و با امواج خروشانش رافضيان را به ساحل افكند . و خدا پرده از ديده شان برگيرد تا مقامات اصحاب پيامبر خدا ( ص ) را بنگرند و بگويند : اينهايند كه خدا خوشبخت گردانيده شان ، يا به روايتى ديگر بگويند :\r\n\r\n","description":"","footnote":"\r\n( 1 ) . 2 / 145 .\r\n( 2 ) . 2 / 237 .\r\n( 3 ) - على بن هاشم .\r\n( 4 ) . 2 / 217 .\r\n","page_name":" 212 ","page_number":212},
  {"content":"\r\nاينهايند كه مردم با پيرويشان به خوشبختى رسيده‌اند و ما با مخالفت و نافرمانيشان بدبخت گشته‌ايم . سرانجام آنها را با حسرت و پشيمانى به دوزخ باز مىگردانند « !\r\nو روايتى كه از طريق كلبى از ابو صالح از ابن عباس آمده كه گفت : « و هر بندى را كه بر دلهاشان بود بزدوديم . . . » در بارهء ده نفر نازل گشته است : ابو بكر ، عمر ، عثمان ، على ، طلحه ، زبير ، سعد ، سعيد ، عبد الرحمن بن عوف ، و عبد اللَّه بن مسعود .\r\nو روايتى از طريق نعمان بن بشير از قول على كه گفت : و هر بندى را كه بر دلهاشان بود ، بزدوديم . . . « ايشان عبارتند از عثمان و طلحه و زبير و من .\r\nبدينسان ، سخن خدا را از معنى حقيقى آن مىگردانند و تحريف مىنمايند .\r\nكسى نيست از راويان اين حرف بىاعتبار بپرسد : آن كينه و عداوتى كه از سينهء اين افراد زدوده شده ، كى زدوده گشته و كجا ؟ در حالى كه حديث و تاريخ گواهند بر اين كه كينه و عداوتى كه پس از اسلام آوردنشان از ميان رفته ، همچنان از هنگام وفات پيامبر ( ص ) ببعد در وجودشان لانه داشته است و در موقعى كه ميانشان گفت و شنودها رفته و بحثها و كشمكشها در گرفته تا محاصره و مباحثه و جنگ و جدل در اطراف خانهء عثمان تا لشكر كشى خونين « جمل » پيوسته بروز نموده و اين همه ، ناشى از همان كينهء ديرينه و عداوت مزمن بوده كه در دلهاشان رسوب و رسوخ داشته است . مگر جز همين دشمنى و كينه بوده كه وا مىداشته شان تا خون برادران و دوستانشان را هدر بدانند و حرمت حقوقشان را نابود انگارند ، و مقدسات و ناموسشان را هتك نمايند ؟ با وجود همهء اين حوادث كينه آفرين و كشمكشهاى خونين باز مىتوان گفت كينه و عداوت از دلهاشان زدوده گشته است ؟ !\r\nآياتى كه بدينگونه تحريف معنوى گشته ، بسيارند كه اگر آن تأويلات ناستوده و بهتان آميز گرد آيند كتابى قطور پرداخته خواهد شد . لكن خوش نمىداريم كه آنها را به بحث كشيم ، چه پر گفتنى بىفايده خواهد بود و بىضرورت ، و هم آن سستى و نادرستى و پوچى كه خود در درون دارند و برون مىتراوند بر بطلان آنها كفايت مىنمايد . چه بايد گفت در بارهء حرفهائى از آن گونه كه در تأويل آيهء شريفهء « و او را بر روى ساخته از تخته و ميخى برداشتيم تا تحت رعايتمان روان باشد »\r\n","description":"","footnote":"","page_name":" 213 ","page_number":213},
  {"content":"\r\nزده‌اند و گفته‌اند كه نوح چون كشتى را بساخت ، فرشتهء وحى چهار ميخ برايش آورد بر هر ميخ عينى نگاشته بود : يك عين ( حرف اختصارى ) عبد اللَّه كه همان ابو بكر است و عين ديگر عمر و عين ديگر عثمان و عين ديگر على - رضى اللَّه عنهم - آنگاه كشتى به بركت ايشان روان گشت ( 1 ) .\r\nآن جماعت در تأويلات و تحريفهاى معنوى قرآن گير و دارها داشته‌اند از جمله در سال 317 هجرى در بغداد ميان طرفداران ابو بكر مروزى حنبلى و جماعت ديگرى از « عامه » بر سر تفسير آيهء « باشد كه پروردگارت ترا به منزلتى ستوده بردارد » اختلاف افتاد . حنبليان گفتند : خدا پيامبر را با خويش و به منزلت اتحاد برمىنشاند . و ديگران گفتند : مقصود از آن منزلت ، شفاعت عظمى است . در نتيجه ، كارشان به جنگ كشيد و عده اى كشته شدند . ( 2 )\r\nآنچه ياد شد ، نمونه اى است از صدها خرافه اى كه به منظور مبالغه در تمجيد و فضيلت تراشى تعبيه كرده و بناحق به خدا نسبت داده‌اند و « آيات خدا را به مسخره گرفته‌اند و با باطل مجادله نموده‌اند تا به وسيلهء آن حق را پايمال كنند . و جمعى از ايشان كلام خدا را مىشنيدند آنگاه پس از درك آن به تحريفش مىپرداختند ، در حالى كه مىدانستند چه مىكنند . » ( 3 )\r\nاينها نمونه هائى است از بهتان و دروغسازى جاعلان كه به قصد فضيلت - تراشى براى اين و آن انجام گرفته ، و ساده لوحان آنها را حقيقت انگاشته و صحنهء تأليفات خويش در تفسير و حديث و تاريخ بدان آلوده‌اند و حقائق و دقائق را لجن مال ساخته و از ديدهء خلق پوشانده‌اند و پيوند همبستگى مسلمانان را با كار خويش گسسته و امت را پراكنده و فرقه فرقه گردانيده‌اند ، دروغ ساخته و از پى هواى نفس رفته‌اند . با عرضهء چند نمونه از آنها خواستيم مقياس و نشانه اى به دست دهيم براى تلاشهاى تبهكارانه اى كه در طرفدارى و بزرگ نمودن تنى چند صورت گرفته است ، و به همين يكچند بس كرديم ، اما صدها مانندش وجود دارد كه چشم\r\n\r\n","description":"","footnote":"\r\n( 1 ) - آيات مباركهء قرآن .\r\n( 2 ) - نزهة المجالس 2 / 214 بنقل از « شوارد الملح » .\r\n( 3 ) - تاريخ ابن كثير 11 / 162 .\r\n","page_name":" 214 ","page_number":214},
  {"content":"\r\nاز آنها پوشيديم و خوش نداشتيم كه گنديده‌هاى تاريخ را بر شورانيم و رسوائىها را بر نمائيم .\r\nهر پژوهنده اى بر اين مدعا تواند كه شواهدى بسيار يابد در لابلاى « رياض - النضرة » كه چنتهء خرافات و چرنديات است و در « صواعق المحرقه » كه زنبيلى از تهمت و دروغ است و در « سيرة الحلبيه » كه آكنده از روايات مجعول است و در « نزهة المجالس » كه دائرة المعارف مزخرفات و نادرستىها است و در « مصباح الظلام » كه ديوان هر سخن افترا آميز و روايت ساختگى است و در ديگر تأليفات جديد و قديم نظير اينها . « واى بر آنها به خاطر دستاوردهاشان و واى بر آنها به خاطر آنچه مىنويسند . در آن هنگام خبرها بر ايشان فرا پوشيده گردد و از يكديگر نمىپرسند .\r\nو حتما در قيامت در بارهء آنچه به بهتان و دروغ مىگفتند پرسيده و بازخواست خواهند شد . و خدا مىداند كه ايشان قطعا دروغگويند . » ( 1 )\r\n\r\n","description":"","footnote":"\r\n( 1 ) - چند آيه .\r\n","page_name":" 215 ","page_number":215},
  {"content":"\r\n\r\nفضيلت تراشى براى معاويه پسر ابو سفيان\r\nفكر مىكرديم در بارهء معاويه ، احتياجى نيست سخن را به شرح و بسط بكشانيم چون مسلمانان او را كاملا مىشناسند و به روحيهء پليدش پى برده و از تبهكارىها و جنايات سهمگينش با خبرند و از رذائل بيحد و حسابش و از دودهء تباهش و نسب ناپاكش و خانوادهء كثيفش . و مىپنداشتيم هر كه زبان به مدح او دراز كند ، پيشانيش را سيل عرق شرم خواهد پوشاند . لكن ديديم تصورمان درست در نيامد و افراد گستاخ و پر رو و لجبازى پيدا مىشوند كه در تجليل اين عنصر پليد و پست ، روايت و حديث جعل مىكنند و در كار جعل حد و مرزى نمىشناسند . به همين سبب ، از پى اين برآمديم تا پاره اى گواهىهاى تاريخى در شناسائى او به دست دهيم تا خوانندهء گرامى و هر پژوهنده اى بداند كه مدايح و تمجيدها كه براى او ساخته‌اند چه ماهيتى دارد .\r\nو در اين كار اعتنائى به قيل و قال ابن كثير نكرديم و نه به ندائى گوش داديم كه برخى از پيشينيان از كوهستان شام شنيده است ( و شايد نداى شيطان بوده است ! ) ندائى كه مىگويد : « هر كه به معاويه كينه ورزد شعلهء آتش او را به دوزخ گدازان خواهد كشاند ، و به اندرون آتشكده اش فرو خواهد افكند » !\r\nو نه اعتنائى به خواب و خيالى كرديم كه تكيه گاه ابن كثير گشته است كه مىگويد : « يكى گفته است : پيامبر خدا ( ص ) را ( در خواب ) ديدم كه ابو بكر و عمر و عثمان و على و معاويه در خدمتش بودند . ناگاه مردى درآمد . عمر گفت : اى رسول خدا ! اين ( اشاره به آن مرد ) ما را تحقير مينمايد . گوئى رسول خدا ( ص )\r\n","description":"","footnote":"","page_name":" 216 ","page_number":216},
  {"content":"\r\nآن مرد را تشر زد ، و آن مرد گفت : اى رسول خدا ! من با نظر حقارت به ايشان نمىنگرم ، بلكه به اين - يعنى معاويه - مىنگرم . فرمود : واى بر تو ! مگر او يكى از اصحاب من نيست ؟ ! - و اين سخن را سه بار تكرار فرمود . آنگاه پيامبر خدا خنجرى بر گرفته به معاويه داده و گفتنش : به پيكر او فرو كن . معاويه با آن خنجر بر پيكر او زد . من از خواب جستم ، و زود به خانه رفتم ، و ناگهان ديدم آن مرد همان شب كشته شده و مرده است و او ، راشد الكندى بود . «\r\nو نه التفاتى به عقيدهء سعيد بن مسيب كه « هر كس در حال دوستدارى ابو بكر و عمر و عثمان و على بميرد ، و اعتراف نمايد كه آن ده نفر به بهشت مىروند و بر معاويه درود و رحمت فرستد ، بر خدا واجب خواهد آمد كه به حسابش رسيدگى ننمايد » ! ( 1 )\r\nو نه توجهى به خوابهائى كه براى عمر بن عبد العزيز روايت كرده‌اند و در آنها معاويه گفته است : به پروردگار كعبه سوگند كه بخشوده گشتم ! و رواياتش را در جلد نهم خوانديم .\r\nو نه اعتنائى به حرف احمد حنبل كه « به معاويه چكار دارند ! از خدا عافيت و سلامت مىطلبيم » !\r\nما به چنين ياوه‌ها و عقايد سست و بىدليل و به هاتف مجهول و به خواب و خيالها ، كارى نداريم و براى اينها هيچ ارزش و اعتبارى قائل نيستيم و اينها را در برابر فرمايشات پيامبر اكرم ( ص ) در بارهء معاويه و سخنان پر ارج و متين مردان صالح و پاكدامن ، و آنان كه از نزديك شاهد كارهايش بوده و خوب مىشناخته اندش و پته اش را به آب انداخته‌اند به هيچ مىشماريم . اينك شمه اى از اظهار نظرهاى مردان پاكدامنى كه كارشناس ماهيت معاويه به شمار مىآمده و از رفتار و روحيه اش در دورهء جاهليت و اسلام كاملا آگاه و مطلع بوده‌اند به نظرتان مىرسانيم :\r\n\r\n1 - على بن اقمر ، از زبان عبد اللَّه بن عمر ، نقل مىكند كه « پيامبر خدا از راهى پست بالا آمد و ابو سفيان را كه سواره بود و معاويه و برادرش همراه او بودند يكى دهانه كش بود ، و ديگرى ستورران ، ديد و چون به آنها نظر افكند فرمود : خدايا !\r\n\r\n","description":"","footnote":"\r\n( 1 ) - تاريخ ابن كثير 8 / 139 و 140 .\r\n","page_name":" 217 ","page_number":217},
  {"content":"\r\nدهانه كش و ستورران و سوار را لعنت كن » . از عبد اللَّه بن عمر پرسيديم : تو خودت از پيامبر خدا ( ص ) شنيدى ؟ گفت : « آرى ، اگر دروغ بگويم گوشم كر باد چنان كه ديدگانم كور . » ( 1 )\r\nطبرى در تاريخش چنين مىنويسد : « پيامبر ( ص ) ابو سفيان را كه بر خرى سوار بود و معاويه دهانهء آن را مىكشيد و پسرش يزيد ، آن را مىراند ، ديد و فرمود :\r\nخدا دهانه كش و سوار و ستورران را لعنت كند » ( 2 )\r\nامام مجتبى ، به همين حديث اشاره دارد آنجا كه خطاب به معاويه مىفرمايد :\r\n« ترا به خدا قسم مىدهم اى معاويه ! آيا به ياد دارى كه پدرت سوار بر شتر سرخ موئى آمد و تو مىرانديش و برادرت همين عتبه مىكشيدش ، و پيامبر خدا ( ص ) شما را ديد و فرمود : خدايا ! سوار و دهانه كش و ستورران را لعنت كن ؟ » ( 3 ) و محمد بن ابى بكر در نامه اى به معاويه به همين اشاره دارد كه مىگويد : « تو ملعون پسر ملعونى ! » نامه اش به تمامى انشاء اللَّه خواهد آمد .\r\n2 - براء بن عازب مىگويد : ابو سفيان همراه معاويه آمد . رسول خدا ( ص ) فرمود : خدايا ! آن جلوئى و دنباله روش را لعنت كن . خدايا ! آن چموشك را بگير .\r\nپسر براء از پدرش ( كه اين حديث را نقل مىكرده ) مىپرسد : چموشك كيست ؟\r\nجواب مىدهد : معاويه ( 4 )\r\nلعنت پيامبر ( ص ) هر جانثار ربا خواران و ميگساران و باده فروشان و باده خران و باده كشان و باده گيران گشته گريبان پليد معاويه را كه قهرمان اين تبهكارىها هست ، گرفته است . و داستان آلايشش به اين گناهان شرمآور ، خواهد آمد .\r\n3 - احمد حنبل ، در مسندش ( 5 ) و ابو يعلى ، همچنين نصر بن مزاحم در كتاب صفين ( 6 )\r\n\r\n","description":"","footnote":"\r\n( 1 ) - كتاب صفين ، چاپ مصر ، 247 .\r\n( 2 ) - تاريخ طبرى 11 / 357 .\r\n( 3 ) - فرمايش امام مجتبى بتمامى خواهد آمد .\r\n( 4 ) - كتاب صفين ، 244 .\r\n( 5 ) - مسند احمد 4 / 421 .\r\n( 6 ) - ص 246 .\r\n","page_name":" 218 ","page_number":218},
  {"content":"\r\nاز طريق ابو برزهء اسلمى ، و نيز طبرانى در كتاب « الكبير » از طريق ابن عباس چنين ثبت كرده‌اند : « در سفرى همراه رسول خدا ( ص ) بوديم . صداى دو نفر را شنيد كه آواز مىخواندند و بنوبت جواب هم را مىدادند . . . پيامبر ( ص ) فرمود : نگاه كنيد . ببينيد اين دو كيستند ؟ عرض كردند : معاويه است و عمرو بن العاصى . در اين هنگام رسول خدا ( ص ) دست بدعا برداشته فرمود : خدايا ! آن دو را نگونسار گردان و درانداز به آتش دوزخ . يا به عبارتى كه ابن عباس روايت كرده : خدايا ! آن دو را به فتنه در انداز و نگونسار گردان » .\r\nدر « لسان العرب » به همين حديث اشاره رفته است ( 1 ) .\r\nآن جماعت چون در سند اين روايت هيچ اشكال و نقصى نيافته‌اند ، و از طرفى بر علاقمندان معاويه گران مىآمده كه چنين روايتى در باره اش وجود داشته باشد ، تلاشهاى گوناگون در محو اين حقيقت بروز داده‌اند . احمد حنبل اسم آن دو نفر را حذف كرده ، و به جايش نوشته « فلان و فلان » ! و عده اى در برابر اين حديث ، چيز ديگرى به ثبت رسانده‌اند . ابن قانع در « المعجم » از محمد بن عبدوس كامل ، از عبد اللَّه بن عمر ، از سعيد ابو العباس تيمى ، از سيف بن عمر ، از ابو عمر - آزاد شدهء ابراهيم بن طلحه - ، از زيد بن اسلم ، از صالح شقران چنين ثبت كرده است : « شبى در سفر بوديم . پيامبر ( ص ) صداى آوازى شنيد . رفتم نگاه كردم ديدم معاوية بن رافع و عمرو بن رفاعة بن تابوت است كه آواز مىخواند .\r\nآمده به پيامبر ( ص ) اطلاع دادم فرمود : خدايا ! آن دو را به سوى آتش دوزخ بران و نگونسار گردان . در نتيجه ، عمرو بن رفاعه پيش از آنكه پيامبر ( ص ) از سفر برگردد مرد » .\r\nسيوطى در « اللئالى المصنوعة » مىگويد : « اين روايت ، اشكال و ابهام را از ميان ببرد و معلوم گشت توهمى در حديث نخستين و در يك لفظ آن رخ داده است در لفظ : ابن العاصى . و در حقيقت او ابن رفاعه بوده است كه يكى از منافقان است ، همچنين معاوية بن رافع يكى از منافقان است . و اللَّه اعلم ! » ( 2 )\r\n\r\n","description":"","footnote":"\r\n( 1 ) - لسان العرب 7 / 404 و 9 / 439 .\r\n( 2 ) . 1 / 427 .\r\n","page_name":" 219 ","page_number":219},
  {"content":"\r\nكسى نيست از اين مرد مطلع و استاد فن حديث كه عهده دار بررسى و ارزيابى و نقد است بپرسد كه اشكال و ابهامى كه مىگوئى در حديث نخستين هست ، در كجاى آن است ؟ ! كدام لفظ و كلمه اش مبهم و بى جا است تا احتمال توهم و اشكال در آن پيدا شود ؟ ! مگر در متن و مفهوم آن ، چيزى مخالف اصول يا شريعت هست ، يا چيزى بر خلاف قرآن و سنت ؟ ! يا مقام كسى كه دامنش از آلايش هر گناه و خطائى پاك است ، در آن مورد اهانت و تحقير قرار گرفته ، يا ديندارى در آن توهين گشته و دشنام يافته است ؟ ! يا كسى كه اسلام ساحتش را از هر نكوهش و ايراد و دشنامى پاك و پيراسته شناخته ، مورد بىاحترامى واقع شده است ؟ ! آن يك پسر « هند » جگر خوار است ، و اين يك پسر نابغهء معروفه ! و آن دو همان دو موجودى هستند كه مىدانيم و مىدانى !\r\nآيا فراموش كرده اى كه رجال اين روايت سست سند ، - كه به زعم تو اشكال و ابهام آن روايت نخستين را از بين برده و روشنش ساخته است - مورد چه ايرادها قرار دارند ، و سندش چه اشكالات و نقائص و عيبناكىها دارد كه آن را بىذكر سند و چنان كه پندارى حديثى مسلم و ثابت است آورده اى ؟ ! مگر نديده اى كه در ميان سندش ، علاوه بر جمعى مجهول ، سيف بن عمر هست كه خودت در كتاب « اللئالى المصنوعه » در بحث از حديثى ديگر گفته اى كه او جاعل و روايتساز است ( 1 ) . و در بحث از حديثى ديگر گفته اى كه « در سند آن راويان ضعيف قرار گرفته‌اند كه ضعيفترينشان سيف است » ؟ ! ( 2 ) و شرح حال سيف بن عمر را در جلد هشتم خوانديم و ديديم كه او « ضعيف » و متروك و ساقط و دروغساز و جاعل و متهم به زندقه و بىدينى است . آيا با روايت جعلى و ساختگى و دروغين رفع اشكالى از حديث مىنمايند و رفع ابهام ؟ ! خدايا ! از ما درگذر !\r\n4 - پيامبر خدا ( ص ) فرمود : « از اين راه مردى از امتم در مىرسد كه در رستاخيز در حالى كه دينى جز آئينم دارد برانگيخته مىشود . » و معاويه در رسيد ( 3 )\r\n\r\n","description":"","footnote":"\r\n( 1 ) . 1 / 199 .\r\n( 2 ) . 1 / 429 .\r\n( 3 ) - تاريخ طبرى 11 / 357 .\r\n","page_name":" 220 ","page_number":220},
  {"content":"\r\nيا چنان كه ابن مزاحم نوشته فرمود : « از اين راه مردى در مىرسد كه به هنگام مردن بر غير سنتم مىميرد . » ( 1 )\r\nاين را حافظ بلاذرى ، در جلد اول تاريخش چنين ثبت كرده است : عبد اللَّه بن صالح از قول يحيى بن آدم از شريك از ليث از طاووس از عبد اللَّه بن عمرو بن العاص مىگويد : در خدمت پيامبر ( ص ) نشسته بودم . فرمود : از اين راه مردى در ميرسد كه روزى كه مىميرد در حالى كه دينى غير از دينم دارد مىميرد . من ( يعنى عبد اللَّه پسر عمروعاص ) پدرم را گذاشتم تا لباسش را بپوشد بيمناك از اين كه او در رسد .\r\nناگاه معاويه در رسيد .\r\nبلادزى مىگويد : اسحاق از قول عبد الرزاق بن همام از ابن طاووس از پدرش از عبد اللَّه بن عمرو بن العاص مىگويد : در خدمت پيامبر ( ص ) نشسته بودم . . . ( تا آخر همان روايت ) .\r\nبررسى سند اين روايت\r\nعلامه ، سيد محمد مكى بن عزوز مغربى مىگويد : « حديث اول ، رجال سندش همگى رجال صحيح هستند حتى » ليث « كه او از رجال » مسلم « ( محدث معروف ) است و او ابن ابى سليم است ، و گر چه در بارهء او ، به خاطر اختلاف حواسى كه آخر عمرى پيدا كرده حرف هست ، اما ابن معين و ديگران او را » ثقه « و مورد اعتماد شمرده‌اند و شوكانى نيز همين نظر را داشته است . بعلاوه ، توهمى كه در اين روايت وجود دارد ، به وسيلهء سند دوم كه روايت اسحاق باشد بر طرف مىشود ، زيرا در اين روايت مطلب را از طاووس نه ليث ، بلكه پسرش عبد اللَّه نقل مىكند ، و سند اين روايت ، الحمد اللَّه متين و محكم است . » ( 2 )\r\n5 - در حديث مشهورى آمده است كه فرمود : « معاويه در تابوتى از آتش در پائينترين طبقهء دوزخ است و از آنجا داد مىزند : اى خداى پر مهر ! اى خداى نعمت بخش ! اينك بدادم برس كه قبلا سرپيچى نمودم و از تبهكاران بودم » . ( 3 )\r\n\r\n","description":"","footnote":"\r\n( 1 ) - كتاب صفين 247 .\r\n( 2 ) - العتب الجميل ، 86 .\r\n( 3 ) - تاريخ طبرى 11 / 357 + كتاب صفين 243 + عبارت حديث از تاريخ طبرى است .\r\n","page_name":" 221 ","page_number":221},
  {"content":"\r\n6 - ابوذر غفارى به معاويه مىگويد : از پيامبر خدا ( ص ) در حالى كه تو از كنارش مىگذشتى ، شنيدم كه فرمود : خدايا ! او را لعنت كن و او را جز با خاك ( گور ) سير مگردان ( 1 ) .\r\n7 - ابوذر غفارى به معاويه مىگويد : از رسول خدا ( ص ) شنيدم كه فرمود : . . . معاويه در آتش خواهد بود . معاويه مىخندد و دستور مىدهد ابوذر را زندانى كنند . روايت تاريخى آن به تمامى در جلد هشتم آمد .\r\n8 - از زبان پيامبر ( ص ) نقل شده كه چون بر امت اسلام شكمباره اى كه مىخورد و سير نمىشود حاكم گردد ، امت بايد از او بر حذر و در احتياط باشد .\r\nابوذر مىگويد : رسول خدا ( ص ) به من اطلاع داد كه او معاويه است . يا به عبارتى ديگر فرمود : كار اين امت به خرابى نمىرود جز در حكومت مردى فراخ معده و گشاده شكم ! ( 2 )\r\n9 - نصر بن مزاحم در كتاب « صفين » و ابن عدى و عقيلى و خطيب بغدادى و منادى از طريق ابو سعيد خدرى و عبد اللَّه بن مسعود ، از زبان پيامبر ( ص ) چنين ثبت كرده‌اند : هر گاه معاويه را بر فراز منبرم ديديد او را بكشيد .\r\nيا به لفظى ديگر ، فرمود : هر گاه معاويه را ديديد بر فراز منبرم نطق مىكند ، او را بكشيد .\r\nيا به اين عبارت كه . . . ديديد بر فراز منبرم نطق مىكند گردنش را بزنيد .\r\nابو سعيد خدرى ، پس از نقل اين حديث ، مىافزايد : ما اين كار را نكرديم و رستگار نشديم .\r\nو حسن بصرى مىگويد : مسلمانان اين كار را انجام ندادند و رستگار نشدند . ( 3 )\r\n\r\n","description":"","footnote":"\r\n( 1 ) - رك : غدير 8 .\r\n( 2 ) - رك : غدير 8 .\r\n( 3 ) - كتاب صفين 243 و 248 چاپ مصر + تاريخ طبرى 11 / 357 + تاريخ الخطيب 12 / 181 + شرح ابن ابى الحديد 1 / 348 + كنوز الدقائق ، مناوى 10 + اللئالى المصنوعة 1 / 424 و 425 + تهذيب التهذيب 2 / 428 .\r\n","page_name":" 222 ","page_number":222},
  {"content":"\r\nاين را سيوطى در « اللئالى المصنوعة » از چندين طريق كه متعلق به ابن عدى و عقيلى است ، نوشته و آنها را نادرست خوانده است ، لكن بلاذرى ، آن را در تاريخش از طرقى جز آنها كه سيوطى اشاره كرده ، ثبت نموده است . مىگويد :\r\nيوسف بن موسى و ابو موسى اسحاق فروى از قول جرير بن عبد الحميد از اسماعيل بن ابى خالد و اعمش ، از حسن روايت كرده‌اند كه پيامبر خدا ( ص ) فرمود : هر گاه معاويه را بر فراز منبرم ديديد ، او را بكشيد . و ايشان آن كار را واگذاشتند و رستگار و موفق نگشتند .\r\nبررسى رجال سند اين روايت\r\n1 - يوسف بن موسى - ابو يعقوب كوفى :\r\nاز رجال « بخارى » و ابو داود و ترمذى و نسائى و ابن خزيمه است كه رواياتش را در صحاح خويش آورده‌اند ، و چندين عالم ، رجال وى را « ثقه » و مورد اعتماد شمرده‌اند .\r\n2 - جرير بن عبد الحميد - ابو عبد اللَّه رازى :\r\nاز رجال « صحاح » ششگانه است ، و همهء علماى رجال او را « ثقه » و مورد اعتماد مىدانند .\r\n3 - اسماعيل بن ابى خالد احمسى كوفى :\r\nاز رجال « صحاح » ششگانه است و بر « ثقه » بودنش همداستانند .\r\n4 - اعمش ، سليمان بن مهران - ابو محمد كوفى :\r\nاز رجال « صحاح » ششگانه است و در ميان محدثان كسى از او راستگوتر نيست .\r\n5 - حسن بصرى :\r\nاز رجال « صحاح » ششگانه كه بر « ثقه » و مورد اعتماد بودنش ، همداستانند .\r\nبنابر اين در روايت مذكور ، هيچ اشكالى به نظر نمىرسد ، جز اين كه « مرسل » است و معلوم نيست چه كسى مستقيما از زبان پيامبر ( ص ) نقل كرده است ، و اينهم در چنين موردى نقص و عيبناكى به شمار نمىرود ، زيرا آن جماعت\r\n","description":"","footnote":"","page_name":" 223 ","page_number":223},
  {"content":"\r\nاهميتى به اين نمىدهند كه كداميك از اصحاب ، آن را نقل كرده است ، چون همهء اصحاب به نظر ايشان عادل و راستروند . پس اين حديث « صحيح » است و بىاشكال ، و « مرسل » بودنش به وسيلهء سند متصلى كه وجود دارد ، ترميم مىشود .\r\nبلاذرى مىگويد : اسحاق بن ابى اسرائيل از حجاج بن محمد ، از حماد بن سلمه از على بن زيد از ابو نضرة از ابو سعيد خدرى روايت كرده است كه يكى از انصار خواست معاويه را بكشد ، به او گفتيم : در دورهء حكومت عمر ، شمشير نكش تا از او كتبا بپرسم . او گفت : من از پيامبر خدا ( ص ) شنيدم كه فرمود : هر گاه معاويه را ديديد كه بر پاره تخته‌ها نطق مىكند او را بكشيد . گفتند : ما نيز آن حديث را شنيده‌ايم لكن اين كار را تا براى عمر ننويسيم ، نمىكنيم . آن را براى عمر نوشتند ، اما جوابى به ايشان نداد تا مرد .\r\nنظرى به رجال سندش\r\n1 - اسحاق بن ابى اسرائيل - ابو يعقوب مروزى :\r\nاز رجال بخارى در كتاب « ادب المفرد » است و از رجال ابو داود و نسائى .\r\nابن معين و دارقطنى و بغوى و احمد بن حنبل او را « ثقه » و مورد اعتماد شمرده‌اند .\r\n2 - حجاج بن محمد مصيصى - ابو محمد اعور :\r\nاز رجال دو « صحيح » بخارى و مسلم است و ديگر صحاح .\r\n3 - حماد بن سلمه - ابو سلمهء بصرى :\r\nاز رجال « صحيح » مسلم است و رجال بخارى در كتاب « التعاليق » و ديگر مؤلفان سنن . همهء اساتيد و ائمهء نقل روايت بر « ثقه » و امين بودنش همداستانند .\r\n4 - على بن زيد بن جدعان - ابو الحسن بصرى :\r\nاز راويان « مسلم » است در « صحيح » مسلم . و از راويان بخارى در « ادب المفرد » ، و ديگر مؤلفان سنن . شيعىيى « ثقه » و بسيار راستگو .\r\n5 - ابو نضرة - منذر بن مالك عبدى بصرى :\r\nاز رجال « صحيح » مسلم ، و « التعاليق » بخارى ، و ديگر كتابهاى سنن . ابن معين و ابو زرعه و نسائى و ابن سعد و احمد بن حنبل وى را « ثقه » و طرف اعتماد\r\n","description":"","footnote":"","page_name":" 224 ","page_number":224},
  {"content":"\r\nشمرده‌اند .\r\n6 - ابو سعيد خدرى ، صحابى مشهور :\r\nاين روايت را به همين طريق روائى ، ابن حجر در « تهذيب التهذيب » ثبت كرده و مىگويد : حسن بن سفيان در مسندش از قول اسحاق از عبد الرزاق از ابن عيينه از على بن زيد ثبت كرده است و محفوظ از عبد الرزاق از جعفر بن سليمان از على . لكن عبارت ابن عيينه به اين صورت است : . . . او را سنگسار كنيد . به اين شكل ابن عدى از حسن بن سفيان ثبت كرده است . ( 1 )\r\nاين طريق روائى - طريق حسن بن سفيان - نيز همهء رجال سندش « ثقه » و طرف اطمينانند . و چنان كه در « ميزان الاعتدال » آمده ابن عدى با همين طريق ثبتش كرده است . ( 2 ) مىگويد : حسن بن سفيان از ابن راهويه از عبد الرزاق از ابن عيينه از على بن زيد بن جدعان از ابو نضره از ابو سعيد ( خدرى ) روايت كرده كه پيامبر ( ص ) فرمود : هر گاه معاويه را بر فراز منبرم ديديد او را بكشيد .\r\nهمچنين مىگويد : محمد بن سعيد بن معاويه در نصيبين براى ما چنين روايت كرده كه سليمان بن ايوب صريفينى ، از قول ابن عيينه روايت كرد . . . و همين را محمد بن عباس دمشقى از عمار بن رجاء از ابن مدينى از سفيان ( يعنى ابن عيينه ) روايت كرد . همچنين محمد بن ابراهيم اصبهانى ، و احمد بن فرات و عبد الرزاق از جعفر بن سليمان از ابن جدعان حديثى شبيه همين روايت كردند .\r\nسندى ديگر\r\nابن حبان از طريق عباد بن يعقوب از شريك از عاصم از زر از عبد اللَّه ، حديثى ثبت كرده منسوب ( 3 ) به پيامبر ( ص ) كه مىفرمايد : « هر گاه معاويه را بر فراز منبرم ديديد او را بكشيد . » ( 4 )\r\n\r\n","description":"","footnote":"\r\n( 1 ) - تهذيب التهذيب 7 / 324 .\r\n( 2 ) - ميزان الاعتدال 2 / 128 .\r\n( 3 ) - حديث مرفوع .\r\n( 4 ) - تهذيب التهذيب 5 / 110 .\r\n","page_name":" 225 ","page_number":225},
  {"content":"\r\nبررسى رجال آن\r\n1 - عباد بن يعقوب اسدى - ابو سعيد كوفى :\r\nاز رجال بخارى و ترمذى و ابن ماجه است . ابن خزيمه و ابو حاتم او را « ثقه » و طرف اعتماد شمرده‌اند و دارقطنى مىگويد : شيعىيى بسيار راستگو است .\r\n2 - شريك نخعى كوفه :\r\nاز رجال « صحيح » مسلم است و « التعاليق » بخارى ، و چهار « سنن » ديگر . ابن معين و عجلى و يعقوب بن شيبه و ابن سعيد و ابو داود و حربى او را « ثقه » و مورد اطمينان دانسته‌اند .\r\n3 - عاصم بن بهدلهء اسدى كوفى - ابو بكر مقرى .\r\nاز رجال « صحاح » ششگانه است و بر « ثقه » بودنش متفقند .\r\n4 - زر بن حبيش كوفى :\r\nدورهء جاهليت را دريافته است و از رجال « صحاح » ششگانه است .\r\n5 - عبد اللَّه بن مسعود :\r\nصحابى شهير و عظيم الشأن .\r\nبنابر اين ، سندش « صحيح » و درست است و رجالش همگى « ثقه » اند .\r\nبدين ترتيب ، آن حديث ، چهار طريق روائى صحيح و بىاشكال دارد . با اين همه ، ابن كثير را امانتش بر آن داشته كه از طريقه‌هاى روائى اين حديث جز آن را كه ضعيف و سست است ذكر ننمايد ، چنان كه سيوطى را چنين خوش آمده كه در رشتهء « لئالى » خويش جز غشدار را نكشد و نياويزد و براى حفظ اعتبار و آبروى پسر هندى جگر خوار از اسناد « صحيح » اين حديث هيچ ياد ننمايد !\r\nاين حديث با حديث صحيح و ثابت و مورد اتفاق ديگرى تحكيم و استحكام يافته است با آن فرمايش كه « هر گاه براى دو خليفه بيعت گرفته شد ، دومى را بكشيد » و اين فرمايش رسول اكرم ( ص ) كه « هر كس با امامى بيعت كرده دست موافقت داد و حاصل قلبش را بايستى تا مىتواند از او اطاعت نمايد . و در صورتى كه ديگرى آمده با آن امام به كشمكش برخاست بايد گردن اين دومى را بزنيد . » ( 1 )\r\n\r\n","description":"","footnote":"\r\n( 1 ) - شرح اين دو حديث « صحيح » در همين جلد از نظرتان گذشت .\r\n","page_name":" 226 ","page_number":226},
  {"content":"\r\nآن جماعت در برابر حديث « هر گاه معاويه را بر فراز منبرم ديد او را بكشيد » به قال و قيل و كشمكش پرداخته تراز و پاره به زمين زده‌اند ! برخى حرف « تاء » را « باء » خوانده و افزوده اى برايش قائل گشته‌اند ! خطيب بغدادى از حسن بن محمد خلال از يوسف بن ابى حفص زاهد از محمد بن اسحاق فقيه از ابو نضر غازى از حسن بن كثير از بكر بن ايمن قيسى از عامر بن يحيى صريمى از ابو زبير از جابر روايتى ثبت كرده منسوب به پيامبر ( ص ) كه هر گاه معاويه را ديديد بر فراز منبرم نطق مىكند از او بپذيريد ، ( 1 ) زيرا او امين و مورد اطمينان است » .\r\nخطيب بغدادى مىگويد : اين حديث را جز بدين صورت ننوشته‌ام ، و رجال سندش آن عده كه بين محمد بن اسحاق و ابو زبير قرار دارند همگى مجهولند ( 2 ) . ذهبى در « ميزان الاعتدال » و ابن حجر در « لسان الميزان » در شرح حال حسن بن كثير و بكر بن ايمن و عامر بن يحيى مىگويند كه اينها مجهولند . و اظهار نظر علماى رجال در بارهء ابو زبير محمد بن مسلم مكى از لحاظ اين كه آيا مورد اعتماد است يا مورد ايراد و اشكال ، مختلف است . ابن كثير در تاريخش در بارهء سند اين روايت اعلام داشته كه سندى مجهول است . ( 3 )\r\nجزء اضافى اين روايت ، يعنى « زيرا او امين و مورد اطمينان است » شاهدى قوى و زنده است بر بطلان روايت و ساختگى بودنش ، و در بارهء امانت و درستكارى اين موجود در جلدهاى پنجم و نهم داد سخن داده‌ايم .\r\nپس از اينها يكى ديگر پيدا شده كه خبر نداشته عده اى « فاقتلوه » را در آن حديث به « فاقبلوه » تبديل كرده‌اند و « او را بكشيد » تبديل شده به « آن را بپذيريد ! » يا خبر داشته ، ولى از آن تحريف خوشش نيامده و روايتى ساخته است بدان گونه\r\n\r\n","description":"","footnote":"\r\n( 1 ) - بجاى « فاقتلوه » گفته‌اند : « فاقبلوه » .\r\n( 2 ) - در تاريخ بغداد چاپى چنين نوشته است و آن را عينا ابن حجر در « لسان الميزان » 2 / 247 ثبت كرده است . در « اللئالى » سيوطى 1 / 426 به نقل از تاريخ بغداد چنين آمده است :\r\nخطيب مىگويد : محمد بن اسحاق بسيار خطا كرده و احاديث ناشناخته و نكوهيده آورده است .\r\nو رجالى كه پس از نام وى اسمشان آمده تا مىرسند به ابو زبير همگى ناشناخته و مجهولند .\r\n( 3 ) - تاريخ ابن كثير 8 / 133 .\r\n","page_name":" 227 ","page_number":227},
  {"content":"\r\nكه معاويه غير از معاوية ابن ابى سفيان باشد . حافظ ابن عساكر روايتى ثبت كرده از محمد بن ناصر حافظ ( يعنى حديثدان ) از عبد القادر بن محمد از ابن اسحاق برمكى از احمد بن ابراهيم بن شاذان مىگويد : ابو بكر بن ابى داود وقتى حديث « هر گاه معاويه را بر فراز منبرم ديديد او را بكشيد » را برايم برخواند گفت : اين ، معاوية بن تابوت سر دستهء منافقان است كه قسم خورده بود بر منبر پيامبر ( ص ) ادرار و كثافتكارى نمايد ، و او معاوية ابن ابى سفيان نيست !\r\nسيوطى در كتاب « اللئالى » پس از ذكر اين روايت مىگويد : « اين احتياج به نقل دارد ، اما چه كسى آن را نقل و روايت كرده است ؟ من مىگويم : ابن عساكر گفته است : اين تأويلى بعيد و ناسازگار است . و اللَّه اعلم » ( 1 ) .\r\nمىپرسيم : از احوال معاوية بن تابوت خبرى دارى ؟ و در تاريخ از وى چيزى خوانده اى ؟ او كيست و فرزند كه ؟ ! چه وقت به دنيا آمده و كجا و چه كسى ديده اش و كه از او حديث و روايت شنيده است ؟ و چه كسى روايت و سخنش را به ابو بكر بن ابى داود رسانده است ؟ و آيا او طبق قسمى كه خورده ، عمل كرده است ؟ ! آيا اصحاب پيامبر ( ص ) او را بر فراز منبر ديده و او را كشته‌اند ؟ ! يا تا امروز هيچكس او را نديده و تا ابد نخواهد ديدش ؟ !\r\nنظير اين تأويل در مورد روايت فاطمه دختر قيس آمده است كه مىگويد :\r\n« به رسول خدا ( ص ) عرض كردم : معاويه و ابو جهم از من خواستگارى كرده‌اند .\r\nپيامبر ( ص ) فرمود : معاويه گدائى بىپول است » . رافعى مىگويد : او غير از معاوية بن ابى سفيان است كه به خلافت رسيده ، و او معاويهء ديگرى است ( 2 ) .\r\nآرى ، رافعى به طرفدارى پسر هندى جگر خوار ، و به علت دوستى وى چنين تأويل كرده است ، اما « نووى » مىگويد : اين غلطى آشكار است ، و در « صحيح » مسلم در بارهء اين حديث آمده است كه « او معاوية بن ابى سفيان است » .\r\nمسلم در « صحيح » خويش ، معاويه اى را كه نامش در آن حديث آمده پسر\r\n\r\n","description":"","footnote":"\r\n( 1 ) - اللئالى المصنوعة 1 / 425 .\r\n( 2 ) - اصابه 3 / 498 .\r\n","page_name":" 228 ","page_number":228},
  {"content":"\r\nابو سفيان خوانده است ( 1 ) ، و ابو داود در « سنن » وى را معاوية بن ابى سفيان دانسته است ( 2 ) و نيز نسائى در « سنن » ( 3 ) و طيالسى در « مسند » ش ( 4 ) و بيهقى در « سنن الكبرى » . ( 5 )\r\nبنابر اين ، تأويل آن به اين كه مقصود غير از معاوية بن ابى سفيان است چنان كه « نووى » گفته غلطى آشكار است .\r\nابن كثير و ابن حجر براى تغيير و تقلب در حديث « فاقتلوه » نقشهء ديگرى كشيده و به اجرا گذاشته‌اند . ابن كثير در تاريخش مىنويسد : « اين حديث بدون شك دروغ است ، و اگر صحيح مىبود قطعا اصحاب به انجام دستور پيامبر ( ص ) مىپرداختند ، زيرا ايشان در اجراى فرمان خدا دستخوش سرزنش سرزنشگران نمىشدند » ( 6 ) . و ابن حجر در « تطهير الجنان » مىنويسد : « بفرض صحت اين حديث ، لازم مىآيد كه براى ديگر اصحابى كه آن حديث را شنيده‌اند ، يا آن عده از ايشان كه آن حديث را شنيده و پنهان كرده‌اند ، نقيصه و عيبى بتصور آيد ، زيرا چنين حديثى بايد به همهء امت ابلاغ شود تا به آن عمل كنند و دستور پيامبر ( ص ) را به اجرا درآوردند بعلاوه اگر آن را پنهان كرده بودند به تابعان نمىرسيد تا آن را براى آيندگان نقل و روايت نمايند . بنابر اين ، جز فرض اول باقى نمىماند و آن اين كه حديث را به ايشان ابلاغ كنند ، ولى به آن عمل ننمايند ، و اين چيزى است كه شرعا تصورش جايز نيست ، چون اگر تصور چنين كارى را براى آنان روا بدانيم ، لازمه اش اينست كه تصور پنهان كردن پاره اى از آيات قرآن يا ترك عمل به آنها را در مورد ايشان روا بدانيم ، و اينها همگى شرعا ناروا است بويژه كه پيامبر ( ص ) فرموده است . شما را در حالى وا مىگذارم ( و از دنيا در مىگذرم )\r\n\r\n","description":"","footnote":"\r\n( 1 ) . 4 / 195 .\r\n( 2 ) . 1 / 359 .\r\n( 3 ) . 6 / 208 .\r\n( 4 ) - ص 228 .\r\n( 5 ) . 7 / 471 .\r\n( 6 ) . 8 / 133 .\r\n","page_name":" 229 ","page_number":229},
  {"content":"\r\nكه بر راه روشن روانيد و قرار داريد . . . » ( 1 )\r\nاين جماعت چقدر به اصحاب حسن ظن دارند ! كاش حسن ظنشان منطقى و عقلائى مىبود ، اما چه مىتوان كرد كه تاريخ درست و راستگو بر خلاف تصورشان داستان دارد ، و سيرهء ثابت و مسلم اصحاب ، و فرمايشات پيامبر ( ص ) كه مورد قبول امت اسلام قرار گرفته و ائمهء حديث در « صحيح » ها و « مسند » ها ثبت و ضبط كرده‌اند حقيقت را روشن گردانيده و تصور آن جماعت را بر باد داده است و ما ، پاره اى از آن احاديث و فرمايشات و سيرهء تاريخى را در جلد سوم نوشتيم و ياد آور شديم .\r\nاصحاب - كه آن جماعت مدعيند فرمايش و دستور پيامبر ( ص ) را اگر شنيده بودند به اجرا مىگذاشتند - يا برجسته ترين و زبدهء ايشان مگر فرمان رسول اكرم ( ص ) را دائر بر قتل « ذو الثدية » - پس از آن كه شخص او را به ايشان نشان داده و اطلاع داده كه چه منويات تبهكارانه اى دارد و خود آن شخص اعتراف كرد به اجرا در آوردند ؟ ! مگر در حضور پيامبر ( ص ) و با وجودش سر از فرمانش نپيچيدند و دستورش را پشت گوش نيافكندند ؟ ! ( 2 ) مگر به اين دستورش - كه براى آن جماعت به صحت و ثبوت پيوسته است - عمل كردند ، به اين دستور كه « هر گاه براى دو خليفه بيعت گرفته شد ، نفر دومى را بكشيد » ؟ ! يا به اين فرمانش كه « هر كس خواست كار اين امت را در حالى كه متحد است به پراكندگى كشاند ، هر كه مىخواهد باشد او را با شمشير بزنيد » ؟ ! يا اين فرمان كه هر گاه ديگرى آمده با آن امام به كشمكش پرداخت ، گردن اين دومى را بزنيد « ؟ ! و ديگر فرمانها كه در احاديث » صحيح « آمده است و برخى را در همين جلد نوشتيم ؟ !\r\n10 - از طريق زيد بن ارقم و عبادة بن صامت ، روايتى آمده است منسوب به پيامبر ( ص ) كه « هر گاه معاويه و عمرو بن عاص را در حال اجتماع يافتيد ، آنها را از هم بپراكنيد ، زيرا آن دو براى كار خير گرد هم نمىآيند » ( 3 )\r\n11 - روايتى است منسوب به پيامبر ( ص ) كه مىفرمايد : « از اين راه مردى\r\n\r\n","description":"","footnote":"\r\n( 1 ) - تطهير الجنان ، حاشيهء صواعق المحرقه ، 60 .\r\n( 2 ) - رك : غدير 8 .\r\n( 3 ) - رك : غدير 2 .\r\n","page_name":" 230 ","page_number":230},
  {"content":"\r\nدر برابرتان سر خواهد رسيد كه وقتى مىميرد بر غير سنت من است . و معاويه سر مىرسد . ( 1 )\r\n12 - در نامه اى از مولاى متقيان امير مؤمنان على عليه السلام به معاويه چنين آمده : « نامه ات رسيد ، نامهء كسى كه بصيرتى ندارد تا هدايت نمايدش و نه رهبرى تا به راه خردمندانه درآورد ، هواى نفسش او را خوانده و او آن دعوت را اجابت نموده است ، و گمراهى او را كشانده و او به دنبالش كشيده شده است . . . اما افتخاراتم در دورهء اسلام ، و خويشاونديم با پيامبر خدا ( ص ) و منزلتم نسبت به قريش را به جان خودم اگر مىتوانستى انكار يا رد نمائى انكار و رد مىكردى »\r\nو به روايتى ديگر چنين عبارتى : « از طرف تو اندرزى دراز و نامه اى مركب آلوده به من رسيد ، نامه اى كه با گمراهيت نگاشته و با عقايد و نظريات تباهت امضا كرده و به پايان رسانده اى ، نامهء كسى كه بصيرتى ندارد تا هدايت نمايدش و نه رهبرى تا به راه خردمندانه درآورد ، هواى نفسش او را خوانده و او آن دعوت را اجابت نموده است ، و گمراهى او را كشانده و او به دنبالش كشيده شده است . . . » ( 2 )\r\n13 - در نامه اى از امام ( ع ) به معاويه چنين نوشته است : « اين گمراهى و بيراهه روى را كه در سالخوردگى و سپرى شدن عمرت در وجودت ريشه دارد ، از وجود خودت ريشه كن ساز ، زيرا تو امروز وضع جامهء پوسيده اى را دارى كه هر گوشه اش را درست كنند ، گوشهء ديگرش واخواهد رفت . تو يك نسل پر شمار از مردم را گمراه كرده اى ، و با بيراهه روىات فريفته اى ، و به درياى خويش افكنده اى تا تاريكىها فرا گرفته شان و شبهه‌هاى متلاطم به اين سو و آن سو پرانده شان ، و از راه صوابشان منحرف و به يك سو گشته‌اند و رجعت كرده‌اند و باز گشته‌اند به حال ديرينه جز آن عده با بصيرتى كه از تو رو برگردانده و ايشان پس از شناختن تو ترا ترك كرده‌اند و از همكارى و كمك به تو گريخته‌اند رو به خدا ، چون آنان را به دشوارى و\r\n\r\n","description":"","footnote":"\r\n( 1 ) - كتاب صفين ، نصر بن مزاحم .\r\n( 2 ) - عقد الفريد 2 / 233 + كامل ، مبرد 1 / 157 ، و در چاپ ديگر 225 + كتاب صفين 64 + الامامة و السياسة 1 / 77 + نهج البلاغه 2 / 5 + شرح ابن ابى الحديد 1 / 252 و 3 / 302 .\r\n","page_name":" 231 ","page_number":231},
  {"content":"\r\nگستاخى كشاندى و از راه راست و معتدل منحرف كردى » ( 1 ) .\r\n14 - در نامه اى از امام ( ع ) به معاويه چنين آمده است : « گمراهىهائى كه بروز داده اى ، بىشباهت به آنها نيست كه خانواده و خويشاوندانت بروز دادند ، همانها كه كفر و آرمانهاى باطل و ناروا ، به حسد ورزى نسبت به محمد ( ص ) واداشتشان تا در آنجاها كه خبر دارى ، به خاك هلاك در غلتيدند و نتوانستند هيچيك از مقدسات و بزرگان خويش را حمايت نمايند و من در آن آوردگاه‌ها ، همآوردشان بودم و جنگاور آويخته به ايشان و همان كه راه بر آنان بر بست و سرانشان را و سران گمراهى را بكشت و اگر خدا بخواهد اولادشان را به آن نياكان ملحق خواهم ساخت . بدا به حال فرزندى كه از پى جدى برود كه جايگاه و قرارگاهش دوزخ است » ( 2 ) .\r\n15 - اين قسمت ديگرى از نامهء حضرتش به معاويه است : « دير گاهى است كه تو و دوستدارانت كه دوستداران شيطان مطرودند ، حق ( يا اسلام و تعاليم قرآن ) را افسانه‌هاى پيشينيان خوانده‌ايد و آن را پس پشت افكنده‌ايد و در صدد بر آمده‌ايد كه با دست و زبانتان ، مشعل خدا را خاموش گردانيد ، كه خدا نور خويش به كمال مىرساند گر چه كافران نخواهند و بدشان بيايد . بجان خودم سوگند نور گر چه نخواهى و بدت بيايد به كمال خواهد رسيد و دانش دين منتشر خواهد گشت و به سزاى كارت خواهى رسيد بنابر اين ، در زندگى دنيايت كه از تو جدا خواهد گشت تا مىخواهى تبهكارى ورز ، لكن پندارى هم اكنون است كه روزگار باطل و نارواگريت به پايان رسيده و كار و حكومتت بر باد رفته است ، و تو به سوى شعلهء فروزان و سوزان دوزخ كشانده شده اى ، و خدا به هيچ وجه به تو ستم نكرده باشد و پروردگارت به بندگانش ستم كننده نيست » ( 3 ) .\r\n16 - اين هم قسمتى از نامه اى كه حضرتش به او نوشته است : « كارهاى بدى كه كرده اى ، همراه با اطلاعى كه خداى متعال از وضع تو دارد سبب گشته كه خدا\r\n\r\n","description":"","footnote":"\r\n( 1 ) - نهج البلاغه 2 / 41 + شرح ابن ابى الحديد 4 / 50 .\r\n( 2 ) - شرح ابن ابى الحديد 4 / 50 .\r\n( 3 ) - شرح ابن ابى الحديد 4 / 51 و 3 / 411 .\r\n","page_name":" 232 ","page_number":232},
  {"content":"\r\nوضع و كار تو را به صلاح نيارد و دلت را آمادهء تبهكارى گرداند . اى پسر صخر ! اى پسر ملعون ! ( يا به عبارتى ديگر : اى پسر صخر ملعون ! ) ادعا كرده اى كه بردباريت به قدر كوهساران است ، و دانشت ميان شكداران مايهء تميز و حل و فصل است ، حال آنكه تو سبكسرى منافقى و دلگرفته و دلناپذير ، نابخرد ، و بزدلى رذل » ( 1 ) .\r\n17 - در نامهء ديگرى به او مىنويسد : « نامه ات رسيد . ديدم مقصودى برتر از آنچه در خور تو است دارى ، و به دنبال چيزى غير از گمشدهء خويشى ، و كوركورانه مىلولى و در گمراهى سرگردانى ، و نه به دليل محكم چنگ انداخته اى و به سستترين گمانها آويخته اى . پناه بر خدا ! چقدر به سختى به تمايلات بدعت آميز چسبيده اى و به سر گشتگىيى كه تاكنون مورد پيروى قرار گرفته ، بعلاوه پايمال كردن حقائق و ترك اسناد و موازينى كه خدا به موجبش باز خواست خواهد كرد و براى بندگانش حجت بشمار مىآيد » . ( 2 )\r\n18 - وقتى معاويه حضرتش را دعوت كرد اختلافشان را در پرتو قرآن حل و فصل نمايند به او چنين نوشت . . . « تو به حكم قرآن دعوت كرده اى ، و من مىدانم تو نه اهل قرآنى و نه خواهان حكم و رأيش ، و از خدا بايستى كمك خواست » ( 3 ) .\r\n19 - در نامه اى امام ( ع ) به او چنين مىنويسد : « . . . اكنون وقت آن رسيده كه از درك امور روشن استفاده برى و آنها را دريابى . تو در ادعاهاى باطلت ، همان شيوهء ديرينهء پيشينيانت را پيروى كرده اى و در ارتكاب فريبها و دروغورزىها از قماش اين كه خصالى را كه به آن دسترسى ندارى به خود بچسبانى و آنچه را از اختيار تو بيرون است ، در اختصاص خويش بدانى تا از قانون اسلام خود را خلاص كنى و حقائقى را كه از گوشت و خونت به تو نزديكتر و برايت محسوستر است ، انكار نمائى ، آن حقائق را كه با گوش هوش دريافته اى\r\n\r\n","description":"","footnote":"\r\n( 1 ) - شرح ابن الحديد 3 / 411 و 4 / 51 .\r\n( 2 ) - نهج البلاغه 2 / 44 + شرح ابن ابى الحديد 4 / 57 .\r\n( 3 ) - كتاب صفين 556 + نهج البلاغه 2 / 56 + شرح ابن ابى الحديد 1 / 188 .\r\n","page_name":" 233 ","page_number":233},
  {"content":"\r\nو حافظه ات را آكنده است . بنابر اين پس از رو گردانى از حق چه مىماند جز گمراهى آشكار و رسوا ؟ ! » ( 1 )\r\n20 - در نامهء ديگرى به او مىنويسد : « تو اى معاويه ! كى اداره كنندگان خلق بوده‌ايد يا چگونه حكام اين امت توانيد گشت با اين كه هيچ حسن سابقه اى نداريد و نه در ميان قومتان برترى و فضيلتى را احراز كرده‌ايد . بنابر اين خودت را براى پيشامدى كه بر سرت خواهد آمد آماده كن و مگذار شيطان در مورد تو كامياب شود ، با اين كه مىدانم خدا و پيامبرش راستگويند ( يعنى تو چنين نخواهى كرد و پيرو هدايت نخواهى گشت ) . بدين سبب من از بدبختى ديرينه و جدا نشدنى به خدا پناه مىجويم . در صورتى كه چنين نكنى به تو اطلاع مىدهم كه چه باعث گشته تو در غفلت بمانى . آن علت در اين است كه تو خوشگذران و عشرت طلبى و شيطان توانسته ترا در اختيار گيرد و در وجودت بسان خون در بدن ، جريان يابد » . ( 2 )\r\n21 - در نامه اى از امام ( ع ) به معاويه چنين آمده است : « در مورد آنچه تحت ادارهء تو است ، از خدا بترس ( و طبق فرمانش عمل كن ) و در مورد حقى كه بر عهدهء تو است دقت كن ، و برگرد به شناسائى و درك آنچه نمىتوانى به بهانهء اين كه نمىدانستى خود را خلاص كنى ، زيرا اطاعت خدا و عمل طبق حكمش ، نشانه‌هاى آشكارى دارد و مردان بلند مقامى كه آن را به همه بشناسانند و روشهاى درخشان در اين زمينه هست و راهى هموار و مشخص و هدفى مطلوب و سر منزلى كه هوشياران براهش مىروند و نگونساران از آن انحراف مىجويند . هر كه از آن رو بگرداند از اسلام منحرف خواهد گشت و به سرگشتگى دچار خواهد شد و خدا نعمتش را از او بر خواهد گرفت و زائل خواهد ساخت و كيفر خويش بر او نازل خواهد كرد . بنابر اين ، به حال خودت بينديش و ملاحظه خويش را بنما ، زيرا خدا راهت را به تو نموده است ، و آن هنگام كه كارهايت به پايان رود به نتيجهء پر زيانى خواهى رسيد و به سر منزل كفر . هواى نفست تو را به درون\r\n\r\n","description":"","footnote":"\r\n( 1 ) - نهج البلاغه 2 / 125 .\r\n( 2 ) - كتاب صفين 122 + نهج البلاغه 2 / 11 + شرح ابن ابى الحديد 3 / 412 .\r\n","page_name":" 234 ","page_number":234},
  {"content":"\r\nشرارت درآورده و به سرگشتگى مبتلا ساخته و به مهلكه‌ها كشانده است و راهت را سنگلاخ و ناهموار گردانيده » ( 1 )\r\n22 - در جوابى به او مىنويسد : « . . . ما و شما به آن حال الفت و وحدتى بوديم كه ذكر كرده اى ، ديروز به دين گونه ميان ما اختلاف و تمايز حاصل گشت كه ما ايمان آورديم و شما كافر و منكر گشتيد ، و امروز بدينسان كه ما بر راه راست دين مانديم و شما از دين بلغزيديد و بدر گشتيد . از شما ، هر كه مسلمان گشت از روى ناچارى و اضطرار مسلمان شد و بعد از اين كه از اسلام بدش مىآمد و با رسول خدا ( ص ) بستيز و در حال جنگ بود . . .\r\nهمان شمشيرى در دست من است كه در يك جا اثرش را بر جد و دائى و برادرت ديدى . و تو به خدا قسم تا وقتى به ياد دارم سنگدل و دل ناپذيرى بوده اى و نابخردى . بهتر است به تو چنين بگويم : تو از نردبانى بالا رفته اى كه در فرازش به تو بدبختىيى مىنمايد كه تو را و خانواده ات را فرا خواهد گرفت ، زيرا تو در پى غير گمشدهء خويشى و مىخواهى جز بر آنچه حق تو است ، دست يا بى و به دنبال كارى هستى كه نه شايستگى و صلاحيت تصدى آن را دارى ، و نه نهاد تو با آن مناسبت دارد . چقدر حرفت از كردارت فاصله دارد ، و چقدر به عموها و دائىهايت شبيهى كه بد نهادى و آرمانهاى ناروا آنها را به انكار حق و رسالت محمد ( ص ) واداشت تا در آنجاها كه ميدانى به خاك هلاك در غلتيدند و نتوانستند هيچيك از سران و مقدسات خويش را در برابر شمشيرهائى حمايت نمايند كه هيچ نبردى از آنها خالى نماند و هرگز سستى و كندى نگرفت » ( 2 )\r\n23 - در جوابى كه به معاويه مىدهد مىفرمايد : « اين كه نوشته اى ما جملگى از قبيلهء بنى عبد مناف هستيم و بر يكديگر برترى نداريم . بجان خودم در حقيقت ما فرزندان يك پدريم و نياى مشترك داريم ، لكن اميه با هاشم يكسان نيست ، و نه حرب مانند عبد المطلب است ، و نه ابو سفيان همشأن ابو طالب ، و نه مهاجر با آزاد شدهء فتح اسلامى برابر است ، و نه آنكه نسب مشخص و و الا دارد با آنكه\r\n\r\n","description":"","footnote":"\r\n( 1 ) - نهج البلاغه 2 / 36 و 37 .\r\n( 2 ) - نهج البلاغه 2 / 124 .\r\n","page_name":" 235 ","page_number":235},
  {"content":"\r\nبه كسى و خانواده اى چسبانده و منسوب گشته است ، و نه بر حق چون بر باطل و باطلگرا ، و نه مؤمن چون منافق و دغل و چه تيره روز و پست است فرزندى كه از نيايى پيروى نمايد كه به آتش دوزخ در افتاده است ! » ( 1 )\r\nابن ابى الحديد در شرح فرمايش مولاى متقيان اين سؤال را مطرح مىسازد :\r\nآيا مسلمان را مىتوان به خاطر كافر بودن جدش نكوهش و سرزنش كرد ؟ و جواب مىدهد : آرى ، در صورتى كه از جدش پيروى كرده و قدم جاى قدمش نهاده و مقلدش گشته باشد . امير المؤمنين ( ع ) معاويه را نه به خاطر كافر بودن اجدادش ، بلكه به اين خاطر مورد نكوهش و سرزنش قرار مىدهد كه او دنباله رو آنها بوده است و مقلدشان ( 2 ) .\r\n24 - در نامهء ديگرى مىفرمايد : « ترا چه به اين كه چه كسى برتر است و چه كسى فروتر ، يا چه كسى بايد حاكم باشد و چه كسى تحت اداره و حكومت ! آزاد شدگان فتح مكه و فرزندانشان را چه به تشخيص و تعيين مرتبهء مهاجران پيشاهنگ ، و تعيين طبقات و درجاتشان ! تو از اين مرتبه بسيار دورى ، با اين همه ، به كارى كه در صلاحيت تو نيست پرداخته اى و خود كه محكوم و تحت اداره اى ، به اظهار رأى در بارهء حاكميت و حاكم پرداخته اى . تو نمىشود پا در دامن حد خويش كشى و بدانى كه فروتر از آنى كه به چنين امورى پردازى ، و به همان حد و مرتبه اكتفا نمائى كه تقدير برايت معين ساخته است ؟ ! نه محكوميت محكوم به پاى حساب تو است ، و نه پيروزى پيروزمند از آن تو . و تو بسيار در بيراهه اى و بدر گشته اى از راه راست به فرسنگها ! » ( 3 )\r\n25 - در نامه اى كه امام ( ع ) به مخنف بن سليم مىنويسد چنين مىفرمايد :\r\n« ما تصميم گرفته‌ايم به طرف اين جماعتى حركت كنيم كه در مورد بندگان خدا ، به موجب چيزى غير از وحى الهى حكومت كرده‌اند ، و درآمد عمومى و غنائم را به خويشتن اختصاص داده‌اند ، و قانون جزاى اسلام را تعطيل كرده‌اند ، و قانون\r\n\r\n","description":"","footnote":"\r\n( 1 ) - رك : غدير 3 .\r\n( 2 ) - شرح ابن ابى الحديد 3 / 423 .\r\n( 3 ) - نهج البلاغه 2 / 30 + صبح الاعشى 1 / 229 + نهاية الأرب 7 / 233 .\r\n","page_name":" 236 ","page_number":236},
  {"content":"\r\nو تعليم اسلام را از بين برده و در كشور ( يا جهان ) به تبهكارى پرداخته‌اند ، و به جاى مؤمنان فاسقان را به دوستى و مشورت برگزيده‌اند . وقتى دوستدار خدا ، بدعتهايشان را گناه و سهمگين شمرده كينه اش را به دل گرفته و او را تبعيد و محروم كرده‌اند ، و چون ستمكار در ستمگريشان به آنها كمك نموده او را دوست داشته و به خود نزديك ساخته و به او خوبى كرده‌اند . آنان بر ستمگرى اصرار مىورزند و بر مخالفت با اسلام و جدائى از ما همداستان و يكدل گشته‌اند ، و دير گاهى است كه راه بر اسلام بسته‌اند ، و در راه گناه ورزى همكارى نموده و ستمكار بوده‌اند . » ( 1 )\r\n26 - در نامه اى به عمرو بن العاص مىنويسد : « با معاويه در كار ناروايش همراهى نكن ، زيرا معاويه مردم را حقير شمرده و اسلام را نابخردانه خوانده است » . ( 2 )\r\n27 - در نامهء ديگرى به عمرو بن العاص چنين مىفرمايد : « . . . تو به خاطر مردى زشتكار و بىآبرو ، دست از انسانيت كشيده اى ؟ به خاطر مردى كه انسان بزرگوار با همنشينى او خوار مىشود و مورد سرزنش قرار مىگيرد و انسان بردبار با معاشرت او نابخرد و ناخويشتندار مىگردد . بر اثر آن ، دلت پيرو دلش گشته است و چنان كه گفته‌اند : تا دينت را از تو ربوده و امانت و درستكاريت را و دنيا و آخرتت را » ( 3 )\r\nدر همين نامه چنين آمده : « اگر خدا تو و پسر جگرخوار را به چنگ من درآورد شما را به آن عده از قريش ملحق خواهم ساخت كه بر پيامبر خدا ( ص ) ستم كردند و خدا به قتل رساندشان . و در صورتى كه به چنگم نيفتاديد و بعد از من زنده مانديد . خدا به تنهائى حسابتان را خواهد رسيد ، و براى انتقامگيرى از شما انتقام او كفايت مىكند و هم كيفر او كافى است . »\r\n28 - در نامه اى به محمد بن ابى بكر و مردم مصر مىنويسد : « از تبليغات آن\r\n\r\n","description":"","footnote":"\r\n( 1 ) - شرح ابن ابى الحديد 1 / 282 .\r\n( 2 ) - كتاب صفين 124 + نهج البلاغه 2 / 56 + شرح ابن ابى الحديد 1 / 189 و 4 / 114 .\r\n( 3 ) - رك : غدير 2 .\r\n","page_name":" 237 ","page_number":237},
  {"content":"\r\nدروغساز پسر هند بر حذر باشيد ، و بينديشيد و بدانيد كه امام هدايتگر و پيشواى گمراهگر برابر نيستند و نه وصى پيامبر با دشمن پيامبر ، خدا ما و شما را جزو كسانى قرار بدهد كه دوستشان مىدارد و از آنان خشنود است . » ( 1 )\r\n29 - در جواب محمد بن ابى بكر - كه نامه هائى را كه معاويه و عمرو عاص برايش نوشته بودند به خدمت امام ( ع ) فرستاده بود - چنين نوشت : « نامهء معاويهء زشتكار زشتكار زاده و عمر و زشتكار كافرزاده را خواندم . آن دو كه در نافرمانى خدا به هم علاقه مىورزند ، و در كار حكومت و رشوه خوارى در حكومت با هم توافق دارند و در زندگى دنيا نكوهيده سيرتند . ( 2 ) آنها از كردهء خويش بهره بردارى و عشرت مىكنند ، همانطور كه آنان كه پيش از آنها بودند از كردهء خويش بهره بردند و عشرت ساختند . هارت و پورتشان به تو ضررى نمىزند . » ( 3 )\r\n30 - در نامه اى به مردم عراق چنين مىفرمايد : « خدا شما را رحمت نمايد .\r\nكسانى را كه در ميان شما خوابند بيدار سازيد و بر سر عقيده و هدف درستتان همداستان شويد ، و براى جنگ با دشمنان مهيا گرديد ، زيرا پرده از كار برافتاده و صبحدم در برابر ديدگان انسان با بصيرت جلوه آراسته است ، و حقيقت چنين است كه شما با آزاد شدگان فتح مكه و فرزندانشان ، مىجنگيد و با آنها كه جفا كارند و سختدل ، و آنها كه از روى ناچارى اظهار اسلام نمودند ، و آن كه در برابر پيامبر خدا ( ص ) سراسر ستيز و جنگجوئى بود ، دشمنان خدا و سنت و قرآن ، وابستگان قبائل مشرك و مهاجم و اهل بدعت و خلافكارى ، و آنها كه از آسيبهاى جنايتكارانه شان ترسيده مىشد و خطرى براى اسلام تشكيل مىدادند ، همان رشوه خواران و دنيا پرستان . من اطلاع پيدا كرده‌ام كه پسر نابغه ( يعنى عمرو عاص ) ، حاضر به بيعت با معاويه نشده تا معاويه به او چيزى داده و براى معاويه شرط كرده كه به او رشوه بدهد گرانتر از همهء قدرت و سلطه اى كه در چنگ دارد . هان ! زيانديده باد دست اين بيعت كننده اى كه دينش را به دنيا فروخته است ، و نابود باد دست\r\n\r\n","description":"","footnote":"\r\n( 1 ) - شرح ابن ابى الحديد 2 / 26 + جمهرة الرسائل 1 / 541 .\r\n( 2 ) - يا چنان كه در شرح ابن ابى الحديد آمده : نسبت به دينداران بزرگى مىفروشند .\r\n( 3 ) - تاريخ طبرى 6 / 58 + شرح ابن ابى الحديد 2 / 32 .\r\n","page_name":" 238 ","page_number":238},
  {"content":"\r\nاين خريدارى كه با دارائى مسلمانان خيانت يك زشتكار را خريده است . و جزو آن جماعت كسى هست كه در ميان شما شراب خورده و در دورهء مسلمانى بر او حد ( شرابخوارى ) جارى گشته است ( 1 ) و فساد عقيده و دينش و زشتكاريش معروف است و زبانزد . و نيز در ميان آن جماعت كسى هست كه تا سهمى از مال مسلمانان به او داده نشد ، حاضر به قبول اسلام نشد . ( 2 ) اينها سران و پيشوايان آن جماعت را تشكيل مىدهند و نيز آنها كه از ذكر زشتىهاشان خوددارى كردم و مثل همانهايند كه به آنان اشاره رفت ، بلكه تبهكارتر و مضرتر .\r\nاينهائى كه ياد كردمشان ، در صورتى كه بر شما تسلط سياسى پيدا كنند ، در ميان شما بزرگى خواهند فروخت و افتخار و زشتكارى خواهند نمود و قلدرى ، و از سر خشم دست به تعدى خواهند زد ، و در كشور فساد برپا خواهند ساخت ، و از هواى نفس پيروى خواهند كرد و عاقلانه و بر صواب حكومت نخواهند نمود . . .\r\nآيا به خشم نمىآئيد و اهميتى نمىدهيد به اين كه نابخردان و اشرار و فرومايگان جامعهء شما با شما بر سر حكومت بر شما به كشمكش و ستيز برخيزند ؟ ! .\r\nبنابر اين ، سخنم را به گوش گيريد و از من فرمان بريد ، زيرا به خدا اگر از من فرمان بريد ، گمراه نخواهيد گشت . و در صورتى كه سر از فرمانم بپيچيد ، به صواب نمىرسيد . آمادهء جنگ شويد و براى جنگ تدارك كنيد ، زيرا آتش جنگ شعله ور گشته ، و پرچمش افراشته شده ، و زشتكاران براى نبردتان آماده گشته‌اند ، به اين منظور كه بندگان خدا را بيازارند و شكنجه نمايند و مشعل دين خدا را خاموش سازند .\r\nهان ! نبايستى دوستداران شيطان ، همانها كه از جملهء طمعورزان و حيله - پردازان و سنگدلانند ، در عين گمراهى و سرگشتگىشان كوششى بيش از نيكوكاران و پارسايان و آنان كه فناى حق و عقيدهء درست و فرمانبرى پروردگارشان شده‌اند ، داشته باشند . به خدا قسم اگر آنها روى زمين را پر كرده باشند و من يكتنه با آنها روبرو گردم ، نه اهميتى مىدهم و نه احساس ترس و تنهائى مىنمايم ، زيرا من\r\n\r\n","description":"","footnote":"\r\n( 1 ) - اشاره به وليد بن عقبه .\r\n( 2 ) - منظور معاوية بن ابى سفيان است . رك : جمهرة الرسائل 1 / 551 .\r\n","page_name":" 239 ","page_number":239},
  {"content":"\r\nگمراهىيى را كه آنها در آن فرو رفته‌اند و هدايتى را كه ما برآنيم ، كاملا مىشناسم و در مورد اين واقعيت يقين و اطمينان كامل دارم ، و من به ديدار پروردگارم مشتاقم و پاداش نيكويش را انتظار مىبرم . لكن مرا از اين كه حكومت بر اين امت را نابخردان و زشتكارانش عهده دار شوند و مال خدا ( و درآمد عمومى ) را ملك انحصارى و دستاورد خويش گردانند و بندگان خدا را بردهء ابزارسان سازند و با مردم صالح به جنگ باشند و با منحرفان ستمگر در يك حزب ، اندوه فرا مىگيرد و غم مىخراشد . » ( 1 )\r\n31 - در نامه اى به زياد بن ابيه ، چنين مىفرمايد : « معاويه شيطان مطرود را مىماند كه به انسان از برابر و از پشت و از چپ و راست رو مىآورد . بنابر اين از او بر حذر باش و باز در احتياط باش و باز هم در پرهيز باش ، و السلام » ( 2 )\r\n32 - هنگامى كه يارانش را فرمان مىدهد كه رهسپار جنگ با معاويه شوند ، در نطقى مىفرمايد : « به طرف دشمنان خدا رهسپار شويد ، به سوى دشمنان سنن پيامبر ( ص ) و قرآن ، به سوى باقيماندهء قبائل مشرك و مهاجم ، و آنان كه مهاجران و انصار را كشته‌اند » ( 3 )\r\n33 - در نطقى كه مردم را به جهاد بر ضد معاويه مىخواند ، مىفرمايد :\r\n« ما انشاء اللَّه به طرف كسى رهسپار خواهيم شد كه نابخرد گشته است و از پى چيزى برآمده كه حق او نيست و نه مىتواند بر آن دست يابد ، به سوى معاويه و سپاهش آن دار و دستهء تجاوزكار و گردنگش و ديكتاتورمنش داخلى ، كه شيطانى فرماندهيشان مىكند و با برق فريبناكىهايش و با نيرنگش به راه خويش مىكشاندشان » ( 4 ) .\r\n34 - در نطقى به صفين ، چنين مىفرمايد : « آنگاه مردم به سراغ من آمدند - در حالى كه من از حكومتشان بر كنار بودم - و به من گفتند : بيعت كن .\r\n\r\n","description":"","footnote":"\r\n( 1 ) - الامامة و السياسة 1 / 113 + شرح ابن ابى الحديد 2 / 37 .\r\n( 2 ) - شرح ابن ابى الحديد 4 / 68 .\r\n( 3 ) - كتاب صفين 105 + جمهرة الخطب 1 / 142 .\r\n( 4 ) - كتاب صفين 126 .\r\n","page_name":" 240 ","page_number":240},
  {"content":"\r\nخوددارى نمودم . به من گفتند : بيعت كن ، زيرا امت رضايت جز به حكومت تو نمىدهد و مىترسيم اگر بيعت نكرده و حكومت را نپذيرى مردم دسته دسته شوند .\r\nدر نتيجه با ايشان بيعت كردم ، و مرا هيچ بشگفت نياورده و بيمناك نساخت جز بدخواهى و نافرمانى آن دو نفر ( يعنى طلحه و زبير ) كه با من بيعت كرده بودند ، و نافرمانى معاويه كه خدا هيچ حسن سابقه اى در اسلام او نصيب او نگردانيده و نه درستكارى و اخلاصى در دورهء اسلامش نموده است ، و آزاد شده اى فرزند آزاد شده اى است و يكى از قبايل مشرك و مهاجمى كه خود و پدرش همچنان با خدا و پيامبرش و مسلمانان دشمنى ورزيدند تا بناچارى و از روى اضطرار ، به اسلام درآمدند . من از شما در تعجبم و از اين كه همراهيش مىكنيد و سر به فرمانش نهاده‌ايد و خاندان پيامبرانتان را واگذاشته‌ايد ، خاندانى را كه برايتان جايز و پسنديده نيست كه با آن اختلاف پيدا كرده در برابرش سر نافرمانى برآريد ، يا هيچكس از مردم را ، همتايشان بدانيد . من شما را به كتاب خداى عز و جل دعوت مىنمايم و به سنت پيامبرش ( ص ) و به از بين بردن و الغاى باطل و احياى نشانه‌ها و اركان دين » . ( 1 )\r\n35 - در نطق ديگرى در صفين ، چنين مىفرمايد : « به طرف آنها پيش رويد .\r\nآرامش و متانت خويش را حفظ كنيد ، متانت و وقار اسلامى را و سيماى مردم نيك را . به خدا قسم ! نادانترين فرد آن جماعت ، فرماندهشان است و اعلان جنگ دهنده شان معاويه و پسر نابغهء و ابو الاعور سلمى و ابن ابى معيط ميگسار كه در دورهء اسلام او را حد شرابخوارى زده‌اند . و بيش از همه ، اينها را مىسزد كه برخاسته مرا تحقير نمايند و با من به كشمكش پردازند . تا امروز با من نجنگيده‌اند آن زمان كه من آنها را به اسلام مىخواندم و آنها مرا به پرستش بتها مىخواندند .\r\nخدا را سپاس مىبرم كه از ديرگاه زشتكان با من دشمنى ورزيده‌اند و سپس خوار و ذليلشان ساخت . مگر شكست نخورده و خوار نگشتند ؟ ! هان ! اين معركه اى بزرگ و پرافتخار است . زشتكارانى كه جامعه از آنها خشنود نبود و براى اسلام و مسلمانان مايهء خطر و هراس بودند پاره اى از اين امت را فريفته و دلهاشان را\r\n\r\n","description":"","footnote":"\r\n( 1 ) - كتاب صفين 227 + تاريخ طبرى 6 / 4 + جمهرة الخطب 1 / 161 .\r\n","page_name":" 241 ","page_number":241},
  {"content":"\r\nاز عشق به آشوب و انحراف از اسلام آكنده و با تهمت و بهتان تمايلاتشان را جلب كرده‌اند ، و به منظور خاموش ساختن مشعل دين خداى عز و جل پرچم جنگ عليه ما افراشته‌اند . خدايا ! صفوفشان را پراكنده گردان و عقيده و سخنشان را متعدد و متفاوت ساز و آنها را در برابر گناهانشان به هلاكت رسان بيگمان آن كه دوستش بدارى و سرپرستش باشى خوار و ذليل نخواهد گشت و آن كه دشمنش بدارى عزت و قدرت نخواهد يافت . » ( 1 )\r\n36 - در نطقى در صفين مىفرمايد : « رسول خدا ( ص ) به من سفارشى كرده است كه از اجراى سفارشش چشم نمىپوشم . شما با دشمنتان روبرو گشته‌ايد و مىدانيد رئيسشان منافقى منافق زاده است كه آنها را به دوزخ مىخواند و پسر عموى پيامبرتان با شما است و در برابرتان و شما را به بهشت مىخواند و به فرمانبرى پروردگارتان و عمل به سنت پيامبرتان ، و آن كه پيش هر مردى ( با پيامبر ص ) نماز خواند - و هيچكس در نماز با پيامبر خدا ( ص ) بر من سبقت نجسته است ، و من از مجاهدان » بدرم « - با معاويه آزاد شدهء فتح مكه پسر آزاد شده برابر نيست .\r\nبه خدا قسم ما بر حق و راه اسلاميم و آنها بر باطل و راه ناروا . اگر آنها بر سر باطلشان متحد و همداستان باشند و شما از دور حقتان بپراكنيد حتما باطلشان بر حقتان چيره خواهد گشت . با آنها بجنگيد تا خدا بدست شما آنها را عذاب كند ، زيرا هر گاه چنين نكنيد به دست ديگران آنها را عذاب خواهد كرد » ( 2 )\r\n37 - در نطق ديگرى مىفرمايد : « . . . خداوند شما را به خوبى آزموده است و پيروزيتان را تحكيم كرده است . بنابر اين بىدرنگ و همين لحظه رو به معاويه و طرفدارانش بنهيد ، طرفداران ستمكارش كه قرآن را پشت سر افكنده‌اند و آن را به بهائى اندك فروخته‌اند . اگر مىفهميدند مىدانستند كه خود را به بهاى پستى فروخته‌اند . » ( 3 )\r\n\r\n","description":"","footnote":"\r\n( 1 ) - تاريخ طبرى 6 / 24 + كتاب صفين 445 .\r\n( 2 ) - كتاب صفين 355 + شرح ابن ابى الحديد 1 / 503 + جمهرة الخطب 1 / 178 .\r\n( 3 ) - الامامة و السياسة 1 / 110 + تاريخ طبرى 6 / 51 + مروج الذهب 2 / 38 + شرح ابن ابى الحديد 1 / 179 + جمهرة الخطب 1 / 231 .\r\n","page_name":" 242 ","page_number":242},
  {"content":"\r\n38 - در نطقى براى برانگيختن مردم به جنگ با معاويه ، مىفرمايد : « مردم ! آمادهء جنگ با دشمنى شويد كه جهاد عليه او ، مايهء تقرب به خداى عز و جل است و دريافتن وسيله و رابطه اى در آستانش ، جماعتى كه از حق سرگشته‌اند و آن را نمىبينند ، در توزيع درآمد ظلم و ستم روا مىدارند و عدالت نمىنمايند ، دل از قرآن فرو بسته‌اند ، رو از دين بگردانده‌اند ، در سركشى كور كورانه مىلولند ، و در امواج گمراهى چرت مىزنند ! بنابر اين هر چه مىتوانيد قدرت و اسبان بر بسته و پروريده و يا وسائل نقليهء جنگى ، فراهم آوريد ، و به خدا توكل داشته باشيد و خدا براى حمايت و عهده دارى كفايت مىكند » . ( 1 )\r\n39 - هنگامى كه اهالى شام ، قرآنها بر نيزه برافراشتند در نطقى چنين فرمود : « بندگان خدا ! بر من از همه واجبتر است كه دعوت به كتاب خدا را بپذيرم ، ليكن معاويه و عمرو بن عاص و ابن ابى معيط و حبيب بن مسلمة و ابن ابى سرح اهل دين و قرآن نيستند . من آنها را بهتر از شما مىشناسم ، بچه بودند كه با آنها مصاحبت داشتم و وقتى بزرگ شدند با آنها همنشينى داشتم و بدترين كودكان و شريرترين مردان بودند . اين ( دعوت به مراجعه به قرآن براى حل اختلاف ) سخن حقى است به منظورى باطل . اينها به خدا قسم قرآن را بر نيافراشته‌اند كه آن را قدر مىنهند و به آن عمل مىكنند ، بلكه آن نيرنگى است ، و حيلهء تضعيف كننده و سستى آورى ، و دغلكارىيى . فقط يك ساعت بازوان و كله هاتان را به من عاريه بدهيد و به من بسپاريد ، زيرا اينك حق به موقعيت قاطعى رسيده است و هيچ نمانده جز اين كه پى ستمكاران را بر اندازيم . » ( 2 )\r\n40 - روزى كه خواستند قرار حكميت و مراجعه به قرآن را بنويسند از على - عليه السلام - پرسيدند : اعتراف مىكنى كه آنها مؤمن و مسلمانند ؟ فرمود :\r\nمن اعتراف نمىنمايم نه در بارهء معاويه و نه در حق همراهان و طرفدارانش كه مؤمن يا مسلمانند . ولى معاويه هر چه مىخواهد براى خود و براى طرفدارانش\r\n\r\n","description":"","footnote":"\r\n( 1 ) - كتاب صفين + تاريخ طبرى 6 / 51 + الامامة و السياسة 1 / 110 + شرح ابن ابى الحديد 1 / 179 .\r\n( 2 ) - كتاب صفين 560 + تاريخ طبرى 6 / 27 + تاريخ الكامل . ابن اثير 3 / 136 .\r\n","page_name":" 243 ","page_number":243},
  {"content":"\r\nبنويسد و خود و يارانش را هر چه مىخواهد نام دهد . ( 1 )\r\n41 - على عليه السلام در دعاى دست نماز ظهر مىفرمود : خدايا ! معاويه و عمرو ( بن عاص ) و ابو اعور سلمى و حبيب و عبد الرحمن بن خالد و ضحاك بن قيس و وليد را لعنت كن . عائشه نيز پس از نماز عليه معاويه دعا مىكرد .\r\nروايت تاريخى اين مطلب را ، به تفصيل در جلد دوم غدير آورديم .\r\n42 - معاويه نامه اى به ابو ايوب انصارى صحابى و دوست پيامبر خدا ( ص ) نوشت . ابو ايوب آن را به على عليه السلام اطلاع داد و چنين گفت : اى امير المؤمنين ! معاويه پناهگاه منافقان نامه اى به من نوشته است . . . ( 2 )\r\n43 - قيس بن سعد بن عباده - پيشواى قبيلهء خزرج - در نامه اى به معاويه مىنويسد : « . . . تو بتى بتزاده اى . از روى ناچارى و اضطرار مسلمان گشتى و آزادانه و به اختيار از آن بدر شدى . اظهار ايمانت ديرى نپائيد و نفاقت تازه نيست . . .\r\nما انصار و پشتيبان دينى هستيم كه تو از آن بدر گشته اى و دشمن دينى هستيم كه تو به آن درآمده اى . «\r\nبه عبارت ديگر چنين مىنويسد : « تو بت پرستى بت پرست زاده اى بيش نيستى . از روى ناچارى و اضطرار مسلمان گشتى و در آن براى اختلاف افكنى ماندى و آزادانه و به اختيار از آن بدر گشتى . خدا بهره اى از اسلام به تو نداد . اظهار ايمانت ديرى نپائيد و نفاقت تازه نيست . همچنان با خدا و پيامبرش در حال جنگى ، و يكى از قبائل مشرك و مهاجمى ، و دشمن خدا و پيامبرش و بندگان مؤمنش . . . » ( 3 )\r\n44 - وقتى براى معاويه بيعت گرفته شد ، « قيس » چنين گفت : « مردم ! بدى را به جاى نيكى اختيار كرده‌ايد ، و عزت را با ذلت عوض كرده‌ايد ، و ايمان را با كفر ، و پس از آنكه دوستدار و تحت حكومت امير مؤمنان و سرور مسلمانان و پسر عموى پيامبر جهانيان بوديد ، اكنون به اين حال در افتاده‌ايد كه آزاد شدهء فرزند آزاد شده ، بر شما حاكميت يافته است و ذلت را بر شما تحميل مىكند و با شما به خشونت\r\n\r\n","description":"","footnote":"\r\n( 1 ) - كتاب صفين 584 + شرح ابن ابى الحديد 1 / 191 .\r\n( 2 ) - شرح ابن ابى الحديد 2 / 280 .\r\n( 3 ) - در جلد دوم غدير ، خوانديم .\r\n","page_name":" 244 ","page_number":244},
  {"content":"\r\nرفتار مىنمايد . اين را چگونه از ياد مىبريد و از آن غفلت مىنمائيد ؟ يا مگر خدا بر دلهاتان مهر ركود نهاده تا چنان شده‌ايد كه نمىانديشيد ؟ ! » ( 1 )\r\n45 - « قيس » در نامهء ديگرى به معاويه مىنويسد : « به من دستور مىدهى زير فرمان تو درآيم ، زير فرمان كسى كه بيش از هر كس براى حكومت ناشايسته است و از همه دروغگوتر و دغلگوتر و گمراه تر و بىارتباطتر با پيامبر خدا ! جماعتى كه تو دارى جماعتى هستند گمراه و گمراهگر ، سلطهء شرك آميزى از سلطه‌هاى شرك آميز اهريمن » . ( 2 )\r\n46 - محمد بن ابى بكر به معاويه مىنويسد : « بسم اللَّه الرحمن الرحيم . از محمد بن ابى بكر به گمراه گشته معاويه پسر صخر ! سلام بر كسانى كه فرمان خدا مىبرند بر آن عده شان كه در برابر صاحبان ولايت الهى تسليمند .\r\nپس از سپاس پروردگار و ستايش پيامبر ( ص ) ، خدا با جلال و عظمت و سلطه و قدرتش خلقى را آفريد بىرنج و بىآنكه سستىيى در قدرتش پديد آيد ، و به آفريدگانش نيازى ندارد ، ليكن آنان را بنده و در خدمت آفريده است و آنها را خوشبخت و بدبخت گردانيده و گمراه و بر راه . آنگاه با علم و اطلاعش ، آنان را بر يكديگر برترى و مزيت نهاده و آنگه از ميانشان محمد ( ص ) را برگزيده و برآورده و به رسالت و پيامبريش اختصاص داده و براى الهامش اختيار كرده و در كار خويش به او اطمينان نموده است و او را به پيامبرى برانگيخته تا كتابهاى آسمانى پيشين را تصديق نمايد و دليل و گواه بر شرائع الهى باشد . پس ، وى در راه پروردگارش با حكمت و اندرز نيكو دعوت نموده است . نخستين كسى كه دعوتش را اجابت نموده و سر سپرده و رسالتش را راست پنداشته و سازگار آمده و تسليم گشته و اسلام آورده برادرش و پسر عمويش على بن ابيطالب ( ص ) بوده است . او را در مورد غيب پوشيده تصديق كرده و راست شمرده و او را بر هر عزيز و خويشاوندى ترجيح داده و از همه گرامىتر داشته و از هر بيم و گزندى در امان نگهداشته و در هر موقعيت خطرناكى با خويشتن برابر نهاده و برايش جانبازى\r\n\r\n","description":"","footnote":"\r\n( 1 ) - رك : غدير 2 .\r\n( 2 ) - رك : غدير 1 .\r\n","page_name":" 245 ","page_number":245},
  {"content":"\r\nنموده است و با هر كه با وى در جنگ بوده جنگيده و با هر كه آشتى بوده آشتى نموده و همچنان در هنگامه‌هاى سختى و شدت و مخاطرات سهمگين جان خويش براهش نهاده و باخته است تا پيشاهنگ و سرآمد همه گشته ، و در جهادش بىنظير شده است و در كارش بىهمتا . و تو خود بلند گرائيش را ديده و شاهد بوده اى . و تو توئى ، و او او است كه پيشاهنگ هر كار خيرى است و در پيشاهنگى برجسته و نمايانتر از همه ، نخستين انسانى كه اسلام آورده است و خوش نيتترين انسان و داراى پاكترين دودمانها ، و كسى كه همسرش بر همهء همسران سر است و پسر عموى بهترين و برترين انسانها . و تو ملعونى فرزند ملعون ، وانگهى تو و پدرت پيوسته بر ضد دين خدا توطئه چيده‌ايد و براى خاموش كردن مشعل خدائى اسلام تلاش نموده‌ايد و در اين راه سپاه‌ها گرد آورده‌ايد ، و پولها خرج كرده‌ايد و پيمانها با قبائل بسته‌ايد و پدرت در حال اين كار مرد و تو جانشينش شدى و ادامه دهندهء كارش .\r\nو گواهم عليه تو بر اين مطلب ، همانان كه به تو پناهنده گشته و تو را تكيه گاه ساخته‌اند همان باقيماندهء قبائل مشرك و مهاجم و سران نفاق و اختلاف و بدخواهان پيامبر خدا ( ص ) كه در پناه تو و با تواند . و شاهد صادق براى على - علاوه بر فضل و برترى آشكار و درخشانش و پيشاهنگى و سابقهء پرافتخار ديرينه اش ، يارانش كه در قرآن از فضيلت و افتخارشان ياد شده ، و خدا ايشان را كه از مهاجران و انصارند تمجيد نموده است ، ايشان با اويند به صورت تيپها و گروه‌هاى رزمنده به گردش با شمشيرهاشان دفاع مىكنند و خون خويش نثارش مىنمايند و فضيلت و افتخار را در پيروى او مىبينند و بدبختى و نگونسارى را در نافرمانيش .\r\nبنابر اين تو - اى مرگ بر تو ! - چگونه خودت را در طراز على قرار مىدهى در حالى كه او وارث رسول خدا است و وصى او و پدر فرزندانش و اولين شخصى كه پيروى او كرده و آخرين كسى كه با او بوده و رازهايش را با وى در ميان گذاشته و او را در كارش شركت داده است و تو دشمن اوئى و پسر دشمنش ؟ ! بنابر اين ، تا مىتوانى از باطلت بهره بردارى و كامجوئى كن و بگذار عمرو بن عاص در گمراهيت ترا مدد رساند ، زيرا چيزى نمانده كه اجلت بسر رسد و حيله ات بگسلد و آنگه برايت روشن خواهد گشت عاقبت فرخندهء برين كه را است . من مىدانم كه تو\r\n","description":"","footnote":"","page_name":" 246 ","page_number":246},
  {"content":"\r\nبه پروردگارت كه از تدبير كيفر گونه اش خودت را در امان يافته اى و از رحمتش مأيوس گشته اى حقه مىزنى و او در كمين تو است و تو از او غافل و در غرور . خدا و خاندان پيامبرش ما را از تو بىنياز گردانيده‌اند . و سلام بر كسى كه دين مايهء هدايت را پيروى نمايد . » ( 1 )\r\n47 - در نامه اى محمد بن ابى بكر به معاويه چنين مىنويسد : « من اميدوارم كه حركات جنگ عليه شما بيانجامد و خدا شما را در اثناى نبرد نابود گرداند و شما را به خاك ذلت فرو اندازد تا رو به هزيمت بر تابيد ، و در صورتى كه پيروز شويد و فرمانروائى در دنيا به چنگ شما آيد . بجان خودم ، چه بسيار ستمكار را كه يارى كرده‌ايد و چه بسيار مؤمن را كشته و نعشش را تكه پاره كرده باشيد و سرانجام شما و آنان درگاه خدا خواهد بود و كارها ( براى رسيدگى و كيفر و پاداشدهى ) به خدا مراجعه داده مىشود و هو مهربانترين مشفقان است . » ( 2 )\r\n48 - معن بن يزيد بن اخنس سلمى صحابى كه از مجاهدان « بدر » است به معاويه مىگويد : « هيچ زن قرشىيى از مردى قرشى شريرتر و بدتر از تو به دنيا نياورده است » ( 3 ) .\r\n49 - امام مجتبى نوادهء پيامبر ( ص ) در نامه اى به معاويه مىفرمايد : « امروز هر بشگفت آمده اى بايد از اين بشگفت آيد كه تو اى معاويه به طرف كارى جهيده اى كه لياقت و صلاحيت تصديش را ندارى نه با فضيلت مستند به دين و نه با كارى كه در فرهنگ اسلام پسنديده باشد ، و تو پسر يكى از قبائل مشرك و مهاجمى و پسر سرسختترين قرشىيى كه با پيامبر ( ص ) با كتاب آسمانيش دشمنى ورزيده است . خدا به حسابت خواهد رسيد و به دادگاه الهى كشانده خواهى شد و آنگاه خواهى فهميد كه نيكفرجامى كه را است . به خدا سوگند به زودى در برابر پروردگارت قرار خواهى گرفت و آنگاه ترا به خاطر كارهائى كه كرده اى ، كيفر خواهد داد ، و\r\n\r\n","description":"","footnote":"\r\n( 1 ) - مروج الذهب 2 / 59 + كتاب صفين 132 + شرح ابن ابى الحديد 1 / 283 + جمهرة الرسائل 1 / 541 .\r\n( 2 ) - تاريخ طبرى 6 / 58 + شرح ابن ابى الحديد 2 / 32 .\r\n( 3 ) - اصابه 3 / 450 .\r\n","page_name":" 247 ","page_number":247},
  {"content":"\r\nخدا در رفتار با بندگانش ستمگر نيست » ( 1 ) .\r\n50 - معاويه چون به مدينه رسيد ، به منبر رفته گفت : « پسر على كيست ؟\r\nو على كيست ؟ . . . » امام حسن مجتبى ( ع ) برخاسته پس از سپاس و ستايش خدا گفت : « خداى عز و جل هر پيامبرى را كه مبعوث گردانيده برايش از تبهكاران دشمنى قرار داده است . من پسر على هستم ، و تو پسر صخر ، مادرت هند است و مادرم فاطمه ، مادر بزرگت قتيله است و مادر بزرگم خديجه . خدا از ما دو نفر آن را كه دودمان و رفتارى پست دارد و آوازه اى محدودتر و كفرى بيشتر و نفاقى شديدتر لعنت فرمايد . » مردمى كه در مسجد بودند فرياد برآوردند : آمين ! آمين ! پس معاويه نطق خود را قطع كرده به خانه رفت . ( 2 )\r\nبه عبارتى ديگر :\r\n« معاويه چون به كوفه درآمد ، به نطق برخاست در حالى كه حسن و حسين - رضى اللَّه عنهما - پائين منبر نشسته بودند . و نام على ( ع ) را آورده و به وى جسارت كرد و سپس به حسن . حسين برخاست تا جوابش را بدهد و جسارت را به او برگرداند ، حسن دستش را بگرفت و بنشاند و خود به نطق ايستاده گفت :\r\nهان ! اى كه از على نام بردى ! من حسنم و پدرم على است ، و تو معاويه اى و پدرت صخر ، مادرم فاطمه و مادرت هند ، نيايم رسول خدا ( ص ) است و نيايت عتبة بن ربيعه ، مادر بزرگم خديجه است و مادر بزرگت قتيله . خدا از ميان ما دو نفر ، آن را كه آوازه اى محدودتر و حسبى پستتر دارد و در گذشته و حال شرارتى بيشتر داشته و كفر و نفاقى بيشتر ، لعنت فرمايد . جماعتهائى از مردم مسجد گفتند : آمين ! » ( 3 )\r\n51 - معاويه كسى را نزد حسن ( نوادهء پاك پيامبر گرامى ( ص ) فرستاده تقاضا كرد به جنگ خوارج برخيزد . فرمود : سبحان اللَّه ! من از جنگ عليه تو كه برايم حلال است به مصلحت امت و براى ايجاد الفت و محبت ميانشان ، دست\r\n\r\n","description":"","footnote":"\r\n( 1 ) - مقاتل الطالبيين 22 + شرح ابن ابى الحديد 4 / 12 + جمهرة الرسائل 2 / 9 .\r\n( 2 ) - المستطرف 1 / 157 + الاتحاف 10 .\r\n( 3 ) - شرح ابن ابى الحديد 4 / 16 .\r\n","page_name":" 248 ","page_number":248},
  {"content":"\r\nبرداشتم . پنداشته اى من در كنار تو به جنگ خواهم پرداخت ؟ ! ( 1 )\r\n52 - امام حسين ( ع ) به معاويه مىنويسد : « . . . نامه ات رسيد . نوشته اى به تو گزارش داده‌اند كارهائى كرده‌ام كه تو گمان نمىكرده اى انجام بدهم ، و به كارهاى خوب فقط خداى متعال است كه انسان را رهنمون و رهبر مىشود و توفيق انجامش را مىدهد . در بارهء اين كه نوشته اى در بارهء من به تو گزارشهائى رسيده ، بايد بگويم : آنها را خبر چينان زبانباز و جاسوس منشى برايت خبر آورده‌اند كه ميان متحدان تفرقه مىاندازند ، و جامعه را از هم مىپاشند ، و آن گمراهان از دين برگشته دروغ گفته‌اند . من از پى جنگ و نقض عهد يا مخالفت برنخاسته‌ام ، بلكه از خدا از اين مىترسم كه تو و حزب از دين برگشته و ناپايبند به احكام و ستمگر تو ، همان حزب ستمكار و دوستدار شيطان مطرود دست به جنگ و نقض پيمان بزنيد .\r\nمگر تو نبودى كه « حجر » و ياران عابد و سر به راه حق سپرده اش را كشتى ، همانان را كه از بروز بدعت نگران و بيتاب مىگشتند و امر به معروف و نهى از منكر مىكردند ؟ ! آنان را پس از تعهدات محكم و تضمينهاى مطمئن ، به طرز ظالمانه و تجاوز كارانه كشتى ، در برابر خدا گستاخى ورزيدى و عهدى را كه در برابرش ، با او بسته بودى به چيزى نشمردى . مگر تو قاتل « عمرو بن حمق » نيستى ، همان كه از كثرت عبادت صورت و پيشانيش پينه بسته و نقش برداشته بود ، او را پس از تعهدات و تصميمهائى كشتى كه اگر به حصارى گشتگان داده مىشد از كوهساران به زير مىآمدند ؟ ! مگر تو نيستى كه زياد را در دورهء اسلام ، با خويشتن منسوب گردانيدى و ادعا كردى پسر ابو سفيان است - حال آنكه رسول خدا ( ص ) فرمان صادر كرده كه فرزند متعلق به بستر ( و مادر ) است و مرد زناكار را سنگ پاداش است ؟ ! آنگاه او را بر مسلمانان مسلط ساختى تا بكشدشان و دست و پايشان را قطع كند و بر تنهء درخت به دار آويزدشان ؟ !\r\nپناه بر خدا اى معاويه ! گوئى تو از اين امت نيستى و ايشان از تو نيستند .\r\n\r\n","description":"","footnote":"\r\n( 1 ) - شرح ابن ابى الحديد 4 / 6 .\r\n","page_name":" 249 ","page_number":249},
  {"content":"\r\nمگر تو آن « حضرمى » ( 1 ) را نكشتى كه در باره اش « زياد » به تو گزارش داده بود كه داراى دين على - كرم اللَّه وجهه - است . و دين على همان دينى است كه پسر عمويش - صلى اللَّه عليه و سلم - داشته است و همان دين كه تو به نامش بدان مقام كه هستى نشسته اى و اگر آن نبود بالاترين افتخارات تو و اجدادت كوچيدن بود :\r\nكوچيدن تابستانه و كوچيدن زمستانه . و خدا به واسطهء ما و براى اين كه نعمتى گران به شما ببخشد ، آن ييلاق و قشلاق رنجبار را از دوشتان برداشت . همچنين نوشته اى : اين امت را به فتنه ( يا شرايط انحراف به كفر ) مينداز . من فتنه اى ( و شرايط انحراف به كفرى ) سهمگينتر از حكومتت بر امت نمىيابم و نمىشناسم .\r\nهمچنين نوشته اى : به مصلحت خويشتن و دينت و امت محمد بينديش . من به خدا قسم كارى بهتر از جهاد عليه تو نمىشناسم . بنابر اين هر گاه به انجام آن برخيزم مايهء تقرب به پروردگار من است و در صورتى كه به انجامش نپردازم ، از خدا براى حفظ دينم آمرزش مىطلبم و از او توفيق مىخواهم براى انجام آنچه دوست مىدارد و مىپسندد . همچنين نوشته اى : تا وقتى عليه من تدبير مىنمائى و نقشه مى - كشى عليه تو تدبير خواهم نمود . ( 2 ) عليه من اى معاويه تدبير كن و نقشه بكش . بجان خودم از قديم مردم پاك و نيكرفتار ، مورد نقشه كشى بدخواهانه بوده‌اند و من اميدوارم فقط صدمه اش به خودت بخورد و عمل خودت را به باد دهد تا مىتوانى عليه من نقشه بكش و توطئه كن . و از خدا بترس اى معاويه ! و بدان كه خدا را ديوانى است كه هر كار خرد و كلانى را به حساب و ثبت و آمار مىكشد . و بدان كه خدا فراموش نمىكند كه تو به مجرد گمان بردن به كسى او را مىكشى و به محض وارد آمدن اتهامى دستگير مىسازى ، و پسركى را به حكومت نشانده اى كه باده مىنوشد و سگبازى مىكند . ترا مىبينم كه خويشتن به گناه و عذاب در انداخته اى و دينت را تباه كرده اى و رعيت را نابود ساخته اى . و السلام » . ( 3 )\r\n53 - وقتى معاويه به مدينه آمد به منظور حج و گرفتن بيعت ولايتعهدى يزيد ،\r\n\r\n","description":"","footnote":"\r\n( 1 ) - شرح كشته شدنش را در همين جلد خواهيد ديد .\r\n( 2 ) - اين عبارت در نامهء معاويه كه در تاريخ هست وجود ندارد .\r\n( 3 ) - الامامة و السياسة 1 / 131 + و در چاپى ديگر 148 + جمهرة الرسائل 2 / 67 .\r\n","page_name":" 250 ","page_number":250},
  {"content":"\r\nو نطقى كرده و يزيد گردنفراز را ستود و گفت كه حديثدان و قرآنشناس و قرآن خوان است و بردباريش را حدى نيست ، امام حسين سيد الشهدا و نوادهء پاك پيامبر گرامى برخاسته خدا را ستايش برد و بر پيامبر ( ص ) درود فرستاد و ثنا خواند و چنين فرمود :\r\nپس از اين درود و ستايش ، اى معاويه ! هر سخنورى در وصف پيامبر ( ص ) - هر چند سخن را به درازا كشاند - باز نمىتواند جز اندكى از بسيار بگويد . . .\r\nاى معاويه ! از حقيقت به دور مانده اى ! روشنى صبح سياهى شب را بدريده و رسوا گردانيده است و نور خيرگر خورشيد پرتو چراغ را فرو خوابانده و زدوده است .\r\nآن قدر در ترجيح برخى حرف زدى و زياده گفتى كه افراط نمودى ، و چندان بعضى را صاحب امتياز و افتخار شمردى ، كه حق ديگران را ضايع نمودى ، و به قدرى زبان از افتخارات و فضائل جمعى بستى كه بخيلى نمودى و آن اندازه اندازه فرو گذاشتى كه از عدالت به در گشتى ، نشد كه براى صاحب حق و فضيلتى اندك ، فضيلت و حقى بشناسى و در همانحال شيطان در تعريفى كه از وى مىكنى نصيب خويش بتمامى نگيرد و سهم خويش به كمال نيابد !\r\nنيز دانستم كه در بارهء يزيد چه گفتى از تكاملش و سياستمداريش براى امت محمد ( ص ) ، تو با اين تعريف ، مىخواهى مردم را در بارهء يزيد گمراه سازى و به خيالات بىاساس در اندازى . پندارى انسان پرشرم يا در پرده اى را توصيف مىنمائى يا غائب و ناپيدائى را مىستائى يا از حوادث گذشته و تاريخى آنچه را كه تو و انحصارا تو دريافته و فهميده اى گزارش مىنمائى . در حالى كه مسلم است كه يزيد خودش خود را معرفى نموده و نظرى را كه بايد در باره اش باشد ، به دست داده است .\r\nتو همين كارهائى را كه يزيد كرده بگير ، همين را كه سگان را به حال پارس و گلاويزى مىخواند و آواز مىدهد و كبوتران كبوتر بازى را ، و كنيزكان مطرب و ساز زن را ، و انواع بلهوسىها و بيهوده گرىها را ، خواهى ديد كه ترا در وصف خويش يارى نموده و راحت ساخته است . و قصدى را كه دارى ( براى انتصاب او به ولايتعهدى ) فرو گذار و رها كن . چه نيازى دارى به اين كه بر روى همهء كارهاى بدى كه كرده اى گناه اين موجود را بنهى ! به خدا قسم هنوز كه هنوز\r\n","description":"","footnote":"","page_name":" 251 ","page_number":251},
  {"content":"\r\nاست ستمگرى و ناروائى و انحراف ، مرتكب مىگردى و براى خويش ذخيره مىنمائى ، چندانكه پيمانه ات پر گشته است ، و ميان تو و مرگ جز يك چشم بر همزدن باقى نمانده است . بنابر اين براى روز مشهود رستاخيز ، كار خير تضمين كننده اى انجام بده براى آن روز كه چاره و گريزى نيست . . . » ( 1 )\r\n54 - ابن عباس در نطقى در بصره چنين مىگويد : « مردم ! براى حركت به طرف امام و پيشوايتان آماده شويد . در راه خدا سبكبار و گرانبار بسيج شويد ، و با جان و مال جهاد كنيد ، زيرا شما اينك همراه امير المؤمنين عليه كسانى مىجنگيد كه پيمان گسسته و ريختن خون مؤمنان را روا شمرده و ستمگرند و قرآن نمىخوانند و حكم قرآن را نمىشناسند و به دين حق پايبند نيستند . » عمرو بن مرجوم عبدى برخاسته در جواب نطقش چنين مىگويد : « خدا امير المؤمنين را موفق بدارد و حكومت يك پارچه بر مسلمانان را برايش فراهم آورد ، و پيمان گسلان ستمگرى را كه قرآن نمىخوانند لعنت كند ، ما به خدا قسم ! به آنها كينه مىورزيم و براى خدا از آنها گسسته و كناره جسته‌ايم » ( 2 )\r\n55 - عمار ياسر ، در اثناى جنگ صفين مىگويد : « مسلمانان ! مىخواهيد كسى را تماشا كنيد كه با خدا و پيامبرش دشمنى نموده و عليه آنها تلاش كرده و عليه مسلمانان به تجاوز مسلحانه دست زده است و از مشركان پشتيبانى كرده است و وقتى خدا خواسته دينش را حمايت و نمايان گرداند و پيامبرش را يارى دهد او آمده پيش پيامبر ( ص ) و اظهار مسلمانى نموده است در حالى كه به خدا قسم ! نه از روى ميل ، بلكه از ترس چنين كرده و هنگامى كه پيامبر ( ص ) در گذشته به خدا قسم مىدانسته‌ايم كه او دشمن مسلمانان و دوستدار تبهكاران بوده است ؟ هان ! آن شخص ، معاويه است . بنابر اين او را لعنت كنيد : خدا لعنتش كند . و با او بجنگيد ، زيرا از كسانى است كه مشعل دين خدا را خاموش ساخته و دشمنان خدا را پشتيبانى مىكنند . » ( 3 )\r\n\r\n","description":"","footnote":"\r\n( 1 ) - الامامة و السياسه 1 / 153 + جمهرة الخطب 2 / 242 .\r\n( 2 ) - كتاب صفين 130 ، 131 .\r\n( 3 ) - رك : تاريخ طبرى 6 / 7 + كتاب صفين 240 + تاريخ الكامل ابن اثير 3 / 136 .\r\n","page_name":" 252 ","page_number":252},
  {"content":"\r\n56 - عبد اللَّه بن بديل ، در اثناى جنگ صفين در نطقى مىگويد : « معاويه داعيهء كارى را دارد كه حق او نيست و بر سر حكومت با شايستگان و صاحبان حقيقى آن و كسانى كه همطراز و شبيه شان نيست به كشمكش برخاسته است و به منازعات عقائدى و سياسى ناروائى پرداخته يا بدان وسيله حق ( يا اسلام ) را از بين ببرد و به مدد بيابانگردان و قبائل جاهل و متعصب بر سر شما تاخته است و گمراهى را در نظرشان آراسته و خوب جلوه داده و عشق به آشوب را در دلشان كاشته است و حقيقت امور را از ايشان پوشانده و بر ناپاكيشان ناپاكىيى افزوده است . و شما به خدا قسم ، بر طريق روشنى هستيد كه از پروردگارتان در رسيده و داراى برهانى مبين .\r\nبا اين فرومايگان حقناپذير و سبكسر بجنگيد و از آنها مهراسيد . چگونه در حالى كه كتابى از پروردگارتان در دست داريد كه درخشان و نيكو است ممكن است از آنها بترسيد ؟ ! « آيا از آنها مىهراسيد ، اگر مؤمن باشيد سزاوار اين است كه از خدا بترسيد . با آنها بجنگيد ، خدا آنها را به دست شما عذاب مىكند و رسوا مىسازد و شما را بر ايشان چيره و پيروز مىگرداند و دل جمعى مؤمن را خنك و شاد مىسازد . » ( 1 )\r\nبا اين دار و دستهء تجاوز كار بجنگيد با اينهائى كه بر سر حكومت با صاحبانش به كشمكش برخاسته‌اند ، و من همراه پيامبر ( ص ) با آنها جنگيده‌ام . به خدا قسم آنها در اين موقعيت پاكتر و پاكيزه تر و نيكروتر از آن موقعيت نيستند . برخيزيد - اى رحمت خدا بر شما ! - براى نبرد با دشمن خدا و دشمن خودتان . » ( 2 )\r\n57 - در نطق سعيد بن قيس چنين آمده است : « به خدائى كه بيناى بندگان است سوگند كه اگر فرمانده ما حبشىيى مىبود وجود هفتاد مجاهد بدرى بر ايمان كفايت مينمود ، حال آنكه رئيس و فرماندهمان پسر عموى پيامبرمان است بدرىيى راستين ( 3 )\r\n\r\n","description":"","footnote":"\r\n( 1 ) - چند آيه .\r\n( 2 ) - تاريخ طبرى 6 / 9 + كتاب صفين 263 + استيعاب ، شرح حال عبد اللَّه بن بديل ، 1 / 340 + شرح ابن ابى الحديد 1 / 483 + جمهرة الخطب 1 / 176 .\r\n( 3 ) - اشاره به اين مىنمايد كه بدرى بودن على بن ابيطالب ( ع ) مثل بدرى بودن عثمان نيست كه با ظاهر سازى و شركت ريائى باشد ، چنان كه روايت تاريخى در اين موضوع قبلا آمد .\r\n","page_name":" 253 ","page_number":253},
  {"content":"\r\nكه از كودكى نماز خوانده و با پيامبرتان در بزرگى جهاد كرده است و معاويه اسيرى است كه بند اسارت از او برداشته و آزادش كرده‌اند و فرزند آزاد شده اى است . هان ! او سبكسران را گمراه كرده و به آتش دوزخ كشانده است و ننگ را به آنها ميراث داده است و خدا آنها را به ذلت و حقارت در خواهد آورد .\r\nهان ! شما فردا با دشمنتان برخورد خواهيد داشت ، بنابر اين شما را به خدا ترسى و پرهيزگارى و كوشش و قاطعيت و راستروى و مقاومت مىخوانم ، زيرا خدا با مقاومتكنندگان است . هان ! شما با كشتن آنها رستگار مىشويد و پيروز و آنها با كشتن شما به بدبختى در خواهند افتاد . به خدا سوگند هر مردى از شما كه مردى از آنها را بكشد خدا قطعا او را به بهشتهاى عدن در خواهد آورد و كشته را به آتشى گدازان كه از آنها جدائى نمىپذيرد و آنها در آن چسبيده‌اند . » ( 1 )\r\n58 - مالك بن حارث اشتر ، در جنگ صفين چنين مىگويد : « بدانيد كه شما بر حق هستيد و آن جماعت بر باطلند . آنها همراه معاويه مىجنگند و شما همراه مجاهدان بدر نزديك به يكصد بدرى و عده اى ديگر از اصحاب محمد ( ص ) بيشتر پرچمهائى كه با شما است پرچمهائى است كه در نبردها با رسول خدا ( ص ) بوده است ، و با معاويه پرچمهائى است كه همراه مشركان در جنگ عليه رسول خدا ( ص ) بوده است . بنابر اين در بارهء جنگيدن عليه اينها هيچ كس شك و ترديد نمىنمايد ، جز دل مرده . شما را جز دو سرانجام نيك نخواهد بود : يا پيروزى يا شهادت . » ( 2 )\r\n59 - هاشم بن عتبه ، مىگويد : « ما را راه بينداز اى امير المؤمنين ! ما را به سوى آن جماعت سنگدل حقناپذيرى گسيل دار كه كتاب خدا را پس پشت افكنده‌اند و در ادارهء بندگان خدا به جز آنچه مايهء خشنودى خدا است عمل كرده‌اند و حرامش را حلال گردانيده و حلالش را حرام ساخته‌اند ، و شيطان تمايلاتشان را به خود جلب كرده و وعده‌هاى پوچ داده شان و چندان آرزوهاى خوش براى آنها محقق نموده كه از دين بدربرده شان و به پرتگاه ضلالت\r\n\r\n","description":"","footnote":"\r\n( 1 ) - كتاب صفين 266 + شرح ابن ابى الحديد 1 / 483 + جمهرة الخطب 1 / 179 .\r\n( 2 ) - كتاب صفين 268 + شرح ابن ابى الحديد 1 / 484 + جمهرة الخطب 1 / 183 .\r\n","page_name":" 254 ","page_number":254},
  {"content":"\r\nدر انداخته شان و دنيا را خوشايندشان گردانيده است . . . اى امير المؤمنين ! آنها آنچه را ما در بارهء تو مىدانيم مىدانند لكن بدبختيشان رقم خورده و بر آنها مسجل گشته است و هواهاى نفسانى آنها را منحرف گردانيده تا ستمكار گشته‌اند . » ( 1 )\r\n60 - ابن عباس ، در صفين در نطقى چنين مىگويد : « پسر زن جگر خوار ديده در جنگ عليه على بن ابيطالب جمعى از فرومايگان و اراذل شام مددكار اويند در جنگ عليه پسر عمو و داماد پيامبر خدا ( ص ) و اولين كسى كه با او نماز خوانده است بدرىيى كه در همهء نبردهاى پر افتخار و فضيلتآور همراه رسول خدا ( ص ) بوده است ، و معاويه و ابو سفيان در آن زمان دو مشرك بت پرست بوده‌اند . بدانيد كه به خدائى سوگند كه هستى را به تنهائى تحت سلطه و به ظهور آورده و سزاوار سلطنت بر هستى گشته على بن ابيطالب همراه رسول خدا ( ص ) مىجنگيد ، على مىگفت : خدا و پيامبرش راست مىگويند . و معاويه و ابو سفيان مىگفتند : خدا و پيامبرش دروغ مىگويند . معاويه در اين موقعيت كه امروز دارد نيكروتر و پرهيزكارتر و راه يافته تر و بر صوابتر از موقعيتهايش در آن هنگام نيست .\r\nبنابر اين ، شما را سفارش مىكنم كه پرهيزگارى نمائيد و خدا ترس باشيد و كوشا و قاطع و مقاوم . زيرا شما بر حق ( و بر راه اسلام ) هستيد و آن جماعت بر باطلند . » ( 2 )\r\nداستان لعنت ابن عباس بر معاويه در روز عرفه و در اجتماع عمومى ، در همين جلد خواهد آمد .\r\n61 - اين اشعار از علقمة بن عمرو است كه در جنگ صفين خوانده :\r\nپسر « صخر » - يعنى معاويه - را حرمت و اعتبارى نيست كه\r\nبواسطه اش ثواب خدا را بتوان اميد برد ، بلكه پشيمانى ببار خواهد آورد\r\nاى كنيز زاده ! ترا آن رسيد كه بروز جنگ به كسى مىرسد كه\r\nبا قهرمانان و دلاوران رزمآور روبرو گردد\r\n\r\n","description":"","footnote":"\r\n( 1 ) - جمهرة الخطب 1 / 151 .\r\n( 2 ) - كتاب صفين 360 + شرح ابن ابى الحديد 1 / 504 .\r\n","page_name":" 255 ","page_number":255},
  {"content":"\r\nبا كمك و دادخواهى براى ستمگرى كه مسؤوليتش در ستمها\r\nشهره است حق خدا را فرو گذاشتى\r\nراستى پيش از او ابو سفيان .\r\n. . .\r\n62 - مجزأة بن ثور سدوسى - صحابى بزرگ - در صفين اين سرود رزمى را خوانده است :\r\nبا شمشير ميزنمشان و ملاحظهء معاويه را نمىكنم\r\nآن گشاده چشم آن گشاده شكم را\r\nمادر گمراهگرش او را به آتش سرنگون ساخته است\r\nو در آنجا سگهاى پارسگر همنشينش خواهند بود\r\nفرومايگانى را به گمراهى كشانده است . خدا راه ننمايدش !\r\nدر « مروج الذهب » ، مسعودى اين سرود رزمى را به على ( ع ) نسبت داده و مىنويسد : گفته‌اند : اين شعر از بديل بن ورقاء است ( 1 ) مؤلف « لسان العرب » نيز آن را به على ( ع ) نسبت داده است ( 2 ) طبرى اولين بيت را در تاريخش نوشته و به - امير المؤمنين منسوب دانسته است . ( 3 ) ابن مزاحم سه مصرع آن را در كتاب « صفين » آورده و از امير المؤمنين دانسته است ( 4 ) و همهء آن ابيات را در صفحهء 454 ثبت نموده و به مالك اشتر نسبت داده و در صفحهء 344 آنها را از مجزأة بن ثور شمرده است .\r\nابن ابى الحديد در شرح نهج البلاغه به نقل از نصر بن مزاحم متعلق به محرز بن ثور دانسته است . ( 5 ) و چنان كه در « اشتقاق » آمده اين ابيات به « اخنس » نيز نسبت داده شده است . ( 6 )\r\n\r\n","description":"","footnote":"\r\n( 1 ) . 2 / 25 .\r\n( 2 ) . 18 / 229 .\r\n( 3 ) . 6 / 23 .\r\n( 4 ) - ص 460 .\r\n( 5 ) . 1 / 500 .\r\n( 6 ) - ص 148 .\r\n","page_name":" 256 ","page_number":256},
  {"content":"\r\n63 - ابو عمر در « استيعاب » مىنويسد : « وقتى عثمان كشته شد و مردم با على - عليه السلام - بيعت كردند مغيرة بن شعبه به حضور وى رسيده گفت :\r\nامير المومنين ! نصيحتى دارم برايت . پرسيد : چيست ؟ گفت : اگر مىخواهى حكومتت برقرار گردد طلحة بن عبيد اللَّه را به استاندارى كوفه بگمار و زبير بن عوام را به استاندارى بصره ، و براى معاويه فرمان حكومت شام را بفرست تا او را به اطاعت تو در آورد ، هنگامى كه خلافتت برقرار گشت آن را چنان كه مىخواهى و طبق نظريه ات اداره كن . على فرمود : در بارهء طلحه و زبير فكر مىكنم و تصميم مىگيرم ، اما در مورد معاويه نه به خدا هرگز او را تا بدين وضع و حال باشد به مقامى منصوب نخواهم كرد و نه از او كمك خواهم گرفت ، بلكه او را دعوت مىكنم به آنچه مسلمانان گردن نهاده‌اند گردن نهد ، اگر سرپيچيد او را براى داورى به ( كتاب ) خدا خواهم خواند .\r\nمغيره خشمناك بيرون رفت خشمناك از اين كه نصيحت و راهنمائيش را نپذيرفته بود . ديگر روز به حضورش آمده گفت : امير المؤمنين ! در بارهء آنچه ديروز به تو گفتم و در بارهء جوابى كه دادى فكر كردم ديدم نظرت درست است و با خير و حق طلبى سازگار آمده . اين بگفت و بيرون رفت ، و حسن - رضى اللَّه عنه - او را بديد كه بيرون مىآيد . از پدرش پرسيد : اين يك چشم به تو چه گفت ؟ فرمود : ديروز چنين گفت و امروز چنين . گفت : به خدا ديروز از سر خير خواهى گفته و امروز بفريب . على به فرزند گفت : اگر معاويه را در مقامش ابقا نمايم گمراهگران را به همدستى و مددكارى گرفته باشم ( 1 ) » . ( 2 )\r\n64 - ابو عمر در « استيعاب » در شرح حال حبيب بن مسلمه مىنويسد :\r\n« آورده‌اند كه حسن بن على به حبيب بن مسلمه كه پس از صفين به يكى از لشكر كشىهايش پرداخته بود گفت : حبيب ! چه لشكر كشىها داشته اى كه جز براى فرمان خدا بوده است ! حبيب جوابداد : به طرف پدرت لشكر كشى نخواهم كرد . حسن به او فرمود : آرى به خدا ، تو در راه زندگى دنياى معاويه از او\r\n\r\n","description":"","footnote":"\r\n( 1 ) - اشاره اى است به آيه اى از قرآن .\r\n( 2 ) - رك : غدير 6 .\r\n","page_name":" 257 ","page_number":257},
  {"content":"\r\nاطاعت نموده اى و بشتاب در پى تحقق تمايلاتشان دويده اى . اگر او دنيايت را آباد كند دينت را تباه خواهد كرد . كاش تو كه بد رفتارى خوش گفتار مىبودى و چنان كه خداوند متعال مىفرمايد : و ديگران كه به گناهانشان اعتراف نموده كار پسنديده اى را به كارى بد آميختند . لكن تو چنانى كه خداى متعال مىفرمايد :\r\nنه چنين است ، در حقيقت كارشان و دستاوردشان بر دلهاشان سيطره يافته است . » ( 1 )\r\n65 - ابو سهيل تميمى ، مىگويد : « معاويه به حج رفت . جوياى زنى از قبيلهء بنى كنانه گشت كه » دارميهء حجونيه « خوانده ميشد و سياه چهره و فربه بود .\r\nگفتند : زنده و سالم است . دستور داد بياورندش . آوردندش . به او گفت : چرا آمدى اى دختر « حام » ؟ گفت : اگر قصدت بد گفتن است ، من دختر « حام » نيستم ، بلكه زنى از بنى كنانه‌ام . گفت : راست مىگوئى . ميدانى چرا ترا احضار كردم ؟\r\nگفت : غيب را جز خدا نمىداند . گفت : ترا احضار كرده‌ام تا بپرسم چرا على را دوست مىدارى و با من دشمنى ، و او را مولا و ولى خويش مىدانى و با من در خصومتى ؟ گفت : نمىشود مرا از جواب معاف بدارى ؟ گفت : نه .\r\nگفت : حال كه مرا معاف نمىدارى مىگويم على را به خاطر اين دوست داشته‌ام كه با مردم به عدالت بود و در تقسيم درآمد مساوات را رعايت مىكرد و به همه سهم يكسان مىداد . و به تو از آن جهت كينه دارم كه به جنگ كسى برخاستى كه براى تصدى حكومت شايسته تر از تو است و از پى چيزى برآمدى كه حق تو نيست .\r\nعلى را از آن جهت مولا و ولى خويش مىدانم كه رسول خدا ( ص ) او را دوست مىداشت و ولى شمرد و از آن جهت كه بيچارگان را دوست مىداشت و دين داران را بزرگ و محترم مىداشت ، و با تو بدان سبب در خصومتم كه خونها ريخته اى و در قضا و داورى ستم روا داشته و از قانون اسلام منحرف گشته اى و بدلخواه داورى و حكومت كرده اى .\r\nمعاويه گفت : به همين جهت شكمت باد كرده و پستانهايت بزرگ شده و كمرت پهن گشته است . گفت : اى مرد ! به خدا در اين صفات كه نام بردى « هند » ضرب المثل بود . گفت : اى زن ! حرفت را بفهم . من حرف بدى به تو نزدم .\r\n\r\n","description":"","footnote":"\r\n( 1 ) . 6 / 123 .\r\n","page_name":" 258 ","page_number":258},
  {"content":"\r\nشكم زن وقتى باد كند معلوم مىشود بچه اش بزرگ و كامل گشته ، و چون پستانهايش بزرگ شود بچهء شيرخوارش از شير سير مىشود و چون كمرش پهن گردد به هنگام نشستن با وقار و متانت خواهد بود .\r\nآن زن با اين سخن آرام گشت .\r\nآنگاه معاويه از او پرسيد : اى زن ! آيا تو على را ديده اى ؟ جواب داد :\r\nآرى به خدا . پرسيد : به نظرت چگونه آمد ؟ گفت : به خدا ديدمش كه حكومت چنان كه ترا بفريفته و از دين بدر كرده او را نفريفته بود و نعمت كه ترا به خود سرگرم نموده او را سرگرم نساخته بود . پرسيد : سخنش را شنيده اى : گفت : آرى به خدا ، نابينائى را از دل مىزدود ، چنان كه روغن زنگ از ظرف فلزى مىزدايد . معاويه گفت : راست مىگوئى . آيا تقاضا و نيازى دارى ؟ پرسيد اگر از تو تقاضا كنم انجام خواهى داد ؟ گفت : آرى : گفت : يكصد ماده شتر سرخ مو با بچه و چوپانش .\r\nپرسيد : مىخواهى چه كنى ؟ گفت : با شيرش كودكان را سير مىكنم ، و خود آنها را به خدمت بزرگسالان مىگذارم ، و با آنها كارهاى بزرگوارانه و خير مىنمايم ، و ميان عشائر را به صلح و آشتى مىآرم . پرسيد : اگر آنها را به تو ببخشم مقامى را در نظرت كسب خواهم كرد كه على بن ابيطالب دارد ؟ گفت : پناه بر خدا ! حتى پائينتر را نيز در نظرم به دست نخواهى آورد . در اين هنگام معاويه اين ابيات را بسرود :\r\nاگر پيوسته با شما بردبارى نورزم\r\nپس از من به چه كسى اميد بردبارى توان برد ؟ !\r\nبگير اينها را و گوارا بادت ، و كار آن بزرگمرد را\r\nبه خاطر داشته باش كه جنگ خصمانه را با آشتى مقابله كرد !\r\nو افزود كه به خدا اگر على زنده بود ذره‌اى از اينها را به تو نمىداد\r\nگفت : آرى به خدا نمىداد و نه حتى ذره‌اى از مال مسلمانان را ! » ( 1 )\r\n67 - در روايت طولانىيى كه قسمتى از آن را در شرح حال عمرو بن عاص - در جلد دوم - آورديم آمده است كه « . . . آنگاه حسن بن على\r\n\r\n","description":"","footnote":"\r\n( 1 ) - عبد الفريد 1 / 162 + بلاغات النساء ، ابن ابى طاهر ، 72 .\r\n","page_name":" 259 ","page_number":259},
  {"content":"\r\n- عليه السلام - به سخن پرداخت ، خدا را سپاس گفت و ثنا خواند و بر پيامبرش ( ص ) درود فرستاده آنگاه گفت : اى معاويه ! اينها نبودند كه به من بد گفتند ، بلكه اين تو بودى كه با همان بد زبانىيى كه بدان خو گرفته اى به من پرخاش نمودى و با همان بد عقيدگى كه بدان شهره اى و آن بد اخلاقى كه در تو مزمن است و ريشه دار و همان تجاوزگرى تو به ما كه از روى دشمنيت با محمد و خاندان او است .\r\nاينك بشنو اى معاويه ! و بشنويد تا در حق او و در حق شما چيزهائى بگويم كه كمتر از آن است كه هستيد .\r\nشما دارودسته را به خدا سوگند مىدهم و به شهادت مىگيرم كه آيا نمىدانيد آن كسى كه اكنون به او دشنام داديد رو به هر دو قبله نماز خوانده است در حالى كه تو اى معاويه ! به آن دو قبله كافر بودى و نماز را گمراهى مىشمردى و از ره گمراهى لات و عزى را مىپرستيدى ؟ ! و شما را قسم مىدهم و شهادت مىخواهم كه آيا نمىدانيد او در هر دو بيعت : فتح و رضوان شركت داشته و بيعت كرده ، در حالى كه تو اى معاويه به يكى از آن دو بيعت كافر بودى و عقيده نداشتى و ديگرى را گسستى ؟ ! و شما را قسم مىدهم و شهادت مىخواهم آيا نمىدانيد كه او پيش از همهء مردم به اسلام ايمان آورد و تو اى معاويه در آن حال با پدرت از « جماعت كافر دل به دست آمده » بوديد كه كفر در دل مىپرورديد و تظاهر به مسلمانى مىنموديد و دلتان را با پول به دست مىآوردند ؟ ! شما را به خدا قسم آيا نمىدانيد او در جنگ « بدر » پرچمدار رسول خدا ( ص ) بود و پرچم مشركان به دست معاويه و پدرش بود ؟ سپس در جنگ « بدر » و در جنگ « احزاب » در حالى كه پرچم رسول خدا ( ص ) را در دست داشت با شما برخورد مسلحانه كرد و پرچم شرك با تو و با پدرت بود ؟ و در تمام آن موقعيتها و نبردها خدا او را پيروز كرد و حجتش آشكار ساخت و جنبش تبليغاتيش را قرين موفقيت گردانيد و سخنش راست آورد و پيامبر خدا ( ص ) در همهء آن موقعيتها از او خشنود بود و از تو و از پدرت خشمگين ؟ ! ترا اى معاويه قسم مىدهم به خدا كه آيا به ياد دارى آن روز را كه پدرت سوار بر شتر سرخ موئى سر رسيد و تو مىراندى و اين برادرت - عتبه - مىكشاندش و رسول خدا ( ص ) شما را ديد و فرمود : خدايا ! سوار و دهانه كش و راننده اش\r\n","description":"","footnote":"","page_name":" 260 ","page_number":260},
  {"content":"\r\nرا لعنت كن ؟ ! اى معاويه ! آيا شعر را فراموش مىكنى كه به پدرت چون تصميم به مسلمان شدن گرفت نوشتى و فرستادى و او را از اسلام آوردن بر حذر نمودى ( 1 ) ؟ ! نوشتى :\r\nاى « صخر » ! مبادا روزى مسلمان شوى و ما را به ننگ و رسوائى آلائى\r\nپس از آن كه آن اشخاص در « بدر » تكه پاره شدند\r\nدائىام و عمويم و سه ديگر عموى مادرم\r\nو حنظل « نيكو » كه ( مرگ ) او ما را به بيخوابى و بيتابى كشانيد\r\nمبادا به كارى بپردازى كه ما را\r\nو خويشانمان را در مكه انگشتنما سازد\r\nمرگ براى ما قابل تحملتر و آسانتر است از اين كه\r\nدشمنان پشت سر ما بگويند : پسر « حرب » رو از « عزى » برتافت ؟ !\r\nبه خدا آن كارها كه در دل پنهان داشتى سهمگينتر از آنها بود كه بر زبان آوردى . شما را اى جماعت به خدا قسم مىدهم آيا نمىدانيد از ميان اصحاب پيامبر ( ص ) على بود كه خود را از خواستنىها محروم گردانيد تا اين آيت فرود آمد كه « اى مؤمنان ! خود را از خواستنىهائى كه خدا برايتان حلال دانسته و روا ساخته محروم مگردانيد . . . » و رسول خدا ( ص ) بزرگترين اصحابش را به نبرد « بنى قريظه » فرستاد و حصارى گشتند و مسلمانان كارى از پيش نبردند ، آنگاه على را با پرچم فرستاد و او آنها را تابع حكم خدا و حكم پيامبرش گردانيد و در خيبر نيز چنين كرد ؟ ! اى معاويه ! گمان مىكنم نمىدانى كه من مىدانم رسول خدا ( ص ) چه نفرينى كرد ترا آن هنگام كه تصميم گرفت نامه اى به « بنى جذيمه » بنويسد و بدنبال تو فرستاد و ترا نفرين كرد ؟ ! شما اى جماعت ! شما را به خدا قسم مىدهم آيا نمىدانيد پيامبر خدا ( ص ) ابو سفيان را در هفت مورد لعنت كرد كه نمىتوانيد منكر آن شويد ، بار اول آن هنگام كه . . . ( و يكايك آن موارد را بر شمرد چنان كه در همين جلد از نظرتان گذشت ) . » ( 2 )\r\nسبط ابن جوزى سخن امام ( ع ) را به اين عبارت ثبت كرده است :\r\n\r\n","description":"","footnote":"\r\n( 1 ) - رك : تذكرة السبط 115 + شرح ابن ابى الحديد 2 / 102 + جمهرة الخطب 1 / 428 .\r\n( 2 ) - رك : تذكرة السبط 115 + شرح ابن ابى الحديد 2 / 102 + جمهرة الخطب 1 / 428 .\r\n","page_name":" 261 ","page_number":261},
  {"content":"\r\n« . . . تو اى معاويه ! در جنگ » احزاب « پيامبر ( ص ) نظرى به تو افكند و ديد پدرت بر شترى سوار است و مردم را به جنگ وى تشويق مىنمايد و برادرت دهانهء شتر را بدست دارد و تو آن را مىرانى ، و فرمود : خدا آن سوار را و دهانه كش و راننده را لعنت كند . و نشد كه پدرت با پيامبر ( ص ) برخورد نمايد و پيامبر ( ص ) او را در حالى كه تو همراهش بودى لعنت ننمايد . عمر ترا به استاندارى شام گماشت و به او خيانت كردى ، بعد عثمان ترا استاندارى داد و چشم انتظار نابوديش گشتى ، و تو بودى كه پدرت را از مسلمان شدن بر حذر داشتى و به او چنين گفتى :\r\nاى « صخر » ! مبادا به دلخواه و بىاجبار مسلمان شوى و ما را به ننگ و رسوائى آلائى پس از آن كه آن اشخاص در « بدر » تكه پاره شدند\r\n\r\nمبادا به كارى بپردازى كه ما را\r\nدر ميان خلق انگشت نما سازد\r\n\r\nو در جنگ « بدر » و « احد » و « خندق » و ديگر نبردها عليه رسول خدا ( ص ) جنگيدى ، و مىدانى كه در كدام بستر به دنيا آمده اى ؟ ! . . . » ( 1 )\r\nوى در صفحهء 116 كتابش مىنويسد : « اصمعى و كلبى در كتاب » مثالب « مىگويند : معنى سخن حسن به معاويه كه مىدانى در كدام بستر به دنيا آمده اى ، اين است كه در بارهء معاويه گفته مىشد او از يكى از اين چهار قرشى است :\r\nعمارة بن وليد بن مغيرهء مخزومى ، مسافر بن ابى عمرو ، ابو سفيان ، عباس بن عبد المطلب .\r\nو اينها همنشينان ابو سفيان بودند و بعضى از آنها متهم به داشتن رابطه با « هند » بود .\r\nعمارة بن وليد از زيباترين مردان قبيلهء قريش بود . در بارهء مسافر بن ابى عمرو ، كلبى مىگويد : عقيدهء عمومى مردم اين است كه معاويه از او است ، زيرا بيش از همهء مردم به « هند » عشق مىورزيده است و وقتى « هند » آبستن گشته و معاويه را در شكم داشته مسافر ترسيده كه بگويد از او است و به همين جهت گريخته و پيش پادشاه حيره رفته و مقيم گشته است . سپس ابو سفيان به حيره آمد و مسافر را كه از عشق هند بيمار بود و شكمش آب آورده بود ديده است ، مسافر از احوال مردم مكه پرسيده و ابو سفيان برايش شرح داده است . گفته‌اند : ابو سفيان پس از آنكه مسافر مكه را ترك گفته با هند ازدواج كرده است . ابو سفيان ( در شرح اخبار\r\n\r\n","description":"","footnote":"\r\n( 1 ) - تذكرة السبط .\r\n","page_name":" 262 ","page_number":262},
  {"content":"\r\nمكه ) به مسافر مىگويد : من پس از رفتن تو با هند ازدواج كردم . مسافر از اين خبر ناراحت مىشود و بيماريش شدت مىگيرد و لاغر و نزار مىگردد . به او توصيه مىكنند بدنش را داغ كنند . خونگير و داغگرى مىآورند . خونگير در حالى كه او را داغ مىكند تيز مىدهد مسافر مىگويد : هنوز آهن در آتش است و ستور تيز مىدهد . و سخنش ضرب المثل مىشود و نشر مىيابد . آنگاه مسافر از عشقى كه به هند داشته جان مىسپارد .\r\nكلبى مىگويد : « هند » از زنانى بود كه با غلامانشان رابطه داشتند و به مردان سياه علاقه داشت ، به همين جهت هر گاه بچهء سياهى مىزائيد او را مىكشت .\r\nو مىگويد : در زمان خلافت معاويه ، ميان يزيد بن معاويه و اسحاق بن طابه مشاجره اى در حضور وى در گرفت . يزيد به اسحاق گفت : براى تو اين خوبست كه همهء قبيلهء بنى حرب به بهشت درآيند . يزيد با اين حرف كنايه به مادر اسحاق زد كه به داشتن رابطهء نامشروع با يكى از مردان قبيلهء بنى حرب متهم بود . اسحاق در جوابش گفت : براى تو اين خوبست كه همهء عائله بنى عباس به بهشت درآيند . يزيد معنى حرف او را نفهميد اما معاويه فهميد . چون اسحاق برفت ، معاويه به يزيد گفت :\r\nچطور پيش از اين كه بدانى مردم دربارهء تو چه حرفها ميزنند زبان به طعنهء مردان مىگشائى ؟ گفت : مىخواستم او را دشنام دهم . گفت : او نيز همين منظور را داشت . پرسيد : چطور ؟ گفت : مگر نمىدانى بعضى از قريش در دورهء جاهليت مىپنداشتند كه من فرزند عباسم ؟ ! يزيد سخت ناراحت گشت . شعبى مىگويد :\r\nرسول خدا ( ص ) در فتح مكه در سخنى با هند به چيزى از اين ماجرا اشاره داشته است ، زيرا چون هند براى بيعت آمد - و قبلا پيامبر ( ص ) خونش را هدر شمرده بود - پرسيد : به چه مضمون با تو بيعت كنم و چه تعهد بدهم ؟ فرمود به اين مضمون كه زنا نكنى . با ناراحتى گفت : مگر آزاد زن هم زنا مىكند ؟ ! پيامبر خدا ( ص ) او را بشناخت ، و نگاهى به عمر انداخت و لبخندى زد . «\r\nزمخشرى در « ربيع الابرار » ( 1 ) بخش « خويشاوندىها و نسبتها و دودمانها و\r\n\r\n","description":"","footnote":"\r\n( 1 ) - چندين نسخهء خطى از اين كتاب را ديده‌ام از جمله نسخهء خطىيى كه در كتابخانهء ادارهء اوقاف بغداد به شمارهء 388 ثبت است .\r\n","page_name":" 263 ","page_number":263},
  {"content":"\r\nشرح حقوق پدران و مادران ، و خويشاوند دارى و گسسته شدن از خانواده « مىنويسد :\r\n« معاويه منسوب به چهار مرد بود : ابو عمرو بن مسافر ، عمارة بن وليد ، عباس بن عبد المطلب ، صباح - آوازه خوان سياهپوستى كه بردهء عمار بود . مىگويند :\r\nابو سفيان زشترو و كوتاه قد بود ، و صباح جوان و خوش سيما . به همين جهت هند او را به همبسترى خويش خواند . و مىگويند : عتبة بن ابى عتبة بن ابى سفيان نيز از صباح است ، و هند چون مايل نبوده در خانه اش آن طفل به دنيا بيايد به « اجياد » رفته و او را در آنجا زاده است . و در آن باره حسان چنين سروده است :\r\nآن پسر بچه كه در گوشه اى از سرزمين مكه\r\nبىگهواره بر خاك افتاده از كيست ؟\r\nدخترى سپيد پوست از قبيلهء بنى شمس\r\nكه گونه اى صاف و برجسته دارد او را بزاده است . » ( 1 )\r\nابن ابى الحديد مىنويسد : « هند در مكه به زشتكارى و فحشاء معروف بود » ( 2 ) و زمخشرى در « ربيع الابرار » از معاويه ياد كرده و آن ماجرا را بشرح مىآورد و مىگويد : كسانى كه هند را از اين اتهام منزه دانسته‌اند . . . آنگاه ماجراى فاكهه را كه ابو عبيد معمر بن مثنى نوشته بشرح آورده است .\r\nزياد بن ابيه در نامه اى در جواب معاويه - كه به او طعنه زده و از مادرش سميه ياد كرده بود - مىنويسد : « اين كه با اشاره به مادرم سميه به من طعنه زده اى ، اگر من فرزند سميه‌ام تو فرزند عده اى هستى ! » ( 3 )\r\n68 - حافظ ابن عساكر در تاريخش روايتى ثبت كرده از طريق عبد الملك بن عمير . مىگويد : جارية بن قدامهء سعدى نزد معاويه آمد . معاويه از او پرسيد :\r\nتو كيستى ؟ گفت : جارية بن قدامه . گفت : تو مگر زنبورى بيش هستى ؟ ! گفت :\r\nتو مرا به گزنده اى شيرين دهان تشبيه مىكنى ، به خدا معاويه ماده سگى بيش نيست\r\n\r\n","description":"","footnote":"\r\n( 1 ) - ربيع الابرار ، ج 3\r\n( 2 ) - شرح نهج البلاغه 1 / 111 .\r\n( 3 ) - شرح ابن ابى الحديد 4 / 68 .\r\n","page_name":" 264 ","page_number":264},
  {"content":"\r\nكه عوعو كنان ( 1 ) سگهاى نر را بسوى خويش مىخواند ، و اميه جز تصغير « امه » ( يعنى كنيز ) نيست !\r\nاز قول فضل بن سويد نيز مىنويسد : « جارية بن قدامه به نمايندگى نزد معاويه رفت . معاويه به او گفت : تو همراه على بن ابيطالب به راه افتاده اى و شعلهء آتش افروخته و در دهكده‌هاى عربى گشته و خونشان را ريخته اى . جاريه گفت :\r\nمعاويه ! دست از على بردار . على را از وقتى دوستدارش گشته‌ايم هرگز بدخواهش نشده‌ايم و از وقتى همراهش شده‌ايم دورنگى و دغلى با وى ننموده‌ايم .\r\nمعاويه گفت : واى بر تو جاريه ! خانواده ات وقتى اسمت را جارية ( كنيز ) گذاشتند چقدر به تو اهانت نمودند ! گفت : تو اى معاويه ! چقدر حقيرت شمردند خانواده ات وقتى كه معاويه نامت دادند . . . « اين را به تمامى و با آن قبلى سيوطى در تاريخ الخلفا نوشته است . ( 2 )\r\nابن عبد ربه به اين عبارت نوشته است : معاويه به جاريه گفت : خانواده ات وقتى اسمت را جارية گذاشتند چقدر به تو اهانت نمودند ! گفت : تو را خانواده ات چقدر حقير شمردند كه معاويه نام دادند كه به سگ ماده مىگويند . گفت : اى بىمادر ! گفت : مادرم مرا براى شمشيرهائى به دنيا آورده كه وقتى به نزدت آمديم در دست داشتيم . گفت : مرا تهديد مىكنى ؟ ! گفت : ( به خدا دلهائى كه با آن به تو كينه مىورزيديم هنوز در اندرون ما است و شمشيرهائى كه بوسيله اش با تو جنگيديم در دستمان است ( 3 ) ) تو به زور كشورمان را نگشوده اى و با قدرت قهريه بر ما تسلط نيافته اى ، بلكه عهد با ما بسته اى و التزام سپرده اى و در ازايش تعهد اطاعت و فرمانبردارى كرده‌ايم ، اگر به تعهدت وفا كنى به عهدمان وفا خواهيم نمود و در صورتى كه جز اين باشد و به كار ديگرى متوسل شوى بايد بدانى كه ما كه اينجا آمده‌ايم مردانى سر سخت و پرخاشگر و زبان آورانى قاطع را پشت سر نهاده‌ايم . معاويه گفت :\r\nخدا در ميان مردم مثل تو را زياد نكند . گفت : حرف خردمندانه بزن و احترام ما را\r\n\r\n","description":"","footnote":"\r\n( 1 ) - از ساختمان اسم معاوية استفاده كرده است و مىگويد : ما معاوية الاكلبة تعاوى الكلاب .\r\n( 2 ) - تاريخ الخلفاء 133 .\r\n( 3 ) - اين عبارت از « مستطرف » ، ابشيهى ، 1 / 73 است .\r\n","page_name":" 265 ","page_number":265},
  {"content":"\r\nنگهدار و چنين نفرين زشتى نكن » ( 1 )\r\n69 - شريك بن اعور - كه مردى زشترو بود - به درگاه معاويه رفت .\r\nمعاويه به او گفت : تو زشتى ، و زيبارو بهتر از زشترو است . و تو « شريك » هستى و خدا شريك ندارد . و پدرت « اعور » ( يعنى يك چشم ) است و بينا بهتر از يك چشم است . با اينحال چطور سرور قومت شده اى ؟ گفت : تو « معاويه » اى و معاويه به ماده سگى مىگويند كه عوعو مىكند و سگهاى نر را به خويش مىخواند .\r\nو تو پسر « صخر » ى و جلگه بهتر از صخره و سنگلاخ است . و تو پسر « حرب » ( بمعنى جنگ ) هستى و صلح بهتر از جنگ است . و تو پسر اميه اى و « امية » يعنى كنيزك . با اين حال چطور امير المؤمنين شده اى ؟ ! اين بگفت و از دربارش بيرون شد در حالى كه چنين مىسرود :\r\nآيا معاوية بن حرب مرا بد مىگويد\r\nدر حالى كه شمشير برانم همراه من است و زبان گويايم\r\nو از قبيله‌ام شير مردانى گرداگرد منند\r\nكه از سر شيفتگى به نبرد و هجوم در غرشند ؟ !\r\nاز بيخردى مرا بخاطر زشتروئىام سرزنش مىكند\r\nو نمىداند كه زيبا رويان بدكاره‌اند ! ( 2 )\r\nمعاويه آن سخنان نيشدار را مىشنيد و تير آن طعنه‌ها را كه به خاطر اسمش بر او فرود مىآمد بر تن هموار مىساخت و شايد چون آن سخنان به او گفته مىشد مىدانست بچه معنا است ، و چاره اى هم نداشت چون مادرش او را چنين ناميده بود و نمىتوانست مادر خويش را تخطئه نمايد . پس حيله اى انديشيد و يك ميليون درهم به عبد اللَّه بن جعفر طيار بخشيد تا اسم يكى از فرزندانش را معاويه بگذارد ( 3 ) به اين گمان كه وقتى همنامى در خاندان پاك و پر افتخار هاشمى يافت بار ننگش سبكتر خواهد گشت و كمتر او را به خاطر اسمش عيب خواهند نمود غافل از اين كه\r\n\r\n","description":"","footnote":"\r\n( 1 ) - عقد الفريد 2 / 143 + نزديك به اين مضمون در مستطرف ، ابشيهى 1 / 73 .\r\n( 2 ) - مستطرف 1 / 72 .\r\n( 3 ) - تاج العروس 10 / 260 .\r\n","page_name":" 266 ","page_number":266},
  {"content":"\r\nديوار خاندان بنى هاشم كوتاه تر از ديوار اصحاب كهف نيست ، و سگ اصحاب كهف هرگز ساحت پاكشان را نيالود و كجا نامى تواند آن بناهاى مقدسى را بيالايد كه از آنها معبدها بر پا گشته كه بانگ ذكر و تسبيح پروردگار در فضايش طنين انداز است .\r\n70 - مولاى متقيان در نطقى مىفرمايد : « به خدا معاويه زيركتر و سياستمدارتر از من نيست ، اما او خيانت مىكند و پيمانشكنى و زشتكارى . و اگر نفرتم از خيانت و پيمانشكنى نبود من از زيركترين و سياستمدارترين افراد بودم ، لكن هر خيانت و پيمانشكنىيى زشتكارىيى است و هر زشتكارىيى را كيفرى و هر خيانتكار پيمانشكنى در قيامت پرچمى دارد كه از روى آن شناخته و انگشت نما مىشود . » ( 1 )\r\nابن ابى الحديد در شرح اين نطق سخنان مفيدى آورده و آن را خوب تفسير و بسط داده است و از جمله سخن جاحظ - ابو عثمان - را دربارهء معاويه نوشته است و سخن ابو جعفر نقيب را كه مىگويد : معاويه نه از آن جهت دوزخى است كه على را تهديد كرده يا با وى جنگيده است ، بلكه بدانسبب كه عقيدهء درستى نداشته و ايمان راستى ، و او و پدرش از سران منافقان بوده‌اند و هرگز از ته دل مسلمان نگشتند ، بلكه فقط اظهار مسلمانى كردند . و حرفهاى معاويه و آنچه از زبانش در رفته و سخنانى كه از او ثبت و حفظ گشته آن قدر هست كه ثابت مىنمايد عقيده اش فاسد و ناخالص بوده است . . . ( 2 )\r\n71 - در اثناى جنگ صفين ، وقتى عباس بن ربيعه يكى از همدستان معاويه به نام عرار بن ادهم را كشت معاويه سخت غمناك گشت و گفت : كجا مادر چون او خواهد زاد ! مگر مىگذارم خونش از بين برود . هرگز ! خدا نكند ! هان ! كدام مرد جان خويش در خونخواهى عرار به خدا مىفروشد ؟ دو تن از قبيلهء لخم داوطلب شدند . به آنها گفت : برويد ، هر كدامتان عباس را در جنگ تن به تن كشتيد فلان مبلغ جايزه داريد . آن دو آمده او را به جنگ تن به تن خواندند . عباس گفت : من پيشوائى دارم ، بايد از او كسب اجازه كنم . و به خدمت على آمده ماجرا را تعريف\r\n\r\n","description":"","footnote":"\r\n( 1 ) - نهج البلاغه 2 / 574 .\r\n( 2 ) - شرح ابن ابى الحديد 2 / 572 - 589 .\r\n","page_name":" 267 ","page_number":267},
  {"content":"\r\nكرد . على گفت : به خدا معاويه مىخواهد هر كه را از بنى هاشم مىيابد بكشد تا بدين طريق مشعل دين خدا را خاموش سازد حال آن كه خدا جز به اين راضى نمىشود كه مشعلش گر چه كافران نخواهند فروزانتر گردد و به كمال رسد . . . ( 1 )\r\n73 - وقتى حسن ( بن على ع ) حكومت را به معاويه واگذاشت خوارج گفتند :\r\nاينك وضعى پيش آمده كه جاى شك باقى نگذاشته است . بنابر اين به طرف معاويه حركت كرده عليه او جهاد كنيد . و در حالى كه فروة بن نوفل فرماندهيشان مىكرد به راه افتادند تا نزديك كوفه در نخيله اردو زدند . حسن بن على بعزم مدينه قبلا از كوفه بدر شده بود . به همين جهت معاويه به وى نامه اى نوشته او را به جنگ « فروه » خواند . پيك معاويه در قادسيه يا نزديك آن به حسن بن على رسيد ، اما وى برنگشت و در جواب معاويه نوشت : هر گاه ترجيح مىدادم با كسى از اهل قبله ( يعنى مسلمانان ) بجنگم حتما نخست با تو مىجنگيدم ، ليكن من جنگ با تو را بخاطر مصلحت و در صلح بودن امت و جلوگيرى از خون ريزى رها كردم ( 2 ) .\r\n73 - اسود بن يزيد مىگويد : به عائشه گفتم : برايت شگفت آور نيست كه يكى از آزاد شدگان فتح مكه دربارهء خلافت با اصحاب پيامبر خدا ( ص ) به كشمكش برخاسته است ؟ گفت : اين تعجبى ندارد ! آن قدرت حاكمهء خدا است كه به آدم نيكوكار و بدكار مىدهد ، و در تاريخ چنين اتفاق افتاده كه فرعون چهار صد سال بر مردم مصر سلطنت كرده است همچنين كفارى ديگر غير از او ( 3 ) .\r\nوقتى أم المؤمنين ، معاويه را به فرعون و ديگر كفار تشبيه مىنمايد و سلطنت\r\n\r\n","description":"","footnote":"\r\n( 1 ) - عيون الاخبار ، ابن قتيبه 1 / 180 .\r\n( 2 ) - تاريخ الكامل ، ابن اثير 3 / 177 .\r\n( 3 ) - تاريخ ابن كثير 8 / 131 : مىگويد : « اين را ابو داود طيالسى و ابن عساكر ثبت كرده‌اند » .\r\nملاحظه مىكنيد كه ابن كثير اين حديث را از قول ابو داود طيالسى و ابن عساكر داستان مىكند ، در حالى كه به هنگام چاپ از آنجهت كه نقد و هجومى است از طرف ام المؤمنين به معاويه ، از « مسند » ابو داود طيالسى و از تاريخ ابن عساكر حذف كرده و اين دو كتاب مهم را تحريف نموده‌اند !\r\n","page_name":" 268 ","page_number":268},
  {"content":"\r\nاو را از قماش سلطنت آنها مىداند پرده از ماهيت معاويه و سلطنتش بر مىدارد ، و مسلم است كه « فرمانروائى فرعون از روى هدايت و خردمندانه نيست و در رستاخيز پيشاپيش قومش مىآيد و آنها را وارد دوزخ مىكند و چه بد است آن كشانده و آن كشانده شدگان ، و در اين دنيا از پى لعنت و ننگ رفتند و در دورهء قيامت هم ، چه بدبختند آن ياور و آن يارى يافته !\r\n74 - حافظ ابن عساكر در تاريخش روايتى از طريق شعبى ثبت كرده است .\r\nمىگويد : « معاويه براى مردم نطقى كرده گفت : اگر ابو سفيان پدر همهء مردم مىبود همه هوشمند و زيرك مىبودند . صعصعة بن صوحان سخنش را قطع كرد كه پدر همهء مردم كسى است بهتر از ابو سفيان ، و او آدم ( ع ) است و با اين حال بعضى احمق درآمده‌اند و برخى هوشمند و زيرك . معاويه گفت : سرزمين ما نزديك به محشر است . وى برخاسته گفت : محشر نه از مؤمنان دور است و نه به كافران نزديك .\r\nمعاويه گفت : سرزمين ما سرزمين مقدسى است . صعصعه به او گفت : سرزمين را نه چيزى مقدس مىگرداند و نه نجس و ناپاك ، بلكه كارها هستند كه آن را پاك و مقدس مىگردانند . معاويه گفت : بندگان خدا ! خدا را دوست و سرپرست خويش گردانيد و خلفاى او را سپر و محافظ خويش سازيد و بوسيلهء ايشان بلا از خويشتن بگردانيد .\r\nصعصعه گفت : چطور ؟ و چگونه ؟ ! در حالى كه تو سنت را تعطيل كردى و پيمان شكستى و مردم را به سرگشتگى كشاندى تا در تاريكى جهل و بلا تكليفى مىلولند و بدعتها از هر سو فرا گرفته شان و تعهدات دينى كه در برابرشان وجود دارد زير پا نهاده شده است . معاويه گفت : صعصعة ! اگر زبان در كام كشى برايت بهتر از اين است كه اظهار نظر كنى و سست عقلى خويش ظاهر سازى . تو به اتكا و با اشاره به حسن بن على به من حمله مىكنى . اين تصميم برايم پيدا شده كه او را احضار كنم .\r\nصعصعه گفت : آرى به خدا ، تو دانسته اى كه آنان دوده و تبارى بزرگوارتر از همگان دارند و از همه تان در احيا و برقرارى مقررات الهى كوشاترند و از همه تان وفادارتر به عهد و پيمان . اگر او را احضار كنى خواهى ديد كه در انديشه و تدبير و اتخاذ تصميم بسيار دقيق و سنجيده كار است و در حكومت و فرماندهى استوار و در بخشندگى نجيب ، و با سخن آتشينش ترا مىگزد و تازيانهء حقائقى\r\n","description":"","footnote":"","page_name":" 269 ","page_number":269},
  {"content":"\r\nرا كه ياراى انكارش را ندارى بر صورتت مىكوبد .\r\nمعاويه پرخاش كرد كه به خدا ترا دور و در بدر خواهم كرد !\r\nصعصعه گفت : به خدا زمين پهناور است و دورى تو مايهء آسايش . تهديد كرد كه حقوق و مستمريت را توقيف خواهم كرد ! گفت : اگر آن به دست و در اختيار تو است بكن ، اما حقوق و عطاى مستمر و نعمتهاى ممتاز در ملكوت و اختيار كسى است كه خزانه هايش كاستى نمىپذيرد و به انتها نمىرسد و بخششهايش زوال نمىيابد و در اعطا و رقم زدن نعمت ، حق كسى را پايمال نمىكند و زياد و نقصان نمىيابد .\r\nمعاويه گفت : مىخواهى خودت را به كشتن بدهى .\r\nگفت : يواشتر ! سخن از روى نادانى نگفتم و قتل كسى را روا نشمردم و « انسانى را كه خدا قتلش را جز به حق و به موجب قانون اسلام روا نشمرده مكش ، و هر كه بناحق و مظلومانه كشته شود خدا به كيفر قاتلش بنشيند » و او را كيفرى دردناك بچشاند و آتشى گدازان ، و به دوزخ در اندازد . » ( 1 )\r\n75 - معاويه پسر يزيد بن معاويه چون به حكومت رسيد ، به منبر رفته چنين گفت : « اين خلافت ، ريسمان خدا است ( و پيوند و رابطهء با خدا ) و جدم معاويه بر سر خلافت با كسى كه صاحب لايق آن بود و از او به تصديش سزاوارتر به كشمكش برخاست ، يعنى با على بن ابيطالب ، و شما را به كارهائى كه مىدانيد وادار كرد تا آنكه اجلش سر رسيد و در گورش در بند گناهانش گشت . آنگاه پدرم متصدى حكومت گشت در حالى كه شايستهء آن نبود و با پسر دختر پيامبر خدا ( ص ) به كشمكش و دشمنى برخاست . بر اثر آن ، جوانمرگ شد و بىدنباله ، و در گورش اسير گناهانش گشت . » آنگاه بگريست . ( 2 )\r\n76 - حارث بن مسمار بهرانى مىگويد : معاويه ، صعصعة بن صوحان عبدى و عبد اللَّه بن كواء يشكرى و تنى چند ديگر از اصحاب على را با جمعى از رجال قريش زندانى كرد . روزى به ديدن آنها رفت و گفت : شما را به خدا قسم\r\n\r\n","description":"","footnote":"\r\n( 1 ) - تاريخ ابن عساكر 6 / 425 .\r\n( 2 ) - صواعق المحرقه ، ابن حجر 134 .\r\n","page_name":" 270 ","page_number":270},
  {"content":"\r\nمىدهم كه راست و درست بگوئيد : به نظر شما من چگونه خليفه اى هستم ؟\r\nابن كواء گفت : اگر ما را قسم نمىدادى كه راست بگوئيم نمىگفتيم چون تو ديكتاتورى بدخواه و لجبازى كه خدا را در نظر نگرفته و مردان پاكدامن و خوب را مىكشى . لكن اكنون قسم دادى مىگوئيم : تا آنجا كه اطلاع داريم تو در دنيا آسوده اى و در آخرت در تنگنا ، نعمت دنيا ترا است و نعمت آخرت از تو بدور ، تاريكى را نور جلوه مىدهى و روز را شب .\r\nمعاويه گفت : خدا اين حكومت ( يا اسلام ) را به وسيلهء مردم شام به عزت و قدرت رسانيد به وسيلهء مردمى كه از قلمروش دفاع مىكنند و آنچه را حرام شمرده ترك مىنمايند و مثل عراقيان نيستند كه مقدسات خدا را هتك كنند و حرام خدا را روا بشمارند و حلالش را حرام نمايند . عبد اللَّه بن كواء گفت : پسر ابو سفيان ! هر حرفى جوابى دارد ، اما ما از ديكتاتور منشى تو بيمناكيم ، اگر اجازه و آزادى گفتار بدهى از مردم عراق با زبانى قاطع و رسا و بران دفاع خواهيم كرد كه در راه خدا ، تحت تأثير سرزنش سرزنشگر قرار نمىگيرد ، و اگر اجازهء آزادى گفتار ندهى مقاومت و شكيبائى خواهيم ورزيد تا آن وقت كه خدا وضع ديگرى پيش آورد و گشايشى برايمان .\r\nگفت : به خدا اجازه و آزادى گفتار به تو نخواهم داد .\r\nآنگاه صعصعه زبان به سخن گشود : تو اى پسر ابو سفيان ! سخن گفتى و برسائى و هر چه را مىخواستى گفتى و كوتاهى ننمودى ، اما حقيقت چنان نيست كه تو گفتى . كسى كه مردم را به زور و با قوهء قهريه زير حكومت خويش در آورده و آنها را از سر خود بزرگگيرى خوار نموده و با وسايل و روشهاى ناروا و با دروغ و مكر و حيله بر خلق چيره گشته كجا خليفه خوانده مىشود ؟ ! به خدا در جنگ « بدر » تو هيچ گونه شركتى نداشتى ، بلكه به عكس تو و پدرت در اردوى كسانى بوديد كه عليه پيامبر خدا ( ص ) لشكر كشيده بودند ، و تو آزاد شده اى فرزند آزاد شده اى كه پيامبر خدا ( ص ) شما دو نفر را آزاد كرد و بند اسارت از پايتان فرو گذاشت ، بنابر اين چگونه آزاد شدهء فتح مكه را خلافت سزا است ؟ !\r\n","description":"","footnote":"","page_name":" 271 ","page_number":271},
  {"content":"\r\nمعاويه گفت : اگر اين نبود كه من بگفتهء ابو طالب عمل مىكنم كه گفت :\r\nسبكسريشان را با بردبارى و گذشت مقابله مىنمايم\r\nو گذشت و بخشش بگاه توانائى از جوانمردى است شما را مىكشتم . » ( 1 )\r\n77 - ابو مزروع كلبى مىگويد : « صعصعة بن صوحان نزد معاويه رفت .\r\nمعاويه به او گفت : تو اعراب را مىشناسى و از حال و اخلاقشان اطلاع دارى . . .\r\nبگو ببينم مردم حجاز چگونه‌اند ؟ گفت : بيش از ديگر مردمان در پيوستن به آشوب و اقدام به آن سرعت بخرج مىدهند و در برابر آشوب از همه سستترند و در آن كمتر از ديگران تحمل رنج مىنمايند ، و در ازاى اين صفات منفى در ديندارى پايمردند و به يقين پايبند و علاقمند ، و پيشوايان نيكرو را پيروى مىنمايند و حكام زشتكار بد كردار را خلع و عزل مىكنند .\r\nمعاويه گفت : نيكروان كيستند و زشتكاران كه ؟\r\nگفت : اى پسر ابو سفيان ! هر كه پرده از خويش برگيرد دست از فريب و دوروئى برداشته است . على و يارانش در شمار پيشوايان نيكروند و تو و همدستانت از جماعت اخير ( يعنى زشتكاران ) .\r\nسرانجام معاويه گفت : راجع به مردم شام بگو .\r\nگفت : بيش از همهء مردمان مطيع و سر بفرمان مخلوق ( يا انسان ) اند و بيش از همه نافرمان در برابر خالق ، از خداى جبار سر مىپيچند و در برابر اشرار گردن مىگذارند ، به همين سبب نصيبشان ويرانى است و بد فرجامى .\r\nمعاويه گفت : به خدا تو اى پسر صوحان ! ديرگاهى است كه كارد سر بريدن خودت را همراه مىكشى ، فقط بردبارى پسر ابو سفيان است كه مانع كشتنش مىشود .\r\nصعصعه گفت : نه ، در حقيقت حكم خدا و قدرت او است كه مانع مىشود ، زيرا حكم خدا تقديرى تعيين گشته و رقم خورده است » . ( 2 )\r\n78 - ابراهيم بن عقيل بصرى مىگويد : روزى معاويه نشسته بود و صعصعه\r\n\r\n","description":"","footnote":"\r\n( 1 ) - مروج الذهب ، مسعودى 2 / 78 .\r\n( 2 ) - مروج الذهب 2 / 78 و 79 .\r\n","page_name":" 272 ","page_number":272},
  {"content":"\r\n- كه نامهء على را برايش آورده بود - و اعيان شام در حضورش بودند . گفت : زمين مال خدا است و من خليفهء خدا هستم ، بنابر اين هر مقدار از مال خدا برگيرم حق من است و هر مقدار را كه واگذارم برايم روا است . صعصعه گفت :\r\nاين كه نبوده را ( يا آنچه را حق ندارى ) آرزو كنى از نادانى است معاويه ! گناه مورز .\r\nمعاويه گفت : صعصعه ! سخنورى آموخته اى . گفت : دانستن از آموختن بود و هر كه نداند نادان باشد . معاويه گفت : تو خيلى احتياج دارى كه كيفر كارت را به تو بچشانم . گفت : اين از قدرت و اختيارت بيرون است و به ارادهء كسى است كه مرگ هيچ انسانى را چون اجلش فرا رسد به تأخير نمىاندازد . گفت : چه چيز مرا از آسيب رسانى به تو باز مىدارد ؟ گفت : همان كه ميان انسان و دلش مانع مىشود و آنها را از هم باز ميدارد . ( 1 ) گفت : شكمت چنان براى حرف گشاده و مايل گشته كه شكم ستور براى جو . صعصعه گفت : شكم كسى گشاده گشته كه سيرى ناپذير است و پيامبر بر او نفرين فرستاده . . . » ( 2 )\r\n79 - از صعصعه بن صوحان دربارهء معاويه پرسيدند ، گفت : با دنيا ساخت و دنيا خويشتن به وى آويخت . آخرت را تباه كرد و آن را بدور افكند . و با ريزه خواران خوان و با مرعوب شدگانش دمساز گشت . ( 3 )\r\n80 - ابو الفرج اصفهانى در كتاب « اغانى » مىنويسد : « احمد بن عبد العزيز جوهرى از قول عمر بن شبه از احمد بن معاويه از هيثم بن عدى چنين نقل مىكند كه » معاويه در دورهء خلافتش دو بار به حج رفت و سى قاطر همراه داشت كه زنان و كنيزانش سوار آن بودند . در يكى از دو سفر حجش ، مردى را ديد كه در مسجد الحرام نماز مىگزارد و دو پارچهء سفيد بر تن داشت . پرسيد : اين كيست ؟ گفتند :\r\nشعبة بن غريض . ( 4 ) و او مردى يهودى بود . كسى را به دنبالش فرستاد . فرستادهء\r\n\r\n","description":"","footnote":"\r\n( 1 ) - اشاره به آيه اى است .\r\n( 2 ) - مروج الذهب 2 / 79 + جمهرة الخطب 1 / 257 .\r\n( 3 ) - تاريخ ابن عساكر 6 / 424 .\r\n( 4 ) - در « اغانى » بدين صورت است لكن صحيح چنان است كه ابن حجر در « اصابه » نوشته :\r\n« سعنه » . و بجاى « غريض » « عريض » هم نوشته شده است .\r\n","page_name":" 273 ","page_number":273},
  {"content":"\r\nمعاويه نزد وى رفته گفت : نزد امير المؤمنين بيا . گفت : مگر امير المؤمنين چندى پيش از دنيا نرفت ؟ گفت : نزد معاويه بيا . رفت پيش معاويه ، اما در سلام او را خليفه خطاب نكرد .\r\nمعاويه از او پرسيد : زمينى را كه در « تيماء » ( 1 ) داشتى چه كردى ؟ گفت : از درآمدش جامه براى برهنگان تهيه مىشود و هر چه زياد مىآيد به گذريان و پناهندگان داده مىشود . پرسيد : آن را مىفروشى ؟ گفت : آرى . پرسيد : چقدر مىفروشى ؟\r\nگفت شصت هزار دينار ، و اگر قبيلهء من دچار كمبود عوائد نگشته بود ، نمى - فروختمش . گفت : بهاى گرانى مىخواهى . گفت : اگر مال يكى از همدستانت بود به ششصد هزار دينار هم مىخريدى و خست به خرج نمىدادى . گفت : آرى ، حال كه در فروش زمينت خست بخرج مىدهى شعرى را برايم بخوان كه پدرت در رثاى خويش سروده است . گفت : پدرم چنين سروده :\r\nكاش هنگامى كه بر مرده اى نوحه مىكنم مىدانستم\r\nدر ماتم من نوحه گران برايم چه نوحه مىسرايند\r\nآيا زنان نوحه گر ، خواهند گفت : دور مباد ! زيرا كه\r\nتو بسيار اندوه را كه با رفتار نيك و بخشش خوشايندت بزدودى\r\nچون من بگاه زمستان و وزش بادهاى سرد جانفرسا\r\nاضافه درآمد خويش را برگرفته به نيازمندان دادم\r\nو حق خويش از ديگران بىجنگ و دعوا گرفتم\r\nو حق ديگران را بىآنكه بخواهند و اصرار در گرفتن نمايند پرداختم .\r\nو هر گاه مرا براى حل مشكلى فرا خواندند آن را بگشودم\r\nو مرا رستگار مىخوانند و گاهى موفق و بر كام\r\nمعاويه گفت : من بيش از پدرت زيبندهء اين شعر هستم . گفت : دروغ مىگوئى و از سر پستى . گفت : اين كه دروغ مىگويم ، درست است ، اما اين كه از سر پستى مىگويم ، چرا ؟ گفت : چون در دورهء جاهليت زندگىات حق را پايمال مىكردى و نيز در دورهء مسلمان شدنت . در دورهء جاهليت با پيامبر ( ص )\r\n\r\n","description":"","footnote":"\r\n( 1 ) - تيماء محلى است ميان حجاز و شام .\r\n","page_name":" 274 ","page_number":274},
  {"content":"\r\nو الهام آسمانى جنگيدى و خدا قصد و تدبير بدخواهانه ات را خنثى و بر باد ساخت و در دورهء اسلامت خلافت را نگذاشتى بدست فرزند پيامبر خدا ( ص ) درآيد ، و ترا كه آزاد شده اى چه به خلافت ؟ معاويه گفت : اين پير مرد خرف شده و عقل خويش از دست داده ، او را بلندش كنيد و دورش كنيد . دستش را گرفته دورش ساختند . » ( 1 )\r\nخلاصهء اين داستان را ابن حجر در « اصابه » از طريقى ديگر و از زبان عبد اللَّه بن زبير ثبت كرده است با اين افزوده كه « گفت : من خرف نشده‌ام ، اما ترا اى معاويه به خدا قسم مىدهم آيا يادت نيست كه در خدمت رسول خدا ( ص ) نشسته بوديم على فرا رسيده پيامبر ( ص ) از او استقبال كرد و در آغوشش گرفت و فرمود : خدا بكشد كسى را كه با تو بجنگد ، و دشمن آن باشد كه با تو دشمنى ورزد ؟ معاويه سخن او را قطع كرد و حرف ديگرى پيش آورد . » ( 2 )\r\n\r\n","description":"","footnote":"\r\n( 1 ) - اغانى 3 / 18 .\r\n( 2 ) - اصابه 2 / 43 .\r\n","page_name":" 275 ","page_number":275},
  {"content":"\r\n\r\nمحاكمهء معاويه و صدور رأى در حقش\r\nبه حقيقت سوگند كه يكى از اين شهادتها - كه بشرح آمد - براى در همشكستن اعتبار اين موجود و لجن مال كردن و كشاندنش به پستترين درجهء بى قدرى كافى است تا چه رسد به همهء آن گواهىهاى مكرر كه همديگر را تحكيم و تصديق مىنمايد . شهادتهائى كه سرآمد اصحاب و برجسته ترين شخصيتهاى آنان در بارهء معاويه داده‌اند كسانى كه در نظر آن جماعت « عادل و راسترو » ند بگذريم از اين كه بعضى از ايشان چندان عاليمقامند كه كسى در پارسائى و پاكدامنى و برى بودن ساحتشان از خطاهاى قولى و عملى كمترين شكى ندارد و بويژه كه در ميان آنان شخصيت والاى امام معصوم قرار دارد خليفهء راستينى كه قرآن حكيم او را پاك و منزه دانسته است و كسى است كه با حق ميگردد به هر كجا كه بگردد و با قرآن است و قرآن با وى و تا بكنارهء حوض درآيند از هم جدائى نمىپذيرند . ( 1 )\r\nبالاتر از اينها همه ، سخنان پيامبر گرامى ( ص ) دربارهء اين موجود است كه قبلا نوشتيم .\r\nبنابر اين ، معاويه به استناد آن همه شهادت صادق و گواهى راستين رسواگر كه از پيشينيان شايسته احوال و پسنديده رفتار رسيده و ما نص اظهار نظر و شهادتشان را بىكم و كاست آورديم فردى است بىبصيرتى كه مايهء هدايتش گردد و بىرهبرى است كه او را به راه حكيمانهء دين رهنمون باشد ، هواى نفس او را خوانده و او اجابتش كرده ، و گمراهى او را كشانده و او به دنبالش رفته ، كارهاى گمراهانه اى كه از او سر زده بىشباهت به كارهاى گمراهانه اى نيست كه از خويشاوندان مشرك و\r\n\r\n","description":"","footnote":"\r\n( 1 ) - رك : غدير 3 .\r\n","page_name":" 276 ","page_number":276},
  {"content":"\r\nخانوادهء كافرش سر زده است ، سرانجامش آتش گدازان خواهد بود و جايگاهش آتش ، ملعون ملعون زاده ، بد كار بد كار زاده ، منافق منافق زاده ، آزاد شدهء فرزند آزاد شده ، بت بت زاده ، سبكسر منافق ، سنگدل حق ناپذير ، كم عقل ، بزدل فرومايه ، كسى كه كور كورانه مىلولد ، و در ضلالت غوطه ور است ، و به تمايلات بدعت آميز و سرگشتگىهائى كه ديگران پيروى كرده‌اند سخت پايبند است .\r\nاهل قرآن نيست و نه خواستار حكمش ، به سرانجامى زيانبار روان است و به وادى كفر و حق ناشناسى ، نفس او به درون شرارت كشانده اش و به حق ناطلبى و سركشى رانده و به مهلكه‌هاى معنوى درآورده است و به راه‌هاى سنگلاخ ، مردم را كوبيده ، و حق را ديوانگى خوانده است .\r\nزشتكارى بىآبرو ، آدم بزرگوار چون با او نشيند اهانت يابد و بردبار چون با او معاشرت كند نابخرد شود ، پسر زن جگر خوار ، دروغساز خشن ، پيشواى گمراهگرى ، دشمن پيامبر ، پيوسته دشمن خدا و سنت و قرآن و مسلمانان بوده است ، قهرمان بدعت سازى و من در آوردى ، كسى كه از گناه ورزىهايش ، بر حذر بودند و براى اسلام ، خطرى تشكيل مىداد ، خيانتكار و پيمانشكنى بدكردار ، كسى كه به شيطان مىمانست كه از پيش روى انسان و پشت سر و چپ و راستش به او حمله و نفوذ مىنمايد ، كسى كه خدا برايش حسن سابقهء ديندارىيى پيش نياورده و نه سابقهء راستروى و راستگويى ، ستمكارى منحرف كه قرآن را پس پشت افكنده است .\r\nدر كودكى شريرترين كودك بوده و در بزرگى تبهكارترين فرد ، پشت و پناه منافقان ، به اسلام نه به دلخواه ، بلكه به اكراه تن داده ، و از آن به اختيار و به دلخواه بدر گشته ، ايمانش ديرى نپائيده و نفاقش مزمن بوده است ، با خدا و پيامبرش در جنگ و ستيز بوده است ، قبيله اى مهاجم از قبائل مشرك و مهاجم بشمار آمده است ، دشمن خدا و پيامبرش و مؤمنان : از همه كس بهتانآورتر و از همه گمراه تر ، و نسبت به پيامبر ( ص ) از همه كس دور تر ، گمراهگرى ملعون و نفرين گشته .\r\nهيچيك از افتخارات اسلامى را احراز ننموده و هيچ عملى كه در اسلام ستوده\r\n","description":"","footnote":"","page_name":" 277 ","page_number":277},
  {"content":"\r\nباشد بروز نداده ، به كين خدا و پيامبرش برخاسته و عليه آنان تلاش نموده است و عليه مسلمانان به تجاوز مسلحانه دست زده و از مشركان پشتيبانى كرده است و وقتى ديده خدا دينش را پيروز و چيره گردانيده و پيامبرش را يارى نموده به خدمتش آمده و از ترس و نه از روى ميل اظهار مسلمانى كرده است ، به هنگام درگذشت رسول خدا ( ص ) همه مىدانسته‌اند كه دشمن مسلمانان و دوستدار تبهكاران است ، در خاموشى مشعل دين خدا مىكوشيده و از دشمنان خدا جانبدارى و پشتيبانى مىنموده است ، سنگدلان خشك مغز را بفريفته و به دوزخ در كشانده و ننگ ابدى را به آنها ميراث داده ، و در دورهء مسلمانشدن نيكروتر و پرهيزگارتر و راه يافته تر و بر صوابتر از دورهء شرك و بت پرستىاش نبوده است .\r\nاين ، معاويه است در پرتو اظهار نظرهائى كه رجال دين و مردم پاكدامن و راسترو درباره اش كرده‌اند ، و اين قضاوت ايشان است بطور دقيق و كلمه به كلمه و بىكم و كاست . و آن ، صفحات تاريخ سياه و زندگى او است كه اين اظهار نظرها را تأئيد و تصديق مىنمايد و راست مىآورد . جنايتها ، ستمگرىها ، انحرافات ، و بدعتهايش - كه در تاريخ ثبت و مسلم است - روشن مىدارد كه به احكام امر و نهى پروردگار اعتنائى نداشته و قوانين اسلام و سنتهايش را زير پا مىگذاشته و از دستور خدا سر مىپيچيده و بسيار هم سرپيچيده و منحرف گشته است و « كسانى كه پا از حدود خدا بيرون نهند آنها همان ستمگرانند . » ( 1 )\r\nاينك پاره اى از موارد انحراف معاويه را از قوانين و حدود الهى به شرح مىآوريم :\r\n\r\n","description":"","footnote":"\r\n( 1 ) - آيهء كريمه اى .\r\n","page_name":" 278 ","page_number":278},
  {"content":"\r\n\r\nشرابخوارى معاويه\r\n1 - پيشواى حنبليان ، احمد حنبل در « مسند » ش روايتى ثبت كرده از طريق عبد اللَّه بن بريده . مىگويد : من و پدرم رفتيم به دربار معاويه . ما را بر فرشى نشاند . بعد دستور داده برايمان خوراك آوردند و خورديم ، سپس دستور داد شراب آوردند و خودش نوشيد و از آن جامى تعارف پدرم كرد . آنگاه گفت : من از وقتى پيامبر خدا ( ص ) حرامش كرده نخورده‌ام . آنگاه معاويه گفت : من زيباترين جوان بودم در ميان قبيلهء قريش و از همه خوش خورتر و از هيچ چيز وقتى جوان بودم بيش از دوغ و انسان خوش صحبتى كه برايم صحبت كند خوشم نمىآمد . ( 1 )\r\n2 - ابن عساكر در تاريخش روايتى ثبت كرده از طريق عمير بن رفاعه .\r\nمىگويد : « عبادة بن صامت ( 2 ) در شام بود . قافله اى كه شراب بار داشت از كنارش مىگذشت . پرسيد : اينها چيست ؟ روغن زيتون است ؟ گفتند : نه ، شراب است كه به » فلانى « مىفروشند . پس تيغى از بازار بر گرفته به طرف قافله رفت و همهء مشگهاى شراب را پاره كرد . ابو هريره در آن زمان در شام بود » فلانى « به ابو هريره پيغام داده كه جلو برادرت - عباده - را نمىگيرى ؟ ! روزها مىرود به بازار و اجناس اقليتهاى مذهبى را از بين مىبرد و شبها در مسجد مىنشيند و كارى جز انتقاد و فحش دادن به مقدسات و نواميس ما ندارد . جلو برادرت را بگير و نگذار ما را اذيت كند .\r\nابو هريره به راه افتاد و رفت پيش عباده و گفت : چكار دارى تو به معاويه !\r\n\r\n","description":"","footnote":"\r\n( 1 ) - مسند احمد 5 / 347 .\r\n( 2 ) - از مجاهدان « بدر » و بيعت كنندگان « عقبه » و يكى از نقيبان انصار كه با پيامبر ( ص ) به اين مضمون بيعت كرد كه در راه خدا از سرزنش سرزنشگر نهراسد . سنن بيهقى 5 / 277 .\r\n","page_name":" 279 ","page_number":279},
  {"content":"\r\nبگذار هر كار مىخواهد براى خودش بكند ، چون خدا مىگويد : آن گروه و امتى بود كه در گذشت و او را ( مسؤوليت و جزاى ) كارهائى است كه كرده و شما را آنچه انجام داده‌ايد . عبادة بن صامت گفت : اى ابو هريره ! وقتى ما با رسول خدا ( ص ) بيعت كرديم تو نبودى ، ما به اين مضمون با حضرتش بيعت كرديم كه در شادابى و سست حالى از او فرمانبريم و در تنگدستى و گشاده حالى انفاق كنيم و امر به معروف و نهى از منكر كنيم و به خاطر خدا سخن بگوئيم و در راه خدا تحت تأثير سرزنش سرزنشگران قرار نگيريم و هر گاه به يثرب و نزد ما آمد او را يارى نمائم و از او همهء آن مخاطرات و زيانهائى را كه از خودمان و همسرانمان و خانواده و خويشاوندانمان دور ميسازيم دور گردانيم . اين است بيعتى كه با رسول خدا ( ص ) كرديم و بر سر آن پيمان بستيم و هر كه پيمان بگسلد به زيان خويش گسسته باشد ، و هر كه از عهدهء پيمانى كه با رسول خدا ( ص ) و به خاطر خدا بسته برآيد و به آن عهد وفا نمايد آنچه را پيامبر ( ص ) در ازايش تعهد فرموده دريافت خواهد كرد .\r\nدر جوابش ابو هريره هيچ نگفت حتى كلمه اى . » ( 1 )\r\n3 - در تاريخش روايت ديگرى ثبت كرده از طريق عمرو بن قيس . مىگويد :\r\n« عبادة ( بن صامت ) به كنار حجرهء معاويه - كه در انطرطوس ( 2 ) بود - آمده پشت خود را به بارگاه او كرد و رو به مردم و چنين گفت : من با پيامبر خدا ( ص ) به اين مضمون بيعت كرده‌ام كه در راه خدا تحت تأثير سرزنش هيچ سرزنشگرى قرار نگيرم .\r\nهان ! مقداد بن اسود ديروز الاغى را وارد شهر كرد و بارهائى بر قافله اى و اشاره به آن به مردم گفت : مردم ! اينها شراب بار دارد . به خدا آن كه در اين بارگاه نشسته است حق ندارد چيزى از آن به شما بدهد ( زيرا حرام است ) ، و نه شما حق داريد از او چيزى از آن مطالبه كنيد گر چه تيرى باشد كه در پهلوى شما فرو رفته باشد و ملك شما باشد . در اين هنگام مردى به سراغ مقداد رفته الاغى را كه شراب بار داشت راند و بياورد و به معاويه گفت : معاويه ! اين الاغ تو هر كارى مىخواهى بكن . اين\r\n\r\n","description":"","footnote":"\r\n( 1 ) - تاريخ ابن عساكر 7 / 11\r\n( 2 ) - شهرى است در ساحل درياى شام ( مديترانه ) و آخرين شهر ساحلى منطقهء دمشق است و اولين شهر منطقهء حمص : معجم البلدان ، ياقوت حموى .\r\n","page_name":" 280 ","page_number":280},
  {"content":"\r\nرا بگفت و الاغ را وارد حجرهء معاويه كرد . » ( 1 )\r\n4 - عبد اللَّه ( 2 ) بن حارث بن امية بن عبد شمس به نمايندگى نزد معاويه رفت .\r\nمعاويه او را گرامى داشت و چندان به خود نزديك ساخت كه سرش به شانهء او چسبيد . آنگاه به وى گفت : چه از تو باقى مانده است ؟ گفت : به خدا خير و شرم همه برفته و سپرى گشته است .\r\nمعاويه به او گفت : خيرى اندك رفته و شرى بسيار مانده است . نظرت با ما چيست ؟\r\nگفت : اگر خوبى كنى ترا نمىستايم و اگر بدى كنى سرزنشت خواهم كرد . گفت :\r\nبه خدا اين منصفانه نيست . گفت : چگونه ممكن است با تو به انصاف باشم در حالى كه سر برادرت حنظله را شكافته‌ام و نه جريمه اش را داده‌ام و نه كيفرش را بر تن هموار ساخته‌ام ، در شعرى گفته‌ام :\r\nابو سفيان ! ترا رئيس و سرور خويش نمىشناسيم\r\nبرو رئيس ديگران شو چون تو سرور ما نيستى\r\nو تو گفته اى :\r\nچندان شراب نوشيدم كه بى خود گشتم و\r\nبر كسى كه در كنارم بود تكيه زدم و هيچ دوستى مرا نيستى\r\nو چون بفهمند كه شرابخوارم براى تكيه زدن\r\nمرا جز خاك نرم تكيه گاه و يارى نيست\r\nآنگاه به معاويه پريد و كورمال كورمال او را مىجست تا بزند و معاويه خود را به كنارى مىكشيد و مىخنديد .\r\nاين را ابى عساكر در تاريخش ثبت كرده است . ( 3 ) ابن حجر در « اصابه » مىنويسد : « كوكبى از طريق عبسة بن عمرو روايتى دارد كه مىگويد : عبد اللَّه بن حارث به نمايندگى نزد معاويه رفت . معاويه به او گفت : چه از تو باقى مانده است ؟\r\n\r\n","description":"","footnote":"\r\n( 1 ) - تاريخ ابن عساكر 7 / 213\r\n( 2 ) - در آغاز اسلام پيرى سالخورده بود و تا دورهء حكومت معاويه بزيست : اصابه 2 / 291 .\r\n( 3 ) . 7 / 346 .\r\n","page_name":" 281 ","page_number":281},
  {"content":"\r\nجوابداد : به خدا خير و شرم برفته است . آنگاه داستانى را مىآورد . » ( 1 ) يعنى همين داستان كه در تاريخ ابن عساكر هست .\r\n5 - ابن عساكر در تاريخش و ابن سفيان در « مسند » ش و ابن قانع و ابن منده از طريق محمد بن كعب قرظى روايتى ثبت كرده‌اند كه مىگويد : « در زمان عثمان و هنگامى كه معاويه استاندار شام بود عبد الرحمن بن سهل انصارى به جهاد خارجى رفت . روزى قافله اى كه مشكهاى شراب بار داشت و متعلق به معاويه بود از برابرش مىگذشت . برخاسته نيزهء خويش بر گرفته همهء مشكها را دريد ، و نوكرانى كه همراه قافله بودند با او گلاويز گشتند و ماجرا به اطلاع معاويه رسيد ، گفت : او پير مردى است كه عقلش را از دست داده .\r\nعبد الرحمن گفت : به خدا اين طور نيست و عقلم را از دست نداده‌ام ، بلكه پيامبر خدا ( ص ) ما را منع كرد از اين كه شراب به شكممان يا مشكهامان بريزيم . و به خدا سوگند ياد مىكنم تا زنده‌ام اگر ببينم آنچه از پيامبر خدا ( ص ) شنيده‌ام معاويه مرتكب مىشود شكمش را مىدرم يا جان در اين راه ميبازم . «\r\nاين را ابن حجر در « اصابه » نوشته ( 2 ) و در « تهذيب التهذيب » خلاصه كرده ( 3 ) و نيز ابو عمر در « استيعاب » به طور ملخص آورده ( 4 ) و ابن اثير در « اسد الغابه » به همين عبارت تا آنجا كه « . . . شراب به شكممان يا مشكهامان بريزيم » ثبت كرده و مىگويد : سه محدث شهير ( يعنى ابن منده و ابو نعيم و ابو عمر ) آن را ثبت كرده‌اند . ( 5 )\r\nشايد كسانى باشند كه بپندارند يا ادعا نمايند كه ميگسارى گستاخانه و بىپروا را يزيد بن معاويه شروع كرده است . اين با قضاوت علمى و عارى از جانبگيرى و تبرئهء اين و آن سازگار نيست ، چه هيچ درست انديشى نمىتواند تصور كند كه\r\n\r\n","description":"","footnote":"\r\n( 1 ) - اصابه 2 / 291 .\r\n( 2 ) . 2 / 401 .\r\n( 3 ) . 6 / 192 .\r\n( 4 ) . 2 / 401 .\r\n( 5 ) . 3 / 299 .\r\n","page_name":" 282 ","page_number":282},
  {"content":"\r\nاز پدر و مادرى پاك و بىآلايش و در خانواده اى صالح و ديندار كه ميخوارى و بدكارى را به آن راه نيست فرزند هرزه و گستاخى چون يزيد سركش و بىبند و بار و متخصص هنرهاى تبهكارانه و بلهوسانه پا به دنيا نهد و پرورش يابد . اين روايات تاريخى ثابت مىنمايد كه يزيد آن رسوائى و هرزگى را نه ابداع كرده ، بلكه به ميراث برده از پدر بدكارش كه زشتكارى و فحشاء را در ميان مسلمانان رواج مىداده و شرابخوارگى را تشويق مىنموده و گاه با قافله و زمانى با الاغ شراب به پايتخت و در بارش حمل ميكرده آن هم جلو چشم همه و در برابر مسلمانان و روز روشن ! و شراب را پخش مىكرده و تقسيم مىنموده و در عين حال توقع داشته كسى زبان به انتقاد و اعتراض عليه ميگسارى و ترويج شرابخواريش نگشايد . و اين كار معاويه نظائر بسيار دارد و شواهد آشكار ! بنابر اين معاويه و زاده اش در شرابخوارى و فحشاء و بدكارى و عربده جوئى و بلهوسى همسانند و همشأن ، و همين سبب گشته كه در نظر اصحاب صالح و پاكدامن پيامبر ( ص ) بىاعتبار باشد و بىحيثيت ، و هيچ احترامى برايش قائل نباشند و نه قدر و بهائى ، و دائما به او اعتراض كنند و پرخاش ، و در انظار خلق رسوايش گردانند . چون به حكومت نشست به منبر رفته براى مردم نطق كرد و از ابو بكر و عمر و عثمان ياد كرد و سپس گفت : . . . او ( يعنى عثمان ) بهتر از من است و من بهتر از آنان كه پس از من خواهند آمد . مردم ! من سپر و بلا گردان شما هستم . در اين هنگام عبادة بن صامت برخاسته گفت : چه مىشد اگر اين سپر و حفاظ آتش ميگرفت ؟ ! گفت : در آنصورت شعلهء آتش به پيكرت در مىگرفت . گفت : من از همان آتش ( دوزخ ) گريزانم . معاويه دستور داد او را گرفتند . عباده در حالى كه معاويه را استهزا مىكرد گفت : ميدانى در آن دو بيعت معروف كه دعوت شديم تا پيمان بيعت ببنديم چگونه و بر چه مضمون پيمان بستيم ؟ از ما دعوت شد به اين مضمون پيمان بيعت ببنديم كه زنا نكنيم و دزدى نكنيم و در راه خدا از سرزنش سرزنشگران نهراسيم . آن وقت تو گفتى : اى پيامبر خدا ! مرا از اين بيعت معاف بدار . و من بر سر آن پيمان ماندم و با پيامبر خدا ( ص ) بيعت كردم . و تو اى معاويه ! در\r\n","description":"","footnote":"","page_name":" 283 ","page_number":283},
  {"content":"\r\nنظرم كوچكتر از آنى كه در راه خداى عز و جل از تو بترسم ! ( 1 )\r\nهمچنين وقتى معاويه در نطقى سخن از فرار از طاعون گفت عبادة بن صامت آواز دادش كه مادرت - هند - بهتر از تو مىدانست ! ( 2 ) و بعدها سخنان ديگرش را به معاويه خواهيد داد كه مىگويد : « با تو در يك سرزمين زندگى نخواهم كرد » و « آنچه را از پيامبر خدا ( ص ) شنيده‌ايم نقل و نشر خواهيم كرد گر چه معاويه خوشش نيايد . برايم چه اهميتى دارد كه شبى سياه با او در ميان سپاهيانش نباشم » و خواهيد ديد كه ابو درداء به او مىگويد : « در سرزمينى كه تو باشى بسر نخواهم برد » !\r\nبر اثر حملات رسواگر اصحاب به معاويه ، و پرده برداشتن از انحرافات و زشتكاريهايش مجبور شد نامه اى به عثمان بنويسد و به مدينه بفرستد كه « عباده شام و مردمش را عليه من شورانده . يا او را ببر پيش خودت يا من شام را به او وا مىگذارم . » و عثمان در جوابش دستور مىفرستد كه « عباده را سواره بفرست و به خانه اى كه در مدينه دارد بر گردان » . عبادة بن صامت به اين شكل به مدينه تبعيد مىشود و مىآيد به خانهء عثمان . و در آنحال در خانهء وى هر كه بوده از پيشاهنگان اسلام و از تابعان بوده است . و همه گرد هم و در انجمن و عثمان به ناگهان چشمش به عبادة بن صامت مىافتد و مىبيند جلوش سبز شده و در گوشهء خانه نشسته است .\r\nرو به او مىكند كه : ما با تو چكار داريم اى عباده ! عباده بر خاسته در برابر خلق چنين مىگويد : « من از پيامبر خدا ( ص ) - ابو القاسم - شنيدم كه مىفرمود : پس از من كسانى عهده دار كارهاى حكومتيتان خواهند شد كه آنچه را ناپسند مىدانيد روا مىشمارند و به شما مىآموزند و آنچه را پسنديده مىشماريد ناروا و زشت ميدانند و شما را از آن نهى مىنمايند . و از كسى كه سر از حكم خدا بپيچد نبايد فرمان برد و مبادا از راه پروردگارتان بدر شويد . به آن كه جان عباده در دست او است سوگند كه آن شخص - يعنى معاويه - از همين كسان است . » عثمان در\r\n\r\n","description":"","footnote":"\r\n( 1 ) - تاريخ الشام ، ابن عساكر 7 / 213 .\r\n( 2 ) - چنان كه در تاريخ شام ، ابن عساكر 7 / 210 آمده اين روايت را ابن عساكر و طبرانى ثبت كرده‌اند .\r\n","page_name":" 284 ","page_number":284},
  {"content":"\r\nجوابش كلمه اى بر زبان نياورد . ( 1 )\r\nشرابخوارى را معاويه از پدرش - ابو سفيان - آموخته بود . ابو سفيان شرابخوار بود و اين كار زشت از زشتكارىهاى معروف او است و در داستان ابو مريم سلولى شرابفروش آمده كه وى در طائف نزد اين شرابفروش اقامت كرد و شراب خورد و مست شد و با « سميه » مادر زياد بن ابيه در آميخت ، و اين داستان و روايت تاريخى مربوط است به كار معاويه كه زياد را به عضويت خانوادهء خويش درآورد و فرزند ابو سفيان شمرد .\r\nبنابر اين ، خانهء معاويه از نخست دكان شرابفروشى و محل زشتكارى و فاحشه خانه بوده است و شعار خانواده اش ميگسارى و بد كارى ، و ارشاد الهى و نهى از شرابخوارى در آنها كمترين اثرى نگذاشته و تهديدات قرآن را در مورد ميگساران نشنيده گرفته و به لعنتى گرفتار گشته‌اند كه پيامبر ( ص ) نثارشان كرده است آنگاه كه فرمود :\r\n« لعنت و ننگ بر شراب باد و بر شرابخوار و ساقى و شرابفروش و شراب خر و حمال شراب و آنكه برايش حمل مىشود و شرابگير و شرابساز و هر كه از پولش امرار معاش كند » . ( 2 )\r\nو فرمود : « شرابخوار مثل بت پرست است » يا به عبارتى : « دائم الخمر مثل بت پرست است » ( 3 )\r\nو « سه نفرند كه خداى تبارك و تعالى از بهشت محرومشان كرده است : دائم الخمر ، رانده از جانب پدر و مادر ، ديوثى كه بدكارى را براى خانواده اش بپسندد » ( 4 )\r\n\r\n","description":"","footnote":"\r\n( 1 ) - مسند احمد 5 / 325 - تاريخ ابن عساكر 7 / 212 .\r\n( 2 ) - سنن ابى داود 2 / 161 + سنن ابن ماجه 2 / 174 + جامع ، ترمذى 1 / 167 + مستدرك ، حاكم 4 / 144 و 145 + مسند احمد حنبل 2 / 71 + ابن ابى شيبه و ابن راهويه و بزار و ابن حبان نيز ثبت كرده‌اند . رك : نصب الرايه ، زيلعى 2 / 264 .\r\n( 3 ) - ابن ماجه و ابن حبان و بزار و ديگران ثبت كرده‌اند : رك . الترغيب و الترهيب 3 / 104 .\r\n( 4 ) - احمد حنبل و نسائى و بزار و حاكم ثبت كرده‌اند و حاكم آن را « صحيح » نيز شمرده است .\r\nرك : الترغيب و الترهيب 3 / 104 .\r\n","page_name":" 285 ","page_number":285},
  {"content":"\r\nو « سه نفرند كه هرگز به بهشت در نمىآيند : ديوث ، زنى كه عفتش را پايمال كند ، و دائم الخمر » . ( 1 )\r\nو « هر كه شراب بخورد نور ايمان از اندرونش بدر شود »\r\nو « هر كه شراب بنوشد خدا او را شعلهء گداختهء دوزخ بنوشاند »\r\nو « خدا عهد بسته كه شرابخوار را خميرهء گدازان بنوشاند . » پرسيدند :\r\nخميرهء گدازان چيست ؟ فرمود : « عرق دوزخيان » يا « چكيدهء دوزخيان » !\r\nو « هر كه جرعه اى شراب بنوشد خدا تا سه روز از او هيچ كارى را نمىپذيرد ، و هر كه جامى بنوشد خدا تا چهل روز نمازش را قبول نمىكند ، و بر خدا است كه دائم الخمر را از نهر گدازان بنوشاند . » پرسيدند اى پيامبر خدا ! نهر گدازان چيست ؟ فرمود : افروختهء دوزخيان . » ( 2 )\r\nو ديگر فرمايشات و احاديث بسيار كه در كيفر ترسناك اين پليدى و كثافتى كه معاويه و پدر و فرزندش مىخوردند آمده است .\r\n\r\n","description":"","footnote":"\r\n( 1 ) - طبرانى ثبت كرده است و ابن منذر در « الترغيب و الترهيب » 3 / 104 و مىگويد : از راويان آن هيچيك را مورد ايراد نمىبينم .\r\n( 2 ) - رك : الترغيب و الترهيب 3 / 101 - 110 .\r\n","page_name":" 286 ","page_number":286},
  {"content":"\r\n\r\nرباخوارى معاويه\r\n1 - مالك و نسائى و ديگر محدثان از طريق عطار بن يسار چنين ثبت كرده‌اند كه « معاويه - رضى اللَّه عنه - تنگى زرين يا سيمين را به مبلغى بيش از ارزش وزن آن فروخت . ابو درداء - رضى اللَّه عنه - به او گفت : من از رسول خدا ( ص ) شنيده‌ام كه فرمود چنين چيزها را فقط بايد به قيمت وزن آن فروخت . معاويه گفت :\r\nاما به نظر من اشكالى ندارد . ابو درداء - رضى اللَّه عنه - گفت : با معاويه چه بايد كرد ؟ من حديث پيامبر ( ص ) را برايش مىخوانم و او نظر شخصى خود را اظهار مىدارد . من در سرزمينى كه تو باشى بسر نخواهم برد . اين بگفت و خود را به - عمر بن خطاب - رضى اللَّه عنه - رساند و ماجرا را برايش شرح داد . عمر به معاويه نوشت : آن را جز به قيمت وزن آن نفروش و درست به مبلغى به فروش كه همان فلز مىارزد . » ( 1 )\r\n2 - مسلم و ديگر محدثان از طريق ابى الاشعث چنين ثبت كرده‌اند : « به يكى از لشكر كشىها پرداخته بوديم و معاويه فرمانده بود . غنائم بسيار به چنگ آورديم . در ميان آن تنگى سيمين بود . معاويه به يكى دستور داد آن را به هنگام تقسيم عوائد ميان مردم بفروشد . مردم بر سر خريدارى آن به رقابت برخاستند و قيمت را زيادتر كردند . خبر به عبادة بن صامت رسيد . برخاسته گفت : من از پيامبر خدا ( ص ) شنيدم كه ميفرمود وقتى طلا را با طلا معامله مىكنند يا نقره را با نقره يا گندم را با گندم و جو را با جو و خرما را با خرما و نمك را با نمك ، بايد بطور پاياپاى و از هر طرف به مقدار مساوى مبادله كنند و بايد معامله بر اساس\r\n\r\n","description":"","footnote":"\r\n( 1 ) - رك : موطا ، مالك 2 / 59 + اختلاف الحديث ، شافعى ، در حاشيهء كتاب « الأم » 7 / 23 + سنن نسائى 7 / 279 + سنن بيهقى 5 / 280 .\r\n","page_name":" 287 ","page_number":287},
  {"content":"\r\nبرابرى و هموزنى باشد و هر كه به بيشتر بخرد يا بفروشد رباخوارى كرده باشد .\r\nبر اثر شنيدن سخن پيامبر ( ص ) مردم آنچه را گرفته بودند پس دادند . خبر به معاويه رسيد . برخاسته چنين نطق كرد : مردانى كه از زبان پيامبر خدا ( ص ) احاديثى نقل مىكنند كه ما كه پيامبر خدا ( ص ) را مىديديم و معاشرش بوديم از وى نشنيده‌ايم چه خيال كرده‌اند و چرا دقت نمىكنند ؟ ! عبادة بن صامت برخاسته همان حديث را باز گفت و افزود : آنچه را از پيامبر خدا ( ص ) شنيده‌ايم نقل و نشر مىكنيم گر چه معاويه خوشش نيايد . » يا گفت : « . . . گر چه معاويه بدش بيايد . براى من چه اهميتى دارد كه شبى سياه در ميان سپاهيانش همراهش نباشم ( يعنى مرا از سپاه بيرون كند ) . » ( 1 )\r\n3 - بيهقى و ديگر محدثان از طريق حكيم بن جابر از عبادة بن صامت - رضى اللَّه عنه - روايتى ثبت كرده‌اند كه گفت : « از پيامبر خدا ( ص ) شنيدم كه مىفرمود : طلا را بايد كفه به كفه و نقره را بايد كفه به كفه معامله و مبادله كنند » .\r\nو بر شمرد تا رسيد به نمك و گفت نمك با نمك بايد مبادله شود .\r\nمعاويه اشاره به وى گفت : اين حرفش چيزى نيست ! عباده - رضى اللَّه عنه - گفت : شهادت مىدهم كه از پيامبر ( ص ) شنيدم كه چنين مىفرمود . » نسائى آن را با اين افزوده ثبت كرده كه « عباده گفت : . . . براى من اهميتى ندارد در سرزمينى باشم كه معاويه در آن نباشد » يا به عبارتى كه ابن عساكر نوشته : « من به خدا قسم اهميتى نمىدهم به اين كه در اين سرزمين شما بسر برم » . ( 2 )\r\n4 - ابن عساكر در تاريخش روايتى ثبت كرده از طريق حسن . مىگويد :\r\n« عبادة بن صامت در شام بود . ديد دارند تنگى سيمين را به تقريبا دو برابر قيمت نقره اى كه در آن است مىفروشند . پيش آنها رفته گفت : مردم ! هر كه مرا بشناسد مىداند كه هستم ، و هر كه نمىشناسد بداند كه من عبادة بن صامتم . هان ! من از رسول خدا ( ص ) در يكى از انجمنهاى انصار شب پنجشنبه اى در ماه رمضانى كه آخرين\r\n\r\n","description":"","footnote":"\r\n( 1 ) - رك : صحيح مسلم 5 / 43 + سنن بيهقى 5 / 277 + تفسير قرطبى 3 / 349 .\r\n( 2 ) - رك : مسند احمد 5 / 319 + سنن نسائى 7 / 277 + سنن بيهقى 5 / 278 + تاريخ ابن عساكر 7 / 206 .\r\n","page_name":" 288 ","page_number":288},
  {"content":"\r\nروزه داريش بود چنين شنيدم كه طلا با طلا بايد مثل هم و به اندازهء هم و وزن به وزن و دست به دست معامله و مبادله كرد ، و هر چه بيشتر از اين ميزان باشد ربا است ، و نيز گندم را با گندم يك چنگ بيك چنگ و يك بر دست به يك بر دست بايد مبادله كرد و هر چه بيشتر باشد ربا است ، و نيز خرما را با خرما يك چنگ بيك چنگ و يك بردست به يك بردست بايد مبادله كرد و هر چه بيشتر از اين ميزان باشد ربا است .\r\nدر اين هنگام مردم از آنجا بپراكندند . خبر به معاويه بردند به دنبال عباده فرستاد . بيامد . معاويه به او گفت : اگر تو صحابى پيامبر ( ص ) بوده و از او حديث شنيده اى ما نيز صحبتش را درك كرده و حديث از او شنيده‌ايم . عباده گفت : آرى در صحبت وى بوده و حديث شنيده اى . معاويه گفت : پس اين حديث كه ياد مىكنى چيست ؟ آن را باز گفت . معاويه گفت : لب از اين حديث فرو بند و نقلش نكن .\r\nگفت : نقل مىكنم گر چه معاويه بدش بيايد و مايل نباشد . گفت و برخاست كه برود . معاويه به او گفت : در رابطه و رفتار با اصحاب محمد ( ص ) چيزى بهتر از گذشت كردن از ايشان نمىيابم . » ( 1 )\r\n5 - قبيصة بن ذؤيب مىگويد : « عبادة بن صامت ، به يكى از كارهاى معاويه اعتراض كرد و گفت : با تو در يك سرزمين بسر نخواهم برد . و به مدينه رفت . عمر از او پرسيد : چرا آمدى ؟ جريان را برايش تعريف كرد . عمر گفت : بر گرد به سر جايت . خدا سياه كند روى سرزمينى را كه تو و امثالت در آن نباشيد . او حق فرماندهى بر تو را ندارد . » ( 2 )\r\nاز ضروريات اسلام و آنچه به موجب قرآن و سنت و اجماع ثابت و مسلم مىباشد حرام بودن ربا است و اين كه از بزرگترين گناهان است . خداى تعالى مىفرمايد : « كسانى كه ربا مىخورند ( در رستاخيز ) مثل كسى بر پا مىخيزند كه شيطان او را با پسودن به لوليدن بيشعورانه مبتلا ساخته باشد ، آن از اين جهت است كه آنها عقيده يافته و گفته‌اند كه معامله مثل ربا است ، و خدا معامله را حلال و ربا را\r\n\r\n","description":"","footnote":"\r\n( 1 ) - تاريخ ابن عساكر 7 / 221 .\r\n( 2 ) - تاريخ ابن عساكر + كنز العمال 7 / 78 + استيعاب 2 / 412 + اسد الغابه 3 / 106 .\r\n","page_name":" 289 ","page_number":289},
  {"content":"\r\nحرام كرده است » ( 1 ) و « اى ايمان آوردگان ! از خدا بترسيد و آنچه را از ربا باقيمانده است فرو گذاريد اگر مؤمنيد . و در صورتى كه چنين نكنيد به خدا و پيامبرش اعلان جنگ دهيد . » ( 2 )\r\nهمچنين احاديث متواتر در اين زمينه هست به حدى كه هيچ مسلمانى هر چند دهاتى و درس نخوانده باشد نمىتواند اظهار بىاطلاعى نمايد تا چه رسد به اين كه زمامدار و حاكم مسلمانان باشد از جمله ، اينها :\r\n1 - از چند طريق روائى آمده است كه رسول خدا ( ص ) رباخوار و موكل آن و شهود و نويسنده و ثبت كنندهء آن را لعنت كرده است . ( 3 )\r\n2 - اين حديث به صحت پيوسته كه فرمود : « از هفت گناه دورى جوئيد » پرسيدند : اى رسول خدا ! آن چيست ؟ فرمود : « شريك قائل شدن براى خدا ، جادوگرى ، كشتن انسانى كه خدا جز به موجب قانون اسلام كشتنش را حرام گردانيده ، خوردن مال يتيم ، رباخوارى . . . » ( 4 )\r\n3 - بزار از طريق ابو هريره روايتى ثبت كرده منسوب به پيامبر ( ص ) كه « گناهان بزرگ هفت تا است : اول و سرآمدشان شريك قائل شدن براى خدا ، بعد كشتن انسان بناحق ، و رباخوارى . . . »\r\n4 - بخارى و ابو داود روايتى از ابو جحيفه ثبت كرده‌اند كه مىگويد : « پيامبر خدا ( ص ) زنى را كه به خالكوبى بپردازد و زنى كه خالكوبيده باشد و رباخوار و موكل او را لعنت فرستاد »\r\n5 - حاكم با سند « صحيح » روايتى از ابو هريره ثبت كرده منسوب به -\r\n\r\n","description":"","footnote":"\r\n( 1 ) - بقره 275 .\r\n( 2 ) - بقره 279 .\r\n( 3 ) - صحيح مسلم 5 / 50 + سنن ابى داود 2 / 83 + جامع ترمذى - المحلى 8 / 468 + سنن ابن ماجه 2 / 40 + سنن بيهقى 5 / 275 و 285 + الترغيب و الترهيب 2 / 247 + تيسير الوصول 1 / 68 .\r\n( 4 ) - صحيح مسلم 1 / 271 و در چاپى 5 / 50 + المحلى ، ابن حزم 8 / 468 + الترغيب و الترهيب 2 / 247 .\r\n","page_name":" 290 ","page_number":290},
  {"content":"\r\nپيامبر ( ص ) كه « چهار نفرند كه بر خدا است آنها را به بهشت در نياورد و مزهء نعمت آن را به ايشان نچشاند : دائم الخمر ، رباخوار ، كسى كه مال يتيم را بناروا بخورد ، و كسى كه توسط پدر و مادرش طرد ( عاق ) شده بود »\r\n6 - حاكم و بيهقى با سند « صحيح » روايتى از طريق ابن مسعود منسوب به - پيامبر ( ص ) ثبت كرده‌اند كه « رباخوارى هفتاد و سه گونه است ، ساده ترين آن چنان است كه مردى با مادر خويش ازدواج كند . »\r\n7 - بزار با سند « صحيح » روايتى منسوب به پيامبر ( ص ) ثبت كرده كه « ربا هفتاد و چند گونه است و شرك نيز چنان »\r\n8 - بيهقى با سندى كه تقريبا بىاشكال است از طريق ابو هريره روايتى ثبت كرده منسوب به پيامبر ( ص ) كه « ربا هفتاد گونه است ساده ترين نوع آن چنان است كه كسى با مادر خويش در آميزد . »\r\n9 - طبرانى در « جامع الكبير » حديثى منسوب به پيامبر ( ص ) از قول عبد اللَّه بن سلام ثبت كرده به اين مضمون : « درهمى كه كسى از رباخوارى به دست آورد سهمگينتر است نزد خدا از سى و سه بار زنا كردن در دورهء مسلمانى »\r\nو نيز از قول عبد اللَّه ( بن سلام ) مىگويد : « رباخوارى هفتاد و دو گونه گناه است كه كوچكترين آن مثل گناه كسى است در حال مسلمانى با مادر خويش در آميزد .\r\nو يكدرهم از رباخوارى بدست آوردن سهمگينتر است از سى و چند بار زنا كردن .\r\nو فرمود : خدا در رستاخيز به نيكوكار و بدكار اجازهء برخاستن ميدهد جز به رباخوار كه وى درست مثل كسى بر مىخيزد كه شيطان او را با پسودن به لوليدن بيشعورانه مبتلا كرده باشد . «\r\n10 - احمد حنبل و طبرانى - در « جامع الكبير » - از طريق عبد اللَّه بن حنظلهء غسيل الملائكة روايتى ثبت كرده‌اند منسوب به پيامبر ( ص ) ، و رجال طريق روائى احمد حنبل رجال « صحيح » است ، مىفرمايد : « يكدرهم ربا كه كسى دانسته بخورد سهمگينتر از سى و شش بار زنا كردن است . »\r\n11 - ابن ابى الدنيا و بيهقى از طريق انس بن مالك اين روايت را ثبت كرده‌اند :\r\n« رسول خدا ( ص ) براى ما نطق كرد و از كار ربا خوارى ياد فرمود و آن را بسيار\r\n","description":"","footnote":"","page_name":" 291 ","page_number":291},
  {"content":"\r\nسهمگين شمرد و گفت : يك درهم كه كسى از ربا بدست آورد نزد خدا به لحاظ گناهكارى سهمگينتر از سى و شش زنائى است كه مردى مرتكب گردد . «\r\n12 - طبرانى در دو كتاب « صغير » و « اوسط » روايتى از طريق ابن عباس منسوب به پيامبر ( ص ) ثبت كرده است كه مىفرمايد : « هر كس يك درهم ربا بخورد كارش مثل سى و سه بار زنا كردن است . »\r\nيا بعبارتى كه بيهقى آورده فرمود : « رباخوارى هفتاد و چند گونه است ، ساده ترينش مثل كار كسى است كه در حال مسلمانى با مادرش درآميزد . و يك درهم از رباخوارى بدست آوردن سهمگينتر از سى و پنج بار زنا كردن است . »\r\n13 - طبرانى در « اوسط » روايتى از طريق براء بن عازب ثبت كرده منسوب به پيامبر ( ص ) كه « ربا هفتاد و دو گونه است ساده ترينش مثل اين است كه مردى با مادرش درآميزد »\r\n14 - ابن ماجه و بيهقى و ابن ابى الدنيا از طريق ابو هريره روايتى ثبت كرده‌اند منسوب به پيامبر ( ص ) كه « ربا هفتاد گونه گناه است ساده ترينش چنان كه مردى با مادرش ازدواج كند »\r\n15 - حاكم با سندى « صحيح » از ابن عباس حديثى ثبت كرده منسوب به پيامبر ( ص ) كه « هر گاه زنا و ربا در مدينه اى پديدار شود عذاب خدا را بر خويشتن جارى ساخته‌اند »\r\nيا به عبارتى كه ابويعلى با سندى ممتاز از طريق ابن مسعود ثبت كرده « به محض اين كه در ميان قومى زنا و ربا پديدار شود عذاب خدا را بر خويشتن جارى ساخته باشند »\r\n16 - احمد حنبل از طريق عمرو بن عاص ، حديثى ثبت كرده منسوب به پيامبر ( ص ) كه « نمىشود در ميان قومى ربا پديدار آيد و گرفتار سنت ( 1 ) ( حاكم بر جامعه ) نشوند . »\r\n17 - احمد حنبل و ابن ماجه روايتى ثبت كرده‌اند كه اصبهانى از طريق ابو هريره با نسبت به پيامبر ( ص ) ثبت كرده است به اين مضمون : « شبى كه به\r\n\r\n","description":"","footnote":"\r\n( 1 ) - در متن « غدير » كلمهء « سنت » كه در اين حديث آمده به قحطسالى معنى شده است . مترجم\r\n","page_name":" 292 ","page_number":292},
  {"content":"\r\nمعراج رفتم چون آسمان هفتم را پيمودم و به فرا نگريستم ناگهان با رعد و برق و صاعقه مواجه گشتم و از برابر قومى گذشتم كه شكمشان به مار ميمانست كه از بيرون ديده مىشود . پرسيدم : جبرئيل ! اينها كيستند ؟ گفت : ربا خواران . «\r\nاصبهانى از طريق ابو سعيد خدرى همين حديث را به لفظى نزديك به اين ثبت كرده است .\r\n18 - طبرانى با سندى كه راويانش راويان « صحيح » هستند حديثى ثبت كرده از قول ابن مسعود منسوب به پيامبر ( ص ) كه « در آستانهء قيامت ، ربا و زنا و ميگسارى پديد مىآيد . »\r\n19 - طبرانى و اصبهانى از طريق عوف بن مالك ، حديثى ثبت كرده‌اند منسوب به پيامبر ( ص ) كه فرمود : « از گناهان نابخشودنى بر حذر باش . . . و رباخوار ، هر كه ربا بخورد در دورهء قيامت به صورت ديوانه اى برانگيخته مىشود كه بيشعورانه مىلولد . » و آنگاه اين آيت برخواند : كسانى كه ربا مىخورند بيك صورت برانگيخته مىشوند و آن به صورت كسى كه شيطان او را با پسودن به لوليدن بيشعورانه مبتلا كرده باشد .\r\n20 - عبد اللَّه بن احمد در كتاب « زوائد » از طريق عبادة بن صامت ، حديثى ثبت كرده منسوب به پيامبر ( ص ) كه « سوگند به آنكه جانم در دست او است جماعتى از امتم شب را به حال سركشى و غرور و لهو و لعب بسر مىآورند و صبحگاهان به حال بوزينگان و خوكان در مىآيند با اين روششان كه حرامها را روا مىسازند و مرتكب مىشوند و زنان آوازه خوان به خدمت مىگيرند و باده گسارى مىكنند و رباخوارى . »\r\nاينها پاره اى از احاديثى است كه در موضوع رباخوارى آمده و حافظ منذرى با ديگر احاديث در « الترغيب و الترهيب » گرد آورده و نوشته است . ( 1 )\r\n21 - اين قسمت از نطق پيامبر ( ص ) كه در حجة الوداع ايراد فرموده « صحيح » شمرده شده است : « هان ! همهء امور جاهليت زير اين دو پايم لگدمال و ملغى است و رباى دورهء جاهليت ملغى و پايمال است و اولين ربائى كه زير پا\r\n\r\n","description":"","footnote":"\r\n( 1 ) . 2 / 247 - 251 .\r\n","page_name":" 293 ","page_number":293},
  {"content":"\r\nمينهم رباى عباس بن عبد المطلب است كه همه اش ملغى و پايمال است » ( 1 )\r\n22 - اساتيد و پيشوايان علم حديث ، حديثى آورده‌اند منسوب به پيامبر ( ص ) كه مسلم از قول ابو سعيد خدرى بدين عبارت ثبت كرده است : « طلا به طلا ، نقره به نقره ، گندم به گندم ، جو به جو ، خرما به خرما ، نمك به نمك ، برابروار و يك بردست به يك بردست بايد مبادله و معامله شود . بنابر اين هر كه افزونتر بخواهد يا افزونتر بدهد رباخوارى كرده باشد ، و دهنده و گيرنده در اين امر همسانند . » ( 2 )\r\n23 - از طريق ابو سعيد خدرى حديثى منسوب به پيامبر ( ص ) آمده به اين مضمون : « طلا را با طلا جز بطور برابر و همسان نفروشيد و بر يكديگر نيفزائيد . و نقره را با نقره جز بطور برابر و همسان و پاياپاى معامله نكنيد . . . » ( 3 )\r\n24 - ابن عمر مىگويد : « طلا به طلا بايد بدون اضافه معامله شود . استادمان ( پيامبر ص ) به ما چنين سفارش كرده و ما به شما همين گونه سفارش مىكنيم . » ( 4 )\r\n25 - از طريق ابو هريره حديثى منسوب به پيامبر ( ص ) رسيده كه « معاملهء طلا با طلا بايد وزن به وزن و پاياپاى باشد و معاملهء نقره با نقره نيز وزن به وزن و مثل به مثل ، و هر كه اضافه بخواهد يا اضافه بدهد رباخوارى كرده باشد . » ( 5 )\r\n26 - و اين حديث از طريق عبادة بن صامت كه « طلا با طلا بتساوى خواه مسكوك باشد و خواه غير مسكوك ، و نقره با نقره بتساوى خواه مسكوك و خواه غير مسكوك ، گندم با گندم پيمانه به پيمانه ، جو با جو پيمانه به پيمانه ، خرما با خرما پيمانه به پيمانه ، نمك با نمك پيمانه به پيمانه . بنابر اين ، هر كس زياده بخواهد يا زيادتر بدهد رباخوارى كرده باشد . » ( 6 )\r\n\r\n","description":"","footnote":"\r\n( 1 ) - صحيح مسلم 4 / 41 + سنن بيهقى 5 / 274 + سنن ، ابو داود 2 / 83 .\r\n( 2 ) - رك : صحيح مسلم 5 / 44 + سنن نسائى 7 / 277 و 278 + سنن بيهقى 5 / 278 .\r\n( 3 ) - رك : صحيح مسلم 5 / 42 + صحيح بخارى 3 / 288 + كتاب « الأم » ، شافعى 3 / 25 سنن نسائى 7 / 278 + سنن بيهقى 5 / 276 و 278 + بداية المجتهد 2 / 194 .\r\n( 4 ) - الأم ، شافعى + سنن بيهقى 5 / 279 .\r\n( 5 ) - صحيح مسلم 5 / 45 + سنن نسائى 7 / 278 + سنن ابن ماجه 2 / 34 .\r\n( 6 ) - سنن ابى داود 2 / 85 + و بلفظى نزديك به اين از قول عبادة بن صامت در كتاب « الأم » شافعى 3 / 12 ثبت است .\r\n","page_name":" 294 ","page_number":294},
  {"content":"\r\nفتاواى فقها بر اساس همين احاديث ثابت ، و همين سنت مسلم صادر گشته است . قرطبى در تفسيرش مىنويسد : « علما بر اظهار نظر طبق اين احاديث همداستان گشته‌اند و فقهاى اسلام بر آن اجماع يافته‌اند به استثناى مبادلهء جو و گندم ، و » مالك « اين دو را يك صنف دانسته است » . ( 1 ) ابن رشد در « بداية المجتهد » مىنويسد : « علما متفقند بر اين كه معاملهء طلا با طلا و نقره با نقره جز به صورت پاياپاى و همانند روا نيست » . ( 2 )\r\nدر كتاب « الفقه على المذاهب الاربعة » چنين آمده است : « ائمهء مسلمانان در اين اختلافى ندارند كه رباى نسيه حرام است ، و اين بىمجادله از گناهان كبيره است .\r\nو كتاب خدا و سنت پيامبرش و اجماع مسلمانان بر آن دليل است . . . » ( 3 ) و « رباى افزوده چنان است كه مورد معامله با جنس از نوع خود بدون تأخير در دريافت آن مبادله شود . و اين بموجب هر چهار مذهب حرام است » . ( 4 )\r\nاين ، حكم خدا و پيامبر ( ص ) و رأى مسلمانان بطور همگانى و اجماعى است . اما معاويه كار تكبر و غرور گستاخانه را به جائى رسانده كه دربارهء ربا خوارى مىگويد : خدا و پيامبرش چنان گفته‌اند و من چنين مىگويم ! آنان ربا را بشدت حرام و نكوهش كرده‌اند و او جايز و پسنديده مىشمارد و نمىگذارد حديث پيامبر ( ص ) را دربارهء ربا خوارى نقل و منتشر كنند و چندان خشونت بخرج مىدهد و سختگيرى مينمايد كه صحابى پاكدامن و عاليمقامى به جرم نقل حديث پيامبر ( ص ) از خانه و ديارش رانده و تبعيد مىشود .\r\nدربارهء معاويه چه مىتوان گفت ، در حق كسى كه با خدا و پيامبرش به جنگ برخاسته و آنچه را حرام شمرده‌اند روا شمرده و از حدود و مقرراتشان تخلف كرده است ؟ ! در مورد كسى كه آيات خدا را كه بر گوشش فرو خوانده مىشود مىشنود و سپس از سر خود بزرگگيرى بر رأى خويش اصرار ورزيده و لجبازى مىنمايد\r\n\r\n","description":"","footnote":"\r\n( 1 ) - تفسير قرطبى 5 / 349 .\r\n( 2 ) . 2 / 194 .\r\n( 3 ) . 2 / 245 .\r\n( 4 ) . 2 / 247 .\r\n","page_name":" 295 ","page_number":295},
  {"content":"\r\nچنان كه گوئى آن را نشنيده است ؟ !\r\nاگر « جاحظ » حق داشته باشد معاويه را كه « زياد » را بر خلاف سنت ثابت به خانوادهء خويش منسوب ساخته كافر بشمارد - و شرح آن خواهد آمد - معاويه را به خاطر آنچه در اينجا نوشتيم و به خاطر بسيار خلافكارىهاى ديگرش بايد كافرترين كافران شمرد .\r\nماجراى رباخوارى معاويه را از جنبهء ديگر نيز مىتوانيم مورد دقت و نظر قرار دهيم و آن فروش تنگ سيمين است پيش از شكستن و خورد كردن آن ، و در اين كه فروش ظروف سيمين به صورت سالم در شريعت اسلام حرام است هيچ گونه اختلاف و ترديدى نيست ( 1 ) . اين ، حكم اسلام است ، اما معاويه اعتنائى به آن نمىنمايد و تنگ سيمين را به صورتى كه دلش مىخواهد و به بهائى كه دلخواه او است مىفروشد « و سزاى كارش را روزى كه مردم به آستان دادرسى پروردگار جهانيان مىايستند خواهد ديد آن روز كه هيچ كس هيچ كارى براى ديگرى نمىتواند بكند و فرمانروائى و صدور حكم در آن گاه از آن خدا است . » ( 2 )\r\n\r\n","description":"","footnote":"\r\n( 1 ) - رك : المحلى ، ابن حزم 8 / 514 .\r\n( 2 ) - آياتى از قرآن مجيد .\r\n","page_name":" 296 ","page_number":296},
  {"content":"\r\n\r\nمعاويه نماز را در سفر تمام مىخواند\r\nطبرانى و احمد حنبل با سندى « صحيح » روايتى از طريق عباد بن عبد اللَّه بن زبير ثبت كرده‌اند . مىگويد : « هنگامى كه معاويه به قصد حج به شهر ما ( مدينه ) وارد شد همراهش به مكه رفتيم . نماز ظهر را به پيشنمازى او خوانديم و دو ركعت خواند ، و برفت به دار الندوة . عثمان از وقتى كه نماز را ( در سفر ) تمام خواند هر وقت به مكه مىآمد نماز ظهر و عصر و عشاء را چهار ركعت چهار ركعت مىخواند و چون به منى و عرفات مىرفت نماز را شكسته مىخواند ( دو ركعتى ) و وقتى حج را برگزار مىكرد و به منى اقامت مىنمود نماز را تمام مىخواند تا به مكه برگردد .\r\nوقتى معاويه نماز ظهر را دو ركعتى خواند مروان بن حكم و عمرو بن عثمان برخاسته پيش او رفتند و گفتند : هيچكس بر پسر عمويت ( عثمان ) بچنين زشتى كه بر او خرده گرفتى خرده نگرفته است . پرسيد : مگر چه شده ؟ گفتند : مگر نمىدانى او در مكه نماز را تمام مىخواند . گفت : واى بر شما ! مگر او طرز ديگرى مىخواند ؟ من با پيامبر خدا ( ص ) و با ابو بكر و عمر - رضى اللَّه عنهما - به همين صورت دو ركعتى خوانده‌ام . گفتند : پسر عمويت ( عثمان ) نماز را تمام مىخواند و اگر بر خلاف او عمل كنى بر او عيب گرفته باشى . در نتيجه ، معاويه چون به نماز عصر ايستاد - و پيشنماز ما بود - آن را چهار ركعتى خواند . » ( 1 )\r\nببينيد افراد خانوادهء اموى چه مقدار از دين و ايمان بهره دارند و چگونه آداب و مقررات اسلام را بازيچه گرفته‌اند و در برابر خدا تا چه حد گستاخ و بيشرمند و از تغيير سنت و احكام الهى بيمى به دل راه نمىدهند و در كيفيت و اركان\r\n\r\n","description":"","footnote":"\r\n( 1 ) - در جلد هشتم غدير از عثمان در مورد نماز مسافر كه بر خلاف سنت پيامبر ( ص ) عمل كرده بتفصيل سخن رفت .\r\n","page_name":" 297 ","page_number":297},
  {"content":"\r\nنماز - كه گرانقدرترين اساس اسلام است - دخل و تصرف دلخواه مىنمايند و بدعت مىگذارند . و پسر هندى جگر خوار را نگاه كن آن عرقخور رباخوار را كه چگونه دستور پيامبر ( ص ) و عمل حضرتش را كه خود شاهد بوده و با ابو بكر و عمر طبق آن عمل كرده دور مىاندازد و از آن منحرف مىشود به خاطر اين كه پسر عمويش عثمان حكم شرع را تغيير داده و مروان بن حكم - كه خود و پدرش به دستور پيامبر ( ص ) به حال تبعيد بوده‌اند و قورباغهء قورباغه زاده و ملعون ملعونزاده خوانده شده است - و رفيقش عمرو بن عثمان مايل نيستند به سنت پيامبر ( ص ) عمل شود . آرى بخاطر اين دو نفر از سنت تخلف مىكند تا با عمل خويش رويهء عثمان را محكوم ننموده باشد ، و رويهء بدعت آميز خويشاوندش - عثمان - را احيا مىنمايد و سنت محمد ( ص ) را پايمال و ملغى ، و گوش به بانگ رساى پسر عمر كه گوش دنيا را پر كرده نمىدهد كه ميگويد : « نماز در سفر دو ركعت است . هر كه بر خلاف سنت عمل كند كافر است . » ( 1 )\r\nبه به به اين خليفه ، و هزار آفرين به اين حكم مسلمانان !\r\n\r\nبدعت اذان گفتن براى نماز عيد\r\nشافعى در كتاب « الأم » از قول زهرى اين روايت را ثبت كرده كه « در نماز دو عيد ( فطر و قربان ) براى پيامبر ( ص ) و ابو بكر اذان گفته نشد و نه براى عمر و عثمان تا آنكه اين را معاويه در شام بدعت گذاشت و سپس حجاج در مدينه وقتى استاندارش شد » . ( 2 )\r\nابن حزم در « المحلى » مىنويسد : « امويان اين را كه دير به نماز عيد بروند و خطبه را پيش از نماز بخوانند ، و اذان و اقامه را بدعت گذاشتند » . ( 3 )\r\nدر « بحر الزخار » چنين آمده : « بنابر آنچه گذشت نماز عيد فطر و قربان نه اذان دارد و نه اقامه ، و اختلافى در اين نيست كه آن من در آوردى و ساختگى\r\n\r\n","description":"","footnote":"\r\n( 1 ) - رك : غدير 8 .\r\n( 2 ) . 1 / 208 .\r\n( 3 ) . 5 / 82 .\r\n","page_name":" 298 ","page_number":298},
  {"content":"\r\nاست . به موجب روايت سعيد بن مسيب آن را معاويه ساخته است و به موجب روايت ابن سيرين آن را مروان ساخته است و حجاج از او پيروى كرده است و به موجب روايت ابو قلابه در حقيقت ابن زبير از خود در آورده و ساخته است .\r\nبنابر فرمايش پيامبر ( ص ) كه « . . . بدترين آنها از خود آورده‌ها و ساختگى آن است » كه از خود در آورده و ساخته اى بدعت است . براى نماز عيد بايد چنين بانگ در دهند كه « الصلاة جامعة » . » ( 1 )\r\nابن حجر در « فتح البارى » چنين مىنويسد : « دربارهء اين كه چه كسى نخست اذان گفتن در نماز عيد را باب كرده اختلاف است . ابن ابى شيبه با سندى صحيح از سعيد بن مسيب نقل مىكند كه او معاويه بوده است . شافعى از ثقه از زهرى مثل آن آورده است . ابن منذر از حصين بن عبد الرحمن روايت مىكند كه اولين كسى كه آن را پديد آورد زياد بود در بصره . داودى مىگويد : اولين كسى كه آن را باب كرد مروان بود .\r\nهمهء اين اقوال و روايات منافاتى با اين ندارد كه معاويه آن را بدعت نهاده باشد چنان كه در مسأله پيش انداختن خطبه بر نماز بيان كرديم . » ( 2 ) و در مسألهء پيش انداختن خطبه بر نماز مىنويسد : « اين دو روايت با روايت مربوط به مروان مغايرتى ندارد زيرا مروان و زياد هر دو استاندار معاويه بوده‌اند و آن روايات چنين تفسير و توجيه مىشود كه معاويه اين كار را بدعت گذاشته و شروع كرده باشد و استاندارانش از او پيروى نموده باشند . » ( 3 )\r\nقسطلانى در « ارشاد السارى » مىنويسد : « نخستين كسى كه اذان را در نماز عيد بدعت نهاد معاويه بود ، و اين را ابن ابى شيبه با سندى صحيح روايت كرده است . شافعى در روايتش اين افزوده را دارد كه چون حجاج استاندار مدينه شد آن ( يعنى اذان نماز عيد ) را پيش گرفت . بروايت ابن منذر چون زياد استاندار بصره شد . . . بنا بروايت داودى ، مروان آن را بدعت نهاد . بنا بروايت ابن حبيب ،\r\n\r\n","description":"","footnote":"\r\n( 1 ) . 2 / 58 .\r\n( 2 ) . 2 / 362 .\r\n( 3 ) - رك : غدير 8 .\r\n","page_name":" 299 ","page_number":299},
  {"content":"\r\nهشام بدعت نهاد . و بروايت ديگرى از ابن منذر ، عبد اللَّه بن زبير بدعت نهاد . » ( 1 )\r\nزرقانى در « شرح موطأ » ( 2 ) همين گونه مىنويسد .\r\nسيوطى در « اوائل » مىنويسد : « اذان گفتن در نماز فطر و قربان را بنو مروان باب كردند . اين مطلب را ابن ابى شيبه از قول ابى سيرين ( 3 ) ثبت كرده است . همو از قول سعيد بن مسيب چنين ثبت كرده كه اولين كسى كه اذان گفتن در نماز فطر و قربان را بدعت نهاد معاويه بود . و از قول حصين چنين ثبت كرده كه اولين كسى كه در عيد اذان گفت زياد بود . » ( 4 )\r\nشوكانى در « نيل الاوطار » مىنويسد : « ابن قدامه در كتاب » مغنى « مىگويد :\r\nدربارهء ابن زبير روايت شده كه وى اذان و اقامه گفته است . و گفته‌اند : اولين كسى كه در عيد فطر و قربان اذان گفت زياد بود . ابن ابى شيبه در كتاب « مصنف » با سندى صحيح از قول ابن مسيب چنين آورده كه اولين كسى كه اذان گفتن در عيد را بدعت نهاد معاويه بود . ( 5 )\r\nآنچه مسلم است و ائمهء مذاهب بر آن اتفاق دارند اين است كه اذان و اقامه گفتن جز در نمازهاى معين جايز نيست . شافعى در كتاب « الأم » مىنويسد :\r\n« اذان جز براى نمازهاى معين نيست . زيرا ما نديده‌ايم كه براى پيامبر خدا ( ص ) جز به هنگام نمازهاى معين اذان گفته باشند . بهتر اين است كه پيشنماز به مؤذن دستور دهد كه در اعياد و نمازهاى جماعت كه مردم جمع ميشوند بگويد : الصلاة جامعة . يا بگويد : وقت نماز در رسيد . و اگر بگويد : بيائيد براى نماز ، عيبى ندارد . و اگر بگويد : حى على الصلاة ، اشكالى ندارد گر چه چون جزو اذان است بهتر آن كه از گفتنش خوددارى شود . . . » ( 6 ) مالك در « موطأ » مىگويد : « از چندين\r\n\r\n","description":"","footnote":"\r\n( 1 ) . 2 / 202 .\r\n( 2 ) . 1 / 323 .\r\n( 3 ) - چنين نوشته است لكن درست « ابن سيرين » است .\r\n( 4 ) - ص 9 .\r\n( 5 ) . 3 / 364 .\r\n( 6 ) . 1 / 208 .\r\n","page_name":" 300 ","page_number":300},
  {"content":"\r\nنفر از دانشمندان شنيده‌ام كه گفته‌اند : در عيد فطر و در عيد قربان از زمان رسول خدا ( ص ) تا امروز بانگ دادن و اقامه وجود نداشته است . » و مىگويد : « اين سنتى است كه در ميان ما بر سر آن اختلافى وجود ندارد . » ( 1 ) شوكانى در « نيل الاوطار » مىنويسد : « احاديثى كه در اين موضوع هست دلالت بر اين معنا دارد كه اذان و اقامه گفتن در نماز عيدين نامشروع است . عراقى مىگويد : همهء علما طبق اين عمل كرده‌اند . ابن قدامه در كتاب « مغنى » مىگويد : در اين باره كسى كه نظرش قابل اهميت و اعتنا باشد نظرى بر خلاف نداده است . » ( 2 )\r\nدربارهء راهنمائى رسول اكرم ( ص ) در مورد نماز عيد فطر و قربان ، و اين كه حضرتش نماز عيد را بدون اذان و اقامه برگزار مىكرده روايات و احاديث بسيار هست كه چند تائى را مىآوريم :\r\n1 - جابر بن عبد اللَّه انصارى مىگويد : « روزى عيدى با پيامبر ( ص ) بودم .\r\nنخست و پيش از خطبه ، نماز را شروع كرد بدون اذان گفتن و اقامه . بعد برخاسته به بلال تكيه زد و به پرهيزگارى و خدا ترسى امر كرد و به فرمانبردارى ( از تعاليم الهى ) برانگيخت و مردم را پند و اندرز داد و آنگاه برفت پيش زنان و ايشان را پند و اندرز گفت و موعظه فرمود . » ( 3 )\r\n2 - جابر بن سمره مىگويد : « چندين بار - نه يك بار و دو بار - با پيامبر ( ص ) نماز عيد خواندم بدون اذان و اقامه بود . » ( 4 )\r\n3 - ابن عباس و جابر بن عبد اللَّه انصارى مىگويند : « در عيد فطر و عيد\r\n\r\n","description":"","footnote":"\r\n( 1 ) . 1 / 146 .\r\n( 2 ) . 3 / 364 .\r\n( 3 ) - صحيح بخارى 2 / 111 باختصار + صحيح مسلم 3 / 18 + سنن نسائى 3 / 186 + سنن دارمى 1 / 375 و 377 باختصار و به تفصيل ، و همين مطلب را به عبارتى شبيه اين از طريق ابن عباس در صفحات 376 و 378 ثبت كرده است - زاد المعاد ، ابن قيم 1 / 173 .\r\n( 4 ) - صحيح مسلم 3 / 29 - سنن ابى داود 1 / 179 + جامع ترمذى 3 / 4 + مسند احمد 5 / 92 ، 94 ، 95 ، 98 ، 107 با عبارات گوناگون - سنن بيهقى 3 / 284 + فتح البارى 2 / 362 .\r\n","page_name":" 301 ","page_number":301},
  {"content":"\r\nقربان اذان گفته نمىشد » ( 1 ) .\r\n4 - ابن عباس مىگويد : « پيامبر خدا ( ص ) نماز عيد را بدون اذان و اقامه خواند ، و ابو بكر و عمر يا عثمان ( يحيى كه اين را از ابن عباس روايت كرده شك دارد در كلمهء عثمان ) » ( 2 )\r\n5 - عبد الرحمن بن عباس مىگويد : « مردى از ابن عباس پرسيد : نماز عيدى را با رسول خدا ( ص ) بوده اى ؟ گفت : آرى ، و اگر به نزد حضرتش گرامى نمىبودم نمىتوانستم از كودكى در نمازش حضور يابم . پيامبر خدا ( ص ) آمد به نزديك پرچمى كه بر كنار خانهء كثير بن صلت بود و آنجا نماز خواند و سپس خطبه خواند . و ابن عباس هيچ از اذان و اقامه نگفت . » ( 3 )\r\n6 - عطاء از قول جابر مىگويد : « در نماز عيد فطر چه وقتى پيشنماز براى نماز بيرون مىآيد و چه پس از آن اذان گفتن نيست و نه اقامه و نه بانگ دادن و نه هيچ چيز ، در آن روز نه بانگ دادن هست و نه اقامه . » ( 4 )\r\n7 - عبد اللَّه بن عمر مىگويد : « روز عيدى رسول خدا ( ص ) بيرون آمد و نماز خواند بىاذان و بىاقامه . » ( 5 )\r\n8 - سعد بن ابى وقاص مىگويد : « پيامبر ( ص ) بدون اذان و اقامه نماز خواند . » ( 6 )\r\n\r\n","description":"","footnote":"\r\n( 1 ) - صحيح بخارى 2 / 111 + صحيح مسلم 3 / 19 + جامع ترمذى 3 / 4 + محلى ، ابن حزم 5 / 85 + سنن نسائى 3 / 182 + سنن بيهقى 3 / 284 .\r\n( 2 ) - سنن ابى داود 1 / 179 + سنن ابن ماجه 1 / 386 + زرقانى در شرح « موطأ » 1 / 323 مىگويد : سند اين روايت ، صحيح است .\r\n( 3 ) - سنن ابى داود 1 / 179 .\r\n( 4 ) - صحيح مسلم 3 / 19 .\r\n( 5 ) - سنن نسائى + ابن حجر در « فتح البارى » 2 / 362 از نسائى نقل كرده است و نيز زرقانى در شرح « موطأ » 1 / 323 .\r\n( 6 ) - اين را چنان كه در « فتح البارى » 2 / 362 و « نيل الاوطار » 3 / 363 آمده و بزار در مسندش ثبت كرده است .\r\n","page_name":" 302 ","page_number":302},
  {"content":"\r\n9 - براء بن عازب مىگويد : « رسول خدا ( ص ) در عيد قربان بىاذان و اقامه نماز خواند . » ( 1 )\r\n10 - ابو رافع مىگويد : « پيامبر ( ص ) پياده براى نماز عيد مىرفت بىاذان و اقامه ، » ( 2 )\r\n11 - عطاء مىگويد : « ابن عباس به ابن زبير - ابتدائى كه براى او بيعت گرفته شده بود - پيغام فرستاد كه براى نماز عيد فطر اذان گفته نمىشد بنابر اين تو هم براى آن اذان نگو . و در آن روز ابن زبير براى نماز عيد اذان نگفت . » ( 3 )\r\nاين شريعت خدا است و دستورى كه براى نماز عيدين داده ، و در دورهء پيامبر ( ص ) به عمل درآمده و نيز در دورهء ابو بكر و عمر و پس از آن ادامه يافته تا آنكه اين موجود منافق بدعتش را پديد آورده و چيزى در دين وارد كرده كه از دين و شريعت نيست ، و بديهى است كه سرنوشت او و كار بدعت آميزش و هر كه به آن عمل كرده در افتادن به دوزخ است ، و امت برستاخيز روزگارى سياه از اثر بدعتگزارى معاويه خواهد داشت همانسان كه از دست وى در دنيا تيره بخت بوده است . چه خليفه اى است اين كه براى قوم خويش در دنيا و آخرت تيره بختى و بدحالى ببار مىآورد ! اين بدعتش مثل ديگر بدعتهايش حكايت از آن مىكند كه شريعت و احكام دين را به چيزى نمىشمرد ، و به تعاليم و سنن آن پايبند نبوده است و هر جور كه دلش مىخواسته و با تمنيات و تمايلاتش جور مىآمده عمل مىكرده و باكى از اين نداشته كه كارش با سنت و دين مطابقت مىنمايد يا نه . مثلا پنداشته اگر پيش از نماز عيد اذان بگويند تشويق به اجتماع و وحدت صفوف شده و شكوه و رونقى بيشتر به نماز عيد داده است ، و از ياد برده و ندانسته كه دين خدا و احكامش را با چنين ملاكها و قياسها نمىسنجند و بنياد احكام را مصالح و حكمتهائى تشكيل مىدهد كه جز خدا كسى از آن آگاه نيست ، و اگر در اذان گفتن پيش از نماز عيد مصلحت و حكمتى\r\n\r\n","description":"","footnote":"\r\n( 1 ) - بنابر « فتح البارى » 2 / 362 و « نيل الاوطار » 3 / 363 طبرانى در كتاب « اوسط » ثبت كرده است .\r\n( 2 ) - چنان كه در « نيل الاوطار » 3 / 364 آمده اين را طبرانى در « الكبير » ثبت كرده است .\r\n( 3 ) - صحيح مسلم 3 / 19 - صحيح بخارى 2 / 111 .\r\n","page_name":" 303 ","page_number":303},
  {"content":"\r\nنهفته بود بىگمان پيامبر عالى مقام ( ص ) از طريق وحى خبردار مىشد و مأمور ابلاغش به خلق و اجرايش ، بگذار معاويه در منجلاب تخيلات گمراهانه و بدكارىهايش بلولد و از پى ناروائىها بدود ، خدا از حركاتش با خبر است و از سرنوشت و سرانجامش .\r\n\r\nمعاويه نماز جمعه را چهارشنبه مىخواند\r\nمردى از اهالى كوفه - در بازگشت از نبردهاى صفين - سوار بر ستورى به دمشق آمد ، مردى دمشقى به او آويخت كه اين ، ماده شتر من است كه در اثناى جنگ صفين از من گرفته‌اند . دعوايشان را بر معاويه عرضه داشتند مرد دمشقى براى اثبات مدعاى خويش پنجاه شاهد گذراند بر اين كه آن ماده شتر از آن وى است . در نتيجه ، معاويه رأى عليه مرد كوفى صادر كرد و دستور داد آن ستور را به مرد دمشقى تحويل دهد . مرد كوفى گفت : آن ، شتر نر است نه ماده شتر . معاويه گفت : اين رائى است كه صادر شده . و چون از حضورش برفتند مخفيانه كسى را به دنبال آن مرد كوفى فرستاد تا بيامد و از او پرسيد ستورش به چند ميارزد . و دو برابر بهاى آن را به وى پرداخت و به او نيكى نمود و خوشرفتارى و گفت : به على بگو من با يكصد هزار سپاهى با وى روبرو خواهم شد كه يكيشان بين شتر نر و ماده فرق نمىگذارد . و چندان فرمانبردار معاويه بودند و سر براهش كه وقتى آنها را به صفين مىبرد در راه روز چهارشنبه با آنها نماز جمعه خواند . و بهنگام جنگ سر براهش نهاده بودند و او را بر بالاى سر خويش مىبردند و سخن عمرو بن عاص را باور داشتند كه گفت : على است كه عمار ياسر را با كشاندنش به يارى خود به كشتن داده و كشته است . و كار سرسپردگيشان به معاويه بدانجا كشيد كه لعنت فرستادن بر على را سنت و رويه اى مستمر ساختند و از كودكى به آن مىپرداختند و تا پيرى و مرگ ادامه مىدادند . » ( 1 )\r\nدر اين صفحهء سياه از زندگى معاويه كه نوشته آمد چيزها ثبت است كه پاره اى از آن در اثناى « غدير » مورد بحث و بررسى قرار گرفت مانند لعنت فرستادن بر\r\n\r\n","description":"","footnote":"\r\n( 1 ) - مروج الذهب 2 / 72 .\r\n","page_name":" 304 ","page_number":304},
  {"content":"\r\nامير المؤمنين على ( ع ) به مثابهء سنت و رويه اى مستمر ، و توجيه عمرو بن عاص از فرمايش پيامبر ( ص ) به عمار ياسر كه « تو را دار و دستهء تجاوز كار داخلى خواهد كشت . » به اين شكل كه على او را كشته است چون او را به جنگ آورده و به ميان شمشير و نيزه انداخته است ! ، و شناسائى طرفداران معاويه و ميزان عقل و دين آنها .\r\nدر اينجا اظهار نظر و عقيدهء معاويه را دربارهء طرفدارانش مىخوانيم و مىبينيم آنها را بدرستى و بدقت شناخته است و نابخردى و كم عقلى و بىبصيرتى و سست عنصرى و بىاعتقادى و دين نشناسى آنها را به كار گرفته و مورد سوء استفاده قرار داده و آنها را براى جنگ با امام و پيشواى راستين امت با خود همدست و همراه كرده است و از آنها شهادت گرفته كه على ( ع ) عثمان را كشته و ديگر شهادتهاى باطل و بهتانآميز كه در قضيهء حجر بن عدى و امثال آن صورت گرفته است .\r\nدر اينجا نظر ما متوجه چند نكته است و بر آن متمركز : اولا - حكم ناروائى كه در مقام قاضى و به عنوان حل و فصل دعواى حقوقى صادر كرده است ، حكم دربارهء مادهء شترى كه وجود نداشته است ! و آنچه وجود داشته شتر نرى بوده كه خود ديده و دانسته و آن خارج از موضوع شهادت پنجاه نفر بوده است . او حكم باطلى را كه بر اساس پنجاه شهادت دروغ و نادرست نهاده بوده به اجرا ميگذارد و با پرروئى و به بانگى رسوا در حالى كه حقيقت را مىداند و مىفهمد كه حكمى باطل است مىگويد : اين ، حكمى است كه صادر شده و گذشته ! و به خود مىبالد كه با يكصد هزار رأس از اين خرهاى گم كرده راه به ستيزه با امام راستين و خداپرست عظيم الشأن و مولاى پرهيزگاران خواهد رفت ، و در حقيقت نه با وى در ستيزه و جنگ بوده كه با پيامبر گرامى و دين پاكش و كتاب آسمانى پر افتخارش به كين و در ستيز بوده است . ثانيا - موضوع نماز جمعه خواندنش در چهار شنبه مورد توجه ما است . در لشگر كشى به صفين - كه سفرى نامشروع بوده و بر ضد خدا و پيامبرش و بقصدى ناخوشايندشان - روز چهارشنبه اى نماز جمعه برگزار مىكند . اين تغيير وقت نماز جمعه ، مسأله اى است كه ذهن مرا به خود مشغول داشته و تاكنون رازش بر من آشكار نگشته و در حيرتم كه آيا جمعه را فراموش كرده و چهار شنبه را جمعه پنداشته است ؟ و اگر چنين بوده چطور يكى از آن همه سپاهى به او ياد آور نشد و هيچيك از\r\n","description":"","footnote":"","page_name":" 305 ","page_number":305},
  {"content":"\r\nآن درياى خروشان سپاهى توجهش را جلب نكرد ؟ يا فرمايشات پيامبر ( ص ) را نمىتوانست ببيند كه در فضيلت روز جمعه و ساعتهايش و كارهاى مستحبى آن شرف صدور يافته بود و اين را كه حضرتش جمعه را عيدى كه مايهء امتياز و تمايز امت اسلامى از ديگر اقوام است شمرده و پس از وى مسلمانان چنين كرده بودند ، و پسر هندى جگر خوار نمىتوانست بر تن هموار سازد كه يكى از سنتهاى پيامبر ( ص ) همچنان رايج و برقرار باشد و او تباهش نساخته و لگد مالش ننموده باشد ، و در نتيجه از سر نافرمانى و بدخواهى بر آنشد كه سنت نماز جمعه را بگرداند و تغيير دهد ، و او بسيار خلافكارى كرد و در تباهى دين و شريعت تلاش ورزيده و مسلمانان را به فساد كشانده است ؟ ! شايد هم روز چهار شنبه را از آنجهت برگزيده كه حديث از پيامبر ( ص ) آمده كه سنگينترين روزها است و روزى نحس و دراز ( 1 ) ، و خواسته با خواندن نماز جمعه در آن از نحسى و سنگينىاش بكاهد ، و ندانسته كه كارش تغيير سنت تغيير ناپذير الهى است و جمعه سرور روزها است و بهترين روزى كه خورشيد بر آن رخساره نموده است . ( 2 )\r\nبا ديدن اين بدعت و امثالش ديگر از اين كه بگويند نماز جمعه از وقتش به - بعد از ظهر تاخير انداخته است ( 3 ) چندان تعجبى به ما دست نخواهد داد . در حالى كه در شريعت اسلام هنگام نماز جمعه ، « زوال » است زوال خورشيد و نه ديگر وقت ، و نماز جمعه بجاى نماز ظهر است و وقتش درست همان وقت نماز ظهر ، و اين سنت ثابت و مسلم پيامبر ( ص ) بوده است . مثلا سلمة بن اكوع مىگويد : « هنگام زوال خورشيد بگرد پيامبر ( ص ) جمع مىشديم ( براى نماز ) و پس از فراغت بدنبال سايه مىگشتيم . » ( 4 ) هم سلمه مىگويد : « ما در حالى با پيامبر ( ص ) نماز جمعه مىخوانديم كه ديوار سايه اى نداشت كه زيرش بنشينند » ( 5 ) . از جابر بن عبد اللَّه انصارى مىپرسند :\r\n\r\n","description":"","footnote":"\r\n( 1 ) - رك : ثمار القلوب 521 و 522 .\r\n( 2 ) - حاكم و ترمذى و نسائى و ابو داود ثبتش كرده‌اند .\r\n( 3 ) - رك : فتح البارى 2 / 309 + نيل الاوطار 3 / 319 و 320 .\r\n( 4 ) - صحيح مسلم + سنن بيهقى 3 / 190 + نصب الراية 2 / 195 .\r\n( 5 ) - صحيح مسلم 3 / 9 + سنن بيهقى 3 / 191 .\r\n","page_name":" 306 ","page_number":306},
  {"content":"\r\nپيامبر خدا ( ص ) نماز جمعه را چه وقت مىخواند ؟ جواب مىدهد : « نماز مىخواند بعد مىرفتيم شترانمان را به هنگام زوال خورشيد به حال آسايش در آوريم » ( 1 ) .\r\nانس بن مالك مىگويد : « پيامبر خدا ( ص » نماز جمعه را به هنگام گردش آفتاب مىخواند » . ( 2 ) زبير بن عوام مىگويد : « نماز جمعه را با رسول خدا ( ص ) خوانده آنگاه به سايه مىرفتيم و در آن حال بيش از يك يا دو قدم نبود » يا چنان كه ابو معاويه روايت كرده « . . . آنگاه بر مىگشتيم و روى زمين سايه اى نمىيافتيم جز باندازهء جاى پايمان » ( 3 ) .\r\n« در روى زمين سايه فقط به اندازهء جاى پايمان بود » ( 4 ) بخارى در « صحيح » خويش مىنويسد : « وقت ( نماز ) جمعه هنگام زوال خورشيد است . و از قول عمرو على و نعمان بن بشير و عمرو بن حريث - رضى اللَّه عنهم - همينطور روايت شده است » .\r\nبيهقى در « السنن الكبرى » مىنويسد : « اين گفته از زبان عمر و على و معاذ بن جبل و نعمان بن بشير و عمرو بن حريث روايت شده است ، مقصودم اين گفته است كه وقت ( نماز ) جمعه هنگام زوال خورشيد است . » ( 5 ) ابن حزم در « المحلى » مىنويسد :\r\n« جمعه عبارتست از ظهر روز جمعه . و جز پس از زوال خورشيد روا نيست نماز ( جمعه ) بخوانى ، و پايان وقت آن پايان وقت نماز ظهر است در ديگر روزها ( ى هفته ) . » ( 6 )\r\nابن راشد مىنويسد : « اما وقت ( نماز جمعه ) ، عامه بر اين عقيده‌اند كه وقت نماز جمعه درست وقت نماز ظهر است ، يعنى وقت زوال ، و خواندن نماز جمعه پيش از زوال خورشيد روا نيست . جمعى بر اين عقيده‌اند كه خواندن نماز جمعه پيش از\r\n\r\n","description":"","footnote":"\r\n( 1 ) - مسند احمد - سنن نسائى + صحيح مسلم 3 / 8 و 9 + سنن بيهقى 3 / 190 + محلى 50 / 44 .\r\n( 2 ) - صحيح بخارى - مسند احمد + سنن ابو داود + سنن نسائى + سنن بيهقى 3 / 190 + نصب الراية 2 / 195 .\r\n( 3 ) - سنن بيهقى 3 / 191 .\r\n( 4 ) - سنن بيهقى 3 / 191 .\r\n( 5 ) . 3 / 191 .\r\n( 6 ) . 5 / 42 .\r\n","page_name":" 307 ","page_number":307},
  {"content":"\r\nزوال خورشيد جايز است ، و اين گفتهء احمد حنبل است . » ( 1 ) نووى در شرح « صحيح » مسلم پس از نوشتن احاديثى كه در اين موضوع هست مىگويد : مالك و ابو حنيفه و شافعى و توده اى از علما از اصحاب و تابعان و نسلهاى بعد از ايشان گفته‌اند كه خواندن نماز جمعه ، فقط پس از زوال خورشيد جايز است ، و هيچ كس جز احمد بن حنبل و اسحاق نظرى بر خلاف اين عقيده نداده است و فقط اين دو نفر خواندنش را پيش از زوال خورشيد جايز شمرده‌اند . قاضى مىگويد : در اين موضوع چيزهائى از اصحاب روايت شده است كه هيچ يك از آنها درست نيست مگر آنچه مورد اتفاق عامه است ( 2 ) . » قسطلانى مىگويد : اين عقيدهء عموم دانشمندان است ، و احمد بن حنبل عقيده دارد كه اگر پيش از زوال خورشيد خوانده شود ، درست است به استناد روايات ثابت نشده اى كه مىگويد ابو بكر و عمر و عثمان - رضى اللَّه عنهم - نماز جمعه را پيش از زوال خورشيد مىخوانده‌اند . ( 3 )\r\nطرق روائىيى كه احمد بن حنبل به آنها استناد كرده ، به عبد اللَّه بن سيدان سلمى منتهى مىشود و حديثشناسان اين طرق روائى را به علت وجود عبد اللَّه بن سيدان ، بىارزش و بىاعتبار خوانده‌اند . زيلعى در « نصب الرايه » مىنويسد : « آن ، حديثى ضعيف است » ( 4 ) و نووى در كتاب « خلاصه » مىگويد : « بر ضعف عبد اللَّه بن سيدان اتفاق نظر هست » و ابن حجر در « فتح البارى » مىنويسد : « او تابعى بزرگى است ، لكن به عادل بودن شناخته نشده است » ( 5 ) ابن عدى مىگويد : « شبه مجهول است » بخارى مىگويد : « حديثى كه وى روايت كرده با روايت ديگران تأييد نگشته ، بلكه روايات ديگرى كه محكمتر از آن مىباشد با آن ناسازگار است » آنگاه رواياتى مىآورد با سندهاى درست و متين حاكى از اين كه ابو بكر و عمر و على ، بر خلاف آنچه عبد اللَّه بن سيدان روايت مىكند عمل مىكرده‌اند .\r\n\r\n","description":"","footnote":"\r\n( 1 ) - البداية 1 / 152 .\r\n( 2 ) - هامش ارشاد السارى 4 / 162 .\r\n( 3 ) - ارشاد السارى 2 / 164 .\r\n( 4 ) . 2 / 196 .\r\n( 5 ) . 2 / 309 .\r\n","page_name":" 308 ","page_number":308},
  {"content":"\r\nبنابر اين ، سنت ثابت و مسلم دربارهء وقت نماز جمعه ، همان است كه در وقت نماز ظهر هست . و كار معاويه كه نماز جمعه را در نيمروز و پيش از زوال خورشيد خوانده ، تخلف از سنت و راهنمائى پيامبر اكرم ( ص ) بوده است و انحراف از شيوهء پيشينيان راسترو . انحرافى چنان ديگر انحرافاتش و ديگر كارهايش .\r\n","description":"","footnote":"","page_name":" 309 ","page_number":309},
  {"content":"\r\n\r\nبدعت دو خواهر را همزمان بهمسرى داشتن\r\nابن منذر ، از قول قاسم بن محمد چنين ثبت كرده است : قبيله اى از معاويه پرسيدند آيا جايز است انسان دو كنيز را كه خواهر يكديگرند با هم به همسرى داشته باشد ؟ گفت : اشكالى ندارد . نعمان بن بشير سخنش را شنيده به اعتراض گفت :\r\nاينطور فتوا دادى ؟ ! گفت : آرى . گفت : پس به نظر تو اگر كسى خواهرش كنيزش باشد مىتواند او را به همسرى اختيار كند ؟ ! گفت : آه ! به خدا حالا فهميدم ! به آنها بگو : از اين كار بپرهيزند ، زيرا روا نيست . و گفت : پيوند خويشاوندى و حرمتش در مورد بردگان و غير بردگان يكسان است ( 1 ) .\r\nچنان كه در جلد هشتم « غدير » گفتيم اين كار را عثمان باب كرده ، و از بدعتهاى او شمرده شده است . و هيچ يك از متقدمان و متأخران با او موافقت ننموده و نظرش را به هيچ نشمرده‌اند تا معاويه پيده شده و بر پايهء سست رأى عثمان ، خواسته بنيان باطلى بر آورد و بدعت پسر عمويش را احيا نمايد و ديده از قرآن و سنت پيامبر ( ص ) بپوشد ، لكن رسوا گشته و ما كوس رسوائى و باطل گرائىاش را بزديم .\r\nپايان جلد نوزدهم\r\n\r\n\r\n","description":"","footnote":"\r\n( 1 ) الدر المنثور 2 / 137 .\r\n","page_name":" 310 ","page_number":310}
  ]