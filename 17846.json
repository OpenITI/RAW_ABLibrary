[
  {"content":"\r\n\r\nمكارم الآثار\r\nدر احوال رجال دوره قاجار\r\nتراجم و شرح أحوال أعيان رجال علمى زمان قاجاريه\r\n« علماء ، حكماء ، عرفاء ، شعراء ، سلاطين و مشاهير مستشرقين »\r\nجلد دوم\r\nشرح أحوال 125 نفر از رجال 11 سال اوائل قاجاريه\r\n« از سال 1206 تا سال 1316 ق »\r\nتأليف\r\nعالم فاضل و محقق كامل\r\nآقاى\r\nميرزا محمدعلى ( معلم حبيب آبادى )\r\n\r\n","description":"","footnote":"","page_name":" 297 ","page_number":1},
  {"content":"\r\n\r\nتصوير مؤلف كتاب\r\nاز جلد دوم كتاب « مكارم الآثار » يكهزار نسخه\r\nدر مطبعه « حبل المتين » اصفهان بطبع رسيد\r\nمؤسسهء نشر نفائس مخطوطات اصفهان\r\n1382 ق « حق طبع و ترجمه محفوظ است » 1342 ش\r\n\r\n","description":"","footnote":"","page_name":" 298 ","page_number":2},
  {"content":"\r\n\r\n\r\nجلد دوم\r\n\r\nكلمه‌يى پيرامون اين جلد\r\nبسم اللّه الرّحمن الرّحيم از هنگام انتشار مجلد اوّل اين كتاب مستطاب تا اكنون كه مجلد دوم انتشار مىيابد پنج سال مىگذرد .\r\nاين فاصله بر خلاف انتظار و بيش از حدّ معمول ميان نشر اجزاء كتابهايى است كه چندين جلد را اشغال مىكند ، لكن پيش‌آمد قهرى طبع كتاب‌هايى براى اينجانب و مؤلف محترم ، مانند مجلّدات كتاب مبارك « عبقات الانوار » و مجلّد اول دو كتاب « روضات الجنّات » و « فهرست كتب خطى » و « كتاب الاوائل » و كتب و رسائل ديگر ؛ اين پيش‌آمدها سبب شد كه در طبع مجلّد دوم « مكارم الآثار » تأخيرى فاحش روى داد ، و ازين‌جهت بايستى از دانشمندانى كه مدت پنج سال در انتظار بسر برده‌اند پوزش طلبيم ، و هم براى روح پرفتوح آية اللّه عظيم‌الشان و نابغه عالم اسلام مرحوم آقاى حاج آقا حسين طباطبائى بروجردى « قدّس اللّه سرّه » از درگاه حضرت احديّت طلب مغفرت و علوّ مرتبت نماييم ، چه آن مرد بزرگ از مجلّد اول اين كتاب بسيار قدردانى فرمود و زحمات مؤلّف را چه حضورا و شفاها به اين ضعيف و چه در نامه‌هايى كه بمؤلّف نگاشت بسى ستود و نظرات خود را نسبت بپاره‌يى از مطالب آن جلد اظهار و هم قريب دويست مجلد از نسخ كتاب را خريدارى نمود و بعناوين مختلف از مؤلّف محترم تشويق و تقدير فرمود ، رحمة اللّه تعالى عليه .\r\nدقت نظر و تحقيق مؤلّف درين مجلّد نيز مانند جلد اوّل در اعلى درجه سرحدّ امكان است ، اميدواريم خداوند متعال توفيق عنايت فرمايد كه بقيّه كتاب نيز تبييض شده و هرچه زودتر بزيور طبع آراسته و در دسترس دانشمندان قرار گيرد .\r\nدر مجلد اوّل كه از سال 1193 ق 1157 ش شروع و بسال 1205 ق 1170 ش\r\n\r\n","description":"","footnote":"","page_name":" 299 ","page_number":3},
  {"content":"\r\n\r\nختم شده ، شرح حال 116 نفر نگارش يافته است ، بدين تفصيل : 58 تن عالم و فاضل 26 تن شاعر ، 4 تن عارف ، 3 تن مستشرق ، 12 تن محدّث و مفسّر و اديب و مورّخ و حكيم و طبيب و مرتاض و رياضىدان ، و 13 تن شاه و شاهزاده و رجال سياسى و صاحبان مناصب ديوانى كه جز مقدّمه مبسوط و ممتّع آن جلد ، شرح حال جمعى از بزرگان چون سيد صدر الدّين عاملى ، حاجى شروانى صاحب بستان ، آذر بيگدلى ، وصال شيرازى ، آقا محمد بيدآبادى ، شريعتمدار استرآبادى ، مرعشيان مازندران ، زبيدى صاحب تاج العروس ، حاج سيد كاظم رشتى ، آقاى بهبهانى و أمثالهم در آن آمده و شامل اطلاعات بىسابقه‌يى است .\r\nو درين مجلد كه از سال 1206 ق و 1170 ش آغاز و بسال 1216 ق و 1180 ش پايان يافته است ، شرح حال 125 نفر ديگر نوشته شده ، ازين قرار : 51 تن عالم و فاضل 30 تن شاعر ، 17 تن عارف ، 2 تن مستشرق ، 6 تن حكيم و طبيب و منجّم و رياضىدان و مورّخ ، 17 تن پادشاه و وزير و فرمانفرما و شاهزاده اديب .\r\nاين مجلّد ازآن‌رو كه شامل شرح حال بزرگانى همچون فاضل نراقى ، مير سيد حسن مدرس ، سيد بحر العلوم ، حاجى سبزوارى ، فروغى بسطامى ، شيخ انصارى ، هماى شيرازى ، رضا قلى خان هدايت ، آقا محمد على بهبهانى ، لسان الملك سپهر ، شيخ ابو على رجالى ، ملا عبد الصمد همدانى و نظائر اين بزرگان مىباشد ؛ بسيار مغتنم و شايان اهميّت است .\r\nگفتار خود را بهمين‌جا خاتمه داده ، رشته سخن را بدست مؤلف مىسپاريم ، و آخر دعوانا أن الحمد للّه رب العالمين .\r\nاصفهان . شب عرفه 1382 سيزدهم ارديبهشت 1342\r\nسيد محمدعلى رمضانى\r\n\r\n","description":"","footnote":"","page_name":" 300 ","page_number":4},
  {"content":"\r\n\r\nبسم الله الرحمن الرحيم\r\n\r\nمقدمة الطبع\r\nالحمد للّه الّذي لا يوجد لوجوده ثان و لا مداني ، و لا ينبغى لجلال وجهه إلّا التّواضع و التّواني . و الصّلاة و السّلام على عبده و رسوله الّذي بعثه على الأعالى و الأدانى و آتاه القرآن العظيم و السّبع المثانى ، و على آله و أصحابه المبنيّ لهم أشرف المواضع و أكرم المباني ، و المنعوتين بأجزل الألفاظ و أدلّ المعاني ؛ ما دامت الآثار تدلّ على المنازل و المغاني ، و السّاعات تدور على الدّقائق و الثّوانى .\r\nاما بعد ، چنين گويد بندهء شرمندهء جانى « محمّد علىّ بن زين العابدين ، معلّم حبيب‌آبادي برخوارى اصفهانى » كه چون جلد اوّل كتاب « مكارم الآثار » تأليف اين فقير خاكسار از طبع خارج شده و بمورد انتشار درآمد ، بموجب امر مطاع بزرگوارى كه همّت در طبع و انتشار آن فرمود ؛ شروع در تبييض جلد دوم و إخراج آن از مسوّده براى طبع نموديم ، و از آغاز سال 1206 هجرى قمري كه متّصل به آخر جلد اوّل است گرفته و تا هر اندازه كه اقتضاء مقام باشد در اين جلد مىآوريم ، و از حضرت ايزدى - جلّ جلاله تعالى - طلب توفيق و نيّت خالص كرده ، و چنين گوئيم كه :\r\n\r\n","description":"","footnote":"","page_name":" 301 ","page_number":5},
  {"content":"\r\n\r\n\r\nسنه 1206 قمرى مطابق سنه 1170 شمسى غرّه محرّم الحرام . . . سنبله ماه برجى\r\n\r\n* ( 117 - تولد محمد تقى ميرزاى حسام السلطنهء قاجار ) *\r\nوى فرزند فتحعلى شاه خاقان است كه در « 1250 » بيايد ، و خود از معاريف شاه‌زادگان قاجاريه بوده كه شعر هم مىگفته و تخلص شوكت مىنموده .\r\nمحمد تقى ميرزا در روز شنبه ششم ماه صفر المظفر اين سال - چنان‌كه در جلد قاجاريه « ناسخ : 244 » فرموده - مطابق « . . . ميزان ماه برجى » از بطن زينب خانم خواهر على خان بختيارى - چنان‌كه در ( ص 255 ) فرموده - متولد شده ؛ و بطورىكه از سنوات متفرقهء « منتظم ناصرى - جلد سيم » برمىآيد ، در سنه 1224 بحكومت بروجرد و سيلاخور و جاپلق برقرار گرديد ، و در سنه 1228 از راه سرچم وينك پى بآهنگ جنگ روس به آذربايجان رفت ، و در سنه 1246 با برادرزادهء خود محمد حسين ميرزاى حشمة الدوله فرزند محمد على ميرزاى دولت شاه بنزاع برخاست كه دنبالهء آن تا سنه 1247 كشيد ، و چندبار از دربار طهران چند نفر از بزرگان براى اصلاح آن رفتند ، و از آن جمله مرحوم ميرزا محمد تقى سپهر صاحب « ناسخ » است كه خود دو قصيدهء طولانى بدون تكرار قافيه در كيفيت جنگ آنها گفته ، و يكى از آنها را در جلد قاجاريه ( از ص 210 تا 218 ) نوشته و آنها از جياد و طوال قصائد بشمار آيند ، و بالاخره حسام السلطنه مغلوب و مقصر و با فرزندان بطهران آمدند ، و پس از وفات پدر مانند بعضى ديگر از شاهزادگان بدربار برادرزادهء خود محمد شاه آمد و از حكومت معاف و در تبريز اعتكاف جست ، تا در سنه هزار و دويست و هفتاد و هشت - چنان‌كه در « آثار عجم : 529 در حاشيه » نوشته - وفات كرد ، و در مشهد مقدس در توحيد خانهء مباركه دفن شد ، و در « مجمع الفصحا 1 : 36 » پس از چند سطرى در أحوال او در عنوانى مخصوص اين أشعار را از او آورده :\r\n\r\n","description":"","footnote":"","page_name":" 302 ","page_number":6},
  {"content":"\r\n\r\n بىبها آمد ز اول نرخ كالاى وفا * يا كه در شهر شما اين جنس ارزان بوده است\r\nقفس خوش‌تر مرا از گلشن آمد زان كه اندر وى * گهى خوشوقت دارد از نويد قتل صيادم\r\nقربان تو از كشتن من مگذر و مگذار * از حسرت ديدار نكوى تو بميرم \r\nو فرزند او مرحوم حاجى شيخ الرئيس در « 1264 » بيايد .\r\nهمانا « شوكت » تخلص چند نفر ديگر از شعراء غير از اين شوكت قاجار بوده :\r\n1 - شوكت اصفهانى كه در « 1319 » بيايد . 2 - شوكت بخارائى كه نامش محمد اسحاق و در « رياض العارفين » نوشته . 3 - شوكت شيرازى كه نامش شمس الدّين حسن و در « مجمع 2 : 247 » او را عنوان نموده و فرمايد : از أطياب و انجاب فارس است و روزگارى است كه بدار الخلافهء طهران آمده ، و از به دو شباب به تحصيل علوم و كسب فضائل زحمتى كامل برده و قواعد ادبيه را فرا گرفته و از طبيعى و رياضى و الهى محظوظ گشته ، در أخلاق محبوب آفاق است و در شاعرى مقامى عالى دارد . آن‌گاه أشعارى از او نوشته كه ما بعض از آن را اينجا آوريم :\r\n دوش در بزم سخن زان لب شكرخا بود * چشمه شيرين وز لب‌تشنه بر آن غوغا بود\r\nديدم آن طوق گريبان تو در اول صبح * راستى مشرق خورشيد جهان‌آرا بود\r\nياد از آن روز كه از سنبلهء گيسوى تو * رشته چون مرغ نو آموخته‌ام بر پا بود\r\nدل به روى تو نظر كرد و از آن چشم و دهان * مست و مستور بهم ديد قدح‌پيما بود\r\nبا خيال قد موزون تو در باغ شدم * سرو را ديدم الحق نه بدان بالا بود\r\nچشم مستت ره دل مىزد و از هر جانب * ز ابروى و زلف و خطوخال حمايت‌ها بود\r\nدوش در بزم به ياد دو لب مىگونت * جوشش ساغر و ساقى و مى و مينا بود\r\nناله را در دل سختش أثر ، اى شوكت نيست * آزموديم دلش سخت‌تر از خارا بود ! \r\n خوبرويان چو سر زلف دوتا بگشايند * دل يك سلسله را بند ز پا بگشايند\r\nهمه آفاق پر از رايحهء مشك شود * از خم زلف تو گر پاى صبا بگشايند \r\n4 - شوكت قاجار ديگر كه در « 1220 » بيايد .\r\nو اين شوكت صاحب عنوان چنان كه در جلد قاجاريه « ناسخ : 244 » فرموده 32 نفر فرزند داشته كه پانزده تن آنها پسران بوده‌اند ، و از آن جمله پسر سيم او\r\n\r\n","description":"","footnote":"","page_name":" 303 ","page_number":7},
  {"content":"\r\n\r\nاورنگ زيب ميرزا است كه مادرش زنى از تركمانان بوده ، و بطورىكه در « الذريعة 9 : 275 » فرموده ، اين شاهزاده از اهل علم و فقه بوده و در زمان ولايت پدرش در بروجرد وى آنجا نزد حاج ملا اسد اللّه بروجردى و برادرش حاج ملا على و حاج سيد رفيع جاپلقى و سيد جعفر كشفى درس خوانده ، و كتابى بنام « مجمع الجوامع » در شرح « مختصر نافع » تأليف كرده ، انتهى .\r\nو ظاهرا اينجا دو اشتباه شده است ، يكى آنكه حاج ملا اسد اللّه برادرى بنام حاج ملا على نداشته و شايد مقصود آخوند ملا على بروجردى باشد كه در « 1269 » بيايد .\r\nديگر اينكه : حاج سيد رفيع شايد غلط و مقصود حاج سيد محمد شفيع بروجردى باشد كه در « 1280 » بيايد .\r\nو به‌هرحال ، پسر پانزدهم صاحب عنوان ، بنا بر آنچه در « ناسخ » نوشته امير حسن ميرزا است كه ما وى را بعنوان أبو الحسن ميرزا در « 1264 » مىآوريم .\r\nسنه 1171 شمسى اواخر رجب المرجّب اوّل حمل ماه برجى\r\n\r\n* ( 118 - قتل مشتاق‌علىشاه صوفى كرمانى ) *\r\nوى ميرزا محمد بن ميرزا مهدى است كه اصلا از شهر تربت حيدرى خراسان ، و مولدش در اصفهان ، و نشو و نمايش در همين سامان بوده ، و بعد از آن در كرمان سكونت نموده ، و ازاين‌رو در « رياض السياحه : 259 » او را جزو رجال اصفهان عنوان فرموده .\r\nشرح احوالش در چند كتاب به نظر رسيده ، و مرحوم رونقعلى شاه كه در « 1230 » بيايد كتابى مخصوص بنام « غرايب » در احوال او بنظم آورده ، در « طرائق الحقائق 3 : 84 - 87 » نيز شرح حالش را بطور تفصيل نوشته و ما خلاصهء آن را اينجا مىآوريم و چنين گوئيم كه :\r\nوى چنان‌كه گذشت در اصفهان متولد شده و پدرش در كودكى او وفات كرد ،\r\n\r\n","description":"","footnote":"","page_name":" 304 ","page_number":8},
  {"content":"\r\n\r\nو چندى بمكتب رفته ، و اوقاتى در تحصيل موسيقى گذرانيد . و براى كسب معيشت شعربافى مىكرد ، و بتجويز اطباء مدتى به ورزش‌كارى رفت ، و در اندك زمانى در فنون كشتى گيرى از زورمندان ، و در انواع موسيقى و صوت شهره آفاق شد ، بطورىكه حكام آن شهر بىحضور او انجمن نمىنمودند ، و باندازه‌اى خوش‌لحن و نيك لهجه بود كه جمعى شيفته و گروهى فريفته او شدند ، و شاگردان بسيار بهم رسانيد ، و باتفاق دوست و دشمن بغايت عفيف و پاك‌دامن بود ، و بعضى از حساد چندين بار به او سرمه خورانيدند ، ليكن از بركت نوحه‌سرائى حضرت سيد الشهداء عليه السلام ضررى بوى نرسيد .\r\nوى در بادى امر بتارزنى مشغول مىبود ، ليكن بعد متنبه شد و توبه كرد و به فقر و درويشى روآورد و عزم مشهد مقدس نمود ، و در راه به خدمت نورعلى شاه رسيده و ربوده او گرديد ، پس نور عليشاه وى را به خدمت پدر خود فيضعلى شاه دلالت كرد ، و او نزد فيضعلى شاه رفت و قبول توبه يافت ، و بعد به خدمت سيد معصوم‌علىشاه رسيد و از او بلقب مشتاق‌علىشاه سرافراز گرديد ، و سپس بهمراه او و فيضعلى شاه و نور عليشاه و جمعى ديگر از شيراز باصفهان آمد ، و از آنجا به شهر ماهان كرمان كه مقبره شاه نعمت اللّه ولى در آنجا است رفت و مدتى آنجا ماند ، و آخر الامر در شهر گواشير كه كرسى ولايت كرمان است و خود آن را نيز كرمان خوانند رفت و تا آخر عمر در آنجا بود .\r\nهم در « طرائق 3 : 87 » است كه : بعضى گفته‌اند وى بعد از ورود بتصوف و عرفان نيز ، بنا بر عادتى كه قبلا به تار زدن داشت ، گاهى تار مىزد ، چنان‌كه خود بدين‌طور خدمت مرحوم آقا ميرزا محمد مهدى شهيد معروض داشته و عذر خود را از ارتكاب بدان عمل بدين نحو بيان كرده ، ليكن سيد يوسف استرآبادى از خود او نقل كرده كه اين سخن دروغ است ، و گفته كه وى بعد از قتلش بحالتى عجيب براى من متمثل شده و فرمود : من بعد از توبه و تشرف به فقر ، ديگر حتى يك‌بار هم ارتكاب بدان ننمودم ، انتهى .\r\nو از كلمات گذشته معلوم شد كه مرشدين او در تصوف و درويشى مرحوم فيضعلى شاه و سيد معصوم عليشاه و نور عليشاه بوده‌اند كه سيد معصوم در « 1211 » و آن دو نفر ديگر در « 1215 » بيايند ، و هم چندين نفر بر دست او در رشته فقر و عرفان وارد گرديده‌اند :\r\nاول : مظفر عليشاه كه در « 1215 » بيايد ، و اعظم و اشهر مريدان او بوده و از غايت اخلاص و ارادتى كه بوى داشته در غزليات و ساير اشعار خود تخلص بلقب وى\r\n\r\n","description":"","footnote":"","page_name":" 305 ","page_number":9},
  {"content":"\r\n\r\nمشتاق نموده ، و خود مشتاق‌علىشاه - چنان كه در « طرائق 3 : 93 » گفته - امى و بىسواد بوده است ، و اصلا شعر نگفته ، و ازاين‌رو وى را نظير شمس تبريزى و مظفر عليشاه را نظير مولوى معنوى گرفته‌اند كه وى هم در مقاطيع غزليات خود تخلص بنام شمس نموده . دوم : درويش حسينعلى كابلى كه در « 1216 » بيايد . سيم : رونقعلى شاه بمى كرمانى كه در « 1230 » بيايد ، و گفتيم وى كتاب « غرايب » را در وصف حال اين مرشد خود بنظم آورده . چهارم : انيس عليشاه كرمانى كه در « 1247 » بيايد .\r\nپنجم : سيد محمد صادق محلاتى كه در « 1219 » بيايد .\r\nو از « طرائق » و بعضى مواضع ديگر چنين برآيد كه صاحب عنوان به قصد سفر كربلاء از كرمان بيرون رفت ، ليكن در راه ببليه‌يى مبتلا شد و ناچار بكرمان برگشت و مصادف با ماه رمضان اين سال گرديد ، و حسب المعمول اجتماعاتى در مساجد بهم رسيد پس ملا عبد اللّه واعظ كرمانى مردم را بقتل او واداشت ، و در روز جمعه بيست و هفتم ماه رمضان المبارك اين سال وقت عصر ، كه مطابق « ثور ماه برجى » بوده ، در بيرون مسجد جامع نزديك دروازه مشرقى كه بنام همان محل آن را دروازه مسجد مىخوانند و آن مسجد از بناهاى آل مظفر است ؛ مردم بهيئت اجتماع بر او ريخته و سنگ بر وى زدند تا بقتل رسيد ، و يكى از مريدانش بنام جعفر على كه حاضر و ناظر بود سر وى را بدامن گرفت ، و مردم هم از چوب و سنگ وى را نيز بقتل رسانيدند ، و بعد از آن جسد اين هر دو نفر را در قبرستان بيرون همين دروازه در يكى از حجرات تكيه‌اى كه آن را ميرزا سيد حسين خان حاكم كرمان ساخته دفن نمودند ، و بانى مرقوم هم در يكى از حجرات آن دفن و تاريخ فوتش بر سنگ قبر « 10 ذىالقعده سنه 1202 » است ، و ميرزا محمد باقر سمندر در مرثيه صاحب عنوان اشعارى گفته كه بر سنگ قبر منقور و ماده تاريخ آن اين است :\r\n كرد تاريخش رقم كلك سمندر * قطره پويا سوى بحر بىكران شد \r\nو بعد از دفن صاحب عنوان در آنجا آن تكيه بنام تكيهء مشتاقيه مشهور شد ، و در « طرائق : 85 » نوشته كه ملا عبد اللّه بعد از اين واقعه از وطن مهجور و متعلقينش اناثا ذكورا أسير تركمان شده و آنها را بتوران بردند ، انتهى .\r\n\r\n","description":"","footnote":"","page_name":" 306 ","page_number":10},
  {"content":"\r\n\r\n\r\n* ( 119 - قتل انسى شاعر شاملو ) *\r\nانسى نامش اسماعيل بيك ، و از أهل أدب و شعر بوده و أشعار چندى دارد ، و او بهند رفته و در نزد شاه جهان پادشاه تقرب بهم رسانيده تا در اين سال بجوانى كشته شد ، چنان‌كه در « الذريعة 9 : 657 » فرموده .\r\n\r\n* ( 120 - وفات مرحوم ملا على بهبهانى - ره ) *\r\nبهبهان در ( ج 1 ص 220 ) گذشت ، و مرحوم ملا على فرزند قطب الدّين و از علماء و ادباء و مفسرين و فضلا بوده ، و چنان‌كه در « الذريعة 4 : 293 » فرموده دو كتاب در تفسير تأليف فرموده ، يكى نظير تفسير « صافى » ليكن قدرى مبسوطتر از آن در سه جلد كه جلد اول تا أواخر سورهء توبه و دو جلد ديگر تا آخر قرآن است . و ديگرى نيز در سه جلد : اول ، تا سورهء يونس ، و دويم تا سورهء عنكبوت ، و سيم تا آخر قرآن ، و اين سه جلد اخير همه مركب از حروف بىنقطه است كه الحق مؤلف آن اعجازى غريب در تأليف آنها نموده و رنجى بىمنتها در تركيب كلمات آن بر خود تحميل فرموده ، و بالاخره وى در اين سال وفات كرده و در مرثيه و ماده تاريخ وى چنين گفته‌اند :\r\n داد كز كج مدارى ايام * حيف كز كينهء سپهر برين\r\nمردم ديده اولو الابصار * روشنىبخش چشم أهل يقين\r\nأعلم عالمين بعلم و عمل * حامى اصل و فرع دين مبين \r\nتا اينكه مىرسد بتاريخ و چنين مىگويد :\r\n بر زمين سرزد از كدورت و گفت * « منهدم شد بناى خانهء دين » \r\nو اين مصراع اخير 1226 مىشود و باشارهء سرزد از كدورت كه در مصراع جلو آن است كاف كه عدد آن بيست است زده مىشود و بقيه 1206 مىماند .\r\n\r\n* ( 121 - وفات شيخ محمد صبان مصرى ) *\r\n« صبان » بصيغهء مبالغه از قرارى كه در « ريحانة الادب 2 : 456 » نوشته بمعنى\r\n\r\n","description":"","footnote":"","page_name":" 307 ","page_number":11},
  {"content":"\r\n\r\nصابون‌ساز و صابون‌فروش است ، و شيخ محمد به‌طورىكه از آن كتاب و هم « معجم المطبوعات : ستون 1194 » و بعضى از مواضع ديگر برمىآيد ، فرزند على و خود مكنى به أبو العرفان و از عرفاء شاذلى و فقهاء شافعى و علماء مسجد جامع الازهر مصر بود كه بعدا بمذهب حنفى درآمد ، و همانا خود در مصر متولد شده ، و پس از حفظ قرآن مجيد و متون معموله به خدمت استاد عبد الوهاب عقيقى رسيده ، و از او روش صوفيه شاذليه را ياد گرفت چنان‌كه هم طريق سادات وفائيه را از سيدى ابو الانوار محمد السادات ابن ابو الوفاء تلقى نمود ، و همواره در تحصيل علم و أدب كوشش كرد تا مهارتى تام در علوم عقليه و نقليه بهم رسانيد و با عبد الرحمن جبرتى خصوصيتى تمام پيدا كرد ، و كتب چندى بقالب تأليف درآورد از اين قرار : اول ، كتاب « اتحاف اهل الاسلام » در مختصر « اسعاف الراغبين » خودش كه اينك ذكر مىشود . دويم ، « از جوزه‌اى در عروض » و شرح آن . سيم ، كتاب « اسعاف الراغبين » در سيرت مصطفى و فضائل آل بيت طاهرين « ع » انجام تأليف آن 3 شنبه 10 رمضان سنه 1185 و اين همان است كه گفتيم خودش آن را مختصر كرده . چهارم ، « حاشيه بر شرح عصام » بر رسالهء سمرقنديه يعنى رسالهء استعاره در بيان ، تأليف شيخ محمود انطاكى ، پنجم ، « حاشيه بر كتاب سلم در منطق ، كه ظاهرا مقصود از آن كتاب « السلم المنورق » در علم منطق باشد كه آن را شيخ عبد الرحمن بن سيدى محمد صغير در سنه 941 در نظم ايساغوجى بنظم آورده . ششم ، « حاشيه بر شرح ملا حنفى بر رساله عضديه » در آداب البحث . هفتم « حاشيه بر شرح نور الدّين على بن محمد آشمونى » متوفى در حدود ( 900 ) بر الفيهء ابن مالك در نحو ، انجام تأليف آن سنه 1193 . هشتم « رسالهء بيانيه » در علم بيان .\r\nنهم رسالهء « الكبرى » در بسمله . دهم « شرح بر تجريد » علامهء بنانى ، كه آن حاشيه‌ئى است بر كتاب مختصر محقق تفتازانى تأليف شيخ مصطفى بن محمد بن عبد الخالق بنانى كه شاگرد صاحب عنوان بوده . يازدهم « شرح منظومه الكافية الشافية » كه اينك ذكر مىشود . دوازدهم منظومهء « الكافية الشافية » در عروض و قافيه كه اينك گفتيم خود او شرحى هم بر آن دارد .\r\nشيخ محمد به‌طورىكه در كتاب « كنز العلوم : 618 » نوشته در اين سال ، و بقول محمد فريد وجدى در « دائرةالمعارف 5 : 439 طبع 3 » در سال 1207 وفات كرد . و در « معجم المطبوعات » فرموده كه وى در قاهره وفات كرده و در بستان دفن شد ، انتهى .\r\n\r\n","description":"","footnote":"","page_name":" 308 ","page_number":12},
  {"content":"\r\n\r\n\r\n* ( 122 - وفات سيد محمد خليل مرادى نقشبندى ) *\r\nنقشبندى ( يا نقشبنديه ) نام سلسله‌ئى است از صوفيه كه بخواجه بهاء الدّين محمد نقشبندى منتهى مىشود ، و وى منسوب است بنقش‌بند كه قريه‌اى است در يك‌فرسنگى بخارا چنان‌كه در « طرائق الحقائق 2 : 175 » فرموده ، و سيد محمد خليل صاحب عنوان فرزند سيد على بن شيخ بهاء الدّين محمد مراد نقشبندى شامى است .\r\nشيخ محمد مراد از معاريف زمان خود بوده ، و كتابخانه مراديه دمشق بوى منسوب است و در سنه 1132 وفات نموده ، چنان‌كه در « تاريخ آداب اللغة العربية 4 : 131 » تأليف جرجى زيدان نوشته .\r\nفرزندش سيد على از علماء وقت خويش بوده ، و فرزندش سيد محمد خليل صاحب عنوان كتابى بنام « مطمح الواجد » در أحوال او تأليف نموده ، وفاتش سنه 1184 چنان‌كه در « آداب اللغة 3 : 296 » نوشته .\r\nفرزندش سيد ابو الفضل محمد خليل صاحب عنوان ، از علماء و فضلاء زمان و در دمشق مفتى حنفيه و در حلب نقيب علويين بوده و كتاب‌هاى چندى تأليف نموده : اول كتاب « سلك الدرر » در أعيان قرن ثانى عشر كه آن را بتقليد « خلاصة الاثر » در أحوال علماء مائه دوازدهم نوشته ، و آن را از سفرنامه‌هاى معاصرين كه در مقدمه نام برده و مسموعات و معلومات خود فراهم نموده . دويم كتاب « مطمح الواجد » در أحوال والد ماجد كه اينك ذكر شد . و او در اين سال وفات كرده ، چنان كه در « آداب اللغة » مذكور نوشته .\r\nو چون نام سلك الدرر در اينجا برده شد ، مناسب چنين ديدم كه چند كتاب ديگر را كه بعنوان احوال فضلاء قرون و مآت هجرى قمرى تأليف شده اينجا ذكر نمايم ، از اين قرار :\r\nاول : كتاب « البدر السافر و تحفة المسافر » در أدباء مائهء سادسه ، تأليف شيخ كمال الدّين أبو الفضل جعفر ( يا عبد اللّه ) بن تغلب بن جعفر بن تغلب شافعى أدفوى وفاتش سنه 748 .\r\nدويم : « الحوادث الجامعة » در مائهء سابعه ، تأليف ابن فوطى ، و اوست شيخ كمال الدّين أبو الفضل عبد الرزاق 40 بن احمد 39 بن محمد 38 بن احمد 37 بن ابو المعالى محمد 36 بن محمود 35 بن أحمد 34 بن محمد 33 بن أبو المعالى فضل 32\r\n\r\n","description":"","footnote":"","page_name":" 309 ","page_number":13},
  {"content":"\r\n\r\nابن عباس 31 بن عبد اللّه 30 بن أبو الوليد معن 29 بن زائدة 28 بن عبد اللّه 27 بن زائدة 26 بن مطر 25 بن شريك 24 بن صلب ( بضم ضاد ) عمر 23 بن قيس 22 بن شراحيل 21 بن همام 20 بن مرة 19 بن ذهل 18 بن شيبان 17 بن ثعلبة 16 ابن عكابة 15 بن صعب 14 بن على 13 بن بكر 12 بن وائل 11 بن قاسط 10 بن هنب 9 ابن افصى 8 بن دعمى 7 بن جذيلة 6 بن اسد 5 بن ربيعة 4 بن نزار 3 كه در ( ج 1 ص 21 ) گذشت . تولدش سنه 642 وفاتش محرم سنه 723 .\r\nسيم : « الدرر الكامنه » در أعيان مائهء ثامنه ، تأليف شيخ شهاب الدّين أبو الفضل احمد بن نور الدّين على بن قطب الدّين ابو القاسم حجر محمد ( وفاتش سنه 741 ) بن محمد بن على بن محمود بن احمد كنانى ، معروف بابن حجر شافعى مصرى ، تولدش 22 شعبان سنه 773 ، مدت عمرش 79 سال و 4 ماه و 6 روز ، وفاتش 28 ذىالحجه سنه 852 ، انجام تأليف آن سنه 830 .\r\nچهارم : « الضوء اللامع » در أعيان قرن تاسع ، تأليف شيخ شمس الدّين ابو الخير محمد بن عبد الرحمن بن ابو بكر ، معروف بابن البارد شافعى سخاوى شاگرد ابن حجر مذكور ، تولدش ع 1 سنه 831 ، مدت عمرش 71 سال و 5 ماه ، وفاتش شعبان سنه 902 در مدينه .\r\nپنجم : « النور السافر » در أخبار قرن عاشر ، تأليف شيخ محيى الدّين ابو بكر سيد عبد القادر بن شيخ بن عبد اللّه بن شيخ بن عبد اللّه بن عيدروس هندى يمنى ، تولدش روز 5 شنبه 20 ع 1 سنه 978 وفاتش سنه 1038 در شهر احمدآباد هند .\r\nو نيز : « الثناء الباهر » در تكميل همين النور السافر .\r\nششم : « حلية الاثر » در أعيان قرن حادى عشر .\r\nهفتم : « خلاصة الاثر » در أعيان قرن حادى عشر نيز تأليف قاضى محمد امين بن فضل اللّه بن محب اللّه بن محمد محب اللّه بن محمد بن محب الدّين بن تقى الدّين أبو بكر ابن داود محبى حنفى دمشقى ، تولدش سنه 1061 وفاتش در دمشق 18 ج 1 سنه 1111 .\r\nهشتم : « غرائب السفر » در أعيان قرن حادى عشر نيز ( كه در واقع براى اين مائهء يازدهم ، سه كتاب نوشته شده ) .\r\nنهم : همين « سلك الدرر » كه ذكر شد .\r\nاين‌ها كتبى است كه در أحوال علماء سنت براى قرون عديده نوشته شده ، و در\r\n\r\n","description":"","footnote":"","page_name":" 310 ","page_number":14},
  {"content":"\r\n\r\nبعضى از آنها بعضى علماء شيعه نيز ذكر شده‌اند ، ليكن جناب آقاى حاج شيخ آقا بزرگ طهرانى - متعنا اللّه تعالى به طول بقائه الشريف - كتابى تأليف كرده‌اند بنام « وفيات الاعلام بعد غيبة امام الانام عليه السلام » در أحوال علماء شيعه از قرن چهارم تا چهاردهم كه يازده قرن باشد در يازده جلد ، هر جلدى براى قرنى مخصوص ، كه نيز هر جلدى نام جدا هم دارد « 1 » .\r\nسنهء 1207 قمرى مطابق سنه 1171 شمسى غرهء محرّم الحرام . . . أسد ماه برجى سنه 1172 شمسى شنبه 7 شعبان المعظم اوّل حمل ماه برجى\r\n\r\n* ( 123 - تولد شيخ أحمد ، حر عاملى ) *\r\nوى فرزند محمد بن احمد بن محمد بن شيخ أحمد بن شيخ حسن بن شيخ محمد ابن شيخ على بن شيخ محمد بن حسين بن عبد السلام بن عبد المطلب بن على بن عبد الرسول ابن جعفر بن عبد ربه بن عبد اللّه بن مرتضى بن صدر الدّين بن نور الدّين بن صادق بن حجازى بن عبد الواحد بن ميرزا شمس الدّين بن ميرزا حبيب اللّه بن على بن معصوم بن موسى بن جعفر بن حسن بن فخر الدّين بن عبد السلام بن حسين بن نور الدّين بن محمد ابن على بن يوسف بن مرتضى بن حجازى بن محمد بن باكير بن حضرت حر بن يزيد بن ناجية بن سعيد رياحى تميمى است .\r\n\r\n\r\n","description":"","footnote":"\r\n( 1 ) اين كتاب شريف بعدا « طبقات أعلام الشيعة » ناميده شده ، و تا حال تاريخ طبع اين اوراق ، نيمى از مجلد مربوط بقرن چهاردهم « نقباء البشر » و نيمى از مجلد مربوط بقرن سيزدهم « الكرام البررة » در نجف اشرف بطبع رسيده . از خداوند متعال خواهانيم كه اسباب طبع تمامى أجزاء اين كتاب بسيار مهم به زودى فراهم گردد .\r\n","page_name":" 311 ","page_number":15},
  {"content":"\r\n\r\nحضرت حر بن يزيد رياحى - رضى اللّه عنه - از شهداء كربلا است كه در 10 محرم سنه 61 شهيد شده و قبرش در بيرون شهر كربلاى معلا به يك فرسنگى معروف است ، و در بعضى از كتب اين خانواده صاحب عنوان را از اعقاب او نوشته‌اند ، و به‌همين‌جهت به آل حر معروف مىباشند ، و نسب آنها را بطورىكه نوشتيم در كتاب « شهداء الفضيله :\r\n206 » بوى اتصال داده . و به‌هرحال شيخ محمد بن حسين از علماء عصر خود و پدر يكى از زنان شهيد ثانى بوده ، فرزندش شيخ على هم عالم و شاعر و أديب بوده ، و دختر استادش شيخ حسن صاحب « معالم » را بزوجيت داشته و در نجف مسموما وفات كرده .\r\nفرزندش شيخ محمد از علماء و شعراء و أدباء بوده و تأليفاتى دارد ، از آن جمله كتاب « رحله » در وقايع اسفار خود ، وفاتش سنه 1081 . فرزندش شيخ حسن هم از علماء و شوهر دختر عمش شيخ حسن كه خواهر صاحب « وسائل » باشد بوده . فرزندش شيخ احمد عالم و فقيه بوده ، و شرحى بر ارجوزه موسومه به « خلاصة الابحاث » در مسائل ميراث منظوم دائى مذكور خود صاحب وسائل نوشته .\r\nو شيخ احمد صاحب عنوان از أهل علم و فضل و از مردم قريه جمع جبل عامل بوده و همانا در اين سال متولد شده ، و از شيخ عبد النبى كاظمينى 1256 و سيد على بن ابراهيم عاملى روايت نموده و پس از وفات پدر خود در سنه 1240 قاضى شده و بعد از سال 1245 وفات كرده .\r\n\r\n* ( 124 - تولد صباحى شاعر كاشانى ) *\r\nوى مرحوم حاجى سليمان از أهل قريهء بيدگل كاشان و از مشاهير شعراء سخن‌دان و رجال علم و ادب در عصر خويش بوده ، شرح احوالش در پرتو اول از مجمره دوم « آتشكده » در شعراء معاصرين و « مجمع الفصحاء 2 : 262 » نوشته ، و در بعضى از كتب هم ذكرى از او شده كه بدانها اشاره مىنمائيم ، و آنچه از همهء آنها برمىآيد اينكه او در ريعان جوانى بمكهء معظمه رفته ، و باقتضاء طبع موزون مايل به شعرگوئى گشته و با چند نفر از شعراء آن عصر همت بر تجديد طرز سخن‌سرائى شعراء قدماء نموده ، و بخصوص با آذر و هاتف چنان‌كه در احوال هر دو اشاره كرديم رفاقتى شايان داشته و آخر آن هر دو قبل از وى وفات كردند و او بداغ مرگ آن دو يار وفادار گرفتار ، تا آخر خود\r\n\r\n","description":"","footnote":"","page_name":" 312 ","page_number":16},
  {"content":"\r\n\r\nنيز در اين سال چنان‌كه در « منتظم ناصرى ، ج 3 » نوشته بدار القرار ارتحال فرمود و در « مجمع الفصحاء » در سنه 1206 نوشته ، و او در شعر تخلص صباحى ( كه او را آذر مذكور بدان متخلص فرموده ) مىنمود ، و مرحوم صباى كاشانى « 1239 » شاگرد او بوده و هرچند كه انواع اشعار از او در « آتشكده » و « مجمع الفصحاء » آورده‌اند ، ليكن ما در اين كتاب نظر به اهميت مصيبت حضرت سيد الشهداء عليه آلاف التحية و الثناء شطرى از چهارده بند مشهور او را كه در مصيبت سرائيده ذكر مىكنيم :\r\n« بند اول »\r\n افتاد شامگه بكنار افق نگون * خور چون سربريده از اين طشت واژگون\r\nافكند چرخ ، مغفر زرين و از شفق * در خون كشيد دامن خفتان نيلگون\r\nاجزاى روزگار ز بس ديد انقلاب * گرديد چرخ بىحركت خاك بىسكون\r\nكند امهات اربعه ز آباء سبعه دل * گفتى خلل فتاد به ترتيب كاف و نون\r\nآمادهء قيامت موعود هركسى * كايزد وفا بوعدهء خود مىكند كنون\r\nگفتم محرم است و نمود از شفق هلال * چون ناخنى كه غم‌زده آلايدش به خون\r\nيا گوشواره‌ئى كه سپهرش ز گوش عرش * هرساله در عزاى شه دين كند برون\r\nيا ساغرى است پيش لب آورده آفتاب * بر پادشاه تشنه لبان كرده سرنگون\r\nجان امير بدر و روان شه حنين * سالار سروران سر از تن جدا حسين \r\n« بند دويم »\r\n افتاد رايت صف پيكار كربلا * لب‌تشنه ، صيد وادى خونخوار كربلا\r\nآن روز ، روز آل نبى تيره شد كه تافت * چون مهر از سنان سر سالار كربلا\r\nپژمرده غنچهء لب ميگونش از عطش * وز خونش آب خورده خس و خار كربلا\r\nلخت‌جگر نوالهء طفلان بىپدر * وز آب ديده شربت بيمار كربلا\r\nماتم فكند رحل اقامت دمى كه خاست * بانك رحيل قافله سالار كربلا\r\nشد كار اين جهان ز وى آشفته تا ديگر * در كار آن جهان چه كند كار كربلا\r\nگويم چه سرگذشت شهيدان كه دست چرخ * از خون نوشته بر در و ديوار كربلا\r\nافسانه‌اى كه كس نتواند شنيدنش * يا رب بر أهل بيت چه آمد ز ديدنش \r\n\r\n","description":"","footnote":"","page_name":" 313 ","page_number":17},
  {"content":"\r\n\r\n« بند سيم »\r\n چون شد بساط آل نبى در زمانه طى * آمد بهار گلشن دين را زمان دى\r\nيثرب بباد رفت به تعمير ملك شام * بطحا خراب شد بتمناى ملك رى\r\nسرگشته بانوان حرم گرد شاه دين * چون دختران نعش بپيرامن جدى\r\nنه مانده غير او كسى از ياوران قوم * نه زنده غير او كسى از همرهان حى\r\nآمد بسوى مقتل و بر هركه مىگذشت * مىشست ز آب ديده غبار از عذار وى\r\nبنهاد روبروى برادر كه يا أخا * در برگرفت تنگ پسر را كه يا بنى\r\nغمگين مباش ، كامدمت اينك از قفا * دلشاد باش ، مىرسمت اين زمان ز پى\r\nآمد بسوى معركه آنگه زبان گشود * گفت اين حديث و خون ز دل آسمان گشود \r\n« بند چهارم »\r\n منسوخ شد مگر بجهان ملت نبى * يا در جهان نماند كس از امت نبى\r\nما را كشند و ياد كنند از نبى مگر * از امت نبى نبود عترت نبى\r\nحق نبى چگونه فراموش شد چنين * نگذشته است اين‌قدر از رحلت نبى\r\nاينك به خون آل نبى رنگ كرده‌اند * دستى كه بود در گرو بيعت نبى\r\nيا رب تو آگهى كه رعايت كسى نكرد * در حق أهل بيت نبى حرمت نبى\r\nاين ظلم را جواب چه گويند روز حشر * بر كوفيان تمام بود حجت نبى\r\nما را چو نيست دست مكافات ، داد ما * گيرد ز خصم دست حق و غيرت نبى\r\nپس گفت اين حديث و جوابش كسى نداد * لب‌تشنه غرق خون شد و آبش كسى نداد \r\nالى آخر .\r\n\r\n* ( 125 - وفات مرحوم مير عبد الباقى 29 امام جمعه اصفهانى ) * اعلى الله مقامه\r\nدر جلد اول ( سال 1198 ص 79 شمارهء 42 ) شرحى در مبدا عنوان امام‌جمعگى در مذهب اسلام نوشتيم ، و اينجا گوئيم كه مرحوم مير عبد الباقى 29 صاحب اين عنوان فرزند مرحوم مير محمد حسين 28 بن مير محمد صالح 27 بن مير عبد الواسع 26 بن مير محمد صالح 25 بن مير اسماعيل 24 خاتون‌آبادى - رحمه اللّه - است .\r\n\r\n","description":"","footnote":"","page_name":" 314 ","page_number":18},
  {"content":"\r\n\r\nمرحوم مير اسماعيل 24 خاتون‌آبادى در جلد اول ( سال 1202 ص 130 شماره 74 ) گذشت . فرزندش مير محمد صالح 25 در سال هزار و بيست و اندى وفات كرد .\r\nفرزندش مير عبد الواسع 26 از علماء بوده وفاتش هنگام نماز صبح در ماه رمضان المبارك سنه 1109 قبرش در نجف در سردابى نزديك مضجع مطهر .\r\nفرزندش مرحوم مير محمد صالح 27 خاتون‌آبادى از معاريف علما و نخستين كسى است از اين خانواده كه امام جمعه اصفهان شده و تأليفات چندى دارد ، از آن جمله كتاب « حدائق المقربين » در أحوال ملائكه و انبياء و غيره . وفاتش صفر 1126 چنان‌كه در « الذريعة ، ج 4 » ذيل « التقويم الشرعى » نوشته ، قبرش در نجف ، و او دختر مرحوم علامهء مجلسى را كه مادر وى خواهر ميرزا علاء الدّين گلستانه‌ئى و با ميرزا محمد صادق و يك خواهر ديگر از يك مادر بوده‌اند بزوجيت داشته ، و از وى مرحوم مير محمد حسين را با يك دختر 28 بهم رسانيده ، و هم از زوجاتى ديگر فرزندانى داشته كه از آن جمله يكى ، مير سيد محمد 28 شهيد است كه در « 1262 » بيايد .\r\nو فرزندش مرحوم مير محمد حسين 28 خاتون‌آبادى - رحمه اللّه - از جمله علماء عصر و رجال مهم زمان خود بوده و خط را بغايت خوش مىنوشته و تأليفات نافعه و كتب نفيسه چندى داشته ، از آن جمله كتاب « مناقب الفضلاء » كه آن را در اجازهء براى مرحوم شيخ زين الدّين خوانسارى « 1202 » نوشته ، و از كتب مفيده در أحوال علماء است .\r\nوفاتش شب 2 شنبه 23 شوال سنه 1151 قبرش در مشهد ، و او دختر دائى خود مرحوم ميرزا محمد صادق را ( كه با پسرى بنام ميرزا محمد على متوفى بلاعقب و دو دختر ديگر كه بجمله چهار نفر بشوند از سيده‌اى علويه اردستانى بهم رسيده بوده‌اند ) بزوجيت داشته ، و از وى دو پسر بنام مير محمد مهدى 29 « 1215 » و مير عبد الباقى 29 صاحب اين عنوان و دو دختر بهم رسانيده .\r\nمرحوم مير عبد الباقى 29 مذكور صاحب عنوان از علماء زمان و مشايخ اجازات بوده ، و شرح احوالش در چندين كتاب نوشته ، از آن جمله رساله‌ئى كه مرحوم آقا ميرزا محمد باقر چهارسوئى در أحوال آباء و أجداد خود تأليف كرده ، و ازآنجا و غيره چنين برآيد كه وى در نزد مرحوم شيخ يوسف بحرينى 1 - و ملا محمد جعفر كشميرى 2 - كه شاگرد ملا ميرزاى شروانى بوده ، و آقا ميرزا أبو القاسم مدرس 3 - ( كه در ج 1 ص 129 شماره 74 گذشت ) درس خوانده ، و مدت‌ها در اصفهان امام جمعه و جماعت\r\n\r\n","description":"","footnote":"","page_name":" 315 ","page_number":19},
  {"content":"\r\n\r\nبوده و در علوم معقول و منقول تدريس مىفرموده ، و علماء آن ايام همه نهايت احترام از او مرعى مىنموده‌اند . در « روضات الجنات : 198 » نوشته كه وى زمانى به سفر عتبات عاليات رفت ، و چون علماء آن سرزمين ورود او را فهميدند همه از او به جهت علو اسنادش اجازت روايت خواستند ، و وى بلفظ مبارك آنها را اجازت روايت داد از پدرش از جدش علامهء مجلسى ، و همانا اجازت او براى سيد بحر العلوم در اين وقت بوده ، انتهى .\r\nو در « الفيض القدسى : 31 » اين قسمت اخير را طورى ديگر نوشته ، يعنى فرمايد كه : در سنه 1186 طاعونى در عراق عرب پديد آمد و سيد بحر العلوم با اهل‌وعيال خود به سفر مشهد مقدس رفت ، و بعد از مراجعت باصفهان آمد و در اين سفر از مرحوم مير عبد الباقى اجازت گرفت ، و آن به خط مجيز كه در نهايت جودت است در نزد من حاضر مىباشد ، انتهى .\r\nو در « الذريعة 1 ش 1047 » نيز اجازهء وى را براى بحر العلوم در اصفهان بعد از مراجعت مجاز از سفر مشهد نوشته ، ليكن تاريخ آن را در شعبان سنه 1193 ذكر كرده .\r\nو مرحوم مير عبد الباقى كتب چندى تأليف فرموده : اول كتاب « اكمال الاعمال » در استكمال « اقبال » سيد ابن طاوس ، در استدراك زياراتى كه مربوط به حضرت امير و حضرت سيد الشهداء عليهما السلام است و در آن نيامده . دويم كتاب « جامع » در أعمال ماه رمضان كه در آن أعمال و آداب و ادعيهء اين ماه مبارك را بطور مستوفى ذكر كرده . سيم كتاب « رياض رضوان » در زيارات حضرت رضا ( ع ) .\r\nو اساتيد درس يا مشايخ اجازات او چند نفراند : اول مرحوم مير محمد حسين پدر بزرگوارش ، أعلى اللّه مقامه « خ » . دويم مرحوم شيخ يوسف بحرينى ، عليه‌الرحمه « س و خ » . سيم مرحوم آقا ميرزا ابو القاسم مدرس ( ج 1 ص 129 ش 74 ) « س » .\r\nچهارم ملا محمد قاسم سبط فاضل سراب ( 1285 ) « خ » . پنجم ملا محمد جعفر كشميرى « س و خ » . ششم آقا سيد ابراهيم قزوينى ( 1208 ) « خ » .\r\nو هم چند نفر از او روايت مىكنند : اول سيد بحر العلوم مرقوم ( 1212 ) . دويم ميرزا حيدر على مجلسى ( 1214 ) . سيم آقا سيد على كربلائى ( 1231 ) . چهارم فرزندش حاجى مير محمد حسين ( 1233 ) .\r\n\r\n","description":"","footnote":"","page_name":" 316 ","page_number":20},
  {"content":"\r\n\r\nو آن جناب در اين سال وفات كرده ، چنان كه در « الذريعة 2 ش 144 » و هم در كتاب « ماضى النجف و حاضرها » و نيز آقاى آقا نجفى مرعشى در رسالهء « نسبنامهء سادات سجادىها » نوشته‌اند ، ليكن هم در « الذريعة 1 ش 1047 » در سنه 1208 آورده ، و در « شجره‌نامه خاتون‌آبادىها » در سنه 1211 گفته كه ظاهرا اشتباه باشد .\r\nو به‌هرحال ، وى در نجف در ايوان علماء دفن شده ، و زوجهء او دختر يكى از دختران علامهء مجلسى كه آن دختر علامهء مذكور از عتيقه‌اى معقوده مىباشد ؛ بوده ، و فرزندان وى : مرحوم حاجى مير محمد حسين 30 و حاجى مير سيد محمد 30 در ( 1233 ) و ( 1244 ) بيايند ، و فرزند ديگرش مير محمد تقى 30 بوده ، و حاجى مير سيد محمد و مير محمد تقى ( دو برادر ) دو دختر مير عبد الواسع ( 1215 ) را بزوجيت داشته‌اند ، و مير محمد تقى از اين زن يك پسر و يك دختر داشته .\r\nو نيز مير عبد الباقى صاحب عنوان چندين نفر دختر داشته كه حلائل أولاد أولاد أمير محمد مهدى برادرش و أولاد أولاد مير عبد الواسع مذكوران در ( 1215 ) بوده‌اند ، چنان‌كه در « تذكرة الانساب : 100 » نوشته .\r\nو چون در اين عنوان ذكر شد كه مير عبد الباقى امام جمعهء اصفهان بوده و نخستين كسى از امام جمعه‌هاى اصفهان كه شرح حالش در اين كتاب عنوان شده وى مىباشد ، لذا مناسب چنين ديدم كه فهرست اسماء امام جمعه‌هاى اين شهر را تا آنجا كه اطلاع بر آن دارم در اينجا بنويسم ، پس بدين آهنگ شروع كرده و قبلا گوئيم كه امام جمعه بودن چنان‌كه در ( ج 1 ص 79 ش 42 ) هم بدان اشاره شد منصبى است كه در هر عصرى براى هر شهرى از طرف پادشاه وقت بيكى از علماء داده مىشود ، و در امامت جمعه شرايطى است كه در امامت جماعت نمىباشد ، و ازاين‌رو مىبينيم در احوال علماء بعضى را بامامت جمعه و جماعت هر دو و بعضى را بيكى از آن دو وصف نموده‌اند ، و شايد فرق آنها اين باشد كه امامت جمعه چون از طرف پادشاه وقت به كسى واگذار مىشده چندان جنبهء عدالت در آن كس شرط نبوده و فقط شرط آن واگذار شدن از طرف پاشاه بوده ، و امامت جماعت شرط آن عدالت بوده و تعيين از طرف پادشاه را لازم نداشته ، بناء بر اين گاهى يك نفر يكى از آن‌ها را داشته و گاهى هر دو را ، و ديدى كه ما صاحب عنوان را به هر دو وصف نموديم ، و آن نص « روضات : 197 » است كه آنجا او را به هر دو وصف نموده ،\r\n\r\n","description":"","footnote":"","page_name":" 317 ","page_number":21},
  {"content":"\r\n\r\nو در اصفهان هماره امام جمعه هركس بوده نماز جمعه را در مسجد جامع قديم آنكه در محلهء ميدان كهنه مىباشد بجا مىآورده و ازاين‌رو اين مسجد به مسجد جمعه معروف شده .\r\nو ما اينك اسماء امام جمعه‌هاى اصفهان را در ازمنهء مختلفه در اين كتاب مىآوريم ، و چنين گوئيم كه در « روضات : 131 » نوشته كه امر امام‌جمعگى اصفهان در دو مسجد اعظم آن بعد از دو امام أقدم آن‌ها شيخ بهائى و ميرداماد چندين سال در تحت انتظام درستى نبود ، كه گاهى محقق سبزوارى باشارهء خليفه سلطان اقامت نماز جمعه مىنمود و گاهى شيخ لطف اللّه عاملى ، و زمانى بعضى از أبناء علماء متقدم بر آنها ، تا اينكه بمشيت الهى ، آن بر ملا محمد تقى مجلسى مستقر شده و كسى جرأت جسارت بر شركت با او در اين امر نكرد ، و تاكنون از خانوادهء او بيرون نرفته ، انتهى .\r\nو از اين كلام پنج نفر از امام جمعه‌هاى آن بدون ترتيب معلوم شد : 1 - شيخ بهائى . 2 - ميرداماد . 3 - محقق سبزوارى . 4 - شيخ لطف اللّه عاملى . 5 - بعضى از اولاد علماء متقدم بر اين دو نفر ، اگرچه شيخ لطف اللّه مذكور در سنهء 1032 در حياة ميرداماد وفات كرده و نبايد او را بعد از مير دانست ، الا اينكه آن را اشتباه گرفته و بگوئيم مىخواسته بعضى از اولاد او را بنويسد ، و به‌هرحال ما او را اينجا جزو مرتبين نياوريم ، و براى اسماء آنها كه ترتيبشان معلوم است چنين گوئيم كه :\r\nاول مرحوم ملا محمد تقى مجلسى قدس سره ( 1214 ) .\r\nدويم بعد از او فرزندش مرحوم علامه ملا محمد باقر مجلسى أعلى اللّه مقامه ، تولدش سنه 1037 وفاتش شب 27 ماه رمضان سنه 1110 قبرش در مقبرهء سر قبر آخوند در دالان مسجد جمعه اصفهان در صندوق كه بالاى سر او سنگ لوحى منصوب و بر آن اشعارى شامل مرثيه و مادهء تاريخ وفات منقور است . و سر قبر آخوند كه مىگويند ظاهرا چنان‌كه در « تذكرة القبور : 72 » نوشته ، مرادشان آخوند ملا محمد باقر مذكور باشد .\r\nسيم بعد از او دامادش مير محمد صالح 27 مذكور در اين عنوان كه گفتيم اول كسى است از اين سادات خاتون‌آبادىها كه امام جمعهء اصفهان گرديد ، زيراكه بنص « روضات : 132 » بعد از علامهء مجلسى چون در اولادش كسى كه سزاوار بدين منصب باشد ، نبود ، وراثة بمير محمد صالح مرقوم رسيد و پس از آن منتقل بفرزندش مير محمد حسين گرديد و نسلا بعد نسل تا اين زمان در أولاد وى باقىمانده ، انتهى . ليكن آن اشتباه است از دو راه ، يكى اينكه چنان‌كه نوشتيم وى ( در ص 132 ) فرموده كه مير محمد صالح\r\n\r\n","description":"","footnote":"","page_name":" 318 ","page_number":22},
  {"content":"\r\n\r\nبعد از علامهء مجلسى امام جمعه شد و تاكنون اين منصب در أولاد او باقىمانده ، نه اينكه ميرزا محمد تقى آن را به ارث از پدران خود داشته و از او بمير محمد حسين رسيده باشد ، ديگر اينكه مؤلف « روضات » در وقتى كه اين محل احوال مير محمد حسين را از اين كتاب مىنوشته تاريخ وفات وى را چنان‌كه خود تصريح كرده و همچنين ميرزا محمد تقى ، هيچ‌كدام را نمىدانسته و گمان مىكرده كه مير محمد حسين بعد از ميرزا محمد تقى وفات كرده ، و در نتيجه بعد از او هم امام جمعه شده ، و بعد از چندين سال تاريخ وفات مير محمد حسين را كه در سنه 1151 بوده فهميده و در حاشيه نوشته به‌طورىكه ما هم بنقل از آن نوشتيم ، و وفات ميرزا محمد تقى را كه در سنه 1159 بوده - چنان‌كه در ( 1214 ) بيايد - على الظاهر اصلا بعد از آن هم ندانسته يا اگر هم دانسته در « روضات » ننوشته . و از آنچه نوشته شد ما چنين فهميديم كه قضيه برعكس بوده يعنى ميرزا محمد تقى بعد از مير محمد حسين امام جمعه شده و بنابراين مير محمد حسين چهارمين نفر از امام‌جمعه‌هاست .\r\nپنجم بعد از او ميرزا محمد تقى الماسى مرقوم ( 1214 ) به دليلى كه نوشتيم ، و در خود « روضات : 122 » نوشته كه وى در زمان نادر شاه امام جمعه بوده ، انتهى .\r\nو اين زمان نادر ، درست مصادف با وفات مير محمد حسين تا وفات خود او تقريبا مىشود .\r\nمعلوم مىشود كه بعد از وفات مير محمد حسين چون اين ميرزا محمد تقى از علماء معقول و منقول بوده و در زهد و تقوى و اعراض از دنيا هم مقامى مهم داشته ، و اولاد مير محمد حسين يا از مراتب علمى يا از جهت ديگر نسبت بوى براى اين كار ، بدان مقام نبوده‌اند و او هم از همان خانوادهء مجلسى بوده كه از طرف پدر نوادهء ملا محمد تقى و از طرف مادر نوادهء ملا محمد باقر بوده - چنان‌كه در ( 1214 ) بيايد - اين منصب بوى رسيده ، چنان كه مىبينيم بعد از او هم باز بفرزندان مير محمد حسين نرسيده ، و شيخ زين الدّين خوانسارى كه در ( ج 1 ص 127 ش 73 ) گذشت در اين ميانه آمده .\r\nششم بعد از او چنان كه گفتيم ، شيخ زين الدّين خوانسارى امام جمعه بوده چنان كه در احوال او با مأخذ ذكر كرديم ، و چون او هم از علماء مهم آن عصر در اصفهان و نيز مجاز از مير محمد حسين بوده بدين منصب نائل شده .\r\nهفتم بعد از او مير محمد مهدى ( 1215 ) پسر بزرگ مير محمد حسين كه او در اين موقع كه بعد از فوت ميرزا محمد تقى ( در 1159 ) و شيخ زين الدّين ( در 1167 )\r\n\r\n","description":"","footnote":"","page_name":" 319 ","page_number":23},
  {"content":"\r\n\r\nبوده ، امام جمعه شده .\r\nهشتم بعد از او برادر كوچك وى صاحب اين عنوان ، بمأخذى كه نوشتيم .\r\nنهم بعد از او فرزندش حاجى مير محمد حسين ( 1233 ) امام جمعه شده .\r\nتا اينجا نه نفر مذكورين هرچند بالتزام مراتب علمى ، رياست و كفايت امور دنيوى را هم داشته‌اند ، ليكن عمدهء اهميت ايشان در مقامات علمى بوده ، و بعد از آن ، ديگران غير از ميرزا محمد على 14 چندان در مقامات علمى مهم نبوده ، و امام‌جمعگى اصفهان يك جنبهء از رياست و سياست و تصرف در امور دنيوى و دولتى ، بلكه در مورد دو نفر جنبهء حكومت مطلقهء آن شهر را به خود گرفت كه در أحوال هريك ، وضع و طرز آن مكشوف خواهد شد .\r\nدهم بعد از او فرزندش حاجى ميرزا حسن ( 1248 ) امام جمعه شد .\r\nيازدهم بعد از او فرزند بزرگش آقا مير محمد مهدى ( 1254 ) امام جمعه شد .\r\nدوازدهم بعد از او فرزند ديگرش آقا مير سيد محمد ( 1291 ) امام جمعه شد .\r\nسيزدهم بعد از او فرزند ديگرش آقا مير محمد حسين ( 1298 ) امام جمعه شد .\r\nچهاردهم بعد از او آقا ميرزا محمد على ( 1300 ) امام جمعه شد .\r\nپانزدهم بعد از او حاجى ميرزا هاشم ( 1250 ) امام جمعه شد .\r\nشانزدهم بعد از او آقا ميرزا محمد صادق ( 1348 ) امام جمعه شد .\r\nهفدهم بعد از او تا بيست سال كه زمان سلطنت رضا شاه پهلوى بود اصفهان امام جمعه نداشت تا آقا مير محمد مهدى ( 1368 ) بامامت جمعه منصوب و تا حين تحرير بدان باقى و برقرار است .\r\n\r\n* ( 126 - وفات مرحوم مير سيد على كبير 30 كربلائى - ره ) *\r\nوى فرزند مرحوم سيد منصور 29 بن شيخ الاسلام أبو المعالى سيد محمد 28 بن سيد أحمد 27 نقيب بصره ابن سيد شمس الدّين محمد 26 « باز باز » ابن شريف الدّين محمد 25 بن عبد العزيز 24 بن أبو الحسن على الرئيس 23 بن محمد 22 بن على 21 القتيل بن الحسن 20 النقيب بن أبو الفتوح محمد 19 بن الحسن 18 بن عيسى الكريم 17 بن عز الدّين عمر 16 المحدث ابن تاج الدّين ابو الغنائم محمد 15 بن محمد النقيب 14\r\n\r\n","description":"","footnote":"","page_name":" 320 ","page_number":24},
  {"content":"\r\n\r\nابن الشريف ابو على الحسن 13 بن ابو الحسن محمد 12 التقى السابسى ابن ابو محمد الحسن الفارس 11 بن ابو الحسين يحيى 10 بن الحسين النسابة 9 بن احمد المحدث 8 بن عمر 7 بن ابو الحسين يحيى 6 الحسينى - ره - است .\r\nشرح احوال مرحوم مير سيد على صاحب عنوان و آباء و اجدادش در مجلهء مباركهء « المرشد ، سال 4 ، جزء 9 و 10 ص 413 تا 18 » نوشته و خلاصهء آن اينكه حضرت يحيى 6 در ( ج 1 ص 26 ش 12 سال 1194 ) گذشت ، و حسين النسابة 9 نخستين كسى است كه بطور تشجير در أنساب سادات كتابى نوشته بنام ، « غصون » در آل يسن ، و نيز وى اول كسى است كه تأسيس نقابت براى سادات نموده و خود در سنه 251 از حجاز بعراق آمده و از طرف المستعين باللّه عباسى نقيب آن جماعت گرديد .\r\nفرزندش حضرت يحيى 10 از سادات بزرگوار بوده ، و ما دو فرزند از او در اين كتاب مىنويسيم : يكى عمر الشريف 11 در سال ( 1211 ) . و ديگر ابو محمد الحسن الفارس 11 كه در عمود اين نسب و 45 فرزند داشته كه از سه تن آنها عقب متصل بازنهاده .\r\nنواده‌اش ابو على الحسن 13 سبب فتنه ميان آل عباس و علويين بوده ، و مرحوم سيد مرتضى علم الهدى اعلى اللّه مقامه هماره او را گرامى مىداشته و مىفرموده : هروقت بگويند : اللهم صل على محمد و آل محمد ، ابو على داخل مىشود ، ولى هرگاه طاهرين بگويند بيرون مىرود ، و خواهر اين ابو على ( دختر محمد التقى 12 ) زوجهء مرحوم سيد رضى برادر سيد مرتضى مذكور - عليهما الرحمه - بوده .\r\nو سيد شمس الدّين محمد بازباز 26 سيدى با امتياز بوده و در رباط بصره دفن است .\r\nنواده‌اش شيخ الاسلام ابو المعالى سيد محمد 28 از أعيان عصر خود بوده ، و يكى از اعقابش جناب سيد هبة الدّين شهرستانى - سلمه اللّه تعالى - كه در ( 1301 ) بيايد كتابى بنام « صدف اللآلى » در احوال او تأليف كرده ، و وى فرزندانى داشته يكى سيد شريف الدّين كه در ( 1331 ) در آباء سيد محمد مهدى حائرى بيايد ، و ديگر سيد منصور 29 پدر صاحب عنوان .\r\nو همانا صاحب اين عنوان مشهور به سيد على كبير و ملقب بأمير و از اعيان علماء و شاگرد برادر زوجه‌اش مرحوم آقا محمد باقر بهبهانى ( ج 1 ص 220 ش 111 سال\r\n\r\n","description":"","footnote":"","page_name":" 321 ","page_number":25},
  {"content":"\r\n\r\n1205 ) بوده ، چنان‌كه در « الفيض القدسى : 26 س 21 » يكى از دو دختر ملا محمد اكمل را كه خواهر آقا محمد باقر باشد زوجه مير سيد على كبير نوشته كه ظاهرا مقصود همين صاحب عنوان باشد ، و بناء بر اين وى شوهر خواهر آقا محمد باقر مىشود ، ليكن در « الذريعة 6 : 166 ش 902 » وى را فرزند دختر آقا محمد باقر نوشته .\r\nو به‌هرحال از صاحب عنوان أعمال مهمه و خيرات باقيهء چندى مانند آوردن آب بنجف و كربلا ، و بناء سور آن دو شهر شريف و غيره باقىمانده ، و هم وى از مرحوم سيد نصر اللّه شهيد حائرى عليه‌الرحمه روايت كرده ، چنان‌كه در كتاب « نابغة العراق :\r\n70 » نوشته ، و در اين سال در كربلاء وفات كرده ، و از او اعقابى چند همه داراى جلالت و بزرگوارى بجامانده كه آنها را آل سيد على كبير مىخوانند ، و ظاهرا كبير خواندن او در قبال مرحوم آقا سيد على كربلائى صاحب « شرح كبير » باشد كه بسن از او ظاهرا كوچكتر و در وفات سال‌ها عقب‌تر است و در ( 1231 ) بيايد ، چنان‌كه در « تحفة العالم : 111 » تعبير از او به مير سيد على بهبهانى مشهور بكوچك نموده ، و بهبهانى كه اينجا نوشته مقصود اصفهانى است كه آقا سيد على اصلا از آن شهر بود و چون چندى خدمت خال مفضال خود آقا محمد باقر بهبهانى بوده و نيز دختر وى را بزنى گرفته بدين نحو از او تعبير نموده . و نيز او غير از مير سيد على كبير ديگرى است كه در ( 1209 ) بيايد .\r\nپس در نتيجه معلوم شد كه سه نفر مير سيد على در علماء در لقب قريب الاشتراك باهم مىباشند ، دو نفر مير سيد على كبير و يكى مير سيد على صاحب « شرح كبير » ، و آن دو نفر مير سيد على كبير يكى از اولاد حسين الاصغر بن الامام زين العابدين عليه السلام است كه در ( 1209 ) بيايد و ديگرى از اولاد زيد شهيد ( ع ) ابن الامام زين العابدين عليه السلام كه اكنون اينجا ذكر شد ، و اين‌ها هر دو حسينى هستند ، و آقا مير سيد على صاحب « شرح كبير » از سادات طباطبائى و حسنى است كه در ( 1231 ) بيايد ، و دو نفر فرزندان اين مير سيد على كبير صاحب عنوان : سيد محمد 31 در ( 1246 ) و سيد محمد مهدى 31 در ( 1300 ) بيايند .\r\n\r\n* ( 127 - وفات محمد التاودى مرى ) *\r\nوى ابو عبد اللّه سيدى محمد بن طالب بن سوده و خود از علماء أهل سنت است كه در\r\n\r\n","description":"","footnote":"","page_name":" 322 ","page_number":26},
  {"content":"\r\n\r\nسنه هزار و صد و بيست و هشت بطورىكه از « معجم المطبوعات : ستون 1643 » فهميده مىشود مطابق ( 1095 - 1094 ) شمسى متولد شده و كتب چندى تأليف كرده : اول كتاب « اسئله و اجوبه » كه آن بطبع رسيده ، و در حاشيه‌اش نيز « اسئله و اجوبه عبد القادر فاسى » چاپ شده . دوم : « حاشيه بر صحيح بخارى » . سيم : « شرح ارجوزه تحفة الحكام » در نكت عهود و أحكام كه آن منظوم ابن عاصم مىباشد . و بالاخره وى در اين سال وفات كرده .\r\n\r\n* ( 128 - وفات محمد بن عبد الوهاب نجدى حنبلى ) *\r\n« نجد » ولايتى است معروف در عربستان ، و عبد الوهاب مذكور فرزند سليمان ابن على بن محمد بن احمد بن راشد بن بريد بن محمد بن بريد بن مشرف بن عمر بن بعضاد بن ريس بن زاخر بن محمد بن على بن وهيب تميمى نجدى ، و از علماء صالحين فرقه حنابله بوده و در سنه 1153 وفات كرده ، و فرزندش محمد صاحب عنوان هم از علماء آن سامان و در كودكى آثار بزرگى از ناصيه‌اش آشكار بوده .\r\nوى در سنه هزار و صد و پانزده قمرى مطابق ( 1083 - 1082 ) شمسى متولد شده و پس از تحصيل علوم عديده در مسقط الرأس خود « عينيه » از بلاد نجد ، به مكه معظمه مشرف شده ، و آنجا در نزد شيخ عبد اللّه بن ابراهيم بن سيف و در بصره نزد شيخ محمد مجموعى و نيز چندى در اصفهان درس خوانده و بولايت نجد بازگشت ، و آنجا در سنه 1143 طريقه خاصى در مذهب اختراع و ابداع كرد كه به هيچ‌يك از مذاهب شيعه و سنى و ساير فرق اسلام همانند نبود ، و مبناى آن بر هتك احترام بزرگان دين و هدم قبور آنها و عدم تأثير شفاعت آنان نزد حق و ساير مطالب ديگر كه بمذهب وهابى بنام پدرش شهرت گرفته ، و در حدود 1153 به شهر درعيه كه طرف جنوب شرقى بصره است رفت ، و آنجا با محمد بن سعود أمير آن خطه كه در ( 1218 ) بيايد براى پيشرفت مذهب خود بست‌وبندهائى نمود و بالاخره مذهب او رواجى تمام در بلاد نجد و برخى ديگر از بلاد جزيرة العرب گرفت ، و فتنه‌هاى كثيره در سنوات عديده از تابعين وى در حجاز و عراق عرب روى داده كه تاكنون نيز دنبالهء آن قطع نشده ، بلكه چند سالى است كه سلطنت حجاز بالكليه با آن طايفه مىباشد . و بالاخره محمد پس از نود و دو سال قمرى\r\n\r\n","description":"","footnote":"","page_name":" 323 ","page_number":27},
  {"content":"\r\n\r\nعمر ، در اين سال وفات كرد ، چنان‌كه در كتاب « كشف الارتياب » از كتاب « خلاصة الكلام » در امراء بلد الحرام تأليف شيخ احمد زينى دحلان مفتى شافعيه نقل كرده ، و نيز تاريخ تولد او را هم از آنجا در سنه 1111 و مدت عمرش را 92 سال نوشته ، و در پاورقى فرمايد كه در اين صورت مدت عمر او 96 سال خواهد بود ، و در جاى ديگر همين كشف الارتياب از كتاب « تاريخ نجد » تأليف محمود شكرى الوسى كه در ( 1273 ) بيايد وفاتش را در سنه 1206 نقل كرده ، و ما خود در « لؤلؤ الصدف » تاريخ تولدش را در سنه 1115 وفاتش را در سنه 1205 ديديم ، و از جمع ميان اين‌ها چنين ترجيح داديم كه تولد در سنه 1115 و مدت عمر 92 سال و وفاتش در اين سال بوده ، و به‌هرحال وى چهار نفر پسر برگذار كرده يكى أمير عبد اللّه كه پس از وفات پدر بدعوت طريقهء وى قيام نمود و پس از خود دو پسر بنام سليمان و عبد الرحمن بجا نهاد ، و سليمان در طريقه جد و پدر نهايت تعصب ابراز داشته ، و در سنه 1223 ابراهيم پاشا مصرى وى را كشت ، و برادرش عبد الرحمن را بمصر فرستاد و او در آنجا وفات كرد و ديگر از فرزندان محمد صاحب عنوان : حسن ، و فرزند او عبد الرحمن است كه در ايام تسلط آن فرقه بر مكه وى قاضى آنجا بوده و در حدود صدسال عمر كرد ، و فرزندى بنام عبد اللطيف بجا نهاد ، و دو نفر فرزند ديگر صاحب عنوان ، حسين و على مىباشند كه هريك اعقاب كثيره برگذار كرده و نژاد ايشان هم تاكنون باقى و برقرار است .\r\n\r\n* ( 129 - تولد مرحوم مير محمد صادق 31 مدرس ) * * ( خاتون‌آبادى - ره ) *\r\nوى فرزند مرحوم مير محمد رضاء 30 مدرس ( 1238 ) و خود از علماء معقول و منقول بوده ، و بطورىكه مرحوم حاجى ميرزا حسين نايب الصدر فرزند او در « شجره نامهء خاتون‌آبادىها » نوشته در اين سال متولد شده ، و در نزد ميرزاى قمى 1 و شيخ محمد تقى صاحب حاشيه 2 در علم فقه درس خوانده و هم از آنها استجارت نمود ، و علم حكمت و كلام را از آخوند ملا على نورى 3 و ملا محراب گيلانى 4 و ملا اسماعيل خاجوئى 5 فراگرفت و در أغلب علوم از فقه و حديث و تفسير و كلام و رياضيات و علم حروف و علوم غريبه مهارتى بهم رسانيد ، و در بسيارى از علوم تدريس مىكرد ، و اكثر علماء بلاد عديده از نجف\r\n\r\n","description":"","footnote":"","page_name":" 324 ","page_number":28},
  {"content":"\r\n\r\nاشرف و نيريز فارس و طهران و غيره شاگرد او بوده‌اند ، و أزهد أهل زمان خود بود كه در مدت چهل سال صبح نكرد مگر به حال روزه ، و هماره بأقل ما يقنع قناعت مىنمود و هيچ‌وقت بمجلس حكام نرفت مگر يك شب كه براى مباحثهء با مير على محمد باب بمجلس منوچهر خان معتمد الدوله رفت ، با اينكه حكام بتشرف در منزل او تبرك مىجستند ، و مدت سى و دو سال در مسجد شاه اصفهان امامت نمود ، و در شب جمعه چهاردهم ماه رجب الفرد سنه هزار و دويست و هفتاد و دو ، بشش ساعت پس از تحويل آفتاب بحمل وفات كرد ، انتهى مختصرا .\r\nو در أطراف اين كلمات بعضى توضيحات بايد داده شود :\r\n1 - اينكه وفات ملا اسماعيل خاجوئى چنان كه در ( 1282 ) بيايد در سنه 1173 بوده و او 34 سال بعد از وفات ملا اسماعيل متولد شده و نتواند شاگرد او باشد ، بلكه شاگردى او نسبت بملا محراب هم كه در سنه 1217 وفات كرده و صاحب عنوان در آن وقت ده‌ساله بوده قدرى قابل ترديد است .\r\n2 - امامت او مدت 32 سال در مسجد شاه از اين است كه نيز طبق شجره‌نامه وى برادرى داشته بنام مير محمد صالح 31 كه او پس از وفات پدرش دو سال در مسجد شاه امامت نموده و در سنه 1240 وفات كرده ، و بعد از آن صاحب عنوان تا حين وفات در آن امامت داشته .\r\n3 - اينكه چنان‌كه در ( ج 1 ص 132 ش 74 ) در أحوال جدش آقا ميرزا أبو القاسم مدرس نوشتيم ، در شجره‌نامه وفات او و فرزندش ميرزا محمد رضا و فرزندش مير محمد صادق صاحب عنوان هريك را بشش ساعت بعد از تحويل شمس بحمل ذكر كرده ، و آنجا نوشتيم كه اين تطبيق دربارهء آقا ميرزا أبو القاسم غلط است كه وفات او مطابق سنبله يا ميزان بوده و دربارهء دو نفر ديگر تقريبا درست مىآيد . اكنون اينجا گوئيم كه تحويل آفتاب بحمل در سال 1272 كه سال وفات صاحب عنوان بوده ، طبق مرقومات « ناسخ التواريخ ، جلد قاجاريه : 674 » در روز 5 شنبه 13 رجب 6 ساعت و 54 دقيقه از روز برآمده بوده و يك ساعت از غروب گذشته شب جمعه چهاردهم درست شش ساعت بعد از تحويل مىشده ، و در سال 1238 در أحوال ميرزا محمد رضا هم مىنويسيم كه دربارهء او هم اين تطبيق درست خواهد آمد .\r\n4 - اينكه وى كتابى دارد بنام « كشف الحق » در أحوال حضرت حجت ( ع ) كه\r\n\r\n","description":"","footnote":"","page_name":" 325 ","page_number":29},
  {"content":"\r\n\r\nآن را أربعين خاتون‌آبادى گويند ، و انجام تأليف آن 27 ذىالحجه سنه 1263 بوده ، و در اين أواخر نواده‌اش آقاى حاج ميرزا أبو الفضل سلمه اللّه تعالى از علماء عصر حاضر در اصفهان آن را چاپ كرده ، و أحوال مؤلف ( صاحب عنوان ) را از همين شجره‌نامه در پشت آن نوشته ، و اشتباه شاگردى او نسبت بخاجوئى در آن هم آمده .\r\n5 - او را فرزندان چندى بوده : اول مرحوم مير محمد تقى 32 كه در شجره‌نامه نوشته : در نزد پدر خود درس خوانده و همچنين نزد سيد حسن بيدآبادى و از او اجازه گرفت ، و هماره در حسين‌آباد امامت داشته و پنج سال هم در خود شهر اصفهان در مسجد محله باغات امامت داشت تا در 2 شنبه 9 شوال سنه 1308 وفات كرد ، انتهى . و مقصود از مسجد محله باغات چنان‌كه از آقاى همائى مسموع شد مسجد پاقلعه است كه او مىفرمود سابقا محله پاقلعه را محله باغات مىگفته‌اند ، انتهى . و ديگر مرحومان آقا مير سيد على 32 كه در ( 1244 ) و آقاى حاج ميرزا حسين 32 مرقوم مؤلف شجره كه در ( 1326 ) بيايند .\r\n\r\n* ( 130 - تولد مرحوم شيخ نعمت طريحى ، رحمه الله ) *\r\nوى فرزند مرحوم شيخ علاء الدّين ( 1236 ) و خود از اكابر فضلاء مبرزين و أفاخم نبلاء كاملين بوده ، و بطورىكه در « أحسن الوديعه 2 : 62 » فرموده در اين سال در نجف متولد شده ، و بناء بمرقومات آن كتاب با ملاحظه بعضى از مواضع ديگر هم در آنجا نشو و نما نموده و به تحصيل علوم پرداخته تا بمرتبه‌ئى رفيع نائل گرديد ، و كتبى چند در فقه و اصول و حديث و درايت و رجال برشتهء تأليف كشيده كه همه بنسخ خطيه در نزد أحفاد او موجود است ، و از آن جمله : اول كتاب احكام الارضين . دويم كتاب « مجمع المقال » در أحوال سادات و رجال .\r\nو از دو نفر اجازت روايت دارد اول شيخ حسن نجفى كه در ( ج 1 ص 121 ش 68 ) گذشت . دويم شيخ محمد حسن صاحب « جواهر » كه در ( 1266 ) بيايد . و فرزندش شيخ عبد الحسين در نزد او درس خوانده . و آخر در ماه صفر الخير سنه 1293 مطابق ( حوت 1254 يا حمل 1255 ) شمسى در أثر جزعى كه در مرگ يكى از فرزندان\r\n\r\n","description":"","footnote":"","page_name":" 326 ","page_number":30},
  {"content":"\r\n\r\nخود كه پيش از او به دو ماه وفات كرده مىنمود در نجف اشرف وفات كرد ، و يكى از أهل ادب اين اشعار را در مرثيه و مادهء تاريخ وى گفته :\r\n دهت أفق الهداية مد لهمة * بموت الحبر نعمته ملمة\r\nقضى من كان للاسلام بدرا * منيرا يستنير بكل ظلمة\r\nفكم سطعت به أعلام علم * و كم نشرت له أعلام حكمة\r\nمنار حاول الاعدا ليطفى * و يأبى اللّه الا أن يتمه\r\nتحقق علمه بمصنفات * له ، لم تحص ان لم ندر علمه\r\nلقد عظمت فضائله و أما * مآثره الزواهى فهى جمة\r\nفمع أهل الكسا أرخ ( بيانا * ألا مات الهدى فى موت نعمه ) \r\nو او را چهار پسر بازماند : اول شيخ عبد الحسين ( 1235 ) . دويم شيخ مهدى ( 1289 ) . سيم شيخ نور . چهارم شيخ عبد الرسول ( 1344 ) .\r\nسنه 1208 قمرى مطابق سنه 1172 شمسى غرّهء محرّم الحرام . . . اسد ماه برجى\r\n\r\n* ( 131 - تولد رحمتعلى شاه صوفى شيرازى ) *\r\nوى مرحوم حاجى ميرزا كوچك زين العابدين فرزند مرحوم حاج محمد معصوم ( 1264 ) و خود از معاريف عرفاء و مشاهير فرقه صوفيه در عصر خويش بوده ، به‌طورىكه از فرقه نعمت‌اللهيه هركس در هركجا بوده وى را قطب زمان و مرجع دينى خود دانسته ، و رياستى شايسته در آن سلسله بهم رسانيده ، چندان‌كه تاكنون نيز چندين فرقه كه از اين طايفه منشعب شده‌اند همه خود را بوى منتهى مىدارند ، و با اين وصف مانند پدر و جد خويش هم از علوم شرعيه بابهره و در فنون دينيه ربطى تمام داشته ،\r\n\r\n","description":"","footnote":"","page_name":" 327 ","page_number":31},
  {"content":"\r\n\r\nو نام او زين العابدين و معروف بحاجى ميرزا كوچك و در طريقت ملقب و مشهور به رحمت‌على شاه بوده .\r\nشرح احوالش را فرزند بزرگوارش مرحوم حاج نايب الصدر در كتاب « طرائق الحقائق 3 : 176 تا 180 » مفصلا نوشته ، و هم مرحوم حاج ميرزا حسن فسائى در « فارسنامه ، گفتار 2 : 123 » ترجمهء مختصرى از او آورده ، ليكن عجب است كه در « المآثر و الآثار » و « آثار عجم » نه تنها عنوانى براى او قرار نداده ، بلكه أصلا نامى از او نبرده‌اند با اينكه در اين دو كتاب چندين نفر از عرفاء و صوفيه را كه از مخلصين و مريدين او بوده‌اند در عناوين مخصوصه ذكر كرده‌اند .\r\nو به‌هرحال ، اين عارف ربانى در چهاردهم ماه ربيع المولود اين سال ، چنان كه در « طرائق 3 : 176 » نوشته ، مطابق ( . . . ) عقرب ماه برجى از بطن عزت نساء بيگم يكى از زوجات پدرش در كاظمين ( ع ) متولد شده ، و در أواسط سنه 1217 با پدر و جد خود بشيراز آمد . و آنجا در نزد جد خويش حاج محمد حسن به تحصيل علوم شرعيه اشتغال ورزيد و چندين سال بدين علوم مشغول بود تا ازهرجهت كامل گرديد ، و در سنه 1225 حاجيه رقيه بيگم دختر حاجى عبد الغفار ربيب پدر خود را كه در ( 1240 ) بيايد برشتهء ازدواج خود درآورد ، و بعد از آن بفكر افتاد كه بايد انسانى كامل را بيابد تا اتفاقا در سنه 1234 مرحوم حاج ميرزا زين العابدين مست‌علىشاه كه در ( ج 1 ص 15 شمارهء 9 در سال 1194 ) گذشت بشيراز آمد و در بقعهء باباكوهى منزل نمود .\r\nمرحوم رحمتعلى شاه يك روز بعنوان تفرج با بعضى از طلاب و تلاميذ بدان طرف رفت و چون بصحن بقعه برآمد جمعى را بدور شمعى پروانه‌وار حلقه‌زده ديد ،\r\n در سراى مغان رفته بود و آب زده * نشسته پيرو صلائى بشيخ و شاب زده\r\nگرفته ساغر عشرت فرشتهء رحمت * ز جرعه بر رخ حور و پرى گلاب‌زده \r\nپس بىاختيار بدان مجلس ارم مونس درآمد ، و هر قدر همراهان وى را منع نمودند مفيد نيفتاد ، و چون داخل آن حوزه شد حاجى شروانى بنحو ملاطفت اين بيت خواجه حافظ شيرازى را خواند :\r\n زاهد از كوچه رندان به‌سلامت بگذر * تا خرابت نكند صحبت بدنامى چند \r\nو او در جواب اين شعر حافظ على غوريانى را بعرض رسانيد :\r\n حريم حرمت كوى تو جنت أبرار * شميم نكهت موى تو راحت أحرار \r\n\r\n","description":"","footnote":"","page_name":" 328 ","page_number":32},
  {"content":"\r\n\r\nو بعد گفت خواهش دارم به شهر منزل كنيد و در رحمت به روى مردم باز فرمائيد ، حاجى شيروانى قبول كرده و در شيراز سكونت ورزيد ، و از آن روز باز صاحب عنوان مريد وى شده و داخل سلسلهء صوفيه گرديد ، و اين راز سر به مهر در شهر سمر و موجب رنجش جد و پدر كه از علماء والاگهر بودند شد ، و خود صاحب عنوان مورد ملامت خويش و بيگانه قرار گرفت . و بعد از آن در سنه 1236 - چنان كه در « طرائق : 177 » فرموده - به خدمت مجذوب‌علىشاه ( 1238 ) رفت و از او چندى فيض‌ياب شده و باز بشيراز آمد . و نيز در « طرائق 3 : 77 » نوشته كه وى هميشه صائم و بتقليل غذا و ذكر دائم گذران مىكرد ، هر روز صبح بعد از اداء فريضه و أوراد و أذكار مأثوره يك حزب از قرآن مجيد را با تدبر تلاوت مىفرمود و بدين‌طريق راه سلوك الى اللّه را مىپيمود ، الخ .\r\nمرحوم رحمتعلى شاه در طول مدت ، عمر طريق سفر عراقين و خراسان و حجاز و يثرب را پيموده ، و مدت شش ماه در كرمانشاه بصحبت شيخ احمد احسائى كه در ( 1241 ) بيايد مستسعد بود ، و بعد از وفات جد خود حاج محمد حسن بقومشه رفت و چندى در آنجا سكونت نمود ، و در سنه 1249 در مشهد مقدس بوده ، و مرحوم حاجى شيروانى با وى نهايت توجه مبذول مىداشت ، چنان‌كه با وصف بودن او از مريدان حاجى ، در « بستان السياحة » او را در عنوانى مخصوص ذكر كرده و بأوصاف عاليه و اينكه سال‌ها است با من أنيس و محرم و جليس و همدم است وصف فرموده و در سنه 1250 بمحلات رفت ، و در آن وقت فتحعلى شاه در اصفهان وفات كرده بود ، وى براى تعزيت و تهنيت محمد شاه بتبريز رفت و از آنجا با هم بطهران آمدند ، و بعد از جلوس بسرير سلطنت و انتظام مهام لازمه ، در سنه 1251 محمد شاه وظايف فارس را در اختيار او گذاشت ، و وى را بلقب و منصب « نايب الصدر » مفتخر و در آن باب فرمانى صادر فرمود كه در « طرائق :\r\n3 : 178 » صورت آن را آورده ، و ما مقصود از كلمه نايب الصدر و معنى آن را در ( 1209 ) بيان خواهيم كرد .\r\nو به‌هرحال ، وى پس از صدور فرمان بشيراز برگشت ، و وظايف و مستمريات آن مملكت را زير نظر خود درآورد و بنيكوتر وجهى آن را اداره نموده و براى هركس باندازه‌اى كه بايد حقوق ساليانه مقرر داشت ، و عشر آنها را كه حق خود او بود نيز بدانها واگذاشت ، و بسيارى كه از منكرين او بودند نهايت اخلاص و ارادت بوى پيدا كردند .\r\n\r\n","description":"","footnote":"","page_name":" 329 ","page_number":33},
  {"content":"\r\n\r\nو در همين سال گوهر سلطان خانم اصفهانى را تزويج نمود و چيزى نگذشت كه مرحوم حاجى شروانى وفات كرد ، و او باصطلاح قطب وقت گرديد ، و امور صوفيه سلسلهء نعمت‌اللهيه بوى محول و مرجوع شد ، و در تمام ممالك ايران و غالب خطه هندوستان و بعضى از شهرهاى عربستان طالبين اين طريقه روى بدرگاه او آوردند ، و وى براى مركز هر ولايت شيخى و نايبى نصب كرد و گاهى هم خود بسركشى امور آنها سفر مىنمود ، چنان‌كه مكرر به زيارت قبر شاه نعمة اللّه ولى بولايت كرمان رفته و مدت‌ها مىماند و باز بشيراز برمىگشت ، و در سنه 1260 سفرى ببلوك جرقويه نمود ، و آنجا دختر مرحوم ميرزا مهدى خليفه سلطانى را تزويج فرمود ، و در سنه 1263 با پدر خود كه از انكار وى برگشته بود ، از راه بوشهر بعتبات عاليات و از آنجا بمشهد مقدس رفت و در سنه 1264 پدرش در آن شهر وفات كرد ، و او بعد از كفن و دفن پدر بطهران بازآمد و آن وقت ناصر الدّين شاه بتخت موروثى جلوس نموده ، و امير كبير صدر اعظم بود .\r\nشاه فرمود تا لباس عزادارى از او برآوردند و لباس تسليت پوشانيدند ، و مرحوم امير دستور داد تا فرامين و احكامى كه لازم بود صادر فرمودند و دعائى از او خواست ، و او دعائى بأمير داده و فرمود هيچ‌وقت از خود دور منما !\r\nدر « طرائق : 179 » فرمايد : عجبا ، در حمام رسيد بأمير آنچه رسيد كه آن حرز جواد را با خود نداشت . انتهى .\r\nمرحوم رحمتعلى شاه چون در تأويل أخبار و تفسير آيات مانند ساير علوم شرعيه تبحرى كافى و تبرزى وافى داشت و مطالب تصوف و عرفان را با آيات و أخبار و ادلهء شرعيه و براهين علميه تطبيق نموده و ببيانى شيرين و خوش و زبانى جذاب و دلكش بيان مىفرمود و هم با عموم مردم از دوست و دشمن با حسن اخلاق و معاشرتى در ميان همگنان طاق رفتار مىنمود ، مسئله تصوف را در ايام او رواجى تام بهم رسيد و بسيارى بدان طريقه درآمده و در خدمت او سر سپردند .\r\nمرحوم رحمتعلى شاه تأليفات چندى نيز دارد . اول حواشى متفرقه بر كتب عربيه و فقهيه . دويم رساله‌ئى در جواب از سؤال وحدت وجود ، تأليف آن رجب سنه 1249 .\r\nسيم رساله‌ئى در معنى سكينهء قلبيه و صدريه . چهارم رساله‌ئى در معنى كلمهء طيبه تهليل .\r\nپنجم كتابى در ادعيه كه اول و دويم و پنجم را در « طرائق : ص 180 » و سيم و چهارم را\r\n\r\n","description":"","footnote":"","page_name":" 330 ","page_number":34},
  {"content":"\r\n\r\nدر « ص 305 » ذكر كرده .\r\nو اين فقير خود از مرحوم حاج سيد احمد دهكردى كه در ( 1339 ) بيايد شنيدم كه مىفرمود : من جلد اول « طرائق الحقائق » را در شيراز به خط رحمتعلى شاه ديدم و او در شريعت و طريقت مجتهد بود ، انتهى . و اين سخن را بدان مىگفت كه طرائق را تأليف او مىدانست ، و از اينكه طرائق در جلد سيم حاوى مطالبى است كه برحسب تاريخ نتواند تأليف رحمتعلى شاه باشد ، به نظر اين فقير در توجيه اين كلام چنين مىرسد كه مرحوم رحمتعلى شاه مطالبى در اثبات حقيت تصوف و تأييد آن بآيات و اخبار و دلائل عقلى و نقلى و تطبيق آن با حكمت الهى در مجلدى تأليف كرده ، و سيد دهكردى آن را در شيراز به خط وى ديده ، و مرحوم حاجى نايب الصدر فرزندش تصرفاتى در آن نموده و جلد اول طرائق فعلى را از آن بوجود آورده ، و دويم و سيم را هم خود اصلا بنيان نهاده و تأليف كرده باشد .\r\nو به‌هرحال ، در « طرائق 3 : 180 » نوشته كه اين رباعى و بيت را به آن جناب نسبت داده‌اند ، العهدة على الراوى :\r\n تا حق به دو چشم خود نبينم هردم * از پاى طلب نمىنشينم هردم\r\nگويند كه حق به چشم سر نتوان ديد * آن ايشانند من چنينم هردم\r\nنقش كردم رخ زيباى تو بر خانهء دل * خانه ويران شد و آن نقش به ديوار بماند \r\nانتهى . اين فقير محمد على معلم مؤلف گويد : رباعى مرقوم بطور قطع و يقين از او نيست زيراكه در « رياض العارفين ، روضه اول : 172 » و « فارسنامه ، گفتار 2 : 249 » آن را بشيخ اوحد الدّين عبد اللّه بليانى نسبت داده و چنين نقل كرده‌اند :\r\n تا حق به دو چشم سر نبينم هرگز * از پاى طلب مىننشينم هرگز\r\nگويند كه حق به چشم سر نتوان ديد * آن ايشانند و من چنينم هرگز \r\nو از كلمات سابقه معلوم شد كه وى در نزد جد خود حاج محمد حسن درس خوانده و خدمت مجذوب‌علىشاه و مست‌علىشاه در تصوف سر سپرده و ارادت ورزيده ، اينك گوئيم كه جماعتى از بزرگان هم از فيض ارشاد و بركت تربيت او فيض‌ياب شده كه باصطلاح از مريدين او مىباشند و بمنصب شيخيت و خلافت و دستگيرى رسيده‌اند و در « طرائق 3 :\r\n183 تا 205 » و بعضى از صفحات متفرقه ديگر آنها را ذكر كرده و ما أسماء بعضى آنها را از آن كتاب باختصار و انتخاب به ترتيب حروف در اينجا نقل و هركدام را پس از اين\r\n\r\n","description":"","footnote":"","page_name":" 331 ","page_number":35},
  {"content":"\r\n\r\nعنوانى برايشان مىآوريم بجاى آن اشاره و آنها كه در عنوانى مخصوص پس از اين نمىآيند اينجا اشاره‌ئى بذكر احوالشان مىكنيم :\r\nاول مرحوم حاجى ميرزا أبو الحسن نعمتعلى شاه كه در ( 1293 ) بيايد . دويم ميرزا أسد اللّه علىآبادى كه در ( 1250 ) بيايد . سيم آقا اسد اللّه بن حاج معصوم كه برادر او بوده و در ( 1264 ) بيايد . چهارم حاجى اللّه قلى خان ايلخانى ابن موسى خان ابن حسينقلى خان ثانى قاجار كه اين حسينقلى خان برادر فتحعلى شاه بوده و پس از وفات پدر متولد و بنام او ناميده شده ، و در « طرائق : 197 » شرحى درباره او نوشته ، بخلاصهء اينكه مادر او عزت نساء خانم دختر فتحعلى شاه از بطن حاجيه ننه خانم عمهء رضا قلى خان هدايت ، و خود ناپسرى حاجى ميرزا آقاسى و ازاين‌جهت معروف بود به ايلخانى حاجى ، و جاه و جلالتى عظيم داشته ، زيارت مكه معظمه و مدينه طيبه و ائمهء عراق را نموده و ممالك عثمانى و اروپا را سياحت كرده ، و با عرفاء و علماء هر ديار و مشايخ مولويه و بكتاشيه و قادريه ملاقات فرموده و اخلاصى تمام بسلسلهء نعمت‌اللهيه بهم رسانيده و مخصوص بحاجى ميرزا صفاء ( كه در 1212 بيايد ) . و مردى درويش دوست بوده و هيچ‌وقت تنها غذا نمىخورده و سائل را به قدر مقدور محروم نمىنموده ، و آخر در 26 شعبان سنه 1309 وفات كرده و أولاد چندى ذكورا و اناثا از وى بازماند .\r\nپنجم حاجى بابابيك اسدآبادى كه او را در ( ص 198 ) عنوان كرده و فرمايد درويشى راه‌رو و سالكى آگاه بود و در سوارى و تيراندازى بدل و قرين نداشت و سال‌ها در شيراز در بنه‌گاه فقراء توقف نمود ، و گاهى خدمت ابلاغ فرمايشات يا ارسال مكاتيب ولايات به او رجوع مىشد . مانند اينكه تلقين أوراد و أذكار بنواب جهانسوز ميرزا ابن فتحعلى شاه بتوسط وى صورت گرفت .\r\nششم ميرزا باباى مستوفى گركانى كه در ( 1315 ) بيايد .\r\nهفتم حاجى ميرزا ترابعلى كه در ( ص 199 ) درباره او فرموده : نخست جزو نسقچيان فتحعلى شاه بوده ، سپس دست از آن كار كشيده ، و از مست‌علىشاه توبه و تلقين يافت و بقدم توكل به مكه و مدينه شتافت و غالب اوقات مغلوب حال بوده و آخر در سنه 1262 در مشهد وفات كرده .\r\nهشتم نواب جهانسوز ميرزا أمير نويان كه در سنه ( 1318 ) بيايد .\r\nنهم ميرزا حسن لسان الاطباء فرزند ميرزا على طبيب سنكلجى كه وى را در\r\n\r\n","description":"","footnote":"","page_name":" 332 ","page_number":36},
  {"content":"\r\n\r\n( ص 305 ) ذكر كرده بخلاصهء اينكه پدرش از مخلصين صاحب عنوان و خود عالمى عامل و عارفى و اصل بوده ، و در سفرى كه صاحب عنوان با آقا محمد تقى خوئى و آقا محمد حسن نقاش زرگر و آقا محمد زرگر بطهران بوده‌اند وى در مدرسه يونسيه « معالم » و « مطول » مىخوانده و گاهى مشكلاتى در مسائل علمى از صاحب عنوان مىپرسيده ، و نوشته كه او - يعنى صاحب عنوان - عبارت كتاب را از خارج چنان مىخواند كه گويا از روى كتاب مىخواند ، و در تفسير آيات و معانى أخبار بياناتى مىفرمود كه آدمى را روانى تازه مىبخشود ، و من همان ايام حلقه ارادت او را در گوش كشيدم ، و رساله آن جناب را در معنى سكينه قلبيه و صدريه و هم رساله او را در معنى كلمه طيبه تهليل به خط خود نوشتم . و اين ميرزا حسن در رجب سنه 1315 در سارى مازندران با مرحوم حاجى نايب الصدر فرزند صاحب عنوان ملاقات نموده و سه برادر بنام ميرزا احمد خان صنيع السلطنه عكاس‌باشى و ميرزا بزرگ و ميرزا أبو القاسم داشته ، و هم او را فرزندانى بوده كه بزرگ‌تر آنها بنام ميرزا موسى و در نجف درس فقه و اصول مىخوانده .\r\nدهم حاجى ميرزا حسن بن آقا محمد باقر صفىعلى شاه كه در ( 1251 ) بيايد .\r\nيازدهم مير سيد حسين خان بن سيد محمد تقى خان محلاتى كه در ( 1319 ) بيايد .\r\nدوازدهم حاجى ميرزا حسين خان سپهسالار ابن ميرزا نبى خان قزوينى كه در ( 1241 ) بيايد .\r\nسيزدهم ذو الفقار على خان عرب بسطامى كه در ( ص 188 ) او را عنوان كرده و فرمايد براى حفظ زوار از تركمانان أشرار بجان خدمت مىنمود .\r\nچهاردهم بابا رجب كفاش شيرازى كه در حدود سال 1280 وفات نموده .\r\nپانزدهم مرحوم صابر عليشاه جرقويه‌اى كه در ( 1268 ) بيايد .\r\nشانزدهم شاهزاده صاحبقران ميرزا كه در ( 1250 ) بيايد .\r\nهفدهم شاهزاده طهماسب ميرزا مؤيد الدوله كه در ( ج 1 ص 139 ش 78 در سال 1203 ) گذشت .\r\nهيجدهم فرزندش شاهزاده عبد الباقى ميرزا كه هم در محل مرقوم گذشت .\r\nنوزدهم حاج عبد العظيم هروى كه در ( ص 198 ) او را عنوان نموده و فرمايد كه صاحب عنوان كتاب منسوب به سيد بحر العلوم را در شرح كتاب « سير و سلوك » سيد ابن طاوس به خط خود براى او نوشته ، و بعضى از وقايع اربعينات خود را بر آن اضافه\r\n\r\n","description":"","footnote":"","page_name":" 333 ","page_number":37},
  {"content":"\r\n\r\nنموده ، انتهى .\r\nبيستم ملا على بهمن‌على كه در ( 1310 ) بيايد .\r\nبيست و يكم آقا عليشاه محلاتى كه در ( 1219 ) بيايد .\r\nبيست و دوم ميرزا عيسى علىآبادى كه در ( 1250 ) بيايد .\r\nبيست و سوم فتح اللّه خان شيبانى كه در ( 1242 ) بيايد .\r\nبيست و چهارم نواب حاج فضل اللّه ميرزا كه در ( 1210 ) بيايد .\r\nبيست و پنجم مانكچى صاحب زردشتى كه در ( 1230 ) بيايد .\r\nبيست و ششم ميرزا محمد خان سپهسالار فرزند امير گونه خان قاجار كه از رجال معروف دربار ناصرى است ، و در « طرائق 3 : 194 » دربارهء او نوشته كه با مرحوم رحمتعلى شاه اظهار ارادت و اخلاص مىنمود ، و با گرفتارى جاه و منصب ؛ طريق سلوك مىپيمود و مايل بصحبت درويشان بود ، و در سال 1273 كه دولت ايران را با انگليس در حدود بوشهر جنگ افتاد بسردارى كل سپاه ظفر پناه بشيراز آمد و تجديد عهد قديم از خدمتش نمود و تا در شيراز توقف داشت مفارقت حضرتش را روا نداشت ، انتهى . و در « مطلع الشمس 2 : 373 » فرمايد كه وى در سنه 1283 بپيشكارى جلال الدوله فرزند ناصر الدّين شاه كه در آن وقت حكومت خراسان را داشت منصوب شد و در ( ص 374 ) فرمايد در وقت نماز صبح 17 صفر سنه 1284 در مشهد وفات كرد ، و بمسطورات ( ص 222 ) در شمال توحيدخانه مباركه برابر درب حرم دفن شد ، و در « طرائق » صفحه مذكوره فرموده : از آثار خيريه او مسجد و مدرسه‌اى است در محله حياط شاهى طهران ، و دو پسر از وى باقى ماند كه هر دو داماد شاه و از مخلصين أولياء اللّه بودند . اكبر محمد مهدى خان اعتضاد الدوله ، و ديگر حسين خان اعتضاد الملك و هر دو قبل از شهادت شاه شهيد وفات كردند ، انتهى .\r\nبيست و هفتم حاج آقا محمد منور عليشاه فرزند حاج محمد حسن كه عم صاحب عنوان بوده و در سال ( 1224 ) بيايد .\r\nبيست و هشتم ، مرحوم محمد ابراهيم خان نظام الدوله نورى كه در ( ص 195 ) وى را عنوان نموده ، و حكايتى از او نقل كرده كه متضمن پيشگوئى صاحب عنوان در گرفتارى طايفه نوريه و عزل صدر اعظم ميرزا آقا خان بوده ، و او در سلخ ج 2 سنه 1314 در طهران وفات كرده .\r\n\r\n","description":"","footnote":"","page_name":" 334 ","page_number":38},
  {"content":"\r\n\r\nبيست و نهم ميرزا محمد باقر علىآبادى كه در ( 1250 ) بيايد .\r\nسىام مرحوم حاج محمد تقى شيرازى كه برادر صاحب عنوان بوده و در ( 1304 ) بيايد .\r\nسى و يكم آقا محمد حسن زرگر كه در ( 1297 ) بيايد .\r\nسى و دوم شيخ محمد حسن سيرجانى كرمانى كه در ( ص 187 ) فرموده وى مردى شاعر و متخلص بقارانى بود و لقب خود را نبى السارقين نهاده ، و سجع مهر زوجه‌اش اين بوده :\r\n من از اين روى ام السارقينم * كه با پيغمبر دزدان قرينم \r\nآن‌گاه بعد از كلماتى نوشته كه « حملهء حيدرى » را بآهنگ خوب مىخواند و از آن حضرت بلقب صفاعلى مفتخر گرديد و در سنه 1276 بشيراز آمده ، سپس ابياتى از قصيده او در مدح صاحب عنوان آورده و وفاتش را در حدود ( 1290 ) نوشته .\r\nسى و سوم آقا محمد حسن صامتعلى كه در ( 1297 ) بيايد .\r\nسى و چهارم حاجى محمد حسن عبد عليشاه بن احمد نطنزى كه در ( 1302 ) بيايد .\r\nسى و پنجم ميرزا محمد حسين غفارى محتاج‌علىشاه ابن ميرزا آقا خان كه در ( 1299 ) بيايد .\r\nسى و ششم ميرزا محمد حسين منصور على ابن زين العابدين كه فرزند خود صاحب عنوان و برادر بزرگ مؤلف طرائق بوده و در ( 1255 ) بيايد .\r\nسى و هفتم ميرزا محمد حسين خان سررشته‌دار ابن ميرزا مرتضى اصفهانى كه در ( 1320 ) بيايد .\r\nسى و هشتم آقا محمد رضا اصفهانى كه در ( ص 192 ) او را عنوان نموده و فرمايد :\r\nبرادرزن صاحب عنوان بوده ، انتهى . و ظاهرا وى برادر زوجهء دويم او گوهر سلطان خانم اصفهانى بوده .\r\nسى و نهم حاج محمد كاظم طاوس كه در ( 1293 ) بيايد .\r\nچهلم آقا محمد هادى بن حاج عبد الغفار شيرازى كه در ( 1240 ) بيايد .\r\nچهل و يكم آقا مير محمد هادى بن حاج ميرزا محمد پاىقلعه‌اى كه در ( 1311 ) بيايد .\r\n\r\n","description":"","footnote":"","page_name":" 335 ","page_number":39},
  {"content":"\r\n\r\nچهل و دوم آقا محمد هاشم شكسته‌نويس كه در ( 1306 ) بيايد .\r\nچهل و سوم مرحوم مصطفى قلى خان قراگوزلو اعتماد السلطنهء همدانى كه در ( ص 195 ) فرموده مردى بود با شجاعت قرين و با فقراء و مساكين مايل ، و در سير و سلوك طى مقامات و درجهء ارجمندى حاصل نموده و در قانون لشگركشى علمى وافى داشت ، و در سنه 1266 فتنه سيد يحيى دارابى را در نيريز و فتنه شيخ ابو حسين مهيرى را در بوشهر ، و در سنه 1297 فتنه شيخ عبيد اللّه كرد نقشبندى را در آذربايجان فرونشانيد و در سنه 1298 وفات كرد ، و در تبريز در بقعهء مجذوب‌علىشاه دفن شد .\r\nچهل و چهارم ميرزا نصر اللّه خان صدر الممالك اردبيلى كه در ( 1241 ) بيايد .\r\nچهل و پنجم آقا سيد هدايت كرمانى كه در ( 1303 ) بيايد .\r\nمرحوم رحمتعلى شاه پس از گذرانيدن عمرى در علم و عمل و عرفان و تصوف ، چون سنين عمرش بهفتاد رسيد ، دامن از دنيا برچيد ، در « طرائق 3 : 179 » در بيان ذكر وفات وى شرحى نوشته كه خلاصهء آن با ملاحظه بعضى از مواضع ديگر چنين مىشود كه اگر تفصيل حالات و صفاتش را بنويسد محتمل است بر محبت پدرى و فرزندى حمل نمايند لذا به اين كلام حكمت فرجام نهج البلاغة اختتام مىنمايد : ان اولى الناس بالانبياء اعملهم بما جاءوا به ، ان أولى الناس بابراهيم للذين اتبعوه و هذا النبى و الذين آمنوا ، و صحبوا الدنيا بأبدان أرواحها معلقة بالمحل الاعلى ، اولئك خلفاء الله فى أرضه ، و الدعاة الى دينه ، آه آه ، شوقا الى رؤيتهم .\r\nهمانا وى را رسم بود كه همه‌ساله در دهه اوسط ماه صفر مجلس روضه‌خوانى و اطعام داشت ، در سنه 1278 نيز حسب المرسوم آن مجلس را فراهم كرده ، تا در شب 17 پس از برچيده شدن مجلس و رفتن عموم مردم ، ببعضى از خواص فرمود : چه ضرر دارد يك قليان ديگر باهم بكشيم كه شايد ديگر ممكن نشود همديگر را ببينيم ، و قريب يك ساعت توقف نمود و بحاضرين اندرزها داد ، و شش ساعت از شب گذشته ، بجامهء خواب رفت ، و بنحو مرسوم أوراد وقت خواب را خواند و ديگر صحبتى ننمود و بحالى كه سبحه در دست داشت بغتة وفات كرد ، در شب يك‌شنبه هفدهم ماه صفر الخير سنه هزار و دويست و هفتاد و هشت مطابق ( . . . ) سنبله ماه برجى ، و مدت عمرش شصت و نه سال و يازده ماه قمرى و سه روز بوده ، و هنوز أهل خانه از هم نپاشيده بودند ، بلكه خدمه ببرچيدن فروش و اسباب مشغول بودند . پس همان وقت مرحوم منور عليشاه را خبر نموده و تا اول\r\n\r\n","description":"","footnote":"","page_name":" 336 ","page_number":40},
  {"content":"\r\n\r\nآفتاب جمعى از خويش و بيگانه گرد آمده ، و شاهزاده طهماسب ميرزا حكمران وقت در شيراز جمعى از اطباء و علماء را احضار كرد و تا ظهر توقف نمودند ، و بعد از آن جمعى از اعيان فقراء نعمت اللهى لوازم تغسيل و تكفين به عمل آورده و او را در قبرستان درب سلم شيراز در صفه تربت كه قبر مادرش هم در آنجا بود دفن كردند ، و تاكنون قبر او در آنجا معروف و زيارتگاه است ، و بمسطورات ( ص 180 ) همه‌ماهه از مقررى مرحوم آقا عليشاه محلاتى مخارج قارى سر قبر وى رسيده و مىرسد .\r\nدر كتاب « مزارات شيراز : 63 چاپ بمبئى در 1320 شمسى » شرحى نوشته بخلاصهء اينكه شيخ سلم ( بفتح سين و سكون لام ) ابن عبد اللّه صوفى از رجال مائهء ثالثه در شيراز در قبرستانى دفن شده و پس از آن ، آن قبرستان و دروازه‌اى كه از شهر به طرف آن مىرفته‌اند بنام او معروف شده كه قبرستان سلم و باب سلم گفته‌اند ، انتهى .\r\nو بعد از آن در الفاظ عامه آنجا بباب السلم و باب السلام معروف و دارالسلام و درب السلام نيز نوشته‌اند ، و مقصود از همه يكى است . و مرحوم وقار شيرازى مرثيه و ماده تاريخى براى صاحب عنوان گفته كه به خط خوش ثلث و نستعليق ميرزاى فرهنگ و ميرزاى يزدانى بر سنگ لوح قبر منقور و مادهء تاريخ اينست :\r\n گفت بهر سال تاريخ وفات او وقار : * ره ببزم انس جست آن هادى راه يقين \r\nو اين مصراع با توجه به اين كه ألف كلمه ( آن ) برحسب رسم قديم خط فارسى چون ممدوده است بايد مكررا مكتوب و محسوب شود ، چنان‌كه در « برهان جامع » همهء ألفات ممدودهء فارسى را همين‌طور نوشته ، « 1278 » خواهد شد ، ليكن بر سنگ قبر برحسب معمول اين اعصار بيك الف نوشته ، و در نتيجه سال آن هم 1277 نقر شده ، و اين معنى موجب اشتباه صاحب « فارسنامه » شده كه وى وفات او را در آن كتاب ( گفتار 2 ص 123 ) در سال 1277 آورده ، و در « طرائق 3 : 180 » آن را به ادلهء چندى رد ، و 1278 را اثبات فرموده كه البتّه درست و ترديدى در آن نمىباشد .\r\nاينك درباره عيال و اولاد و بازماندگان او گوئيم ، كه در « طرائق : 180 تا 183 » شرحى در تفصيل آنها نوشته كه خلاصهء آن اين مىشود كه وى سه نفر زن و چندين اولاد داشته بدين‌طور :\r\nاول حاجيه رقيه بيگم دختر حاج عبد الغفار كه در ( 1240 ) بيايد ، و اين زن\r\n\r\n","description":"","footnote":"","page_name":" 337 ","page_number":41},
  {"content":"\r\n\r\nاز عارفات عهد و أهل سير و سلوك بوده ، و در شدائد و مصائبى كه به شوهر مذكور وى مير سيده هميشه صبر و شكر مىنموده ، و او در سنه 1225 به عقد وى درآمده و فقط يك دختر از او آورده و بعد از آن خود در ما بين مكه و مدينه وفات كرده .\r\nدويم گوهر سلطان خانم اصفهانى از خانوادهء جواهرفروشان آن ديار و از وى فرزندانى ذكورا و أناثا داشته كه يكى از اناث زوجه مرحوم ميرزا محمود حكيم كه در ( 1274 ) بيايد بوده ، و از ذكور ؛ يكى مرحوم ميرزا محمد حسين منصور على است كه در ( 1255 ) بيايد ، و ديگر ميرزا على اكبر است ، كه در « طرائق 3 : 182 » فرمايد :\r\nدر ثلث آخر شب جمعه 7 شوال سنه 1258 متولد شده ، و پس از فوت پدر دو سفر بطهران رفت و رنج بسيار كشيد ، و آخر در سنه 1289 وفات كرد ، و نزد پدرش دفن شد ، و يك پسر از او ماند بنام ميرزا زين العابدين كه در سنه 1285 متولد شده ، و از فضائل صورى و معنوى بهره‌مند گرديد ، و خط نستعليق را خوش نويسد ، و دختر ميرزاى فرهنگ را تزويج نموده ، و دو پسر از وى دارد كه بر يكى نام پدر را نهاده يعنى على اكبر .\r\nسيم سيده جليله دختر ميرزا مهدى خليفه سلطانى جرقويه‌اى كه در سنه 1260 او را تزويج نموده ، و در سنه 1300 در كربلاء فوت شده و در صحن كوچك حاير حسينى ( ع ) دفن شده ، و فرزندانى چند از او بازمانده كه يكى از آنها بيگم زوجه مرحوم وفا على شاه كه در ( 1264 ) بيايد بوده ، و ديگرى مرحوم حاجى نايب الصدر مؤلف « طرائق الحقائق » كه اين كلمات همه منقول از آن كتاب است ، و در ( 1270 ) بيايد .\r\nدر كلمات سابقه اشاره كرديم كه صاحب عنوان مرحوم رحمتعلى شاه مرجع فرقهء عرفاء نعمت‌اللهيه در زمان خود و باصطلاح آن حضرات قطب وقت خويش بود و تا او حيوة داشت چندان اختلاف معتد بهى در ميان آن طايفه وجود نداشت و كسانى از عرفاء كه تقريبا از زمان نور عليشاه به اين طرف پيدا شده بودند عمدهء آنان بقطبيت وى اذعان نمودند ، ليكن بعد از وفات او در تعيين خليفه و جانشين او اختلافى شديد بهم رسيد ، بدين معنى كه مرحوم حاجى محمد كاظم طاوس كه در ( 1293 ) بيايد بموجب اجازه‌نامهء معتبرى كه در دست داشت و مورخ بشوال سال 1276 بوده و صورت آن را در « طرائق 3 : 184 » نقل كرده مدعى قطبيت و خلافت از يك طرف گرديد ، و مرحوم منور عليشاه بموجب نص صريح او چنان‌كه در « فارسنامه : گفتار 2 : 125 » ذكر كرده ، و صورت آن در ورقه‌ئى از خط صاحب عنوان در اين اواخر گراور شده و مورخ بسال 1277 بوده مدعى از طرف ديگر گرديد ، و از اينجا صوفيه رحمتيه دو فرقه شدند ، و مرحوم صفىعلى شاه\r\n\r\n","description":"","footnote":"","page_name":" 338 ","page_number":42},
  {"content":"\r\n\r\nچنان‌كه در « طرائق 3 : 205 » فرموده ، چندى متوقف بود تا آخر قطبيت منور عليشاه برايش محقق شد ، ليكن بعد از مدتى كه در سنه 1294 منور عليشاه بطهران آمد - چنان كه در ( ص 206 ) نوشته - از صفيعلى شاه رنجيده خاطر گرديد و بالاخره خود رئيس فرقه‌اى شد ، و دو دسته بسه دسته انقسام يافت ، كه از طاوس العرفاء بحاج ملا سلطان على گنابادى و از منور عليشاه بفرزندش وفاء عليشاه رسيد ، و هلم جرا الى اليوم . مرحوم صفىعلى شاه خود در « زبدة الاسرار » فرموده :\r\n شيخ و قطب اين اصطلاح مبتدى است * ور نه در وحدت بجز يك ذات نيست ! \r\n\r\n* ( 132 - تولد مرحوم سيد صالح نجفى بغدادى - رضى الله عنه ) *\r\nوى فرزند سيد مهدى بن سيد رضا حسينى قزوينى ، و خود از أهل علم و أدب در عراق عرب بوده كه در هفدهم ماه رجب الفرد اين سال - چنان كه در « الذريعة 8 : 128 شماره 471 » نوشته - مطابق ( . . . ) حوت ماه برجى در نجف متولد شده ، و در بغداد سكونت نموده و كتابى بنام « الدرر الغروية » در رثاء عترت مصطفويه منظوما در مدائح و مراثى حضرات چهارده معصوم عليهم السلام در چهارده فصل ( براى هريك از آنها يك‌فصل ) تأليف كرده كه در هر فصلى يك قصيدهء طولانى براى هريك بنظم آورده ، و پس از مدت نود و هفت سال و هفت ماه قمرى و هجده روز عمر ، در شنبه پنجم ماه ربيع المولود سنه هزار و سيصد و شش مطابق 19 عقرب ماه برجى وفات كرده ، و دخترش زوجه سيد محمد تقى خراسانى كه در ( 1275 ) بيايد بوده .\r\nسنه 1173 شمسى هيجدهم ماه شعبان اوّل حمل ماه برجى\r\n\r\n* ( 133 - وفات مرحوم آقا سيد حسين قزوينى - أعلى الله مقامه ) *\r\nوى فرزند مرحوم امير محمد ابراهيم بن امير محمد معصوم بن محمد فصيح بن\r\n\r\n","description":"","footnote":"","page_name":" 339 ","page_number":43},
  {"content":"\r\n\r\nأمير أولياء حسينى - رحمة اللّه عليه - است .\r\nمرحوم مير محمد معصوم از علماء معقول و منقول بوده ، و در هر دو فن مذكور كتابهائى تأليف فرموده ، از آن جمله كتاب « وجيزه » در توحيد ، و در سنه 1092 چنان كه در « الفيض القدسى : 17 » بنقل از « أمل الآمل » يا سنه 1091 چنان‌كه در « أمل الآمل :\r\n507 » و نيز در « الذريعة 6 : 67 شماره 345 » نوشته‌اند ؛ وفات نموده .\r\nفرزندش مرحوم أمير محمد ابراهيم از أعيان علماء ، و نيز صاحب تأليفاتى است ، از آن جمله كتابى در « تتميم أمل الآمل » مرحوم شيخ حر عاملى ( ره ) در أحوال علماء ، وفاتش در نزديكى هشتادسالگى سنه 1145 چنان‌كه در « مستدرك 3 : 384 » نوشته يا سنه 1149 چنان كه در « الاسناد المصفى : 16 » فرموده ، و او فرزندانى داشته ، يكى مرحوم امير محمد مهدى كه در همين عنوان نامش برده مىشود ، و ديگر مرحوم آقا سيد حسن عليه‌الرحمه كه بموجب مسطورات « قصص العلماء : 122 » متنا و حاشية ، از علماء و أجلاء بوده ، و آخوند ملا على نورى كه در ( 1246 ) بيايد در قزوين در نزد او در فقه و اصول درس خوانده ، و فرزندش آقا سيد جواد هم از علماء بوده .\r\nو ديگر ، زبدهء أخبار مصطفين مرحوم آقا سيد حسين ( قدس اللّه تعالى روحه العزيز ) صاحب اين عنوان كه از أجله علماء أعيان و فقهاء بزرگوار و صاحب كرامات و مقامات بوده ، و در علوم معقول و منقول و رجال و حديث تتبعى تمام و تبرزى لا كلام داشته و شعر هم مىگفته .\r\nشرح احوالش در « روضات : 199 » و « مستدرك 3 : 384 » و « الاسناد المصفى : 8 » و بعضى از مجلدات « الذريعة » متفرقا و همچنين در اجازه‌اى كه خود براى سيد بحر العلوم نوشته به نظر رسيده ، و آنچه از همهء آنها برمىآيد اينكه وى در نزد پدر با هنر خود درس خوانده و كتب چندى تأليف كرده : اول كتابى در « اجوبهء مسائل كثيره » . دويم كتاب « الدر الثمين » در رسائل أربعين كه آن را حاوى چهل رساله قرار داده از آن جمله : 1 - « اختيار المذهب » در آنچه همراه نمايد انسان از ذهب 2 - « ايضاح المحجة » در حليت نماز ظهر در روز جمعه بحجة ، تأليف آن سنه 1174 مطابق كلمه « حل الظهر » 3 - « كتابى در حكم بيع وقف » 4 - « رفع الالتباس » 5 - « غاية الاختيار » در حكم مناكحهء كفار 6 - « قصد السلوك » در آنچه مالك مىشود آن را مملوك 7 - « مواهب الوداد » در ميراث أحفاد .\r\n\r\n","description":"","footnote":"","page_name":" 340 ","page_number":44},
  {"content":"\r\n\r\nو بالاخره ، در اجازه‌اى كه براى مرحوم بحر العلوم در ع 1 سنه 1194 نوشته فرمايد : آنها تاكنون زياده بر بيست رساله شده و از خدا توفيق اتمام آن را مىخواهيم .\r\nسيم كتاب « مستقصى الاجتهاد » در شرح « ذخيرة المعاد » و « ارشاد » ، يعنى شرح كتاب ذخيره سبزوارى كه آن در شرح كتاب « ارشاد الاذهان » بسوى أحكام ايمان از علامهء حلى در فقه است ، و در « الذريعة 3 : 81 شماره 244 » شرحى بنام « براهين السداد » در شرح ارشاد در چندين جلد نيز مستقلا از او نوشته . چهارم « كتابى در مشتركات رجال و أحوال چندين نفر از مشايخ » . پنجم كتاب « معارج الاحكام » در شرح مسالك الافهام و شرايع الاسلام ، يعنى شرح كتاب « مسالك الافهام » شهيد ثانى در شرح « شرايع الاسلام » محقق اول نيز در فقه كه از جلائل تآليف وى و در دوازده جلد بزرگ است ، و جلد اول آنكه در مقدمات كتاب است شامل فوائد جليله در رجال و احوال جماعتى كثيره از روات است ، انجام تأليف كتاب قضاء آن غره محرم سنه 1191 ، انجام تأليف كتاب شهادات اواسط ج 2 سنه 1192 . ششم كتاب « نظم البرهان » در أحكام ايمان با شرح آن . هفتم كتاب « المجموع الرائق » در عوائد شوارق و فوائد بوارق كه رسائلى چند در فقه است .\r\nو او روايت مىكند از چند نفر : اول مرحوم ملا محمد على خوينى از شيخ حر ، كه اعلاى اسانيد و أقصر طرق او است . دويم پدرش مرحوم امير محمد ابراهيم . سيم برادرش امير محمد مهدى از پدر مرقومش . چهارم مرحوم سيد نصر اللّه حايرى ( رحمه اللّه ) و روايت مىكند از وى مرحوم سيد بحر العلوم اعلى اللّه مقامه .\r\nمرحوم سيد حسين در اين سال وفات كرده چنان‌كه در « الذريعة 3 : 81 شماره 224 » و « الاسناد المصفى : 8 » فرموده ، و در قزوين دفن شد و اينك مرقد مطهر او در آن شهر چون يكى از امامزادگان قريب الواسطه ائمه ( ع ) محل روا شدن حاجات و استجابت دعوات و زيارتگاه عموم مؤمنين است ، و نوادهء دخترى وى مرحوم حاجى ملا عبد الوهاب قزوينى در ( 1264 ) بيايد .\r\n\r\n* ( 134 - تولد عباسقلى آقا باكوئى آذربايگانى ) *\r\nوى فرزند ميرزا محمد خان ثانى قدسى و از ادباء و فضلاء عصر خود بوده ، و شرح\r\n\r\n","description":"","footnote":"","page_name":" 341 ","page_number":45},
  {"content":"\r\n\r\nاحوالش در كتاب « دانشمندان آذربايجان : 305 » نوشته ، و از آن چنين برآيد كه وى در اين سال در قريهء امير حاجان باكو متولد شده ، و بعد از تحصيل فنون ادبيه و زبان روسيه بسياحت پرداخت ، و اكثر امكنهء ولايات شروان و أرمن و داغستان و گرجستان و آناطولى و آذربايجان را گرديد و در امور جنگ و صلح ايران و روم مقرب أمير باسكويچ و مترجم وى بود ، و در سنه 1252 بممالك عثمانى و مكه معظمه رفته ، و در وادى فاطمه وفات كرد ، و هم آنجا دفن شد ، و او را تأليفات چندى است به زبان عربى و فارسى و تركى از اين قرار :\r\nاول كتاب « اسرار الملكوت » به عربى و فارسى در هيئت قديم و جديد كه ترجمهء آن بنام « أفكار الجبروت » بچاپ رسيده . دويم كتاب « تهذيب اخلاق » . سيم كتاب « جغرافى » بپارسى . چهارم كتاب « رياض القدس » تركى در أحوال چهارده معصوم عليهم السلام . پنجم كتاب « عين الميزان » عربى در منطق و آداب مناظره . ششم كتاب « قانون قدسى » در صرف و نحو پارسى ، تأليف آن سنه 1236 . هفتم كتاب « كشف الغرائب » در كشف امريكا كه آن را با ميرزا محرم مريض تخلص در سنه 1246 مشتركا ترجمه و تأليف كرده‌اند . هشتم كتاب « گلستان ارم » در تاريخ شروان بپارسى . نهم كتاب مجموعهء « ديوان اشعار » به هر سه زبان مرقوم . دهم كتاب « مشكاة الانوار » و « مرآة الجمال » كه در دانشمندان هر دو را بيك شماره ذكر كرده و فرمايد هر دو نظم پارسى است ، و اينك اين رباعى از او نوشته شد :\r\n دلا از سوختن پروا ندارى * مگر خاصيت پروانه دارى\r\nچه سنگ اى مرغ جان بال تو بشكست * كه سوى آشيان پر ، وا ندارى \r\nاز مرقومات مذكوره معلوم مىشود كه وى شعر هم مىگفته و تخلص قدسى مىنموده .\r\nو همانا قدسى تخلص چند نفر ديگر غير از او است كه ما آنها را اينجا به ترتيب كلمات مضاف‌اليهاى تخلصشان ذكر مىكنيم : اول قدسى اخوى كه نامش حاجى مير سيد على و در ( 1335 ) بيايد . دويم قدسى اصفهانى كه نامش ميرزا عبد الحسين و در ( 1287 ) بيايد . سيم قدسى رشتى كه نامش ميرزا زمان است . چهارم قدسى سبزوارى كه نامش ميرقدسى و در مائه دهم بوده و در « تحفه سامى : 24 » نوشته .\r\nپنجم قدسى شيرازى كه در ( 1361 ) بيايد . ششم قدسى گرجى كه در ( 1274 ) بيايد .\r\n\r\n","description":"","footnote":"","page_name":" 342 ","page_number":46},
  {"content":"\r\n\r\nهفتم قدسى گنجه‌ئى كه در ( 1231 ) بيايد . هشتم قدسى مشهدى كه نامش حاجى محمد خان و در « مطلع الشمس 2 : 440 » ذكر شده وفاتش سنه 1065 . نهم قدسى يزدى كه نامش سيد محمد بوده و در حدود 1356 يا 1357 وفات نموده ، چنان‌كه در « تاريخ يزد » تأليف آيتى نوشته . دهم قدسى ديگرى كه در « جنگ بهترين اشعار » بنام مير حسن أشعارى از او آورده .\r\n\r\n* ( 135 - وفات منت شاعر مشهدى - ره ) *\r\nوى نامش مير قمر الدّين و در أصل از مشهد و ساكن دهليه و مداح ژنرال انگليس فرمانفرماى دهلى بوده ، و او در صلهء يك قصيده دو هزار روپيه بوى داده ، و اين شعر از اوست :\r\n نقدى به كف نبود بجز آبرو مرا * آن هم ز دست ريخت بپاى سبو مرا \r\nمنت در اين سال وفات كرده ، چنان‌كه در « مطلع الشمس 2 : 445 » فرموده .\r\n\r\n* ( 136 - وفات لاوازيه حكيم فرانسه‌ئى ) *\r\nوى از علماء شيمىدان‌هاى معروف ، بلكه در واقع مؤسس علم شيمى جديد و كاشف اكسيژن مىباشد كه در سنه 1155 هجرى قمرى مطابق ( 1121 - 1120 ) شمسى متولد شده ، و پس از مدت پنجاه و سه سال قمرى عمر در اين سال وفات كرده .\r\n\r\n* ( 137 - وفات مرحوم ملا محمد رضا تبريزى - رحمه الله ) *\r\nدر كتاب « دانشمندان آذربايجان » صاحب اين عنوان را در دو جا عنوان كرده .\r\nيك جا در حرف شين ( ص 198 ) بنقل از كتاب « نگارستان دارا » تأليف مفتون به فارسى بعنوان تخلص شفا ، و نام ملا رضا . و ديگر در حرف ميم ( ص 333 ) بنقل از كتاب « رياض الجنة » تأليف ميرزا حسن زنوزى بعنوان ملا محمد رضا ، و ظاهرا بعقيدهء تعدد\r\n\r\n","description":"","footnote":"","page_name":" 343 ","page_number":47},
  {"content":"\r\n\r\nاو را در آن دو جا آورده و ملتفت نشده كه هر دو يكى است . و آنچه از جمع اين هر دو عنوان با ملاحظه بعضى از كتب ديگر برمىآيد اينكه وى فرزند عبد المطلب و از أجله و اعيان علماء و ادباء زمان خود بوده ، و مدت‌ها در عراق عرب نزد علماء آنجا ، چون شيخ محمد مهدى فتونى و آقا محمد باقر هزارجريبى از نخست ، و بعد از آن آقا محمد باقر بهبهانى درس خوانده ، و سپس در تبريز بامامت و موعظه مشغول شد ، آن‌گاه بمشهد رفت ، و پس از چندى عزيمت شيراز نمود ، و در شيراز نيز مدتى امامت نموده و منبر رفت و در نزد كريم خان زند تقربى بهم رسانيده تا قاضى عسكر آن پادشاه گرديد و بعد از فتور دولت زنديه سياحت كنان باز بعتبات عاليات و صفحات كردستان و عراق عرب و قراباغ رفته و آنجا ساكن شد .\r\nو او در خطب و انشاء دستى تمام داشته و شعر عربى و پارسى را نيكو مىگفته و تأليفات چندى دارد : اول كتاب « اشارات » در فقه بطور انشاء و لغز و معمى كه خيلى نيكو نوشته . دوم أشعار و قصايد بسيارى به عربى و پارسى . سوم كتاب « شافى » در جمع بين « بحار » و « وافى » در هفت جلد بزرگ ، چهارم « شرح مفاتيح » فيض .\r\nپنجم « حواشى بر حاشيه خفرى » چنان‌كه در « دانشمندان آذربايجان » نوشته ، و ظاهرا مقصود از « حاشيه خفرى » حاشيه‌ئى باشد كه آن را شمس الدّين محمد خفرى بر شرح ملا على قوشجى بر « تجريد » محقق طوسى نوشته ، كه شرح ملا على مرقوم را « شرح جديد تجريد » مىگويند در قبال شرحى كه قبل از وى علامهء حلى بر آن نوشته . ششم « حواشى بر كتاب درة التاج » تأليف قطب شيرازى در علوم متفرقه . هفتم كتاب « شفا » در أخبار آل مصطفى ( ص ) ايضا در جمع « بحار » و « وافى » نزديك به صد و پنجاه هزار بيت در سه جلد ، انجام تأليف جزء اول از جلد سيم آن در صلات ، 27 رجب سنه 1178 . هشتم منظومهء مثنوى ببحر تقارب در فتح خيبر . نهم مثنوى ديگرى نيز ببحر تقارب در مصيبت كه اين چند شعر از آن است :\r\n مه و مهر در سايهء حلم تو است * بر چرخ بر پايهء حكم تو است\r\nپروبال روح الامين مهد تو است * در اين عهد مهدى وليعهد تو است\r\nدمى كز ألم اشك غم ريختى * فلك كاش آن دم ز هم ريختى\r\nفرو شد به خاك آن تن چاك‌چاك * چرا مهر از اين غم نشد زير خاك\r\nعقاب سه‌پر كامدى از قدر * گهى جبهه كردى سپرگاه سر \r\n\r\n","description":"","footnote":"","page_name":" 344 ","page_number":48},
  {"content":"\r\n\r\n فضا كاش آن دم ز هم سوختى * مه و مهر در آسمان سوختى \r\nو اين مثنوى دو هزار بيت مىشود . و ضمنا شنيدى كه تخلص او در أشعار « شفا » بوده ، و از « نگارستان دارا » نقل شده كه وى از قراباغ بعد از مدتى ماندن بقزوين رفت و آنجا مريض شده و در حوالى سال 1208 برحمت ايزدى پيوست ، ولى از « رياض الجنه » نقل شده كه او در عين همين سال 1208 در طهران وفات كرد .\r\nو أساتيد درس و مشايخ روايت او چندين نفراند كه اينك ذكر مىشود ، با علامت « س » براى استاد و « خ » براى شيخ روايت و تا آخر كتاب به همين نوع رفتار خواهد شد ، چنان كه در ( ج 1 ، سال 1205 شمارهء 100 ص 189 ) نيز اشاره بدين اصطلاح نموديم مانند اينكه هم در آن جلد در سال ( 1201 - ص 124 - شماره 68 ) و نيز در سال ( 1205 - ص 231 شماره 111 ) اشاره بدينكه « ش » را براى شاگرد و « ر » را براى راوى از هركسى علامت قرار داده‌ايم نموده‌ايم .\r\nاول « خ » مرحوم سيد عبد العزيز 30 بن احمد 29 بن عبد الحسين 28 بن حردان 27 بن حسان 26 بن موسى 25 بن عبد اللّه 24 بن حسن 23 بن على 22 بن محفوظ 21 بن ثابت 20 بن موسى 19 بن محطم 18 بن منيع 17 بن سالم 16 بن فاتك 15 بن على 14 بن سالم 13 بن صبرة 12 بن خلف 11 بن موسى 10 بن على 9 بن حسن 8 بن جعفر 7 بن الامام موسى الكاظم 6 ( ع ) ، كه روايت مىكند از چند نفر از آن جمله مرحوم شيخ يوسف بحرينى ( ره ) و نسب او بدين‌طور نقل از « الذريعة 1 : 265 شماره 1392 » با ملاحظهء غلطنامهء آن در آخر جلد ششم گرديده . دوم « س » مرحوم آقا محمد باقر بهبهانى . سوم « خ » مرحوم آقا محمد باقر هزارجريبى كه هر دو در جلد اول شماره‌هاى ( 111 - ص 220 و 112 - ص 235 ) گذشتند . چهارم « خ » مرحوم شيخ شرف الدّين محمد مكى شهيدى كه در ( 1269 ) بيايد . پنجم مرحوم شيخ ابو صالح محمد مهدى بن بهاء الدّين محمد صالح فتونى عاملى ، وفاتش سنه 1183 .\r\nمرحوم ملا محمد رضا فرزندى داشته بنام ميرزا صدر الدّين محمد كه از علماء بزرگ و ادباء زمان خود بوده ، و بهر دو زبان عربى و فارسى شعرهاى خوب مىگفته و او از نخست در نزد پدر بزرگوار ، و ازآن‌پس در عتبات در نزد سيد بحر العلوم و آقا سيد\r\n\r\n","description":"","footnote":"","page_name":" 345 ","page_number":49},
  {"content":"\r\n\r\nعلى كربلائى درس خوانده ، و اين اشعار از او اينجا نوشته شد :\r\n أنيس الصب فى الحب العناء * فليس عن العناء له الغناء\r\nفان شئت احينى أو شئت فاقتل * فعيش الصب و الموت سواء\r\nأيا مرضى الهوى موتوا بغم * فداء الحب ليس له دواء \r\nچنان‌كه هم در « دانشمندان آذربايجان : 228 » نوشته .\r\n\r\n* ( 138 - تولد مير غنى محمد عثمان حنفى ) *\r\nوى فرزند محمد بن ابو بكر بن عبد اللّه المير غنى و خود از سادات حسينى حنفى است كه أصلا از أهل مكه معظمه بوده و در اين سال در طائف در قريهء سلامه متولد شده و تا ده‌سالگى در تحت تربيت پدر خود بود ، آنگاه كه پدرش وفات كرد عمش سيد ياسين كه يكى از اجلهء علماء در آن روز در مكه مىبود متولى امور وى گرديد ، و مير غنى محمد عثمان آنجا علوم فقه و حديث و تفسير را تحصيل كرد ، و شوقى مفرط بتصوف بهم رسانيد ، پس به خدمت شيخ احمد بن ادريس رسيده و از او بعضى از آداب تصوف را أخذ كرد و از بعضى مشايخ ديگر طرق نقشبنديه و شاذليه و جنديه و مير غنيه را كه اين اخير طريقه جدش سيد عبد اللّه بود ياد گرفت ، آنگاه در أقطار حجاز و صعيد مصر و منفلوط و اسيوط بگردش درآمد و در هريك از آنها طريقهء تصوف را منتشر نمود ، پس ببلاد سودان رفته و مورد اكرام أهالى آن واقع شد وصيت شهرتش به اقصاى بلاد رسيد ، و چندين كتاب تأليف كرد اول كتاب « الانوار المتراكمه » كه در آخر آن منظومه‌ئى در استغاثه و در حاشيه كتاب « الاساس » با اذكار بعد از نماز بطبع رسيده . دوم كتاب « تاج التفاسير » براى كلام ملك كبير . سوم كتاب « السير الربانى » در مولد نبى ( ص ) . چهارم كتاب « فتح الرسول و مفتاح باب الدخول » براى أهل وصول . پنجم كتاب « مجموع الاوراد الكبير » در أوراد طريقهء ختميه . ششم كتاب « مجمع الغرائب المفرقات » از لطائف خرافات كه در عقب آن كتاب « النمرقة المرفوعة » هم تأليف او كه اينك ذكر مىشود با بعضى از قصائد ديگر بطبع رسيده . هفتم كتاب « النفحات المدنية » در مدائح مصطفويه ( ص ) . هشتم كتاب « النمرقة المرفوعه » كه ذكر شد . نهم كتاب « النور البراق » در مدح نبى مصداق ، و اين كتاب با هفتم باهم چاپ شده .\r\n\r\n","description":"","footnote":"","page_name":" 346 ","page_number":50},
  {"content":"\r\n\r\nو بالاخره ، وى در سنه هزار و دويست و شصت و هشت در طائف وفات كرد و جسدش را به مكه معظمه آوردند كه هم تاكنون قبرش در قبرستان معلا معروف است ، چنان‌كه اين همه در « معجم المطبوعات : ستون 1828 » نوشته .\r\n\r\n* ( 139 - تولد مرحوم سيد مهدى 33 دلدارى هندى ) *\r\nوى فرزند مرحوم سيد دلدار على 32 هندى است كه در ( 1235 ) بيايد ، و شرح احوالش در « احسن الوديعه 1 : 11 » نوشته ، و از آن چنين برآيد كه وى از علماء زمان خود بوده ، و در اين سال متولد شده ، و حواشى و تحقيقاتى در مسائل متفرقه كه همه بفضل او گواهى مىدهند دارد ، و آخر بجوانى در آخر ماه ذى الحجة الحرام سنه هزار و دويست و سى و يك مطابق ( . . . ) عقرب ماه برجى ، در حيوة پدر بزرگوار بدار القرار ارتحال فرمود و آن جناب را بر فوت چنين فرزندى عزيز اندوهى عظيم دست داد ، و كتاب « مسكن القلوب » را كه در تأليفات وى ذكر مىشود براى تسليت خود در مصيبت او تأليف نمود ، و فرزندش سيد هادى 34 در ( 1228 ) بيايد .\r\nسنه 1209 قمرى مطابق سنه 1173 شمسى غرّهء محرّم الحرام . . . اسد ماه برجى\r\n\r\n* ( 140 - تولد مرحوم حاج ميرزا هاشم 34 مشهدى - ره ) *\r\nوى فرزند مرحوم حاج ميرزا هدايت اللّه 33 مشهدى است كه در ( 1248 ) بيايد ، و خود از علماء و فقهاء مشهد مقدس بوده ، كه در ماه رجب الفرد اين سال - چنان‌كه در « منتخب التواريخ خراسانى : 464 چاپ اول » نوشته - مطابق ( دلو - حوت ) ماه متولد شده ، و در نزد پدر بزرگوار تحصيل مراتب فقه و تفسير و كلام و تكميل هر نوع مرتبه و مقام نمود تا از آن جناب اجازت اجتهاد يافت ، و بطورىكه در « المآثر و الآثار :\r\n\r\n","description":"","footnote":"","page_name":" 347 ","page_number":51},
  {"content":"\r\n\r\n175 » فرموده در علم و رياست مقامى سامى بهم رسانيد ، و همواره مشغول مباحثات علميه و ترويج أحكام شرعيه بود ، و چنان‌كه در « مطلع الشمس 2 : 399 » نوشته در انجاح مقاصد و اصلاح مفاسد مسلمانان هيچ فرونمىگذاشت ، و در « فردوس التواريخ » فرموده كه او در بسيارى از روزها صائم و در شبها قائم و پيوسته بدعا و ذكر اشتغال داشت ، و ماه رجب و شعبان را ترك روزه نمىكرد ، و در دل‌هاى شب بمنازل فقرا مىرفت ، و در روزگار فتنهء سالار در نصرت لواى دولت اهتمامى بسزا به عمل آورد ، لا جرم أتباع سالار وى را با برادران و ياورانش حبس نمودند و او بسى در محبس سختى كشيد ، و پس از افتتاح آن شهر بطهران رفت و از ناصر الدّين شاه مراحم بسيار ديد ، و باز بأرض اقدس مراجعت نموده ، و بر أخلاق حسنهء خويش بيفزود . و او كتابهاى چندى تأليف فرموده :\r\nاول تتميم كتابى كه پدرش در تفسير نوشته ، و ناتمام بوده كه ده جزء وسط قرآن مجيد باشد ، و اين تتميم نيز تمام نشده . دوم كتابى در ثواب مصيبت نظير « مسكن الفؤاد » شهيد ثانى و « تسلية الاحزان » و غيره .\r\nو آخر در سنه هزار و دويست و شصت و نه ، چنان‌كه در « منتخب التواريخ » مذكور نوشته ، بوباء وفات كرد ، و در حرم مطهر رضوى ( ع ) در ميان صفه شاه‌طهماسب دفن شد ، و دو نفر فرزندانش مرحوم حاجى ميرزا جعفر 35 و مرحوم حاجى ميرزا محمد باقر 35 هم در نزد او مدفون‌اند ، و فرزند ديگرش مرحوم حاجى ميرزا حبيب اللّه 35 در ( 1266 ) بيايد . و هم او را دو نفر دختر از زوجه‌اش دختر ميرزا محمد ابراهيم ناظر رضوى ( كه در 1250 بيايد ) بوده ، يكى زوجه حاجى ميرزا اسماعيل سبزوارى كه در ( 1262 ) بيايد . و ديگرى زوجه ميرزا عليرضا بن ميرزا عبد الجواد ابن ميرزا محمد مهدى شهيد كه در ( 1218 ) بيايد .\r\nسنه 1174 شمسى . . . شعبان المعظم اوّل حمل ماه برجى\r\n\r\n","description":"","footnote":"","page_name":" 348 ","page_number":52},
  {"content":"\r\n\r\n\r\n* ( 141 - كشته شدن مير ابو الفتح خان 35 مرعشى - ره ) *\r\nوى فرزند مير سيد على 34 بن ميرزا اسحاق 33 بن ميرزا محمد 32 شاه‌مير بن ميرزا عبد اللّه 31 بن مير سيد على 30 بن مير محمد باقر 29 بن مير سيد على كبير زين الدّين 28 بن امير شمس الدّين اسد اللّه صدر 27 بن مير زين الدّين على 26 بن سيد شمس الدّين محمد شاه 25 بن مبارز الدّين مانده 24 بن جمال الدّين حسين 23 بن مير نجم الدّين محمود 22 بن سيد احمد 21 بن تاج الدّين حسين 20 بن سيد محمد 19 ابن أبو المفاخر على 18 بن سيد احمد 17 بن سيد ابو طالب 16 بن سيد ابراهيم 15 ابن سيد يحيى 14 بن سيد حسين 13 بن سيد محمد 12 بن ابو على حمزة 11 بن على 10 بن ابو القاسم حمزة 9 بن على المرعش 8 عليه السلام است .\r\nحضرت على المرعش 8 عليه السلام در ( ج 1 سال 1204 شماره 93 ص 159 ) گذشت ، و در ( ص 160 ) اشاره شد كه سادات مرعشى چهار شعبه‌اند و يكى از آنها مرعشيه شوشتر مىباشند .\r\nاينك گوئيم بطورىكه در « تاريخ عالم‌آرا 2 : 111 » نوشته اين شعبه در آن ولايت بغايت بزرگ و محترم و مرجع خلايق بوده‌اند ، و بطورىكه در « تذكرهء شوشتريه » نوشته نخستين كسى كه از اين خانواده از آمل مازندران بشوشتر آمده ، امير نجم الدّين محمود 22 است كه وى از آنجا به قصد زيارت ببغداد توجه نموده و بشوشتر افتاد ، و در آن زمان نقيب و مقتداى آن ديار ، سيد عضد الدّين حسينى ( حسنى . خ . ل ) بوده ، و او چون آثار رشد و بزرگى از مير محمود ديد دختر خود را بوى تزويج كرد ، و بعد از وفاتش چون غير از او فرزندى نداشت أملاك و ضياع فراوان وى همه بمير محمود رسيد ، و او در آنجا وفات كرد و اعقابش همه اهل شوشتر گرديدند ، انتهى .\r\nو همانا يكى از مشهورين آنها سيد محمد شاه 25 است كه در شوشتر مزارى معروف دارد ، و أجداد او تا مير نجم الدّين بطورىكه در تذكرهء مذكوره ذكر كرده بواسطهء حوادث روزگار بسى ضعيف الحال گشتند و أموال ايشان رو به خرابى نهاد ، چه گذشته از ساير نوائب ، ظهور سادات مشعشع در آن اوقات در خوزستان آن ناحيه را از ظلم و عدوان آتش زد ، و بالاخره فرزند اين سيد محمد شاه ، مير زين الدّين على 26 از شوشتر بشيراز رفت و از آنجا بهند افتاد ، انتهى . و فرزند او امير اسد اللّه صدر شوشترى از اكابر زمان خود بوده ، و بطورىكه در « تاريخ عالم‌آرا : 107 و 110 » نوشته\r\n\r\n","description":"","footnote":"","page_name":" 349 ","page_number":53},
  {"content":"\r\n\r\nپس از عزل مير معز الدّين محمد اصفهانى - جد سادات شهشهان اصفهان - از صدارت شاه‌طهماسب ، وى بدين منصب برقرار شد و چندين سال من حيث الاستقلال در خدمت آن پادشاه بعالىرتبهء صدارت معزز و گرامى بود ، انتهى . و در « منتظم ناصرى » عزل امير معز الدّين و نصب امير اسد اللّه را در سنه 943 نوشته ، و گويد بقولى در سنه 944 گفته‌اند ، انتهى . و در « تذكرهء شوشتريه » فرمايد : وى در رعايت و ترفيه حالات سادات نهايت كوشش مىنمود ، انتهى .\r\nو همانا بايد دانست كه صدر كسى بوده كه از طرف پادشاه وقت براى بازرسى موقوفات و وظائف و مستمريات مملكت معين مىشده كه در دولت مشروطه ايران وى را وزير وظائف و أوقاف مىگويند ، و او را در آن ازمنه صدر الممالك مىگفته‌اند ، و در دولت صفويه بنص « عالم‌آرا : 107 » اين‌چنين كس البتّه بايد سيد باشد ، چنان‌كه فرمايد : در اين دودمان ولايت نشان ، صدارت كه عبارت از تقديم سادات و ارباب عمايم و تكفل مهمات ايشان و ضبط أوقاف و رسانيدن وجوه بر معارف شرعيه است بجز سادات عظيم القدر فاضل پرهيزكار به ديگرى تفويض نمىيابد ، انتهى .\r\nو اين شخص صدر ، هركس بوده از طرف خود براى هر شهرى كسى را تعيين مىكرده كه او را نايب الصدر مىگفته‌اند . و به‌هرحال مير اسد اللّه تا آخر عمر خود بمنصب صدارت برقرار بود ، ليكن در أواخر ايام حيوة به جهت كبر سن دامن از آن در پيچيده و واگذار به فرزند خود مير سيد على نموده .\r\nدر « روضات الجنات : 188 س 11 » نيز نامى از اين امير اسد اللّه برده ، و اين كه وى از محقق كركى روايت نموده ، و سيد حسين بن حسن بن سيد محمد موسوى كركى از او روايت كرده ، انتهى .\r\nو مير محمد قاسم نسابه سبزوارى بطورىكه در « الذريعة 4 : 410 شمارهء 1810 » فرموده رساله‌ئى بنام « الاسدية » در أنساب سادات مرعشيه بنام اين أمير اسد اللّه تأليف نموده « 1 » ، و از كتاب « فيض الإله : قكا » چنين برآيد كه خود وى نيز چندين كتاب تأليف كرده : اول « رساله‌ئى در تحقيق أراضى أنفال » . دوم « رساله‌ئى در تحقيق اينكه زينب و رقيه زوجتان عثمان خليفه از صلب حضرت رسول ( ص ) بوده‌اند . سوم « ترجمهء كتاب نفحات اللاهوت » محقق كركى ( ره ) . چهارم كتاب « كشف الحيرة »\r\n\r\n\r\n","description":"","footnote":"\r\n( 1 ) كتاب اسديه در مقدمه جلد اول « جامع الانساب : 68 » معرفى شده است .\r\n","page_name":" 350 ","page_number":54},
  {"content":"\r\n\r\nدر فوائد غيبت حضرت حجة ( ع ) .\r\nو او شعر هم مىگفته ، و آخر در سنه 963 چنان كه در « منتظم ناصرى : 2 » نوشته وفات كرد ، و دو پسر برگذار نمود : يكى مير عبد الوهاب 28 كه در زمان شاه‌طهماسب مدت‌ها حاكم دزفول بوده و در نهايت عظمت و جلال رفتار مىنموده ، چنان‌كه نقاره‌خانه - و دورباش و غيره داشته ، و امور شرع و عرف آن بلد در تحت رأى رزين او اداره مىشده ، و در سنه 1011 در سفر ايروان خدمت شاه‌عباس بوده ، و بطورىكه در « تذكرهء شوشتريه » نوشته كتب بسيارى ازآنجا آورده و با كتب خود كتابخانه مهمى فراهم نموده شامل دوازده هزار جلد و همه را وقف كرده ، و از أملاك خالصهء خود وجهى تعيين فرموده كه همه‌ساله به مصرف مرمت و صحافى آنها برسد . و بعد از آن چندين نفر از اعقاب او را ذكر كرده ، و ديگر مير زين الدّين سيد على كبير 28 كه در عمود اين نسب است ، و همانا مير سيد على كبير در علما و رجال معاريف شيعه دو نفر بوده‌اند كه با آقا سيد على صاحب شرح كبير در اسم و لقب قريب الاشتراك ، و فرق آنها با يكديگر در ( 1207 ، شماره 126 ) گذشت ، و اين مير سيد على بطورىكه در « تاريخ عالم‌آرا : 110 » فرموده ، سيدى بزرگ و آدمى پاكيزه روزگار بود ، و فضائل و أطوار پسنديده داشت ، انتهى . و چنان‌كه گفتيم در أواخر حيوة پدر بنيابت وى چندى صدر دولت شاه‌طهماسب بود ، و بعد از وفات پدرش ، شاه تقى الدّين محمد اصفهانى فرزند مير معز الدّين كه قبلا ذكر كرديم صدر شد ، و پس از چندى معزول گرديد ، و اين مير سيد على كبير با مير محمد يوسف استرآبادى بشراكت صدارت يافتند .\r\nدر « تذكرهء شوشتريه » فرمايد : وى با برادرش مير عبد الوهاب در حيوة پدر و بعد از وفات او أملاك و رقبات بسيار احياء و احداث فرمودند ، و در صحراى ترين كه خوب‌ترين اعمال ولايت شوشتر و محل خيام بنى عقيل است جوىهاى بسيار از رودخانه جدا كرده و مزارع و قرى و قلاع چندى ساختند و ماليات همهء آنها بسيورغال و تيول خودشان مقرر بود ، و هريك از حكام با آنها دشمنى مىكرد از صفحهء روزگار برمىافتاد ، و در أواسط ذىالحجه سنه 970 شاه‌طهماسب وى را بصدارت خراسان و شروان و آذربايجان نصب كرد ، و وى پس از چندى استعفاء داده و اختيار توليت مشهد مقدس را نمود ، انتهى . و در « تاريخ عالم‌آرا 1 : 111 » نيز نوشته كه او متولى مشهد بوده و ظاهرا بطورىكه از « مطلع الشمس 2 : 312 در وقايع 997 » برمىآيد او\r\n\r\n","description":"","footnote":"","page_name":" 351 ","page_number":55},
  {"content":"\r\n\r\nتا اين سال ( 997 ) بتوليت برقرار بوده . و ما فهرست اسماء متوليان روضهء رضيه رضويه على مشرفها آلاف الثناء و التحية را در ( 1220 ) ذكر خواهيم نمود ، و بناء بر آنچه در « مطلع الشمس 2 : 319 » نوشته بقولى وى در شبى كه نعش شاه‌طهماسب را در مشهد مخفيا دفن مىكردند در آن عمل شركت داشته ، و او سه پسر برگذار نموده كه دويم آنها مير محمد باقر مذكور در عمود اين شجره و جد اعلاى مير ابو الفتح خان صاحب عنوان است . و مير سيد على 34 بن ميرزا اسحاق 33 سه پسر داشته : يكى ميرزا اسحاق 35 ، و ديگر ميرزا عبد الكريم خان 35 كه عن‌قريب ذكر مىشود ، و يكى ديگر ميرزا ابو الفتح خان كه بناء بر آنچه در « الذريعة 2 : 69 شماره 277 » نوشته در اين سال كشته شده و دو فرزند از او مانده يكى ميرزا اسماعيل خان 36 كه از امراء در هند بوده و در سنه 1188 متولد شده و پس از مدت 58 سال قمرى عمر در سنه 1246 در حالى كه از حج برمىگشته در بين الحرمين وفات كرد ، و سيد نور الدّين محمد جزائرى ( كه در جلد اول سال 1193 شماره 1 ص 3 ) گذشت كتاب « اسماعيليه » در أنساب سادات مرعشيه شوشتر را بنام او تأليف نموده ، و ديگر سيد محمد 36 كه از أهل علم و ادب بوده ، و كتابى بعنوان « تكملة الاسماعيلية » در تكميل اين اسماعيليه كه بنام برادرش نوشته شده تأليف نموده و در 23 ذىالحجه سنه 1272 از تأليف آن فارغ شده چنان‌كه در « الذريعة 4 : 411 شماره 1811 » فرموده ، و سيد محمود بن سلطان على خان بن ميرزا عبد الوهاب بن ميرزا سلطان حسن خان مرعشى كتابى بعنوان « تكملة التكملة » در تكملهء آن تآليف كرده كه در آن أحفاد جد خود ميرزا سلطان حسن خان را تا سال تأليف كه 1322 بوده ذكر نموده ، چنان‌كه در « الذريعة 4 : 411 شماره 1815 » فرموده . و نواده اين سيد محمد ، مرحوم سيد سلطان على 38 در ( 1332 ) بيايد .\r\n\r\n* ( 142 - وفات تيمور شاه پادشاه افغانستان ) *\r\nافغانستان مملكتى است معروف در آسيا به طرف شرقى ايران ، و تيمور شاه فرزند أحمد شاه درانى ابن زمان خان افغان أبدالى است .\r\nدر حواشى و توضيحات « مجمل التواريخ : 300 » شرحى نوشته بخلاصهء اينكه اصل طايفهء ابدالى از ملتان هند بوده‌اند ، و يكى از أجداد آنان به خدمت خواجه ابو محمد\r\n\r\n","description":"","footnote":"","page_name":" 352 ","page_number":56},
  {"content":"\r\n\r\nچشتى ( قدس سره ) كه از معاريف عرفاء عصر خود بوده رسيده و مدتى در نزد وى رياضت كشيده و خدمت كرد تا روزى خواجه نظر تفقدى بوى نمود و لقب « ابدال » به دو عطا فرمود و پس از آن وى را ابدال و اعقابش را به نسبت او ابدالى مىخوانند ، و گاهى ابدال را ( اودال ) مىگويند ، انتهى .\r\nاحمد شاه پدر صاحب عنوان از معاريف زمان خود و در دلاورى و مردانگى در آن زمان كم‌نظير بوده ، و مدتى در هرات و قندهار سلطنت نموده ، و از مأخذ مذكور در صدر عنوان چنين برآيد كه وى ظاهرا در ملتان متولد شده و بعد از آن با پدرش زمان خان بقندهار و از آنجا بهرات آمده توطن نمود ، و پس از چندى گرفتار طايفهء غلجائى شده و در زندان افتاد ، تا نادر شاه او را از زندان برآورده و بمازندران فرستاد ، و بعد از نادر ادعاء سلطنت نموده و با اولاد او درافتاد ، و درويشى صابر شاه نام از أهل لاهور وى را مژدهء سلطنت داد و تختى از گل ساخته وى را بر آن نشانيد و قدرى علف بر سر او نهاد و گفت : اين اورنگ سلطنت و اين هم افسر شاهى ، و از امروز تو پادشاه درانى ، و از آن ببعد احمد شاه لقب ابدالى را بدرانى عوض نمود ، و خود را بدين كلمه معروف ساخت ، انتهى . و او پس از قريب سى سال لشگركشى و فرمانروائى در شب جمعه 20 رجب سنه 1186 وفات كرده و در قندهار نزديك دولتخانه شاهى دفن شد ، و در ( ص 334 ) حواشى و توضيحات مذكوره چندين قول ديگر نيز در تاريخ وفات او ذكر كرده ، و به‌هرحال فرزندان چندى از او بازماند ، از آن جمله تيمور شاه صاحب اين عنوان كه حسب الوصيهء پدر پادشاه هرات گرديد ، و در كابل و قندهار استقلالى تمام بهم رسانيد ، و در موقعى كه مير محمد خان عرب زنگوئى حاكم طبس ، شاهرخ ميرزاى نادرى را اسير كرده و بطبس برد ، تيمور شاه ، مدد خان افغان را فرستاده و او را خلاص كرد ، و دختر محمد شاه تيمورى پادشاه هند را كه خواهر احمد شاه باشد بحبالهء زوجيت خود درآورد .\r\nتيمور شاه با مقام سلطنت ، مردى عارف و شاعر بوده ، و روى همين مسئله عرفان مدتى درويش حسينعلى كابلى را كه در ( 1216 ) بيايد در نزد خود نگاه داشته و محبت‌ها با وى نمود ، و در « مجمع الفصحا 1 : 20 » فرموده كه وى طبعى داشته بسياق أهل هند ، و اين چند شعر را از او آورده :\r\n آهوى چشم ترا صيد ز بادام كنم * آن‌قدر گرد تو گردم كه ترا رام كنم \r\n\r\n","description":"","footnote":"","page_name":" 353 ","page_number":57},
  {"content":"\r\n\r\n بس‌كه بينم بچمن جور و جفا از خس و خار * گه تمناى قفس گه هوس دام كنم\r\nپيش مردم نكنم شكوه ز بىمهرى تو * اى نكو نام ترا بهر چه بدنام كنم \r\nو آخر در اين سال چنان‌كه در « منتظم ناصرى » نوشته وفات كرد ، و پس از او فرزندش شاه زمان پادشاه شد ، و پس از او فرزندش شاه محمود پادشاه شده و در سنه 1244 وفات كرده و پس از او فرزندش كامران ميرزا پادشاه شده و در سنه 1257 بقتل رسيده و پس از او شاه شجاع پادشاه مملكت افغانستان شده و اين طايفه بوى خاتمه يافت ، و بعد از آن سلطنت اين مملكت در آل دوست‌محمد خان استقرار يافت كه در سنه ( 1283 ) بيايد .\r\n\r\n* ( 143 - تولد رينو مستشرق فرانسوى ) *\r\nوى از معاريف مسشترقين اروپا و از جملهء اهل علم و فضلاء بوده كه در اين سال متولد شده ، بناء بر آن كه تولد او در اواسط جمادى الاخرى اين سال يا عقب‌تر تا آخر سال واقع شده باشد ، زيراكه ما فقط احوال او را در « گاه‌نامهء 1310 ص 35 » ديده‌ايم و ازآنجا چنين برمىآيد كه او در 1795 مسيحى بدون تعيين ماه و روز متولد شده ، و آغاز سال 1795 طبق رسالهء « تطبيقيه » مرحوم حاجى نجم الدوله ( ص 75 ) 10 ج 2 اين سال 1209 بوده ، و اگر اين‌طور نباشد تولد او در سال 1210 خواهد بود .\r\nبه‌هرحال ، رينو در نزد سيلوستر دساسى كه در ( 1253 ) بيايد درس خوانده تا در ألسنه شرقيه و بخصوص عربى تبحرى تمام پيدا كرد ، و بعد از دساسى در مدرسه علوم شرقيه بتدريس پرداخت ، و بعد از مدتى رئيس آن مدرسه گرديد ، و كتب چندى برشته تأليف كشيد : اول كتاب « سلسلة التواريخ » در مهاجرت بشرق اقصى در قرن نهم مسيحى كه آن را بكمك لانگله تأليف نموده ، و بعد خود رينو آن را بفرانسه ترجمه كرده .\r\nدويم « ترجمهء كتاب تقويم البلدان » ابو الفداء بفرانسه . سيم « كتابى در فتح عرب » بفرانسه . و آخر پس از مدت هفتاد و چهار سال قمرى عمر در سنه هزار و دويست و هشتاد و سه وفات كرد ، با توجه به اين كه در « گاه‌نامه » در 1867 نوشته و طبق « تطبيقيه » آغاز آن سال در 24 شعبان 1283 بوده .\r\n\r\n","description":"","footnote":"","page_name":" 354 ","page_number":58},
  {"content":"\r\n\r\n\r\n* ( 144 - تولد مرحوم حاج ملا على قارپوزآبادى - ره ) *\r\nقارپوزآباد چنان‌كه در « تاريخ علماء زنجان : 81 » فرموده قريه‌اى است از قزوين ، و حاج ملا على چنان‌كه هم آنجا نوشته ، و نيز در « الذريعة 5 : 248 شماره 1193 » فرموده فرزند ملا گل‌محمد بن ملا على محمد و خود از بزرگان علماء و فقهاء و أهل علم و ادب بوده .\r\nشرح احوالش در كتاب « وقايع الايام خيابانى 3 : 201 تا 203 » در حاشيه و بعضى از مجلدات « الذريعة » نوشته ، و هم در « قصص العلماء : 80 » ذكرى از او نموده ، و در « المآثر : 143 » عنوانى مخصوص براى او منعقد فرموده ، و آنجا او را قازپوزآبادى بدوزاى نوشته ، و در « وقايع الايام » قابوزآبادى ، و در « تاريخ علماء زنجان » و « الذريعة 4 : 301 شماره 1312 و 5 : 248 شماره 1193 » چنان كه گفتيم قارپوزآبادى به اهمال راء ، و در « قصص العلماء » قرپوزآباد بدون الف و اهمال راء فرموده .\r\nو به‌هرحال ، وى بنص وقايع كه مفصل‌تر از باقى ديگر نوشته در اين سال متولد شده ، و در « الذريعة : 5 » در سنه 1200 فرموده ، و هر دو اين‌ها آن را از « انيس الطلاب » ملا محمد حسن زنجانى نقل كرده‌اند ، الا اينكه در وقايع آن را بتوسط مجموعهء اردوبادى كه ظاهرا « زهر الرياض » باشد از « انيس الطلاب » نقل كرده .\r\nخلاصه حاج ملا على چندى در قزوين درس خوانده و آنگاه باصفهان رفت ، و آنجا مدت پانزده سال در نزد مرحوم شيخ محمد تقى ايوانكيى و ديگران تحصيل كرد تا از شيخ مرقوم اجازه گرفت ، و بعد از آن بقزوين بازآمد و دوازده سال در خدمت مرحوم آخوند ملا عبد الكريم ايروانى درس خواند و هم از او اجازه گرفت ، و ملا عبد الكريم به‌طورىكه در « قصص العلماء » فرموده ؛ در جواب سؤالى ذكر كرده كه « من أعلم مىباشم و پس از من آخوند ملا على اعلم است ، ازآن‌پس حاجى ملا محمد تقى » كه مقصود شهيد ثالث باشد .\r\nمختصر ، حاج ملا على پس از تحصيل علوم چندى در قزوين تدريس نمود ، و مرحوم ميرزاى رشتى أعلى اللّه مقامه ، چنان‌كه در « الذريعة 4 شماره مذكور » فرموده در أوائل امر خود آنجا نزد وى درس خوانده ، و پس از آن در حدود سال 1250 و اندى بزنجان رفت و آنجا سكونت نموده و بتأليف و تدريس مشغول شد ، و چون فتنهء بابيه در\r\n\r\n","description":"","footnote":"","page_name":" 355 ","page_number":59},
  {"content":"\r\n\r\nآن شهر رخ داد در سنه 1265 بكربلاء رفت و هم آنجا بتدريس و تأليف پرداخت ، و در سنه 1267 كه وقعه آن جماعت خاتمت يافت باز بزنجان شتافت و بقضاء و افتاء و تدريس و تأليف اشتغال فرمود ، و در سنه 1284 مدرسه و مسجدى بزرگ مشتمل بر چهل ستون در آنجا بناء كرد ، و خود همى تا آخر عمر در آن به جماعت نماز مىخواند .\r\nو اينك أسامى تأليفات او به ترتيب حروف : اول كتاب « جوامع الاصول » سه جلد . دويم « حواشى و تعليقات متفرقه » . سوم « رساله‌ئى در اصول و فروع دين » بطور سؤال و جواب . چهارم رسالهء « سؤال و جواب » از طهارت تا ديات . پنجم « رساله‌ئى در صيد و ذبيحه » . ششم « رسالهء عمليه » از اصول و فروع تا صوم . هفتم « رساله‌ئى در متاجر » . هشتم « شرح تصريف » زنجانى . نهم « شرح عوامل ملا محسن » كه آن را بنام فرزند خود ملا حسن نوشته . دهم « شرح قصيدهء دعبل » . يازدهم كتاب « صبغ العقود » در صيغ عقود و ايقاعات كه در أعلى درجهء دقت و تفصيل و شامل مطالب نفيسه و تحقيقات عميقه است ، انجام تأليف آن شب يكشنبه 19 ج 2 سنه 1281 و آن را به خواهش حاجى سيد تقى برغانى در مدت هفت روز ( يا ده روز ) تأليف كرده ، و مرحوم حاج ميرزا محمد على قراچه‌داغى حاشيه‌ئى بر آن نوشته ، و ميرزا محسن حالى اردبيلى شرحى بر باب نكاح آن دارد ، چنان كه در « فهرست كتابخانه مباركه رضويه 5 : 589 و 595 » نوشته . دوازدهم « كتابى در تفسير قرآن عظيم » از سورهء مباركه يس ( ص ) تا آخر كتاب كريم ، دو جلد . سيزدهم « كتابى در مناسك حج » . چهاردهم كتاب « معدن الاسرار » در معارف و مواعظ پنج جلد . آغاز تأليف آن سنه 1249 در قزوين ، انجام جلد چهارم 12 صفر سنه 1265 . پانزدهم كتاب « نظام الفرائد » در شرح قواعد ، هفت جلد . شانزدهم كتاب « نواميس الاصول » دو جلد . هفدهم كتاب « وسيلة النجاة » .\r\nو آن جناب در روز شنبه هشتم ماه محرم الحرام سنه يك‌هزار دويست و نود مطابق ( . . . ) حوت ماه برجى وفات كرد ، و در زنجان بنص « الذريعة : 5 شماره مذكور » در بقعه‌ئى نزديك سيد ابراهيم ( ع ) دفن شد ، و چون چند روزى قبل از آن نيز مرحوم حاجى ملا هادى سبزوارى قدس سره در سبزوار وفات كرده بود ، ازاين‌جهت در « قصص العلماء » فرمايد كه : در اين سال كه هزار و دويست و نود است ، او و حاجى ملا هادى سبزوارى وفات كردند ، و در طهران يك روز براى هر دو تعزيه دارى كردند ، انتهى .\r\n\r\n","description":"","footnote":"","page_name":" 356 ","page_number":60},
  {"content":"\r\n\r\nو تاريخ وفات اين دو نفر را كه در « قصص » در 1290 نوشته درباره صاحب عنوان درست ، ليكن دربارهء مرحوم حاجى ملا هادى اشتباه است كه در بسيارى از جاهاى ديگر نيز اين اشتباه شده به شرحى كه در ( 1212 ) بيايد .\r\nو به‌هرحال ، مرحوم ملا على فرزندان چندى داشته ، يكى ملا حسن مذكور كه گفتيم پدرش شرح عوامل ملا محسن را بنام او نوشته . و ديگر ، شيخ محمد صادق كه در « الذريعة : 4 شماره مذكور » ذكر شده و أحوال پدر خود را در مقدمهء « معدن الاسرار » ذكر كرده .\r\n\r\n* ( 145 - وفات حافظ غلام محمد سود هره‌ئى ) *\r\nسودهره ، از توابع لاهور هند ، و حافظ غلام محمد از شعراء زمان خود و شاگرد مير شمس الدّين و از نخست ساكن شاه‌جهان‌آباد و بعد ساكن دهلى بوده ، و ديوانى در اشعار دارد ، و تخلص آزاد مىنموده و در اين سال وفات كرده ، چنان كه در « فرهنگ‌نامه پارسى : 126 » و « الذريعة 9 : 6 شماره 30 » فرموده‌اند ، و فهرست كسانى كه تخلص آزاد مىنموده‌اند در سال 1200 ( ج 1 ص 114 شماره 63 ) گذشت .\r\n\r\n* ( 146 - تولد آقا مير فتاح 33 طباطبائى تبريزى ) *\r\nدر جلد اول ( سال 1195 شماره 13 صفحه 31 ) شرحى از حضرت ابراهيم طباطبا ( ع ) سرسلسلهء سادات طباطبائى گذشت ، و اينك اينجا گوئيم كه سادات طباطبائى تبريز خانواده‌ئى بزرگ و سلسله‌ئى بزرگوارند كه شرح انساب و أحوال بعضى از قدماء و متأخرين و معاصرين آنها را كه ما مىتوانيم به يكديگر پيوند دهيم و بالنتيجه به امام عليه السلام برسانيم و تاريخ تولد يا وفات آنها معلوم و در موضوع اين كتاب داخل است هريك را در جاى خود بنويسيم .\r\nليكن سه نفر ديگر هستند كه ما از اتصال نسبشان اطلاعى نداريم ؛ و چون از خانواده شيخ‌الاسلامىهاى ( يا سادات وهابيه ) تبريز ( كه صاحب عنوان هم از آن جماعت است ) مىباشند آنها را در اين عنوان كه نخستين‌بار است كه به اين خانوادهء\r\n\r\n","description":"","footnote":"","page_name":" 357 ","page_number":61},
  {"content":"\r\n\r\nطباطبائى تبريز برمىخوريم قبلا ذكر نموده و بعد از آن أحوال صاحب عنوان را مىنويسيم هرچند داخل در موضع اين كتاب كه رجال دورهء قاجاريه‌اند نباشند ، و چنين گوئيم كه در كتاب « دانشمندان آذربايجان » أحوال اين سه نفر را ذكر فرموده بدين شرح : اول ميرزا صالح در ( صفحه 215 ) و آنجا نوشته كه وى از جملهء عباد وقت بوده و هيچ‌گاه نوافل را ترك نكرده و بپارسى و تركى شعر هم مىگفته و تخلص بنام خود صالح مىنموده و اين اشعار را از او آورده :\r\n به صد منت در آباديش مىداديم نگرفتى * گرفتى كشور دل عاقبت ملك خراب ما \r\nايضا :\r\n كم‌وبيش منظور درويش نيست * كه كم در قناعت كم از بيش نيست \r\nايضا :\r\n جهان بمنت اهل جهان نمىارزد * هزار شكر كه نيكى ز كس نمىآيد \r\nايضا :\r\n غمت همچو من مبتلائى ندارد * بلا ، غير من آشنائى ندارد\r\nفريبندگى نيست در طبع صالح * عصائى ندارد ردائى ندارد \r\nأيضا :\r\n دامنش وقتى بدست آمد كه گيرائى نداشت * كار ، سامان رفت هنگامى كه كار از دست رفت \r\nايضا ، تركى :\r\n ننگ نايغوسين چكن چاك گريبان ايستمز * خاطرين جمع ايستين زلف پريشان ايستمز\r\nقوى عتابى كونكلمى چين جبين ويران قيلور * موج كافيدور سنيق كشتيغه طوفان ايستمز \r\nايضا :\r\n چون چين جبينه أولمه مايل * اى غنچهء ناز آچل آچل \r\nگرچه در شجره‌نامه سادات وهابىها كه در ( 1213 ) شرحش بيايد به چندين نام ميرزا صالح برمىخوريم و يكى از آنها را در ( 1249 ) در عنوانى مخصوص مىآوريم\r\n\r\n","description":"","footnote":"","page_name":" 358 ","page_number":62},
  {"content":"\r\n\r\nليكن بشهادت طبقه آنها كه اينك در سيم معلوم مىشود ، اين‌ها همهء غير از ميرزا صالح مورد بحث ما هستند .\r\nدويم ، برادرش ميرزا عنايت اللّه كه او را در ( ص 281 ) ذكر كرده ، و فرمايد :\r\nاو هم قدم بر قدم برادر مىگذاشته و شعر هم مىگفته چنان‌كه فرموده :\r\n نخل بىبرگم به راه كاروان افتاده‌ام * شاخ خشگم را بهار آتشى در پيش نيست \r\nايضا :\r\n عشق مىجويد دلم از هر درى * پادشاهى را گدائى مىكنم \r\nسيم ، محمد حسين محزون ، فرزند ميرزا عنايت اللّه كه وى را در ( ص 328 ) نوشته ، و فرمايد : او در مشهد در خط نزد مير سيد احمد مشهدى ( كه در سنه 986 چنان‌كه « در مطلع الشمس 2 : 446 » فرموده ، وفات كرده ) شاگردى نموده ، انتهى .\r\nاكنون كه از ذكر اين سه نفر فراغت حاصل شد ، دربارهء مرحوم مير فتاح 33 صاحب عنوان گوئيم كه او فرزند مرحوم حاج ميرزا يوسف مجتهد 32 كه در ( 1242 ) بيايد ، و خود از علماء و معاريف رجال آذربايجان و بغايت مورد توجه عامهء آن سامان بوده ، و بطورىكه در كتاب « شجره‌نامهء سادات وهابىها : 22 » نوشته در اين سال متولد شده ، و در سنه 1243 كه لشكر روسيه بعد از محاربات چندين‌ساله به شهر تبريز استيلاء يافتند و برياست بسكاويج آنجا را محاصره نمودند ، ناچار مردم آن شهر با آن جناب همه از در تسليم درآمدند ، و وى از طرف روسيه مأمور بتنظيم شهر گرديد ، و بعد از چندى كه صلح‌نامهء تركمان چاى نوشته شد ، بواسطه سوءتفاهمى كه نايب‌السلطنه عباس ميرزا نسبت بوى پيدا كرده بود ، و هم ملاحظهء بعضى از مطالب از تبريز مهاجرت و در تفليس اقامت نمود ، و بعد از چندين سال كه آن محذورات مرتفع شد ، در سنه 1258 باز بتبريز برگشت تا در سنه هزار و دويست و شصت و نه پس از مدت شصت سال قمرى عمر وفات كرد ، انتهى .\r\nو در « دانشمندان : 404 » نوشته كه از آثار او در تبريز يك‌رشتهء قنات و نيز حمامى است كه هر دو معروف بقنات و حمام آقا مير فتاح مىباشند ، انتهى .\r\nو در « شجره‌نامه : 17 » چندين نفر فرزند از او و هريك را با اعقابى چند نوشته كه ما از نقل آنها در اينجا براى اختصار خوددارى نموديم ، و يكى از آنها ميرزا صادق آقا\r\n\r\n","description":"","footnote":"","page_name":" 359 ","page_number":63},
  {"content":"\r\n\r\nمؤيد الاسلام 34 است كه در ( 1299 ) بيايد .\r\n\r\n* ( 147 - وفات مرحوم حاج ملا محمد مهدى فاضل نراقى ) * * ( أعلى الله مقامه ) *\r\n« نراق » چنان‌كه در « روضات الجنات : 675 » فرموده بر وزن عراق و از توابع كاشان است ، و در ( ص 28 ) آن را بده فرسنگى كاشان معرفى نموده .\r\nمرحوم حاج ملا محمد مهدى صاحب عنوان فرزند ابو ذر بن حاج محمد قمى است ، و در « قصص العلماء : 106 » نوشته كه ابو ذر از عاملين حكام و پاكار نراق بود و آخر بقتل رسيد ، انتهى .\r\nو مرحوم حاج ملا محمد مهدى صاحب عنوان ( قدس اللّه تعالى روحه العزيز ) از اجلهء علماء محققين و افاضل فقهاء و اصوليين و أعاظم حكماء متألهين بوده ، و در علوم عديده و فضائل كثيره از حكمت الهى و كلام و رياضيات و علوم غريبه و فنون شرعيه بأسرها و عقليه و غيرها داراى تحقيقات باكره و تتبعات عميقه است .\r\nشرح أحوال اين فاضل فرزانه و محقق يگانه در كتب چندى همه چون « الروضة البهيّة » و « روضات الجنات : 675 » و « قصص العلماء : 105 » و « لباب الالقاب :\r\n92 » و غيره نوشته ، و از ملاحظه همه آنها با بعضى از مواضع ديگر چنين برآيد كه وى در نراق متولد شده ، و چندى در اصفهان و غيره در خدمت مرحوم آخوند ملا اسماعيل خاجوئى كه در ( 1282 ) بيايد و ملا محمد مهدى هرندى و حاج شيخ محمد كاشانى و ميرزا نصير درس خوانده ، و در آن ايام روزگارش به فقر و فاقه مىگذشته ، به‌نحوىكه بناء بمسطورات « قصص العلماء » قدرت بر روشن كردن چراغ نداشته و باستضائت چراغ‌هاى بيت التخليه و در أطراف و حوالى آن امكنه مطالعه مىنمود ، و هرچه از وطنش براى او نامه مىنوشتند آنها را نمىخواند كه مبادا حواسش پريشان و ميل وطن در دلش نمايان شود ، تا بعد از اينكه پدرش بقتل رسيد باز نامه نوشتند و او نخواند و از آن مطلع نشد ، پس نامه‌ئى بمرحوم آخوند ملا اسماعيل نوشتند بمضمون اينكه بواسطهء قتل پدر ملا محمد مهدى وجود وى در نراق لازم شده و شما او را روانه كنيد ، مرحوم آخوند هم نخست قضيه را كناية و آخر تصريحا بوى خبر داد و او را بنراق فرستاد ،\r\n\r\n","description":"","footnote":"","page_name":" 360 ","page_number":64},
  {"content":"\r\n\r\nو او پس از سه روز توقف در نراق باز مسافرت بعراق عرب نمود و به تحصيل پرداخت ، و مدتى در نزد شيخ يوسف بحرينى در حديث و آقا محمد باقر بهبهانى ( كه در جلد اول سال 1205 شماره 111 ص 220 گذشت ) درس خواند تا محققى فاضل و ازهرجهت توانا و كامل و از بعضى مذكورين باجازت روايت نائل گرديد ، پس بكاشان آمده و در آن شهر متوطن و بتأليف و تدريس پرداخت ، و كتب بسيارى در فنون عديده همه در غايت دقت و تحقيق تأليف فرمود ، و چندين نفر از علماء و فضلاء را از فيض تدريس بمقامات عاليه نائل نمود ، و قبل از او شهر كاشان از أهل علم خالى ، و ببركت وجود او مركز أهل علم و أدب و مجمع ارباب فضائل و كمالات شد .\r\nو اينك صورت تأليفات شريفهء وى : اول كتاب « انيس التاجرين » چنان‌كه در روضات است ، و در « الذريعة 2 : 453 شمارهء 1759 » انيس التجار نوشته ، انجام تأليف آن 10 ع 2 سنه 1180 در كاشان ، و آن در فروع مسائل تجارت براى مقلدين به فارسى است ، و مرحوم آقا سيد محمد كاظم يزدى و حاج شيخ عبد الكريم حايرى بر آن حاشيه نوشته‌اند ، و مرحوم حاج شيخ عباس قمى كتابى در انتخاب آن تأليف كرده بنام « ذخيرة الابرار » در منتخب « انيس التجار » چنان‌كه در « الذريعة 10 : 12 شماره 62 » فرموده . دويم كتاب « انيس الحكماء » . سوم كتاب « انيس المجتهدين » در اصول فقه ، انجام تأليفش سنه 1186 . چهارم كتاب « انيس الموحدين » در اصول دين به فارسى با استدلال تمام ، و شيخ عبد الرسول جواهرى كه در ( 1316 ) بيايد آن را به عربى ترجمه كرده . پنجم كتاب « تجريد » در اصول فقه ، چنان‌كه در « روضات :\r\n675 » و « قصص العلماء : 106 » و « الذريعة 3 : 350 شمارهء 1266 » نوشته‌اند ، ليكن در همان « روضات : 28 » و « الذريعة 3 : 351 شماره 1273 » تجريد الاصول فرموده‌اند ، و در هر دو جاى الذريعة و نيز روضات نوشته‌اند كه فرزندش حاج ملا احمد شرحى بر آن نوشته ، كه در روضات مخصوصا فرموده آن در مجلدات چندى است ، و در شماره مذكوره ثانيه الذريعة تأليف اين تجريد را در سنه 1190 فرموده‌اند .\r\nششم كتاب « التحفة الرضوية » در مسائل دينيه ، و در « الذريعة 3 : 384 تا 386 » كتبى كه بدين نام تأليف شده ذكر كرده و بجمله با اين كتاب 11 جلد مىشود . هفتم كتاب « توضيح الاشكال » كه مقصود از آن ظاهرا اشكال هندسى باشد ، يعنى اين كتاب همان باشد كه در رساله‌ئى كه مرحوم آقا ميرزا محمد باقر چهارسوئى در أحوال آباء و\r\n\r\n","description":"","footnote":"","page_name":" 361 ","page_number":65},
  {"content":"\r\n\r\nأجداد خود نوشته ( در ص 22 ) آن را بعنوان رساله‌ئى فاخره در هندسه ذكر كرده ، نه اينكه مراد أشكال منطقى باشد . هشتم كتاب « جامع الافكار و نافذ الانظار » در اثبات واجب تعالى كه در « الذريعة 5 : 41 شماره 171 » در وصف آن فرموده : اين كتاب بزرگترين كتابى است كه در اثبات واجب و صفات ثبوتيه و سلبيه او تأليف شده و نظيرى در اين باب ندارد ، و نزديك بسى و پنج هزار بيت مىشود ، انجام تأليف آن در كاشان ع 1 سنه 1193 ، انتهى . نهم كتاب « جامع السعادات » در موجبات نجات در اخلاق به عربى ، كه در « الذريعة 5 : شماره 218 » دربارهء آن فرمايد : آن جامع‌ترين كتابى است از متأخرين در أخلاق ، و فرزندش مرحوم حاج ملا احمد آن را با بعضى از تغييرات به فارسى ترجمه كرده و « معراج السعاده » را از آن بوجود آورده ، انجام تأليفش آخر ذىالقعده سنه 1196 ، انتهى . دهم كتاب « جامعة الاصول » در اصول . يازدهم « رساله‌ئى در بيان » . دوازدهم « رسائى در حساب » كه فرزندش مرحوم حاج ملا احمد شرحى بر آن نوشته . سيزدهم « رساله‌ئى در عبادات » . چهاردهم « رساله‌ئى در علم عقود » . پانزدهم « رساله‌ئى در مناسك حج » . شانزدهم « شرح شفا » .\r\nهفدهم كتاب « الشهاب الثاقب » در رد بعضى از معاصرين خود از اهل سنت . و چندين كتاب ديگر نيز بدين نام تأليف شده .\r\n1 - الشهاب الثاقب در رد حاج كريم خان ، تأليف حاج ملا حسينعلى تويسركانى 2 - الشهاب الثاقب در رد صوفيه ، تأليف سيد دلدار على هندى 3 - الشهاب الثاقب در عينيت نماز جمعه ، تأليف ملا محسن فيض ، انجام تأليف آن سنه 1057 4 - الشهاب الثاقب ، تأليف حاج ميرزا محمد أخبارى كه در ( 1232 ) بيايد 5 - الشهاب الثاقب در بيان معنى ناصب ، تأليف شيخ يوسف بحرينى .\r\nهيجدهم كتاب « قرة العيون » در وجود و ماهيت كه در « الذريعة 5 : 41 شماره 171 » ذكر كرده . نوزدهم كتاب « الكلمات الوجيزة » . بيستم كتاب « اللمعات العرشية » در حكمت الهيه . بيست و يكم كتاب « اللمعة » . بيست و دوم كتاب « لوامع الاحكام » در فقه شريعت اسلام . بيست و سيم كتاب « محرق القلوب » در مقتل ، در « قصص العلماء : 106 » فرمايد كه آن كتاب بخطب بليغه و قصايد فصيحه عربيه در مراثى است ، ليكن بسيارى از أخبار آن كتاب را اعتمادى نيست . و از أخبار ضعاف بلكه مظنون الكذب و يا مقطوع الكذب است ، و اين فقير را حواشى بر هامش آن است ،\r\n\r\n","description":"","footnote":"","page_name":" 362 ","page_number":66},
  {"content":"\r\n\r\nانتهى . بيست و چهارم كتاب « محصل » . بيست و پنجم كتاب « المستقصى » و اين هر دو در هيئت است . بيست و ششم كتاب « مشكلات العلوم » در علوم متفرقه و فنون متشتته ، مانند « كشكول شيخ بهائى » كه نمايندهء أفكار عاليه و تتبعات كثيرهء آن فاضل بزرگوار و از جياد كتب و نفايس سفاين مىباشد ، و ميرزا محمد تنكابنى نيز كتابى بدين نام دارد . بيست و هفتم كتاب « معتمد الشيعة » در احكام شريعه . بيست و هشتم كتاب « معراج السماء » در هيئت . و بسيارى از اين كتب در روضات ذكر شده ، و هركدام كه خارج آن و الذريعة است در « لباب الالقاب » نوشته .\r\nو مرحوم آقا ميرزا محمد باقر چهارسوئى در رسالهء احوال آباء و أجداد خودش بعد از ذكر چندين كتاب از تأليفات او فرمايد : و همچنين غير از اين‌ها از تصانيف رائقه و تآليف فائقه در حدود پنجاه علم ، انتهى .\r\nو اينك اساتيد درس و مشايخ اجازات او به ترتيب حروف نوشته مىشود .\r\nاول مرحوم آخوند خاجوئى قدس سره . دوم مرحوم حاج شيخ محمد كاشى اعلى اللّه مقامه كه در ( ج 1 سال 1205 عنوان 112 ص 236 ) گذشت . سوم مرحوم آقا محمد باقر بهبهانى عليه الرحمة . چهارم مرحوم شيخ أبو صالح محمد مهدى بن بهاء الدّين محمد صالح بن شيخ عبد الحميد فتونى نجفى كه روايت مىكند از ملا ابو الحسن شريف از علامهء مجلسى ، وفاتش سنه 1183 قبرش در نجف . پنجم ملا محمد مهدى بن حاج محمد ظهير هرندى كه در ( ج 1 سال 1203 عنوان 88 ص 153 ) گذشت . ششم ميرزا نصير كه ظاهرا مرحوم نصير الحكماء جد فرصت شيرازى باشد كه وى در مائه دوازدهم در اصفهان از جملهء حكماء محققين و فضلاء و مدرسين بوده ، و در ( 1221 ) بيايد . هفتم مرحوم شيخ يوسف بحرينى أعلى اللّه مقامه ، و از اين هفت نفر ، ميرزا نصير فقط استاد درس و شيخ محمد مهدى شيخ روايت ، و پنج نفر ديگر هم استاد درس‌اند و هم شيخ اجازت روايت .\r\nو نيز چندين نفر در نزد او درس خوانده يا اجازت روايت از او دارند بدين قرار :\r\nاول حاجى محمد ابراهيم كرباسى ( 1261 ) . دوم فرزندش حاج ملا احمد .\r\nسوم محمد بن حاج طالب طاهرآبادى كه در « الذريعة 5 : 41 شماره 171 » وى را ذكر كرده و فرمايد : او كتاب « جامع الافكار » اين استاد بزرگوار خود را به خط خويش كتابت نموده و در محرم سنه 1194 از آن فارغ شده ، انتهى . چهارم حاج سيد محمد\r\n\r\n","description":"","footnote":"","page_name":" 363 ","page_number":67},
  {"content":"\r\n\r\nباقر حجة الاسلام عليه‌الرحمه ( 1260 ) . پنجم حاج محمد جعفر مجذوب‌علىشاه ( 1238 ) .\r\nششم ميرزا بابا حبيب اللّه حسينى نطنزى جد امى مرحوم حاج ميرزا حبيب اللّه كاشانى قدس سره ( كه در 1340 بيايد ) ، و از اين شش نفر فرزندش حاج ملا احمد هم در نزد او درس خوانده و هم اجازت روايت از وى دارد ، و باقى ديگر فقط در نزد او درس خوانده‌اند .\r\nو آن جناب در اين سال بنص « مستدرك 3 : 396 » وفات كرده و بجنان جاويدان منزل گزيد ، و در نجف در ايوان كوچك پشت‌سر مبارك كه از آن شبكه‌ها برواق مطهر باز است دفن شد ، و در « لباب الالقاب » سن او را در حدود شصت سال نوشته و سه نفر فرزند از وى بازماند :\r\nاول مرحوم حاج ملا احمد ( 1245 ) . دوم مرحوم حاج ميرزا ابو القاسم كه عالمى فقيه و شاگرد برادر بزرگوار مذكور خود بوده و هم از او اجازت داشته و پس از وى در كاشان رياستى مهم بهم رسانيده ، و ظاهرا وى همان باشد كه در « المآثر : 162 » عنوانى براى او آورده و فرمايد : عالمى ربانى و فقيهى در خطهء كاشان بلاثانى بود و رياست و وجاهت را با اجتهاد و فقاهت توأم داشت و در مزاياى بسيار بىنظير بود ، انتهى . و او در موقعى كه از مكه برمىگشته در سنه 1256 در مدائن صالح وفات كرده بدعائى كه خود در زير ناودان نمود به اين كه براى ابتلاء بمرافعات عامه به وطن خود برنگردد ، چنان‌كه در « لباب الالقاب : 68 » فرموده و براى مادهء تاريخ اين عبارت را آورده : خوار و زار مرد ، انتهى . و اين ماده 1765 مىشود ، و ظاهرا آن درست و أرقام هندى كه براى سال تاريخ آورده اشتباه و رقم آحاد و عشراتش بجاى يكديگر رفته باشد : و به‌همين‌جهت هم او را در « المآثر » عنوان كرده - اگر اين عنوان از او باشد - كه چيزى از سلطنت ناصر الدّين شاه را دريافته بوده . و فرزندش ميرزا محمد صادق چنان‌كه هم در آن صفحه « لباب » است از علماء فحول در اصول و شاگرد شيخ انصارى و حاجى سيد حسين ترك بوده و در سنه 1304 وفات نموده .\r\nسيم حاجى ملا محمد مهدى ثانى كه در « الروضة البهيّة » وى را بعنوان آقا كوچك ذكر كرده ، و اينك بعنوانى جدا أحوال او را مىنويسيم .\r\n\r\n","description":"","footnote":"","page_name":" 364 ","page_number":68},
  {"content":"\r\n\r\n\r\n* ( 148 - تولد مرحوم حاجى ملا محمد مهدى ثانى نراقى ) * * ( أعلى الله مقامه ) *\r\nوى فرزند مرحوم حاجى ملا محمد مهدى مقدم العنوان ، و خود از علماء و معاريف عصر خويش در كاشان بوده ، و بطورىكه در « لباب الالقاب : 69 » نوشته در اين سال بعد از فوت پدر خود متولد شده و بدين جهت بنام وى موسوم ، و چون أصغر أولاد آن مرحوم بوده به آقا كوچك معروف گرديد ، و بعد از آن - چنان‌كه در « الذريعة 4 : 461 شماره 2056 » فرموده - ناصر الدّين شاه امر به الغاء لقب آقا كوچك را از او نمود و وى را چنان‌كه در « لباب » نوشته بلقب آقا بزرگ ملقب كرد .\r\nو به‌هرحال ، وى در نزد برادر بزرگ خود مرحوم حاجى ملا احمد درس خوانده و هم از او و شيخ جعفر نجفى و شيخ محمد سعيد دينورى باجازت روايتى سرافراز گرديده و تاريخ اجازتى كه اين شيخ أخير برايش نوشته ذىالحجه سنه 1245 مىباشد ، و ملا محمد سعيد مرقوم در ( ج 1 سال 1205 شماره 111 ص 232 ) ذكر شد ، و آنجا كسانى كه از او اجازت روايت دارند مرقوم و اين حاجى ملا محمد مهدى از قلم افتاد كه اينك تدارك گرديد .\r\nو بالجمله ، حاج ملا محمد مهدى پس از فراغت از تحصيل در كاشان سكونت نمود و بعد از وفات برادر خود حاجى ميرزا ابو القاسم در آن شهر رياستى شايسته بهم رسانيد ، و پدر يكى از زوجاتش حاجى محمد تقى مسجدى بزرگ و مدرسه‌اى عالى براى امامت و تدريس وى ساخت كه به مسجد آقا و مدرسهء آقا معروف شد ، و در « المآثر : 166 » وى را بعنوان ميرزا محمد مهدى كاشانى ذكر كرده ، و فرمايد : فقيه وجيه نبيه بود و در دارالمؤمنين بامامت جماعت و امر قضاء و حكومت مشغولى مىنمود ، انتهى .\r\nو اين فقيه فاضل و عالم عامل چندين كتاب تأليف كرده : اول كتاب « تنقيح الاصول » در دو جلد كه در محرم سنه 1251 از تأليف آن فارغ شده . دوم كتاب « المقاصد العلية » در شرح « ارشاد » علامه ، و چندين كتاب ديگر نيز بدين نام تأليف شده : 1 - « المقاصد العلية در شرح الفيه » كه آن شرح اكبر شهيد ثانى است بر كتاب « الفيه » در فقه صلاة يوميه تأليف مرحوم شهيد اول ( قدس سره العزيز ) و همانا مرحوم شهيد ثانى سه شرح بر اين الفيه شهيد اول نوشته كه يكى بزرگتر از ديگرى و آن بزرگتر از سيمى است ، و اين المقاصد شرح بزرگ او بر آن است 2 - « المقاصد\r\n\r\n","description":"","footnote":"","page_name":" 365 ","page_number":69},
  {"content":"\r\n\r\nالعلية » در تنقيح جمله‌اى از ادلهء شرعيه ، تأليف ملا محمد تقى هروى كه در ( 1299 ) بيايد .\r\nو چندين نفر از علماء در نزد او درس خوانده يا از او روايت مىكنند : اول مرحوم حاجى سيد حسين كاشانى كه در ( 1296 ) بيايد . دوم مرحوم ملا على مدد كاشانى كه در ( 1270 ) بيايد . سوم مرحوم حاجى مير محمد على كاشانى كه در ( 1294 ) بيايد .\r\nمرحوم حاجى ملا محمد مهدى پس از مدت پنجاه و نه سال قمرى عمر در سنه 1268 چنان‌كه در لباب فرموده وفات كرد ، و نعش وى را بقم برده و در مقبره‌ئى معروف نزديك بقعهء ابن بابويه دفن كردند ، و در « الذريعة » جلد و صفحه و شمارهء مرقوم فرمايد : وى در سنه 1278 بعد از برادر خود حاجى ميرزا أبو القاسم رئيس بوده و سال‌ها پس از اين تاريخ وفات كرد ، انتهى . و ظاهرا قول الذريعة درست ، و أرقام هندى لباب ( چنان كه در برادرش حاجى ميرزا ابو القاسم نيز نظير آن را گفتيم ) آحاد و عشراتش جابجا شده يعنى بايد 1286 باشد .\r\nو به هر جهت ، وى فرزندان چندى بازنهاد ؛ اول حاجى ملا محمد على كه عالم فاضل فقيه بوده و در سنه 1285 وفات نموده ، و تاريخ فوتش بدين‌طور در « لباب الالقاب ، باب 9 ص 106 » نوشته ، و قدرى با وفات پدرش در 1286 كه ما استظهار نموديم خوب نمىسازد و اگرچه ممكن و كثير النظير است ، و خلاصه وى در مدرسهء مذكورهء پدر خود در مقبره‌ئى مخصوص دفن شد و فرزندش ميرزا محمد حسين در ( 1319 ) بيايد ، و فرزند ديگر او ( خواهر ميرزا محمد حسين ) زوجه مرحوم ميرزا حبيب اللّه مؤلف لباب بوده ، چنان كه در آن كتاب ( ص 70 ) فرموده .\r\nدوم ملا احمد كه در « الذريعة » جلد و صفحه و شماره مرقوم فرمايد : تملك خود را نسبت بنسخه‌ئى از تنقيح پدر خود نوشته .\r\nسوم ميرزا ابو القاسم كه در نجف مجاور بوده ، و در سفر هند در سنه 1345 وفات نموده ، و فرزندش شيخ باقر صيدلى در نجف ساكن و نسخه‌اى از « محرق القلوب » جدش به خط پدرش در نزد او بوده ، چنان‌كه نيز در « الذريعة » جلد و صفحه و شماره مرقومه فرموده .\r\n\r\n","description":"","footnote":"","page_name":" 366 ","page_number":70},
  {"content":"\r\n\r\nسنه 1210 قمرى مطابق سنه 1174 شمسى غرّهء محرّم الحرام . . . سرطان ماه برجى\r\n\r\n* ( 149 - تولد شيخ علىميرزاى شاه‌پور قاجار ) *\r\nوى فرزند فتحعلى شاه ( 1250 ) و خود از شاهزادگان زمان بوده كه شعر هم مىگفته و تخلص شاپور مىنموده ، و همانا او در شب چهارشنبه دهم ماه رجب الفرد اين سال ، چنان‌كه در « ناسخ التواريخ ، جلد قاجاريه : 245 » نوشته ، مطابق ( . . . جدى - . . .\r\nدلو ) ماه برجى از بطن مريم بيگم دختر شيخ عليخان زند چنان‌كه هم در ناسخ ( جلد مرقوم : 253 ) فرموده متولد شده ، و به همين مناسبت بنام جد امى خود موسوم ، و بعد از آن به شيخ الملوك ملقب گرديد . در « مجمع الفصحاء 1 : 36 » وى را عنوان نموده و هم در جلد قاجاريهء ناسخ و « مرآة البلدان ، ج 1 » و « منتظم ناصرى ، ج 3 » بتفاريق بسيارى از احوال او نوشته شده ، و اجمالا از همه چنين برمىآيد كه او در سنه 1224 بحكومت ملاير و پرى و زنگنه كه محل سكونت ايلات زنديه بوده منصوب شد و در سنه 1226 دختر ميرزا محمد خان قاجار دولو را تزويج كرد ، و در چمن سلطانيه جشن سور او به عمل آمد ، و در سنه 1242 در موقع جهاد علماء ايران با روسيه ، مأمور باقامت در قبه و بادكوبه گرديد ، و در سنه 1243 قبل از وقوع معاهدهء تركمان‌چاى باز بجنگ روس رفت ، و در سنه 1246 كه محمد تقى ميرزاى حسام السلطنه و محمد حسين ميرزاى حشمة الدوله باهم جنگ داشتند ، وى به طرف‌دارى حشمة الدوله براى جنگ با حسام السلطنه ببروجرد رفت و شكست خورد ، و بالاخره در زمان پدر روزگارى دراز در ملاير و تويسركان بحكومت بسر برد ، و همواره در آن ناحيه بعيش و طرب و لهو و لعب مىگذرانيد ، بلكه مرتكب بعضى از أعمال قبيحهء ديگر كه در جلد قاجاريه ناسخ در وقايع سال 1247 نوشته نيز مىگرديد ، و بعد از وفات پدر مانند بسيارى ديگر از شاهزادگان از حكومت ممنوع شده و بكنجى آرميد تا بنص جلد قاجاريه مرقوم ( ص 405 ) در سنه هزار و دويست و شصت و سه در تبريز رخت حيات به سرمنزل ممات كشيده و وفات كرد و در « مجمع » اين اشعار را از او آورده :\r\n\r\n","description":"","footnote":"","page_name":" 367 ","page_number":71},
  {"content":"\r\n\r\n پرسيد نخست از دل ما * هر تير ستم كه از كمان جست \r\nايضا :\r\n كرده با مهر تو يكباره فراموش مرا * دل ما را ستم سنگ‌دلى در كار است \r\nايضا :\r\n عجب از جنس وفا آيدم و طالع خويش * كه در اين شهر نگاريش خريدار آمد \r\nايضا :\r\n آمدم تا كه ز دام تو رهانم دل را * او رهانا شده ، من نيز گرفتار شدم \r\nو اين شاپور قاجار صاحب عنوان چنان‌كه گفتيم نامش شيخ علىميرزا و تخلصش شاپور است كه در مجمع هم وى را در حرف شين عنوان كرده ، و غير از شاپور ميرزا فرزند ديگر فتحعلى شاه است كه او نامش شاپور بوده ، و طبق جلد قاجاريه « ناسخ : 247 » در شب 4 شنبه 13 رجب سنه 1222 متولد شده ، و مادرش طبق همان جلد ( ص 256 ) خواهر نصير خان شيركوهى رشتى بوده ، و اين شيخ علىميرزاى صاحب عنوان بنص اين جلد « ناسخ : 245 » چهل و شش نفر فرزند داشته كه 25 تن آنها پسر و 21 تن دختران بوده‌اند ، و از پسران يكى نواب حاج فضل اللّه ميرزا است كه بمرقومات جلد مذكور « ناسخ : 245 » مادرش زنى از تركمان بوده ، و خود چنان‌كه در « طرائق الحقائق 3 : 194 » نوشته مردى درويش مسلك و ارادت خدمت مرحوم رحمتعلى شاه ( كه در سال 1208 ج 1 ص 28 شماره 131 گذشت ) داشته ، و ما در آن عنوان ( ص 36 ) او را ذكر كرديم .\r\nدر طرائق جلد و صفحه مرقومه فرمايد : وى در شيراز از خدمت رحمتعلى شاه بشرف توبه و تلقين ذكر و فكر مشرف شد ، و هم آنجا توطن نمود ، و بعد از مدتى دختر آقا محمد حسن تاجر كرمانى را كه مادرش خديجه بيگم دختر رحمتعلى شاه بود به عقد ازدواج خود درآورد ، و بعد از آن خدمت دلالت و بعضى از خدمات شخصيه بوى مرجوع شد ، و آخر - الامر بخطرات نفسانى گرفتار گرديد و ادعاء طلب از مرشد خود نمود ، با آنكه وقت ورود بشيراز جز لباس بر ، چيزى نداشت ، تا در 5 ج 1 سنه 1277 بموجب صلح‌نامه‌ئى كه نوشته شده عمل آنها خاتمه يافت ، و بعد از آن از اين حركت پشيمان شد و توبه نموده و مقبول افتاد ، ليكن ديگر روز خوش نديد ، و اندكى پس از وفات حضرت رحمت به مكه رفت و از طرف عراق عرب بملاير كه وطن اصلى او بود باز آمد و آنجا وفات كرده و در قم دفن شد ، و فرزندى از او بازماند بنام محب‌على ميرزا كه در تلگراف‌خانه شيراز خدمت\r\n\r\n","description":"","footnote":"","page_name":" 368 ","page_number":72},
  {"content":"\r\n\r\nمىكرد ، انتهى .\r\n\r\n* ( 150 - تولد عليشاه ظل السلطان قاجار ) *\r\nوى نيز فرزند فتحعلى شاه ( 1250 ) و خود شاهزاده‌اى كامكار بوده و شعر هم مىگفته و تخلص عادل مىنموده .\r\nعليشاه در سه‌شنبه ( . . . ) ماه شعبان المعظم اين سال ، چنان در « ناسخ ، جلد قاجاريه : 245 » فرموده ، مطابق ( دلو - حوت ) ماه برجى از بطن مادر عباس ميرزاى نايب‌السلطنه متولد شده ، و شرح احوالش در جلد مرقوم ناسخ ، و مخصوصا تفصيل ادعاء سلطنتش قسمتى از آن در ( ص 264 تا 267 ) و قسمتى در ( 271 تا 278 ) و « مرآة البلدان : 1 » و « منتظم ناصرى : 3 » و بسيارى ديگر از كتب نوشته ، و آنچه از آنها اجمالا برمىآيد اينكه وى در سنه 1225 در پنبك و آباران با روسيه جنگ نموده ، و در سنه 1232 ملقب بظل السلطان و حاكم طهران گرديد ، و سال‌ها حكومت آن شهر را داشت ، و در سنه 1244 نظم شهر يزد بوى مفوض شد ، و بعد از وفات پدر - چنان‌كه در « جام جم : 481 » متنا و حاشية فرموده - بتحريك ميرزا ابو الحسن خان شيرازى وزير دول خارجه و علينقى ميرزاى ركن الدوله داعيه سلطنت كرد ، و بنص جلد قاجاريه ( ص 265 ) در 14 رجب بتخت موروثى جلوس نموده ، و خطبهء سلطنت بنام او خوانده شده و در آن خطبه او را عادل شاه ناميدند ، و بر سكهء سيم و زر عليشاه نقش كردند ، و وجه عادل شاه را در « ناسخ : 266 » گفته كه همان‌طورىكه عادل شاه نادرى خزانهء أموال نادر را در اندك مدتى تمام نمود ، او نيز دست باسراف و تبذير خزانه برگشاده و انباشته‌ها را آكنده و گذاشته‌ها را پراكنده نمود ، و در ظرف چهل روز سلطنت ، هفتصد هزار تومان نقد و جنس باسراف و تبذير صرف كرد ، و بعضى از امراء و شاهزادگان طوعا او كرها باطاعت او درآمدند ، و او ركن الدوله را بمصالحه و امام‌ويردى ميرزاى ايلخانى را با پانزده هزار نفر سواره و پياده و توپخانه و قورخانه براى محاربه به سمت آذربايجان نزد محمد شاه فرستاد ، و چنان‌كه در « ناسخ : 283 و 4 » نوشته پيش از آنكه لشكريان امام‌ويردى ميرزا بلشگر محمد شاه برسند گروه گروه از اردوى وى گريخته و بمحمد شاه پيوستند ، و خود آنها در نيك‌پي و سرچم باردوى محمد شاه\r\n\r\n","description":"","footnote":"","page_name":" 369 ","page_number":73},
  {"content":"\r\n\r\nكه از آذربايجان مىآمد رسيدند و ركن الدوله بمحمد شاه گفت شما بآذربايجان قناعت نموده و باقى ممالك ايران را بعادل شاه واگذاريد ! محمد شاه امر كرد تا او را موقوف داشتند و امام وردى ميرزا را مورد عفو قرار داد و چون بطهران رسيد و بر امور مسلط شد عليشاه ناچار زنان حرم را بشفاعت برانگيخت و با فخر الدوله خواهر خود كه بنص « ناسخ : 250 و 251 » نامش فخر جهان و از مادر شعاع السلطنه و زنى مجلله و حضرتش مطاف بزرگان بوده ، و چند نفر از خواهران محمد شاه كه أزواج أبناء او بودند ؛ در نگارستان نزد محمد شاه رفت ، و ميرزا أبو القاسم قائم‌مقام بشاه گفت : ارحم من رأس ماله الرجاء و سلاحه النساء ! و محمد شاه او را عفو نمود و مورد مراحم خود گردانيد ، و چنان‌كه در « جام جم » نوشته محمدصادق خان بيگدلى قصيده‌ئى در وقايع اين چهل روزهء سلطنت او بنظم آورده و از غرايب اينكه وى در حدود بيست سال پيش از آنكه بحكومت طهران مىنشست ميرزا حسن منجم گفته بود : ازين مسند حكومت برنخيزى مگر اينكه بتخت سلطنت‌خواهى نشست ؛ انتهى .\r\nو در « جنگ بهترين اشعار » اين شعر را از او آورده :\r\n من خستهء عشقم اى رفيقان * دست من بينوا بگيريد \r\nو عادل كه تخلص اين شاهزاده بوده تخلص چند نفر ديگر از شعراء هم بوده بدين شرح :\r\n1 - عادل خراسانى كه نيز در جنگ مرقوم نوشته 2 - عادل صفوى كه وى شاه‌طهماسب اول است و در « مجمع الفصحاء 1 : 39 » ذكر شده ، و در اين محل از مجمع جاى آوردن اين عادل صاحب عنوان است ، ليكن او را در اين كتاب ذكر نكرده .\r\nو اين عادل صاحب عنوان بنص « ناسخ ، جلد قاجاريه : 245 » بيست و دو نفر فرزند داشته ، ده پسر و دوازده دختر و از آن جمله سيف الدوله ميرزا و سيف الملوك ميرزا كه هر دو از يك مادر بوده‌اند و او دختر قهار قلى ميرزاى نادرى است ، چنان‌كه در « ناسخ ، جلد قاجاريه : 245 » فرموده ، و اين‌ها هر دو غير از سلطان محمد ميرزاى سيف الدوله پسر خود فتحعلى شاه‌اند كه در ( 1227 ) بيايد . و همچنين غير از سيف اللّه ميرزا پسر ديگر خود فتحعلى شاه‌اند كه طبق مرقومات ناسخ مزبور ( ص 249 ) در 3 شنبه 14 رجب سنه 1229 متولد شده ، و اين دو نفر عم آن دو نفر بوده‌اند .\r\nو ديگر از پسران صاحب عنوان كه كوچك‌تر از اين دو سيف بوده ، سلطان داود\r\n\r\n","description":"","footnote":"","page_name":" 370 ","page_number":74},
  {"content":"\r\n\r\nو ميرزا است كه بناء بمسطورات كتاب « فتنهء باب 23 و 24 و 55 » در شب 15 صفر سنه 1265 در جنگ با ملا حسين بشرويه‌اى بابى در قريهء واسكس از توابع علىآباد مازندران كه در يك فرسخى قريهء شيخ طبرسى است بقتل رسيد ، و بابيه جسدش را در همان‌جا سوزانيدند ، و يكى از دختران او بنص « ناسخ : 265 » زوجهء پسر عمّش محمد حسين ميرزا حشمة الدوله بود كه در ( 1265 ) بيايد .\r\nسنه 1175 شمسى . . . رمضان المبارك اوّل حمل ماه برجى\r\n\r\n* ( 151 - وفات شيخ احمد سويدى بغدادى ) *\r\nوى فرزند شيخ عبد اللّه سويدى است كه در ( ج 1 سال 1203 عنوان 89 ص 154 ) گذشت . و خود از علماء أهل سنت بوده و شعر هم مىگفته ، و همانا او در سنه هزار و صد و پنجاه و سه چنان كه در « المسك الاذفر » است مطابق سنه 1119 شمسى متولد شده ، و در نزد پدر خود و ساير علماء درس خوانده ، و چندين كتاب تأليف كرده : اول « حاشيه بر شرح ازهريه » . دوم « رساله‌ئى در تصوف » . سيم « شرح قصيدهء بانت سعاد « 1 » » .\r\n\r\n\r\n","description":"","footnote":"\r\n( 1 ) بانت صيغه مفردهء مغايبه مؤنث است از فعل ماضى بان يبين بينا مثل باع يبيع بيعا .\r\nو سعاد بر وزن سؤال نام زنى است مشهور از اعراب ، و بسيارى از شعراء عرب در اول قصائد خود تغزل و تعشق خيالى بدين نام نموده‌اند . در « بغية الوعاة : 208 » فرمايد كه بندار ابن لزه اصفهانى ( يكى از ادباء و شعراء معروف ) هفتصد قصيده حفظ داشت كه مطلع هريك بانت سعاد بوده ، انتهى . ليكن اشهر و اعظم همه ( نظر باينكه در مدح حضرت رسول صلى اللّه عليه و آله و سلم انشاء شده ) قصيدهء كعب بن زهير است ، كه قصيدهء بانت سعاد در مقام اطلاق ظاهرا منصرف بدان و در اينجا و بعضى از مواضع ديگر كه شرح اين قصيده ذكر مىشود مقصود همان باشد .\r\n","page_name":" 371 ","page_number":75},
  {"content":"\r\n\r\nچهارم « رساله‌ئى در تصوف » . پنجم كتاب « محاوره و محاضره » . ششم « مقامه‌ئى در پنجاه صفحه » . هفتم كتاب « نزهة الادباء » در معنى محبت . و اينك اين أشعار از او نوشته شد :\r\n هذا الحمى برجاله و نسائه * و ربيعه و عبيره و سنائه\r\nقم فاجتل زهر السرور بروضه * و أفض علينا الراح بين فضائه\r\nفالدهر يرفل فى مروط زبرجد * و الغيم مد عليه فضل ردائه\r\nو الطل يقطر فى الرياض دموعه * و الروض يضحك فى خلال بكائه \r\nشيخ احمد پس از مدت پنجاه و هفت سال قمرى عمر در اين سال وفات كرده و در بغداد در مقبرهء معروف كرخى دفن شد .\r\n\r\n* ( 152 - وفات غيرت شاعر اصفهانى ) *\r\nوى ميرزا جعفر موسوى است كه از سادات بزرگوار و معاريف شعراء عصر خويش بوده ، و شرح احوالش در « آتشكده ، مجمرهء 2 پرتو 1 » و « مجمع الفصحاء 2 : 367 » نوشته ، و از آنها چنين برآيد كه او كلامى خوب داشته و طبعش در كمال سلاست بوده ، و أبيات مرغوبى مىسروده ، و هماره به تحصيل كمالات دينى و مراتب علمى مىپرداخته ، تا در اين سال بنص مجمع وفات كرده ، و اين اشعار از او نوشته شد :\r\n افسوس كه تا بوى گلى بود بگلشن * صياد نياويخت بگلشن « 1 » قفس ما \r\nو له أيضا\r\n خواندى ز مهر سويت و راندى ز كين مرا * بردى به آسمان و زدى بر زمين مرا \r\nو له\r\n براى خاطر بيگانه يارا * خطا كردى كه كشتى آشنا را \r\nو له\r\n غمگين ز گردش فلك پرده در نيم * جور بتان پرده‌نشين مىكشد مرا \r\nو له\r\n شنيده‌ام كه غمم را كسى بجانان گفت * چگونه گفت غمى را كه باز نتوان گفت \r\n\r\n\r\n","description":"","footnote":"\r\n( 1 ) ز گلبن « خ . ل » .\r\n","page_name":" 372 ","page_number":76},
  {"content":"\r\n\r\n دلم ز كوتهى روز وصل آگه بود * كه قصهء شب هجران بروز نتوان گفت \r\nو له ايضا\r\n من در قفس ز شوق اسيرى ترانه سنج * صياد در گمان كه گلستانم آرزو است \r\nو له ايضا\r\n چشمهء نوش ترا غير ، بها نشناسد * ور شناسد چو لب‌تشنهء ما نشناسد \r\nو له ايضا\r\n گلبنى تا بگلستان و گلى بر شاخ است * كاش صياد مرا از قفس آزاد كند \r\nو له\r\n نديده آخر ، حسن تو رفتم از كويت * هنوز گل بچمن بود كز چمن رفتم \r\nو له\r\n فراق ؛ صبر و سكون خواهد و يقين دارم * كه من نه طاقت آن و نه تاب اين دارم \r\nو له\r\n اى گل چو غنچه تنگ‌دلى در چمن مگر * فرياد بلبلان قفس را شنيده‌ئى \r\nو له\r\n اى آنكه بديدن جمال تو خوشم * يك‌بار نشد دل از وصال تو خوشم\r\nگيرم كه بناخوشى از آن در ، راندى * اين را چه كنى كه از خيال تو خوشم \r\nو له\r\n دل مىرود بجانبى و جان بجانبى * از هم گسسته مىگذرد كاروان ما \r\nو اين غيرت اصفهانى غير از غيرت هندى است كه نامش عبد اللطيف و در « جنگ بهترين أشعار » نوشته .\r\n\r\n* ( 153 - وفات مرحوم سيد حسن 31 خوانسارى - ره ) *\r\nوى فرزند مرحوم آقا سيد حسين 30 بن حاج مير ابو القاسم آقا سيد جعفر كبير 29 ابن سيد حسين 28 بن سيد قاسم 27 بن سيد محب اللّه 26 بن سيد قاسم 25 بن سيد مهدى 24 بن سيد زين العابدين 23 بن سيد ابراهيم 22 بن سيد كريم الدّين 21 بن سيد ركن الدّين 20 بن سيد صالح قصير 19 بن سيد محمد 18 بن سيد محمود 17 بن سيد حسين 16 بن سيد\r\n\r\n","description":"","footnote":"","page_name":" 373 ","page_number":77},
  {"content":"\r\n\r\nحسن 15 بن سيد احمد 14 بن سيد ابراهيم 13 بن سيد عيسى 12 بن سيد حسن 11 بن سيد يحيى 10 بن سيد ابراهيم 9 بن سيد حسن 8 بن الامامزاده عبد اللّه 7 بن الامام موسى الكاظم 6 عليه السلام است « 1 » .\r\nسلسلهء اين نسب به‌طورىكه اينجا نوشته شد در چندجا از آن جمله مجموعه‌اى حاوى چندين رساله از مرحوم آقا ميرزا محمد هاشم چهارسوئى ( أعلى اللّه مقامه ) كه در ( 1235 ) بيايد به نظر رسيده ، ليكن در سلسلهء نسب آقا مير سيد محمد بقاء كه در ( 1275 ) بيايد و شجره‌نامهء سيد محمد على سدهى كه اينك ذكر مىشود ، سيد ركن الدّين 20 را فرزند سيد زين الدّين بن سيد صالح 19 نوشته كه در واقع سيد ركن الدّين 21 بشود ، و بناء براين سيد زين الدّين مرقوم 20 و سيد حسن صاحب اين عنوان 32 خواهد شد .\r\nو سيد محمد على 36 مذكور فرزند سيد عبد اللّه 35 بن سيد محسن 34 بن سيد حسن 33 بن سيد محمد مهدى 32 بن سيد محمد على 31 بن سيد مهدى 30 بن سيد تراب 29 بن سيد كاظم 28 بن سيد هدايت اللّه 27 بن سيد مهدى 26 بن سيد ابراهيم 25 بن سيد زين العابدين 24 مرقوم است ، كه اين سيد زين العابدين را ما 23 نوشتيم و بنا بر شجره‌نامه مرقومه كه درست‌تر به نظر آمد 24 خواهد شد ، و اين شجره‌نامه در نزد سيد محمد تقى 37 فرزند سيد محمد على مرقوم بوده و آقاى سيد مصلح الدّين مهدوى كه در ( 1334 ) بيايد ، آن را از او گرفته و ما نزد او ديديم .\r\nو به‌هرحال ، حضرت امامزاده عبد اللّه 7 عليه السلام در ( جلد اول سال 1193 شماره 1 ص 1 ) گذشت ، و سيد صالح قصير 9 ، مردى عابد و زاهد بوده ، و چنان‌كه در شجرهء مرقومه نوشته معاصر اتابك محمد ، و مريدان او در لرستان و بختيارى بسيار و خود در قريهء بيدهند خوانسار دفن است . و سيد جعفر كبير 29 معروف بمير و از علماء و ادباء بزرگ بوده ، و در سرودن أشعار و لغت عربى نهايت تسلط داشته ، و كتب چندى تأليف كرده از آن جمله كتاب « مناهج المعارف » در اصول دين ، تولدش 20 صفر سنه 1090 مدت عمرش 68 سال و 9 ماه و 3 روز ، وفاتش 23 ذىالقعده سنه 1158 ، قبرش در بيرون قريهء قودجان گلپايگان كه متصل بأراضى خوانسار است در نزديكى جاده ، فرزندش آقا سيد حسين 30 ، از أجله\r\n\r\n\r\n","description":"","footnote":"\r\n( 1 ) تحقيق كامل و صحيح درباره اين نسب و تراجم رجال اين دودمان ، موكول به جلد سوم كتاب « جامع الانساب » است .\r\n","page_name":" 374 ","page_number":78},
  {"content":"\r\n\r\nعلماء محققين و أفاضل فقهاء كاملين بوده ، و كتب چندى تأليف نموده ، از آن جمله « شرح دعاء أبو حمزهء ثمالى ، ره » . وفاتش اندكى بعد از ظهر روز يك‌شنبه 8 رجب سنه 1191 قبرش در خوانسار در نزديكى خانه مسكونى خودش و ما در اين كتاب دو فرزند از او مىآوريم ، كوچك‌تر را كه آقا سيد جعفر 31 است در ( 1240 ) و بزرگ‌تر را كه آقا سيد حسن 31 صاحب اين عنوان است در اينجا ، و چنين گوئيم كه :\r\nمرحوم آقا سيد حسن مرقوم ( أعلى اللّه مقامه ) از اجلهء علماء و اعزّهء فقهاء عصر خويش بوده ، و نوادهء برادرش مرحوم آقا ميرزا محمد باقر چهارسوئى ( عليه‌الرحمه ) در « روضات الجنات : 516 » در أحوال ميرزاى قمى بمناسبت فرزندش سيد محمد مهدى فقط اسمى از او برده ، ليكن در رساله‌ئى كه در أحوال آباء و اجداد خود تأليف كرده و نسخهء خطى منحصر بفرد آن در نزد نواده‌اش آقا ميرزا أحمد روضاتى سلمه اللّه تعالى موجود است ( در صفحه 22 ) تا اندازه‌اى او را مفصل‌تر ترجمه نموده ، و درباره وى فرموده كه : او عالم فاضل فقيه نبيه محقق مدقق مجتهد متهجد جليل نبيل بارع با ورع و امام جماعت در خوانسار بوده ، آن‌گاه شرحى دربارهء وى نوشته كه خلاصهء آن با ملاحظهء بعضى از مواضع ديگر چنين مىشود كه :\r\nوى در سنه هزار و صد و سى و هشت مطابق سال ( 1104 - 1105 ) شمسى متولد شد و مدتها در خدمت پدر بزرگوار درس خواند ، بلكه در حداثت و عنفوان جوانى هم از مجالس فوائد جد جليل خويش برخوردار گرديد ، و در عتبات عاليات چندى بمجلس درس مرحوم شيخ يوسف بحرينى درآمده و در خدمت او به تحصيل اشتغال ورزيد ، و با مرحوم حكيم الهى و فقيه ربانى ملا محمد مهدى نراقى ( قدس اللّه سره العزيز ) رفاقتى شايان بهم رسانيد ، و هماره اين دوعالم عامل و فقيه فاضل با يكديگر ارسال مراسلات داشتند ، و از جمله صورت نامه‌ئى در همان صفحه 22 نقل كرده كه آن را اين سيد جليل القدر بدان فقيه عظيم الشأن نوشته بدين نحو :\r\nبسم اللّه الرحمن الرحيم الحمد للّه و سلام على عباده الذين اصطفى محمد و آله الطاهرين اجمعين .\r\n سلام من سلام ذىالجلال * و ذى الاكرام بر ذى نوال\r\nعلى من ان رقمت له مديحا * لكان دون رتبته مقالى \r\nمن عبد مقترف لما جناه معترف بما فرط فى جنب مولاه محتاج الى رحمة ربه و\r\n\r\n","description":"","footnote":"","page_name":" 375 ","page_number":79},
  {"content":"\r\n\r\nنواله راج شفاعة جده و آله صلى اللّه عليهم اجمعين و سلم و رحم و كرم .\r\nو هو الضعيف الفقير الى اللّه الغنى القوى ، حسن بن الحسين الحسينى الموسوى ، غفر اللّه لهما الزلات و بدل سيئاتهما حسنات ، الى المولى الاولى .\r\nالى آخر الرقيمة الكريمة ، كه در ص ( ص 23 ) ختم شده و در حاشيهء ( ص 22 ) نوشته كه : لا يخفى أن اقتصارنا على ذلك ، و اختيارنا اياه من البين ؛ اما لوجازة مضامينه دون غيره ، أولانا بصدد بيان ما من الراقم بدى ، فيستدعى ذكر أحواله كك ، انتهى .\r\nمرحوم سيد ( ره ) تأليفاتى دارد : اول حواشى كثيره « بر شرح لمعه » و « مدارك » .\r\nدويم « مسأله‌اى در طهارت » . و بالاخره در اين سال وفات كرده ، و چندين فرزند بزرگوار از او بازماند كه اكبر و أقدم آنها سيد ابو القاسم 32 است كه در ( 1212 ) بيايد .\r\nو ديگر سيد محمد مهدى 32 كه در ( 1246 ) بيايد . و ديگر سيد محمد 32 كه در سنه 1227 وفات كرده ، و برادرش سيد محمد مهدى دو بيت در مادهء تاريخ او گفته كه در أحوال او نوشته مىشود .\r\n\r\n* ( 154 - تولد مرحوم آقا مير سيد حسن 39 مدرس اصفهانى - ره ) *\r\nوى فرزند مرحوم آقا مير سيد على 38 بن مير محمد باقر 37 بن مير اسماعيل واعظ 36 بن مير أبو صالح 35 بن مير عبد الرزاق 34 بن سيد محمد 33 بن سيد أبو المعالى 32 بن سيد شمس الدّين محمد 31 بن سيد عبد الرضا 30 بن سيد ابو الفتح محمد 29 بن سيد مهدى 28 بن سيد تاج الدّين على 27 بن مير شمس الدّين على 26 بن سيد ناصر الدّين احمد 25 بن شريف الدّين محمد 24 بن شمس الدّين أبو القاسم على 23 بن عميد الدّين عبد المطلب 22 بن جلال الدّين ابو نصر ابراهيم 21 بن عميد الدّين عبد المطلب 20 بن شمس الدّين على 19 بن تاج الدّين ابو الحسن على 18 بن شمس الدّين ابو القاسم على 17 بن عميد الدّين ابو جعفر 16 بن عز الدّين ابو نزار عدنان 15 بن أبو الفضائل عبد اللّه 14 بن أبو على عمر المختار 13 بن ابو العلاء مسلم الاحول 12 بن ابو على محمد امير الحاج 11 بن محمد الاشتر 10 اعرجى حسينى ( رحمه اللّه ) است .\r\nحضرت محمد الاشتر 10 در ( ج 1 سال 1193 در عنوان 3 ص 6 ) گذشت .\r\nنواده‌اش مسلم الاحول 12 أمير حاج و مردى شجاع بوده چندان‌كه وى را « كبش\r\n\r\n","description":"","footnote":"","page_name":" 376 ","page_number":80},
  {"content":"\r\n\r\nبنى عبيد اللّه » مىگفته‌اند و در سنه 389 بقتل رسيده . فرزندش عمر المختار 13 نيز امير حاج و نقيب نجف بوده ، و از غايت جلالتى كه داشته اولادش را بوى نسبت داده و آنها را مختارى گفتند ، و سلسله‌ئى از سادات اعرجى از اينجا جدا شده و جماعتى كثيره از علماء و أعيان از آنها بهم رسيده‌اند .\r\nو شمس الدّين على 17 در سنه 536 متولد شده ، چنان‌كه در كتاب « ماضى النجف و حاضرها 1 : 209 » نوشته ، و بطورىكه در « الذريعة 9 : 542 شماره 2999 » فرموده سيدى متأدب و شاعر و نقيب در كوفه بوده و ديوانى در أشعار دارد ، انتهى .\r\nو شمس الدّين على 23 در سنه 836 وفات كرده و در سبزوار دفن است ، چنان‌كه در كتاب « مشجر ابو جميل : 72 نسخه خطى » نوشته ، و در آنجا شمس الدّين على 26 را على الاكبر نوشته . و تفصيل اين كتاب مشجر اين است كه سيد جلال الدّين أبو نصر ابراهيم 21 فرمان داده بمحمود بن على المنكديم لمعروف بأبو جميل تا « عمدة الطالب » را كه مبسوط و عربى بوده مشجر و فارسى نمايد ، و او همچنين كرده و قدرى هم از خود در نام ساداتى كه در عمده نيامده‌اند بر آن افزوده و اين كتاب در نتيجه بوجود آمده و بمشجر أبو جميل معروف شده . و برحسب طبقهء اين دو مؤلف ، اين مشجر نيز در همان حدود تأليف عمده تأليف شده است .\r\nآنگاه چندى بعد از آن ، امير روح الامين مختارى كه از علماء مائه يازدهم و برادر ابو المعالى 32 ( مذكور در عمود نسب صاحب عنوان ) بوده ، و در « روضات :\r\n649 » نامش برده شده ، فرمان داده تا سيد محمد أمين بن شاه حسين بن شمس الدّين على سلطان المختارى الحسينى حاكم سبزوار نسخه‌اى از آن را براى وى بنويسد و او همچنين كرده ، و بعضى از شعب مختارىها را كه تا آن‌وقت پيدا شده بودند بر آن افزوده ، و آن نسخه اينك نزد اولاد أمير روح الامين از سادات محلهء ترواسگان اصفهان و ملك آن جماعت مىباشد ، و ما آن را در دست آقاى خاتون‌آبادى كه در ( 1316 ) بيايد زيارت كرديم ، و تاريخ كتابت ، و همچنين اتصال نسب سيد محمد أمين كاتب بيشتر از آنچه نوشتيم در آن نبود .\r\nو خلاصه ، مير شمس الدّين على 26 در سنه 954 وفات كرده ، و أولاد او در مائهء يازدهم و دوازدهم در اصفهان بوده و بعضى از علماء و أعيان از آنها بهم رسيده‌اند ، يكى مرحوم ميربهاء الدّين محمد 33 مختارى ( رحمه اللّه ) ابن سيد محمد باقر 32 بن\r\n\r\n","description":"","footnote":"","page_name":" 377 ","page_number":81},
  {"content":"\r\n\r\nسيد محمد 31 كه از علماء معروف و صاحب تأليفاتى است ، و در « روضات : 651 » در عنوانى مخصوص ترجمه شده ، و ديگر مرحوم سيد ناصر الدّين احمد 34 بن سيد محمد 33 بن امير روح الامين 32 مذكور كه در ( ص 649 ) او را ذكر كرده ، و فرمايد :\r\nوى روايت مىكند از فاضل هندى و از او مرحوم ميرزا ابراهيم قاضى ( ره ) . ديگر امير اسماعيل 36 واعظ كه در عمود اين نسب افتاده ، و در « ارشاد المسلمين : 38 » او را ذكر كرده و فرمايد : امام جماعت و واعظ در مسجد شاه اصفهان بوده ، و چندين كتاب تأليف كرده و فرزندان چندى ذكورا و اناثا داشته ، انتهى .\r\nو فرزند او مير محمد باقر 37 چنان‌كه هم در آن كتاب ( ص 38 ) فرموده از علماء عصر خويش و امام جماعت در مسجد شاه و مدرس مدرسهء ميرزا مهدى در لب جوى باباحسن در محلهء بيدآباد بوده و ثروتى بسزا داشته و از صاحب عطاهاى آن عصر شمرده مىشده و كتب چندى تأليف كرده و از جملهء نعم حضرت حق تعالى بوى اينكه هفت نفر پسر داشته همه فريد دهر و يگانه عصر ، انتهى .\r\nو همانا فرزند اول او مرحوم مير محمد صادق 38 بوده كه در مسجد شاه امامت جماعت و هم آنجا در منبر موعظه مىنموده و تأليفاتى دارد و در زمان خود در اصفهان شهرت و اهميت و علو مقامى زايدالوصف داشته چندان‌كه حكومت‌هاى آن عصر در اصفهان بدون رأى او اقدام در عملى نمىكرده‌اند و در أثر اين همت و علو مقام اولاد او و برادرانش بوى منسوب و خود سرسلسلهء جماعتى از سادات شده كه آنها را سادات مير محمد صادقى گويند . و اينجا شعبه‌اى از ساير سادات مختارى جدا گشته و چهارمين بار سلسله‌ئى مخصوص از عمودى معلوم از أولاد حضرت امير المؤمنين عليه السلام تشكيل طايفه‌ئى داده‌اند .\r\nيعنى اول حسينى ، كه از ساير أولاد آن جناب جدا و منسوب به حضرت سيد الشهداء عليه السلام گرديده‌اند . دوم اعرجى ، كه منسوب بجناب عبيد اللّه الاعرج 5 و از ساير سادات حسينى متميز شده‌اند . سوم مختارى كه منسوب بعمر المختار 13 و از ساير سادات اعرجى منفصل گشته‌اند . چهارم مير محمد صادقى كه منسوب به اين مير محمد صادق و از ساير سادات مختارى جدا شده‌اند و تاكنون به همين كلمهء مير محمد صادقى معروف‌اند ، اگرچه بعدا نسبت بمرحوم صاحب عنوان خود را مدرس هم گفته‌اند ، ليكن تميز تمام آنها تاكنون به همين كلمهء مير محمد صادقى مىباشد .\r\n\r\n","description":"","footnote":"","page_name":" 378 ","page_number":82},
  {"content":"\r\n\r\nو به‌هرحال ، فرزند دويم مرحوم مير محمد باقر مذكور ؛ مرحوم حاج مير اسماعيل 38 است كه در ( 1300 ) بيايد ، و فرزند سيم او مرحوم آقا مير علينقى 38 است كه در ( 1363 ) بيايد ، و فرزند چهارم و پنجم و ششم ؛ مير محمد مهدى 38 و مير محمد كاظم 38 و مير محمد رضا 38 است كه آنها را در « ارشاد المسلمين » در ( ص 42 و 43 ) عنوان كرده و فرمايد از هريك اعقابى منتشر شده است .\r\nو بالاخره فرزند هفتم او مرحوم آقا مير سيد على 38 ( رحمه اللّه ) است كه در ( ص 43 ) او را عنوان كرده و شرحى دربارهء او نوشته بخلاصهء اينكه وى هرچند سنا از برادران خود كوچك‌تر بوده ، ليكن از جهت علم و زهد و أخلاق ، يگانهء أولاد مرحوم مير محمد باقر شمرده مىشده ، و مدتى در نزد پدر خود درس خوانده و چندى هم خدمت آقا محمد بيدآبادى تحصيل فقه و حديث و أخلاق نموده تا در فنون ظاهر و باطن كامل گرديد ، و هماره بگوشه گيرى و انزواء بسر رسانيد ، و كتبى برشته تأليف كشيد و پس از وفات برحسب وصيت نعش او را بعتبات بردند ، انتهى .\r\nآنگاه پنج پسر براى او در صفحات متفرقه ذكر كرده كه سيم و چهارم آنها آقا مير محمد جعفر 39 و آقا مير زين العابدين 39 مىباشند و هر دو در صفحه 39 ذكر شده و از علماء بوده‌اند ، و دويم و پنجم آقا مير محمد حسين 39 و آقا مير محمد باقر 39 در ( 1288 ) و ( 1216 ) بيايند . و اول كه أعظم و أشهر أولاد بوده مرحوم آقا مير سيد حسن 39 صاحب اين عنوان ( أعلى اللّه مقامه العالى ) است .\r\n* * * مرحوم آقا مير سيد حسن ( قدس اللّه تعالى روحه الشريف ) از أعاظم علماء محققين و افاضل فقهاء و اصوليين فرقه محقه شيعه بوده ، تحقيقات علميه و أفكار باكره‌اى كه وى در مجلس درس خويش بيان مىنموده ، همه محير عقول أرباب فضل و كمال و مطرح انظار اصحاب دقت و نظر گرديده ، و تأثيرى كه نفس او در تدريس داشته تاكنون كسى نديده و نشنيده .\r\nشرح احوالش در چندين كتاب نوشته ، مانند « روضات الجنات : 183 » و « مستدرك الوسائل 3 : 402 » و « تذكرة القبور : 100 » و « فوائد الرضويه 1 : 110 » و « ارشاد المسلمين : 44 » و غيره و از آنها همه چنين برآيد كه بنص اين كتاب أخير ( ص 47 ) در اين سال متولد شده ، و چندى در نزد پدر خود در علوم مقدماتى و فقه و اصول\r\n\r\n","description":"","footnote":"","page_name":" 379 ","page_number":83},
  {"content":"\r\n\r\nدرس خواند . آن‌گاه بمدارس علماء آن عصر در اصفهان مانند شيخ محمد تقى ايوان‌كيى و حاجى كرباسى حاضر شد ، و هم شطرى از علوم عقليه را در نزد ملا على نورى دريافت .\r\nو بعد از چندى بعتبات عاليات رفت و آنجا مدتى در كربلا در خدمت شريف العلماء و شيخ محمد حسين صاحب « فصول » در اصول ، و در نجف در نزد شيخ محمد حسن صاحب « جواهر » در فقه تحصيل كرد ، و بعد از آن زمانى برياضت و تكميل نفس پرداخته و باز باصفهان برگشت و ثانيا بمجلس درس حاجى كرباسى حاضر شد و چون خود را مستغنى از مجلس درس وى ديد ، بعدا باز با برادر خود آقا مير زين العابدين بعتبات رفت و چندى مانده و باز باصفهان آمد و خود در خانه خويش بتدريس پرداخت و مانند استادش حاجى كرباسى چنان‌كه در « درة البيضاء » تصريح بدان فرموده همى بكرسى برنشست ، و اصولى مركب از اصول اساتيد خود يعنى شريف العلماء و شيخ محمد تقى و صاحب فصول و حاجى كرباسى ترتيب داده ، و اين وقت است كه بيانات خوش و تقريرات دلكش وى در أطراف بلاد منتشر گرديد و چنان‌كه در « مستدرك » فرموده علماء و طلاب از اطراف بلدان شد رحال براى استفادت علوم شرعيه بسوى او كردند و آوازهء حسن سليقت و جودت طريقت او در تدريس عالم‌گير شد ، تا آنجا كه به مدرس مطلق معروف گرديد ، و بااين‌كه سال‌ها بود اين كلمه خاص مرحوم آقا ميرزا ابو القاسم مدرس ( كه در ج 1 سال 1202 عنوان 74 ص 129 گذشت ) شده و بعد از وفاتش در خانوادهء او مانده بود آن جناب هم بدين كلمه شهرت يافت و بعد از وى هم تاكنون در خانوادهء او باقى است ، و افراد اين دو طايفه آن را در اين سنوات اخيره نام خانوادگى خود قرار داده‌اند و بكلمهء خاتون‌آبادى و صادقى و غيره از يكديگر امتياز مىيابند . و مرحوم حاجى كرباسى از اين مجلس تدريس و آن‌هم بر كرسى با آن شهرتش بسادگى و ازدنياگذشتگى قدرى رنجش بهم رسانيد و بحكومت وقت در اصفهان منوچهر خان معتمد الدوله اظهار نمود ، و او خود بنفسه روزى به طرف خانه وى آمده اتفاقا در موقعى كه تلامذه از مجلس درس برخاسته بودند و آن مرجعيت و مطبوعيت و اهميت و متبوعيت را كه ديد حاجى را ساكت فرمود ، ليكن مرحوم آقا مير سيد حسن ( قدس سره ) از حسن فطرت و خلوص نيت هيچ به اين مطلب وقعى ننهاد و بأخلاق فاضله و ملكات ملكوتيه همى به كار خويش ادامه داد .\r\nدر « روضات الجنات » فرمايد : لم أر فى قدسية ذاته ثانيه ، و لا فى ملكية\r\n\r\n","description":"","footnote":"","page_name":" 380 ","page_number":84},
  {"content":"\r\n\r\nالصفات مدانيه ، كأنه ما جبل الا بالرضاء و التسليم ، و ما أتى اللّه الا بقلب سليم ، انتهى .\r\nو برادر بزرگوار مؤلف روضات ، عالم فاضل شهير و محقق متبحر بىنظير مرحوم آقا ميرزا محمد هاشم ( رحمه اللّه ) در وصف او فرموده : و لعمرى انه كان استادا كاملا فى الاصول ( الى أن قال ) و قد كان شجرة التقوى و كان رؤيته ( ره ) كافية للارشاد و الموعظة ، كما ورد فى بعض أخبار محامد علماء [ الطائفة 
  ] الحقة ، انتهى .\r\nو عالم عامل بزرگوار عالى مرحوم آقا ميرزا ابو المعالى ( عليه الرحمة ) بناء بر آنچه در « درة البيضاء : 5 » نوشته دربارهء اين استاد خود فرموده :\r\n أعدى الزمان سخائه فسخا به * و لقد يكون به الزمان بخيلا\r\nهيهات لا يأتى الزمان بمثله * ان الزمان بمثله لبخيل \r\nما أتى اللّه الا بقلب سليم ، و كأنه ما جبل الاعلى الرضاء و التسليم ، و لعمرى يعسر غاية العسر و يندر كمال الندرة اتفاق مثله الا بعد العصمة ، و كأنه لم يشم رايحة الهوى ، و هو كان كثير الفكر و التعميق ، و مستقيم السليقة ، و لقد ندر مثله بين الاصحاب ، انتهى .\r\nو همانا اين دو بيت مذكور اولى از متنبى و دويمى از أبو تمام است . و در « المآثر و الآثار : 72 » در عنوانى كه براى او منعقد نموده فرمايد : علامهء زمان و محقق دوران بود ، گروهى از مجتهدين بزرگ در محضر مبارك و مدرس ميمون وى تربيت يافته‌اند ، انتهى .\r\nو در « مستدرك » نوشته كه قبل از وفات او متعارف در طلاب اصفهان نبود كه براى تحصيل علوم دينيه مانند غير خودشان بعراق هجرت كنند ، انتهى .\r\nو بطورىكه در « قصص العلماء : 80 » نوشته وى سفرى با آقا محمد مهدى فرزند حاجى كرباسى بطهران رفته‌اند و در آنجا آنها را با ملا عبد الكريم ايروانى ملاقات و در عباراتى از يكى از كتب حاجى مقالاتى دست داده ، و از جملهء آثار نافعه آن جناب بناء مسجدى است در محله نو كه يكى از محلات اصفهان است و خانه مسكونى او در آن محله بوده كه وى با وجود فقر و تنگدستى و اينكه هرچه بدست او مىرسيده صرف فقراء و طلاب مىكرده ، آن را بناء نموده و از حيث روح و صفاء و هندسه و بناء بغايت خوش‌وضع و بىنظير و باسليقه مىباشد ليكن هنوز باتمام نرسيده بود كه وى وفات كرد ، و پس از او مرحوم رحيم خان بيگلربيگى در اتمام آن اقدام نموده ، در سنه 1290 آن را تمام و خود در سنه 1295 وفات كرده و ازاين‌رو معروف به مسجد رحيم خان و يكى از جوامع معظمة\r\n\r\n","description":"","footnote":"","page_name":" 381 ","page_number":85},
  {"content":"\r\n\r\nمهمهء اصفهان بشمار آيد .\r\nو اينك صورت تأليفات شريفه آن بزرگوار : اول اجازات كثيره براى بسيارى از علماء أعلام ( أعلى اللّه مقاماتهم ) كه أسماء بعضى عن‌قريب ذكر مىشود . دويم كتاب « جوامع الكلم » در اصول فقه كه در « تذكرة القبور » فرمايد : خيلى كتاب با تحقيق پرمطلب مرغوبى است ، انتهى . و در « الذريعة 5 : 247 شماره 1192 » نام آن را « جوامع الاصول » نوشته ، و آنچه ما نوشتيم از « روضات » و غيره است كه ظاهرا بدون واسطه يا مع الواسطه از آن نقل كرده‌اند ، و قول الذريعة درست‌تر مىنمايد . سيم « حاشيه بر شفاء » شيخ الرئيس در حكمت كه در « ارشاد » فرمايد نسخهء أصل آن را در نجف ديدم و تمام نشده ، انتهى . چهارم « رساله‌ئى در اصالت برائت » كه مرحوم آقا ميرزا محمد هاشم آن را در اجازهء آقاى شريعت ذكر كرده و آنجا فرموده كه وى نخست اشتغالى بوده پس از آن برگشته و اصالت برائت را مستقلا نوشت و بناء برآن نهاد ، انتهى .\r\nپنجم « رساله‌ئى در اصالت صحت » . ششم « رساله‌ئى در سؤال و جوابهاى متفرقه » .\r\nهفتم « رساله‌ئى در عدالت » . هشتم « رساله‌ئى در قاعدهء لا ضرر و لا ضرار » . نهم « رساله‌ئى در مناسك حج » . دهم « رساله‌ئى فارسى در عبادات » براى مقلدين .\r\nيازدهم « رساله‌ئى مبسوط در شك در مكلف به » . دوازدهم « شرح كتاب نافع » در مختصر شرايع كه اصل و مختصر هر دو تأليف محقق اول است ، و اين شرح مفصل و مبسوط ولى ناتمام مىباشد . سيزدهم كتابى مبسوط در فقه كه طهارت و بعضى از نماز از آن بيرون آمده .\r\nو اينك أسامى اساتيد و مشايخ اجازات او آورده مىشود : اول مرحوم حاج ميرزا زين العابدين خوانسارى ( أعلى اللّه مقامه ) كه در ( 1275 ) بيايد . دويم مرحوم آخوند ملا على بن جمشيد نورى ( نور اللّه مرقده ) كه در ( 1246 ) بيايد . سيم مرحوم والدش آقا مير سيد على بن مير محمد باقر ( رحمة اللّه تعالى عليه ) . چهارم مرحوم حاجى محمد ابراهيم كرباسى ( رضى اللّه عنه ) كه در ( 1261 ) بيايد . پنجم مرحوم شيخ محمد تقى ايوانكيى ( طاب ثراه ) كه در 1248 بيايد . ششم مرحوم شيخ محمد حسن صاحب جواهر ( نور اللّه قبره ) كه در ( 1266 ) بيايد . هفتم مرحوم شيخ محمد حسين صاحب فصول ( طيب اللّه ثراه ) كه در ( 1261 ) بيايد . هشتم مرحوم شريف العلماء ملا محمد شريف آملى ( قدس اللّه روحه ) كه در ( 1245 ) بيايد .\r\n\r\n","description":"","footnote":"","page_name":" 382 ","page_number":86},
  {"content":"\r\n\r\nو از اين هشت نفر ، مرحوم حاج ميرزا زين العابدين فقط شيخ اجازت روايت و صاحب جواهر هم استاد درس و هم شيخ روايت است ، و شش نفر ديگر فقط استاد درس‌اند .\r\nو همانا اين فقير خود از مرحوم آقا مير سيد حسن ثانى نوادهء آن جناب فرزند مرحوم آقا مير محمد تقى شنيدم كه مىفرمود : آن جناب را اعتناء و اعتقاد باجازت روايت و استجازت از مشايخ نبوده ، و لذا هيچ‌وقت از أساتيد خود اجازت نخواست تا اينكه تلامذهء آن بزرگوار از او اجازت روايت خواستند و او خود را بىاسناد ديده و محتاج باجازت گرديد ، پس بشاگرد محقق بىنظير خود مرحوم آقا ميرزا محمد هاشم امر كرد كه وى از پدر خود مرحوم حاجى ميرزا زين العابدين خوانسارى براى او اجازهء روايتى بگيرد ، و حاجى ميرزا زين العابدين پس از اطلاع با نهايت افتخار اجازتى در روايت براى او نوشته و ارسال داشت ، و سند روايتى او فقط منحصر بدين‌طريق است ، و متصل به همين جناب مىباشد ، انتهى .\r\nليكن مرحوم آقا ميرزا محمد باقر چهارسوئى ( أعلى اللّه مقامه ) در اجازهء ملا حسين كرمانى ، هم روايت او را از صاحب جواهر ذكر كرده ، و ظاهرا اين تذكر او بلزوم روايت بعد از حدود 1262 بوده كه وى پس از استجازت از حاجى ميرزا زين العابدين از استاد خود صاحب جواهر نيز اجازه گرفته و اساتيد ستهء ديگر او هيچ‌يك زنده نبوده‌اند كه وى از آنها اجازه بگيرد .\r\nو به‌هرحال ، چنان‌كه نوشتيم نفس او در ترقى شاگردان تأثيرى غريب داشته و ازاين‌رو از بلاد عديده براى تلمذه رو بسوى او مىنموده‌اند و شاگردان كثيره از مدرس مقدس او برخاسته‌اند كه چندين نفر ايشان از اجلهء علماء اعلام و اعاظم محققين و مروجين اسلام و مراجع أنام گرديده‌اند ، و اينك أسماء بعضى از آنها كه نزد او درس خوانده يا از وى اجازت روايت گرفته‌اند نوشته مىشود :\r\nاول مرحوم ملا حيدر اصفهانى كه در ( 1288 ) بيايد « ش » . دوم مرحوم حاجى ملا شكر اللّه لواسانى كه در ( 1319 ) بيايد « ش » . سيم ملا على اصغر خوسفى بيرجندى . چهارم ملا على اصغر ابن محمد حسن سرچاهى بيرجندى ، و اين دو شاگرد بوده و در ( 1293 ) بيايند . پنجم مرحوم آقا ميرزا أبو المعالى محمد كرباسى ( أعلى اللّه مقامه ) كه در ( 1247 ) بيايد . ششم مرحوم ملا محمد باقر بن جعفر فشاركى عليه الرحمة\r\n\r\n","description":"","footnote":"","page_name":" 383 ","page_number":87},
  {"content":"\r\n\r\nكه در ( 1314 ) بيايد . هفتم مرحوم آقا ميرزا محمد باقر بن زين العابدين چهارسوئى ( قدس سره ) كه در ( 1226 ) بيايد . هشتم مرحوم آقا ميرزا محمد حسن بن محمد على نجفى ( رضى اللّه عنه ) كه در ( 1235 ) بيايد . نهم مرحوم حاج ميرزا محمد حسن بن محمود شيرازى ( رحمه اللّه ) كه در ( 1230 ) بيايد . دهم مرحوم ميرزا محمد هاشم چهارسوئى ( طاب ثراه ) كه در ( 1235 ) بيايد .\r\nو اين ده نفر همه شاگرد درس‌اند ، الا آقا ميرزا محمد باقر چهارسوئى كه وى فقط از او روايت مىكند ، و آقا ميرزا محمد هاشم هم در نزد او درس خوانده و هم از او اجازت روايت دارد ، و ملا على اصغر سرچاهى را در « بهارستان » نوشته كه اجازه‌اى از صاحب عنوان دارد كه در آن تصريح ببلوغ وى بدرجهء اجتهاد نموده ، انتهى .\r\nو على الجمله ، اين سيد فقيه بصير ، و مدرس محقق بىنظير كه ديدهء دوران مانندش نديده ، و گوش روزگار همالش نشنيده ، چنان‌كه در « ارشاد : 47 » فرموده :\r\n خوش درخشيد ولى دولت مستعجل بود \r\nيعنى با سنى در حدود شصت و سه ، در سيم ماه جمادى الآخرة سنه هزار و دويست و هفتاد و سه مطابق ( . . . ) دلو ماه برجى وفات كرد ، و در كنار دالان مسجد مرقوم خود در مقبره‌ئى مخصوص دفن شد ، و اينك آن روضهء متبركه زيارتگاه أهل علم و عمل و محل روا شدن حاجات ارباب حوائج و أمل است ، و شبكه‌اى آهنى از آن بجاده‌ئى كه به طرف خيابان شاه مىرود باز مىباشد . و در طرفين و حوالى آن قبر مطهر در بقعه و هم بيرون بقعه در صحن خارج از آن جماعتى ديگر از اقوام و أولاد و أقارب وى و غير آنها مدفون‌اند ، و به حمد اللّه تعالى ما را مكرر فيض زيارت آن تربت پاك و روضهء تابناك نصيب افتاده ، چنان‌كه هم در ماه ذىالحجه سنه 1333 از فرط اخلاص و ارادت و عشق و علاقه و محبتى كه نسبت بوى در وجود خود مىيافتم قصيده‌ئى مخمس در مدح و منقبت او انشاء نمودم كه آن را در « بياض اشعار » خويش و هم در أصل « مكارم الآثار » نوشته‌ام ، و اينجا آوردن آن موردى ندارد .\r\nو پس از وى بهفت ماه ، چنان‌كه در دارالسلام مرحوم حاجى نورى ( ج 1 : 245 ) نوشته ، زوجهء او وفات كرد ، و بنص « ارشاد : 47 » سه پسر و دخترى از آن جناب بازماند كه از پسران مرحوم آقا مير سيد على 40 در ( 1253 ) و مرحوم آقا مير محمد تقى 40 در ( 1273 ) بيايند .\r\n\r\n","description":"","footnote":"","page_name":" 384 ","page_number":88},
  {"content":"\r\n\r\n\r\n* ( 155 - تولد حاجى ميرزا عبد الرحيم 37 شاعر عشرت فسائى ) *\r\nوى فرزند مرحوم ميرزا مهدى 36 بن صدر الدّين سيد محمد ميرزا كوچك 35 بن ميرزا مجد الدّين محمد 34 بن صدر الدّين سيد عليخان 33 بن ميرزا نظام الدّين احمد 32 ابن ميرزا محمد معصوم 31 بن ميرزا نظام الدّين احمد 30 بن ميرزا معز الدّين ابراهيم 29 بن امير سلام اللّه 28 بن مير عماد الدّين مسعود 27 بن مير صدر الدّين كبير ابو المعالى محمد 26 بن حاجى غياث الدّين منصور 25 بن مير صدر الدّين محمد 24 بن مير شرف الدّين ابراهيم 23 بن مير صدر الدّين محمد 22 بن امير عز الدّين اسحاق 21 بن سيد ضياء الدّين على 20 بن فخر الدّين امير عربشاه 19 بن عز الدّين ابو المكارم اميران به 18 بن خطير الدّين اميرى 17 بن شرف الدّين ابو على حسن 16 بن ابو جعفر حسين الشاعر 15 ابن ابو سعيد على الشاعر نصيبينى 14 بن ابو ابراهيم زيد الاعثم 13 بن ابو شجاع على الزاهد 12 بن ابو جعفر محمد 11 بن ابو الحسن على نجران 10 بن ابو عبد اللّه جعفر 9 ابن نصير الدّين ابو جعفر احمد السكين 8 بن ابو عبد اللّه جعفر الشاعر 7 حسينى ( ره ) است .\r\nحضرت جعفر الشاعر 7 در ( جلد اول سال 1199 عنوان 48 ص 98 ) گذشت .\r\nفرزندش جناب احمد السكين 8 كه گاهى او را اشتباها احمد بن السكين نيز مىگويند ، از رواة حضرت امام رضا عليه السلام بوده ، و نوشته‌اند كه آن حضرت كتاب « فقه الرضا » را در سنه 200 براى او نوشته ، و در محرم سنه 203 اجازت روايت آن را بوى داده .\r\nو ابو سعيد على الشاعر 14 نخستين كسى است از اين سلسله كه در حدود چهارصد و اندى بشيراز آمده و در محلهء دشتك اقامت نمود ، و در أثر آن اعقاب او بسادات دشتكى معروف شدند .\r\nو سيد ضياء الدّين على 20 از علماء بوده ، وفاتش سنه 685 قبرش در قبرستان درب سلم شيراز .\r\nفرزندش امير عز الدّين اسحاق 21 از علماء و زهاد بوده ، و كتابى بنام « مفتاح الدجى » در نصايح و تصوف تأليف نموده ، وفاتش سنه 717 ، قبرش در مسجد جامع عتيق شيراز . و فرزندان او دو شعبه شده‌اند .\r\nيك شعبه از فرزندش ابو هاشم 22 جدا شده كه أولاد ايشان در قريهء دهاقان سميرم\r\n\r\n","description":"","footnote":"","page_name":" 385 ","page_number":89},
  {"content":"\r\n\r\nاصفهان بوده ؛ و أعقاب آنها تاكنون در جهرم موجود و بسادات ميرباقرى معروف‌اند ، و نسب خود را بأبو هاشم مذكور از روى سنگ قبور متصل مىنمايند ، و تاريخ تولد و وفات بعضى از أجداد خود را ضبط نموده‌اند كه كاشف از صحت انتساب مىباشد . ليكن چون كسى از معاريف و علماء از آنها نديدم در اين كتاب ذكر نكردم .\r\nو شعبهء ديگر از فرزند ديگرش مير صدر الدّين محمد مذكور در عمود اين نسب .\r\nو اين مير صدر الدّين محمد 22 از نقباء و سادات عظام بوده ، وفاتش سنه 767 قبرش در حجرهء كوچكى در محلهء لب آب شيراز .\r\nفرزندش مير شرف الدّين ابراهيم 23 از وعاظ عصر خود بوده وفاتش 22 صفر سنه 788 قبرش نزد پدرش .\r\nفرزندش مير صدر الدّين محمد 24 در سنه 828 وفات كرده و در بقعهء دشتك نزد پدر و جد خود دفن شده .\r\nفرزندش حاجى مير غياث الدّين منصور 25 در هشتصد و هفتاد و اندى وفات كرده و نزد پدران خود در بقعهء مذكوره دفن است .\r\nفرزندش مير صدر الدّين محمد 26 از اجلهء حكماء و متكلمين و أعاظم علماء محققين و ملقب بصدر الحكماء و معروف بمير صدر كبير است ، و كتب بسيارى تأليف كرده از آن جمله رساله‌ئى در اثبات واجب ، انجام تأليف آن محرم سنه 903 ، تولدش بامداد روز 3 شنبه 2 شعبان سنه 828 مدت عمرش 75 سال و 1 ماه و 10 روز ، شهادتش صبح جمعه 12 رمضان سنه 903 ، قبرش در صفه شمالى مسجد سرپوشيده مدرسه منصوريه در شيراز .\r\nفرزندش مير عماد الدّين مسعود 27 عالم و واعظ بوده و در حدود 955 وفات نموده .\r\nفرزندش امير سلام اللّه 28 پس از پدر بتدريس مشغول بوده ، وفاتش در حدود 975 .\r\nفرزندش ميرزا ابراهيم 29 بافادهء علوم مشغول بوده وفاتش در حدود نهصد و نود و اندى .\r\nفرزندش ميرزا نظام الدّين احمد 30 علامه ، از علماء بوده و رساله‌ئى در « اثبات واجب » تأليف نموده ، وفاتش سنه 1015 .\r\nفرزندش ميرزا محمد معصوم 31 از علماء و محدثين بوده و در سنه 1032\r\n\r\n","description":"","footnote":"","page_name":" 386 ","page_number":90},
  {"content":"\r\n\r\nوفات نموده .\r\nفرزندش ميرزا نظام الدّين احمد 32 از علماء و ادباء بوده و ديوانى در اشعار به عربى دارد ، تولدش سنه 1027 مدت عمرش 58 سال وفاتش سنه 1085 قبرش در حيدرآباد دكن هند معروف است .\r\nفرزندش مرحوم مير سيد عليخان 33 شيرازى ( أعلى اللّه مقامه ) از معاريف علماء أعلام ، و در عربيت و ادبيت مقامى سامى دارد ، و كتب بسيارى تأليف كرده ، همه در غايت جلالت و نفاست كه اعظم و أشهر همه كتاب « رياض السالكين » در شرح صحيفه جدش حضرت سيد الساجدين عليه السلام است . انجام تأليف آن چاشت بلند روز شنبه 21 شوال سنه 1106 و نسب شريفش با تواريخ أجداد و اولادش بطورىكه نوشته شده و مىشود منقول از « فارسنامهء ناصرى ، گفتار 2 ص 80 » و ما بعدها است و از تمام انساب ساداتى كه در اين كتاب نوشته شده و مىشود مطلقا أصح و أوضح و روبه‌راه‌تر است . تولدش هنگام غروب آفتاب شب شنبه 15 ج 2 سنه 1052 وفاتش ذىالحجه سنه 1118 قبرش در جوار حضرت شاه چراغ ( ع ) در شيراز .\r\nفرزندش ميرزا مجد الدّين محمد 34 از معاريف عصر خود در فارس بوده تولدش سنه 1105 مدت عمرش 76 سال وفاتش سنه 1181 قبرش در قريهء رونيز علياى بلوك ميمند فارس . و او به‌طورىكه در « تذكرة العارفين : 100 » نوشته دختر ملا شاه ولى دارابى را ( كه از عرفاء بوده و كتابى بنام « لطيفه غيبيه » در شرح غزليات خواجه حافظ « ره » نوشته ) بزوجيت داشته ، و بموجب مسطورات « فارسنامه ، گفتار 2 ص 29 و غيره » هفت نفر پسر بعد از خود باقى نهاده .\r\nاول ميرزا سيد على 35 مشهور بميرزا بزرگ كه در سنه 1126 متولد شده و پس از 59 سال عمر در سنه 1185 وفات كرده . دوم ميرزا سيد محمد 35 كه در عمود اين نسب افتاده . سوم ميرزا جانى 35 كه در ( 1212 ) بيايد . چهارم حاجى ميرزا غياث الدّين 35 كه در ( 1245 ) بيايد . پنجم ميرزا احمد 35 . ششم ميرزا كاظم 35 كه در 1236 وفات كرده . هفتم ميرزا حسن 35 كه در ( 1237 ) بيايد .\r\nو در اين كتاب ما از أحوال و اعقاب اول و پنجم و ششم چيزى نياوريم و در اينجا فقط گوئيم كه ميرزا سيد محمد فرزند دويم وى مشهور بميرزا كوچك و از أهل علم بوده و در سنه 1128 متولد شده و پس از مدت 71 سال عمر در سنه 1199 وفات كرده و نزد پدر خود دفن\r\n\r\n","description":"","footnote":"","page_name":" 387 ","page_number":91},
  {"content":"\r\n\r\nشده و دو پسر از او بازماند : اول ميرزا محمد على 36 كه در « فارسنامه ، گفتار 2 ص 232 » اعقابش ذكر شده‌اند . دوم ميرزا مهدى 36 كه در عمود اين نسب است و بمسطورات همين صفحه از أهل علم و كمال بوده و در سنه 1226 در قريهء شش‌دهء فسا وفات نموده ، و دو نفر پسر باقى نهاد كه دويم آنها ميرزا عبد الصمد 37 است كه او را در ( ص 233 ) ذكر كرده و فرمايد در أخلاق حميده اقتداء ببرادر مهتر خود نموده و اين دو بيت را در خطاب بميرزا محمد حسين وكيل الملك فرموده :\r\n نالم ز عطايت ار جهان ما حصل است * بالم ز عطاى غير گر يك بصل است\r\nزيراكه ز ابر دجله در تحت رجا است * زيراكه ز خاك قطره فوق أمل است \r\nانتهى ، و بالجمله پسر بزرگ ميرزا مهدى مرحوم حاجى ميرزا عبد الرحيم 37 صاحب اين عنوان است كه عالم و فاضل و شاعر بوده ، و در « فارسنامه 2 : 232 » او را عنوان نموده و فرمايد : در محاورات علميه ميانه أقران مشهور و در مناظرات نظريه بايراد براهين قطعيه منصور بود . آن‌گاه شرحى در أحوال او نوشته بخلاصهء اينكه او در اين سال در قريهء شش‌ده فسا متولد شده و در شيراز كسب كمالات نموده تا در هر فنى از فنون بر أقران فايق آمد و در كار معيشت از املاك موروثه گذرانى بآسايش داشت و سالها نفس خود را برياضات شرعيه مرتاض داشته و حالاتى غريبه از خود بديد و از بيست و پنج‌سالگى تا آخر عمر به اختيار تارك تهجد و نوافل نگشت تا بواجبات چه رسد و در أوائل حال در أشعار دانش تخلص مىنموده و سپس عشرت را اختيار كرد ، و آخر پس از مدت پنجاه و سه سال قمرى عمر در سنه هزار و دويست و شصت و سه برحمت ايزدى پيوست و مانند برادر خود ميرزا عبد الصمد پسرى باز ننهاد ، انتهى .\r\nو همانا دانش و عشرت هر دو تخلص چند نفر ديگر از شعراء است .\r\nاما دانش ، اول دانش آشتيانى كه نامش ميرزا محمد رضا است و در « آثار عجم :\r\n496 و 7 » شرحى درباره او نوشته بخلاصهء اينكه :\r\nميرزا محمد رضا آشتيانى بيان الدوله ، اجدادش همه از علماء آنجا بوده‌اند ، و خود در آشتيان متولد شده و هم در آنجا و آذربايجان تحصيل فرموده تا در تفسير و أحاديث و أخبار قدرتى يافت ، و سپس بطهران آمده و داراى امتيازات دولتى گرديد و در جزو\r\n\r\n","description":"","footnote":"","page_name":" 388 ","page_number":92},
  {"content":"\r\n\r\nوزراى آنجا قرار گرفت و گاهى شعرى مىگويد و تخلص دانش مىكند و اين بيت از مطلع قصيده‌ئى از او است :\r\n دست قدرت گوهر آدم چو كرد از گل عجين * بودش اندر آستين دست امير المؤمنين \r\nو او را فرزندانى است ، يكى ميرزا عبد الوهاب بيان الملك كه در طهران و تبريز علوم عربيه و ادبيه را تحصيل كرده تا از جملهء افاضل گرديد و در انشاء و تحرير كلك اعجاز بيانش يد بيضاء مىنمايد و بذوق سليم نادرا شعرى مىسرايد و سالها مىباشد كه در حضر و سفر ملازم خدمت ميرزا فتحعلى خان صاحب‌ديوان و پيشكار او است و اين بيت را از وى دانم :\r\n سرپنجهء حسن يوسفى مىبايد * تا پردهء عصمت زليخا به درد \r\nديگر ميرزا محمد تقى متخلص به بينش ، و سوم ميرزا محمد مهدى كه هر دو مستوفى ديوان‌اند ؛ اين صاحب‌جاهى است با مدرك و آن آگاهى درويش مسلك ، و اين سه فرد از بينش است :\r\n هركس كه به ابروى چو تيغت نظر انداخت * در معركهء عشق به پيشت سپر انداخت\r\nبىدين و دل آن كس كه به روى تو نظر كرد * بىپا و سر آن كس كه بپاى تو سر انداخت\r\nامروز غنيمت شمر اى عاقل و مى نوش * كاين كار نشايد كه بروز ديگر انداخت \r\nانتهى . و ميرزا محمد مهدى مرقوم از فضلاء اين أواخر و استاد دانشگاه در طهران و رئيس كتابخانهء ملى و معروف به دكتر مهدى بيانى بوده و در ج 1 سنه 1368 كتابى در فهرست قرآن‌هاى موزهء ايران باستان تأليف نموده .\r\nدويم ، دانش اصفهانى كه نامش آقا محمد على و مشهور به آقا بزرگ ، و از معاريف نجباى آن ولايت و خواجه‌ئى جواد بوده و در « مجمع الفصحا 2 : 128 » او را عنوان نموده و در ( ص 129 ) اين دو شعر را از او آورده :\r\n باز از شكايتى ز من آزرده شد دلش * ما را به حال خود نگذارد زبان ما\r\nنمردم تا شد از زخم ديگر آزرده آن بازو \r\n\r\n","description":"","footnote":"","page_name":" 389 ","page_number":93},
  {"content":"\r\n\r\n نمىدانم كه خواهد خواست عذر قاتل ما را \r\nانتهى . سيم ، دانش بختيارى كه نامش محمد خان بوده . چهارم ، دانش تفريشى كه در ( 1367 ) بيايد . پنجم ، دانش خراسانى كه نيز نامش محمد خان بوده . ششم دانش خوراسگانى . خوراسگان قريه‌اى است در بلوك جى اصفهان . و دانش نامش ميرزا محمد على و حين تحرير كه سنه 1374 است بسن پنجاه‌ساله به نظر مىرسد و مردى بذله‌گو و در أشعار بهزليات مايل و روزنامه‌ئى فكاهى نيز بنام دانش مىنگارد و در اصفهان سكونت دارد . هفتم ، دانش قهفرخى كه در ( 1339 ) بيايد . هشتم ، دانش كرمانى كه نامش سيد عليرضا خان است . نهم ، دانش مشهدى كه نامش ميرزا رضى است ، و در « مطلع الشمس 2 : 430 » نوشته و در حدود 1070 و اندى وفات كرده ، و از اين نه نفر ، سيم و پنجم و هشتم در « جنگ بهترين اشعار » نوشته شده و با صاحب عنوان بجمله ده نفر شاعر دانش تخلص خواهند شد .\r\nو اما عشرت . اول ، عشرت فراهانى كه در ( 1235 ) بيايد . دوم عشرت قاجار كه در ( جلد اول سال 1203 عنوان 78 ص 140 ) گذشت . سيم ، عشرت وصالى كه در ( 1292 ) بيايد . و با صاحب عنوان چهار نفر شاعر عشرت تخلص بشوند ، و اينك اين اشعار بنقل از « فارسنامه ، گفتار 2 ص 232 » از اين عشرت صاحب عنوان در اينجا نگارش يافت :\r\n اين نقش خيال تو كه بر چشم پرآب است * پاينده چرا ماند اگر نقش بر آب است \r\nو له ايضا\r\n گرفتم اينكه نهادم به يكديگر مژگان * بخس چگونه ره سيل مىتوان بستن \r\nأيضا در مرثيه و مادهء تاريخ وفات مرحوم حاجى سيد محمد باقر حجة الاسلام گفته :\r\n كهف عالم حجة الاسلام عهد * باقر علم و امام خاص و عام\r\nهم افاضت را مفيضى در حديث * هم افادت را مفيدى در كلام\r\nشخص ذاتش معنى خلق كريم * كف جودش صورت كأس كرام\r\nگرنه ممكن تحت واجب آمدى * در تمامى گفتمش فوق التمام\r\nقاب قوسين وجودش كرده جمع * هم سعادت هم سيادت و السلام\r\nطاقديس عالم تقديس بود * از علايق خواستى تجريد تام\r\nبود « من خاف مقام ربه » * جنت المأوى از آتش شد مقام \r\n\r\n","description":"","footnote":"","page_name":" 390 ","page_number":94},
  {"content":"\r\n\r\n سال تاريخ وفاتش خواستم * گفت عشرت : حجت دين شد تمام \r\nو هم در مرثيه و مادهء تاريخ وفات مرحوم حاجى اكبر نواب كه در ( 1263 ) بيايد گفته :\r\n جاى اندر ظل عرش خالق اكبر گرفت * عالم اكبر چو روح او ز عالم پر گرفت\r\nخواجهء ارباب دولت فيلسوف معرفت * آن كه دانش در وفاتش از فنا ساغر گرفت\r\nحاجى اكبر نام ناميش لقب نواب و صدر * حكم از او نوبت زن آمد امر از او مصدر گرفت\r\nنظم موزونش كه گفتى رشته‌ئى از گوهر است * در منثورش شنيدى گوش در زيور گرفت\r\nآسمان‌ها سلم عرش‌اند و بام قدر او * تا چه باشد سلمش چون قدر بالاتر گرفت\r\nجامع معقول بود و حاوى منقول گشت * شرع و حكمت را قرين فرمود و بحر و برگرفت\r\nظلمت بحرش نياوردى برخ زنگ ظلام * از ضميرش گر يكى آئينه اسكندر گرفت\r\nمقطع و مبداى دانش خواندمش نبود عجب * دايرهء پايان او را مىتوانى سرگرفت\r\nوسعت خلق ورا ديده است و آن كوچك‌دلى * آن كه در جرم صغيرى عالم اكبر گرفت\r\nتا ز مرگ او همى خاك سيه بر سر كند * مهر انور جاى اندر تل خاكستر گرفت\r\nچون غم فوتش ز غمهاى ديگر اكبر بدى * عقل تاريخ وفاتش را ( غم اكبر ) گرفت \r\nو اين ماده چنان‌كه مىبينى 1263 مىشود و شنيدى كه خود آن جناب هم در اين سال ( البتّه بعد از فوت نواب ) وفات كرده و بنابراين مادهء تاريخ خود او هم همين كلمهء ( غم اكبر ) خواهد بود .\r\n\r\n* ( 156 - وفات حاجى عبد الله فروغ شاعر تبريزى ) *\r\nحاجى عبد اللّه از شعراء زمان بوده ، و در هندوستان با ميرزا محمد على فروغ اصفهانى مطارحت و مشاعرت داشته و بر او فائق آمده و در أواخر عمر با لباس درويشى به شهر بنارس رفته و در آنجا در اين سال وفات كرد چنان‌كه در « دانشمندان آذربايجان :\r\n296 » نوشته .\r\n\r\n","description":"","footnote":"","page_name":" 391 ","page_number":95},
  {"content":"\r\n\r\nو فروغ تخلص چند تن ديگر غير از اوست : اول ، فروغ اصفهانى كه در ( 1223 ) بيايد . دوم فروغ كاشانى كه در ( 1290 ) بيايد .\r\n\r\n* ( 157 - وفات مرحوم ميرزا محمد زنجانى - ره ) *\r\nوى فرزند مرحوم ملا على بن محمد حسين است كه پدرش ملا على از علماء بزرگوار بوده و كتابخانه‌ئى نفيس براى خود فراهم و تأسيس كرده كه تاريخ وقفيت بعضى از كتب آن بنام او سنه 1129 مىباشد ، و اين كتابخانه اينك در دست اعقاب او است و او در سنه 1136 در قريهء قمچقا شش‌فرسنگى زنجان - چنان كه در « شهداء الفضيلة : 248 » نوشته - بقتل رسيده .\r\nفرزندش ميرزا محمد صاحب عنوان از علماء عقليه و نقليه بوده كه چندى در نجف در خدمت سيد بحر العلوم و شيخ جعفر درس خوانده آن‌گاه بزنجان برگشت و بترويج و رياست شرعيه پرداخت و كتب چندى تأليف كرده اول كتاب « تحفة الانام » در شرح « منظومة الكلام » كه آن ارجوزه‌ئى است در كلام از خود او چنان‌كه در « شهداء الفضيلة : 250 » و « الذريعة 3 : 421 شماره 1522 » نوشته . و در جلد اول « الذريعة :\r\n494 شماره 2433 » آن را از پدرش ملا على دانسته . دويم « رساله‌ئى در امامت » . و او در اين سال وفات كرده ، و فرزندش ميرزا نصر اللّه در ( 1233 ) بيايد .\r\n\r\n* ( 158 - تولد تشنهء شاعر طهرانى ) *\r\nوى ميرزا محمد تقى ، خواهرزادهء مهدى بيك شقاقى است كه در ( 1214 ) بيايد .\r\nو خود از شعراء بوده كه در اين سال - چنان‌كه در « الذريعة 9 : 171 شماره 1090 » فرموده - در مراغه متولد شده و بشغل كلاه‌دوزى اشتغال داشته و براى ذمى كه دربارهء بعضى از بزرگان گفته از طهران فرار نموده و بكرمان رفت و از آنجا بكربلاى معلا شتافت و در فتنهء كه در آن شهر رخ داد جراحت برداشت پس برگشت و مديحه‌اى براى منوچهر خان گرجى معتمد الدوله گفت . و به‌هرحال ، وى ديوانى در أشعار دارد و تا حدود 1264 زنده بوده .\r\n\r\n","description":"","footnote":"","page_name":" 392 ","page_number":96},
  {"content":"\r\n\r\nسنه 1211 قمرى مطابق سنه 1175 شمسى غرّه محرّم الحرام . . . سرطان ماه برجى\r\n\r\n* ( 159 - تولد سيد حسين 33 دلدارى هندى ) *\r\nوى فرزند مرحوم سيد دلدار على 32 هندى است كه در ( 1235 ) بيايد . و خود از علماء و فقهاء شيعه در هندوستان و از معاريف بزرگوار زمان خود بوده .\r\nشرح احوالش را شاگردش مير محمد عباس شوشترى در كتابى مخصوص بنام « أوراق الذهب » بتفصيل نوشته و هم در « أحسن الوديعه 1 : 56 تا 58 » و بعضى از كتب ديگر احوالش را ذكر كرده‌اند ، و از آنها همه چنين برآيد كه وى در چهاردهم ماه ربيع المولود اين سال مطابق ( . . . ) سنبله ماه برجى متولد شده ، و در دامن تربيت پدر بزرگوار خود پرورش يافته و هم در نزد او و برادر بزرگش سيد محمد ( كه در جلد اول سال 1199 ص 92 عنوان 45 ) گذشت درس خوانده تا در هفده‌سالگى بدرجهء اجتهاد نائل گرديد و در بحبوحهء جوانى علوم عقليه و نقليه را فراهم نمود و بااين‌كه از ساير برادران خود كوچكتر بود شهرتش از آنها بيشتر شده و در زهد و ورع و محاسن أخلاق بدرجه اعلى رسيد و چندين كتاب برشته تأليف كشيد . اول كتاب « الافادات الحسينية » در صفات رب بريه و رد اباطيل احساويه يعنى رد عقايد شيخ احمد احسائى و حاج سيد كاظم رشتى كه آن را « الفوائد الحسينية » در تصحيح عقايد دينيه لقب داده‌اند ، و وى اين كتاب را در سنه 1263 در أوراقى مبيضه نموده و بعد از آن تاريخ باتمام رسانيده چنان‌كه در « الذريعة 2 : 253 شماره 1021 » فرموده ، و در ( جلد 6 ص 384 شماره 2404 ) شرحى نوشته بخلاصه اينكه چون ميرزا حسن عظيم‌آبادى شاگرد وى از هند بكربلاء رفت و بعضى كلمات را از حاجى سيد كاظم رشتى شنيد و بهند باز آمده و آنها را در ميان أهل آن بلاد منتشر كرد سيد حسين اين كتاب و كتاب « الحديقة السلطانية » را كه اينك ذكر مىكنيم در رد شيخيه تأليف كرد . دويم كتاب « أمالى » در تفسير و مواعظ كه در آن تفسير چندين سوره از قرآن عظيم است : حمد ، توحيد ، دهر ، و چندين آيه از أوائل سورهء بقره چنان‌كه در « الذريعة 2 : 311 شماره 1237 » فرموده و در\r\n\r\n","description":"","footnote":"","page_name":" 393 ","page_number":97},
  {"content":"\r\n\r\n« احسن الوديعه » و « الذريعة 4 ص 335 شماره 1435 و ص 337 شماره 1450 و ص 339 شماره 1477 و ص 343 شماره 1505 » هريك از تفاسير اين چهار سوره را تأليفى جدا بشمار آورده‌اند . سيم تعليقه غير مدونه بر مباحث صوم و هبهء « رياض المسائل » . چهارم « حاشيه بر شرح هدايه » ملا صدرى . پنجم كتاب « الحديقة السلطانية » در مسائل ايمانيه كه آن را بأمر سلطان محمد أمجد عليشاه در كلام و فقه در سه جلد تأليف كرده و وجه تأليف آن گذشت و او در اين كتاب اصول خمسه را تمام نوشته و از فقه از طهارت تا آخر مزار رسيده و سيد امداد حسن بن سيد على هندى در سنه 1273 مطالب توحيد و عدل و نبوت آن را بأمر مفتى مير محمد عباس از آن استخراج كرده و كتابى بوجود آورده بنام « تحفة العارفين » چنان‌كه در « الذريعة 3 : 450 شماره 1641 » فرموده . ششم « رساله‌ئى در ارث » . هفتم « رساله‌ئى در اصالت طهارت » . هشتم « رساله‌ئى در تجزى در اجتهاد و جواز عمل متجزى برأى خودش » انجام تأليف آن 13 شوال سنه 1228 . نهم « رساله‌ئى در تجويد قرآن » . دهم « رساله‌ئى در تحقيق شك در أوليين » . يازدهم « رساله‌ئى در تحقيق نسبت ميان حقيقت و منقول » . دوازدهم « رساله‌ئى در تفسير آيهء كنتم خير امة اخرجت للناس » الخ ( آيه 106 سوره آل عمران ) ، سيزدهم كتاب « روضة الاحكام » در مسائل حلال و حرام كه چهار جلد از آن بيرون آمده بدين تفصيل : 1 - در طهارت 2 - در نماز 3 - در روزه 4 - در مواريث و قدرى از حج . چهاردهم كتاب « طرد المعاندين » در مسئله لعن بر منافقين و أصحاب كبائر . پانزدهم كتاب « المجالس المفجعه » در مصائب عترت طاهره ( ع ) . شانزدهم كتاب « مناهج التدقيق و معارج التحقيق » در جملهء از احكام نماز . هفدهم كتاب « الوجيز الرائق » كه متنى است در فقه و براى فرزندش سيد محمد تقى تأليف كرده . هيجدهم كتاب « وسيلة النجاة » در كلام تا آخر نبوت و چندين كتاب ديگر نيز بدين نام تأليف شده : 1 - « وسيلة النجاة » ملا على زواره‌اى در ترجمه اعتقادات صدوق . 2 - « وسيلة النجاة » حاجى ملا محمد حسين طهرانى در مصيبت .\r\n3 - « وسيلة النجاة » ملا محمد تقى كاشانى كه در ( 1236 ) بيايد . 4 - « وسيلة النجاة » حاجى ملا نوروز على فاضل بسطامى كه در ( 1309 ) بيايد .\r\nمرحوم سيد حسين چنان‌كه شنيدى در نزد پدر خود و برادر بزرگش سلطان العلماء درس خوانده و چندين نفر هم در نزد او درس خوانده يا از او روايت مىكنند :\r\n\r\n","description":"","footnote":"","page_name":" 394 ","page_number":98},
  {"content":"\r\n\r\nاول مير حامد حسين كه در ( 1306 ) بيايد . دوم ميرزا حسن عظيم‌آبادى كه در ( 1205 ) بيايد . سوم فرزندش سيد محمد تقى . چهارم مير محمد عباس كه در ( 1224 ) بيايد . پنجم برادرزاده‌اش سيد محمد هادى كه در ( 1228 ) بيايد .\r\nو از اين چند نفر مير حامد حسين و ميرزا حسن و مير محمد عباس در نزد او درس خوانده‌اند و سيد محمد هادى فقط اجازه روايت دارد و سيد محمد تقى هم در نزد او درس خوانده و هم اجازت روايت از او دارد .\r\nو او در سنه هزار و دويست و هفتاد و سه وفات كرده و در نزد پدرش دفن شد و مير محمد عباس مذكور در تعزيت و تاريخ وفات او فرموده :\r\n بعد الدنيا غادرت ساداتها * و ولاتها حتى الامام المقتدى \r\nتا اينكه فرمايد\r\n ناد اى له الروح الامين مورخا : * لتهدمت و اللّه أركان الهدى \r\nو او را چهار نفر فرزند بوده كه أشهر از همه سيد محمد تقى مذكور است كه در ( 1234 ) بيايد .\r\n\r\n* ( 160 - وفات شيخ كاظم أزرى بغدادى ) *\r\nدر « فوائد الرضويه 1 : 365 » فرمايد كه : أزرى يعنى فروشنده أزر ، زيراكه جد اعلاى اين خانواده در بغداد أزر مىفروخته ، انتهى . ليكن تشكيل ازر را تعيين نكرده ، اما چون ازر و ازار هر دو بكسر بمعنى لنگوته و چادر آمده و جمع ازار نيز أزر بضمتين چون كتاب و كتب آمده ، ظاهرا اين كلمه را در اين مورد - منسوبا - بكسر و بضمتين هر دو توان خواند .\r\nو شيخ كاظم فرزند حاج محمد بن حاج مراد بن حاج مهدى بن ابراهيم بن عبد الصمد بن على تميمى وائلى است كه خانوادهء آنها در بغداد بفضل و ادب و جلالت معروف بوده‌اند . و حاج محمد مذكور فرزندانى داشته ، يكى كه بزرگتر از ديگران بوده شيخ محمد يوسف است كه در ( 1212 ) بيايد و ديگر شيخ محمد رضا كه در ( 1240 ) بيايد و ديگر صاحب اين عنوان كه وى از اجلهء شعراء و ادباء شيعه در عراق عرب و در ارادت و محبت\r\n\r\n","description":"","footnote":"","page_name":" 395 ","page_number":99},
  {"content":"\r\n\r\nبخانواده عصمت و طهارت عليهم السلام امتيازى بين دارد و قصايد و أشعار او در اين مورد بغايت مشهور و علاوه بر آن نهايت قدرت و احاطت او بر مراتب ادب و لغت عرب از آنها مشهود است .\r\nهمانا او در چهارشنبه غرهء ماه جمادى الاولى سنه هزار و صد و چهل و سه مطابق ( . . . ) عقرب ماه برجى سال 1109 شمسى در بغداد متولد شده و در حدود ( 1160 و اندى ) به مكه معظمه مشرف شد .\r\nدر كتاب « مغتنم الدرر 3 : 421 » فرمايد وى در لباس سپاهيان بوده و بمجلس سيد بحر العلوم مىآمده و سيد نهايت احترام او را داشته ، الخ .\r\nو چنان‌كه اشاره كرديم وى از شيعهء مخلصين ائمهء اطهار عليهم السلام بوده و قصيده‌ئى هائيه در مدح و منقبت آن خانوادهء مطهره سروده كه علاوه بر ظهور خلوص او از آن بر أهل بيت رسالت ( ع ) مطرح انظار ادباء و فضلاء عراق عرب واقع شده .\r\nنوشته‌اند كه آن قصيده در اصل زياده از هزار شعر و در طومارى طويل نوشته و پيچيده بوده و پس از چندى موريانه مقدارى از آن كاغذ طومار را خورده و بعدا آن در دست مرحوم آقا سيد صدر الدّين عاملى ( ره ) آمده و وى آنچه را كه از آن باقى مانده كه در حدود ششصد فرد شعر مىشده منتشر نموده ، و جماعتى آن را تخميس كرده‌اند از آن جمله شيخ جابر كاظمينى كه در ( 1222 ) بيايد ، و اينك اين چند بيت از آن در اينجا نوشته شد كه موجب نجات اين عاصى بوسيلهء ممدوحين آن از مهالك يوم العرصات گردد . يقول فى قصة عمرو بن عبد ود :\r\n ظهرت منه فى الورى سطوات * ما أتى القوم كلهم ما أتاها\r\nيوم غصت بجيش عمرو بن ود * لهوات الفلا و ضاق فضاها\r\nو تخطى الى المدينة فردا * لا يهاب العدى و لا يخشيها\r\nفدعا هم و هم ألوف و لكن * ينظرون الذى يشب لظيها\r\nأين أنتم من قسور عامرى * تتقى الاسد بأسه فى شراها\r\nأين من نفسه تتوق الى الجنات * أو يورد الجحيم عداها\r\nفابتدى المصطفى يحدث عما * يؤجر الصابرون فى أخراها\r\nقائلا ان للجليل جنانا * ليس غير المجاهدين يراها\r\nمن لعمرو و قد ضمنت على الله * له من جنانه اعلاها \r\n\r\n","description":"","footnote":"","page_name":" 396 ","page_number":100},
  {"content":"\r\n\r\n فالتووا عن جوابه كسوام « 1 » * لا تراها مجيبة من دعاها\r\nو إذا هم بفارس قرشى * ترجف الارض خيفة ان يطاها\r\nقائلا ما لها سواى كفيل * هذه ذمة على وفاها\r\nو مشى يطلب البراز كما يمشى * خماص الحشى الى مرعاها\r\nفانتضى « 2 » مشرفية فتلقى * ساق عمرو بضربة فبراها\r\nو الى الحشر رنة السيف منه * يملا الخافقين رجع صداها\r\nيا لها ضربة حوت مكرمات * لم يزن ثقل اجرها ثقلاها\r\nهذه من علاه احدى المعالى * و على هذه فقس ما سواها \r\nمرحوم شيخ كاظم در چهارشنبه غرهء ماه جمادى الاولى اين سال مطابق ( . . . ) عقرب ماه برجى وفات كرده و در كاظمين در مقبرهء خانوادهء ازرىها در سردابى مخصوص دفن شد .\r\nهمانا در كاظمين در برابر قبهء منسوب به سيد مرتضى أعلى اللّه مقامه مقبره‌ئى است از اين خانواده و محوطه‌اى مخصوص آن را فرا گرفته ، و شيخ كاظم و برادران و پدرانش همه در اين محوطه و مقبره مدفون‌اند .\r\n\r\n* ( 161 - تولد ميرزا حسن دوست‌محمد اصفهانى ) *\r\nميرزا حسن فرزند دوست‌محمد بن خان محمد خراسانى است كه جد و پدرش منجم و خود نيز از عظماء منجمين زمان خويش بوده و در شب چهارشنبه بيست و دويم ماه جمادى الاولى اين سال مطابق ( . . . ) قوس ماه برجى متولد شده ، و در علم نجوم و استخراج تقويم تخصصى بسزا بهم رسانيده ، چندان‌كه تقويم هشتاد و هفت سال را استخراج نموده و زمان مرگ خود را از پيش خبر داده و آن مطابق واقع افتاده ، يعنى پس از مدت هشتاد و يك سال و شش ماه قمرى و شش روز عمر در شب دوشنبه بيست و هشتم ماه ذى القعدة الحرام\r\n\r\n\r\n","description":"","footnote":"\r\n( 1 ) سوام ، چيزى كه براى فروختن نمايش دهند .\r\n( 2 ) نضى السيف : سله .\r\n","page_name":" 397 ","page_number":101},
  {"content":"\r\n\r\nسنه هزار و دويست و نود و دو مطابق ( . . . ) جدى ماه برجى وفات كرده و در نجف دفن شد چنان‌كه در « المآثر : 212 » فرموده .\r\n\r\n* ( 162 - تولد عبد الله ميرزاى داراى قاجار ) *\r\nعبد اللّه ميرزا فرزند فتحعلى شاه است كه در ( 1250 ) بيايد ، و خود از شاهزادگان زمان و داراى اخلاق حسنه بوده و شعر هم مىگفته و تخلص دارا مىنموده .\r\nوى در شب بيست و چهارم ماه جمادى الاولى اين سال - چنان‌كه در « ناسخ ، جلد قاجاريه : 318 از جزء 1 » فرموده - از بطن كلثوم خانم از سادات پازوار متولد شده ، و چندين سال در زمان پدر در ولايت خمسه و زنجان حاكم بوده و بعد از وفات وى ترك حكمرانى نموده و غالبا در سفر و حضر ملازم برادرزاده خود محمد شاه بود ، چنان كه در « مجمع الفصحا 1 : 27 » فرموده .\r\nو ديوانى در مراثى و ديگرى در قصائد و غزليات دارد ، كه نسخه نيكوئى از آن در نزد نواده‌اش حسينعلى خان بن كاظم خان بيگلربيگى در دولت‌آباد عراق عجم موجود بوده .\r\nو اينك اين اشعار از او از « مجمع الفصحا 1 : 27 » اينجا ثبت شد :\r\n ترك مانند تو در خلخ « 1 » و يغما نشود * ور شود در خور يغماى دل ما نشود\r\nدهن تنگ ترا غنچه نشايد خواندن * غنچه بويا نشود ، چون او گويا نشود\r\nهركه دل داد به تو نيست چو من خونين دل * دل اسكندر ، همچون دل دارا نشود\r\nاى تمناى دلم چند روا دارى چند * كه مرا از تو روا هيچ تمنا نشود\r\nشب يلداى غمت را نتوان يافت سحر * مهر روى تو گر از زلفت ، پيدا نشود\r\nچشم فتان تو ، بس فتنه و غوغا سازد * گرچه در عهد ملك فتنه و غوغا نشود \r\nعبد اللّه ميرزا پس از مدت پنجاه و يك سال قمرى و بيست و نه روز عمر ، در بيست و سيم ماه جمادى الاولى سنه هزار و دويست و شصت و سه ، چنان‌كه در « روضة الصفا » دارد مطابق ( . . . ) ثور ماه برجى در طهران وفات كرد ، و در « ناسخ » نيز وفات او را در همين\r\n\r\n\r\n","description":"","footnote":"\r\n( 1 ) در عنوان 174 ص 411 خواهد آمد كه خلخ [ بتشديد لام 
  ] نام تيره‌يى از تركان است .\r\n","page_name":" 398 ","page_number":102},
  {"content":"\r\n\r\nسال بدون تعيين ماه نوشته ، ليكن در « مجمع الفصحا » در سنه 1270 نوشته ، و اين دو كتاب ( روضه و مجمع ) هر دو از مرحوم رضا قلى خان هدايت ( ره ) است . و زوجه‌اش دختر سليمان خان اعتضاد الدوله بوده كه در ( 1220 ) بيايد . و فرزند وى مرحوم محمد محسن ميرزا شاهزادهء با كمال صورى و معنوى بوده .\r\n\r\n* ( 163 - تولد حاج ميرزا عسكرى 34 امام جمعه مشهدى - ره ) *\r\nوى فرزند مرحوم حاجى ميرزا هداية اللّه 33 است كه در ( 1248 ) بيايد .\r\nمرحوم حاج ميرزا عسكرى از بزرگان علماء خراسان بوده كه در ماه رجب الفرد اين سال چنان كه در « منتخب التواريخ خراسانى : 464 » نوشته مطابق ( جدى - دلو ) ماه برجى متولد شده ، و كتب چندى تأليف نموده : اول كتاب « نجاة المتقين » در احكام دين كه رساله فتوائى او است ، و بنام محمد شاه تأليف فرموده ، انجام تأليف آن شب 4 شنبه 4 محرم سنه 1254 ، دويم كتاب « خلاصة النجاة » در مختصر آن ، و كتابى ديگر نيز بنام « صراط النجاة » كه مؤلف آن بر ما معلوم نيست نيز مستخرج از « نجاة المتقين » است . سيم كتاب « ينابيع الشريعة » در فقه اماميه از طهارت و قضاء و شهادات كه قدرى تمام و قدرى ناتمام است .\r\nمرحوم حاج ميرزا عسكرى شعر هم مىگفته و تخلص شرر مىنموده چنان‌كه در « طرائق 3 : 87 » در حاشيه فرموده ، و فهرست اسماء كسانى كه شرر تخلص مىنموده‌اند در ( جلد اول سال 1195 عنوان 18 ص 47 ) گذشت .\r\nو او در چهاردهم ماه شوال المكرم سنهء هزار و دويست و هشتاد مطابق 3 حمل ماه برجى وفات كرد ، و در رواق پشت سر حرم مطهر رضوى ( ع ) دفن شد . و چندين فرزند از او بازماند ، يكى مرحوم حاجى ميرزا هدايت الله 35 كه از اهل علم و عرفان بوده و در سنه 1282 چنان‌كه در « المآثر : 163 » با ملاحظه ( ص 70 ) فرموده امام جمعه مشهد شد و همان سال برادر كوچك وى مرحوم حاجى ميرزا اسد الله 35 نايب وى گرديد ، چنان‌كه هم در « المآثر : 161 » فرموده ، و خود ميرزا هدايت اللّه در سنه 1293 كه مرحوم منور عليشاه بمشهد رفت در خدمت وى مشرف به فقر شده و در سلسله عرفان\r\n\r\n","description":"","footnote":"","page_name":" 399 ","page_number":103},
  {"content":"\r\n\r\nدرآمد ، چنان‌كه در « طرائق 3 : 259 » فرموده ، و ديگر حاجى ميرزا اسد الله مرقوم كه در « المآثر : 161 » عنوانى مخصوص دارد .\r\nسنه 1176 شمسى 20 رمضان المبارك اوّل حمل ماه برجى\r\n\r\n* ( 164 - تولد امام‌ويردى ميرزاى شاعر قاجار ) *\r\nوى فرزند مرحوم فتحعلى شاه قاجار است كه در ( 1250 ) بيايد .\r\nامام‌ويردى ميرزا از شاهزادگان عصر خويش بوده و شعر هم مىگفته و تخلص داور مىنموده ، و همانا او در شب چهارشنبه چهاردهم ماه شوال المكرم اين سال چنان كه در « ناسخ ، جلد قاجاريه 1 : 319 » نوشته مطابق ( . . . ) حمل ماه برجى از بطن مادر علينقى ميرزاى ركن الدوله متولد شده و در زمان حيات پدر ببعضى از مناصب مناسب نائل گرديد ، و در سلطنت محمد شاه بمملكت عثمانى رفت و در بغداد بماند ، و آنجا به زيارت عتبات عاليات پرداخت تا آخر اسير سرپنجهء اجل مقدر گرديده و وفات كرد ، و اين شعر از او بنقل « مجمع الفصحا 1 : 27 » اينجا ثبت شد .\r\n هرچه مىخواهى بگو و هرچه مىخواهى بكن * دوست مىدارم ترا گر دشمن جانم شوى \r\nو اين داور قاجار غير از داور شيرازى است كه وى مرحوم شيخ محمد مفيد ( قدس سره ) است و در ( 1325 ) بيايد .\r\n\r\n* ( 165 - تولد مرحوم محمد رضا ميرزا افسر قاجار - ره ) *\r\nوى فرزند فتحعلى شاه قاجار است كه در ( 1250 ) بيايد .\r\nمرحوم محمد رضا ميرزا از معاريف شاهزادگان عظام و در سلك اهل عرفان و تصوف منسلك بوده و ارادت خدمت مرحوم مست‌علىشاه ( كه در ج 1 سال 1194 عنوان\r\n\r\n","description":"","footnote":"","page_name":" 400 ","page_number":104},
  {"content":"\r\n\r\n9 ص 15 گذشت ) داشته و شعر هم مىگفته و تخلص افسر مىنموده . و همانا او در روز دوشنبه سيم ماه ذى القعدة الحرام اين سال مطابق ( . . . ) ثور ماه برجى از بطن مريم خانم گرجى ، چنان‌كه در « ناسخ ، جلد قاجاريه ، جزء 1 : 318 » فقط قمرى آن و نام مادرش نوشته متولد شده ، و در « مجمع الفصحا 1 : 11 » نوشته كه در موقع تولد وى پدرش فتحعلى شاه بأمر آقا محمد خان روانه فارس بود ، در منزل شاه رضا كه وارد شد خبر تولد اين شاهزاده به دو رسيد ، پس بمناسبت آن منزل نام وى را شاه رضا گذاشتند و بمحمد رضا ميرزا معروف شد . و پس از بلوغ بسن رشد و تمييز بكسب علوم و معارف پرداخت و آن‌قدر استقامت بخرج داد تا در كمالات صورى و معنوى ممتاز گشت و در خصايص هنرى كه شاهزادگان را لازم است سرآمد أقران شد و ازاين‌رو مورد ألطاف پدر گرديد و همى بحضور او بسر مىآورد ، انتهى .\r\nمرحوم افسر در سنه 1234 بحكومت ولايت گيلان منصوب و سال‌ها بحكومت آن سرزمين اشتغال داشته ، و چندين‌بار عزل او از دربار پدرش خواسته شد ، از حسن سيرتى كه داشت فايده‌اى نكرد . و اينك اين أشعار از او اينجا نوشته مىشود بنقل از « مجمع الفصحا 1 : 12 » :\r\n بشنو چو خردمندان پند از من ديوانه * نى دست ز ساغركش نى پاى ز ميخانه\r\nخواهى نشوى رسوا با ما منشين اى شيخ * ما رند و خراباتى ، تو عاقل و فرزانه\r\nآشفتهء زلفت دل ، دل‌بستهء خالت جان * اى دانهء تو چون دام وى دام تو چون دانه \r\nمرحوم افسر در سنه هزار و دويست و هفتاد و هفت چنان‌كه در « طرائق 3 : 145 » نوشته وفات كرد . و فرزندان وى مرحوم محمد هاشم ميرزاى جناب و محمد اسماعيل ميرزا در ( 1260 و 1277 ) بيايند و فرزند ديگر وى شاهزاده حاجيه خانم است كه نامش چنان كه در « الكواكب الدرية 1 : 341 » نوشته شمس جهان و خود از پيروان بابيه بهائيه و لقبش در آن طريقه ، ورقة الرضوان بوده و شعر هم مىگفته و تخلص فتنه مىنموده .\r\nو افسر كه تخلص صاحب عنوان است نيز تخلص شاعرى ديگر از اين أواخر است كه در حين تحرير چيزى از احوال او در نظر نيست .\r\n\r\n","description":"","footnote":"","page_name":" 401 ","page_number":105},
  {"content":"\r\n\r\n\r\n* ( 166 - وفات مرحوم رضا عليشاه هراتى - ره ) *\r\nمرحوم رضا عليشاه ( ره ) نامش رضا و مردى از اهل عرفان و سلوك و تصوف و صفاء بوده و ارادت خدمت مرحوم سيد معصوم‌علىشاه دكنى كه در همين سال ذكر مىشود داشته ، و در اين سال در كاظمين ( ع ) وفات كرده ، و هم در آنجا در رواق مطهر دفن شده .\r\n\r\n* ( 167 - تولد مرحوم حاج ملا رفيع گيلانى - ره ) *\r\nوى فرزند مرحوم على چنان‌كه در « الذريعة 1 : 156 شماره 769 » نوشته يا حاج ملا خليل چنان‌كه در « احسن الوديعه 1 : 70 » فرموده و از نژاد حضرت عمار بن ياسر صحابى ( ره ) بوده و خود از معاريف علماء عصر و فقهاء زمان بشمار مىآمده ، و بمزيد اعتبار و تمول بىشمار و رياستى قرين كياست در أبناء عصر خويش در گيلان اختصاصى بين و امتيازى معتد به داشته و به كلمه شريعتمدار لواى شهرت و اشتهار در آن روزگار برافراشته ، و همانا در اين سال چنان‌كه در « المآثر : 151 » فرموده متولد شده ، و در نزد شريف العلماء درس خوانده ، و بتعبيرى كه در « المآثر » كرده زمانى هم تشرفا مقيم محضر حجة الاسلام حاج سيد محمد باقر رشتى اصفهانى بوده ، انتهى . و در « احسن الوديعه » نوشته كه وى از اين استاد اخير روايت مىنمايد ، انتهى . و پس از تحصيلات در علوم فقه و اصول و غيره تبرزى كامل حاصل كرد ، چندان‌كه « شرحى بر تبصره علامه » چنان‌كه در « احسن الوديعه » گفته تأليف فرموده و علاوه بر آنها آثارى ديگر از تسطيح طرق و شوارع و تأسيس پلهاى مفيد و نافع در ولايت گيلان بجا نهاد .\r\nو آخر پس از مدت هشتاد و يك سال قمرى عمر در سنه هزار و دويست و نود و دو در شهر رشت درگذشت و برحمت پروردگار غفار و اصل گشت ، و ماده تاريخ وى كلمه يا غفار شده . و فرزندانى چند از او بازماند : اول حاجى محمد ابراهيم معروف بحاجى مجتهد كه در گيلان رياست شرعيه مهمى داشته ، دويم حاجى ميرزا محمد مهدى بحر العلوم كه از فضلاء و نجباء بوده ، و در يكشنبه 27 محرم سنه 1310 وفات كرده .\r\nسيم و چهارم و پنجم حاجى ميرزا خليل و صدر العلماء و اعتماد العلماء و يكى از نوادگان او كه هم مسمى باسم او بوده در سنه 1347 در عراق عرب اقامت داشته است .\r\n\r\n","description":"","footnote":"","page_name":" 402 ","page_number":106},
  {"content":"\r\n\r\n\r\n* ( 168 - شهادت شيخ زين صيداوى عاملى ) *\r\nوى فرزند حاج شيخ خليل بن شيخ موسى بن حاج شيخ يوسف خزرجى انصارى ( ره ) است .\r\nمرحوم شيخ موسى از علماء عصر خود بوده ، و كتابى بنام « بغية القصاد » شامل رسائل كثيره در فقه تأليف نموده .\r\nفرزندش حاج شيخ خليل عالمى فاضل و جليل بوده ، و كتابى دارد بنام « بغية الطالب » در فضائل آل ابو طالب ( ع ) .\r\nفرزندش شيخ زين صاحب عنوان از عظماء علماء زمان و فضلاء أوان بوده .\r\nو همانا او در سنه هزار و صد و شصت مطابق سال ( 1125 - 1126 ) شمسى در قريه شحور از أعمال شهر صور متولد شده ، و در كودكى در حجر پدر با هنر خود تربيت يافته ، آنگاه در اوائل بلوغ بنجف اشرف مشرف شد ، و آنجا مدت پانزده سال توقف نموده و نخست در نزد ميرزا على كنى در اصول و فقه و حديث ، و سپس در خدمت سيد بحر العلوم ( اعلى اللّه مقامه ) درس خوانده .\r\nدر اين وقت أهالى جبل عامل از او خواستند كه بدان ولايت رود ، و علاوه سيد بحر العلوم نيز وى را امر به حركت بدان سمت نموده و شيخ زين با اجازه از آن جناب بجبل عامل رفته و در شحور اقامت گزيد و بتأليف و ترويج اشتغال ورزيد ، و در اثر آن فريهء شحور مجمع بزرگان أهل علم و فضل گرديد . و بالاخره شيخ زين تأليفات چندى دارد : اول كتاب « الذريعة » در فقه از طهارت و نماز و قضاء و حج و مواريث و تجارت . دويم كتاب « تاريخ قبائل عربيه » كه در جبل عامل آمده‌اند . سيم كتاب « تاريخ مبدا تشيع » و دخول حضرت أبو ذر در ولايت شام .\r\nمرحوم شيخ زين پس از مدت پنجاه و يك سال قمرى عمر در اين سال در قريهء تبنين صور در قلعه مشهور آن ، از تيغ ظلم احمد جزار كه از طرف آل عثمان پاشاى ولايت شامات بوده و از كثرت قتل بجزار ملقب شده بعز شهادت فائز گرديد ، و جسدش را سوزانيدند ، چنان‌كه در « شهداء الفضيله . 268 » فرموده ، و فرزندش شيخ على در ( 1270 ) بيايد .\r\n\r\n","description":"","footnote":"","page_name":" 403 ","page_number":107},
  {"content":"\r\n\r\n\r\n* ( 169 - وفات سيد سليمان 29 شاعر حلى - ره ) *\r\nوى فرزند سيد داود 28 بن حيدر 27 بن احمد 26 بن محمود 25 بن شهاب 24 بن على 23 ابن محمد 22 بن عبد اللّه 21 بن ابو القاسم 20 بن أبو البركات 19 بن قاسم 18 بن على 17 ابن شكر 16 بن ابو محمد حسن الاسمر 15 بن النقيب شمس الدّين ابو عبد اللّه احمد 14 بن النقيب ابو الحسن على 13 بن ابو طالب محمد 12 بن ابو على عمر الشريف 11 بن يحيى 10 بن الحسين النسابة 9 ( رضى اللّه عنه ) است .\r\nحضرت يحيى بن الحسين النسابه ( ره ) در ( 1207 شماره 121 ص 22 ) گذشت .\r\nفرزندش ابو على عمر الشريف 11 در سنه 339 حجر الاسود را كه قرامطه در سنه 313 از خانه كعبه برده بودند ، به مكه برگردانيد . فرزندش ابو طالب محمد 12 در سنه 407 وفات كرده . فرزندش على 13 در جمادى الاولى سنه 451 وفات كرده .\r\nنواده‌اش سيد داود 28 دو نفر فرزند داشته ، يكى سيد محمد 29 كه بعد از وفات برادر خود صاحب عنوان مرثيه‌اى براى او گفته .\r\nو ديگر مرحوم سيد سليمان 29 صاحب عنوان ( عليه الرحمة و الرضوان ) كه كنيه‌اش أبو عبد اللّه و ابو داود و از جملهء علماء و ادبا أطباء عصر خويش و در واقع طبيب أبدان و نفوس و داراى علم ابدان و أديان و در شعر و ادب قدوهء همگنان زمان بوده .\r\nمرحوم سيد سليمان در سنه هزار و صد و چهل و يك - چنان‌كه در « معجم ادباء الاطباء 1 : 178 » فرموده - مطابق سال ( 1107 - 1108 ) شمسى در نجف اشرف متولد شده و هم در آن زمين برين نشو و نما نموده و در خدمت علماء آن درس خوانده تا از فضلا و بزرگان گرديد . آن‌گاه در سنه 1175 ترك آن مكان مقدس را كرده و در حله توطن گزيد و با بعضى از شعراء عراق مراسلاتى شعريه بهم رسانيد ، بلكه كتب چندى نيز برشته تأليف كشيد ، و اينك اين أشعار از او در مدح حضرت امير المؤمنين عليه السلام كه همه بحروف بىنقطه و قافيه هر دوبيتى از كلمات متجانسه است اينجا نوشته شد :\r\n هو المسك أم رسم الامام له عطر * هو السر سر اللّه و العالم الصدر\r\nأهل لعلوم اللّه و العلم و الهدى * و أحكامه حاو سوى صدره صدر\r\nامام همام ساد حلما على الورى * و صهر رسول اللّه مولى له الأمر\r\nامام حوى كل المكارم و العلى * و و اللّه ما حاو سواه لها أمر\r\nهو الأسد الكرار صمصامه له * حمام العدى طوع وصال و هم حمر \r\n\r\n","description":"","footnote":"","page_name":" 404 ","page_number":108},
  {"content":"\r\n\r\n لدى الروع صوال و للسمر معرك * مهول و أطمار العداء له حمر \r\nسيد سليمان پس از مدت هفتاد سال قمرى عمر ، در اين سال در حله وفات كرد و نعش او را بنجف آورده و در پشت ضريح مقدس نزد ايوان علماء دفن كردند و چندين نفر براى او مرثيه گفتند ، از آن جمله برادرش سيد محمد فرموده :\r\n فمن ذلكم يا أهل حلة بابل * اذا نالكم خطب هناك مهول\r\nو من ذا الذى يرجو دواء لسقمه * و ليس كثير عنده و قليل \r\nو وى را فرزندان چندى بوده ، يكى سيد داود 30 كه در ( 1223 ) بيايد .\r\nو ديگر سيد حسين 30 كه در ( 1236 ) بيايد ، و اعقاب او اينك در حله خانواده‌ئى تشكيل داده‌اند كه آنها را بنام او آل سيد سليمان مىخوانند ، و اين آل سيد سليمان غير از آل سيد سليمان ديگرى هستند كه در نجف مىباشند .\r\n\r\n* ( 170 - قتل سيد معصوم‌علىشاه عارف دكنى ) *\r\nسيد معصوم عليشاه نامش مير عبد الحميد و از عرفاء عصر و مرشدين معروف زمان خود بوده و چندين نفر را در طريق تصوف ارشاد و هدايت و تلقين ذكر و فكر نموده .\r\nمرحوم حاجى شيخ عباسعلى كيوان قزوينى در كتاب « كيوان‌نامه » نوشته كه فرقه صوفيه از زمان حضرت شاه نعمت اللّه ولى بعقب‌تر قطب زمان خود را شاه خواندند چون‌كه وى را قابل سلطنت صورى هم مىدانند منتهى تاكنون چنين سلطنتى براى آنها دست نداده ! و چون زمان كريم خان زند رسيد لقب مرسومى هركس را كه مرسوما اضافه بكلمهء ( الدّين ) مىنمودند مانند نور الدّين و غيره ، آن را اضافه بكلمهء ( على ) و اين لفظ مركب را با كلمه ( شاه ) تركيب نموده و مثلا نور عليشاه و غيره گفتند ، انتهى .\r\nو ظاهرا نخستين كسى از صوفيه كه به اين لقب تركيبى ملقب و معروف شده امثال همين صاحب عنوان و فيضعلى شاه و ديگر صوفيه اين طبقه مائهء دوازدهم هجرى قمرى باشند .\r\nو به‌هرحال از قرارى كه در نسخه دويم مفصل كتاب « شمس التواريخ » به خط مؤلف آن مرحوم ايزدگشسب به نظر رسيد ، مرحوم سيد معصوم در سنه هزار و صد و چهل و هفت مطابق سال ( 1113 - 1114 ) شمسى متولد شده و مادهء تاريخ وى را كلمهء\r\n\r\n","description":"","footnote":"","page_name":" 405 ","page_number":109},
  {"content":"\r\n\r\nذو القرنين يافتند ، و پس از بلوغ به حد رشد و كمال وارد مقامات سير و سلوك شده تا در اين طريقه شهرتى كامل حاصل نمود و مقاله‌ئى در توحيد و عرفان مشتمل بر سى و يك‌كلمه تأليف فرمود و در أثر و جهدى كه در مرحلهء تصوف به عمل مىآورد و در تبليغ و تلقين مريدين خوددارى نمىكرد به حكم مرحوم آقا محمد على بهبهانى بسى اذيت و آزار كشيد و آخر هم بفرمان وى او را در اين سال در رود قره‌سو كرمان شاه غرق كردند ( يا اين كه در باغ عرش برين او را بقتل رسانيده و هم در آنجا كه اكنون عمارت است دفن كردند ) و صوفيه تعبير از او به سيد معصوم شهيد مىنمايند و مىگويند چون وى در حيوة شاه عليرضا دكنى مرشد خود وفات كرده باصطلاح نتوان وى را قطب خواند ليكن جماعتى را وى ارشاد و تلقين كرده و به سرمنزل ايقان و يقين رسانيده از آن جمله نور عليشاه و حسينعلى شاه اصفهانيان و غيره .\r\n\r\n* ( 171 - تولد درويش على مصرى سنى ) *\r\nوى فرزند حسن بن ابراهيم انكورى ، و خود از علماء اهل سنت است كه در اين سال چنان‌كه در « معجم المطبوعات : 872 » نوشته متولد شده و در قاهره نشو و نما نموده ، و چون بدرجه تحصيل رسيد بجامع الازهر درآمد و در نزد شيوخ وقت مانند شيخ مهدى و غيره چندى درس خواند و پس از آن مايل بعلوم ادبيه گرديد ، و آنچه توانست كتب آن را جمع كرد ، و أمهات لغت را استقراء نمود و هم شطرى از هندسه و حساب را فرا گرفت ، و بعد از آن بكتابت و تقريض شعر پرداخت ، و علم بديع را متقن نمود ، و آنجا بشاعر عباس پاشا معروف شد و كتابى بنام « الاشعار بفنون الأشعار » تأليف كرد ، و آخر در سنه هزار و دويست و هفتاد ، پس از مدت پنجاه و نه سال قمرى عمر بعالم باقى شتافت .\r\n\r\n* ( 172 - تولد مرحوم شيخ محمد جاسبى - ره ) *\r\n« جاسب » با جيم بألف زده و سكون سين و باء ، چنان‌كه در « طرائق الحقائق 3 : 271 » در حاشيه فرموده قريه‌اى از مضافات قم است ، و شيخ محمد بمسطورات همان\r\n\r\n","description":"","footnote":"","page_name":" 406 ","page_number":110},
  {"content":"\r\n\r\nكتاب ، جلد و صفحه مرقومه ، فرزند شيخ عبد الرحيم و خود از علماء و عرفاء و حكماء بوده ، و همانا در اين سال متولد شده و در بيست‌سالگى خدمت حاج سيد محمد تقى پشت - مشهدى رسيده و سه سال از حوزه درس وى فيض‌ياب گرديد . آن‌گاه بنجف رفت و نه سال در نزد مرحوم شيخ محمد حسن صاحب « جواهر » درس خواند ، سپس باصفهان شتافت و چندى در خدمت ميرزا حسن فرزند ملا على نورى ( نور اللّه مرقدهما ) مراتب معقول را دريافت ، آن‌گاه شوقش بعرفان كشيد ، و طالب اصحاب حقيقت و ارباب طريقت گرديد ، و بدين‌منظور بهندوستان رفت و باز آمد و بحضور مرحوم حسينعلى شاه مشرف شد ، و وى او را به مجذوبعلى شاه حواله نمود . و شيخ محمد در نزد اين شخص اخير مدتى رياضت كشيد ، و در صفاى باطن كوشيد ، تا بمقامى سامى رسيد ، و از او باجازت ارشاد و هدايت نائل گرديد ، آن‌گاه به وطن مألوف برگشت ، و در خانقاهى كه پدرش بأمر ملا عبد الصمد همدانى بنيان نموده بود اقامت گزيد و چندى ايام و ليالى را بعزلت بسر رسانيد ، آن‌گاه بطهران رفت و به‌طورىكه در « طرائق » فرموده حالش مقتضى ارشاد و دستگيرى نبوده . و او شعر هم مىگفته و تخلص فنا مىنموده و اين أشعار را آنجا از او نقل كرده :\r\n ما از آن روز كه با دردكشان يار شديم * در خرابات مغان محرم اسرار شديم\r\nتا نهاديم بدرگاه بتان روى نياز * فارغ از سبحه و سجاده وز نار شديم\r\nچند روزى پسر آدم خاكى بوديم * ديرگاهى پدر گنبد دوار شديم\r\nسال‌ها چرخ زنان بر سر اين چرخ كبود * هم عنان با همهء ثابت و سيار شديم\r\nگاه در ميكده‌ها خشت سر خم بوديم * گاه در مدرسه‌ها حامل أسفار شديم\r\nخواب بوديم كه سر زد ز افق طلعت دوست * جلوه‌اى كرد رخش ، ما همه بيدار شديم\r\nدر پس آينه واداشت چو طوطى ما را * آن‌قدر گفت كه ما قابل گفتار شديم \r\nشيخ محمد پس از مدت نود و چهار سال قمرى عمر ، در سنه هزار و سيصد و پنج وفات كرده و در همان خانقاه خود بقريهء جاسب دفن شد و فرزندش شيخ حسينعلى گاهى در طهران متوقف ، و زمانى در جاسب متصوف بوده .\r\nتا اينجا نقل از « طرائق » شد ، ليكن مدت‌هائى را كه براى هريك از تنقلات وى نوشته و فرمايد بعد از آن به خدمت حسينعلى شاه و مجذوب‌علىشاه رسيد چون با يكديگر\r\n\r\n","description":"","footnote":"","page_name":" 407 ","page_number":111},
  {"content":"\r\n\r\nجمع نمائيم بعد از وفات آن دو نفر خواهد شد و خالى از اشتباه نتواند بود .\r\n\r\n* ( 173 - تولد مرحوم سيد محمد شفيع 25 شوشترى - ره ) *\r\nوى فرزند مرحوم سيد محمد 24 بن سيد عبد الكريم 23 شوشترى ( ره ) است .\r\nمرحوم سيد عبد الكريم 23 در ( 1215 ) بيايد .\r\nفرزندش مرحوم سيد محمد 24 از علما و فقهاء و مردى صوفى مشرب بوده ، و در « تحفة العالم : 109 تا 111 » شرحى از محامد و بزرگوارى او نوشته ، و او فرزندان چندى داشته ، يكى مرحوم سيد احمد 25 معروف به معلم كه مردى عالم و فاضل و شاعر بوده ، و در شعر مشفق تخلص مىنموده ، و چندين كتاب تأليف فرموده : اول « حاشيه بر مطول » كه در ( ج 1 : 88 ) نامش برده شده . دويم « حاشيه بر كتاب مغنى اللبيب » در نحو و بعضى ديگر از فوائد عربيه و ادبيه تأليف ابن هشام مصرى ، چنان‌كه در « الذريعة 6 : 211 شماره 1183 » فرموده . سيم بياضى كه در آن بسى از فوائد ادبيه و تاريخيه و بسيارى از اشعار خود و ديگران را آورده .\r\nو ديگر سيد محمد شفيع 25 صاحب اين عنوان كه از علماء اصفهان و فقهاء آن سامان بوده و در علم رجال تبحرى كافى و تتبعى وافى داشته ، چنان‌كه هرجا در تأليفاتش نام يكى از رجال و روات برده شده شرحى و تحقيقى درباره او نوشته ، و در « تحفة العالم : 112 » در آخر احوال پدرش فقط اسم او برده شده ، و نواده‌اش مرحوم سيد عبد اللّه 27 ( رحمه اللّه ) شرحى از احوال او براى اين فقير بيان كرد ، بخلاصه اينكه وى در اين سال در شوشتر متولد شده ، و چون پدرش زوجه ديگرى غير از مادر او داشت او بجفاى زن‌پدر گرفتار و بدان جهت در بيست‌سالگى از پدر خود گريخته و باصفهان آمد ، و مدت بيست سال در آنجا با كمال سختى و عسرت در نزد علماء آن شهر كه عمده آنها مرحوم حاجى كرباسى بوده به تحصيل علم پرداخت تا خود از علماء و فقهاء بزرگوار و از وى به اجازه نائل گرديد ، و پس از اينكه بوسايط بعضى از بزرگان ، اهل‌وعيال بهم رسانيد چندى در خانه اجاره‌اى بسر برد ، و سپس بواسطه غيرت عيال كه همسايه بىصدا وارد مىشد ، سخت متأثر گرديد ، و در أثر اين تأثر چند كس از مردمان خير -\r\n\r\n","description":"","footnote":"","page_name":" 408 ","page_number":112},
  {"content":"\r\n\r\nخواه وجهى تعيين و خانه‌اى براى او خريدند كه تاكنون در محله شهشهان در دست أعقاب او باقىمانده و ما را مكرر ورود به آن روى داد ، و پس از اين ؛ سيد محمد شفيع قدرى وسعت بهم رسانيد ، و كتب چندى برشتهء تأليف كشيد ، از آن جمله :\r\nاول كتاب « كشف الرياض » در حاشيه بر « رياض المسائل » آقا سيد على كربلائى در چندين جلد كه تمام نشده و تا آخر نماز رسيده و چهار جلد از آن در نزد آقا سيد عبد اللّه مذكور در جزء كتب باقىمانده از او و پدرانش به نظر رسيد بدين قرار :\r\nاول و دويم در طهارت ، تقريبا پنجاه و دو هزار بيت ، انجام تأليف آن چاشت سه‌شنبه 4 محرم سنه 1260 ، و سيم و چهارم در نماز . دوم « رساله‌ئى در منجزات مريض » .\r\nسوم « حواشى بر كتاب نقد الرجال » تأليف مير مصطفى تفريشى . چهارم تحقيقات متفرقه در نحو و فقه و غيره .\r\nو او شعر هم مىگفته ، از آن جمله اين دوازده امام در پشت يكى از كتابهايش به خط او به نظر رسيد كه نسبت نظم آن را به خود داده بوده :\r\n صل يا رب على بدر الدجى * أحمد الشافع يوم العرصات\r\nو على الصهر الذى قال النبى * حبه يورث محو السيئات\r\nو على زوجته بنت النبى * كوكب العصمة ام السادات\r\nو على المسموم من كيد العدى * أكبر السبطين مقهور الزناة\r\nو على المقتول من مكر البغاة * جائعا عطشان فى شط الفرات\r\nو على المعلول من جور العصاة * الذى تلقيبه ذو الثفنات\r\nو على الباقر مصباح الهدى * و على الصادق كشف المعضلات\r\nو على الكاظم محبوس الطغاة * و الرضا المسموم من سم السعاة\r\nو ابى جعفر الثانى التقى * مطلع الجود سراج الظلمات\r\nو على الهادى النقى و الزكى * و على المهدى كشف الكربات\r\nنتمنى منه تعجيل الفرج * كى خرجنا من جميع النكبات\r\nأجب اللهم ثم استجب * ما تمنى أنت قاضى الحاجات \r\nسيد محمد شفيع كتابخانه‌اى داشته كه در خانهء موصوف او مكرر ما را بدان ورود دست داد و آن اگرچه از عدد چندان مهم نبود ، ليكن بواسطه اينكه ارثى آباء و\r\n\r\n","description":"","footnote":"","page_name":" 409 ","page_number":113},
  {"content":"\r\n\r\nأجدادى او بود اهميتى بسزا داشت ، و در پشت أوائل و أواخر بسيارى از آنها به خط وى و فرزندش سيد محمد فوائد نافعه و از آن جمله تاريخ وفات بعضى از علماء قرن 13 و أوائل 14 به نظر رسيد كه در جاى ديگر ما نديده و آنها را در اين كتاب در مواقع خود نقل نموده و مىنمائيم ، و مقارن تحرير اين أوراق مسموع شد كه اين كتابخانه را مرحوم حاج سيد على نجف‌آبادى ( كه در 1362 بيايد ) برده ، و بعد از وفات او ما ندانيم در دست چه كسى افتاده .\r\nو به‌هرحال مرحوم سيد محمد شفيع در بعد از ظهر روز يكشنبه بيست و يكم ماه ذى الحجة الحرام سنه هزار و دويست و هفتاد و چهار مطابق ( . . . ) اسد ماه برجى وفات كرده و در قبرستان تخت فولاد اصفهان در تكيهء خوانساريها در صحن تكيهء جلو ايوان گنبد ، كه پيش روى قبر مرحوم حاجى ملا حسينعلى تويسركانى باشد دفن شد .\r\nو او را فرزندانى چند بوده ، از آن جمله يكى سيد أيد مؤيد مرحوم سيد محمد 26 ( عليه‌الرحمه ) كه در « تذكرة القبور : 60 » فرمايد : از علماء گوشه‌نشين فاضل و مدرس و مطلع بر فقه و رجال بوده . انتهى . و در كتابخانه مذكور او چند كتاب از كتب رجال و غيره به خط نسخ او كه در غايت جودت بود به نظر رسيد كه در پشت بسيارى از آنها چنان‌كه ذكر كرديم تاريخ وفات بعضى از علماء نوشته شده بود ، و او در سنه 1249 متولد شده و در بامداد آدينه دوازدهم ذىالحجه سنه 1322 وفات كرده ، چنان‌كه فرزندش آقا سيد عبد اللّه 27 مىفرمود و در تخت پولاد در تكيهء مرحوم آقا مير سيد محمد شهشهانى ( ره ) دفن شده ، و در سمت قبلهء قبر مرحوم حاجى ميرزا بديع درب امامى به اندكى فاصله ، به‌طورىكه سر او برابر كمر حاجى ميرزا بديع و پاهاى او برابر آقا مير سيد محمد صاحب تكيه است ، و اينكه در « تذكرة القبور » سنه 1323 نوشته اشتباه و تقريبى است ، چنان‌كه بر روى قبر او نيز همين اشتباه واقع شده ، و شايد مأخذ تذكره نيز همين عبارت روى قبر باشد .\r\nو وى فرزندانى داشته كه يكى از آنها سيد أواب أواه مرحوم آقا سيد عبد اللّه 27 ( عليه رحمة اللّه ) بود كه نام او را اكنون برديم ، و ضمنا معلوم شد كه بوسيلهء او از كتب بازمانده اجدادش استفاداتى حاصل شد ، و آن مرحوم در خانه كوچكى در محلة شهشهان اقامت و در مسجد كوچكى نيز نزد يكى خانه‌اش در حوالى مسجد آقا نور امامت داشت و بموجب كلام « عز من قنع و ذل من طمع » امور زندگى خود را بقناعت مىگذرانيد ،\r\n\r\n","description":"","footnote":"","page_name":" 410 ","page_number":114},
  {"content":"\r\n\r\nتا در بامداد آدينه 4 ع 2 سنه 1357 وفات كرده و نزد پدر خود دفن شد ، و فرزندانى بازنهاد ، از آن جمله يكى مير سيد محمد 28 معروف بميرزا آقا كه در خانه مذكور پدران خود در محله شهشهان اقامت دارد و مقدمات صرف و نحو را از پدر خود آموخته است .\r\n\r\n* ( 174 - قتل آقا محمد خان پادشاه قاجار ) *\r\nدر جلد اول در مقدمات كتاب ( ص 13 تا 17 ) شرحى در نسب مردمان قاجاريه و ايل قاجار نوشتيم ، و كيفيت رسيدن آن طايفه را بپادشاهى ذكر نموديم ، و در ( ص 7 ) همين مقدمات وعده داديم كه در جلد دويم اين مطلب را بنقل از كتاب « تاريخ سياسى و اجتماعى ايران » تأليف آقاى سعيد نفيسى تصحيح و تكميل و تكرار نمائيم . اينك كه در اين سال بقتل آقا محمد خان نخستين پادشاه اين سلسله رسيده بوفاء آن وعده آمده و چنين گوئيم كه :\r\nاز قرار مرقومات كتاب مذكور كه در ( ص 5 تا 18 ) نقل أقوال متعدده از كتب مختلفه نموده ، و در آنجا و ( ص 19 ) كلمات خود را خلاصه فرموده ، و ما باز آن خلاصه را مختصر نموده‌ايم :\r\nيك دسته از نژادهاى بشرى نژاد آريائى ( يا هند و اروپائى ) ( يا هند و ايرانى ) بوده ، و اين نژاد به چندين شعبه منشعب گرديده كه از آن جمله تركان يغما و خلخ ( يا خرلخ ) و قزاق و سلجوق و غيره در شمال شرقى ايران ، و سالور و بايندر و افشار و بيگدلى و بيات و خزر و غيره در شمال غربى ايران بوده‌اند ، و سه طايفه بزرگ بنام بلغار و قبچاق و تاتار ، زمانى در همهء كرانه درياى خزر زيسته و اندك‌اندك طوايف ديگر جا بر ايشان تنگ كرده و فقط مغرب دريا را براى آنها باز گذاشته‌اند ، و اين طوايف غير از مغولان مىباشند بلكه آنان پس از حدود نهصد سال بعد از تركان يعنى در پايان قرن ششم هجرى در تاريخ پديد آمده‌اند ، و چون خويشاوندى نزديك با تركان داشته‌اند از آن زمان بيشتر ترك و مغول را از يك نژاد دانسته‌اند ، و چون در قرن هفتم هجرى يك نفر پادشاه جهانگير از نژاد مغول بنام چنگيز ، و در قرن هشتم ديگرى بنام تيمور از تركان ازبك بسرعت هرچه شگفت‌آورى فتوحاتى عجيب نموده و شهرتى غريب\r\n\r\n","description":"","footnote":"","page_name":" 411 ","page_number":115},
  {"content":"\r\n\r\nبهم رسانيدند و تيمور خود را بچنگيز و مغولان بسته كه شرافتى از آن راه بهم رساند ، ديگران هم سعى كرده‌اند كه خود را از نژاد اين دو پادشاه بدانند ، ليكن شكى نيست كه ازبكان و تركمانان برزخى و حد فاصلى بين ترك و مغول و شايد مخلوطى از هر دو نژاد باشند ، اما طوايف ديگر را مطلقا مغول نمىتوان دانست .\r\nو بالاخره ، تركان در همين حدودها ساكن بودند تا در آغاز قرن هشتم هجرى طايفهء سلاوها پيدا شدند و آنها هماره طوايف اطراف خود را از چهار سوى دور كرده و بر زمين‌هاى خود وسعت مىدادند ، و از آن جمله اين تركان غربى را از جايگاه خود راندند ، و آنها دو راه براى بيرون رفتن از آن سرزمين بيشتر نداشتند ، يكى اينكه از كوه‌هاى قفقاز بگذرند و بجنوب آن يعنى بشمال غربى ايران آن روز پناه ببرند .\r\nديگر آنكه در سواحل درياى سياه پراكنده بشوند و همين كار را هم كردند ، و در نتيجه در قرن هشتم و نهم چهارده سلسله از نژاد ترك در آناطولى و تركيه و سوريه و كريمه و غازان و عراق و آذربايجان و مازندران تشكيل شد ، و سه شعبه از آن‌ها كه قاجار و افشار و بيات باشند ، دور شيخ صفى الدّين اردبيلى را گرفته و از مريدان وى گرديدند .\r\nو مختصر در ( ص 19 ) فرمايد : پس از مدتى از آنجا بشام رفته و بعد بايران آمده و صفويه آن‌ها را بمازندران و گرگان و مركز ايران جاى دادند ، و مخصوصا شاه‌عباس طايفهء قاجار را در سال ( 995 يا 996 ) بسه قسمت كرده ، و يكى را در مرو در برابر ازبكان واداشت ، و ديگرى را در گنجه و ايروان ، و سوم را در قلعهء مبارك‌آباد در استرآباد گذاشت . و بعد از آن بتدريج ديگران از اين طايفه هم باسترآباد آمدند و آنجا مانع تاخت‌وتاز تركمانان شدند ، و اگر آنها از نژاد تركان شرقى يعنى ازبكان و تركمانان بودند با ايشان مخالفت نمىكردند .\r\nآن‌گاه در ( ص 25 ) نوشته : در تاريخ ايران تنها از اواسط قرن دهم بكلمهء قاجار برمىخوريم و اين همان است كه در زبان مردم ايران ، قجر شده ، و حتى در تركيبات ديگر مانند سرقجرى بستن كه نوعى از آرايش موى زنان بوده ، و رقص قجرى به همين صورت مخفف آمده و اين خود دليل بر اين است كه دو ألف ممدودهء كلمهء قاجار در اصل بفتحه بيشتر نزديك بوده تا به حركت [ كذا 
  ] ، انتهى .\r\nو مرحوم سيد جعفر آل بحر العلوم ( ره ) كتابى بنام « البحر الزخار در أنساب آل قاجار » تأليف نموده ، چنان‌كه در « الذريعة 3 : 40 شماره 84 » فرموده ، و تاكنون\r\n\r\n","description":"","footnote":"","page_name":" 412 ","page_number":116},
  {"content":"\r\n\r\nآن نسخه به نظر نرسيده كه ببينيم او در نسب اين خانواده چه اختيار كرده است .\r\nو به‌هرحال ، در كتاب « تاريخ سياسى و اجتماعى » مذكور در ( ص 31 ) نسب فتحعلى خان قاجار را كه در مقدمه ( ص 15 س 4 ) ذكر كرديم با اندك تفاوتى در پس و پيش بودن بعضى از أسماء نوشته . و بعد از آن فرموده : نمىدانيم شاه‌قلى خان و مهدى خان و ولى خان و محمد قلىخانى كه در اين نسب‌نامه نام برده‌اند چه مقامى داشته‌اند ، و آيا حقيقت تاريخى داشته‌اند يا نه .\r\nسپس در ( ص 32 ) آمدن فتحعلى خان را در نزد شاه‌طهماسب ثانى و قتل و مدفن او را به‌طورىكه در ( ص 15 ) نوشتيم ذكر كرده ، و در ( ص 33 ) شروع بشرح أحوال محمد حسن خان نموده تا در ( ص 38 ) قتل او را نوشته ، و در ( ص 39 ) فرزندان او را كه نه پسر و دو دختر بوده‌اند بنام آورده ، و از آن جمله اين آقا محمد خان صاحب عنوان را ، و در ( ص 42 ) شروع بأحوال او نموده ، و خلاصه آنچه او در صفحات مختلفهء اين كتاب و ديگران هم در كتب ديگر نوشته‌اند و منظور ما از آوردن آن در اينجا است آنكه :\r\nوى به‌طورىكه در ( ج 1 ص 6 ) گذشت ، بعد از وفات كريم خان زند از شيراز به طهران آمد و بداعيه سلطنت برخاست ، و وقايع مربوطهء بوى در كتب بسيارى بتفصيل و اختصار نوشته ، و همين اندازه ما اينجا گوئيم كه وى از مشاهير سلاطين جهان بوده ، و در روز يكشنبه بيست و هفتم ماه محرم الحرام سنه هزار و صد و پنجاه و پنج مطابق ( . . . ) حمل ماه برجى سنه 1121 شمسى متولد شده و مورخين قاجاريه آغاز سلطنت او را از همان روز وفات كريم خان كه 13 صفر سنه 1193 بوده گرفته‌اند ، و سال‌ها جهانگيرى و كشورگشائى نموده و با پادشاهان زمان خود كشمكشها داشته ، تا آخر پس از مدت پنجاه و شش سال و ده ماه قمرى و بيست و چهار روز عمر در نزديكى طلوع صبح شب شنبه بيست و يكم ماه ذى الحجة الحرام اين سال مطابق ( . . . ) جوزا ماه برجى در شهر شوشى ارمنستان بقتل رسيده و نعشش را بنجف اشرف نقل و آنجا بفاصلهء هفت ذرع از ضريح مبارك بجانب قفاء دفن كردند ، و قتل او در اين شب و اين ماه و سال نص تواريخ قاجاريه و مخصوصا « منتظم ناصرى » كه وقايع را سال‌به‌سال با تجديد عنوان هر سالى نوشته مىباشد ، ليكن در « ناسخ التواريخ » جلد قاجاريه و « تاريخ اجتماعى و سياسى ايران » قتل او را در همين شب از هفته و ماه از سال 1212 نوشته‌اند .\r\n\r\n","description":"","footnote":"","page_name":" 413 ","page_number":117},
  {"content":"\r\n\r\nاين پادشاه بواسطه خصى بودن از زن و فرزند محروم بود ، و ليكن هشت نفر برادر و دو خواهر داشت و از ميانهء آنها وى فقط با حسينقلى خان از يك مادر بودند كه وى خواهر ولد خان قاجار بوده كه پدر سليمان خان اعتضاد الدوله است ، و از اين برادران و خواهران يكى مهدى قلى خان است كه در ( 1240 ) بيايد ، و ديگرى حسينقلى خان كه در ( 1250 ) بيايد .\r\nو ما در جلد اول ( در مقدمه ص 33 شماره 8 ) شرحى در معنى خان نوشتيم ، اينك براى تكميل آن گوئيم كه در « مجلهء الهلال سال 11 جزء 8 » نوشته كه : خان ، لفظى است ، تترى بمعنى شاه يا رئيس و نخستين كس كه آن را استعمال كرده چنگيز خان مشهور بود ، آنگاه فرزندانش آن را به ارث بردند ، پس فارسيان آن را لقب واليان اقليم قرار دادند ، و آن در قبال لقب پاشا در دولت عثمانى است ، انتهى .\r\nاينك در خاتمه كار آقا محمد خان گوئيم كه مرحوم حاجى نورى - نور اللّه تعالى روحه الشريف - در كتاب « دارالسلام : 1 : 265 » نقل خوابى نموده كه دلالت بر حسن عاقبت و خيريت خاتمت وى و نادر شاه هر دو مىنمايد .\r\nسنه 1212 قمرى مطابق سنه 1176 شمسى غرّه محرّم الحرام . . . سرطان ماه برجى\r\n\r\n* ( 175 - وفات مرحوم سيد بحر العلوم - اعلى الله مقامه ) *\r\nلمؤلفه :\r\n استاد اهل العلوم الفاضل البدل * من القروم اليه كلهم رحلوا \r\nوى مرحوم آقا سيد محمد مهدى 31 فرزند مرحوم سيد مرتضى 30 بروجردى - عليه‌الرحمه - است كه در ( ج 1 سال 1204 ص 178 شماره 100 ) گذشت .\r\nو خود از أجله علماء أعلام و أفاضل فقهاء عظام در مذهب شيعه اماميه بوده به‌طورىكه معدودى در علماء اين فرقه مانند او بهم رسيده‌اند ، صاحب مقامات عاليه و كرامات\r\n\r\n","description":"","footnote":"","page_name":" 414 ","page_number":118},
  {"content":"\r\n\r\nزاكيه كه بعضى از آنها در كتب عديدهء مرحوم حاجى نورى - نور اللّه تعالى روحه الشريف - مانند « دارالسلام » و « النجم الثاقب » و « كلمهء طيبه » و « مستدرك الوسائل » و « جنة المأوى » نوشته شده ، و شيخ احمد احسائى در « اجازه حاجى كرباسى » كه ما آن را به خط مبارك وى زيارت نموديم او را مروج سر مائهء هزار و دويست نوشته ، و علاوه بر اين همه در علوم ادبيه و نظم شعر عربى نيز قدوه همگنان و مشهور عصر و زمان خويش بوده ، و در علم رجال سرآمد رجال ، و بسيارى از دقايق و مشكلات احوال روات و مؤلفين و مؤلفات را كشف و بتحقيقات عميقه آنها را رفع نموده .\r\nشرح احوالش در چندين كتاب ، همچون « منتهى المقال : 314 » و « تحفة العالم :\r\n136 » و « الروضة البهيّة : 11 » و « روضات الجنات : 677 » و « قصص العلماء : 133 » و « مستدرك الوسائل 3 : 383 » و « لباب الالقاب : 21 » و « شمس التواريخ : 15 » و « منتخب التواريخ ( باب 3 در خاتمه ، ص 132 ) » و « الكنى و الالقاب : 59 » و « مصفى المقال : 467 » و غير آنها بتطويل و اختصار يا بتفصيل و اجمال به نظر رسيده ، و در بسيارى از كتب ديگر هم كه به نظر نرسيده احوال او را تذكره نموده‌اند ، بلكه رسائل مخصوصه چندى هم در احوال او تأليف كرده‌اند ، از آن جمله چنان‌كه در « الذريعة 10 : 173 شماره 350 » نوشته « الرحيق المختوم » تأليف سيد أبو الحسن كشميرى ، و همچنين به‌طورىكه در ( ج 4 ص 67 ) نوشته « اللؤلؤ المنظوم » .\r\nو مرقومات اين كتب بعضى منقول از بعضى ديگر و چندان چيز زائدى ندارد ، و آن چه از ملاحظه همه آنها برمىآيد اينكه وى در شب آدينه از ماه شوال المكرم سنه هزار و صد و پنجاه و پنج بنص « منتهى المقال » كه ظاهرا نخستين كتابى باشد كه احوال او در آن نوشته و در حياة او تأليف شده مطابق ( قوس - جدى ) ماه برجى سنه 1121 شمسى در كربلاى معلى متولد شده ، و در « صحيفة الصفا » بنا بر آنچه در « روضات » از آن نقل كرده در نجف گفتهء ، كه ظاهرا اشتباه باشد ، و در ماده تاريخ اين ميلاد مبارك اين مصراع را گفته‌اند :\r\n لنصرة آى الحق قد ولد المهدى \r\nو اين مصراع 1154 مىباشد ، الا اينكه ألف آى كه ممدوده است مانند ألفات ممدود كلمات فارسى ( كه سابقا به‌طورىكه در « برهان جامع » گفتهء دو ألف نوشته مىشده ) دو ألف نوشته شود يا اينكه در مصراع جلو آن اشاره بالحاق يك عدد ديگر\r\n\r\n","description":"","footnote":"","page_name":" 415 ","page_number":119},
  {"content":"\r\n\r\nشده باشد .\r\nو در شب تولد وى پدرش در خواب ديد كه حضرت امام رضا عليه السلام شمعى بمحمد ابن اسماعيل بن بزيع [ كه از رجال حضرت كاظم ( ع ) بوده و حضرت جواد ( ع ) را نيز درك نموده و در سنه 220 كه سال وفات حضرت جواد ( ع ) است وفات كرده 
  ] داد و او آن را بر بام خانه‌اش روشن نمود و اطراف و آفاق همه از آن روشن شد .\r\nو بالاخره چون وى بسن رشد و تميز رسيد در نزد پدر بزرگوار خويش درس خواند و سپس در خدمت جمعى از علماء از آن جمله شيخ يوسف بحرينى به تحصيل پرداخت آنگاه در سنه 1169 بنجف اشرف رفت و در خدمت شيخ محمد مهدى فتونى و شيخ محمد تقى دورقى درس خواند ، و بنا بر آنچه در « طرائق 3 : 97 » فرموده از فيض تدريس و تذكير و طريقت سيد قطب الدّين نيريزى فيض‌ياب شد ؛ پس باز بكربلاء بازگشت و بمجلس درس آقا محمد باقر بهبهانى رفت ، و در خلال اين سنوات مدت چهار سال نيز چنانچه در « شجره‌نامه خاتون‌آبادىها » دارد در نزد آقا ميرزا ابو القاسم مدرس درس حكمت و كلام خواند ، و آن حكيم بزرگوار نيز در آن مدت در نزد وى درس فقه و اصول خواند . و بالجملة ، بعد از اين تحصيلات كه فقيهى فاضل و بزرگوارى كامل شده بود بنجف اشرف رفت و آن شهر مقدس را وطن هميشگى خود گردانيد و رياستى شايسته بهم رسانيد و پناه ضعفاء و فقراء و بلكه مرجع صدور و أمراء گرديد و در مدت اقامت در آنجا مكرر به زيارت كربلاى معلى و كاظمين و سامره سفر مىكرد ، و از كثرت احاطه بعلوم اسلاميه و شدت تضلع بفنون فلسفيه الهية و طبيعيه و تبحر در مسائل عقليه و نقليه بكلمهء بحر العلوم ملقب و معروف شده و در « ذكرى المحسنين » فرمايد كه مرحوم ميرزا محمد مهدى شهيد وى را بدين كلمة ملقب كرد ، انتهى . و در « روضات » فرمايد : در نبالت او همين بس كه بدون شركت غير ملقب بلقب بحر العلوم گشته ، انتهى . يعنى پيش از وى كسى ديگر بدين كلمه ملقب نشده است .\r\nو علماء آن عصر همه ببزرگى و بزرگوارى او اذعان نمودند و در جنب مقامات عاليه او بعد از استادش آقاى بهبهانى سر اطاعت فرود آورده و زانو به زمين زدند ، بلكه خود آقاى بهبهانى نيز در أواخر چون پير شده بود و احتمال زوال ملكهء اجتهاد در خود مىداد ، در مسائل فرعيه بناء تقليد از او نهاد ، و در « مستدرك 3 : 383 » فرمايد كه : شيخ جعفر نجفى باآن‌همه شئونات و فقاهت ، خاك موزهء او را بتحت الحنك عمامهء خود مى -\r\n\r\n","description":"","footnote":"","page_name":" 416 ","page_number":120},
  {"content":"\r\n\r\nماليد ، انتهى . و او در مدت اقامت در نجف مكرر به زيارت كربلاى معلى و كاظمين و سامره سفر مىكرد ، و چون در سنه 1186 طاعونى عظيم در عراق عرب بهم رسيد وى - چنان‌كه در « الفيض القدسى : 31 » فرمايد - با اهل‌وعيال بعزم سفر خراسان از نجف بايران آمد و مدت هفت سال در مشهد مقدس بود ، و در سنه 1193 از آنجا بعراق برگشت و در اين برگشتن باصفهان آمد كه در شعبان آن سال در آنجا مرحوم آقا مير عبد الباقى امام جمعه اجازه بوى داد ، و در همان سال پس از رسيدن بنجف بعنوان حج اسلام به طرف حجاز حركت كرد ، و بطورىكه در « روضات : 680 » فرموده پس از گذشتن موسم حج بدانجا رسيد و ناچار براى درك حج در سال آينده در آنجا ماند ، و چنان‌كه همان مؤلف روضات در رسالهء أحوال آباء و اجداد خود ( ص 16 ) فرموده بطائف رفت و در آنجا تدريس همىكرد ، و بالاخره چندى كه مدت آن را در « قصص » دو سال نوشته در مكه معظمه و حجاز ماند و در آنجا بتقيه رفتار نموده و در هر چهار مذهب عامه تدريس مىفرمود و مشكلات علمى و معضلات مسائل آنان را حل مىكرد ، و به‌طورىكه در « منتهى المقال » نوشته بسى از آيات و اعجاز در حجاز از او ظاهر شد ، انتهى .\r\nو ازاين‌رو در نزد اهل سنت مقامى سامى بهم رسانيد ، بلكه بعضى از ايشان را به مذهب شيعه درآورد ، و تصرفاتى چند در خانه كعبه و مسجد الحرام كرد ، يعنى حدود طواف را معين و پارچه‌هائى كوچك از سنگهاى غير معدنى كه بمذهب شيعه سجده بر آنها جايز است در سنگهاى فرش مسجد الحرام نصب كرد كه كار بر شيعه آسان باشد ، و شايد از آن وقت باشد كه بعضى از آن جماعت دربارهء وى - چنان‌كه در « روضات : 680 نوشته - گفته‌اند كه هرگاه اين حرف شيعه راست باشد كه مهدى فرزند امام عسكرى عليه السلام مىباشد هرآينه خود اين سيد محمد مهدى خواهد بود ، انتهى .\r\nو هرچند اين كلام بغايت عجيب و عظيم مىباشد ، ليكن عجيب‌تر و عظيم‌تر از آن كلامى است كه در « دارالسلام 2 : 391 » درباره او از سيد محمد هندى كه در ( 1290 ) بيايد نقل كرده و اينجا آوردن آن موردى ندارد .\r\nو هم آن جناب وقتى در ذى الكفل براى مباحثه با يهود رفت و جمعى از آنها را بمذهب اسلام درآورده و شيعه نمود ، و وى بسيارى از آثار مجهوله را مكشوف فرموده و علماء آن روزگار قبول نمودند كه قول و فعل او را در امور دينى بمنزلهء نص آسمانى دانسته و تجاوز از آن را روا نمىشمردند ، چنان‌كه در وادى السلام نجف محل قبر هود و\r\n\r\n","description":"","footnote":"","page_name":" 417 ","page_number":121},
  {"content":"\r\n\r\nصالح را در اين جايى كه اكنون هست وى تعيين نمود ، و قبل از آن در محلى نزديك اين جاى امروزه مىدانستند كه هنوز خرابه‌ئى از آن باقى است ، و همچنين هرگاه مىفرمود كه اينجا مثلا محل قبر ميثم تمار ، يا اين اسطوانه چندم از مسجد كوفه است همه قبول مىكردند ، و اين نحو انقياد و تسليم از علماء براى يك نفر عالم آن هم از علماء معاصرين او براى هيچ‌كس تاكنون اتفاق نيفتاده ، نه پيش از او و نه بعد از او ، و عمده جهت آن اين بوده كه وى به خدمت حضرت امام زمان - عجل اللّه تعالى فرجه - مىرسيده و علما تشرف او را به خدمت آن بزرگوار اعتقاد داشته و مسلم مىدانسته‌اند . در « مستدرك 3 :\r\n383 » فرمايد : آنچه من مىدانم ، احدى در اين منقبت بر او سبقت نگرفته الا سيد على ابن طاوس ( ره ) انتهى . و هم در « دارالسلام 2 : 397 » و مستدرك در ضمن حكايتى نقل كرده كه وى از مردى از اهل يمن احوال قريب چهل نفر اشخاص رجال و نساء و صغير و كبير را بنام‌هايشان مىپرسيد و آنها را يادآورى مىفرمود ، أصحاب آن جناب عرض كردند كه شما كى بيمن رفته‌ايد ؟ فرمودند : سبحان اللّه ! هرآينه اگر مرا از وجب‌به‌وجب زمين بپرسند خبر بازدهم ، انتهى .\r\nو هم وى هماره در فكر فقيران با آبرو ، و از أحوال ايشان در جستجو بود ، و در بعضى از شبها مانند جد بزرگوار خود ( ع ) براى آنها نان و غيره مىبرد ، چنان‌كه در « كلمه طيبه » و « مستدرك 3 : 383 » و « دارالسلام 2 : 391 » در ضمن حكايتى طويل نوشته كه وى وقتى مرحوم سيد محمد جواد عاملى شاگرد خود را بمورد عتاب و خطاب درآورده و فرمود تو از خدا شرم ندارى كه فلان كس كه همسايه تو است و تو او را مىشناسى با اهل‌وعيالش هفت روز است كه هيچ از برنج و گندم نخورده و بخرماى زاهدى بسر برده‌اند كه امروز آن هم برايشان فراهم نشده ، و تو مىخورى و تنعم مىكنى ؟ ! سيد محمد جواد عرض كرد : به خدا قسم مرا علم به حال او نبوده ، آن جناب فرمود :\r\nاگر علم بحالش داشتى و اين‌طور بود ، مىگفتم كافرى ! و همانا تغير من از اين است كه چرا علم بحالش ندارى ، انتهى .\r\nو از آثار شهيره و مآثر مهمه او عمارت مسجد مرحوم شيخ طوسى ( اعلى اللّه مقامه ) است در نجف كه بعضى از صلحا آن را به‌طورىكه در « روضات : 583 » فرموده در حدود سال 1198 بترغيب آن جناب تجديد نموده‌اند .\r\nو در بسيارى از مباحث علميه و دقائق رجاليه و تحقيق در آثار و أخبار و جرح و\r\n\r\n","description":"","footnote":"","page_name":" 418 ","page_number":122},
  {"content":"\r\n\r\nتعديل مشاهير رجال و بحث و تفتيش و فحص و تدقيق در أحوال مؤلفين و مؤلفات بنقل در كتب سابقين اكتفاء نكرده و خود كاملا در مقام جستجوى آنها برمىآمد ، و ازاين‌رو بسيارى از مؤلفات قدماء از پرده استتار بيرون آمده و مورد دقت و نظر قرار گرفت ، و افادت و استفادت همگانى دربارهء آنها مستقر گرديد ، چنان‌كه خود هم تأليفاتى نظما و نثرا دارد ، و ازبس در امر تأليف ملاحظه و دقت داشته اغلب مسودات او ناتمام و وى را كتابى مدون و مرتب در اصول و فروع نمىباشد ، و اينك صورت آنها :\r\nاول اشعار بسيار كه از جمله آنها بندهاى مشهور او در مصيبت حضرت سيد - الشهداء عليه آلاف التحية و الثناء است كه در « روضات : 680 » تعبير از آن بعقود اثنى عشر نموده ، و در « الذريعة 1 : 113 » آن را بعنوان « الاثنا عشريات فى المراثى » ذكر كرده و فرمايد : آنها را العقود الاثنتا عشره نيز مىگويند ، و آنها دوازده قصيده و هر قصيده‌ئى دوازده بيت در مرثيه است ، و در جزو ديوان مخطوط او موجود است ، و در آنها مضامين دوازده بند محتشم را به عربى بنظم درآورده و دوازدهمى تلف شده و يازده قصيده آنها موجود است كه مجموع ابيات آن صد و سى و دو بيت مىباشد ، و نواده‌اش مرحوم آقا سيد حسين آن‌ها را تخميس كرده ، و شرح آنها بنام « سفينة النجاة » و « لؤلؤ البحرين » بيايد ، انتهى . و اين دو شرح هر دو از مرحوم فاضل بسطامى عليه‌الرحمه است كه در ( 1309 ) بيايد ، سفينه مفصل ، و لؤلؤ مختصرى از آن است ، و در لؤلؤ مذكور نيز نوشته كه آن‌ها را در بياضى كه نزد بعضى از احفاد او موجود است يازده بند يافتم هر بندى دوازده بيت ، انتهى .\r\nو ديگر منظومه‌ئى در اصول قريب بهفتاد بيت ، كه جماعتى هم آن را از او نمىدانند و چند شعر در أصحاب اجماع ، و چند شعر در عده « كافى » ، و ارجوزه‌ئى در تعريف انار مشتمل بر چهل و شش فرد شعر ، و اين‌ها همه ديوانى گرديده كه به خط خود او چنان‌كه در « الذريعة ج 9 » فرموده در نزد احفادش موجود است .\r\nدوم كتاب « الدرة المنظومه » در فقه مشتمل بر كتاب طهارت تماما و از كتاب نماز تا آخر نماز طواف ، نظم آن سنه 1205 مطابق شماره كلمه ( غره ) .\r\nدر « روضات : 680 » فرمايد : تاكنون مانند اين دره منظومه در جميع متون فقهيه متكثره ما نوشته نشده ، و ازاين‌رو صاحب « جواهر » در دو جلد اول پس از استدلال تام بر مسائل و احكام بذكر آنها مبادرت نموده و آن‌ها را بمنزله نصوص معتبره در مقام\r\n\r\n","description":"","footnote":"","page_name":" 419 ","page_number":123},
  {"content":"\r\n\r\nتحقيق تلقى فرموده ، مانند اينكه صاحب « تصريح » بعد از انجام هر مبحثى ابيات « الفيه ابن مالك » را ذكر كرده ، و با اينكه فقط شامل طهارت و قدرى از كتاب نماز است ، باز جماعتى از علماء آن را شرح كرده‌اند ، انتهى .\r\nو در « الذريعة 8 : 109 شماره 408 » فرمايد : بر آن شروح كثيره و تتميمات و ملحقات چندى نوشته‌اند ، و بعضى از ملحقاتش با آن در سنه 1320 چاپ شده ، و در ( ج 3 : 341 ) دو تتميم بر آن از سيد محمد باقر حجت ، و ميرزا عبد الغنى اهرى ذكر كرده ، و در ( ج 13 : 235 ) تعبير از آن به « الدرة البهيّة » نموده ، و تا ( ص 241 شماره 872 ) سى و سه شرح براى آن ، بعضى را بشماره‌هاى معين و بعضى را بدون شماره ذكر فرموده و مآخذ هريك را تعيين كرده ، و چندين شرح ديگر نيز از عده‌اى از علما ما مطلع شده‌ايم كه با مآخذ اينك ذكر مىكنيم : 1 - حاجى سيد محمد مهدى قزوينى كه در ( 1300 ) بيايد ، و او رساله‌ئى در شرح اين شعر از آن نوشته :\r\n و مشى خير الخلق بابن طاب * يفتح منها أكثر الابواب \r\nچنان‌كه در « مستدرك 3 : 400 » در حاشيه فرموده . 2 - آقا سيد محسن مير محمد صادقى ، كه در « ارشاد المسلمين » نسخه خطى نگارنده نوشته . 3 - شيخ محمد ابن حسن خوينى . 4 - آقا ميرزا محمد هاشم چهارسوئى و او شرحى بر آن دارد نامش « غره » . 5 - سيد على عطيفه كه در « أحسن الوديعه 2 : 212 » فرمايد آن نزد من نيكوتر از اكثر شروح است .\r\nسيم « شرح كتاب وافيهء » مرحوم ملا عبد اللّه تونى ( ره ) در اصول فقه كه جز مباحث ألفاظ چيزى از آن پيدا نشده ، و بسيار همانند است با كتاب « الزهرة البارقة » مرحوم حاجى سيد محمد باقر حجة الاسلام ( ره ) .\r\nچهارم كتاب « فوائد اصوليه » كه مانند دو فوائد مرحوم آقا محمد باقر بهبهانى ( رحمه اللّه ) و متفرق بوده ، و مرحوم آقا سيد محمد رضا فرزندش آنها را جمع كرده .\r\nپنجم كتاب « فوائد رجاليه » كه مانند « رواشح مير » و « فوائد » خاجوئى و مشتمل است بر بسى از دقائق لطيفه و نكات متفرقه و تدارك اشتباهات عظماء رجاليين در جرح و تعديل روات و تمييز مشتركات و غير اين‌ها نزديك بده هزار بيت .\r\nششم كتاب « مصابيح در شرح مفاتيح » كه در ( ج 1 ص 3 ) گذشت و در غايت تهذيب و تنقيح است و تمام نشده بلكه آنها هم كه تأليف شده بىترتيب و فقط كتاب\r\n\r\n","description":"","footnote":"","page_name":" 420 ","page_number":124},
  {"content":"\r\n\r\nطهارت و نماز آن تمام مىباشد و گويند بعضى از شاگردان او آن را مرتب كرده و دور از كار نيست ، و چند كتاب ديگر نيز بدين نام تأليف شده : 1 - « مصابيح » دامادش آقا سيد محمد كربلائى ( ره ) نيز در فقه . 2 - « مصابيح » حاج سيد محمد قصير خراسانى كه در ( 1255 ) بيايد . 3 - « مصابيح » آقا محمد مهدى كرباسى كه در ( 1278 ) بيايد . 4 - « مصابيح » محيى السنه بغوى كه از علماء اهل سنت و در حديث است .\r\nهفتم « كتابى در اجازات » كه در آن اجازاتى را كه ديگران براى او نوشته‌اند ، يا خود براى ديگران نوشته جمع كرده .\r\nهشتم كتابى در تفصيل مباحثه‌اش با يهود ، چنان كه در « روضات : 680 » فرموده ليكن همان مؤلف روضات در رساله‌ئى كه قبل از تأليف روضات در أحوال آباء و اجداد خود تأليف كرده در ( ص 16 ) فرمايد آن املاء بعضى از تلامذه او است كه در مجلس مباحثه حاضر بوده .\r\nنهم مجاميع بسيار ديگر كه از آن جمله « شرح وافى » ملا محسن فيض است كه متفرق بوده و مرحوم سيد محمد جواد عاملى آن‌ها را جمع نموده .\r\nدهم رساله‌ئى در « اجتماع امر و نهى » .\r\nيازدهم رساله‌ئى در « شرح رساله سير و سلوك » مرحوم سيد ابن طاوس ( ره ) بنا بر آنچه در « طرائق 3 : 180 و 198 » فرمايد كه نسبتش را بدان جناب مىدهند و به خط رحمتعلى شاه ديده شده ، انتهى . و شايد مقصود از رساله سير و سلوك سيد ابن طاوس كتاب « محاسبة النفس » او باشد .\r\nدوازدهم كتاب « مشكاة » كه مرحوم شيخ عبد النبى قزوينى بر آن تقريظى نوشته چنان كه در « الذريعة 1 : 207 شماره 1081 » فرموده . و اينك براى دخول در زمره تعزيه‌داران حضرت سيد الشهداء عليه آلاف التحية و الثناء كه اشرف طاعات و اقرب قربات است ما بند اول از يازده بند مرقوم را به ترتيبى كه در « لؤلؤ البحرين » است اينجا مىآوريم .\r\n اللّه أكبر ما ذا الحادث الجلل * فقد تزلزل سهل الارض و الجبل\r\nما هذه الزفرات الصاعدات أسى * كأنها شعل ترمى بها شعل\r\nما للعيون عيون الدمع جارية * منها تخد خدودا حين تنهمل\r\nما ذا النواح التى عط القلوب و ما * هذا الضجيج و ذا الضوضاء و الزجل \r\n\r\n","description":"","footnote":"","page_name":" 421 ","page_number":125},
  {"content":"\r\n\r\n كأن نفخة صور الحشر قد فجأت * فالناس سكرى و لا سكر و لا ثمل\r\nقد هل عاشور لو غم الهلال به * كأنما هو من شؤم به زحل\r\nشهر دهى ثقليها منه داهية * ثقل النبى حصيد فيه و الثقل\r\nقامت قيامة اهل البيت و انكسرت * سفن النجاة و فيها العلم و العمل\r\nو ارتجت الارض و السبع الشداد و قد * أصاب أهل السموات العلى الوجل\r\nو اهتز من دهش عرش الجليل فلو * لا اللّه ماسكه أوهى به الميل\r\nجل الاله فليس الحزن بالغه * لكن قلبا حويه حزنه جلل\r\nقضى المصاب بأن تقضى النفوس له * لكن قضى اللّه أن لا تسبق الاجل \r\nاز كلمات گذشته معلوم شد كه وى در نزد چندين نفر درس خوانده يا از فيض صحبت آنان بمراتب عاليه علم و عمل فائز شده يا از آنها روايت مىكند ، بدين قرار : اول مرحوم آقا ميرزا ابو القاسم مدرس كه در ( جلد اول سال 1202 ص 129 عنوان 74 ) گذشت « س » . دويم مرحوم آقا سيد حسين بن امير ابراهيم قزوينى كه در ( سال 1208 ص 339 عنوان 133 ) گذشت « خ » . سيم آقا سيد حسين بن سيد جعفر خوانسارى كه در ( 1240 ) بيايد « خ و س » . چهارم آقا مير عبد الباقى امام جمعه كه در ( سال 1207 ص 314 عنوان 125 ) گذشت « خ » .\r\nپنجم شيخ عبد النبى قزوينى يزدى « خ » .\r\nو چون اين بزرگوار از علماء اين دوره است كه بايد شرح احوالش در اين كتاب نوشته شود و سال وفاتش بر ما معلوم نيست لهذا در اينجا اجمالى از احوال او را مىنگاريم ، و چنين گوئيم كه وى عالمى متتبع و خبير و فاضلى متبحر و بصير بوده و در علم ادب و بيان و فصاحت سخن و لسان تسلطى تمام داشته و در نزد امير ابراهيم قزوينى درس خوانده ، و از چندين نفر از علماء روايت نموده و بأمر مرحوم سيد بحر العلوم صاحب عنوان كتابى در تتميم و تكملهء « أمل الامل » مرحوم شيخ حر عاملى تأليف كرده كه بعنوان « تتميم الامل » با « تكملة الامل » معروف است ، و مطالب ذىقيمتى در أحوال علماء از اطلاعات عميقهء خود در آن فراهم فرموده كه اگر بواسطه آن نسخه شريفه و يكى دوتاى ديگر مانند آن نبود آثار و أخبار بسيارى از علماى مائهء دوازدهم از بين مىرفت ، و مرحوم سيد تقريظى بر آن نوشته ، و هرچند ما خود تاكنون\r\n\r\n","description":"","footnote":"","page_name":" 422 ","page_number":126},
  {"content":"\r\n\r\nبه زيارت آن نسخه نائل نشده‌ايم ليكن از منقولات آن در « الفيض القدسى » و « مستدرك » و غيره بهره‌مند گرديده‌ايم .\r\nو اين شيخ عبد النبى روايت مىكند از چند نفر .\r\nاول استادش امير ابراهيم بن امير محمد معصوم حسينى قزوينى وفاتش سنه 1145 دويم فرزندش امير محمد مهدى . سيم امير محمد صالح قزوينى . چهارم ملا على اصغر رضوى مشهدى ، هر چهار نفر از علامهء مجلسى . پنجم همين مرحوم سيد بحر العلوم صاحب عنوان ، كه ايشان هر دو از يكديگر روايت مىكنند ، و در سلاسل روايت علما نظائر چندى دارد ، و ظاهرا طريق مرحوم سيد از اين شيخ بزرگوار أقصر طرق او بمشايخ عالىمقدار مىباشد ، زيراكه وى روايت مىكند از علامه مجلسى بيك واسطه ، و ديگران به دو واسطه يا زيادتر .\r\n* * * ششم از مشايخ صاحب عنوان سيد قطب الدّين محمد نيريزى كه در ( ج 1 سال 1199 عنوان 51 ص 102 ) گذشت . هفتم آقا محمد باقر بن محمد اكمل بهبهانى ( كه در ج 1 سال 1205 عنوان 111 ص 220 ) گذشت « س و خ » . هشتم آقا محمد باقر بن محمد باقر هزارجريبى ( كه هم در ج 1 سال 1205 عنوان 112 ص 235 گذشت ) « خ » . نهم شيخ محمد تقى دورقى فارسى « س » . دهم شيخ محمد جواد بن شرف الدّين محمد مكى عاملى كه در نجف دفن است « خ » .\r\nيازدهم شيخ محمد مهدى فتونى كه در ( 1209 عنوان 147 ص 363 ) گذشت « س و خ » . دوازدهم پدر بزرگوارش مرحوم سيد مرتضى ( ره ) . سيزدهم مرحوم شيخ يوسف بحرينى كه در ( 1220 ) بيايد .\r\nو هم معلوم شد كه چندين نفر در نزد صاحب عنوان درس خوانده يا بفيض اجازت روايت از وى سرافراز شده‌اند ، و اينك أسماء آنها به ترتيب حروف :\r\nاول شيخ ابراهيم طيبى كه در ( 1214 ) بيايد . دوم آقا ميرزا ابو القاسم مدرس كه در اساتيد او گذشت « ش » . سوم شيخ احمد بن زين الدّين احسائى كه در ( 1241 ) بيايد . چهارم سيد احمد بن محمد عطار كه در ( 1215 ) بيايد « ش » . پنجم آقا احمد ابن محمد على بهبهانى كه در ( 1216 ) بيايد « ش » . ششم حاج ملا احمد بن محمد مهدى نراقى كه در ( 1245 ) بيايد « ر » . هفتم مرحوم شيخ اسد اللّه كاظمينى كه در\r\n\r\n","description":"","footnote":"","page_name":" 423 ","page_number":127},
  {"content":"\r\n\r\n( 1234 ) بيايد . هشتم آقا سيد جعفر ثانى بن حسين خوانسارى كه در ( 1240 ) بيايد .\r\nنهم شيخ جعفر بن خضر نجفى كه در ( 1228 ) بيايد . دهم سيد حيدر بن حسين بن على موسوى يزدى . يازدهم ميرزا داود . دوازدهم سيد دلدار على هندى كه در ( 1235 ) بيايد .\r\nسيزدهم ملا زين العابدين سلماسى ، و چون تاريخ وفات اين شخص بر ما مجهول است باندكى از احوال او كه مىدانيم در اينجا اكتفاء نموده و چنين گوئيم كه « سلماس » شهرى است در آذربايجان و ملا زين العابدين فرزند ميرزا محمد و خود از شاگردان بلكه خصيصين مرحوم صاحب عنوان و محرم أسرار او بوده ، و بسيارى از كرامات آن جناب را وى حكايت و روايت نموده و گويا بواسطه زهد و تقوائى كه داشته جنبهء فقاهتى پيدا نكرده و الا در همه جا او را بألقاب عاليه ستوده‌اند ، و وى در نجف ساكن و بسى معمر شده كه مؤلف « قصص العلماء » او را ملاقات و با او مقالاتى نموده ، و دو نفر فرزندانش بزرگ‌تر ميرزا محمد باقر و كوچك‌تر ميرزا اسماعيل ( كه وى سال‌ها در حرم كاظمين امام جماعت بوده ) هر دو از معاريف عصر خود بوده‌اند .\r\nچهاردهم ملا شمس الدّين بهبهانى كه در ( 1247 ) بيايد . پانزدهم ملا عبد الصمد همدانى كه در ( 1216 ) بيايد . شانزدهم شيخ عبد العلى رشتى كه از آن جناب و شيخ ابو على رجالى و شيخ جعفر و آقا سيد على كربلائى روايت مىكند ، و « شرحى بر شرايع » نوشته كه جلد اول آن در تمام طهارت است و خود در نجف دفن شده . هفدهم شيخ عبد على بن محمد بن عبد اللّه بن حسين بن قضيب قارونى خطى بحرينى كه در ( 1261 ) بيايد .\r\nهيجدهم سيد عبد الكريم شوشترى جزائرى كه در ( 1215 ) بيايد . نوزدهم مير عبد اللطيف خان شوشترى كه در ( 1220 ) بيايد . بيستم شيخ عبد النبى قزوينى كه در اساتيد او گذشت . بيست و يكم سيد على يزدى . بيست و دوم آقا سيد محسن كاظمينى كه در ( 1227 ) بيايد . بيست و سوم ملا محمد سيصد تومانى كه در « دارالسلام 2 :\r\n392 » نوشته . بيست و چهارم آقا سيد صدر الدّين محمد بن صالح عاملى كه در ( ج 1 سال 1193 ص 7 شماره 5 ) گذشت . بيست و پنجم حاجى ميرزا محمد بن عبد النبى اخبارى نيشابورى كه در ( 1232 ) بيايد . بيست و ششم ميرزا محمد بن على بن محمد حسين زنجانى كه در ( 1210 ) گذشت . بيست و هفتم دامادش آقا سيد محمد بن على ابن محمد على كربلائى كه در ( 1242 ) بيايد . بيست و هشتم ملا محمد بن محمد صالح\r\n\r\n","description":"","footnote":"","page_name":" 424 ","page_number":128},
  {"content":"\r\n\r\nلاهيجى . بيست و نهم حاجى سيد محمد بن معصوم قصير خراسانى كه در ( 1255 ) بيايد . سىام حاجى محمد ابراهيم كرباسى كه در ( 1261 ) بيايد . سى و يكم ملا محمد اسماعيل عقدائى كه استاد ميرزا سليمان طباطبائى يزدى است و در حدود هزار و دويست و چهل وفات كرده . سى و دوم خواهرزاده‌اش سيد محمد باقر بن احمد قزوينى كه در ( 1246 ) بيايد . سى و سوم سيد حجة الاسلام حاجى سيد محمد باقر بن محمد نقى اصفهانى كه در ( 1260 ) بيايد . سى و چهارم شيخ محمد تقى بن محمد مولى كتاب احمدى بياتى نجفى كه در « دارالسلام 2 : 390 » نگاشته ، و در علم و ورع و تقوى مقامى معلوم داشته . سى و پنجم شيخ محمد تقى بن حاجى محمد رحيم بيك ايوان‌كئى اصفهانى . سى و ششم سيد محمد جواد عاملى كه در ( 1226 ) بيايد . سى و هفتم شيخ محمد حسن نجفى ، غير از صاحب « جواهر » چنان كه در « نجوم السماء » نوشته .\r\nسى و هشتم شيخ محمد حسن بن شيخ باقر نجفى صاحب « جواهر » . [ مرحوم محقق متتبع ماهر ربانى حاجى ميرزا ابو الفضل طهرانى در مقاله‌ئى كه در پشت جلد اول جواهر در أحوال مؤلف بزرگوار آن نوشته ، فرمايد كه : گمان شده كه او از شاگردان بحر العلوم باشد ، لكن بر من محقق نشد ، انتهى . ليكن چون در « روضات » تصريح كرده كه وى شاگرد آن جناب است ما اينجا نوشتيم هرچند در « روضات » شاگردى او را نسبت بآقاى بهبهانى هم نوشته و ما آن را درست ندانستيم چنان‌كه در ( ج 1 سال 1205 ، عنوان 111 ص 233 ) تذكر داديم 
  ] . سى و نهم حاج محمد حسن بن حاج محمد معصوم قزوينى شيرازى كه در ( 1240 ) بيايد . چهلم سيد محمد رضا شبر كه در ( 1242 ) بيايد . چهل و يكم سيد محمد على بن صالح عاملى اصفهانى كه در ( 1237 ) بيايد . چهل و دوم آقا محمد على بن محمد باقر بن محمد اكمل بهبهانى كه در ( 1216 ) بيايد . چهل و سوم آقا محمد على بن محمد باقر بن محمد باقر هزارجريبى نجفى اصفهانى كه در ( 1245 ) بيايد . چهل و چهارم حاجى ميرزا يوسف آقاى طباطبائى تبريزى كه در ( 1242 ) بيايد .\r\nمرحوم سيد - أعلى اللّه مقامه - پس از گذرانيدن عمرى در علم و عمل و شهرت و رياست و طاعت و عبادت و تقوى و كرامت در أواخر حياة دامن از دنيا برچيد و ميل مسافرت عالم علوى در وجود مباركش بهم رسيد . در « تحفة العالم : 136 » فرمايد كه وى در أواخر عمر بسبب سمن مفرط و بيمارى خفقان از افاده علوم بازمانده و به اندازه\r\n\r\n","description":"","footnote":"","page_name":" 425 ","page_number":129},
  {"content":"\r\n\r\nطاقت بمطالعه و تأليف روز مىگذرانيد ، انتهى . تا آخر در شب بيست و چهارم ماه جمادى الاولى اين سال مطابق ( . . . ) عقرب ماه برجى وفات كرده و در نجف اشرف در مسجد طوسى دفن شد و تاكنون مزار مباركش آنجا معلوم و زيارتگاه خصوص و عموم است ، و تاريخ وفات وى بروز و ماه مرقوم نص « البدر التمام : 11 » است ، ليكن جناب آقاى حاج شيخ آقا بزرگ طهرانى - متعنا اللّه تعالى بدوام وجوده الشريف - در « الذريعة : » در رجب اين سال نوشته‌اند ، و پس از زيارت آن كتاب مبارك اين فقير عريضه‌اى خدمت ايشان تحرير و مأخذ خود را در طى آن مرقوم و مأخذ ايشان را سؤال نمودم ، حضرتش در طى نامه‌ئى كه در 25 رجب 1365 به اين بنده مرقوم فرموده‌اند شرحى نوشته‌اند بخلاصهء اينكه سيد جعفر بن سيد باقر بن سيد على بحر العلوم در اين اواخر از مرحوم حاجى نورى سؤال از روز وفات آن جناب نموده و مرحوم حاجى فرموده‌اند كه ما پس از زحمات بسيار مطلع شديم كه ماه آن رجب و روز آن را تاكنون ندانسته‌ايم ، انتهى ما فى تلك المراسلة .\r\nو در « البدر التمام » مأخذ قول خود را ذكر نكرده و شايد به خط جدش مرحوم حاجى كرباسى در پشت كتابى يا جاى ديگرى ديده كه حاجى در همان ايام وفات ضبط كرده باشد ، و اين احتمال با قضيهء « أهل البيت ادرى بما فى البيت » متعارض و اجمالا بايد گفت از اين دو ماه ( جمادى الاولى - رجب ) اين سال يا ما بين آنها خارج نخواهد بود ، و ما شرح احوال سيد جعفر مذكور را در سال 1289 خواهيم نوشت ان‌شاءالله .\r\nو به‌هرحال در مادهء تاريخ آن واقعه عظيمه چنان‌كه در « روضات : 680 » نوشته گفته‌اند يغرب غربى غريب بغرى كه هريك از كلمات اربعهء اين مصراع تاريخى مىباشد .\r\nو نيز شيخ محمد رضا نجفى در مرثيه‌اى كه براى وى سروده چنين فرموده : قد غاب مهديها جدا و هاديها . انتهى مختصرا . و كلمه غريب را از اين مصراع چون تركيبش مطابق قاعده تركيب حروف تهجى به ترتيب أبجدى است ( كه بايد [ به‌طورىكه در « سى فصل » مرحوم خواجه نصير طوسى ( ره ) ( ص 2 فصل اول ) نوشته 
  ] : بيشتر را فرا پيش دارند و كمتر را فرا پس ) ؛ ماده تاريخ بسيارى از مواليد و وفيات اين سال گرفته و گفته و نوشته‌اند . و در « مستدرك 3 : 398 » اين اشعار را از قصيده‌ئى كه شيخ جعفر نجفى در مرثيه آن جناب گفته آورده :\r\n ثلم الدّين ثلمة ما لها سد * و أولى العلوم جرحا جبارا \r\n\r\n","description":"","footnote":"","page_name":" 426 ","page_number":130},
  {"content":"\r\n\r\n لمصاب العلامة العلم المهدى * من بحر علمه لا يجارى\r\nخلف الانبياء زبدة كل * الاصفياء الذى سما أن يبارى\r\nواحد الدهر صاحب العصر ماضى * الامر فى كنه ذاته الفكر حارا\r\nكيف يسلوه خاطرى و به قمت * مقامى و ذكرى « 1 » طارا\r\nكيف ينفك مدحه عن لسانى * و هو لولاه فى فمى مادا را\r\nو ارتضانى أخا له منة و الرق * شانى اذا أردت اعتبارا\r\nخصنى بالجميل من بعد أن عم * البرايا و طبق الاقطارا\r\nو حبانى عزا به بعد ذل * و كسانى جلالة و وقارا \r\nو بعضى ديگر اين دو بيت فارسى را در تاريخ او گفته‌اند :\r\n عجب غمى است كه دل زين مصيبت جانكاه * به سينه خون شد و بيرون ز چشم پرنم رفت\r\nخرد چو سال وفات از تو جست با ( وى ) گوى * سمى مهدى صاحب زمان ز عالم رفت \r\n1212 - 16 + 1196\r\nو بعضى اين دو بيت را نسبت به امام زمان - عجل اللّه تعالى فرجه - در مرثيه وى داده‌اند :\r\n للّه درك من قبر أحل به * علم النبيين من نوح و من خلف\r\nففى حياتك اشراع لما شرعوا * و فى مماتك موت الدّين و الشرف \r\nمرحوم سيد - به‌طورىكه در مجلهء مباركهء « المرشد ، سال 3 ، جزء 5 صادر در 1 ع 1 - 1347 ، ( ص 202 ) » نگاشته - دو پسر داشته ، يكى از پسران سيد محمد 32 بوده كه در سنه 1197 متولد شده و در غايت ذكاء و فطانت بوده و پس از سه سال و اندى در سنه 1200 وفات كرده ، و ديگر سيد محمد رضا 32 كه در ( 1253 ) بيايد . و هم وى را دخترى 32 بوده كه او زوجهء مرحوم سيد محمد كربلائى شده كه در ( 1242 ) بيايد .\r\n\r\n\r\n","description":"","footnote":"\r\n( 1 ) وصيت ذكرى . ظ\r\n","page_name":" 427 ","page_number":131},
  {"content":"\r\n\r\nتذكر لازم : در جلد اول اين كتاب در ( سال 1204 عنوان 100 ص 179 ) ما نوشتيم كه در « روضات الجنات : 678 » تصريح كرده كه مرحوم مير سيد محمد بروجردى كه جد پدرى سيد بزرگوار بحر العلوم صاحب عنوان اعلى اللّه مقامه يعنى پدر مرحوم سيد عبد الكريم والد آن جناب باشد پسر خواهر علامه مجلسى و از جملهء اولاد دختران پدرش ملا محمد تقى بوده و به‌همين‌جهت نواده‌اش سيد بحر العلوم تعبير از علامه مجلسى بدائى خود نموده ، و بعد از آن نوشتيم كه اين سخن اشتباه است و سيد محمد قرابت بخانواده مجلسى داشته ليكن نه از اينكه مادرش خواهر ملا محمد باقر علامه مجلسى و از جمله اولاد دختران پدرش مرحوم ملا محمد تقى باشد ، چه ملا محمد تقى چهار نفر دختر داشته و شوهران هريك در « تذكرة الانساب » و غيره معين و معلوم و هيچ‌كدام از آنها زوجهء سيد عبد الكريم بروجردى نبوده‌اند كه در نتيجه ، سيد محمد فرزندش خواهرزاده علامه مجلسى بوده باشد . و چون آن كتاب مطبوع و منتشر شد و در قم از لحاظ مبارك مرحوم حجة الاسلام آية اللّه العظمى آقاى بروجردى - اعلى اللّه مقامه - گذشت ، در تثبيت كلام مرحوم بحر العلوم و توضيح خواهرزاده بودن جد بزرگوارش سيد محمد بمجلسى مرحوم ، شرحى در طى نامه‌ئى مورخ به ( 19 صفر 1380 ) بافتخار اين فقير تحرير و ارسال فرمودند و در آن نامه مباركه نخست چند موضع از كتاب « شرح مفاتيح » مرحوم سيد محمد را كه در آنها تعبير از علامه مجلسى به ( خالى ) و از پدرش ملا محمد تقى به ( جدى ) نموده مرقوم داشته‌اند ، سپس در تصحيح كلام بحر العلوم و توضيح خواهرزاده بودن جدش سيد محمد بعلامه مجلسى ، مرقوم داشته‌اند كه مادر سيد محمد دختر ملا محمد صالح مازندرانى از زوجه‌اش آمنه خاتون ( دختر ملا محمد تقى مجلسى و خواهر علامه مجلسى ) بوده ، و بنابراين علامه مجلسى دائى مادر سيد محمد ، و پدرش ملا محمد تقى جد مادرى آن مخدره مىشود ، و همچنين زوجه سيد محمد كه مادر سيد مرتضى باشد دختر سيد ابو طالب بن سيد ابو المعالى كبير ، و مادر سيد ابو طالب نيز دختر ملا محمد صالح از آمنه خاتون مذكور . بوده ، و حاجى نورى از اين‌ها اطلاعى نداشته كه نگاشته ، انتهى ما فى المراسلة المذكورة .\r\nلكن بقى اشكالنا فى أن أم السيد محمد التى كانت بنت الملا محمد صالح ؛ أية بناته كانت ، مع معلومية كل من أزواج بناته الاربعة و ليس أحد منهم السيد عبد الكريم والد السيد محمد ، الا ان يقال ان إحداهن الغير المعلومة لنا كانت زوجة السيد عبد -\r\n\r\n","description":"","footnote":"","page_name":" 428 ","page_number":132},
  {"content":"\r\n\r\nالكريم قبل تزوجها بزوجها المعلوم لنا أو بعده . أو أن زوجته كانت بنتا له غير البنات الاربع المعروفة و المذكورة فى « تذكرة الانساب : 102 » فى السطر الواقع ما قبل الآخر بقوله عند ذكر أولاد الملا محمد صالح عن آمنة خاتون : آنچه بر حقير معلوم است يك صبيه و ليكن مسموع شد كه دو صبيه بوده انتهى . پس مىتوان يك صبيه ديگر را زوجه سيد عبد الكريم و مادر سيد محمد دانست . و لما كان كلام السيد محمد المكرر فى تعبيره عن المجلسيين بخالى و جدى قولا فصلا و خصوصا المؤيد بما كتبه آية اللّه المرحوم الحاج آقا حسين الطباطبائى البروجردى فى المراسلة ، فليس لنا أن نتكلم فى اطرافه للبحث و التحقيق و الفحص عن المأخذ و الدليل ، و اللّه على ما نقول وكيل .\r\nاما زوجه سيد محمد كه مادر سيد مرتضى باشد دختر مير ابو طالب بن مير ابو المعالى كبير بودنش بلا اشكال ، و منصوص عليه « الفيض القدسى : 26 » است .\r\n\r\n* ( 176 - تولد غالب شاعر دهلوى ) *\r\nدهلوى ، منسوب است بدهلى كه شهرى است معروف در هند ، و غالب نامش ميرزا اسد اللّه خان و فرزند ميرزا عبد اللّه بيك و خود از شعراء معروف هند است كه در هشتم ماه رجب الفرد اين سال چنان كه در مجلهء « هند نوين ، شماره 164 صادره در 17 آبان 1334 شمسى ص 4 » نوشته مطابق ( . . . ) جدى ماه برجى متولد شده ، و در دربار بقاياى سلاطين تيمورى هند و همچنين در علم نجوم مقامى معلوم بهم رسانيد ، چندانكه در 26 شعبان سنه 1266 ، از طرف بهادر شاه ظفر آخرين پادشاه آن سلسله به نجم الدوله ملقب گرديد . و پيش از او ما نديده و نشنيده‌ايم كه كسى اين لقب را داشته باشد تا حاجى نجم الدوله ميرزا عبد الغفار خان كه در ( 1259 ) بيايد بعد از او اين لقب را يافت . و به‌هرحال يكى از شاگردان او چنان كه در « الذريعة 9 : 68 شماره 1059 » فرموده تحسين شاعر پانىپتى است كه در ( 1294 ) بيايد ، و آخر پس از مدت هفتاد و سه سال و چهار ماه قمرى و دوازده روز عمر در روز دوشنبه بيستم ماه ذى القعدة الحرام سنه هزار و دويست و هشتاد و پنج ، مطابق ( . . . ) حوت ماه برجى وفات كرد و در جوار بقعهء خواجه نظام الدّين اولياء در دهلى دفن شد .\r\n\r\n","description":"","footnote":"","page_name":" 429 ","page_number":133},
  {"content":"\r\n\r\nو وى غير از اسد اللّه غالب ديگرى است كه در ( 1255 ) بيايد هرچند كه در اسم و تخلص باهم متحد مىباشند ، و تعيين روز هفته و ماه وفات او بدين‌طور كه نوشته مانند ساير احوالش منقول از مقدمه ديوان او است و آن منافى است بااين‌كه ما در سال 1285 در تعيين عيد نوروز مىنويسيم كه هفتم ذىالحجه آن سال يكشنبه بوده چه ذىالقعده را ناقص بگيريم و چه تمام ، و آنچه ما آنجا مىنويسيم طبق تقويم و درست است و آنجا كه احوال او را نوشته‌اند اشتباه در تعيين يكى از دو روز ماه يا هفته شده .\r\nسنه 1177 شمسى سه‌شنبه غرّه شوّال اوّل حمل ماه برجى\r\n\r\n* ( 177 - جلوس فتحعلى شاه قاجار ) *\r\nبعد از قتل آقا محمد خان قاجار شرحى كه در ( سال 1211 عنوان 174 در ص 110 ) گذشت ، فتحعلى شاه كه جانشين وى بود در 2 محرم اين سال در شيراز از اين قضيه آگاه شده ، و در 18 ، آنجا جلوسى مختصر نه با تمام تشريفات نمود و در 19 حركت بطهران كرد ، و در 2 صفر بدانجا وارد شد ، و در عيد فطر كه مطابق عيد نوروز بود رسما بر تخت سلطنت ايران جلوس كرد ، و شرح وفات و اجمالى از احوال وى در ( 1250 ) بيايد .\r\n\r\n* ( 178 - وفات مير سيد ابو القاسم 32 خوانسارى - ره ) *\r\nوى فرزند سيد حسن 31 است كه در ( سال 1210 عنوان 153 ص 373 ) گذشت ، و خود از علماء عصر و فقهاء زمان بوده كه در سنه هزار و صد و شصت - چنان‌كه مرحوم آقا ميرزا محمد باقر چهارسوئى در رسالة احوال آباء و اجداد خود ( ص 25 ) فرموده - مطابق ( 1125 - 1126 ) شمسى متولد شده ، و در نزد پدر خود و غيره درس خوانده تا عالمى بزرگوار و رئيس شهرك خوانسار و حوالى و نواحى آن گرديد و بتدريس و ترويج\r\n\r\n","description":"","footnote":"","page_name":" 430 ","page_number":134},
  {"content":"\r\n\r\nاشتغال ورزيد ، و حواشى و قيود بسيارى بر جمله‌اى از مصنفات قوم ، و « رساله‌ئى در حكم رؤيت الهلال قبل الزوال » تأليف كرده . و از جد خود آقا سيد حسين خوانسارى و آقا محمد باقر بهبهانى و هم پدر خويش اجازت روايت بهم رسانيد ، و پسر عمش حاج ميرزا زين العابدين خوانسارى كه در ( 1275 ) بيايد در نزد او درس خوانده ، و پس از مدت پنجاه و دو سال قمرى عمر در اين سال در خوانسار وفات كرد ، و فرزندش مير سيد على 33 در ( 1238 ) بيايد .\r\n\r\n* ( 179 - تولد سيد امام عليشاه مجددى نقشبندى ) *\r\nسيد امام عليشاه از سادات حسنى حسينى و معروف به سامرى و از عرفاء طريقهء نقشبنديه و سلسله‌اش بشش واسطه بشيخ احمد مجدد ألف ثانى مىرسد ، و چنان‌كه در « ريحانة الادب 2 : 151 » فرموده ، وى در اين سال متولد شده ، و در كودكى رياضتهاى بسيار كشيده و علوم ظاهرى و باطنى را تحصيل نموده ، و در تفسير و حديث و اصول فقه بمقامى سامى رسيده و بعد از وفات شاه حسين مرشد خود بمسند ارشاد نشسته و سى سال مردم را هدايت فرموده ، و آخر در سنه هزار و دويست و هشتاد و دو پس از مدت هفتاد سال قمرى عمر وفات كرده ، و غلام سرور هندى در تاريخ او چنين گفته :\r\n نقشبند دل امام الاولياء * زاهد دين سيد والامقام\r\nسال مولودش غريب آمد عيان * باز سرور گفت خورشيد أنام\r\nرحلتش منظور مولى كن رقم * هم بخوان مرد خدا عارف امام\r\nپس چراغ حلم گو تاريخ او * ختم كن سرور وصالش و السلام \r\nهريك از دو جمله ( غريب ) و ( خورشيد انام ) 1212 ، و هريك از سهء جمله ( منظور مولى ) و ( مرد خدا عارف امام ) و ( چراغ حلم ) 1282 مىشود كه دو جمله اول مطابق سال تولد و سه جمله اخير مطابق سال وفات است .\r\n\r\n* ( 180 - وفات رفيق شاعر اصفهانى ) *\r\nرفيق نامش ملا حسين ؛ و شرح احوالش در « آتشكده آذر » و « تحفة العالم :\r\n\r\n","description":"","footnote":"","page_name":" 431 ","page_number":135},
  {"content":"\r\n\r\n238 » و « مجمع الفصحا 2 : 141 » نوشته ، و از آن‌ها چنين برآيد كه وى در اصفهان ارم‌نشان متولد شده ، و هم آنجا توطن داشته ، و در شاعرى با دستگاهى منيع و رتبه‌اى رفيع بوده ، و از هر قسم اشعارى مىسروده ، و در بدايت حال سبزىفروشى مىنموده ، و بجودت و موزونى طبعى كه داشت بمجلس شعرا پا گذاشت ، و از فيض صحبت موزونان به راه و رسم سخن آشنا شد ، و از اعاظم مشاهير شعراء گرديده و گاهى در اصفهان و گاهى در شيراز بسر مىبرد ، و در نظرها باعزاز و احترام ، و اوقاتى بآسايش و انتظام داشت ، و در صنعت طرد و عكس كه از محسنات بديعى است نهايت ماهر بوده ، و در « تحفة العالم » پس از توصيف وى شرحى نوشته مبنى بر اينكه : همانا رسيدن اين‌گونه مردمان كم‌مايه به اين درجات عاليه از خصايص اصفهان ارم‌نشان و تأثير آب و هواى آن زمين مينو بنيان است ، و در بلاد ديگر ظهور اين‌گونه مردمان كم اتفاق مىافتد .\r\nآن‌گاه اشعارى از او نقل كرده كه اين چند بيت از آن است :\r\n نمودى ترك من از الفت غير * نگه كن جور را بنگر جفا را\r\nكه با بيگانه كردى آشنائى * ز خود بيگانه كردى آشنا را \r\nايضا :\r\n تا ماه رسيده آهم امشب * آه ار نرسد بما هم امشب\r\nبىماه رخش نخفته چشمم * اى ماه توئى گواهم امشب \r\nو له ايضا :\r\n نه خود با من جفا آن بىوفا كرد * كه با هركس وفا كردم جفا كرد\r\nكجا بيگانه با بيگانه اين‌جور * كند كان آشنا با آشنا كرد \r\nأيضا :\r\n مرا روزى گريبان چاك كردند * كه آن چاك گريبان آفريدند\r\nپريشان خاطرم كردند روزى * كه آن زلف پريشان آفريدند\r\nنخستين ماه رخسار تو ديدند * وز آن پس ماه تابان آفريدند \r\nانتهى . و در « منتظم ناصرى ، ج 3 » وفات او را در اين سال 1212 نوشته ، و نظير شاعر زنگنه‌اى كه در ( 1226 ) بيايد شاگرد او بوده .\r\n\r\n","description":"","footnote":"","page_name":" 432 ","page_number":136},
  {"content":"\r\n\r\n\r\n* ( 181 - وفات سيد حسين كوكبانى يمنى ) *\r\nيمن ، مملكتى است معروف كه غالب مردمان آن بر مذهب زيديه مىروند يعنى در فروع از فرقه شيعه و بعد از حضرت زين العابدين عليه السلام امامت را در فرزند بزرگوار آن حضرت ، جناب زيد شهيد عليه السلام ( كه در جلد 1 سال 1194 ، عنوان 12 ص 26 گذشت ) ثابت مىدانند ، و چندين سال است كه سلطنت آن مملكت در امام مذهبى آن جماعت مستقر شده و هماره پادشاه رسمى و امام وقت آن ولايت يكى مىباشد ، كه از اولاد جسمانى آن بزرگوار نيز هستند و نسب خود را به دو مىرسانند .\r\nو سيد حسين فرزند سيد عبد القادر بن ناصر بن عبد الرب بن شمس الدّين على حسينى و خود از رجال علمى و سياسى مملكت يمن ، و داراى علم طب و ادب و فضائل جمهء ديگر بوده و شعر هم مىگفته ، و بعد از وفات امام مؤيد بن متوكل بدعوت امامت برخاست و پيش‌آمدهائى برايش رو داد كه گاهى محبوس و گاهى آزاد مىزيست ، و وى اشعارى دارد كه اكثر مدون نشده ، و از آن جمله در قصيده‌ئى گويد :\r\n خفف على ذى لوعة و شجون * و احفظ فؤادك من عيون العين\r\nفلكم فؤاد واجب ( خافق . خ ) من سهمها المسموم * أو من سيفها المسنون\r\nو اترك ملامة مغرم فى حب من * أغنت محاسنه من التحسين \r\nوى وقتى كنيزى با قيد بكارت از كسى بنام ابو بكر خريد ، و پس از آن ، آن كنيز ثيب درآمد ، پس وى اين دو بيت را بگفت :\r\n شرينا من أبى بكر فتاة * فدلس أنها بكر بمكر !\r\nو كم من حيلة جازت علينا * و ماهى من أبى بكر بنكر « 1 » \r\nو او در اين سال - چنان كه در « معجم أدباء الاطباء 1 : 133 » نوشته - در حده وفات كرد ، و نعش او را برحسب وصيت بشبام ( بكسر شين كه كوهى عظيم داراى درختان خرما و چشمه‌هائى در هشت فرسنگى صنعا است ) آورده و در آنجا دفن كردند .\r\n\r\n* ( 182 - تولد هماى شاعر شيرازى - ره ) *\r\nوى مرحوم رضا قلى خان بن ملا بديع خان بن ملا شاه شهان شيرازى و خود از شعراء\r\n\r\n\r\n","description":"","footnote":"\r\n( 1 ) در نسخه بنون است و شايد اصلا بباء بوده كه توريه‌اى لطيف باشد .\r\n","page_name":" 433 ","page_number":137},
  {"content":"\r\n\r\nعصر و سخن‌سرايان زمان خويش بلكه از اهل سير و سلوك و تصوف و عرفان و صاحب مقامات عاليه و حالات زاكيه بوده ، و شرح احوالش در « مجمع الفصحا 2 : 565 » و « فارسنامه ناصرى ، گفتار 2 : 19 » در أعيان محلهء لب آب شيراز و « طرائق الحقائق 3 : 218 » در متن و حاشيه نوشته و هم در آخر ديوان وى كه چاپ شده شرحى از احوال او ذكر كرده‌اند ، و آنچه از جمع بين آن‌ها همه برمىآيند اينكه وى اصلا از ايل بيات فارس كه سكنه شيرازند بوده ، و در اين سال در آن شهر متولد شده و در به دو زندگانى در فوج سرباز شيرازى منصب سلطانى داشته ، سپس سلطنت نفس را بر سلطنت فوج ترجيح داده و از آن اعراض نمود و در نزد علماى فارس علوم ادبيه را تحصيل كرد و از فيض ارشاد و هدايت ميرزاى سكوت بدرجه سير و سلوك نائل گرديد ، بعد از آن بنجف أشرف مشرف و چند سال در خدمت شيخ محمد حسن صاحب « جواهر » درس خواند ، آن‌گاه ميل سياحت نموده و از نجف بهند رفت و از آنجا بشيراز بازآمد و بعد باصفهان رفت و از سيد حجة الاسلام رشتى و منوچهر خان معتمد الدوله كه در آن عصر حاكم آن شهر بود محبت‌ها ديد ، و بصحابت نامه‌ئى كه سيد در سفارش او بمحمد شاه نوشته بود بطهران شد و بدربار آن پادشاه باريافت ، و از آنجا بخراسان و تركستان شتافت و باز از راه كرمان باصفهان آمد و آنجا بأمر معتمد الدوله پاىبست اهل‌وعيال گرديده و سكونت اختيار نمود ، و تا آخر عمر در آن شهر بود و در حين جلوس ناصر الدّين شاه بطهران رفت ، و چنان‌كه در « مجمع الفصحا » فرموده ، وى در سلك درويشان و كسوت ايشان و مصاحب فقيران و گريزان از خدمت اميران بوده ، انتهى .\r\nو آخر در پيش از ظهر روز پنج‌شنبه دوازدهم ماه ربيع المولود سنه هزار و دويست و نود مطابق ( . . . ) ثور ماه برجى در اصفهان وفات كرد و در آستانه مباركه امام‌زاده احمد در محله ميدان شاه به خاك رفت و اينك قبر او آنجا معلوم است ، همانا از صحن امام‌زاده كه مىخواهيد بحرم برويد بأول ديوار ايوان كه برسيد در طرف چپ كسى كه رو بايوان بايستد در پاى ديوار كه پائين پاى آن متصل به نبش ديوار مىشود آن قبر ذو القدر واقع و سنگ لوحى كوچك كه چيزى بر آن ننوشته بر روى قبر افتاده كه مكرر زيارت آن دست داده ، و مرحوم سحاب پاقلعه‌اى كه در ( 1222 ) در ضمن ميرزا سيد محمد سحاب بيايد شاگرد او بوده ، و مدت عمر او نظر بتاريخ تولد و وفاتش كه ذكر شد و هم در آخر ديوان تصريح بدان نموده ؛ 78 سال مىشود ، ليكن در « طرائق » تاريخ تولد را\r\n\r\n","description":"","footnote":"","page_name":" 434 ","page_number":138},
  {"content":"\r\n\r\nننوشته و تاريخ وفات را در سنه 1290 و مدت عمرش را 68 سال هر دو را از قول مرحوم طرب فرزند او شفاها ذكر كرده و هم آنجا نوشته كه وى پنج پسر و سه دختر داشته است .\r\nتوضيح : در « مجمع الفصحا » و « فارسنامه » نام مرحوم هما را ميرزا محمد - على نوشته‌اند ، و در « طرائق » هم بنقل از آنها همين‌طور ذكر كرده ، و پس از چند وقت كه با مرحوم طرب فرزند او ملاقات و مقالاتش دست داده در حاشيه بنقل از وى رضا قلى خان نوشته . و نام پدر و جد او را ما از نواده بزرگوارش آقاى ميرزا جلال الدّين همايى كه از اجلهء رجال علم و ادب و فضل و سخن و حكمت و عرفان و ساكن طهران است به‌طورىكه ذكر شد با توضيحات محل قبر او بطور مذكور شنيده و نوشتيم ، و اين نواده عالم فاضل بانتساب اين جد عارف كامل اين كلمه را نام خانوادگى خود قرار داده ، و اينك خاندان و خانواده همايى كه اخوان و أقارب آقاى همائى باشند در اصفهان و طهران مقامى منيع از علم و ادب و فضل و كمال دارند ، و بأحوال هريك از آنها بخواست خدا در اين كتاب برخواهيم خورد .\r\nو بالاخره ، مرحوم مير سيد محمد بقا كه در ( 1331 ) بيايد در تاريخ مرحوم صاحب عنوان چه نيكو فرموده :\r\n چو از بهر سراى جاودانى * هما را زين سرا برچيده شد فرش\r\nبقا گفت از پى تاريخ فوتش * هما شد بال‌زن در سايه عرش \r\nو ديگرى فرموده :\r\n طاير روح هما پرواز كرد از آشيان \r\nو پس از يك سال از وفات او كه شاهزاده ظل السلطان از حكومت فارس بحكومت اصفهان نامزد گرديد در جمع ديوان او امر أكيد صادر نمود ، و فرزند او مرحوم ميرزاى عنقا بدين خدمت مأمور شد و پس از جمع و تدوين بموجب گفته خود هما كه فرموده :\r\n ( دفتر ما شكرستان معانى است هما ) \r\nآن كتاب را « شكرستان » نام نهاده ، و در سنه 1320 آن كتاب كه قريب هيجده هزار بيت است بهمت ميرزاى طرب فرزند ديگر او و مساعى ميرزا صدر الدّين خان نجد السلطنه بچاپ رسيد و أحوال او را هم در آخرش تذكره نمودند و آنجا هم نامش را رضا قلى خان نوشته‌اند كه ما همچنان‌كه تذكر داديم مرقومات اين عنوان را از آن نقل كرديم ، و چنان كه گذشت پنج پسر و سه دختر داشته كه احوال سه نفر پسر يعنى ميرزاى عنقا كه أرشد آنها بوده و سها و طرب در ( 1305 و 1338 و 1330 ) بيايد ، و اينكه ما دوازدهم\r\n\r\n","description":"","footnote":"","page_name":" 435 ","page_number":139},
  {"content":"\r\n\r\nربيع الاول ( روز فوت وى ) را پنج‌شنبه نوشتيم چنان‌كه گفتيم مأخوذ از آخر ديوان است ، لكن از جلد سيم « مرآة البلدان » چنين برآيد كه غرهء ع 1 آن سال سه‌شنبه بوده و بنابراين 5 شنبه دهم خواهد شد نه دوازدهم ، و اينك اين غزل از ديوان مرقوم اينجا نوشته مىشود :\r\n ما نقد عمر از كف جانان گرفته‌ايم * يك بوسه از لبش به دو صد جان گرفته‌ايم\r\nليلى نديده از پى ليلى دويده‌ايم * مجنون نگشته راه بيابان گرفته‌ايم\r\nآسان كسى نبرده از اين ورطه جان بدر * اين راه سخت بين كه چه آسان گرفته‌ايم\r\nبهر نثار حلقه زلف تو هر سحر * صد نافه از نسيم گلستان گرفته‌ايم\r\nروى نياز تا كه بپاى تو سوده‌ايم * ديهيم دولت از سر خاقان گرفته‌ايم\r\nهرچند آشكار لبت كام كس نداد * ما كام دل ز كوى تو پنهان گرفته‌ايم\r\nجز در ره طلب ، سروسامان مجو هما * كز يمن عاشقى سروسامان گرفته‌ايم \r\nدر اينجا بايد بگوئيم كه هما در زبان فارسى نام مرغى است كه بمباركى و همايونى معروف است ، و تاكنون آنچه ما فهميده‌ايم دو نفر شاعر ديگر نيز تخلص هما داشته‌اند يكى هماى ديگرى كه شاگرد مرحوم حكيم سبزوارى ( كه در همين سال ، در عنوان 191 بيايد ) بوده ، و ديگر هماى مروزى كه وى ميرزا محمد صادق وقايع‌نگار ، و در « مجمع الفصحاء 2 : 572 » عنوانى مخصوص دارد كه بجمله با صاحب عنوان سه نفر هما بشوند ، و آن دو نفر نيز مانند صاحب عنوان از أهل اين مائه سيزدهم بوده‌اند .\r\n\r\n* ( 183 - وفات مرحوم حاج عبد الوهاب نائينى ) *\r\nوى فرزند حاجى عبد القيوم بن حاج ادهم خان ، و پدران او به‌طورىكه در « تاريخ نائين 4 : 8 » نوشته تا چندين پشت از عرفاء بوده‌اند ، و آن مرحوم خود از عرفاء و صوفيه سلسله نوربخشيه و مرشدى كامل بوده ، و شرح احوالش در « طرائق 3 : 96 » و « تاريخ نايين 4 : 84 » نوشته ، و از جمع هر دو و بعضى از مواضع ديگر چنين برآيد كه :\r\nوى در سنه هزار و صد و هفده مطابق سال ( 1083 - 1084 ) شمسى متولد شده ، و در خدمت مرحوم مير محمد تقى شاهى ( ابن ميرزا محمد باقر بن ميرزا معز الدّين\r\n\r\n","description":"","footnote":"","page_name":" 436 ","page_number":140},
  {"content":"\r\n\r\nمحمد رضوى كه متولىباشى مشهد بوده ، و در شب عيد قربان سنه 1150 وفات كرده ، و در قبرستان مير در مشهد دفن است ، چنان‌كه در « منتخب التواريخ : 496 » نوشته ) طى مراتب سلوك نموده ، و هم از فيض صحبت و ارادت نور عليشاه اصفهانى كامياب شد تا خود عارفى كامل گرديده و بدرجه ارشاد و هدايت رسيد ، و چندين نفر را تكميل فرموده بشاهراه سير و سلوك كشيد .\r\nدر « بستان السياحه » در وصف او نوشته : درويشى بىخويش و عارفى حقيقت‌انديش بود ، انتهى . و در « طرائق الحقائق » در عنوان صاحب عنوان ، و هم در ( ج 2 ص 144 ) شرحى نوشته بخلاصه اينكه شيخ محمد مؤمن سديرى سبزوارى در سلوك طريقت خلافت از درويش مجيد مشهدى داشته ، و او از درويش كمال الدّين و او از درويش محمد رضا و او از درويش حسن و او از درويش على جوينى و او از ملك على جوينى و او از حاج محمد سوداخرى سبزوارى و او از كمال الدّين جوينى و او از حاج حسين ابرقوهى و او از جناب سيد قاسم فيض‌بخش و او خليفه پدر بزرگوار خود مرحوم سيد محمد نوربخش - نور اللّه تعالى روحه الشريف - بوده آن‌گاه نوشته كه از شيخ محمد مؤمن سديرى بسه نفر خلافت رسيد ، شيخ بهائى و ملا محسن فيض و مير محمد تقى شاهى ، انتهى .\r\nو در اين اتصال و ارتباط بىنظر نشايد بود ، چه شيخ بهائى در سنه 1030 هزار و سى وفات كرده ، و ملا محسن فيض اجازت روايت از او داشته و شصت سال بعد از او در سنه 1091 وفات كرده و در طبقهء بعد او محسوب مىشود ، و مير محمد تقى شاهى را آنفا نوشتيم كه در سنه 1150 وفات كرده ، 120 سال بعد از شيخ بهائى و 60 سال بعد از ملا محسن ، و در طبقه بعد از ملا محسن خواهد بود . آن وقت شيخ محمد مؤمن را ما از كدام طبقه بدانيم كه ممكن باشد اين سه نفر از او هدايت و خلافت يافته باشند ؟ الا اينكه او را خيلى معمر بدانيم كه شيخ بهائى او را درك كرده باشد و زنده مانده تا مير محمد تقى هم او را دريافته ، نظير شاه عليرضاى دكنى در سلسلهء نعمةاللهيه كه در ( 1214 ) بيايد و در « طرائق 3 : 74 » فرموده كه وى متجاوز از صد و بيست سال عمر نموده ، انتهى .\r\nو از تربيت‌شدگان آن بزرگوار مرحوم ميرزاى سكوت در ( 1239 ) و حاج محمد حسن نائينى در ( 1250 ) بيايند . و او خود در اين سال در قصبهء نائين وفات كرده ، و هم آنجا در مصلاى جديد بيرون دروازه قريب بمزار سيد شمس الدّين لحصوى دفن شد ، چنان كه در ايام حياة نيز غالبا در آن مكان بسر مىبرده و مزار سيد را گرامى مىداشته ، و اين\r\n\r\n","description":"","footnote":"","page_name":" 437 ","page_number":141},
  {"content":"\r\n\r\nمزار و مقبره تاكنون در نائين در تكيه‌اى معين و معلوم و زيارتگاه خصوص و عموم است و در ماده تاريخ او گفته‌اند : « هو الوهاب ذو العزه هو الحق و لا يفنى » .\r\nدر « طرائق 3 : 97 » پس از ذكر سلسله صاحب عنوان نوشته كه موافق اين شجره چنين است كه ايشان از سلسله نوربخشيه باشند ، ولى از بعض مخلصين مفلسين آنان مسموع مىشود كه ايشان را اويسى مىدانند ، انتهى .\r\nو مقصود از اويسى يك سلسله از صوفيه هستند كه خود را متصل به اويس قرنى و وى را تربيت شده از حضرت امير المؤمنين عليه السلام مىدانند كه يكى از چهار سلسلهء تصوف كه مىگويند از چهار امام بوسيله چهار نفر جارى شده او باشد ، و اين سلسله در اتصال جسمانى مانند سلاسل ديگر نيست و آنها قائل باتصال روحانى هستند ، و در « طرائق 2 : 24 » فرمايد : بدون بيعت عامه نبويه و خاصه ولويه با شخص انسان كامل مكمل زمان خود سلوك ممتنع است . و اينجا بحث مفصلى نموده در عدم كفايت توجه بروحانيت يا كفايت آن . و وفات صاحب عنوان در اين سال بنقل از « طرائق » است ، ليكن در « روضة الصفا » و « منتظم ناصرى » در 1214 نوشته‌اند .\r\nبه‌هرحال ، مرحوم حاج عبد الوهاب چنان كه در « طرائق 3 : 97 » و « تاريخ نائين 4 : 9 و 10 » نوشته يك پسر داشته بنام آقا محمد كه در حياة پدر وفات كرد و از وى سه دختر و دو پسر بنام آقا ابو طالب و آقا عبد اللّه بازماند . و آقا أبو طالب دو پسر داشته : يكى حاج محمد سعيد ، و ديگرى بنام جد قريبش آقا محمد و او را سه پسر بوده كه سيم آنها ميرزا نصر اللّه خان مشير الدوله است كه در ( 1325 ) بيايد .\r\nو فرزند ديگر او كه بزرگتر بوده حاج ميرزا حسين خان اعتلاء السلطنه است كه اعقابى از وى كه از أعيان عصر مىباشند موجوداند . و فرزند اوسط او ميرزا اسد اللّه خان بلا عقب بوده . و نيز اين آقا محمد اخير دخترى داشته كه وى خط را خوب مىنگاشته و قرآنى به خط خود تحرير و آن را بناصر الدّين شاه اهداء نموده .\r\n\r\n* ( 184 - وفات انور شاعر كوپاموى ) *\r\nوى نور الدّين محمد خان بهادر ، از احفاد أنور الدّين و خود از شعراء هندوستان است ، و دو ديوان در اشعار فارسى دارد كه در يكى تخلص انور و در ديگرى دل نموده\r\n\r\n","description":"","footnote":"","page_name":" 438 ","page_number":142},
  {"content":"\r\n\r\nو در اين سال وفات كرده ، چنان‌كه در « الذريعة 9 : 109 شماره 671 » فرموده .\r\nو هم انور تخلص چند نفر ديگر غير از او است كه فهرست اسماء آنها در ( 1216 ) بيايد .\r\n\r\n* ( 185 - تولد حاجى ميرزا صفاء عارف مازندرانى ) *\r\nوى از خان‌زاده‌هاى مازندرانى و به‌طورىكه در « المآثر » نوشته خود عالمى عامل و عارفى كامل و متصوفى فاضل و سالكى و اصل بوده ، انتهى . و شرح احوالش در « اصول الفصول » و « المآثر و الآثار : 217 » و « التدوين در جبال شروين : 127 » و « طرائق الحقائق 3 : 107 » نوشته .\r\nو آنچه از آنها برمىآيد آنكه او فرزند محمد حسن خان بن محمد خان از اهل ناحيهء سواد كوه طبرستان و در اين سال در مازندران متولد شده و در مبادى حال براى تحصيل علوم بعتبات رفت و چندى در آن اماكن فيض مواطن در خدمت حاج شيخ محمد حسن صاحب « جواهر » و غير او در علوم ادبيه و دينيه و الهيه درس خواند ، و در ضمن آن به خدمت مردمان بزرگ و اهل حال رسيده و از فيض ملاقات و مقالات ايشان بتهذيب اخلاق نيز مشغول بود ، و از جمله مرحوم حسينعلى شاه بود كه در ( 1234 ) بيايد و از جان و دل ارادت او را گزيد و از وى بلقب قنبر عليشاه ملقب گرديد .\r\nو گاهى از اوقات به عربى و فارسى شعر هم مىگفت كه غزليات و انواع اشعار ديگرى نيز از او بازمانده ، و پس از چند سال رغبت در سياحت نمود و بطور درويشى نخست به مكه معظمه براى اداء حج اسلام رفت و ساليانى در ولايت حجاز گاهى در مكه و گاهى در مدينه و غيره توقف داشت و در آن اراضى مقدسه با حضور قلب و فراغت خاطر برياضات نفسانى پرداخته و اربعين‌ها با ترك حيوانى بسر رسانيد ، آن‌گاه بولايت مصر و سودان و حبشه و ساير بلاد افريقا رفت ، و بعد از آن در شامات و شهر دمشق و بيت المقدس چندى سكونت نمود ، و در همهء اين اوقات و أمكنه هماره به كار ارشاد و هدايت مىپرداخت ، و خلقى كثير ببركت صحبت آن جناب از غياهب ضلالت بشاهراه هدايت و اصل شدند ، و در اين طول مدت سى و پنج نوبت به سفر حج بيت اللّه مشرف شد و هم در ارض اقدس و مشهد مقدس شرفيابى بهم رسانيد و سفرى با قليل قوتى درويشى كه داشت از اسلامبول بفرنگستان رفت\r\n\r\n","description":"","footnote":"","page_name":" 439 ","page_number":143},
  {"content":"\r\n\r\nتا بتعبيرى كه در « المآثر » نموده دايره سياحتش اكثر ممالك اين روى كره ارض را فراگرفت ، انتهى .\r\nوصيت صفاء نيت و خلوص طويت او عالمگير شد و خلقى انبوه از خواص آن عهد از مردم ممالك ايران و عثمانى و افريقيه و اروپا به نظر اخلاص در وى نگريسته و حلقه ارادتش در گوش كشيدند ، و از جملهء ايشان مرحوم حاجى پيرزاده نائينى است كه در ( 1321 ) بيايد . و آنچه در احوال او نوشته شده و مىشود براى مؤلف « التدوين » شفاها نقل نموده . ولى او بااين‌همه كه گفتيم از پيرايه خودبينى و خودپسندى عارى و احدى را تلقين و توبه ننمود و وجود خود را از أعراض و علايق مبرا مىداشت و بكمال وارستگى بهرچندى در جايى اقامت مىنمود و در حقيقت‌گوئى گفتار مولوى بزرگوار درباره او صادق بوده كه فرموده :\r\n در زمين مىشد چو مه بر آسمان * شب‌روان راز و شده روشن روان\r\nدر مقامى مسكنى كم ساختى * كم دو روز اندر دهى انداختى \r\nو عجب اينكه در تمام عمر تأهل اختيار نفرمودى ، و پايان حال بطهران آمد و مرحوم حاجى ميرزا حسينخان سپهسالار اعظم بسوابق الفت و ارادتى كه با وى داشت او را به منزل خود برده مسكن داد ، تا آخر در روز نهم ماه رمضان المبارك سنه هزار و دويست و نود و يك مطابق ( . . . ) ميزان ماه برجى مرغ روح شريفش علايق تن را گسيخته و بآشيان عليين پرواز نمود . در « طرائق » فرمايد : از شخص ثقه‌اى شنيدم كه گفت وى در وقت نزع اين بيت را خواند :\r\n يار مىآيد و هنگام نثار است مرا * يك‌دم اى جان گرامى به تو كار است مرا \r\nانتهى ، و برحسب استدعاء سپهسالار و اجازت مخصوص ناصر الدين شاه در سمت قبله كوه طبرك رى كه چشمه على از پاى آن مىجوشد پهلوى مقبره امام‌زاده هادى دفن شد و سپهسار مزارى مشتمل بر بقعه و صحن و متعلقات بر تربت آن پير بزرگوار بساخت و بعد از آن بصفائيه معروف شد و خانقاه درويشان و مزار و مقبره جمعى از ايشان و غيره گرديد .\r\n\r\n* ( 186 - وفات حاجى ميرزا محمد حسين 36 وفاى فراهانى ) *\r\nوى فرزند مرحوم ميرزا عيسى 35 بن ميرزا ابو الفتح 34 بن ميرزا ابو الفخر\r\n\r\n","description":"","footnote":"","page_name":" 440 ","page_number":144},
  {"content":"\r\n\r\n33 بن ميرزا ابو الخير 32 بن سيد رضا 31 بن سيد روح اللّه 30 بن سيد قطب الدّين 29 بن سيد بايزيد 28 بن سيد جلال الدّين 27 بن سيد بابا 26 بن سيد حسن 25 بن سيد حسين 24 بن سيد محمود 23 بن سيد نجم الدّين 22 بن سيد مجد الدّين 21 بن سيد فتح اللّه 20 بن سيد روح اللّه 19 بن سيد نيل اللّه 18 بن سيد عبد اللّه 17 بن مير عبد الصمد 16 بن سيد عبد المجيد 15 بن سيد شرف الدّين 14 بن سيد عبد الفتاح 13 بن سيد مير على 12 بن سيد على 11 بن سيد مير على 10 بن سلطان سيد احمد 9 بن سيد محمد 8 بن سيد حسن 7 بن سيد حسين 6 بن حسن الافطس 5 عليه السلام است .\r\nحضرت حسن الافطس 5 عليه السلام در ( جلد اول سال 1202 شماره 74 ص 129 ) گذشت ، و اتصال نسب صاحب عنوان بوى در « مشكاة الادب ، ج 2 » از دو جلد احوال حضرت امام زين العابدين عليه السلام نوشته ، و از آنجا چنين برآيد كه سلطان سيد احمد 9 نخستين كس است از اين سلسله كه از مدينه بايران آمده و در قريه هزاوه ناحيه فراهان عراق عجم توطن نموده و هم آنجا دفن شده ، و بدين نسبت اين سلسله را سادات هزاوه گويند و اينك مرقد او آنجا معروف و زيارتگاه است .\r\nو سيد نيل اللّه 18 نامش نيل اللّه و نيك اللّه ( بلام و كاف ) و نيز هبة اللّه هر سه به نظر رسيده و از زمان پادشاهان مغول تا عقب‌تر اين سلسله از رجال دولت ايران و داراى منصب و فرمان از وزارت و غيره بوده‌اند . و چون نگين انگشترى از آهن كه بر فراز حلقه‌ئى از نقره نشانده شده و بر آن به خط كوفى كلمهء ( على بن الحسين ) نقش گرديده از قديم الازمان تاكنون پشت اندر پشت در اين خانواده بوده و هست و آن را مهر مبارك حضرت على بن الحسين امام زين العابدين عليه السلام مىدانند ، لهذا با وجود وزارت آنها را مير مهردار مىخوانند ، يا آنكه شايد برخى از آنها مهردار پادشاهان صفويه بوده‌اند كه به اين لقب معروف شده‌اند ، چنان كه مخصوصا مير ابو الخير 32 و مير ابو - الفخر 33 و مير ابو الفتح 34 در زمان صفويه صاحب مقام وزارت و بمير مهردار مخاطب بوده‌اند .\r\nبه‌هرحال ، حاجى ميرزا محمد حسين 36 صاحب عنوان از اعيان شعراء و وزراء دولت زنديه بوده ، چنان‌كه در حدود سال 1180 در شيراز بوزارت كريم خان برقرار شده ، و چون علىمراد خان بسلطنت نشست وزير وى گرديد ، و پس از او وزارت استظهار - الدوله جعفر خان بن محمد صادق خان را تحمل كرد ، و بعد از انقراض زنديه برحسب\r\n\r\n","description":"","footnote":"","page_name":" 441 ","page_number":145},
  {"content":"\r\n\r\nامر آقا محمد خان قاجار از شيراز بطهران آمد و او تكليف وزارت بوى نمود ، و حاجى ميرزا محمد حسين قبول نفرمود و برادرزاده خود ميرزا عيسى قائم‌مقام را در دربار آل قاجار به خدمت گذاشت ، و خود با برادرش ميرزا محمد حسن بعتبات رفته و هر دو در آن اراضى مقدسه مجاورت گزيدند تا وفات كردند ؛ و وفات او را در « منتظم ناصرى » در اين سال نوشته . و او شعر هم مىگفته و تخلص وفا مىنموده ، و ازاين‌رو در « مجمع الفصحا 2 : 525 » او را عنوان فرموده و اين اشعار را از او آورده :\r\n اى نام همايونت سردفتر ديوانها * طغراى دل‌آرايت تاج سر عنوانها\r\nليلاى جمالت شد تا شهره هر شهرى * مجنون تو افزون شد از ريگ بيابانها\r\nاى باغبان چو باغ ز مرغان تهى كنى * كارى به بلبلان كهن آشيان مدار \r\nحاجى ميرزا محمد حسين در اين سال با برادر خود ميرزا محمد حسن هر دو در عتبات وفات كردند ، چنان‌كه در تاريخ ايشان گفته‌اند :\r\n در جنان شد مقيم تا بأبد * با حسين و حسن ، حسين و حسن \r\nو مقصود از اين بيت همانا مصراع اول آن است ، و او اولاد ذكور هيچ نداشته ، و دخترش زوجهء برادرزاده‌اش ميرزا عيسى قائم‌مقام بوده ، و ميرزا محمد حسن 36 برادر مذكور او هم از رجال دربار زنديه و قاجاريه و همواره در خدمت برادر خود بوده و پس از حركت او از شيراز بطهران نيز با او همراه و از آنجا با وى بعتبات رفت و هم در اين سال آنجا وفات نمود و فرزندش ميرزا عيسى قائم‌مقام در ( 1237 ) بيايد .\r\n\r\n* ( 187 - وفات ميرزا جانى ، محمد حسين 35 شيرازى ) *\r\nميرزا جانى نامش ميرزا محمد حسين 35 و فرزند مرحوم ميرزا مجد الدّين محمد 34 فسائى ( ره ) است .\r\nميرزا مجد الدّين محمد 34 فسائى در ( سال 1210 صفحه 387 س 14 ) گذشت .\r\nفرزندش ميرزا جانى 35 صاحب عنوان از معاريف عصر خود در فارس بوده و در سنوات فترت اواخر زنديه و أوائل قاجاريهء حل و فصل امور سياسى و دولتى آن مملكت را مىنموده ، و همانا خود در سنه هزار و صد و سى مطابق ( 1096 - 1097 ) شمسى متولد شده و كسب كمالات علمى آباء و اجدادى خود را فىالجمله نموده و شعر هم مىگفته و خط\r\n\r\n","description":"","footnote":"","page_name":" 442 ","page_number":146},
  {"content":"\r\n\r\nشكسته را درست مىنوشته ، و پس از مدت هشتاد و دو سال قمرى عمر در اين سال در شيراز در محبس حسينقلى خان ثانى برادر فتحعلى شاه وفات كرد ، چنان‌كه در « فارسنامه ، گفتار 2 : 30 » فرموده ، و آنجا سه نفر پسر از او بنام ميرزا محمد تقى 36 و حاجى ميرزا ابراهيم 36 و ميرزا محمد هادى 36 ذكر كرده ، و ما احوال اين سه نفر را به ترتيب در ( 1220 و 1255 و 1221 ) خواهيم آورد ، و دختر او زوجه ميرزا حسنعلى طبيب بوده كه در ( 1225 ) بيايد .\r\n\r\n* ( 188 - وفات مرحوم نور عليشاه اصفهانى ) *\r\nمرحوم نور عليشاه نامش ميرزا محمد على و فرزند ميرزا عبد الحسين بن ملا محمد على خراسانى و خود از عرفاء معروف و مرشدى كامل و سالكى دل‌آگاه در طريقه شاه نعمت اللّه بوده ، و در طريق تصوف و عرفان قدوه همگنان و شهرت و اهميتى بسزا در اين فرقه پيدا نموده ، و بااين‌همه شعر هم مىگفته و تخلص نور على يا نور مىفرموده .\r\nشرح احوالش در « تذكره دلگشا » و « بستان السياحه » و « رياض السياحه » و « رياض العارفين » و « مجمع الفصحا 2 : 495 » و « تاريخ سرجان مالكم انگليسى » و ترجمه آن به فارسى از ميرزا اسماعيل حيرت و « طرائق الحقائق 3 : 89 » و « شمس التواريخ : 50 » و غيره نوشته ، و مؤلف بزرگوار اين كتاب اخير مرحوم ايزدگشسب كتابى مخصوص احوال او بعنوان « نور عليشاه » و بنام « نور الابصار » تأليف نموده كه در 28 رجب 1362 از آن فارغ شده ، و همچنين از ترجمه تاريخ سرجان مالكم مفهوم مىشود كه در همان اواسط مائه سيزدهم تاريخى مخصوص احوال او نوشته شده .\r\nو اين كتب بعضى تاكنون ديده نشده و از آنها كه ديده شده بعضى در حين تحرير حاضر نيست . و آنچه از مطالعه آنها كه حاضر و در نظر است برمىآيد اينكه جدش ملا محمد على از اهل قريه رقه از توابع طبس كيلكى بوده . در « طرائق 3 : 319 » شرحى نوشته بخلاصه اينكه طبس در خراسان نام سه موضع است كه يكى طبس كيلكى باشد ، و كيلكى بالكسر و القصر ناحيه‌ئى است از قهستان كه آن هم بضم قاف معرب كوهستان و نام چند ولايت در قم و كرمان و خراسان است و بيرجند و زير كوه و قائنات و كيلكى همه در اين ناحيه است ، و مسافت اين طبس تا مشهد مقدس هشتاد و دو فرسخ و از طرف جنوب\r\n\r\n","description":"","footnote":"","page_name":" 443 ","page_number":147},
  {"content":"\r\n\r\nخبيص كرمان دويست فرسخ است ، انتهى .\r\nو مرحوم ملا محمد على مذكور - چنان‌كه در ( ص 89 ) نوشته - امام جمعه تون و طبس بوده .\r\nفرزندش ميرزا عبد الحسين از آن ولايت قطع علاقه نموده و در اصفهان ساكن شد و آنجا تأهل اختيار كرد ، تا سيد معصوم‌على شاه كه در ( سال 1211 در عنوان 170 ص 407 ) گذشت بفارس آمد و آوازه ارشاد و هدايتش بلند شد ؛ ميرزا عبد الحسين با فرزند خود ميرزا محمد على صاحب اين عنوان بشيراز آمده و هر دو نفر پدر و پسر مريد وى شده و در جرگه صوفيه درآمدند و سيد معصوم چنان كه در ص 84 نوشته ميرزا عبد - الحسين را لقب فيضعلى بخشوده ، و آنها را اجازه هدايت و ارشاد و دستگيرى عباد در ولايات و بلاد عنايت فرمود ، و چون علماء عصر در آن زمان اين‌گونه مردمان را ضال و مضل مىدانستند كريم خان پادشاه وقت آنها را پس از توقف دوسه سال در شيراز اخراج بلد كرد ، و سيد معصوم بعنوان سياحت به طرف هند رفت و فيضعلى شاه با فرزند مذكور خود و جمعى ديگر از اين فرقه باصفهان آمدند ، و على مراد خان زند كه در آن‌وقت فرمانرواى اصفهان بود در ابتدا ارادت آنها را اختيار و تكيه فيض را در تخت پولاد بنام فيضعلى بنا نهاد ، و چيزى نگذشت كه كريم خان وفات كرد و علىمراد خان دم از استقلال زد و از ادمان در شرب خمر و نصيحت نمودن فيضعلى بوى رنجش طرفين حاصل گرديد ، و در همان اوقات وفات فيضعلى شاه در رسيد و او را در تكيه مذكوره كه بنام او بود در تخت پولاد دفن نمودند ، و آن تكيه اينك در آن محل متبرك در برابر قبر فاضل هندى به سمت مغرب و در كنار راه سابق شيراز از رفتن باصفهان است ، و تاريخ وفاتش بر سنگى كه بر روى آن است 1194 منقور شده و گمان خلافى در آن نمىرود و با مقايسهء واقعهء او با على مراد خان كه آن را از « طرائق » نقل كرديم درست سازش دارد ، ليكن تاريخ وفات را در « طرائق » و « نور الابصار : 17 » در حدود 1199 و در « شمس التواريخ » در عين سال 1199 و در « بستان » در حدود 1200 و در « منتظم ناصرى » در عين سال 1200 نوشته‌اند . و به جهت همين اختلافات در تاريخ او ما عنوانى مخصوص و مستقل در اين كتاب براى او قرار نداديم و اين چند سطر را در اين عنوان فرزندش در احوال او آورديم ، و اينك احوال نور عليشاه صاحب عنوان .\r\n\r\n","description":"","footnote":"","page_name":" 444 ","page_number":148},
  {"content":"\r\n\r\nنور على شاه ( چنان‌كه در ضمن آنچه درباره پدرش نوشتيم معلوم شد و نيز نص « بستان » و مفهوم از « تذكره دلگشا » و « طرائق » است ) در اصفهان متولد شده و ازاين‌رو منسوب بدان شهر گرديد ، و در بدايت حال به تحصيل علوم مشغول شده تا در فنون عربيه و ادبيه تبحرى بهم رسانيد و پس از چندى از اين علوم و عوالم سرخورده و بفكر تهذيب نفس و تكميل باطن افتاد ، و بدين‌منظور با پدر خود بشيراز آمده و به خدمت سيد معصوم كه در آن وقت بساط ارشاد گسترده بود رسيده و هر دو نفر باصطلاح سر سپردند و پدر و پسر برادر طريقتى شدند . و خود در رساله اصول و فروع بنقل « طرائق » تفصيلى از سير خويش و تشرف خدمت سيد ذكر كرده و سيد چون او را پس از چندى كامل و مكمل ديده خليفة الخلفاء المرشدين و ملقب به نور عليشاه نمود و اذن ارشاد و هدايت بوى عنايت فرمود و پس از اخراج سيد از شيراز بهمراهى او باصفهان و خراسان تا هرات رفت و آنجا سيد چنان‌كه گذشت بعنوان سياحت بولايت كابلستان و هندوستان رفت و وى را بتوقف در ايران مأمور كرد ، و نور عليشاه پس از وفات پدر بساط ارشاد گسترده بهرچند وقتى در شهرى مىماند و مردمان را ارشاد نموده و مريدانى چند بهم رسانيد و خود شهره هر شهر و ديار گرديد .\r\nدر « تذكره دلگشا » بنقل « طرائق » از آن در ( ص 90 ) و بعدها شرحى درباره او نوشته كه با تقديم و تأخير و خلاصه و تلخيص برخى عبارات چنين مىشود كه وى مردى بود بسيار خوب‌روى و مشگين موى و دانشمند و خوش‌خوى ، با هركسى چنان رفتار نمودى كه بيك مجلس دلش از كف ربودى ، از علوم رسمى با بهره‌اى وافى و در قواعد شعر و شاعرى بطور صوفيه با نصيبى كافى ، و طباع مردم نه چندان بملاقاتش مايل بود كه شرح توان نمود ، و آن‌قدر در ارشاد و هدايت جدوجهد نمود كه مريدان او شعبه‌اى شده و آن ها را نور عليشاهيه مىخوانند ، انتهى . و در « نور الابصار : 35 » بنقل از « ترجمه تاريخ سرجان مالكم » نوشته كه نور عليشاه چنان حسن و جمالى دلربا و گيرنده داشت كه احدى را قدرت تند ديدن بر او نبود چه جاى تيغ كشيدن و الا او هم بامير معصوم رفته بود ( يعنى كشته شده بود ) ، انتهى .\r\nمعلوم مىشود كه نور عليشاه چون بسن جوانى بوده و روئى زيبا و جمالى دلربا و موئى مشگين و خوئى دلنشين و از آن طرف دعواى ارشاد و هدايت و از مرشد خود بدعوت عباد بطريقه تصوف خلافت داشته هركس بعلتى شيفته و فريفته او مىشده و چنان‌كه در\r\n\r\n","description":"","footnote":"","page_name":" 445 ","page_number":149},
  {"content":"\r\n\r\n« طرائق ج 3 » و « نور الابصار : 89 » نوشته به هر طرف كه مىرفت مردم بىاختيار بدورش و بر اثرش مىگرديدند و مىرفتند . بسيار از اوقات بنحو قصيده‌سرائى قدم مىزد و مىخواند ، از ازدحام راه عبور مردم مسدود مىشد چنان‌كه وقتى در حال استغراق اين غزل خود را كه مطلعش اين است :\r\n باز آمدم موسى صفت ظاهر يد بيضا كنم * فرعون و قومش سربه‌سر مستغرق دريا كنم \r\nخواند ، مخالف و مؤالف محو او شدند ، و مدت پنج سال در عراق عرب مجاور ، و بسيارى در حلقه ارادتش درآمدند و بعضى برعكس متوحش شده و او را تفسيق بلكه تكفير كردند و جمعى از علماء و محققين كه ارباب يقين بودند در نهانى دست ارادت بوى دادند و بسيارى آشكارا در طعن وردش محضرى نوشتند . آن‌گاه حكايتى نسبت داده كه ميانه وى و سيد بحر العلوم واقع شده و سپس گويد : چون اهالى عتبات بتوقف وى در آن اراضى راضى نبودند بسعى مرحوم سيد و آقا سيد على كربلائى آن جناب به قصد مكه معظمه از سليمانيه بجانب موصل مسافرت نموده و بدان ملك وارد شد ، انتهى .\r\nو در ( ص 91 ) فرمايد كه وى مدتى در عتبات عاليات سقايت مىكرد ، بدان نيز راضى نشدند و نگذاشتند ، لا جرم ببغداد رفت و احمد پاشا حاكم بغداد او را اكرام و احترام نمود و مثنوى « جنات الوصال » را آنجا منظوم فرمود . و در ( ص 90 ) نوشته قريب پنج سال كه او در عتبات بود دو بار او را سم دادند و قضا نرسيده بود ، انتهى .\r\nو در « قصص العلماء : 157 » نوشته كه وى تقريبا چهارصد پانصد نفر مريد داشت و بر بالاى چادرش قبه طلا مىزد ، آنگاه كلماتى نوشته كه مانند بعضى ديگر از مطالب آن كتاب اشتباه در اشتباه است ، و همانا ما در عنوان ( 170 ) وعده داديم كه چيزى مربوط به سيد معصوم عليشاه در عنوان نور عليشاه بنويسيم ، اينك گوئيم كه در « طرائق 3 : 76 » نوشته كه وقتى علىمراد خان زند در اصفهان بداعيه سلطنت جلوس نمود و پس از آن آقا محمد خان قاجار بدفع او و تسخير عراق و فارس كمر همت بست و على مراد خان از اصفهان فرار مىكرد ؛ بعضى درويشان كوچه‌گرد جلالى در حين فرار او كوس و نفير نواختند ، ازاين‌رو علىمراد خان كينه عموم درويشان را در دل گرفت ، و چون بار ديگر در اصفهان كروفرى يافت اهل سعايت اين قضيه را بوى يادآور شدند و چنين خاطر نشان كردند كه اين طايفه نيز مانند صفويه داعيه خروج و بر مسند سلطنت عروج\r\n\r\n","description":"","footnote":"","page_name":" 446 ","page_number":150},
  {"content":"\r\n\r\nدارند ، و نام شاهى كه اينك اسم است رسم خواهد شد ، علىمراد خان رستم خان داروغه اصفهان و برادرش اصلان خان ميراخور را دستور داد تا آنها را از تكيه فيض در نهايت اهانت بيرون كنند ، پس جمعى بدان تكيه ريخته و طاس و كاس و أساس « 1 » و پلاس ايشان را غارت نمودند و سيد را با نور على شاه و حسينعلى شاه گرفته و دست‌بسته به خانه داروغه بردند و چون حسينعلى شاه از اجلهء علماء بود او را رها كرده و آن دو تن را با بعضى از مخلصين با هزار آزار از شهر بيرون كردند و ايشان به راه كاشان روان شدند ، و چون به منزل مورچه‌خورت نه فرسنگى اصفهان رسيدند براى رفع خستگى بكنار نهر و سايهء درخت قرار گرفتند ، پس سيد را مراقبه‌اى دست داد و ساعتى سر بجيب تفكر فروبرده و پس از آن برآورد و فرمود هنوز نايره شرارت داروغه و امير آخور تسكين نيافته و بعضى از اعضاى مرا قطع خواهند كرد و من به قضاى حضرت دوست راضيم و هركه خواهد در اين باغات پنهان شود ، و ناگهان دو فراش غضب رسيدند و يكى گوش سيد و نور را بريده و ديگرى ايشان را از كاشان گذرانيده روانه طهران نمود ، وقتى كه بطهران رسيدند آقا محمد خان قاجار - چون در ايام توقف و حبس نظر بودن در شيراز بوسيله حاجى ملا جعفر شوشترى با سيد سرى و سرى داشت - آنها را مورد اكرام و انعام قرار داده و مخارج سفر مشهد را بهمگى عنايت نمود ، و در اين سفر مشهد چندين نفر كه احوال بعضى در اين كتاب نوشته مىشود همراه بودند ، انتهى مختصرا .\r\nو در « تاريخ اصفهان » استيلاء علىمراد خان را بر اصفهان در سنه 1193 و مسلط شدن او را بار ديگر بر آن شهر در سنه 1196 نوشته .\r\nو باز در « طرائق : 77 » نوشته كه سيد از مشهد بهرات و كابل و زابل و افغانستان و هندوستان رفت و ازآنجا بعتبات آمده چندى در نجف و سپس در كربلا ماند و ديگرباره به قصد زيارت مشهد بايران آمد و چون بكرمان شاه رسيد او را چندى محبوس و بعدا در رود قره‌سو غرق كردند ، انتهى .\r\n* * * نور عليشاه تأليفاتى نظما و نثرا دارد كه در « نور الابصار : 48 » آنها را ذكر كرده و بالغ بر نه كتاب مىشود ، از آن جمله « رساله‌ئى در كيميا » و « رساله‌ئى در اصول و فروع » و « تفسير سوره بقره » بنظم و « جامع الاسرار » به طرز « گلستان » و « جنات الوصال » و غيره .\r\n\r\n\r\n","description":"","footnote":"\r\n( 1 ) اثاث ، در اينجا بايد به دو ثاء مثلثه باشد .\r\n","page_name":" 447 ","page_number":151},
  {"content":"\r\n\r\nو در ( ص 42 تا 48 ) چندين نفر را كه وى هدايت و ارشاد نموده ذكر كرده كه بعضى را ما در اين كتاب نوشته و مىنويسيم ، و بالاخره وفات او را مانند « طرائق » و غيره در اين سال نوشته ، و ليكن در « ترجمه تاريخ سرجان مالكم » نوشتهء كه وى در روز عاشورا 1215 هجرى سه ساعت از طلوع آفتاب برآمده در يك فرسخى موصل قريب بمقبره يونس وفات كرد ، و گمان كرده‌اند كه او را بأمر آقا محمد على مجتهد زهر داده‌اند ، انتهى .\r\nو چون ما در اين مورد با مؤلف « نور الابصار » صحبت كرديم فرمودند آنجا اشتباه شده و چون او را بصيرتى بأحوال و أسماء اين طايفه نبوده او را بمرحوم مظفر عليشاه اشتباه نموده ، كه وى مدتى در كرمانشاه در خانه آقا محبوس بوده ، انتهى .\r\nو همين مضمون را نيز در « نور الابصار : 36 » نوشته‌اند . و در « طرائق » فرمايد وى در موصل نزديك قبر حضرت يونس ( ع ) دفن است ، و هم در « طرائق 3 : 91 » فرمايد فرزند او منحصر بوده به يك دختر بنام طوطى خانم كه وى بنكاح سيد ابو المعالى محمد سرخ‌على شاه ( كه يكى از مريدان و خلفاء پدرش بوده و در سال هزار و دويست و هفتاد و اندى وفات كرده ) درآمده ، و هم در اين صفحه « طرائق » دارد كه زوجه نور عليشاه خواهر رونقعلى شاه بوده كه طبعى موزون داشته و تخلص حياتى مىنموده ، انتهى . و رونقعلى شاه در ( 1230 ) بيايد و در « نور الابصار : 25 » فرمايد : من ديوانى خطى از حياتى ديده‌ام كه اشعار خوب داشت . آن‌گاه چند شعر از آن را از « سفينه پژمان » ( كه يكى از شعراء معاصر ، و سفينه مذكوره معروف به « جنگ بهترين اشعار » است ) نقل كرده .\r\n\r\n* ( 189 - وفات شيخ محمد يوسف أزرى بغدادى ) *\r\nوى فرزند حاج محمد و برادر بزرگ شيخ كاظم است كه در ( سال 1211 عنوان 160 ص 395 ) گذشت ، و خود از اهل علم و ادب بوده ، و « شرحى بر نخبه » در نحو در سنه 1170 تأليف فرموده ، و در اين سال چنان‌كه در « الذريعة 9 : 69 شماره 388 » نوشته وفات نموده ، و دو پسر وى شيخ مسعود و شيخ راضى هر دوعالم و فاضل بوده و در سنه 1246 وفات كرده‌اند ، و شيخ مسعود در سال مرقوم ( 1246 ) بيايد .\r\n\r\n","description":"","footnote":"","page_name":" 448 ","page_number":152},
  {"content":"\r\n\r\n\r\n* ( 190 - تولد سيد مرتضى 34 واعظ يزدى - ره ) *\r\nوى فرزند سيد احمد 33 بن مير حسين 32 بن مير سامع 31 بن مير غياث الدّين 30 بن مير محمد مؤمن 29 بن السيد نور الدّين 28 طباطبائى ( ره ) است .\r\nمرحوم سيد نور الدّين طباطبائى در ( جلد اول سال 1204 شماره 100 ص 178 ) گذشت و اتصال نسب صاحب عنوان بوى بدين‌طور مفهوم و منقول از كتاب « أخبار الاوائل » تأليف نواده‌اش مرحوم سيد محمد 36 بن حاج سيد حسين 35 بن سيد مرتضى 34 مرقوم است كه وى در آنجا نسب خود را تا حضرت امير المؤمنين 1 عليه السلام ذكر كرده ، و ما بقيه آن را از سيد نور الدّين 28 تا آخر در سال ( 1204 ص 178 ) و سال ( 1195 ص 29 ) آورده و اشاره باختلافى از آن در سال ( 1204 ص 178 ) نموديم ، و گذشته از آن اختلاف ، ظاهرا از سيد نور الدّين 28 تا حضرت محمد الشاعر 10 نيز چندين نفر افتاده دارد كه ما در دو محل مذكور آن‌ها را ذكر كرده‌ايم .\r\nو به‌هرحال ، مير غياث الدّين 30 نواده سيد نور الدّين 28 به‌طورىكه در مواضع عديده از مجلدات مختلفه « الذريعة » وى را وصف بزوارى نموده اصلا از اهل قصبه زواره اردستان بوده و بعدا اعقاب او از آنجا بيزد آمده و آن شهر را محل توطن خود قرار داده و بدان منسوب شده‌اند .\r\nو سيد مرتضى صاحب عنوان به‌طورىكه در « أخبار الاوائل » مذكور ( ص 113 ) ذكر شده مردى واعظ بوده و در اين سال متولد شده و چنان‌كه نواده ديگرش آقاى حاج علم الهدى شيرازى ( كه در 1297 بيايد ) مىفرمود ، شش پسر داشته بدين‌ترتيب : اول حاج سيد على اكبر 35 پدر حاج علم الهداى مذكور كه در ( 1315 ) بيايد . دوم حاج سيد حسين 35 كه در ( 1307 ) بيايد . سيم سيد حسن 35 كه نيز در ( 1315 ) بيايد .\r\nچهارم حاج سيد محمد باقر 35 كه در ( 1298 ) بيايد . و اين چهار نفر از يك مادرند .\r\nپنجم آقا سيد محمد 35 كه در 32 سالگى بلا عقب وفات كرده . ششم سيد على آقا 35 كه در ( 1281 ) بيايد . و اين دو نفر هم از مادرى جدا بوده‌اند ، و خواهر اعيانى اين دو نفر اخير زوجه حاج شيخ على اكبر نهاوندى كه در ( 1278 ) بيايد بوده .\r\n\r\n","description":"","footnote":"","page_name":" 449 ","page_number":153},
  {"content":"\r\n\r\n\r\n* ( 191 - تولد مرحوم حاج ملا هادى سبزوارى ) * * ( قدس سره العزيز ) *\r\nوى فرزند مرحوم حاجى ميرزا مهدى بن حاج ميرزا هادى بن حاج ميرزا مهدى ابن محمد صادق تاجر سبزوارى است . حاجى ميرزا مهدى بن حاجى ميرزا هادى و پدرانش كه اينجا ذكر شدند همه در سبزوار اهل ثروت و شهرت و اعتبار و مردمانى خيرمند و نيكوكار بوده‌اند و موقوفاتى از آنها تاكنون باقى و برقرار است ، چنان‌كه در رساله‌ئى كه اينك ذكر مىكنيم كه در أحوال حاجى صاحب عنوان تأليف شده در ( ص 1 ) نوشته‌اند ، بلكه آنجا درباره اين حاجى ميرزا مهدى بن حاج ميرزا هادى نوشته كه از علماء عهد و با مكنت بوده و در سبزوار طبابت مىنموده ، و در سنه 1220 بعنوان اداء حج اسلام به مكه معظمه رفته و در مراجعت از راه دريا بشيراز وفات كرده ، انتهى .\r\nفرزندش مرحوم حاج ملا هادى صاحب عنوان - قدس اللّه تعالى سره العزيز - از اجلهء حكماء عصر و بزرگان زمان خويش بوده ، و سال‌ها مىگذرد كه مملكت ايران و مذهب شيعه بلكه ملت اسلام چنين عالمى بزرگوار و نابغه‌ئى نامدار و حكيمى مرتاض و فيلسوفى فياض و عالمى عامل و عارفى كامل و فرزانه‌اى فاضل و سالكى و اصل در صفحه روزگار نياورده ، و بااين‌همه ، وى در فقه و اصول و ادبيات نيز شركت مىنموده و شعر فارسى و عربى را بغايت روانى و نهايت سلاست مىسروده ، و تخلص أسرار مىفرموده .\r\nشرح أحوال آن جناب را اولا خودش به خواهش شخصى كه از او درخواست نموده نوشته كه آقاى اسرارى در رساله‌ئى كه اينك ذكر مىشود در ( ص 51 ) عين عبارت آن را نقل كرده . و بعد از آن در چندين كتاب ديگر مانند « رياض العارفين : 417 » كه از همه مقدم‌تر و در سال 1278 در حيات وى احوال او را در آن آورده ، و « مطلع الشمس 3 : 203 » و « المآثر و الآثار : 146 » و « طرائق الحقائق 3 : 216 » در متن و حاشيه و « شمس التواريخ : 31 » و « دانشوران خراسان : 225 » و مقدمه‌ئى كه فرصت شيرازى بر ديوان وى نوشته و آن را در منشآت خود كه ضميمه ديوان او چاپ شده ذكر كرده ( در ص 455 ) ، و « مجلهء يادگار ( سال 1 شماره 3 صادر در ذىالقعده 1363 ) » و غير اين‌ها نوشته‌اند ، و اين فقير نيز در كتاب « عراضة الاخوان در سفرنامه خراسان ( ص 122 تا 136 ) » بتفصيل تمام تا آنجا كه اطلاع داشته احوال او را ذكر كرده‌ام ، و از همه اين‌ها بهتر بموجب قضيهء أهل البيت ادرى بما فى البيت ، رساله‌ئى است كه آن را\r\n\r\n","description":"","footnote":"","page_name":" 450 ","page_number":154},
  {"content":"\r\n\r\nنواده‌اش جناب آقاى حاج شيخ ولى اللّه اسرارى ( سلمه اللّه تعالى ) مخصوص أحوال آن بزرگوار كه جد اعلاى مادرى او بوده تأليف فرموده « 1 » .\r\nو آنچه از همه اين‌ها بنحو اجمال و اختصار برمىآيد باقتضاى وضع اين مقام آنكه وى در اين سال در سبزوار متولد شده و ماده تاريخ او را چنان كه در ( عنوان 170 ص 426 ) گذشت كلمه غريب گفته‌اند ، و اين كلمه با حالات اين بزرگوار خوب سازش دارد كه وى حقيقة بموجب « كن فى الدنيا كأنك غريب » در اين عالم خاك غريب بوده ، و در مقدمه ديوان ( ص 456 ) نوشته كه بعضى تولد او را در سال 1202 گفته‌اند ، انتهى .\r\nو به‌هرحال ، وى در حدود هفت هشت‌سالگى كه از دامان مادر بآغوش پدر افتاد ، به حكم پدر نامور به خدمت استاد رونهاد ، و شروع به خواندن صرف و نحو نمود ، و همين ايام است كه پدرش چنان‌كه نوشتيم در سفر مكه بشيراز وفات كرده ، و مرحوم حاج ملا حسين سبزوارى كه هم عموزاده و هم خالوزاده آن جناب و هم به وصيت پدرش قيم وى و با او جمع المال و شريك بوده او را بمشهد مقدس برد و حاجى تا سنه 1225 در جوار حضرت امام معصوم سلام اللّه عليه در ادبيات و فقه و اصول و منطق و فلسفه و رياضيات درس خواند ، آن‌گاه پس از چندى باصفهان شتافت ، و مدت پنج سال در نزد آخوند ملا اسماعيل واحد العين كه خود احتراما للتأديب او را ذو العينين مىخواند در حكمت ، و در نزد آقا محمد على نجفى در فقه درس خواند . سپس سه سال در مدرسه كاسه‌گران در خدمت آخوند ملا على نورى در حكمت تحصيل كرد ، و هم در طول اين اوقات برياضات شرعيه مشغول و از مواظبت بر فرائض و نوافل و اجتناب از محرمات و مكروهات و تقليل غذا و عزلت و انزوا نفس سركش را رام و آن را در دام خود آورد ، و در مدت ماندن اصفهان هم او را با كشيشى از نصارى محاوره و مقاوله‌ئى دست داد كه در ( ص 9 ) رسالهء آقاى اسرارى ذكر شده . آن‌گاه بخراسان برگشت و بمشهد مقدس رفت و مدت پنج سال آنجا بتدريس حكمت و فقه و اصول مشغول بود ، سپس در سنه 1250 به قصد اداء حج اسلام بناحيه بيهق عزيمت و با زوجه‌اش به سمت مكه معظمه حركت فرمود ، و در اين سفر آن مخدره مجلله وفات كرد و حاجى پس از امتثال فرمان حضرت حق و أداء\r\n\r\n\r\n","description":"","footnote":"\r\n( 1 ) « شرح زندگانى يگانه فيلسوف شهير شرق مرحوم صدر المتألهين حاج ملا هادى أسرار سبزوارى ، اعلى اللّه مقامه . بقلم : اسرارى سبزوارى . سبزوار . شركت چاپ بيهق » . ديماه 1332 ش .\r\n","page_name":" 451 ","page_number":155},
  {"content":"\r\n\r\nمناسك حج بعزم مراجعت به وطن از طريق كرمان حركت و بطور ناشناس وارد آن شهر گرديد .\r\n كرمان دل عالم است و ما اهل دليم \r\nو در مدرسه‌اى ، در اطاق يكى از طلاب ، بنام ملا محمد عارف كه هم خادم آن مدرسه بود منزل گرفت به شرط اينكه خدمت صاحب آن حجره را متحمل شود ، و مدت سه سال با داشتن آن مقامات عاليه و كمالات ذاتيه بدون اينكه به كسى بفهماند من كيستم و معرفى مراتب علميه خود را بنمايد در كرمان ماند و خدمت آن شخص صاحب اطاق را مىنمود و اين نفس‌كشى و جهاد اكبر را انجام داد به‌طورىكه همان عارف خادم كه بالاخره مرحوم حاجى دختر وى را بحباله نكاح درآورد نيز پى بمراتب شخصيت و هويت او نبرد و او را نشناخت . و از آنجايىكه مرشدين دل‌آگاه و سالكين الى اللّه هرجا ماده مستعدى را ديدند خود به عقب آنها بلند مىشوند تا او را به راه علم و عمل و معرفت و ايقان برسانند به‌طورىكه در ( ص 12 ) رساله نوشته ، در حجره‌اى از آن مدرسه مرد پيرى از طلاب منزل داشت و شبى شخصى طلاب آن مدرسه را دعوت بشام نمود و حسب المعمول خادم مدرسه بايد به آنها ابلاغ نمايد و همه را بمجلس دعوت ببرد ، شب كه شد پس از رفتن طلاب حاجى بحجره آن پيرمرد رسيد و عرض كرد كه بايد بفلان مجلس دعوت برويم ، پيرمرد فرمود مرا شغلى است كه نمىتوانم بيايم ، ليكن شما وقتى برگشتيد قدرى نان براى من خريده و بياوريد ، حاجى آن را قبول نمود و با رفقا رفتند و برگشتند و فراموش كرد كه نان براى پيرمرد بخرد ، پيرمرد چون ديد طلاب آمدند و نان نرسيد آمد و از حاجى مطالبه نان نمود حاجى با شرمندگى فراموشى خود را اظهار و از غفلت خود اعتذار خواست و تقاضاى عفو از او نمود ، پيرمرد گفت بديهى است كه سير خبر از گرسنه ندارد و اگر شما نيز مانند من گرسنه شويد خواهيد دانست كه گرسنگى كار دشوارى است ، به مجرد گفتن اين جمله و اراده اين حالت از آن پيرمرد صاحب نفس قدسيه ، ناگهان لشكر گرسنگى بر حاجى حمله نمود و بطورى احساس ألم آن را فرمود كه عنان اختيار به كلى از دستش بيرون رفت و چنان حس كرد كه اگر غذا به او نرسد باندك مدتى هلاك خواهد شد ! ناگاه قدرى پوست خربزه يا هندوانه در گوشه اطاق افتاده ديد ، با كمال رغبت آنها را خورد و فايده‌اى نكرد ، و بالجمله نفس ملكوتى آن مرد عارف كار خود را در وجود او نمود و ماهيتش را قلب كرد كه از شدت گرسنگى شروع كرد به خوردن جلد كتاب و بوريا\r\n\r\n","description":"","footnote":"","page_name":" 452 ","page_number":156},
  {"content":"\r\n\r\nو حصير حجره ، آن‌گاه آن بزرگ مرد بر او رقت نموده و پس از جلوه مظهر قهاريت ثانيا مرآتيت خود را از صفت رحمانيت حضرت حق جل‌جلاله تعالى اظهار و حاجى را به حالت اوليه برگردانيد ، و همين جلوه عظمت و نيروى اراده آن مرشد كامل سبب شد كه حاجى در خدمت او سر سپرد و مريد او گرديد .\r\n ما بدان مقصد عالى نتوانيم رسيد * هم مگر پيش نهد لطف شما گامى چند \r\nو خلاصه به‌طورىكه در ( ص 13 ) نوشته در مدت سه سال آن پير با جلال دست حاجى را گرفته از حضيض خاك بأوج افلاك رسانيد ، و هرچه از مرشدين كامل و اساتيد عارف خود داشت و رموز شريعت و طريقت و حقيقت همه را تسليم وى نمود ، و آن جناب پس از اتمام سير و سلوك با زوجه خود بنام بىبى كوچك كه نوشتيم دختر عارف خادم مدرسه بود و او را بعد از اينكه زوجه اوليه‌اش در كرمان وفات كرده تزويج نموده بود به طرف سبزوار آمد ، و شاگردانى كه از خوان فيوضات او بهره‌مند شده و در اين سه‌ساله سفر كرمان منتظر او بودند جانى تازه و روانى بىاندازه گرفته و مجلس تدريس را تشكيل دادند و علاوه بر آن از اطراف و اكناف ايران و هندوستان هركجا طالب علمى بود رو بسوى آن سواد اعظم نمود ، و محل تدريس وى مدرسه‌يى بود كه در سبزوار در شمال بازار كه اينك معروف بخيابان بيهق است واقع و در سنه 1125 حاجى عبد الصانع نامى آن را ساخته و بمدرسه فصيحيه معروف بود و چون آن جناب آن را جاى تدريس خود گردانيد بمدرسه حاج ملا هادى مشهور شد و اينك خيابان بيهق در وسط آن مدرسه واقع و قبر حاجى عبد الصانع بانى در شمال خيابان افتاده . و كتب تدريسى وى البتّه كتابهاى صدر - المتألهين شيرازى خواهد بود كه وى غالبا « اسفار » و گاهى نيز كتب ديگر آن حكيم الهى مانند كتاب « مبدا و معاد » و كتاب « شواهد ربوبيه » را من غير رسم تدريس مىفرمود ، و همچنين كتب مصنفه خود را هركدام تأليفش تمام مىشد شخصا خود آن را تدريس مىكرد و بعد از آن بفرزندش مرحوم ملا محمد مىفرمود تا آن را براى طبقه بعدى درس بگويد .\r\nدر رساله مذكوره ( ص 15 ) فرمايد : كيفيت تدريس او مصداق « ان من البيان لسحرا » بود به‌طورىكه هر شنونده را مجذوب مىنمود . يعنى اگر كسى كم استعداد بود او را از خود مىربود و حالت جذبه و بيخودى بوى دست مىداد و خردش زائل مىگرديد ، انتهى .\r\n\r\n","description":"","footnote":"","page_name":" 453 ","page_number":157},
  {"content":"\r\n\r\nو ازاين‌رو آن بزرگوار نهايت مواظبت را داشته كه هريك از شاگردان طاقت شنيدن كلمات قدسيه او را ندارند بمجلس درس نيايند ، چنان كه از قرار مرقومات ( ص 16 ) رساله يكى از آنها كه مرحوم حاجى ميرزا حسين سبزوارى بوده و بهفده و هيجده‌سالگى بدان مجلس ارم مونس مىرفت ، حضرتش او را منع كرد و فرمود نخست بمجلس درس فرزندم تشريف ببريد و مقدمات فلسفه و كلام و منطق را بخوانيد و بعد از آن بمجلس درس بيائيد ، مرحوم حاجى ميرزا حسين چند روزى چنين كرد تا روزى حاجى در طى آمدن بمدرس گذارش به جائى افتاد كه مرحوم حاجى ميرزا حسين « شرح مطالع » را درس مىگفت ، مرحوم حاجى چند دقيقه ايستاد و از بيانات او ملتذ گرديد و بمدرسه خود آمد و از گوينده آن درس سؤال كرد ، تلامذه عرض كردند وى آقا سيد حسين نامى است كه بدرس شما مىآمد و او را نپذيرفتيد ، آن جناب بيكى از شاگردان فرمود كه سيد را بمجلس درس دعوت نمايد و چون آمد نهايت تقدير و تشويق از او به عمل آورد و فرمود : ( خوش آن چاهى كه آب از خود برآورد ) .\r\nو در ( ص 37 ) كيفيت ملاقات ناصر الدّين شاه را كه در روز سه‌شنبه غره صفر سنه 1284 در سفر نخستين مشهد مقدس با او نموده ذكر كرده ، و نوشته : شاهزاده جناب كه يكى از شاگردان بود آنجا حضور داشته و حاجى يك‌يك از شاگردان را بشاه معرفى نموده تا بشاهزاده كه رسيد ، ناصر الدّين شاه گفت چه شده كه شاهزاده درويش شده ؟ ! حاجى فرمود : عجب اين است كه شاه هم درويش شده ! و در همين ملاقات است كه شاه از او خواهش نموده كه كتابى در اسرار عبادات تأليف نمايد و آن جناب كتاب « أسرار الحكم » ( كه آن را حكم الاسرار نيز مىگويند چنان كه خود فرموده : حكم الاسرار اسرار الحكم ) و نيز كتاب « اسرار العباده » را در فروع دين بدين‌منظور تأليف فرموده .\r\nانتهى ما فى الرسالة با ملاحظه ( ص 42 ) .\r\nدر « مطلع الشمس 3 : 194 تا 203 » شرحى از وضع منزل و خانه و حالات و عادات و اخلاق و آداب و تأليفات و احوال آن جناب نوشته ، و در « المآثر و الآثار : 146 » فرمايد : مردم از وى كرامات چند نقل مىكنند ، انتهى .\r\nو در رساله آقاى اسرارى ( ص 20 ) فرمايد : از آن مرحوم كرامات بسيار و مكاشفات بيشمار در حيات و ممات صادر شده . آن‌گاه تا ( ص 27 ) شرحى از امكان صدور كرامات از اولياء و علت و سبب آن نوشته و در ( ص 28 تا ص 40 ) چندين كرامت از او نوشته\r\n\r\n","description":"","footnote":"","page_name":" 454 ","page_number":158},
  {"content":"\r\n\r\nكه نخستين آنها حكايت جو نخوردن اسبان حسام السلطنه است . و اينك ما همين يك كرامت را از او اينجا مىنويسيم .\r\nو آن‌چنان است كه به‌طورىكه در ( ص 28 ) اين رساله و نيز مرحوم فرصت در مقدمه ديوان نوشته ، در زمان خروج سالار در مشهد مرحوم حسام السلطنه بدفع او از طهران حركت كرد و چون بسبزوار رسيد حواله‌هائى براى جو اسبان بمالكين آن شهر صادر شد و يكى از مامورين حواله‌ئى را كه بنام حاج عبد الوهاب نامى بوده برداشت كه برود بستاند ، در راه بمرحوم حاجى برخورد و چون سواد نداشت آن را بدان جناب داد كه ببيند بنام كيست . آن بزرگوار براى اينكه مأمور ديوان را دلالت به غير نكند فرمود قبض بنام خود من است ، مأمور با خشونت تمام عرض كرد پس زود بدهيد ! و جناب حاجى همان‌جا در ميان بازار حواله سه خروار جو بنام ناظرش نوشت و او برداشت و آن را گرفت و در افراد قشون تقسيم كرد .\r\nفرداى آن روز كه شد هريك از صاحبان اسب‌ها به ديگرى گفته كه من نمىدانم چرا اسبم ديشب جو نخورده ، و اين به آن و آن به ديگرى تا در ميان قشون اين سخن پخش شده و بعرض شاهزاده حسام السلطنه رسيد و وى بازرسى تعيين تا چگونگى را كشف و كاملا بعرض برساند . بازرس پس از تحقيقات موضوع سه خروار جو كه اشتباها حواله شده بعرض رسانيد ، شاهزاده براى عذرخواهى از اردو حركت به خدمت آن جناب نموده و در موقع تدريس بدانجا رسيد و غير از جلو مدرس جايى نيافت همان‌جا ايستاد تا درس تمام شد و حاجى فرمود پيشتر بيا و موضوع مذكور مورد مذاكره قرار گرفت و حاجى همان‌طور كه گذشته بود فرمود . شاهزاده گفت اينك بناظرتان بگوئيد جو را از انباردار قشون پس بگيرد ، آن جناب قبول نكرد و فرمود ان‌شاءالله اسبها جوهاى خود را خواهند خورد ، و چون شاهزاده برگشت سربازى را مأمور بازرسى اصطبل نمود ديدند اسبها مشغول خوردن جو هستند ، و همين قضيه سبب شد كه شاهزاده مدرسه و خانه او را محل بست قرار داد و مقرر فرمود كه هركس از طرفداران سالار بدان دو محل پناهنده شود از مجازات مصون باشد ، و يك جلد كتاب « شرح اصول كافى » را با خط و كاغذ بسيار اعلا و مذهب بدان بزرگوار تقديم نمود كه در رساله مىنويسد اكنون همان كتاب نزد من است ، انتهى .\r\nو در مقدمه ديوان اين حكايت را مؤدبانه به اين عبارات بيان نموده كه محصلين\r\n\r\n","description":"","footnote":"","page_name":" 455 ","page_number":159},
  {"content":"\r\n\r\nجو را اشتباها از انبارى كه مخصوص آن داراى خرمن كشف و كرامت و دهقان مزرع ارشاد و امامت بود حمل كردند و چون به آخورها ريختند - سبحان اللّه ! - كه آن مقيدان زبان‌بسته بصير چون مجردان رسته چشم و دل‌سير ، سلسله جسارت از هم گسستند و دانه‌اى از آن جو را نشكستند .\r\n اين سخن را چون در از فرصت نما در گوش جان * با خبر يك جو گر از اسرار امكان نيستى\r\nگر كه حيوانى چنين انديشد از امر خدا * گر تو بارى از خدا ننديشى انسان نيستى\r\nقصه كوته از پى نظاره اسرار حق * چشم دل بگشا كه آخر كم ز حيوان نيستى \r\nمختصر ؛ در اثر اين حالات و اخلاق و آداب و مقامات عاليه ، بزرگان اهل ادب و عرفان و مؤلفين صاحب تحقيق و ايقان هريك در احوال او مطالبى نغز و كلماتى پرمغز نوشته‌اند ، چنان‌كه مرحوم اعتماد السلطنه ( عليه‌الرحمه ) كه در ( 1313 ) بيايد و كتب مفيده عديده بمعرض تأليف و اشتهار درآورده و در هرجا نام اين بزرگوار و ساير اهل علم و عرفان را برده بكمال احترام و ادب آنان را ذكر كرده ، در كتاب « مطلع الشمس 3 : 194 » در ذكر سبزوار فرمايد : بزرگتر مزيت اين شهر آنكه تقريبا در نيمه آخرى از مائه سيزدهم هجرى اين بلده بوجود حكيمى عارف و مردى كامل و فيلسوفى مرتاض و پيرى فياض رونق يافته و انوار معارف از اين خطه شريفه به هر جانب تافته بود ، و آن فارس مضمار معرفت و ايقان و پيشرو سالكان طريق هدايت و عرفان مرحوم حاجى ملا هادى سبزوارى - تغمده اللّه برضوانه - بود كه از اشعه و انوار حكمت عالم علم و درايت و حوزه شريعت و طريقت و حقيقت را مزين و منور مىنمود ، در حقايق مىسفت و در حضيض ناسوت از ملكوت و لاهوت سخن مىگفت ، در كسوت تجرد بسر مىبرد ، و زنگ علايق از دلها مىسترد ، انتهى .\r\nو هم او در كتاب « المآثر و الآثار » كه در سنه 1306 تأليف كرده در باب دهم كه آن را براى ذكر رجال علمى زمان ناصر الدّين شاه قرار داده در ( ص 146 ) عنوانى براى آن جناب منعقد نموده و در طى آن درباره او چنين فرموده : فيلسوف أعظم دوران و حكيم على الاطلاق در تمام ايران ، اين بزرگوار بود . وى در دوران اين پادشاه چنان\r\n\r\n","description":"","footnote":"","page_name":" 456 ","page_number":160},
  {"content":"\r\n\r\nاست كه ملا صدرى در زمان شاه‌عباس كبير ، هر حكيم متأله و عارف متصوف و مرتاض متشرع كه در عصر ما هست انتسابش بآستان او است ، در اين مائه گذشته حكمت و معقول را اين مرد فرد به همان‌طور تأسيس كرد كه شيخ مرتضى فقه و اصول را . مردم از وى كرامات چند نقل مىكنند .\r\nو در ( ص 207 ) در أحوال حكيم قاآنى فرمايد : همانا در ميان فحول رجال اين عهد جاودانى ، حكيم قاآنى در شعريات عطف است بر شيخ الطايفه مرتضى الانصارى در شرعيات ، و فيلسوف اعظم حاج مولى هادى سبزوارى در عقليات ، كه هريك از ايشان در فن خاصه خود اولين شخص مسلم بود ، قولا مطلقا ، انتهى .\r\n\r\nتأليفات حاجى :\r\nدر « مطلع الشمس » و رساله آقاى اسرارى صورت و اسامى كتب مؤلفهء آن جناب را كه همه لآلى منتظمه و درارى منتثره و در نظر ارباب حق و يقين عزيزتر از جان شيرين و حاوى كلمات قدسيه و مقالات عرشيه‌اند ذكر كرده‌اند ، و ما اينك آنها را به ترتيب حروف از اول و دويم تا آخر نام هر كتابى مرتب و مذكور مىنمائيم .\r\nاول « اسرار الاساس » در شرح « النبراس » كه آن هم از خود او است و اينك ذكر مىشود . دويم كتاب « اسرار الحكم ، در مفتتح و مختتم » كه در ( ص 454 ) ذكر كرديم و نوشتيم كه آن را « حكم الاسرار » هم مىگويند ، انجام تأليف آن عصر عيد غدير سنه 1286 .\r\nسيم كتاب « اسرار العباده » كه آن را نيز در ( ص 454 ) ذكر كرديم ، و اين دو كتاب هر دو به فارسى و چنان كه در رساله ( ص 42 ) نوشته بسيار پرمطلب و مشكل است زيراكه آنها معانى و تدقيقات اسفار و ساير كتب فلسفه است كه به زبان فارسى درآورده ، انتهى .\r\nو در « مطلع » نام دويم را « اسرار العباد » نوشته و آن اشتباه است زيراكه آن در اسرار عبادات است نه بندگان .\r\nچهارم « جواب سؤالات مسائل مشكله » كه در رساله ( ص 50 ) فرمايد آن معروف بجواب و سؤال و مىتوان گفت كشكولى است كه شاگردان وى و غير ايشان هركدام مطالب مشكلة از أخبار و آيات و رموزات و قواعد حكميه كه ظاهرا بين آنها تنافى بوده با بياناتى شيرين جواب داده‌اند ، و آن عربى و فارسى و نظم و نثر و كتابى است بسيار داراى مطالب عاليه و معانى شامخه و سائلين آنها عارف بجنوردى و ملا اسماعيل ميان‌آبادى و ذو الفقار خان بسطامى و آقا سيد فاضل هندى و آقا ميرزا ابو الحسن و شيخ محمد ابراهيم واعظ طهرانى وعده‌ئى ديگراند كه همه از فضلاء و دانشمندان عصر\r\n\r\n","description":"","footnote":"","page_name":" 457 ","page_number":161},
  {"content":"\r\n\r\nخود بوده‌اند ، انجام تأليف آن روز 4 شنبه 4 ذىالقعده سنه 1274 ، انتهى .\r\nپنجم « حاشيه بر اسرار الاساس » كه تأليف خود او است و گذشت .\r\nششم « حاشيه بر كتاب أسفار » تأليف حكيم بزرگوار صدر المتألهين ( قدس سره ) .\r\nهفتم « حاشيه بر كتاب البهجة المرضيه » سيوطى در علم نحو .\r\nهشتم « حاشيه بر خفرى » كه در رساله ( ص 47 ) نوشته و شايد مقصود حاشيه محقق خفرى باشد بر شرح ملا على قوشجى بر « تجريد » محقق طوسى ( ره ) .\r\nنهم « حاشيه بر شرح دعاء جوشن » .\r\nدهم « حاشيه بر شرح دعاء صباح » .\r\nيازدهم « حاشيه بر شرح غرر الفرائد » .\r\nدوازدهم « حاشيه بر شرح اللآلى المنتظمه » ، و اين چهار شرح همه تأليف خود او است چنان‌كه بيايد .\r\nسيزدهم « حاشيه بر كتاب شوارق » ملا عبد الرزاق لاهيجانى در حكمت .\r\nچهاردهم « حاشيه بر كتاب الشواهد الربوبية » تأليف صدر المتألهين .\r\nپانزدهم « حاشيه بر كتاب مبدا و معاد » هم از آن حكيم استاد .\r\nشانزدهم « حاشيه بر مثنوى مولوى » كه معروف بشرح مثنوى است و آن را « شرح أسرار » هم مىگويند ، بنام حاجى حسام السلطنه ، انجام تأليفش روز شنبه 20 ع 2 سنه 1283 ، و در رساله آقاى اسرارى ( ص 42 ) نوشته كه حقيقة نمىتوان اطلاق شرح بر اين كتاب نمود ، انتهى .\r\nهفدهم « حاشيه مفاتيح الغيب » صدر المتألهين .\r\nهيجدهم « ديوان غزليات و غيره » .\r\nنوزدهم كتاب « راح قراح » در علم بديع ، چنان‌كه در رسالة ( ص 47 ) فرموده ، و در مقدمه ديوان ( ص 457 ) « راح القداح » و در « مطلع الشمس 3 : 203 » : « راح - افراح » نوشته .\r\nبيستم كتاب « رحيق » نيز در علم بديع كه از اشعار عربى و فارسى از قدما و متأخرين و هم اشعار خودش بالمناسبه شطرى در آن آورده .\r\nبيست و يكم « رسالهء در مبدا و معاد » بنام ميرزا آقا خان نورى صدر اعظم .\r\nبيست و دويم « رسالهء در مشاركت حد و برهان » چنان‌كه در « فهرست كتابخانه\r\n\r\n","description":"","footnote":"","page_name":" 458 ","page_number":162},
  {"content":"\r\n\r\nمباركه رضويه 4 : 281 » نوشته .\r\nبيست و سيم « شرح كتاب الابحاث المفيده » در تحصيل عقيده ، تأليف مرحوم علامه حلى ( اعلى اللّه مقامه ) .\r\nبيست و چهارم « شرح احوال » و گزارش اوضاع خودش كه در ( ص 450 ) نوشتيم كه عين عبارت آن را آقاى اسرارى در رسالهء شرح زندگانى او ذكر كرده .\r\n[ در رسالهء شرح زندگانى حاج ملا هادى تأليف آقاى اسرارى شرحى در ضمن تأليفات آن جناب نوشته بدين عبارت : « و نيز كتابى ديگر كه بطبع رسيده كتاب شرح اسرار است و آن را به خواهش مرحوم حسام السلطنه تأليف فرموده و مثنوى مولوى رومى را شرحى به فارسى در كمال اختصار نموده ، الخ » . و ما ندانستيم كه مقصود اين است كه شرحى در اسرار نوشته و عناوين آن را اشعار مثنوى مولوى قرار داده و عبارت ( و مثنوى مولوى الخ ) توضيح كلام ما قبل است ، يا اينكه شرح اسرار كتابى جدا و شرح يا حاشيه مثنوى هم جدا ، و اگر اين‌طور باشد مقصود كدام اسرار است كه او شرح كرده و به جهت همين واضح نبودن تعدد و اتحاد ، ما اين شرح اسرار را عدد برايش نياورديم 
  ] .\r\nبيست و پنجم « شرح دعاء جوشن كبير » مروى در « بحار الانوار ، ج 19 » از حضرت رسول ( ص ) كه معروف بشرح اسماء است ، و آقاى اسرارى در رساله ( ص 41 ) درباره آن فرمايد : مىتوان گفت كه بهترين مؤلفات حضرت أسرار همانا همين كتاب است و علت و سبب آن واضح است زيراكه اولا شرح دعاء ؛ ميدان و مورد تحقيقات و رموز كلمات فلاسفه و عرفاء است ، و ثانيا وى آن را در سال 1267 بسن 55 سالگى تأليف فرموده و در اين سن هواها و لوازم جوانى از بين رفته و قشون پيرى نيز هنوز حمله نياورده و مقتضى براى ظهور كمالات موجود و مانع مفقود است ، و از اين كتاب شريف‌تر و پرحقيقت‌تر و مفيدتر و مهيج‌تر نوشته نشده و تمام جهات حسن در اين كتاب موجود است ، انتهى مختصرا .\r\nبيست و ششم « شرح دعاء صباح » حضرت امير المؤمنين عليه السلام كه نيز در « بحار : ج 19 » وارد شده ، انجام تأليفش 17 ماه رمضان سنه 1267 .\r\nبيست و هفتم « شرح غرر الفرائد » كه معروف به « شرح منظومه حكمت » است ، انجام تأليف آن روز جمعه 23 ماه رمضان المبارك سنه 1261 .\r\nبيست و هشتم « شرح اللآلى المنتظمه » ، و متون اين دو شرح از خود او است\r\n\r\n","description":"","footnote":"","page_name":" 459 ","page_number":163},
  {"content":"\r\n\r\nچنان‌كه بيايد . و خود هم حواشى بر آن شروح نوشته چنان‌كه گذشت ، و معمول در تدوين و طبع اين‌گونه كتب آن جناب چنين شده كه هريك از متن و شرح و حاشيه را همه باهم مىنويسند ، يعنى متن را در بالاى صفحه به تنهائى و شرح را با متن اصلى ممزوجا در اصل صفحه و بواسطه خطى بر روى عبارات متن آنها را از هم مميز مىنمايند مانند « الفيه ابن مالك » و شرح سيوطى بر آن و غيره ، و حاشيه‌ها را در هوامش آن مىنويسند ، و غالبا هريك از اين متنها را با شرح و حاشيه آنها يك كتاب معدود مىدارند ، ليكن ما نظر به اهميتى كه هريك در مورد خود دارد هريك از آنها را جدا در تحت عددى درآورديم .\r\nبيست و نهم ارجوزه « غرر الفرائد » مذكور ، در حكمت الهى ، آغاز و انجام نظم آن سنه 1240 و ابتداء آن اين است :\r\n يا واهب العقل لك المحامد * الى جنابك انتهى المقاصد\r\nيا من هو اختفى لفرط نوره * الظاهر الباطن فى ظهوره \r\nو آن را پس از مراجعت از سفر اصفهان و جمع شدن شاگردان در نزدش براى درس حكمت ، جهت مقدمه و مهيا شدن آنها براى علم حكمت بنظم آورده .\r\nسىام كتابى در جمع اشعار متفرقه .\r\nسى و يكم كتابى در حكمت ، پانزده هزار بيت چنان‌كه در « دانشوران خراسان :\r\n226 » فرموده .\r\nسى و دويم ارجوزه « اللآلى المنتظمه » مذكور ، در منطق كه مشتمل بر سيصد بيت و اول آن اين است :\r\n نحمد من علمنا البيانا * و قارن الكتاب و الميزانا \r\nسى و سيم كتاب « محاكمات در رد بر شيخيه » كه در آن ردودى را كه شيخ احمد احسائى در « شرح رساله علميه » ملا محسن فيض بر او نوشته رد نموده و ما بين آنها محاكمه فرموده .\r\nسى و چهارم منظومه « مقياس » در مسائل فقه .\r\nسى و پنجم « ارجوزه نبراس » در أسرار عبادات كه گفتيم خودش هم شرحى بنام « اسرار الاساس » بر آن نوشته و در « رياض العارفين » نام آن را « نبراس محفل التفقية ( التفقه . ظ ) » آورده و گويد از طهارت تا انتهاى حج است .\r\nسى و ششم كتاب « هادى المضلين » .\r\n\r\n","description":"","footnote":"","page_name":" 460 ","page_number":164},
  {"content":"\r\n\r\nسى و هفتم كتاب « هداية الطالبين » كه در رياض العارفين نسبت داده .\r\n\r\nاساتيد و شاگردان :\r\nاز كلمات سابقه معلوم شد كه اساتيد آن جناب سه نفر از معاريف علماء اصفهان مىباشند : آخوند ملا اسماعيل واحد العين و آقا محمد على نجفى كه در ( 1245 ) بيايد و آخوند ملا على نورى كه در ( 1246 ) بيايد . و نيز چنان كه قبلا در ( ص 453 ) گذشت چندين سال در سبزوار در مدرسه‌اى كه بنام خودش مشهور شده در حكمت الهى درس مىگفته ، و جماعتى از مستعدان قابل و علماء كامل از بلاد متفرقه بدان مجلس ارم مونس حاضر و هريك به اندازه استعداد خويش از كلمات قدسيه وى مستفيض و باصطلاح شاگردان او هستند . و اينك اسماء بعضى از آنها به ترتيب حروف تهجى در اسماء خودشان و كلمات بعد از أسماء آنها مانند كتب رجال و غيره با اشاره بمآخذ بعضى كه در نظر است :\r\nاول شيخ ابراهيم طهرانى معروف بشيخ معلم كه در رساله آقاى اسرارى ( ص 62 ) نوشته . دويم شيخ احمد مياميه‌ئى كه در « المآثر و الآثار » نوشته .\r\nسيم سيد احمد بن شهاب الدّين اديب پيشاورى كه در ( 1260 ) بيايد .\r\nچهارم ميرزا اسد اللّه سبزوارى كه ادوارد براون انگليسى مؤلف كتاب « يك سال در ميان ايرانيان » در نزد وى در طهران چندى در فلسفه درس خوانده ، چنان كه در ترجمه كتاب مذكور ( ص 96 ) نوشته .\r\nپنجم ميرزا اسماعيل افتخار الحكماء طالقانى كه در رساله آقاى اسرارى ( ص 61 ) نوشته . ششم ملا اسماعيل سبزوارى كه در حدود 1295 وفات كرده ، چنان‌كه در « طرائق 3 : 237 » فرموده .\r\nهفتم حاجى ملا اسماعيل بن على اصغر سبزوارى دولت‌آبادى كه در ( 1312 ) بيايد .\r\nهشتم ميرزا جعفر حكيم الهى لواسانى كه در ( 1298 ) بيايد .\r\nنهم حاج ميرزا حسن حكيم كه داماد او بوده و در رساله آقاى اسرارى ( ص 66 ) نوشته .\r\nدهم آقا حسن بن ملا زين العابدين كه در رساله آقاى اسرارى ( ص 60 ) نوشته .\r\nيازدهم حاجى ميرزا حسين مدرس سبزوارى كه در رساله آقاى اسرارى ( ص 53 ) نوشته .\r\nدوازدهم حاجى ملا سلطان على سلطان محمد گنابدى كه در ( 1251 ) بيايد .\r\nسيزدهم ميرزا شمس الدّين حكيم الهى ثانى كه در « طرائق 3 : 299 » فرموده .\r\nچهاردهم ميرزا عباس دارابجردى كه در ( 1300 ) بيايد .\r\n\r\n","description":"","footnote":"","page_name":" 461 ","page_number":165},
  {"content":"\r\n\r\nپانزدهم سيد عبد الغفور جهرمى كه در « آثار عجم : 107 » نوشته .\r\nشانزدهم ميرزا عبد الكريم خبوشانى كه در رساله آقاى اسرارى ( ص 64 ) نوشته .\r\nهفدهم حاج ملا على سمنانى كه در « شمس التواريخ : 107 » نوشته .\r\nهيجدهم ميرزا علينقى صدر العلماء كه در رساله آقاى اسرارى ( ص 65 ) است .\r\nنوزدهم فاضل صد خروى كه هم آنجا در ( ص 66 ) فرموده .\r\nبيستم ميرزا محسن قزوينى .\r\nبيست و يكم ميرزا محمد ( كه شايد يكى از دو نفر بعدى باشد ) و در « مطلع الشمس 2 : 400 » نوشته .\r\nبيست و دويم آقا محمد يزدى كه در كتاب « نابغه علم و عرفان : 36 » فرموده .\r\nبيست و سيم فرزندش ملا محمد كه اينك ذكر مىشود .\r\nبيست و چهارم آقا محمد باقر كرمانى كه استاد حاجى شيخ الرئيس قاجار ( كه در 1264 بيايد ) بوده و در « منتخب نفيس » ذكر كرده .\r\nبيست و پنجم شيخ محمد حسين جرجيس .\r\nبيست و ششم ملا محمد رضا اردكانى كه در « نابغه علم و عرفان : 36 » فرموده .\r\nبيست و هفتم ملا محمد صادق حكيم كه در رساله آقاى اسرارى ( ص 64 ) نوشته .\r\nبيست و هشتم حاج ملا صادق صباغ كاشانى كه در « المآثر : 160 » فرموده .\r\nبيست و نهم ملا محمد صالح فريدنى كه در « نابغه علم و عرفان : 325 » فرموده .\r\nسىام ملا محمد كاظم بن محمد رضا سبزوارى كه مردى شاعر بوده و تخلص سر مىنموده و تاريخ وفات استاد خود صاحب عنوان را بماده بسيار خوبى بنظم درآورده كه عن‌قريب ذكر مىكنيم .\r\nسى و يكم نواب محمد هاشم ميرزاى جناب كه در ( 1260 ) بيايد .\r\nسى و دويم محوى كه عن‌قريب ذكر مىشود .\r\nسى و سيم ميرزا نصر اللّه قمشه‌اى اصفهانى .\r\nسى و چهارم حاج ميرزا نصر اللّه مشهدى كه در ( 1298 ) بيايد .\r\nسى و پنجم ميرزا نصرت خان طبيب قوچانى كه در « طرائق 3 : 314 » نوشته .\r\nسى و ششم هماى شاعر ، كه غير از رضا قلى خان مذكور در همين سال در عنوان 182 است .\r\nسى و هفتم آقا محمد رضا قمشهء . سى و هشتم ميرزا ابراهيم سبزوارى .\r\n\r\n","description":"","footnote":"","page_name":" 462 ","page_number":166},
  {"content":"\r\n\r\nسى و نهم ملا على رضا نزيل كابل . چهلم شيخ على اصغر سبزوارى .\r\nدر منشآت مرحوم فرصت شيرازى ( ص 407 ديوان ) شرحى نوشته بخلاصه و مفاد اينكه آن جناب را در يك دوره درس چنان نفس گرمى بوده كه در شاگردان وى اثرى خاص نموده و چند نفر از آن مستسقيان باده عشق و صفا كه جامى از دست حق‌پرست آن ساقى بزم محبت و وفا نوشيده‌اند ، تاب تحمل آن را نياورده ، بدمستى آغاز و يكباره بكشف راز پرداختند ، و در هريك جذبه‌اى پيدا شده خود را پروانه‌وار از شعلهء شمع جمال كبريائى گداختند ، يعنى بعبارة اخرى هريك خود را بنوعى هلاك ساختند ، بدين توضيح كه سيد عبد الغفور جهرمى چون از سبزوار برگشت آتشى افروخت و خويش را به آتش حرق ساخت ، و محوى بتبريز رفته بتيغ بىدريغ خود را كشت ، و هما خويشتن را در درياى مازندران غرق كرد ، و ميرزا محسن مجذوبانه در جنگل مازندران ناپديد شد ، انتهى .\r\nو در رساله آقاى اسرارى ( ص 15 ) نوشته كه تدريس آن جناب بطورى بوده كه هر شنونده را از حال طبيعى خارج و مفتون كلمات عاليه خود مىكرده ، و اگر مستمع كم‌استعداد مىبود حالت جذبه و بيخودى به او دست مىداد و خردش زايل مىگشت ، و اين جمله از اشعارى كه يكى از شاگردانش در وصف آن مرحوم و كيفيت تعليم و بيان وى سروده مستفاد مىگردد ، و چهار پنج نفر را تعداد مىنمايد كه در نتيجه حضور در حوزه درسش و چيدن دانه‌هاى حقايق و معرفت و لبالب شدن أصداف گوش آنها از مرواريد و جواهرات دقايق حكمت بالاخره سپهسالار عقل و خرد مغلوب جذبه گشته و در وادى بهت و حيرانى سرگشته و بالجمله هركدامى از فرط شوق خود را بدام بلائى دچار و هر نفرى خود را از شدت عشق بورطه‌ئى گرفتار مىنمودند ، آن‌گاه يك فرد از اشعارى را كه ما اينك از مرحوم شيخ مفيد داور ( قدس سره ) مىنويسيم نقل كرده ، و نه او مىنويسد كه اين شاگرد چه كسى بوده ، و نه در « آثار عجم » كه احوال شيخ مفيد مذكور را نوشته ، ذكر كرده كه او شاگرد صاحب عنوان بوده .\r\nو در ( ص 18 س 3 ) نقل از مرحوم حاج ميرزا حسين مدرس سبزوارى شاگرد آن بزرگوار كه ذكر شد نموده كه وى بيكى از شاگردان خود ، ( شيخ محمد باقر معروف بقاضى ) فرموده كه هركس مرحوم حاجى استاد ( رحمة اللّه عليه ) را ديده و كلمات عاليه آن جناب را شنيده ، مثل اين است كه خدمت جميع انبياء ( عليهم الصلاة و السلام ) رسيده است .\r\n\r\n","description":"","footnote":"","page_name":" 463 ","page_number":167},
  {"content":"\r\n\r\nو در ( سطر 8 و 14 ) عده آن كسانى را كه از جذبه او هلاك شدند چهارده نفر نوشته ، و در ( سطر 9 ) فرمايد : متأسفانه هرچه كوشش نمودم نتوانستم اشعار را بدست آورم ، آن‌گاه در ( سطر 18 ) خودكشى درويشى مجذوب را ( كه فرمايد در اواخر عمر مرحوم حاجى واقع و مفصلا از شاگردان او و ديگران شنيده‌ام ) نقل كرده است .\r\nاينك اشعارى كه شيخ مفيد داور ( قدس سره ) فرموده و وعده به آوردنش داديم نوشته مىشود :\r\n حاج و هاج آن سناد اهل دين * پيشوا و هادى شرع مبين\r\nبود جان بخشاى قلب راستان * يادگار از علم و فضل باستان\r\nاين شنيدستم كه آن عالىجناب * جذبه‌اش مىبرد انسان را ز تاب\r\nهركه او را بود عشقى در نهاد * مىكشيدش قول او سوى مراد\r\nزين جهت جمعى از او شيدا شدند * محو روى دوست سرتاپا شدند\r\nآن يكى خود را به دريا كرد غرق * و آن يكى تن را به آتش ساخت حرق\r\nوان ديگر حلقوم خود را چاك كرد * جا ز خاك تيره بر افلاك كرد\r\nوان ديگر در بيشهء مازندران * ناپديد آمد ز خلق اين جهان\r\nعشق كرده است و كند اين كارها * نيست داور كذب اين گفتارها \r\nبالجمله ، علاوه بر اين شاگردانى كه نوشتيم ، بعضى ديگر نيز بطريق مكاتبه از وى استفاده يا حضورا با او مقالاتى نموده‌اند ، از آن جمله ميرزا باباى مستوفى گركانى كه در ( 1315 ) بيايد . در « طرائق 3 : 191 » شرحى نوشته كه با ملاحظه « الذريعة 12 : 250 » بخلاصه اين مىشود كه ميرزا بابا سؤالى نظما نوشته و خدمت آن جناب فرستاد كه بعضى از اشعار آن اين است :\r\n اى حكيمى كه چون تو فرزندى * مادر دهر در زمانه نزاد\r\nوادى عشق را توئى هادى * سالكان طريق را تو مراد \r\nتا اينكه فرمايد :\r\n در سه‌جا موت داده‌اند نشان * عارفان طريق راه رشاد \r\nو مرحوم حاجى نيز بنظم جوابى داده كه بعضى از آن اين است :\r\n اى عزيزى كه چون تو بابائى * ايزد أبناء معرفت را داد \r\n\r\n","description":"","footnote":"","page_name":" 464 ","page_number":168},
  {"content":"\r\n\r\n دايم از كوشش تو و چو توئى * قوت و قوت رسد به اين اولاد \r\nتا اينكه فرمايد :\r\n اى كه أنواع مرگ پرسيدى * ايزد انواع زندگيت دهاد \r\nدر « دانشوران خراسان : 227 » نوشته كه اين منظومه سؤال را ميرزا بابا در 25 بيت و بضميمه نامه منثورى خدمت آن جناب فرستاده و او جواب را در 27 بيت و انواع موت را از ذاتى ، اضطرارى ، اختيارى و چهار قسم ( ابيض - اخضر - اسود - احمر ) بشرح بيان فرموده .\r\nو هم مرحوم ميرزا محمد تنكابنى ( ره ) در موقعى كه به سفر مشهد مقدس مىرفته در سبزوار با او ملاقات و مقالاتى نموده و خود در « قصص العلماء » تفصيلى از آن نوشته كه كاشف صدق چيزى است كه در « المآثر » درباره او - يعنى مؤلف « قصص العلماء » - ذكر كرده است .\r\nو بالاخره ، اينك اين غزل از آن جناب براى زينت اين كتاب نوشته مىشود :\r\n شورش عشق تو در هيچ سرى نيست كه نيست * منظر روى تو زيب نظرى نيست كه نيست\r\nنيست يك مرغ دلى كش نفكندى بقفس * تير بيداد تو تا پر بپرى نيست كه نيست\r\nموسئى نيست كه دعواى أنا الحق شنود * ور نه اين زمزمه اندر شجرى نيست كه نيست\r\nچشم ما ديده خفاش بود ور نه ترا * پرتو حسن به ديوار و درى نيست كه نيست\r\nگوش اسرار شنو نيست و گرنه أسرار * برش از عالم معنى خبرى نيست كه نيست \r\nو هم او فرمايد :\r\n نه فلك را حركت بود و نه در قطب سكون * گر نبودى به زمين خاك‌نشينانى چند \r\n\r\nوفات حاجى :\r\nدر رساله آقاى اسرارى ( ص 85 ) درباره وفات آن جناب شرحى نوشته بخلاصه اينكه در بيست و پنجم ماه ذىالقعده سنه 1289 آن بزرگوار مانند همه‌روزه بمجلس تدريس حاضر شد و با اينكه محل درس مبحث طبيعيات « أسفار » بود ، فرمود چون آخر عمر است ميل دارم خدا را ملاقات كنم درحالىكه بحثم در ذات و صفات وى و بر زبانم نام مباركش جارى باشد ، آن‌گاه شروع بدرس و بيان علت و معلول فرمود\r\n\r\n","description":"","footnote":"","page_name":" 465 ","page_number":169},
  {"content":"\r\n\r\nو تا دوسه روزى همه روز حسب المعمول بمجلس درس آمد ، تا يك روز با جوش و خروش تمام فرمود : تا كى بگويم ؟ ! تا چند بگويم ؟ ! سرم صدا برداشت ! هركس فهميد فهميد ، و هركس نفهميد . . . ! و اين وقت كتاب « اسفار » را به زمين گذاشت و روح پرفتوحش به آسمان و عالم بالا و عليين پرواز كرد . پس در ( ص 86 ) فرمايد :\r\nو اين قضيه در بيست و پنجم ماه ذى قعدة الحرام يك‌هزار و دويست و هشتاد و نه اتفاق مىافتد .\r\nآن‌گاه اشعارى از پدرش و ديگران در ماده تاريخ او نقل مىكند كه سال آن را هزار و دويست و نود مىرساند ، و آن ظاهرا اشتباه است ، چنان‌كه در روز و ماه آن نيز اشتباهى رخ داده كه گويد : در 25 ذىالقعده اظهار انزجار از زندگانى نمود و تا دوسه روز گذشت و در 25 ذىالقعده وفات كرد ، كه در اين صورت بايد در آخر ذىالقعده يا يكى دو روز پيش‌تر وفات كرده باشد .\r\nو قول درست در تاريخ او اين است كه در « مطلع الشمس 3 : 200 » ( از قول آقا محمد اسماعيل فرزند آن مرحوم در حضور زوجه‌اش كه در پس پرده نشسته و براى تقرير و تصحيح آن استماع مىنموده ) نوشته كه وى در بيست و هشتم ماه ذى الحجة الحرام سنه هزار و دويست و هشتاد و نه ، سه ساعت بغروب مانده وفات كرده .\r\nاما اين اشتباه در اغلب مواضعى كه شرح أحوال او را نوشته‌اند رخ داده ، و اشعار و ماده تاريخ‌ها برطبق آن گفته‌اند ، و علت آن اين است كه يك‌كلمه سال تولد را غريب و مدت عمر را حكيم و در نتيجه وفات را 1290 گرفته‌اند ، و همه دانسته يا ندانسته اين تناسب اتفاقى غريب و حكيم را از دست نداده‌اند ، و آنها كه مىدانسته‌اند نظر به اين داشته‌اند كه دو روز كه باقى مانده تا 1290 ، چيزى نخواهد بود ، و خصوصا اگر اتفاقا در آن سال ذىالحجه ناقص بوده كه ما هنوز اين را ندانسته‌ايم ، و وفات چون عصر 28 ذىالحجه بوده ، آن يك روز 29 را چيزى ندانسته‌اند ، و اين مسامحه بسى ناروا و موجب اشتباه در تواريخ خواهد بود ، و فقط در « مطلع الشمس » اين ماده را از شاگردش ملا محمد كاظم « سر » كه گذشت :\r\n اسرار چو از جهان بدر شد * از عرش بفرش ناله برشد\r\nتاريخ وفاتش ار بپرسند * گويم : ( كه نمرد زنده‌تر شد ) \r\nو در « دانشوران خراسان : 285 » در پاورقى اين يك را از سالك بيهقى :\r\n\r\n","description":"","footnote":"","page_name":" 466 ","page_number":170},
  {"content":"\r\n\r\n هادى دين اصل حكمت حاوى فقه و اصول * تا روان شد طاير روحش سوى خلد برين\r\nبيهقى پاى نياز آورد بيرون زد رقم * ( گنج حكمت آمده در سبزوار اينك دفين ) \r\nنقل كرده‌اند ؛ كه دلالت بر 1289 دارد ، و ديگر هرچه تاريخ در هر كتاب به نظر رسيده همه 1290 است ، چنان‌كه خود اين فقير قريب به پنجاه سال قبل از اينكه هنوز « مطلع الشمس » را نديده بودم اين دو بيت را گفتم و در بياضى كه خاص اشعار خودم مىباشد و در فهرست كتب ملكى خويش آن را ديوان دويم خود قرار داده‌ام نوشته‌ام :\r\n حكيم اسرار راد فخر زمان و زمين * آن سبزوارى كه بود هادى اهل يقين\r\nتولدش در غريب مدت عمرش حكيم * وفاتش آمد غفير گفته معلم چنين \r\nو به‌هرحال ، بعد از وفات وى جسد مطهرش را در بيرون دروازه سبزوار معروف بدروازه نيشابور به طرف مشرق - چنان كه در رساله آقاى اسرارى ( ص 88 ) نوشته - بفاصله سيصد قدم بنا بر وصيتى كه فرموده بود در زمين ملكى خود دفن كردند ، و بعد از چند سال در سنه 1300 - چنان‌كه در « مطلع الشمس » در ضمن اشعارى نوشته - بدستور مرحوم ميرزا يوسف مستوفى الممالك ، تكيه و بقعه‌ئى بر آن بناء نمودند ، و تا كنون آن بقعه مباركه معروف و مشهور و زيارتگاه نزديك و دور است و در محيط آن عماراتى عالى و باغى باصفا واقع شده ، و به حمد اللّه تعالى ما را هم زيارت آن مزار كثير الانوار دست داده .\r\nاينك شرح ازواج و اولاد آن مرحوم :\r\nدر ( ص 452 ) نوشتيم كه آن جناب بعد از وفات زوجه اوليه خود ، دختر ملا محمد عارف كرمانى را بزوجيت اختيار نمود ، و بعد از آمدن بكرمان چندى كه شد دختر مرحوم حاج ميرزا محمد أخبارى را گرفت ، و بعد از چندى سيده‌اى از أهل قريه ريوند سبزوار را بنكاح خود درآورد كه بجمله چهار زن بشوند ، و از اين زنها چنان كه در ( ص 66 ) نوشته سه پسر و چهار دختر بهم رسانيدند ، و از اين سه پسر اول آقا محمد كه مادرش زنى از أهل ايزى ( كه قريه‌اى است در چهار كيلومترى سبزوار به طرف مشرق ) بوده . دويم آقا عبد اللّه كه مرد فاضلى بوده از دختر حاجى ميرزا محمد . سيم آقا جلال الدّين از سيدهء ريونديه . و اينك شرح احوال آقا محمد ( ره ) .\r\n\r\n","description":"","footnote":"","page_name":" 467 ","page_number":171},
  {"content":"\r\n\r\nمرحوم آقا محمد ( رحمه اللّه ) چنان‌كه در رساله آقاى اسرارى ( ص 67 ) فرموده يك‌ساله بوده كه پدرش به طرف اصفهان رفت ، و هشت سال با مادرش در سبزوار ماند آنگاه پدرش به مكه رفت و مادر ملا محمد چنان كه گفتيم در آن سفر وفات كرد و بعد از اين كه مرحوم حاجى از سفر كرمان برگشت آقا محمد در نزد پدر با هنر درس خواند تا بدرجات عاليه علم و عمل نائل گرديد . و در ( ص 68 ) فرمايد كه او در زمان آن جناب بتدريس مشغول شد ، و شرحى بر « غرر الفرائد » نوشت كه بسى مفصل‌تر از شرح پدر مىباشد و آن جناب درباره آن فرموده : لو لا التفصيل لكان شرح محمد حسنا . و وى بسى متقى و متشرع و از زهاد عصر خويش بشمار مىرفته و با عدم تمول نهايت مناعت طبع داشته ، و دو سال بعد از فوت آن جناب وفات كرده چنان كه در ( ص 70 ) نوشته و فرمايد آنها كه وفات او را قبل از وفات پدرش نوشته‌اند اشتباه كرده‌اند ، انتهى .\r\nو در « المآثر : 147 » وى را بعد از عنوان پدر بزرگوارش ترجمه نموده و فرمايد حكيمى فرزانه بوده ، و پيش از پدر وفات نموده ، تربتش خود در بقعهء والد بزرگوار خارج صندوق از سمت جنوب است ، انتهى . و از قول رساله ديدى كه فوت او را كه پيش از پدر نوشته‌اند اشتباه است .\r\nو به‌هرحال ، در اين صفحه رساله نوشته كه از او يك دختر و پسر باز ماند ، دخترش بنام گوهرشاد و زوجه حاج عبد الوهاب نامى از محصلين و طلاب و هم از متمولين سبزوار بوده ، و از او سه پسر وجود آمده كه كوچكتر آنها حاج شيخ محمد ابراهيم مشهور بمدرس كه در ( 1290 ) بيايد بوده ، و فرزندانى چند ذكورا و اناثا داشته كه يكى از آنها جناب حاج شيخ ولى اللّه اسرارى مؤلف رسالهء مذكوره مىباشد كه اين شرح احوال از آن رساله كه بعنوان شرح زندگانى حاج ملا هادى اسرار سبزوارى مىباشد نقل شده و در ( 1321 ) بيايد . و ديگر از فرزندان بلاواسطه حاجى صاحب عنوان مرقوم چنان كه در « مطلع الشمس 3 : 199 » نوشته آقا محمد اسماعيل و آقا عبد القيوم بوده‌اند انتهى . و عجب است كه آقاى اسرارى در رسالهء مذكورهء نامى از اين دو پسر نبرده .\r\nآقا محمد اسماعيل در سنه هزار و دويست و شصت متولد شده و در سنه 1300 كه اعتماد السلطنه با ناصر الدّين شاه در سفر خراسان در سبزوار به خانه مرحوم حاجى رفته‌اند وى شرح حال پدر را براى آنها نقل كرده ، چنان‌كه در « مطلع الشمس 3 :\r\n197 » نوشته ، و پس از مدت پنجاه سال قمرى عمر در سنه هزار و سيصد و ده وفات كرده\r\n\r\n","description":"","footnote":"","page_name":" 468 ","page_number":172},
  {"content":"\r\n\r\nچنان‌كه در « تاريخ سرتيپ » فرموده ، و فرزندش جناب حاج شيخ عماد الدّين حكيم الهى در ( 1289 ) بيايد .\r\nو آقا عبد القيوم مدت كمى در نزد پدر درس خوانده ، و چون در حين وفات او در أوان طفوليت بوده كاملا موفق به تحصيل نشده و پس از آن چند سال در مدرسه خود حاجى براى طلاب درس مىگفته تا آخر در سنه هزار و سيصد و سى و سه وفات كرده ، چنان‌كه هم در تاريخ مرقوم آورده است .\r\n\r\n* ( 192 - وفات ميرزا يحيى آصف شاعر هندى ) *\r\nوى ميرزا أمانى أعلى خان نواب اوده هند است كه ديوانى در اشعار به زبان اردو دارد و در اين سال وفات نموده ، چنان‌كه در « الذريعة 9 : 8 شماره 47 » فرموده ؛ و در اين صفحه چند شاعر ديگر غير از او بعنوان آصف و آصفا و آصفى ذكر كرده است .\r\nسنه 1213 قمرى مطابق سنه 1177 شمسى غرّه محرّم الحرام . . . جوزا ماه برجى\r\nسنه 1178 شمسى 13 شوّال المكرّم اوّل حمل ماه برجى\r\n\r\n* ( 193 - وفات سيد احمد طبقجلى بغدادى ) *\r\nوى فرزند سيد اسماعيل بن سيد خليل بن سيد اسماعيل بن سيد ابراهيم است ، كه آن سيد ابراهيم از نژاد سيد عثمان 20 معروف بأبى الرحال بن سيد حسن 19 بن سيد\r\n\r\n","description":"","footnote":"","page_name":" 469 ","page_number":173},
  {"content":"\r\n\r\nعسله 18 بن سيد ابو الفوارس على حازم 17 ابن سيد ابو على احمد المرتضى 16 بن سيد ابو الفضائل على 15 بن سيد رفاعة حسن الاصغر 14 بن سيد ابو رفاعة مهدى 13 بن سيد ابو القاسم محمد 12 بن سيد ابو موسى حسن 11 بن سيد حسين الرضى 10 بن ابو عبد اللّه احمد الاكبر الصالح 9 بن ابو سبحة موسى الثانى 8 عليه السلام است .\r\nحضرت موسى الثانى 8 عليه السلام در ( ج 1 سال 1193 عنوان 5 ص 7 ) گذشت ، و سلسله نژاد صاحب عنوان بوى بدين‌طور كه اينجا ذكر شد در كتاب « ترياق المحبين » در طبقات خرقه مشايخ عارفين ، تأليف ابن عبد المحسن واسطى متوفى در سنه 744 ذكر شده ، و ابن عبد الحسن اين كتاب را براى احوال سيد محيى الدّين ابو العباس احمد رفاعى 21 صاحب سلسله رفاعيه صوفيه از سلاسل چهارده‌گانه معروفيه ، فرزند سيد ابو الحسن على 20 بن سيد ابو احمد يحيى المهاجر 19 بن سيد ابو حازم ثابت 18 بن سيد على حازم 17 مرقوم ( كه در سنه 512 متولد شده ، و در روز 5 شنبه 22 ج 2 سنه 578 وفات كرده ، و در أم عبيده واسط در نزد جد مادريش يحيى كبير بخارى أنصارى دفن شده ) تأليف كرده ، و در آنجا مانند بسيارى از كتب مؤلفه براى احوال شخصى مخصوص ، خيلى در بيان بزرگى و بزرگوارى و افراط نموده .\r\nو در « عمدة الطالب : 202 ( چاپ نجف در 1358 ) » پس از ذكر نژاد سيد احمد رفاعى مذكور از قول بعضى ( باندك اختلافى با آنچه ذكر شد ، از آن جمله حسين الرضى را حسين العرضى نوشته كه ظاهرا درست‌تر باشد ) فرمايد كه سيد ابن معيه مىفرمود كه سيدى احمد بن رفاعى خود ادعاى اين نژاد را نكرده و همانا اولاد اولاد اولاد او آن را ادعاء نمودند ، انتهى كلام العمدة .\r\nو بنابراين ، اين نژاد نظير نژاد شيخ عبد القادر گيلانى است كه نيز در « عمده :\r\n118 » فرمايد وى ادعاى سيادت و نسب داشتن از حضرت امام حسن عليه السلام نكرد و نه هيچ‌يك از اولاد او اين ادعاء را نمود بلكه پسر پسر وى قاضى ابو صالح نصر بن ابى بكر بن عبد القادر ادعاء سيادت كرد و بينه‌اى بر آن نياورد ، انتهى .\r\nو اتفاقا ادعاء اين نواده شيخ عبد القادر در سيادت نيز باتصال نسب خود بموسى الثانى مىباشد ، ليكن نه اين موسى الثانى 8 كه فرزند حضرت ابراهيم الاصغر 7 بن الامام موسى الكاظم ، عليه السلام و از سادات حسينى ثانويتش بنا به نسبت جدش حضرت امام موسى الكاظم عليه السلام است ، بلكه موسى الثانى 7 بن عبد اللّه الشيخ الصالح 6\r\n\r\n","description":"","footnote":"","page_name":" 470 ","page_number":174},
  {"content":"\r\n\r\nابن موسى الجون 5 بن عبد اللّه المحض 4 بن الحسن المثنى 3 بن الامام حسن المجتبى 2 كه از سادات حسنى و ثانويتش بنا به نسبت جدش حضرت موسى الجون مذكور است ، و ما در اين كتاب در سال 1261 سخنى چند درباره شيخ عبد القادر گيلانى خواهيم گفت .\r\nو به‌هرحال ، سيد احمد الاكبر 9 در سنه 216 در بغداد وفات كرده و در كاظمين ( ع ) نزد جدش حضرت كاظم عليه السلام دفن است .\r\nفرزندش سيد حسين الرضى 10 كه پدرش وى را عبد الرحمن ناميده و بدان مشهور نشد ، مردى محدث بوده و در سنه 219 در بغداد وفات نموده ، و در محله قطيعه در مقبره‌ئى كه آنجا بوده دفن شده .\r\nفرزندش سيد حسن 11 رئيس بغداد و نزيل مكه بوده ، و در سنه 226 در بغداد وفات كرده ، و در كاظمين ( ع ) دفن شده .\r\nفرزندش سيد محمد 12 نزيل مكه بوده ، و هم آنجا در سنه 265 وفات نموده .\r\nفرزندش سيد مهدى 13 نيز در مكه در سنه 291 وفات كرده .\r\nفرزندش سيد حسن رفاعه 14 كه ابن سلسله سادات رفاعى بوى منسوب‌اند در سنه 317 كه فتنهء قرامطه در مكه رخ داد باشبيليه رفت و آنجا اعقابى از او ماند كه آن‌ها را بنى عمران گويند و هم در اشبيليه در سنه 331 وفات كرده و در مقابر قريش دفن شد ، چنان‌كه در « ترياق المحبين » نوشته ، و ظاهرا مقصود از مقابر قريش در اينجا مقبره‌ئى باشد در اشبيليه كه سادات و ساير كسانى كه از قريش بوده‌اند آنجا دفن شده‌اند و الا اگر مقصود زمين كاظمين ( ع ) باشد كه آن را سابقا مقابر قريش مىگفته‌اند معقول نيست كه كسى در اشبيليه كه از بلاد مغرب است وفات كرده و در مقابر قريش كه از عراق عرب است دفن شده باشد .\r\nفرزندش سيد على 15 در سنه 353 در اشبيليه وفات كرده .\r\nفرزندش سيد احمد المرتضى 16 در سنه 370 در اشبيليه وفات كرد .\r\nفرزندش سيد على 17 در سنه 385 در اشبيليه وفات كرده .\r\nو نواده‌اش سيد عثمان 20 در سنه 550 وفات كرده و قبرش در تل الحى زيارتگاه است ، چنان‌كه اين همه در « ترياق المحبين » نوشته .\r\nو در اينجا مناسب است كه يادآور شويم كه بايد ديد چقدر افراط و تفريط در انساب نموده‌اند و اشخاص را انداخته يا زياد كرده‌اند ، چنان‌كه در ( ج 1 سال 1193\r\n\r\n","description":"","footnote":"","page_name":" 471 ","page_number":175},
  {"content":"\r\n\r\nعنوان 1 ص 1 ) گذشت كه مىبينيم سيد نور الدّين جزايرى را كه وفاتش در سنه 1158 است طورى نسبش را نوشته‌اند كه نسبت به حضرت امير المؤمنين عليه السلام نفر بيستم مىشود ، و اين سيد عثمان را كه وفاتش در سنه 550 است نيز نسبت به حضرت امير المؤمنين عليه السلام بيستم نوشته‌اند و ما بين وفات آنها تقريبا ششصد سال فاصله است .\r\nو به‌هرحال ، سيد احمد صاحب اين عنوان از علماء معروف اهل سنت بوده و خطى نيكو داشته ، و همانا او در سنه هزار و صد و پنجاه مطابق ( 1116 - 1117 ) شمسى متولد شده ، و پس از تحصيل و تكميل علوم رياستى مهمه در تدريس و فتوى بهم رسانيد ، و كتب چندى تأليف كرد ، اول تعليقات بر كتب بسيارى از علوم ، دويم شرح كلمهء توحيد و شهادت كه آن را بأمر سليمان پاشا تأليف نموده و فرزندش سيد محمد كه در ( ج 1 سال 1203 عنوان 87 ص 152 ) گذشت شرح بر آن نوشته . و آخر پس از مدت شصت و سه سال قمرى عمر در اين سال وفات كرده و در بغداد در مقبره شيخ عبد القادر دفن شد .\r\n\r\n* ( 194 - قتل تيپو صاحب ، فرمان فرماى دكن هند ) *\r\nهند ( يا هندوستان ) چنان‌كه در « بستان السياحه : 644 » نوشته كشورى است وسيع و اعظم بقاع ربع مسكون ، و دكن چنان‌كه هم در آن كتاب ( ص 312 ) فرموده بر وزن مكن كه اهل هند آن را دكهن نويسند مملكتى است مشهور از هند ، انتهى .\r\nو در « طرائق 3 : 238 » در متن و حاشيه فرمايد : دكن بر وزن وطن ، بلغت اهل هند جنوب مقابل شمال را گويند ، و چون در جنوب هندوستان واقع است مىشود به اين اسم خوانده شده باشد ، انتهى . و در « تحفة العالم : 159 » فرمايد كه در اين جزء زمان مملكت دكن به چهار قسمت مختلف فيما بين چهار رئيس مقتدر انقسام دارد .\r\nآن‌گاه در آن صفحه و صفحه 160 شرح اين چهار قسمت را طورى نوشته بخلاصه اينكه يكى متصرفات انگريزيه ، ديگر مرهته كه رايان هنداند ، سيم نواب نظام عليخان بهادر ، چهارم تيپوسلطان ولد حيدر كه حيدر پدرش بغدر از بعض راجهاى قديم دولت و مال و منال بگرفت و خود مستقلانه بدون منازعى فرمانروا گرديد و آن‌ها را بتدريج ناچيز كرد و چون جماعت مرهته بر ديگران غلبه داشتند تيپوسلطان با آن‌ها نوع\r\n\r\n","description":"","footnote":"","page_name":" 472 ","page_number":176},
  {"content":"\r\n\r\nسازشى نموده و سال‌ها بتاخت و تاراج آن ولايت مشغول بود تا آخر نظام حيدرآباد بوسيله مير عالم بهادر با انگليسيها ساخت و ساز نمود و بر ضد تيپو قيام كردند و بدين سبب أبواب تعدى مرهته مسدود شد ، و تيپوسلطان بغرور و پندارى كه داشت و او را با انگليسيه عداوتى قلبى بود از مشاهده اين حال بىقرار گشت با جماعت فرانسه رفت و آمد سفر را آغاز نهاد و آنها را بتسخير ممالك هندوستان ترغيب نمود تا ميان طرفين جنگ درگير شد و دوسه بار با انگليسيان مصاف داده و مغلوب شد ، تا در اين سال چنان‌كه در ( ص 164 ) نوشته باز بشكستن عهد و پيمان شروع نمود و مكتوبى كه مير عالم بوى نوشته و در ( ص 165 ) فرمايد بهر بىشعورى بنويسند متنبه مىشود او از آن متأثر نشد ، و ازاين‌رو انگليسيه بر او تاخت‌وتاز نمودند و وى مجال اقامت به خود نديده و محصور گرديد و افواج آنها قلعه او را محاصره نمودند و فوجى از تفنگچيان آتش‌بار بر بروج برآمده در اصل قلعه و شهر جنگ در پيوست ، و تيپوسلطان خود مردانه‌وار بدرياى آتش غوطه‌ور گرديده روى نگردانيد تا به حكم قضا ، گولى بمقتل او رسيده در غلطيد و سر به پاى لجاج نهاد .\r\nلشگريان دست بغارت برده و بقية السيف را امان دادند ، و سردار انگليسيه اولاد او را امان داد و آنها را با متعلقان و منسوبان بيكى از قلاع فرچيناپتن محبوس داشتند ، و بصلاح وقت كه رعايا سر شورش نيارند يكى از اولاد راجهاى سابق را كه بقيد تيپوسلطان بودند از محبس برآورده بمسند فرمان‌فرمائى كه زياده از اسمى بر او نيست نشانيدند و از خود جمعى بنگاه داشتن آن مملكت معين نمودند .\r\nتمام شد آنچه از « تحفة العالم » تلخيص گرديد ، و در « منتظم ناصرى ، ج 3 » در وقايع سال 1214 گويد : در اين سال تيپو صاحب بواسطه نرسيدن امداد فرانسه مغلوب انگليس و بعد از هفده سال سلطنت كشته شد و مملكت ميسور هند را انگليس تصرف كرد ، انتهى .\r\nو در رساله احوال سيد عبد الحى حسنى كه در ( 1286 ) بيايد در ( صفحه ص ) ارتحال او را در اين سال نوشته و به نظر ما اصح آمد .\r\n\r\n","description":"","footnote":"","page_name":" 473 ","page_number":177},
  {"content":"\r\n\r\n\r\n* ( 195 - تولد ميرزا عباس فروغى شاعر بسطامى ) *\r\nبسطام ، شهرى است در ولايت قومس كه در قرون اوليه اسلام اهميتى تمام داشته و شارود قريه‌اى بوده بر راه طوس در يك‌فرسنگى آن ، چنان‌كه در « روضات : 340 » فرموده ، و آن به‌طورىكه در « معجم البلدان 1 : 421 » و « قاموس » و « آثار عجم » نوشته‌اند بكسر باء است و در « وفيات » بفتح باء فرموده و ظاهرا در أصل نام فارسى بفتح باء بلكه بعد از سين نيز تاء قرشت بوده و در موقع ادخال آن در عبارات عربى براى تعريب بكسر باء و طاء حطى گفته‌اند و چنان‌كه از قول « روضات » شنيدى كه شارود قريه‌اى بوده به راه طوس بتدريج از براى زيارت مشهد مقدس و ساير مقاصد كثرت عبور و مرور عموم مردم از آن موجب شده كه شارود صورت شهريت به خود گرفته و بسطام از اهميت افتاده و اينك از توابع شارود كه صحيح آن شاهرود است محسوب مىشود . و نظير اين تعاكس در بعضى ديگر از بلاد و قرى نيز ديده مىشود ، و در « مطلع الشمس 1 : 67 » فرمايد : بسطام از شهرهاى قديم و در كتب جغرافى قديم و تواريخ شرح آن نگاشته شده و آن از بلاد قبل الاسلام است و چنين مىنمايد كه بانى آن وستام معروف مباشر مرمت طاق و ستام كرمانشاه بوده و بتعريب بلفظ بسطام - بالباء الموحدة و الطاء المشالة - اشتهار يافته ، انتهى مختصرا .\r\nو مرحوم فروغى صاحب عنوان از مشاهير شعراء بوده ، و شرح احوالش در « مجمع الفصحا 2 : 393 » و « مطلع الشمس 1 : 80 در حاشيه » و « المآثر : 206 » نوشته ، و نيز در دفعة اول كه ديوان او را با ديوان حكيم قاآنى چاپ كرده‌اند شرح احوال وى را مفصلا ملحق به آن نوشته‌اند كه حين تحرير حاضر نيست و آنچه از باقى مذكورات كه حاضر و در نظر است برمىآيد با ملاحظهء بعضى از مواضع ديگر اينكه وى از نژاد حسينعلى بيك معير المالك ابن جمشيد خان ارمنى است كه او معير الممالك دولت نادر شاه بوده ، و در « المآثر » فرمايد : تاكنون سلسلهء ايشان به آن لقب و منصب برقراراند ، انتهى .\r\nو اين حسينعلى بيك ظاهرا دو پسر داشته ، بزرگ‌تر آقا موسى كه پدر صاحب عنوان است ، و آن ديگر دوستعلى خان كه خزانه‌دار آقا محمد خان قاجار بوده و هرچند در جايى مخصوصا و منصوصا به نظر نرسيده كه اين دو برادر ؛ فرزندان بلاواسطه حسينعلى بيك مذكور باشند ليكن از اينكه در « المآثر » صاحب عنوان را از تخمهء حسينعلى بيك مذكور و مانند دو كتاب ديگر فرزند آقا موسى و او را برادر اكبر دوستعلى خان -\r\n\r\n","description":"","footnote":"","page_name":" 474 ","page_number":178},
  {"content":"\r\n\r\nخزانه‌دار فتحعلى شاه چنان‌كه در « مجمع » است يا خزانه‌دار آقا محمد خان چنان‌كه در « مطلع » است نوشته‌اند ، برحسب طبقه چنين مىنمايد كه آن دو برادر فرزندان حسينعلى بيك مذكور باشند .\r\nبه‌هرحال ، آقا موسى علاوه بر خزانه‌دارى آقا محمد خان پيش خدمت خاص او هم بوده و وقتى بسبب اندك تغافل و تكاهل در خدمت مورد غضب او قرار گرفته و مقطوع - الانف گرديد و در اثر آن عزلت‌گزينى را بر خودبينى برگزيد و باذن وى مجاورت كربلاى معلى را اختيار نمود و هم آنجا متوفى و مدفون گرديد و دوستعلى خان برادرش در سنه 1237 در ييلاق همدان وفات كرد ، و حسينعلى خان فرزند اين دوستعلى خان ، معير - الممالك دولت ناصر الدّين شاه بوده و در سنه هزار و دويست و هفتاد و چهار مانند خود صاحب عنوان وفات كرد .\r\nو صاحب عنوان خود در اين سال بنص « مجمع » در كربلا متولد شده و بعد از چندى بمازندران رفته و در سارى ساكن شد ، و در شعر تخلص مسكين مىنمود ، و پس از آن به خدمت حسنعلى ميرزاى شجاع السلطنه ( كه در ج 1 سال 1203 عنوان 90 ص 156 گذشت ) بار يافت و نسبت به فرزند وى فروغ الدوله كه هماره مداحى او را مىنموده چنان‌كه آنجا در ( ص 157 ) نوشتيم تخلص فروغى يافت و در شاعرى بلكه مراتب عرفان بپايه‌ئى بلند و درجه‌اى ارجمند شتافت .\r\nدر « مجمع » فرمايد وى را حالت طلب و درويشى غالب بود و غالب اوقات با آن طايفه معاشرت خوش داشت و به خدمت بسيارى از مشايخ و اهل حال معاصرين رسيد ولى ارادت واقعى بجناب ميرزا امين شيرازى كه از سلسله چشتيه بود حاصل كرد ، و سالها با او بسر برد و در طهران سكونت اختيار كرد ، و بعد از تشرف به خدمت ميرزا امين ديگر اصلا قبول ملازمت ننمود ، و در شيراز و كرمان مرا با او دوستى و مودت بهم رسيد و او مردى نجيب و قانع و فقير و غيور و شاعرى پخته است ، در غزل‌سرائى مرتبه‌اى بلند دارد ، و مضامين پسنديده در اشعار درج مىنمايد و غزليات او مقبول طباع است ، انتهى .\r\nو در « مطلع » فرمايد : از اجله شعراء است كه شايد ديوان غزليات فروغى بعد از شيخ سعدى و خواجه حافظ بر تمام دواوين شعراى غزل‌سرا برترى و مزيت داشته باشد ، اجمالا بايد دانست كه فروغى از مشاهير عرفا و اكابر شعرا و در تجرد و بزرگى او حرفى نيست ، انتهى مختصرا . و در « المآثر » فرمايد : از صناديد اساتيد شعراء اين\r\n\r\n","description":"","footnote":"","page_name":" 475 ","page_number":179},
  {"content":"\r\n\r\nعصر بود و در غزل ثانى سعدى محسوب مىگرديد ، انتهى .\r\nهمانا ما در ( ج 1 عنوان 140 ص 78 ) نوشتيم كه حاجى ميرزا آقاسى غزلى گفته بدين مطلع :\r\n ساقى بده رطل گران زان مى كه دهقان پرورد * انده برد ، غم بشگرد شادى دهد جان پرورد \r\nو گفتيم كه ميرزا محمد تقى سپهر و فروغى بسطامى و حكيم قاآنى هريك اين مطلع را گرفته و غزلى بر روى آن گفته‌اند ، و اينك غزل صاحب عنوان را كه به جهت طولانى بودن آن بايد گفت قصيده‌ئى است اينجا مىآوريم :\r\n ساقى بده رطل گران زان مى كه دهقان پرورد * انده برد غم بشگرد شادى دهد جان پرورد\r\nزان داروى درد كهن پيمانه‌ئى در ده به من * كش خضر در ظلمات دن چون آب حيوان پرورد\r\nبرخيز و ساز باده كن فكر بتان ساده كن * از بهر عيش آماده كن لعلى كه مرجان پرورد\r\nجامى بكش تا جم شوى با أهل دل محرم شوى * خضر مسيحادم شوى انفاست انسان پرورد\r\nتامى بساغر كرده‌ام كوثر بدست آورده‌ام * با شاهدى مى خورده‌ام كو باغ رضوان پرورد\r\nبر نفس كافر كيش من طعن مسلمانى مزن * زيراكه مير انجمن بايد كه مهمان پرورد\r\nگر خواجه از روى كرم من بنده را بخشد چه غم * پاكيزه دامان لاجرم آلوده دامان پرورد\r\nبگزيدهء پير مغان رندى است از بخت جوان * كز طفليش مام جهان ز آب رزستان پرورد\r\nگر بر خرابى بگذرى سويش بخوارى ننگرى * كايام گنج گوهرى در كنج ويران پرورد\r\nشوريده و شيدا كند هر دل كه دلبر جا كند * عين بقا پيدا كند هر جان كه جانان پرورد\r\nگر صاحب چشم ترى ، گوهر بدامان پرورى * كز گريه ابر آذرى درهاى غلطان پرورد\r\nمشكن دل مرد خدا زيراكه بازوى قضا * صد كافر اندازد ز پا تا يك مسلمان پرورد\r\nدر بند نفسى موبه‌مو ، هامون بهامون كو بكو * يزدان نجويد هركه او در پرده شيطان پرورد\r\nچون دل به جائى شد گرو هم كم بگو هم كم شنو * كاسرار خود را راهرو بهتر كه پنهان پرورد\r\nگر سالك ديرينه‌ئى درياب روشن‌سينه‌ئى * تحصيل كن آئينه‌اى كان نور يزدان پرورد\r\nآن خسرو شيرين دهن خندد به آب چشم من * چون ابر گريد در چمن گل‌هاى خندان پرورد\r\nخط بر لب نوشش نگر چون مور بر تنگ شكر * يا طوطىاى كوبال و پر در شكرستان پرورد \r\n\r\n","description":"","footnote":"","page_name":" 476 ","page_number":180},
  {"content":"\r\n\r\n گيسوى چون زنار او آرايش رخسار او * يك شمه است از كار او كفرى كه ايمان پرورد\r\nدارم بشاهى دست‌رس كو منبع فيض است و بس * در سايهء بال مگس شاهين‌پران پرورد\r\nشاهان همه هندوى او شادىكنان در كوى او * هر مورى از نيروى او چندين سليمان پرورد\r\nگو خصم ارباب صفا از سحر سازد مارها * تا دست موسى از عصا خونخواره ثعبان پرورد\r\nهمت مجو از هر خسى در فقر جويا شو بسى * درويش مىبايد كسى كز سير سلطان پرورد\r\nپيرى ، فروغى سوى من دارد نظر در انجمن * كز يك فروغ خويشتن صد مهر رخشان پرورد\r\nشاه جوان مردان على هم در خفى و در جلى * آن كز جمال منجلى خورشيد تابان پرورد \r\nو فروغى تخلص چند نفر ديگر غير از صاحب عنوان است : اول فروغى استرآبادى دويم فروغى اصفهانى كه نامش ميرزا محمد است و از فضلا و حكماء اصفهان بوده و در مجسطى مهارتى كامل داشته و در اواسط عمر سفارت و سياحت كرده و با تيمور شاه افغان ( كه در عنوان 142 سال 1209 ص 352 گذشت ) راه يافته و ملك‌الشعراء وى شده و اين دو بيت از او نوشته شد :\r\n ز وصل نيست مرا بهره‌اى ز بس‌كه بمحفل * در اضطراب ز طبع بهانه جوى تو باشم\r\nبر سر تربت فروغى دوش * ناله مىكرد غم ز تنهائى \r\nسيم فروغى اصفهانى ديگر كه او ميرزا محمد حسين خان ذكاء الملك است و در ( 1255 ) بيايد . چهارم فروغى قزوينى ، و احوال او و اول هر دو در « آتشكده » است .\r\nپنجم فروغى نيشابورى كه در « مطلع الشمس ، ج 3 » نوشته ، و بجمله با اين فروغى صاحب عنوان شش نفر شاعر فروغى تخلص بشوند .\r\nو بالاخره ، فروغى صاحب عنوان در روز سه‌شنبه بيست و پنجم ماه محرم الحرام سنه هزار و دويست و هفتاد چهار مطابق ( . . . ) سنبله ماه برجى در طهران وفات كرد ، و ميرزا عبد الوهاب محرم يزدى در ماده تاريخ وى فرموده :\r\n بىفروغى هست و خورشيد سخن اندر حجاب \r\nعبارت ( هست و خورشيد سخن اندر حجاب ) 2570 مىشود و عدد فروغى كه 1296\r\n\r\n","description":"","footnote":"","page_name":" 477 ","page_number":181},
  {"content":"\r\n\r\nاست چون از او كم شود 1274 باقى ماند . 1274 1296 - 2570\r\nدر « طرائق الحقائق 2 : 60 تا 68 » چندين نفر از سلسلهء چشتيه را كه از ابراهيم أدهم جارى شده ذكر كرده و در آنها ميرزا امين شيرازى كه اينجا وى را شيخ طريقت صاحب عنوان آورده به نظر نرسيد ، و ميرزا عبد الوهاب محرم مذكور فرزند ميرزا محمد على محرم ابن آقا محمد هاشم زرگر اصفهانى است ، و آقا محمد هاشم در خط نسخ نامش به همه جا رفته و ديار اسلاميه را فرا گرفته . و يكى از فرزندان فتحعلى شاه كه با صاحب عنوان الفتى داشت در همان سال وفات وى كه بجمع اشعار حكيم قاآنى مشغول بود اشعار او را نيز جمع نموده و زياده بر بيست هزار بيت شد ، پس پنج هزار بيت آن را انتخاب و با ديوان حكيم بزرگوار چاپ كرد و ما غزل مذكور را از آن نقل كرديم .\r\n\r\n* ( 196 - وفات ميرزا عطاء الله 32 شيخ الاسلام تبريزى ) *\r\nشيخ الاسلامى ، رتبه و منصبى است كه از طرف سلاطين ببعضى اشخاص داده مىشود و ما در اين كتاب در ( سال 1226 ) سخنى چند در اطراف اين كلمه بيان مىكنيم ، و باز مىنمائيم كه در هر شهر و ولايتى اشخاصى بدين لقب و منصب ممتاز و سرافراز بوده و هستند ، و از آن جمله شيخ‌الاسلام‌هاى تبريز ( يا آذربايجان ) است و چون چندين سال است كه اين منصب در اين مملكت در يك خانواده مانده و هماره از پدرى بپسرى يا خويش نزديك‌ترى مىرسد . طايفه‌ئى آنجا تشكيل شده بعنوان شيخ‌الاسلام‌هاى تبريز ( يا شيخ الاسلامى ) ، و چون از زمان سلاطين صفويه ( انار اللّه براهينهم ) « 1 » تا عقب‌تر هميشه قاضى اين ولايت بلكه بعضى وقت‌ها قاضى بعضى از جاهاى ديگر نيز از اين سلسله بوده آنها را طايفهء قاضىها هم مىگويند ، و چون معروف‌ترين شخص آنها در اوائل شيخ الاسلام شدن امير عبد الوهاب كه اينك بنام او مير سيم بوده ، و اين خانواده همه از اولاد او بهم رسيده‌اند آنها را سادات وهابيه ( يا عبدالوهابى ) هم مىخوانند و در اين كتاب هريك از آنها بيكى از اين سه عنوان : ( شيخ‌الاسلامىها - قاضىها - سادات وهابيه ) معنون و مرقوم مىشوند ، و قبل از اين سلسله ؛ شيخ الاسلام تبريز چنان‌كه در\r\n\r\n\r\n","description":"","footnote":"\r\n( 1 ) قال فى « تاج العروس » : الانارة التبيين و الايضاح . و منه انار اللّه برهانه .\r\nأى لقنه حجته .\r\n","page_name":" 478 ","page_number":182},
  {"content":"\r\n\r\n« دانشمندان آذربايجان » نوشته ، خواجه غياث الدّين شيخ محمد كجج ابن خواجه صديق بن حاجى محمد بن حاجى ابيل بن حاجى محمد بن خواجه صديق الاصغر بن خواجه صديق الاكبر بن الحسن بن ابو القاسم بن محمد بن جعفر بن عيسى بن حسين الاصغر ( ع ) بوده و در سنه 778 وفات نموده ، و ما ذكرى از حضرت حسين الاصغر ( ع ) در ( ج 1 سال 1193 عنوان 2 ، ص 5 ) نموده‌ايم . و كجج ( يا كججان ) قريه‌اى است در بلوك مهران رود تبريز كه در دوفرسنگى آن واقع شده .\r\nو پس از او چندين نفر ديگر از آن خانواده در آن ولايت شيخ الاسلام شده‌اند ، و در انساب و احوال اين سادات وهابيه مورد كلام ما ( كه گذشته از آذربايجان از پانصد سال قبل تاكنون شعبه‌ها از آن در يزد و كاشان و اصفهان و غيره متفرق شده‌اند ) چندين كتاب ( يا شجره‌نامه ) تأليف شده كه در تضاعيف اين كتاب بدانها و مؤلفينشان برمىخوريم ، ولى هيچيك از آنها تاكنون به نظر ما نرسيده غير از رساله‌ئى كه آن را در اين اواخر جناب حاجى ميرزا محمد حسين طباطبائى تبريزى ( كه در 1321 بيايد ) و خود از أجلة علما و فقهاء عصر حاضر در قم مىباشد تأليف فرموده ، و ديگر كتاب « هدية لآل العبا » كه آن را آقاى ميرزا حسينعلى نقيب مشايخى تأليف كرده « 1 » و احوال و اسماء بعضى از اين خانواده را ما از آن دو كتاب بطور اختصار و انتخاب ، از اول بعنوان شجره‌نامه سادات وهابىها ، و از دويم به همان عنوان هدية لآل العبا در اينجا و بعضى از مواضع متفرقه اين كتاب آورده و مىآوريم ، و اينك در اينجا چنين گوئيم كه :\r\nمرحوم ميرزا عطاء اللّه 32 صاحب اين عنوان چنان‌كه در اين « شجره‌نامه : 14 و ما قبلها » نوشته ، فرزند ميرزا اسد اللّه 31 بن امير عطاء اللّه 30 بن ميرزا شرف جهان 29 بن امير مخدوم 28 بن سيد جلال الدّين ولى 27 الشهير بسلطان ابن ميرزا صدر الدّين محمد 26 بن مجد الدّين 25 بن سيد اسماعيل 24 بن امير على اكبر 23 الشهير بمير شاه‌مير ابن امير عبد الوهاب 22 بن امير عبد الغفار 21 بن سيد عماد الدّين 20 امير حاج ابن فخر الدّين حسن 19 بن كمال الدّين 18 بن محمد 17 بن سيد حسن 16 ابن شهاب الدّين على 15 بن عماد الدّين على 14 بن سيد احمد 13 بن سيد عماد الدّين 12 بن ابو الحسن على الشهاب الشاعر 11 طباطبائى ( رحمهم اللّه ) است .\r\n\r\n\r\n","description":"","footnote":"\r\n( 1 ) شجره‌نامه بطبع نرسيده ، لكن هديه در حدود ده سال قبل در طهران طبع شده است .\r\n","page_name":" 479 ","page_number":183},
  {"content":"\r\n\r\nجناب ابو الحسن على الشهاب الشاعر 11 در ( ج 1 سال 1195 عنوان 18 ص 32 ) گذشت و آنجا ما كنيه او را ابو الحسين با تذكر بأبو الحسن نيز نوشتيم و در ( ص 33 ) يادآور شديم كه دو فرزند از او در اين كتاب نوشته مىشود ، كه يكى از آنها سيد عماد الدّين 12 مذكور در عمود اين نسب است و ظاهرا نام او عباد 12 بوده زيراكه در كتاب « هدية لآل العباء : 27 » نوشته كه بعضى ميان ابو الحسن على الشهاب و سيد عماد الدّين پسرى باسم سيد عباد واسطه قائل شده‌اند كه ناشى از اشتباه و داراى اساس صحيحى نيست ، انتهى . و ما چنين فهميديم كه وجود لفظ عباد در اين مورد درست ، و لفظ « ابن » زيادى است ، يعنى بايد عماد الدّين عباد باشد ، و به‌هرحال ، اينك درباره بعضى از اشخاصى كه در اين سلسله‌اند چنين گوئيم كه :\r\nامير عبد الغفار 21 بطورىكه در اين « شجره‌نامه : 9 تا 11 » و در « هدية لآل العباء : 28 و 29 » نوشته در مائهء نهم و از أهل علم و عرفان و زهد و تقوى و داراى علم جفر بوده و روزگار خود را در سمرقند و بعضى از أسفار گذرانيده و آخر در تبريز متوطن شد ، و در تصوف ارادت بشاه قاسم انوار ( نور اللّه تعالى روحه الشريف ) داشته ، و هماره به ترك و تجريد روز مىگذاشته ، و وقتى كه به سفر حج رفته در ديار بكر با پادشاه حسن بيك آق‌قوينلو ملاقات نموده ، و آنجا وعده سلطنت آذربايجان و عراق و فارس را بوى داد ، و چون بعد از آن حسن بيك كه يك نفر شخص عادى بود بسلطنت اين ممالك رسيد جناب ميرزا در سنه 873 شيخ الاسلام آذربايجان نمود ، و در زمان وى آن جناب در سنه 883 وفات كرد ، و در محلهء سرخاب تبريز درياى چهار منار دفن شد ، و همانا آنجا قبلا مقبرهء اولاد ميرزا ميران شاه بن امير تيمور گورگانى بوده ، و آن خانواده از كمال ارادت و اخلاصى كه بجناب مير داشته‌اند وى را آنجا دفن كرده‌اند ، ليكن در غائلهء هجوم عثمانيها بتبريز اين مقبره ويران گرديد و اينك از قبر او اثرى نيست ، انتهى . و ظاهرا او نخستين كسى است از اين خانواده كه از زوارهء اردستان بسمرقند و بعد از آن بتبريز رفته ، و بعدا اولاد او آنجا مانده‌اند ، چه تمام سادات طباطبائى در هركجاى دنيا كه باشند ( الا ما شذ و ندر ) منتهى مىشوند بمدينه السادات زواره كه بملاحظه اينكه عمدهء موقوفات آنها در آن قصبه بوده از ابتداء آنجا سكونت داشته و بعد از آن هرچه بمرور دهور افراد آنان زياد شده هركسى بسمتى رفته و شعبه‌اى از اعقاب او تشكيل شد .\r\n\r\n","description":"","footnote":"","page_name":" 480 ","page_number":184},
  {"content":"\r\n\r\nو به‌هرحال فرزند اين امير عبد الغفار 21 مرحوم امير سراج الدّين عبد الوهاب 22 است كه حسنى الاب و حسينى الام بوده ، و اين سلسله بوى منسوب ، و او معروف‌ترين اشخاص اين خانواده در حدود عصر خود ، و سيدى بزرگ و عاليشان و منظور نظر سلاطين زمان بوده ، و چنان‌كه در « شجره‌نامه : 12 تا 17 » نوشته در سمرقند متولد شده و در زمان سلطان يعقوب بن حسن بيك و بعد از او و هم در زمان شاه اسماعيل شيخ الاسلام آذربايجان بوده ، و بعد از جنگى كه در سنه 920 ميان شاه اسماعيل و سلطان سليم عثمانى روى داد ، او در سنه 921 ، از طرف شاه اسماعيل بعنوان سفارت فوق‌العاده باسلامبول نزد سلطان سليم رفت ، و آنجا وى را حبس كردند ، و مدتها در آن شهر محبوس بود ، و در محبس حالات اهل حال بوى دست داد ، و بفتوحاتى عالى و فيوضاتى متعالى نائل گرديد ، و در اثر آن حالات وصيت‌نامه‌ئى براى أعقاب خود در آنجا نوشت كه در « شجره‌نامه ص 54 تا 58 » آن را نقل كرده ، و چون در سنه 926 سلطان سليم وفات كرد ، و فرزندش سلطان سليمان پادشاه شد ، وى را از حبس درآورده و تعظيم و تكريم نمود تا در سنه 927 هم در اسلامبول وفات كرد ، و در جوار قبر حضرت ابو ايوب انصارى صحابى دفن شد .\r\nو در « سفينة البحار 2 : 142 » اين امير عبد الوهاب را حسينى نوشته كه آن غلط است يا اينكه مقصود از طرف مادر بوده اگرچه آن بر خلاف معهود است . و در « شجره‌نامه ص 8 و 9 » شش نفر پسر براى او نوشته كه يكى از آن‌ها امير عبد الباقى 23 بوده و او دختر يوسف شاه بن حسن پادشاه را بزوجيت داشته ، چنان‌كه در ( ص 17 ) بنقل از « تاريخ حشرى » نوشته و گويد از آن مخدره فرزندش سيد حسن بيك 24 بهم رسيده ، و هم در ( ص 17 ) بنقل از « تاريخ عالم‌آرا » نوشته كه امير عبد الوهاب بمصاهرت يوسف ميرزا ابن حسن پادشاه معزز گشته و از اولاد او سيد حسن بيك از نژاد صبيه يوسف ميرزا است ، و به همين مناسبت توليت بقعهء حسن پادشاه كه در ميدان صاحب‌آباد تبريز و مشهور بنصريه بوده ، در زمان حيات سيد حسن بيك بوى ، و پس از او به اولادش تعلق داشته ، انتهى .\r\nو اينجا چنين مىرساند كه حسن بيك فرزند بلاواسطه امير عبد الوهاب باشد نه فرزند مير عبد الباقى پسر او ، و ممكن است كه اين دو نفر ( پدر و پسر ) هر دو دختران حسن پادشاه را داشته بوده‌اند ، و امير حسن بيك هم فرزند امير عبد الباقى بوده و در\r\n\r\n","description":"","footnote":"","page_name":" 481 ","page_number":185},
  {"content":"\r\n\r\n« عالم‌آرا » اشتباه نموده .\r\nو به‌هرحال ، فرزند ديگر امير عبد الوهاب ، مرحوم امير على اكبر 23 الشهير به مير شاه‌مير است كه در عمود اين نسب افتاده و او به‌طورىكه در « شجره‌نامه ص 18 » فرموده از اعاظم علماء و اكابر عهد خويش بوده ، و كتب چندى تأليف نموده :\r\nاول « حاشيه بر حاشيه ملا عبد اللّه بر تهذيب منطق » . دويم « حاشيه بر شرح شمسيه » .\r\nسيم « رساله‌ئى در تعيين قبله » ، انتهى .\r\nو ليكن او برحسب طبقه درست معاصر ملا عبد اللّه يزدى مؤلف « حاشيهء تهذيب منطق » بوده ، و نتواند بود كه حاشيهء او كه در اواخر ذىالقعده سنه 967 تأليفش تمام شده او بر آن حاشيه بنويسد ، و در « الذريعة 6 : 60 تا 63 » كه حواشى حاشيه ملا عبد اللّه را نوشته ، و در ( ج 7 ص 97 ) كه مستدرك آن را ذكر كرده نامى از اين حاشيه در آن‌ها نبرده .\r\nو در « شجره‌نامه ص 9 و 10 » شش نفر پسر براى او آورده كه ما در اين كتاب سه نفر آن‌ها را مىنويسيم : يكى امير نعمت اللّه 24 قاضى كه در « دانشمندان آذربايجان :\r\n386 » وى را فرزند محمد بواب 23 و پسرزاده امير عبد الوهاب نوشته و هم در آنجا و شجره‌نامه فرمايند كه : وى در خط شاگرد خواجه عبد الرحيم خلوتى بوده و خطوط ثلث و نسخ بلكه شكسته تعليق را بدرجهء اعلى رسانده ، و بعد از آنكه روميان تبريز را گرفتند شيخ الاسلام كاشان و بعد از چهار سال قاضى القضاة اصفهان گرديد و سنش از نود گذشته و قبرش در انار جان بلوك سرد صحراى تبريز است ، انتهى . و ظاهرا وى اولين قاضى از اين سلسلهء وهابيه بوده .\r\nو ديگر امير ابو القاسم 24 قاضى كه در « شجره‌نامه ص 18 » وى را قاضى تبريز نوشته .\r\nسوم سيد اسماعيل 24 كه در عمود اين نسب است ، و نواده‌اش ميرزا صدر الدّين محمد 26 از اهل علم و فضل بوده و در ( ص 19 ) فرموده كه او « حاشيه‌ئى بر خلاصة الحساب » شيخ نوشته ، انتهى . و در اين شجره‌نامه دو فرزند از او آورده : يكى ميرزا يوسف 27 نقيب الاشراف كه در ( 1220 ) ذكرى از او بيايد . و او را در ( ص 19 ) آورده و ديگرى سيد جلال الدّين ولى 27 شهير بسلطان كه در عمود اين نسب است .\r\nو براى نواده‌اش امير عطاء اللّه 30 در شجره‌نامه دو فرزند آورده :\r\n\r\n","description":"","footnote":"","page_name":" 482 ","page_number":186},
  {"content":"\r\n\r\nيكى حاجى مير عبد الفتاح 31 كه در ( 1242 ) ذكرى از او بيايد و او را در ( ص 16 ) ذكر كرده ، و ديگرى ميرزا اسد اللّه 31 شيخ الاسلام پدر صاحب عنوان كه او را در ( ص 14 ) آورده ، و در ( ص 20 ) درباره ميرزا اسد اللّه مذكور نوشته كه وى از متقدمين و متصدرين زمان خويش بوده ، و مقارن سنه هزار و صد و هشتاد و سه هجرى وفات نموده و در قبرستان لله بيك در بيرون محله مهارمين تبريز دفن شده كه اينك اثرى از قبر او نيست ، انتهى .\r\nو اين ميرزا اسد اللّه از جمله هفتاد نفر علمائى است كه در مجلس صلح شيعه و سنى كه بأمر نادر شاه منعقد شده حاضر شدند و در زمان نادر و كريم خان شيخ الاسلام بوده .\r\nفرزندش مرحوم ميرزا عطاء اللّه 32 صاحب عنوان هم از علماء آذربايجان بوده كه در « شجره‌نامه ص 20 » او را ذكر كرده ، و فرمايد : مرحوم ميرزا عطاء اللّه شيخ الاسلام تبريز بغايت متقدم و متشخص بوده و در عصر ايشان اعتبار نوشتجات و احكام شرعيه بخاتم آن مرحوم و مرحوم ميرزا محمد تقى قاضى انحصار داشته ، در نهايت بساطت يد و نفوذ حكم و مقبوليت قول زندگانى نموده . آن‌گاه وفاتش را در اين سال نوشته ، و فرمايد بعد از خويش از اولاد ذكور خلفى نگذاشته ، انتهى . و ليكن دختران چندى داشته كه يكى از آنها زوجه مير فتاح 33 است كه ( در سال 1209 عنوان 146 ص 357 ) گذشت ، و ديگرى زوجه حاجى ميرزا على اصغر شيخ الاسلام است كه در ( 1278 ) بيايد .\r\nو فرزند ديگر ميرزا اسد اللّه 31 ( كه برادر ميرزا عطاء اللّه صاحب عنوان باشد ) مرحوم حاج ميرزا صالح 32 است كه در سنه 1249 - چنان كه نيز در شجره‌نامه ( ص 20 ) فرموده - وفات نموده .\r\nسنه 1214 قمرى مطابق سنه 1178 شمسى غرّهء محرّم الحرام . . . جوزا ماه برجى\r\n\r\n","description":"","footnote":"","page_name":" 483 ","page_number":187},
  {"content":"\r\n\r\n\r\n* ( 197 - تولد محمود ميرزاى شاعر قاجار ) *\r\nوى فرزند فتحعلى شاه است كه در ( 1250 ) بيايد ، و خود از شاهزادگان و شعراء عصر خويش بوده كه در دوشنبه دوازدهم ماه صفر الخير اين سال - چنان‌كه در « تاريخ قاجاريه 1 : 319 » تأليف صاحب « ناسخ التواريخ » فرموده - مطابق ( . . . ) سرطان ماه برجى متولد شده و مادرش چنان كه در ( ص 332 ) گفته مريم خانم از جماعت بنى اسرائيل است ، و چنان‌كه در مقدمه اين جلد در ( ص 5 در پاورقى ) نوشته وى از شاهزادگان فاضل و اديب قاجاريه است و تأليفاتى دارد كه كليه را در يك مجلد بنام « مجمع محمودى » جمع كرده و شامل سيزده كتاب است ، و در ( ص 319 ) نوشته كه : در اشعار تخلص به اسم فرمايد ، انتهى .\r\nو در « الذريعة 7 : 150 شماره 814 » كتب مجمع محمودى را بدين تفصيل آورده :\r\n1 - خرقه محمودى 2 - سفينه محمود 3 - منتخب محمود 4 - گلشن محمود 5 - مخزن محمود . آنگاه وفاتش را بعد از 1271 نوشته .\r\nو در « تاريخ اجتماعى و سياسى ايران 1 : 5 » فرموده كه محمود ميرزا كتابى تأليف كرده بنام « تذكرة السلاطين » در احوال قاجاريه ، انتهى . و آنجا تخلص او را ثنا نوشته ، و « سفينهء محمود » در احوال شعراء معاصرين او است ، و هم او را تذكره كوچكى است بنام « نقل مجلس » در احوال زنان شاعره در عصر فتحعلى شاه كه آن را در نهاوند بانجام رسانيده ، و در « مجمع الفصحاء 1 : 56 » فرمايد : وى در دولت پدرش بحكومت نهاوند اختصاص داشته و بكمال و ارباب كمال رغبتى كامل حاصل و در نظم پايهء عالى داشته ، آنگاه اشعارى از او آورده كه اين چند بيت از آن است :\r\n مبند اى ساربان از كوى جانان محمل ما را * مگر روزى كه با ما هم سفر بينى دل ما را\r\nبمحشر خون ناحق كشتگان پامال خواهد شد * اگر ايزد به چشم ما ببيند قاتل ما را\r\nقاصد مبر نخست به پيشش تو نام ما * خواهى اگر كه گوش دهد بر پيام ما\r\nيك‌عمر ما بكام فلك گشته‌ايم و او * يك‌لحظه‌يى نشد كه بگردد بكام ما\r\nگذشت از كشتن ما قاتل ما * خدا گيرد از او داد دل ما \r\nو در « تاريخ قاجاريه : 319 » نوشته كه وى سى و چهار فرزند داشته ، نيمى پسر\r\n\r\n","description":"","footnote":"","page_name":" 484 ","page_number":188},
  {"content":"\r\n\r\nو نيمى دختر ، آنگاه نام يكى از پسران را سبكتكين ميرزا نوشته كه ما در سال 1281 نام او را مىبريم ، و چنان‌كه اين محمود صاحب عنوان در اشعار تخلص بنام خود مىنموده چندين نفر محمود نام ديگر را نيز نشان داريم كه آنها هم يا عنوان شاعرى داشته يا نداشته گاهى شعرى گفته و تخلص بنام خود نموده‌اند ، و اينك فهرست آنها با مآخذ احوال بعضى به ترتيب حروف مضاف اليه آنها ذكر مىشود :\r\nاول محمود اصفهانى نامش سيف الدّين محمود . دوم محمود ترك . سيم محمود حلوائى ، و اين سه نفر در « جنگ بهترين اشعار » نوشته . چهارم محمود دهكردى كه در 1286 متولد شده . پنجم محمود شيرازى كه در سنه 1304 وفات كرده و در « آثار عجم » نوشته . ششم محمود شيرازى ديگر كه در سنه 1311 وفات كرده . هفتم محمود غزنوى كه او سلطان محمود پادشاه معروف است . هشتم محمود قزوينى كه نامش قاضى محمود بوده . نهم محمود كاشانى و اين سه نفر را در « جنگ بهترين اشعار » نوشته .\r\nدهم محمود كبكانى كه از شعراء دشتى فارس و معاصر ناصر الدّين شاه بوده و ديوانى دارد ، چنان‌كه در كتاب « فارس و جنگ بين الملل : 75 » نوشته . يازدهم محمود كرمانى كه در « جنگ كتابخانه شهردارى اصفهان » كه در سنه 782 نوشته شده اشعارى از او نقل كرده . دوازدهم محمود كرمانشاهى كه وى مرحوم آقا محمود بهبهانى است كه در ( 1271 ) بيايد . سيزدهم محمود گلستانه كه او سيد محمود بن محمود بن على حسنى صاحب كتاب « انيس الوحدة و جليس الخلوه » در آداب و اخلاق است و در قرن هشتم بوده و در « سالنامه پارس » 1321 ، از « تاريخ ادبيات » آقاى سعيد نفيسى نقل كرده . چهاردهم محمود گنجه‌ئى نامش پهلوان محمود . پانزدهم محمود مشهدى .\r\nشانزدهم محمود هندوستانى كه فقط وى نامش لطف اللّه و چنان‌كه نوشتيم باقى ديگر همه نام و تخلصشان هر دو محمود بوده ، و اين سه نفر اخير نيز در « جنگ بهترين اشعار » است .\r\n\r\n* ( 198 - تولد خاور شاعر قاجار ) *\r\nوى حيدر قلى ميرزا فرزند فتحعلى شاه است كه در ( 1250 ) بيايد . و خود از شعراء و شاهزادگان زمان خويش بوده كه در جمعه پانزدهم ماه صفر المظفر اين سال چنان‌كه در « تاريخ قاجاريه : 319 » نوشته ، مطابق ( . . . ) سرطان ماه شمسى از\r\n\r\n","description":"","footnote":"","page_name":" 485 ","page_number":189},
  {"content":"\r\n\r\nبطن خير النساء خانم دختر مرتضى قلى خان عم فتحعلى شاه متولد شده ، و اين تعيين روز و ماه و هفته منافى است با آنكه ما در عنوان سابق در تولد محمود ميرزا نوشتيم كه دوازدهم صفر اين سال دوشنبه بوده ، و هر دو بدين‌طور در « تاريخ قاجاريه » و « منتظم ناصرى ، ج 3 » نوشته و البتّه يكى از آنها اشتباه است .\r\nو به‌هرحال ، حيدر قلى ميرزا ، چنان‌كه در « مجمع الفصحا 1 : 25 » فرموده روزگارى به تحصيل علوم ضروريه پرداخته و از كمالات متداوله بحظى موفور رسيد و سال‌ها به حكم پدر در عراق و گلپايگان ايالت داشت و بجاه و جلال و جود و جمال معروف بود ، و پس از وفات وى بطهران آمده و در دستگاه محمد شاه بتنعم پرداخت ، و ديوانى از اشعار خود مرتب ساخت .\r\nآن‌گاه اشعارى از او آورده كه بعضى از آن‌ها اين است :\r\n بازم بسوى ابرويت اى دوست نماز است * با گيسوى مشگين توام نوبت راز است\r\nگفتم كه شب وصل كنم شكوه برت ، ليك * شب كوته و افسانه هجر تو دراز است\r\nسازم از خون دل و ديده جهان را گلزار * از گل روى تو تا در دل من خارى هست\r\nمرغ دلم دريغ كه از جور روزگار * يكدم امان نيافت كه سر زير پر كند\r\nامشب اندر دست غير آن طرف دامان است و بس * بعد از اين دست من و چاك گريبان است و بس \r\nو همانا خاور كه تخلص صاحب عنوان است تخلص چند نفر ديگر از شعراء نيز مىباشد :\r\nاول خاور آذربايجانى كه وى محمود خان دنبلى است . دوم خاور تبريزى كوزه كنانى كه نامش ميرزا معصوم بوده ، و اين هر دو در « مجمع الفصحا » نوشته .\r\nو اين خاور صاحب عنوان تذكره‌اى در احوال شعراء تأليف كرده كه در « مجمع الفصحاء ، ج 1 » در ديباچه آن را بعنوان مجموعه ذكر كرده و از مآخذ كتاب قرار داده ، و هم او را فرزندانى چند ذكورا و اناثا بهم رسيده است .\r\n\r\n","description":"","footnote":"","page_name":" 486 ","page_number":190},
  {"content":"\r\n\r\n\r\n* ( 199 - وفات شيخ محمد بيرم اول تونسى ) *\r\nوى فرزند حسام بيرم از نسل يكى از لشگريان عثمانى است كه در سنه 981 بسركردگى سنان پاشا بتونس آمده و آنجا مانده و از اولاد او جماعتى كثيره بهم رسيده‌اند ، و بسيارى از ايشان از اهل علم بوده‌اند خصوصا بيرم خامس كه در ( 1265 ) بيايد ، و اين شيخ محمد صاحب عنوان كه معروف ببيرم اول است از علماء و ادباء اهل سنت و جماعت بوده كه در ماه شوال المكرم سنه هزار و صد و سى چنان‌كه در « معجم المطبوعات : 612 » نوشته ، مطابق سنبله ماه برجى سنه 1097 شمسى متولد شده ، و در محرم سنه 1170 بفتوى دادن در تونس معين گرديد ، و در ذىالقعده 1186 شيخ الاسلام آنجا شد و چندين كتاب تأليف كرده :\r\nاول كتاب « الشجرة النبويه » معروف به « الحمامات المعدنيه » در « فوائد بحريه طبيه . دويم نبذه‌ئى در بعض قواعد شرعيه براى حفظ اداره كليه . و در جمعه سيم ماه شوال المكرم اين سال مطابق دهم حوت ماه برجى وفات كرد ، و فرزندش شيخ محمد بيرم ثانى در ( 1347 ) بيايد .\r\nسنه 1179 شمسى جمعه 24 شوّال المكرّم اوّل حمل ماه برجى\r\n\r\n* ( 200 - تولد مرحوم شيخ أنصارى ، أعلى الله مقامه ) *\r\nمرحوم شيخ انصارى ( قدس اللّه تعالى روحه الشريف ) از أجله علماء أعلام و اعزّه فقها و نوابغ روزگار و نوادر ليل و نهار بوده و سالهاى متمادى و قرون متتالى مىگذرد كه در مذهب شيعه و ملت اسلام چنين فقيهى فاضل و فرزانه و محققى دانشمند و يگانه بهم نرسيده و ديده روزگار در گردش ليل و نهار و گوش اهل هوش در تمادى قرون و اعصار مانند او نديده و نشنيده . بزرگان اهل علم و ادب و مؤلفين هر دو زبان عجم و عرب او را بألقاب عاليه ستوده ، و در بردن نام مباركش نهايت رعايت ادب و احترام را نموده ، چنان‌كه در « المآثر و الآثار : 136 » در صدر عنوانى كه براى او منعقد نموده فرموده :\r\n\r\n","description":"","footnote":"","page_name":" 487 ","page_number":191},
  {"content":"\r\n\r\nشيخ الطايفه ، استاد الكل حجة الحق رئيس الاسلام . آن‌گاه در طى عنوان پس از اسم مبارك او نوشته : در عداد فحول مشاهير اسلام بلكه از صناديد رجال عالم است . بعلو درجه اجتهاد و كثرت عدد تلاميذ و بعد صيت تصانيف و غور فكرت عميق با تسلم مقام زهد و قدس و تقوى و اعراض تام از دنيا و ما فيها تقريبا يگانه قرون و أدوار است .\r\nآنگاه در ( ص 137 ) نوشته : اين شخص بزرگوار حقيقة از اعاجيب ادهار و نوادر روزگار بود و در علم و عمل و زهد و تقوى و ورع و عبادت و رياضت از طراز اول اولين و آخرين محسوب مىگردد .\r\nو همچنين وى در چند ترجمه ديگر كه قريب ده عنوان مىشود هرجا مىخواهد نام او را ببرد به همين الفاظى كه آنفا از او نقل نموديم و امثال آن‌ها نام وى را ياد كرده .\r\nو در احوال حاج ملا هادى سبزوارى ( قدس سره ) عبارتى را كه ما در عنوان 191 ( ص 457 ) در احوال حاج ملا هادى نوشتيم ، درباره او آورده ، چنان‌كه در احوال حكيم قاآنى نيز عبارتى درباره او نوشته كه ما آن را نيز در احوال حاج ملا هادى ذكر كرديم .\r\nهمانا شرح احوال اين بزرگوار در چندين كتاب بتفصيل يا اجمال و تطويل يا اختصار نوشته كه اسامى بعضى از آن‌ها از اين قرار است : « روضات الجنات : 29 و 665 » « الروضة البهيّة : 264 » « قصص العلماء : 86 » « المآثر و الآثار : 136 » « طرائق الحقائق 3 : 216 » « مستدرك الوسائل 3 : 382 » « لباب الالقاب ، باب 6 ص 36 » « تكملة الأمل » « حدائق الادب » « شمس التواريخ : 17 » « تاريخ اصفهان :\r\n151 » « الموائد » تأليف حاج ميرزا محمد حسين شهرستانى ، « ريحانة الادب » « احسن الوديعه 2 : 147 » « فهرست كتابخانه مباركه رضويه 5 : 594 » « الكنى و الالقاب 1 : 168 » « مصفى المقال : 455 » « منتخب التواريخ ، باب 3 : 128 » و مجله مكتب اسلام ( سال 4 شماره ( 4 ) شماره مسلسل 40 ) صادره در ذىالحجه سال 1381 ( ص 51 ) بقلم آقا شيخ على دوانى .\r\nو چندين كتاب نيز مخصوص احوال او تأليف كرده‌اند ، همچون رسالهء شيخ احمد آل طعان كه شاگرد او بوده ، چنان‌كه در « مصفى المقال : 456 » فرموده ، و كتاب « فيض البارى » در احوال شيخ انصارى ، به عربى ، تأليف آقاى سيد محمد على روضاتى ( سلمه اللّه تعالى ) مؤلف كتاب « جامع الأنساب » و « فهرست كتب خطى كتابخانه‌هاى اصفهان » .\r\nو نيز مرحوم حاجى شيخ حسين خوانسارى در 1319 قمرى احوال او را در ورقه‌ئى نوشته\r\n\r\n","description":"","footnote":"","page_name":" 488 ","page_number":192},
  {"content":"\r\n\r\nو ملحق به كتاب فرائد كه در سنه 1315 چاپ شده نموده ، و اين فقير نيز در كتاب « امالى ، ص 34 تا 45 » از بعضى از مواضع مرقومه و غيره شرحى در احوال او نوشته‌ام ، مانند اينكه كتب مرقوم نيز بعضى نقل از بعضى ديگر است ، و ظاهرا تا آنجا كه فعلا اطلاع حاصل است « روضات الجنات » نخستين كتابى باشد كه شرح احوال او در آن نوشته و منتشر و مطبوع شده و در دست‌رس همگان قرار گرفته ، و چنين مىنمايد كه نخست مؤلف اين كتاب شرح احوال مرحوم شيخ صاحب عنوان را در آخر ترجمهء سيد مرتضى رازى و در حيات او نوشته كه ما صفحه آن را ( 665 ) ذكر كرديم و بعد از آنكه چند سال از وفات او گذشته بوده ، در احوال حاج ملا احمد نراقى استاد او در ( ص 29 ) چند سطرى در احوال او آورده و وفاتش را در ج 2 سنه 1281 ذكر كرده و آن را ملحق بمتن نموده ، و در ( ص 665 ) كه اشاره بگذشتن احوال او در احوال حاج ملا احمد نموده نيز بعد از تأليف ملحق بمتن شده .\r\nو از همه اين مواضع بهتر و جامع‌تر كتاب « زندگانى و شخصيت شيخ انصارى » است كه آن را در اين اواخر جناب شيخ مرتضى انصارى كه سمى آن جناب و از احفاد برادرش شيخ منصور است و در سال ( 1344 ) بيايد تأليف و طبع و منتشر نموده و مىتوان گفت تقريبا مغنى از همه آن‌ها است ، و ما اينك شرح احوال آن بزرگوار را از اين كتاب اخير بطور اختصار نقل نموده و در هرجا از جاى ديگر نقل كنيم يا از آنجا هم محتاج بمأخذ باشد اشاره بدان مىنمائيم و چنين گوئيم كه :\r\nمرحوم شيخ صاحب عنوان ( اعلى اللّه مقامه ) فرزند مرحوم شيخ محمد امين 63 بن شيخ مرتضى 62 بن شيخ شمس الدّين 61 بن شيخ محمد شريف 60 بن شيخ احمد 59 بن شيخ جمال الدّين 58 بن شيخ حسن 57 بن شيخ يوسف 56 بن شيخ عبيد اللّه 55 بن شيخ قطب الدّين محمد 54 بن زيد 53 بن ابى طالب معروف بجابر صغير 52 بن عبد الرزاق 51 ابن سيد جميل 50 بن جليل 49 بن نذير 48 بن حضرت جابر 47 بن عبد اللّه 46 انصارى ( رضوان اللّه عليه ) است .\r\nسلسلهء نسب آن جناب را بدين‌طور تا حضرت جابر 47 انصارى ، مرحوم حاجى امين الواعظين طهرانى ( عليه‌الرحمه ) كه خود از اين خانواده و در ( 1270 ) بيايد در جلد اول كتاب « حدائق الادب در نوادر عرب » ذكر كرده ، و فرمايد من اين را از مشيخه‌اى كه در نزد بعضى از بنى اعمام در دزفول موجود است نوشتم ، و ما خود در ماه ع 1 سنه 1352\r\n\r\n","description":"","footnote":"","page_name":" 489 ","page_number":193},
  {"content":"\r\n\r\nدر طهران در منزل مسكونى خودش بمطالعه آن كتاب فائز شديم و يادداشت‌هائى از آن برداشتيم ، و اينك پس از قريب سى سال كه كتاب زندگانى و شخصيت شيخ را ديديم آن تفاصيل را بعينه در آن مىيابيم و در اين كتاب نقل مىكنيم و مقدمة بايد چيزى راجع به حضرت جابر ( رضى اللّه عنه ) بنويسيم ، پس چنين گوئيم كه :\r\nحضرت ابو عبد اللّه جابر 47 انصارى ( رحمه اللّه ) - به‌طورىكه در « حدائق الادب » و نيز كتاب زندگانى و شخصيت مذكور بنقل از آن در ( ص 41 ) نوشته - فرزند عبد اللّه ابو جابر 46 بن عمرو 45 بن حزام 44 بن ثعلبه 43 بن حزام 42 بن كعب 41 بن غنم 40 ابن كعب 39 بن سلمة العقبى 38 بن زيد 37 بن جشم 36 بن خزرج 35 بن عامر 34 بن زيد 33 بن نصر 32 بن سلامة 31 بن نصار 30 بن مسلم 29 بن رامل 28 بن سالم 27 بن مرة 26 بن مذكور العرب 25 بن زيدان 24 بن مصلح 23 بن قيذار 22 بن اسماعيل ذبيح اللّه عليه السلام است .\r\nدر ( ج 1 ص 25 ) ما چند كلمه‌ئى راجع به حضرت قيذار بن اسماعيل عليه السلام نوشتيم و شماره آن را با توضيحى كه در ( ص 24 ) داديم 22 نوشتيم كه خود مرحوم شيخ رحمه اللّه بناء بر آن ( 64 ) بشود ، و در حدائق و همچنين زندگانى و شخصيت در ( ص 41 ) بنقل از آن نوشته كه من در قاهره كتابى ديدم تأليف ابو يعلى محمد بن احمد بن عبد القاهر مقرى معروف بشاطبى كه نسب حضرت جابر را بدين‌طور بقيذار رسانيده بود ، انتهى . ليكن در كتاب خلفاء « ناسخ التواريخ » و غيره نسب حضرت جابر ( رحمه اللّه ) را بطورى ديگر نوشته‌اند .\r\nو به‌هرحال ، در حدائق و كتاب زندگانى و شخصيت ( ص 60 تا 63 ) شرحى درباره هريك از اجداد صاحب عنوان نوشته كه ما از جابر گرفته و رو به پائين تا بمرحوم شيخ برسد مختصرا نقل مىكنيم و چنين گوئيم كه :\r\nنذير 48 بن جابر 47 در موقعى كه لشكر اسلام از حجاز بفتح خوزستان آمدند بايران آمد و پس از فتح شوشتر در آن شهر اقامت گزيد و خانواده خود را بدانجا آورده و از اهل آن سرزمين معدود گرديد . فرزندش جليل 49 در مدينه متولد شده و چنان‌كه ديدى بدستور پدر و باتفاق مادر به شهر شوشتر آمد .\r\nفرزندش سيد جميل 50 بزرگ فاميل و مردى عابد و زاهد بوده و اراضى و باغات زياد داشته ، و در حدائق و زندگانى و شخصيت ( ص 62 ) تصريح كرده و توضيح داده‌اند كه سيد در اينجا بمعنى لغوى خود يعنى مهتر و رئيس است ( نه اينكه معنى اصطلاحى\r\n\r\n","description":"","footnote":"","page_name":" 490 ","page_number":194},
  {"content":"\r\n\r\nرا بدهد كه از اولاد حضرت هاشم ( ع ) باشد ) .\r\nفرزندش عبد الرزاق 51 مردى اديب و شاعر بوده و اين شعر بوى منسوب است :\r\n و كم ساكت نال المنى بسكوته * و كم ناطق يجنى عليه لسانه \r\nفرزندش ابى طالب 52 معروف بجابر صغير از موجهين زمان خود بوده ، و مدفن وى تاكنون در دوفرسنگى دزفول معلوم و بر آن گنبد و بارگاهى است و سكنه اطراف به زيارت آن ميآيند و از زير بقعه آبى صافى و گوارا جارى است .\r\nفرزندش زيد 53 معروف بزهد و قناعت بوده و در شوشتر وفات كرده و هم آنجا مدفون شده . فرزندش شيخ قطب الدّين محمد 54 ، از أهل دل و عرفان و كراماتى بوى نسبت داده‌اند و در نجف ساكن و هم آنجا وفات كرده .\r\nفرزندش شيخ عبيد اللّه 55 مردى مهمان‌نواز بوده و صد و بيست سال عمر نموده .\r\nفرزندش شيخ يوسف 56 مردى دلاور و دلير بوده و صد و سى سال عمر كرده .\r\nفرزندش شيخ حسن 57 از مبرزين در علم معقول و ساكن شوشتر بوده و هم در آنجا وفات كرده و دفن شده .\r\nفرزندش شيخ جمال الدّين 58 از زهاد و بندگان خوب خداى بوده و كتابى در « تاريخ شوشتر » و ديگرى بنام « عين اليقين در معالم دين » و سيمى در « نوادر عرب » تأليف و هفتاد سال عمر نموده ، چنان كه در حدائق فرموده .\r\nفرزندش شيخ احمد 59 رئيس خاندان بوده ، و يكى از فرزندانش شيخ حسين 60 از علماء و فضلاء عصر خود بوده ، و فرزند ديگرش شيخ محمد شريف 60 است كه در عمود اين نسب واقع شده . در حدائق و نيز در زندگانى و شخصيت ( ص 60 ) نوشته‌اند كه وى از اهل فضل و ادب و شاعرى توانا بوده و خطى زيبا داشته ، و قرآنى به خط خوش او در كتابخانه ناصر الدّين شاه موجود بوده و قصيده‌ئى دارد درباره خروج اهل بيت از مدينه تا شهادت كه مطلع آن اين است :\r\n ذكر الطفوف و يوم عاشوراء * منعا جفونى لذة الاغفاء \r\nفرزندش شيخ شمس الدّين 61 از طلاب و محصلين بوده كه از دزفول بنجف مسافرت و هم آنجا وفات نموده و در وادى السلام دفن شده . و از اقارب و أقوام صاحب عنوان آنچه در كتاب زندگانى و شخصيت نقل كرده و ما در اين ترجمه و تراجم ديگر\r\n\r\n","description":"","footnote":"","page_name":" 491 ","page_number":195},
  {"content":"\r\n\r\nاين كتاب مىنويسيم ، همه به اين شيخ شمس الدّين مىرسند ، و البتّه در اينكه نسب حضرت شيخ بزرگوار ( اعلى اللّه مقامه ) بجناب جابر ( رضوان اللّه عليه ) مىرسد سخنى بلكه امثال ما را مجال دم زدنى نيست ، ليكن اشكالى در كمى واسطه بنحو فوق وارد مىآيد و ما خود با مرحوم حاجى امين الواعظين ( رحمه اللّه ) در اين موضوع در طهران مذاكره نموده ، فرمودند من اين نسب را از خط مرحوم شيخ اعلى اللّه مقامه ( يعنى صاحب عنوان ) بدين نحو نقل كرده‌ام و علت كمى واسطه معمر بودن آنان است ، و مىفرمود غالب اشخاص مذكور در اين عمود صاحب خط خوش بوده‌اند مگر خود مرحوم شيخ ( ره ) ، انتهى .\r\nو ما خط خود مرحوم حاجى امين را كه نسخه جلد اول حدائق را به خط خويش نوشته زيارت نموديم ، در نهايت نيكوئى و زيبائى بوده ؛ ليكن در زندگانى و شخصيت ( ص 111 ) فرمايد شيخ خط نسخ و نستعليق را خوب مىنوشته و نستعليقش زيبا و خوانا و مايل بشكسته بوده ، انتهى . آن‌گاه صفحهء از آن را گراور نموده كه تاريخ آن به عبارتى عربى و پيچيده و مفادش نيمه دويم روز 4 ذى القعدة الحرام سنه 1236 مىشود .\r\nو هناك نقول ما قلنا فى خاتمة عنوان السيد الجليل بحر العلوم اعلى اللّه مقامه ( ص 429 س 7 ) : فليس لنا ، الخ .\r\nمرحوم شيخ شمس الدّين 61 به‌طورىكه از صفحات عديده متفرقه كتاب زندگانى و شخصيت برمىآيد سه فرزند داشته ، يكى شيخ احمد 62 كه در ( ص 107 ) در پاورقى او را ذكر كرده . و ديگر شيخ عبد الرضا 62 كه در ( 1280 ) بيايد .\r\nو ديگر شيخ مرتضى 62 كه در عمود اين نسب افتاده .\r\nدر زندگانى و شخصيت ( ص 60 ) درباره اين شيخ مرتضى فرمايد : عالمى پرهيزكار و فاضلى بردبار بوده ، و در فقه و غيره تأليفاتى نموده و هيبت و سطوتى داشته ، و از او سه فرزند بنام شيخ محمد امين 63 و شيخ محمود 63 و شيخ احمد 63 بجاى مانده ، انتهى .\r\nو فرزند اين شيخ احمد ، مرحوم شيخ حسين 64 است كه استاد صاحب عنوان بوده .\r\nو شيخ محمد امين 63 مذكور دختر شيخ يعقوب 63 فرزند عم خود شيخ احمد 62 را بزوجيت داشته كه در كتاب مذكور ( ص 58 ) شرحى از بزرگوارى او نوشته و در ( ص 59 ) فرمايد : در سنه 1279 در نجف وفات كرده .\r\nو خود شيخ محمد امين را در ( ص 57 ) نوشته كه از علماى عاملين و مروجين دين\r\n\r\n","description":"","footnote":"","page_name":" 492 ","page_number":196},
  {"content":"\r\n\r\nمبين اسلام بوده و در سنه 1248 وفات كرده و در بيرون دزفول در بابا يوسف دفن شده و آنجا بعدها مقبره اين خانواده گرديده ، و او سه فرزند داشته كه مانند فرزندان حضرت ابو - طالب عليه السلام ما بين هريك ده سال فاصله بوده ، شيخ بزرگوار 64 ، و شيخ منصور 64 ، و شيخ محمد صادق 64 ، كه شيخ بزرگتر از آن دو ، و شيخ منصور هم بزرگتر از شيخ محمد صادق بوده چنان‌كه در ( ص 324 ) فرموده ، و ما شيخ منصور را در ( 1224 ) و شيخ محمد صادق را در ( 1234 ) مىآوريم ، و در اين عنوان فقط احوال شيخ بزرگوار ( اعلى اللّه مقامه ) را آورده و چنين گوئيم كه :\r\nآن جناب در روز غدير اين سال چنان‌كه در زندگانى و شخصيت ( ص 57 ) فرموده در دزفول متولد شده و غير از اين كتاب در ساير مآخذ احوال آن جناب تاكنون به نظر نرسيده كه ماه و روز تولد را معين كرده باشند و شعر معروف كه در ( ص 142 ) بيايد :\r\n ز غيب آمده تاريخ اين حيات و ممات * غدير سال ولادت فراغ سال وفات \r\nكه تولد را غدير گفته مقصود شماره حروف كلمه غدير است ، الا اينكه گوئيم مؤلف اين كتاب از جايى ديگر ماه و روز تولد را ديده و گرفته كه اتفاقا آن هم غدير بوده و الا اين شعر دلالت بر آن ندارد .\r\nدر كتاب مذكور ( ص 63 تا 74 ) كيفيت تحصيل و گردشهاى او را در بلاد متفرقه ذكر كرده تا در اين صفحه اخير استقرارش را در نجف بعد از وفات صاحب جواهر و استقرار رياست شيعه را بر وى تا حين وفات كه پانزده سال مىشود ذكر كرده كه خلاصه آن با ملاحظه بعضى از صفحات ديگر اين مىشود كه وى قسمتى از دروس مقدماتى را در نزد شيخ حسين بن شيخ احمد كه آنفا ذكر شد و مرجع و فيصله امور شرعيه آن سامان بوده فراگرفت .\r\nآن‌گاه در سنه 1232 كه هيجده‌ساله بوده با پدرش از دزفول حركت بعتبات نمود ، و در حين حركت استادش شيخ حسين بشيخ محمد امين گفت در كربلا از سيد مجاهد - كه مقصود آقا سيد محمد كربلائى باشد - ديدن كنيد و سلام مرا به او برسانيد ، آنها حركت كردند و در كربلا به خدمت سيد رسيدند ، سيد فرمود شنيده‌ام برادرم شيخ حسين در دزفول نماز جمعه مىخواند ، شيخ كه در پائين مجلس نشسته بود فرصت را براى بحث علمى مناسب ديده گفت مگر در وجوب نماز جمعه ترديدى هست ؟ و دوازده دليل بر وجوب آن آورد به‌طورىكه مورد تعجب حاضرين گرديد ، سيد محمد از نامش پرسيد و شيخ محمد -\r\n\r\n","description":"","footnote":"","page_name":" 493 ","page_number":197},
  {"content":"\r\n\r\nامين او را معرفى نمود . سيد متوجه شده كه يك نبوغ فكرى در اين جوان موجود است كه بايد در يكى از حوزه‌هاى علميه پروريده شود ، و بشيخ محمد امين فرمود : شما بچه منظور بكربلا آمده‌ايد ؟ گفت براى زيارت ، سيد گفت لازم است اين فرزند را براى تحصيل بكربلا واگذاريد و مخارج او هم در عهده من مىباشد ، و بنا بر آن شيخ محمد امين او را بكربلا واگذاشت و شيخ مدت چهار سال در آنجا خدمت سيد محمد و شريف العلماء درس خواند تا در سنه 1236 قضيه والى بغداد و محاصره كربلا پيش آمد و مردم آن بكاظمين هجرت كردند و شيخ هم بكاظمين رفت و با بعضى از أهل دزفول كه براى زيارت آمده بودند و موفق نشدند بدزفول برگشت ، و پس از يك سال يا اندكى بيشتر دوباره بكربلا آمد و يك سال يا قدرى زيادتر نيز آنجا نزد شريف العلماء درس خواند و بعد بنجف رفت و باز يك سال يا بيشتر در نزد شيخ موسى نجفى تحصيل كرد و سپس بدزفول برگشت و بعد از چندى در سنه 1240 بعزم زيارت مشهد مقدس حركت كرد و در ضمن مىخواست تا علماء ايران را هم ببيند و از اندوخته‌هاى علمى آنان نيز استفاضه كند ، مادرش او را ممانعت كرد و بناء بر استخاره نهادند ، يا للعجب كه اين آيت مبارك بيامد :  « لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ » !  و نيز براى بردن برادر خود شيخ منصور بهمراه ، قرآن عظيم را گشودند اين آيه آمد :\r\n سَنَشُدُّ عَضُدَكَ بِأَخِيكَ ! . \r\nلا جرم ، آن دو برادر حركت نموده تا ببروجرد رسيدند ، و آن اوقات مرحوم حاج ملا اسد اللّه در آن شهر برياست علمى مشهور و از أنوار تدريس خود اطراف را روشن مىنمود ؛ شيخ با وى ملاقات و حاجى ملا اسد اللّه پس از پىبردن بمقامات عاليه او يك ماه او را در بروجرد نگاهداشت و آن جناب در آن مدت بنص « المآثر : ص 140 » بمجلس درس او مىرفت ، ليكن در زندگانى و شخصيت ( ص 67 ) شاگردى او را نسبت بحاج ملا اسد اللّه انكار نموده .\r\nو به‌هرحال از آنجا باصفهان آمد و آيا در اين حركت از بروجرد باصفهان بقم نيز رفته يا نه ، در اين صفحه فرمايد درست معلوم نيست ، و در اصفهان بمجلس درس سيد حجة الاسلام حاضر شد ، اتفاقا در همان روز اول ورود مسأله‌اى را كه چند روز بود عنوان و در آن اشكالى نموده بودند و هيچ‌كس جواب نمىداد ، آن جناب جواب آن را بيكى از شاگردان بيان كرد و او روز ديگر به سيد عرضه داشت ، و سيد خيلى تعجب نمود\r\n\r\n","description":"","footnote":"","page_name":" 494 ","page_number":198},
  {"content":"\r\n\r\nو فرمود اين جواب از تو نيست ! و او واقعه را عرض كرد و آنها بدنبال شيخ بلند شدند تا در يكى از كاروان‌سراها او را يافتند و به خدمت سيد آوردند و او تكليف ماندن شيخ را باصفهان فرمود ، شيخ جواب داد كه در دزفول كلبهء دارم و مراجعت مىكنم . سيد گفت شيخنا ! سيد قادر است عين گل و خشت منزلت را در اينجا حاضر نمايد ، و شيخ بداشتن پدر و مادر اعتذار جست و گفت اگر بناء بماندن در ايران داشتم البتّه اصفهان را ترجيح مىدادم ، و پس از چند روز از اصفهان حركت نموده و بكاشان رفت ، و مدت چهار سال آنجا در خدمت فقيه فاضل و محقق كامل مرحوم حاج ملا احمد نراقى درس خواند .\r\nمرحوم حاج ملا احمد پى بمقامات عاليه اين شاگرد بزرگوار خود برده و اجازه روايتى مفصلى برايش نوشت كه صورت آن را مؤلف زندگانى و شخصيت از خط پدرش ميرزا محمد جعفر انصارى كه از روى نسخه اصل نگاشته در آن كتاب ( در ص 120 تا 130 ) كليشه نموده ، و در ورقه ملحق بفرائد نوشته كه حاجى ملا احمد مىفرمود : من در اسفار خود خصوصا در سفر جهاد با روسيه پنجاه عالم مجتهد ديدم كه هيچ‌يك مانند شيخ مرتضى نبودند . و به‌هرحال ، شيخ با برادر خود از كاشان بمشهد رفتند و ظاهرا چند ماهى در آنجا مانده باشند و در برگشتن بطهران وارد شدند و پس از آن از اين سفر شش‌ساله بدزفول آمدند و آنجا شيخ در رأس حوزه علميه قرار گرفت ، و بعد از چندى بعزم توقف دائمى در عتبات عاليات شبانه از دزفول حركت و بشوشتر آمد ، و مردم دزفول پس از اطلاع براى بازگردانيدن او بدزفول بشوشتر آمدند و آنچه اصرار نمودند قبول نفرمود و در سنه 1240 بعراق عرب آمده و در نجف أشرف توطن و آن زمين مقدس را وطن هميشگى خود قرار داد ، و آنجا چندى بمجلس درس شيخ على بن شيخ جعفر نجفى رفت و بعد از آن خود بتدريس مشغول شد و بتدريج اساتيد او هريك چند سال پس از ديگرى وفات كردند تا صاحب جواهر در سنه 1266 وفات كرد ، و اين وقت است كه از اطراف و اكناف طلاب علوم دينيه به خدمت وى رسيده وصيت شهرت وى عالم‌گير گرديد ، و در هريك از مآخذ مرقومه عباراتى درباره او نوشته‌اند .\r\nدر « المآثر » پس از بعضى از عبارات در عنوان او فرموده : غالب آنكه هيچ مجتهد أعلم در عصرى از اعصار و مصرى از امصار نبوده كه عالمى ديگر دعوى رجحان بر وى نكرده ، و يا غير واحدى انكار تقدم او ننموده باشد ، الا اين وجود مبارك كه در هيچ مقامى هيچ‌گاه قادحى نداشته و ندارد ، علم اصول را بالخصوص تأسيسى كرد كه از\r\n\r\n","description":"","footnote":"","page_name":" 495 ","page_number":199},
  {"content":"\r\n\r\nصدر اول تا اين عصر نشده بود ، كتاب مستطابش در اصول كه باسم « فرائد » شهرت گرفته با كتب ديگر كه در فقه و غيره دارد بكرات مطبوع افتاده اينك در قلمرو سلطنت تشيع مدار تدريس بمصنفات آن بزرگوار است ، و اسلوب استدلال در احكام و اجتهاد در فروع بطريقه دقيقه وى ، اطوار اين وجود مسعود مصدق حديث « علماء امتى كأنبياء بنى اسرائيل » بود ، ملت شيعه اثنىعشريه از اهالى مملكت ايران و گروهى انبوه كه در هند و بلاد روسيه و بعضى از ايالات عثمانيه و چند شهر افغانستان و تركستان و غيرها هستند هرساله از بابت اوقاف و زكوات و اخماس و سهم امام و مظالم و امثالها قرب دويست هزار تومان بمحضر أطهر او ايصال مىداشتند ، و او به اندازه يك مستحق مقتصدى نيز در حق خود از آن وجوه تصرف نمىفرمود ، و همه را در نهايت احتياط الى دينار آخر بدست ارباب استحقاق مىرسانيد ، در جميع دوران رياست عام و نيابت امام عليه السلام يك نفر نوكر بيشتر نداشت ، آن هم مردى متقى از سلك ارباب عمايم بود موسوم بحاج ملا رحمة اللّه ( رحمه اللّه ) كه همه جا به‌همين‌جهت مشهور است ، الغرض اين شخص بزرگوار حقيقة از اعاجيب ادهار و نوادر روزگار بود ، و در علم و عمل و زهد و تقوى و ورع و عبادت و رياضت از طراز اولين و آخرين محسوب مىگردد ، استقصاء مراتب و مقامات و تاريخ و ماجريات و أخبار و آثار وى من جميع الجهات يك مجلد بزرگ و كتابى كلان خواهد شد ، اين دولت مؤبد و سلطنت مخلد را در مقام افتخار اين علامه روزگار و خلاصه ادوار بر هزاران عهد از قرن‌هاى سلف مزيت و شرف مىبخشد ، انتهى .\r\nو در « مستدرك 3 : 383 » فرمايد : در علم و تحقيق و دقت و زهد و ورع و عبادت و كياست به جائى رسيد كه هيچيك از پيشينيان وى بدان دست نيافتند و كسانى كه پس از او آمدند گرد آن نگرديدند ، و هريك از علماء اعلام و فقهاء كرام كه بعد از او آمده‌اند افكار و انظار خود را بر مؤلفات وى انداخته و همه اعتراف بعجز از بلوغ بمقامات عاليه او نموده‌اند ، انتهى .\r\nو در « تاريخ اصفهان » گويد : ( الفضل ما شهدت به الاعداء ) باليوز انگليس در بغداد كه دو سال خواست بحضرتش مشرف آيد و نتوانست ، تا روزى در بيابان از دور مشاهده جمال آن بزرگوار را نمود ، گفت : اين مرد يا عيسى بن مريم است يا نايب خاصش ، و والى بغداد بسلطان عثمانى عرض نمود : و اللّه هو الفاروق الاعظم ! انتهى .\r\nو در « لؤلؤ الصدف » فرمايد : هركجاى عالم تدريس شود لا بد و ناعلاج بايد\r\n\r\n","description":"","footnote":"","page_name":" 496 ","page_number":200},
  {"content":"\r\n\r\nاز كلمات او گفته شود ، نسخ تمام كتب اصوليه فرمود برسائل خود و تقريرات شاگردان خود ، و باب كتابخانه فقها را مسدود كرد بكتب فقهيه خود ، انتهى .\r\nو در « زندگانى و شخصيت : 130 » فرمايد : تأليفات شيخ بسيار و در نهايت اشتهارند و داراى تحقيقات و موشكافىهاى عجيب ، و بالاخره نماينده احاطه كامل و تبحر و جامعيت او و مورد اعتناى أكابر دانشمندان شيعه و علماى اسلام و محل استفادهء افاضل فقهاى مكتب جعفرى مىباشند ، و با فهم عبارات و رموز و دقائق آنها افتخار مىورزند ، انتهى .\r\nو در ( ص 131 ) فرمايد : در تأليفات شيخ تعقيد و اغلاق و ألفاظ مشكله و غير مستعمله پيدا نمىشود ، بلكه با قلمى خالى از هرگونه تسامح ، معانى بسيار را در جملات كوتاه و اندك پرورانده و همين هم سبب شده كه آن‌ها در جميع حوزه‌هاى علميه از كتب درسى و مدار تعليم و تعلم قرار گرفته‌اند .\r\nو هم آنجا فرموده كه شيخ با آنكه چشمش منحصر بفرد و باآن‌همه گرفتاريهاى مرجعيت يك دنيا شيعه و رسيدگى بتربيت و تدريس امور طلاب و محصلين علوم دينيه و جواب مسائل ؛ زياده بر سى جلد كتاب تأليف نموده كه هركدام در موضوع خود كم‌نظيرند .\r\nو بالاخره در آن صفحه تا ص 134 تأليفات او را بشرح ذكر كرده كه با اندك تغييرى در بعضى از عبارات وى بدين تفصيل است :\r\n\r\nتأليفات شيخ :\r\nاول « اثبات التسامح » در ادله سنن كه در « الذريعة 1 : 87 شماره 413 » فرموده و هم در « ج 4 ص 174 شماره 862 » آن را دوباره ذكر كرده .\r\nدوم « اصول الفقه » در يك مجلد ضخيم شامل 62 مبحث از مباحث ألفاظ و ادله عقليه كه نيز در « الذريعة 2 : 210 شماره 816 » فرموده .\r\nسوم « حاشيه بر استصحاب قوانين » كه در « زندگانى و شخصيت : 131 » گويد در دزفول موجود است .\r\nچهارم « حاشيه بر ترجمه نجاة العباد » ، در « زندگانى و شخصيت : 132 » فرمايد كه چون اصرار زياد بدان جناب شد كه رساله عمليه نشر دهد ، و او از شدت ورع و ملازمت احتياط امتناع مىورزيد ، آخر الامر از براى احترام علماء پيشين و باقى ماندن اسامى آنان ، بر بعضى از رساله‌ها جهت مقلدين حاشيه نوشت ، و از آن جمله همين حاشيه « نجاة العباد » است ، انتهى .\r\nو أيضا يكى ديگر « حاشيه نخبه » حاجى كرباسى است .\r\n\r\n","description":"","footnote":"","page_name":" 497 ","page_number":201},
  {"content":"\r\n\r\nپنجم « حاشيه بر حاشيه شيخ موسى نجفى بر بغية الطالب » پدر خود مرحوم شيخ جعفر نجفى عليهما الرحمه .\r\nششم « حواشى متفرقه بر عوائد » نراقى استاد خود . هفتم « رساله » در ارث .\r\nهشتم « رساله در استصحاب » . نهم « رساله در أصالة البراءة » .\r\nدهم « رساله در تقليد ميت و أعلم » . يازدهم « رساله در تقيه » .\r\nدوازدهم « رساله در تيمم » . سيزدهم « رساله در خلل » .\r\nچهاردهم « رساله در خمس » . پانزدهم « رساله در رد بعضى از عامه » كه در موضوع حرمت متعه كتابى نوشته .\r\nشانزدهم « رساله » در رد قائلين به آنكه أخبار قطعية الصدورند ، چنان‌كه خود در « رسائل » در ابتداء مبحث خبر واحد در مقدمه اولى اشاره بدان نموده و ظاهرا اين رساله همان است كه در « زندگانى و شخصيت » آن را بعنوان « رساله قطع » نوشته .\r\nهفدهم « رساله در رضاع » . هيجدهم « رساله در زكات » .\r\nنوزدهم « رساله در صلاة » كه مرتب نشده .\r\nبيستم « رساله در ظن » كه بعنوان « رسالة فى حجية المظنه » چاپ شده .\r\nبيست و يكم « رساله در لا ضرر و لا ضرار فى الاسلام » .\r\nبيست و دوم « رساله در حجيت ظواهر كتاب » كه در « الذريعة 6 : 275 شماره 1494 » نوشته . بيست و سوم « رساله در قاعده من ملك شيئا ملك الاقرار به » .\r\nبيست و چهارم « رساله در قرعه » . بيست و پنجم « رساله در قضاء از ميت » .\r\nبيست و ششم « رساله در مواسعه و مضايقه » .\r\nبيست و هفتم « كتاب رجال » كه در « مصفى المقال : 456 » آن را ذكر كرده و فرمايد آن به اندازه خلاصه علامه است كه ثقات و ممدوحين رواة را كه عمل برواياتشان مىشود در آن آورده ، با فوائد رجاليه ديگر ، انتهى . و نسخه‌اى از آن در كتابخانه استان قدس رضوى ( ع ) موجودست .\r\nبيست و هشتم « كتاب طهارت » كه در « فهرست كتابخانه رضويه 5 : 596 » فرموده : آن از اول تا آخر مبحث وضو ؛ شرح طهارت « شرايع » ، و از مبحث دماء ثلثه تا آخر باب طهارت ؛ شرح طهارت « ارشاد » علامه است ، انتهى .\r\nو معمول چنين شده كه رساله قطع و رساله ظن و رساله أصالة البراءة و رساله\r\n\r\n","description":"","footnote":"","page_name":" 498 ","page_number":202},
  {"content":"\r\n\r\nاستصحاب را با تعادل و تراجيح همه را در مجلدى مخصوصا باهم چاپ كرده و بنام « فرائد » شهرت گرفته و مورد تدريس و تدرس علماء بزرگوار گرديده ، و تقريبا بايد كتاب فرائد را يك كتاب بشمار آورد ، ليكن نظر به اهميت هريك از رسائل آن ما هريك را جدا تأليفى بشمار آورديم ، چنان‌كه در احوال حاجى سبزوارى نيز نظير آن را معمول داشتيم .\r\nبيست و نهم كتاب « متاجر » كه آن را « مكاسب » نيز مىگويند ، و آن هم مانند فرائد مورد تدريس و تدرس علما قرار گرفته ، و بر اين دو كتاب مبارك حواشى بسيارى نوشته شده كه زحمات و تتبع و استقصاء بلا نظير حضرت شيخنا الاجل آقاى شيخ آقا بزرگ طهرانى ( متعنا اللّه به طول بقائه الشريف ) در جمع و ترتيب و تنظيم أسماء آنها در جلد ششم كتاب عزيز « الذريعة الى تصانيف الشيعة » از ( ص 152 تا ص 162 ) نسبت بفرائد ، و از ( ص 216 تا ص 221 ) نسبت بمتاجر ما را از ذكر آنها مستغنى فرموده ، همين اندازه اينجا گوئيم كه در « المآثر : 185 » فرمايد كه آقا سيد صالح خلخالى فرائد را از عربى به فارسى نقل كرده .\r\n\r\nاساتيد شيخ :\r\nاز كلمات گذشته معلوم شد كه اساتيد وى چندين نفر از علماء اعلام‌اند ، يعنى اول حاج ملا احمد نراقى كه در ( 1245 ) بيايد . دويم حاج ملا اسد اللّه بروجردى كه در ( 1270 ) بيايد . سيم عمش شيخ حسين كه در صدر عنوان گذشت .\r\nچهارم شيخ على بن شيخ جعفر نجفى كه در ( 1254 ) بيايد . پنجم سيد محمد مجاهد كه در ( 1242 ) بيايد . ششم شريف العلماء ملا محمد شريف مازندرانى كه در ( 1245 ) بيايد . هفتم شيخ موسى بن شيخ جعفر كه در ( 1241 ) بيايد . هشتم حاج شيخ محمد حسن نجفى كه در « المآثر : 136 ، عمود 1 » تصريح كرده كه شيخ شاگرد او بوده .\r\nليكن در زندگانى و شخصيت ( ص 147 ) حاج ملا اسد اللّه را نياورده و فقط شش نفر اولى را ذكر كرده ، و گويد غير از اين نامبردگان شيخ در نزد هيچ‌كس تلمذ نكرده ، انتهى . و در « طرائق ، ج 3 » فرمايد وى ارادت بحاج سيد على شوشترى داشته انتهى .\r\nو در « مستدرك ، ج 3 » روايت او را از آقا سيد صدر الدّين عاملى كه در ( ج 1 ، سال 1193 ، عنوان 5 ص 7 ) گذشت آورده ، و در زندگانى و شخصيت ( ص 115 ) مرحوم شيخ محمد سعيد بن محمد يوسف دينورى قراچه‌داغى معروف به صد تومانى را نيز از مشايخ اجازه روايت او ذكر كرده ، كه كلا از استاد درس و شيخ روايت با حاجى سيد على كه\r\n\r\n","description":"","footnote":"","page_name":" 499 ","page_number":203},
  {"content":"\r\n\r\nباصطلاح صاحب طرائق مرشد شيخ بوده يازده نفر مىشوند ، و در ( ص 119 ) وفات شيخ محمد سعيد را در حدود ( 1250 ) نوشته .\r\n\r\nشاگردان شيخ :\r\nو اما شاگردان آن جناب يا كسانى كه از او اجازت روايت دارند ، آنها جماعتى بسيارند ، بلكه از زمان او تاكنون تمام علماء شاگردان مدرس مقدس و تأليفات شريفه او بدون واسطه يا مع‌الواسطه‌اند .\r\nدر « المآثر : 137 عمود 2 » فرمايد : شمار شاگردانش را در تمام ايام رياست عظمى و نيابت كبرى نمىتوان تعيين كرد و تحديد نمود ، انتهى . و ما در سال 1329 قمرى و ما بعدها اسامى قريب شصت نفر از آنها را از مواضع متفرقه استخراج و در كتاب « أمالى ، ص 40 تا 42 » در متن و حاشيه نوشته‌ايم ، و در كتاب زندگانى و شخصيت ( ص 168 تا ص 322 ) زياده بر دويست نفر را نام برده كه بعضى از آنها همان مذكورين در « امالى » هستند و بجمله در حدود دويست و پنجاه نفر خواهند شد ، و ما اينجا از اين هر دو موضع و رساله « شاگردان شيخ أنصارى » تأليف آقاى سيد محمد على روضاتى ، كه در آخر اين مبحث ذكر مىكنيم اسماء آنها را به ترتيب حروف تهجى با ملاحظه اينكه اسماء مركبه جزء اولش ملحوظ است هرچند براى تعظيم باشد مىآوريم و هركدام پس از اين در اين كتاب ذكر مىشوند سال آن را تعيين و اگرنه اجمالا چيزى در معرفى آنها مىنويسيم و هركدام محتاج بمأخذ باشند اشاره بدان مىنمائيم ، و اينكه كدام شاگرد درس يا از او اجازت روايت داشته يا هر دو بوده براى ضيق مجال معلوم نكرديم .\r\n1 - سيد ميرزا آقا فرزند احمد بن ميرزا محمود مستوفى شيرازى كه برادرزاده ميرزاى شيرازى معروف و نيز داماد او بوده و چهار سال تيمنا بمحضر درس صاحب عنوان حاضر شده و در ششم ماه جمادى الآخرة سنه هزار و سيصد و سى و شش وفات كرده و در نزد عم بزرگوار مذكور خود دفن شده ، چنان‌كه در زندگانى و شخصيت ( ص 197 ) :\r\nفرموده . 2 - شيخ ابراهيم خوئى كه هم در آن كتاب در صفحه مذكوره است .\r\n3 - حاجى ميرزا ابراهيم شريعتمدار ابن سيد اسماعيل سبزوارى كه در ( 1215 ) بيايد .\r\n4 - شيخ ابراهيم بن حسن قفطان كه در ( ج 1 سال 1199 عنوان 47 ص 96 ) گذشت .\r\n5 - حاجى ميرزا ابراهيم بن حسين دنبلى كه در ( 1247 ) بيايد .\r\n6 - شيخ ابراهيم بن صادق آل صادق كه در ( 1221 ) بيايد .\r\n7 - ملا ابراهيم بن محمد على قمى كه در ( 1308 ) بيايد .\r\n\r\n","description":"","footnote":"","page_name":" 500 ","page_number":204},
  {"content":"\r\n\r\n8 - سيد ابو تراب قزوينى معروف بسكاكى كه در ( 1303 ) بيايد .\r\n9 - ميرزا ابو الحسن بن سيد محمد سبزوارى رضوى كه در زندگانى و شخصيت ( ص 174 ) نوشته و فرمايد : پدر وى از اهل علم و معروف بعلامه بوده ، و خود « رسالهء در عدم وجوب نماز جمعه » و « حاشيه بر كتاب هداية الابرار » شيخ حسين بن شهاب الدّين كركى تأليف كرده و در حدود سال ( 1313 ) در مشهد وفات نموده ، انتهى .\r\n10 - شيخ ابو القاسم دامغانى كه در ( 1336 ) بيايد .\r\n11 - شيخ ملا ابو القاسم طالقانى كه در زندگانى و شخصيت ( ص 179 ) فرمايد :\r\nدر غايت پارسائى و تقوى و زهد بوده و از اصحاب آن جناب و هم بر او شاگردى نموده و در حدود سال يك‌هزار و سيصد و اندى وفات كرده و در وادى السلام دفن شد ، انتهى مختصرا .\r\n12 - سيد ابو القاسم بن سيد حسن كربلائى كه در ( 1309 ) بيايد .\r\n13 - شيخ ابو القاسم بن محمد باقر انصارى كه در ( 1280 ) بيايد .\r\n14 - حاجى ميرزا ابو القاسم بن محمد على كلانترى كه در ( 1236 ) بيايد .\r\n15 - سيد ابو القاسم بن سيد محمد مهدى بن سيد حسن خوانسارى كه نيز در ( 1280 ) بيايد . 16 - شيخ ميرزا ابو القاسم بن محمد مهدى بن حاج محمد ابراهيم كرباسى كه در ( 1308 ) بيايد .\r\n17 - سيد ابو القاسم بن سيد مهدى كاشانى كه در زندگانى و شخصيت ( ص 180 ) فرموده كه از فقهاى صالحين بوده ، و در نجف از مجلس درس آن جناب استفاده نموده و بعد از وفات او بدرس ميرزاى شيرازى رفته ، و چون ميرزا بسامره هجرت فرمود وى بهمراهش رفت و هم آنجا در حدود 1300 وفات كرده و در صحن شريف پائين پاى مبارك نزديك برواق مطهر دفن شد چنان كه در ( ص 180 ) فرموده .\r\n18 - شيخ ابو القاسم شور مستى سواد كوهى كه در « التدوين » فرموده .\r\n19 - شيخ احمد بن صالح آل طعان كه در ( 1251 ) بيايد .\r\n20 - شيخ أحمد بن مبارك كه در ( 1330 ) بيايد .\r\n21 - شيخ ملا احمد بن محمد باقر تبريزى كه در « زندگانى و شخصيت : 185 » فرمايد : از علماء جليل القدر است كه كتابى دارد بعنوان « اصول الفقه » در سه جلد : 1 - از صحيح و اعم تا آخر مفاهيم 2 - از خاص و عام تا آخر اجماع 3 - در برائت و اشتغال ، و بعد از 1271 وفات كرده ، انتهى .\r\n\r\n","description":"","footnote":"","page_name":" 501 ","page_number":205},
  {"content":"\r\n\r\n22 - شيخ مولى احمد بن عباس معروف بحاجى مجتهد اصفهانى قائنى ترشيزى كه در ( 1323 ) بيايد .\r\n23 - سيد احمد بن سيد حسين تفريشى نجفى كه چندى بر آن جناب و پس از وى بر فاضل ايروانى شاگردى كرده و تقريرات فقه و اصولش را نوشته و ديگر از تأليفات وى تعليقه است بر رسائل و مكاسب و رساله در استصحاب و رساله در مباحث الفاظ كه همه قريب به دوازده جلد است و كتاب « ينابيع الاصول » و « محاكمات الاصول » . و هم چندى در اصفهان نزد حاج شيخ محمد باقر درس خوانده و در حدود سال 1309 وفات نموده ، چنان‌كه در « زندگانى : 186 » فرموده .\r\n24 - سيد احمد بن اسماعيل دماوندى كه در ( 1341 ) بيايد .\r\n25 - حاج مولى احمد شبسترى كه در ( 1306 ) بيايد .\r\n26 - شيخ احمد طسوجى كه در ( 1229 ) بيايد . 27 - شيخ ميرزا احمد بن محمد محسن فيضى كه در ( 1286 ) بيايد . 28 - شيخ احمد بن حسن قفطان كه در ( 1235 ) بيايد .\r\n29 - حاج مولى احمد بن حاج مولى ابو القاسم كاشانى تركابادى كه پدرش حاج ملا ابو القاسم شاگرد ميرزاى قمى بوده و خود در نزد صاحب عنوان درس خوانده چنان كه در « لباب الالقاب : 97 » فرموده .\r\n30 - شيخ مولى احمد بن على اكبر مراغى كه در ( 1310 ) بيايد .\r\n31 - سيد اسحاق قمى كه در ( 1324 ) بيايد . 32 - حاجى سيد اسد اللّه بن محمد باقر بيدآبادى اصفهانى كه در ( 1228 ) بيايد . 33 - ميرزا اسد اللّه بن آقا حسين بن مولى حسن طسوجى خوئى كه در « زندگانى و شخصيت : 191 » فرمايد : عالمى پارسا و فقيهى پرهيزكار بود و در حدود سال 1290 وفات نموده ، و در نجف در وادى السلام نزديك مزار هود و صالح دفن شده . 34 - ميرزا اسد اللّه بن سيد موسى زنوزى خوئى كه عالمى جليل بوده و بعد از 1270 وفات نموده ، چنان كه در « زندگانى و شخصيت : 192 » فرموده ، و زنوز ديهى است نزديك مرند در اطراف خوى .\r\n35 - شيخ اسماعيل بن آقا محمد بن حاج ملا محمد تقى شهيد ثالث كه در ( 1263 ) بيايد .\r\n36 - سيد اسماعيل مرندى كه در ( 1318 ) بيايد . 37 - ملا اسماعيل بن اسحاق بروجردى كه شاگرد حاج ملا اسد اللّه نيز بوده و نوشتجاتى در فقه دارد و در حدود سال 1307 در كربلا وفات نموده ، چنان‌كه در زندگانى و شخصيت ( ص 193 ) فرموده .\r\n\r\n","description":"","footnote":"","page_name":" 502 ","page_number":206},
  {"content":"\r\n\r\n38 - سيد اسماعيل بن نصر اللّه بهبهانى كه در ( 1229 ) بيايد .\r\n39 - شيخ اسماعيل سرخه‌ئى سمنانى كه در حيات صاحب عنوان در نزد او ، و پس از وفاتش در نزد ميرزاى شيرازى درس خوانده و چون جامع معقول و منقول بود ، بعد از فراغ از تحصيل و آمدن بأمر ميرزا ، بسمنان ، بأرسطو معروف شد ، و بعد از سال 1300 وفات كرد ، چنان كه در « زندگانى و شخصيت : 194 » فرموده .\r\n40 - سيد اسماعيل بن عبد الرزاق بن عبد الحى پشت مشهدى كاشانى كه قسمت زيادى از تقريرات فقهى و اصولى آن استاد را در آن نوشته ، چنان‌كه هم در آنجا ( ص 195 ) فرموده .\r\n41 - ملا اسماعيل بن عبد العظيم كجورى كه در ( 1278 ) بيايد .\r\n42 - سيد اسماعيل بن سيد نجف مرندى كه در ( 1318 ) بيايد .\r\n43 - سيد اسماعيل بن احمد علوى عقيلى نورى كه در ( 1321 ) بيايد .\r\n44 - شيخ آقا اسماعيل بن شير محمد همدانى كه در ( 1306 ) بيايد .\r\n45 - شيخ احمد مشهور بمولى آغا بن مصطفى خوينى قزوينى كه در ( 1247 ) بيايد .\r\n46 - شيخ باقر آل شيخ طالب بن حسن از احفاد حبيب بن مظاهر اسدى كه قبل\r\n47 - شيخ باقر بن مولى مراد ابرقوئى كه نيز شاگرد حاج شيخ محمد باقر اصفهانى بوده و پس از تحصيلات به ابرقو رفته و آنجا تدريس مىفرموده و در حدود 1310 وفات كرده ، چنان كه هم آنجا در ( ص 198 ) نوشته .\r\n48 - سيد ميرزا باقر بن ميرزا هاشم حسينى موسوى اصفهانى خراسانى مشهدى كه پس از وفات صاحب عنوان در نزد ميرزاى شيرازى درس خوانده و بعد از آن بمشهد مقدس رفته و مرجعيتى بهم رسانيد چنان‌كه در ( ص 198 ) فرموده .\r\n49 - شيخ باقر بن شيخ حسن بن شيخ اسد اللّه كاظمينى كه در ( 1258 ) بيايد .\r\n50 - شيخ مولى باقر بن غلامعلى شوشترى كه پس از وفات شيخ در نزد دو برادر از شاگردان او حاج ملا على ميرزا خليلى و حاج ميرزا حسين درس خوانده و چندين سفر به مكه معظمه رفته و با شريف آنجا رفاقت نموده و جمعى از مخالفين ببركت وجود وى شيعه شدند . 51 - سيد باقر طالقانى كه در ( 1294 ) بيايد . 52 - شيخ مولى باقر بن محمد كاظم تهرانى نجفى كه در ( 1283 ) بيايد . 53 - شيخ مولى باقر كنى كه در ( ص 203 ) فرموده . 54 - حاج ميرزا باقر مجتهد فرزند ميرزا احمد بن لطف‌على خان بن\r\n\r\n","description":"","footnote":"","page_name":" 503 ","page_number":207},
  {"content":"\r\n\r\nميرزا صادق آذربايجانى كه در ( 1285 ) بيايد .\r\n55 - حاج شيخ جعفر شوشترى كه در ( 1303 ) بيايد . 56 - سيد جعفر قزوينى ابن سيد حسين كه در ( 1316 ) بيايد . 57 - سيد ميرزا جعفر بن مهدى قزوينى كه در ( 1253 ) بيايد .\r\n58 - شيخ جعفر صغير ابن شيخ على بن شيخ جعفر كبير نجفى كه در ( 1290 ) بيايد .\r\n59 - شيخ جعفر بن شيخ محمد حسن آل يس كه در ( 1220 ) بيايد .\r\n60 - سيد جمال الدّين اسدآبادى معروف به افغانى ابن سيد صفدر كه در ( 1254 ) بيايد .\r\n61 - شيخ جواد بن عبد الكريم رشتى كه در ( 1309 ) بيايد .\r\n62 - حاج ميرزا جواد آقا مجتهد ابن ميرزا احمد تبريزى كه در ( 1313 ) بيايد .\r\n63 - حاج ميرزا حبيب اللّه رشتى كه در ( 1234 ) بيايد .\r\n64 - سيد حسن آل طالقانى كه در ( 1247 ) بيايد .\r\n65 - سيد حسن آل نور الدّين كه در ( 1281 ) بيايد .\r\n66 - شيخ حسن بن حاج ملا محمد صالح برغانى كه در ( 1283 ) بيايد .\r\n67 - شيخ ميرزا حسن آغا ابن محمد باقر تبريزى كه در ( 1338 ) بيايد .\r\n68 - شيخ حسن بن شيخ اسد اللّه دزفولى كاظمينى كه در ( 1298 ) بيايد .\r\n69 - شيخ حسن بن محمد مهدى شاه عبد العظيمى كه در ( 1292 ) بيايد .\r\n70 - حاج ميرزا حسن علوى سبزوارى ابن سيد اسماعيل كه در ( 1255 ) بيايد .\r\n71 - ملا حسن بن محمد باقر قره‌باغى كه از شاگردان دوره اول بوده و كتب چندى تأليف نموده ، از آن جمله « شرح دعاى سمات » كه در ( 1261 ) از آن فارغ شده و « رساله‌ئى در تسامح در ادله سنن » كه در ( 1265 ) از آن فارغ شده ، چنان كه در زندگانى و شخصيت ( ص 237 ) فرموده .\r\n72 - شيخ آقا حسن بن مولى ابراهيم نجم‌آبادى كه در ( 1238 ) بيايد .\r\n73 - سيد حسين معروف بدرب امامى فرزند سيد حسن موسوى اصفهانى كه خطى زيبا داشته و « قضاء و شهادات » شيخ را نوشته ، و در « زندگانى و شخصيت : 244 » فرمايد : ظاهرا يكى از شاگردان شيخ است ، كه بعد از 1281 وفات كرده ، انتهى .\r\n74 - شيخ حسين بارفروشى كه در ( 1308 ) بيايد .\r\n75 - حاج سيد حسين بن سيد ابراهيم بهبهانى كه در ( 1215 ) بيايد .\r\n76 - شيخ مولى حسين بن قاسم بهبهانى كه در « زندگانى و شخصيت : 245 »\r\n\r\n","description":"","footnote":"","page_name":" 504 ","page_number":208},
  {"content":"\r\n\r\nنوشته ، و فرمايد : در حدود 1298 وفات كرده .\r\n77 - شيخ مولى حسين بيرجندى كه در ( ص 246 ) فرمايد : بعد از سال 1300 وفات كرده .\r\n78 - شيخ حسين جبعى كه در ( 1299 ) بيايد .\r\n79 - حاج سيد حسين بن سيد رضا جزايرى كه در ( 1291 ) بيايد .\r\n80 - شيخ حسين جواهرى كه در ( 1290 ) بيايد .\r\n81 - سيد حسين بن سيد احمد حيدرى كه در ( 1320 ) بيايد .\r\n82 - حاج ميرزا حسين بن حاج ميرزا خليل طهرانى كه در ( 1230 ) بيايد .\r\n83 - آقا سيد حسين بن سيد عبد الكريم دزفولى گوشه‌ئى كه در ( 1236 ) بيايد .\r\n84 - شيخ حسين رشتى كه در « زندگانى و شخصيت : 250 » فرمايد : از اعاظم علما و افاضل فقها و شاگرد شيخ بوده ، و پس از وفات او در نزد شيخ راضى نجفى درس خوانده و در 1302 برشت آمد و مرجع امور گرديد و در حدود 1320 وفات كرد ، انتهى .\r\n85 - شيخ حسين زغيب عاملى كه عالمى فقيه بوده و در ( ص 251 ) فرمايد : بر شيخ مراسم شاگردى معمول داشت و بعد از سال 1280 در قريهء يونين وفات كرد .\r\n86 - حاج شيخ مولى آقا حسين قمى كه در ( 1327 ) بيايد .\r\n87 - سيد حسين بن محمد باقر كاشانى كه در ( 1313 ) بيايد .\r\n88 - شيخ حسين كركى عاملى كه در « زندگانى و شخصيت : 255 » فرمايد :\r\nيكى از علماء أعلام ساكن در كاظمين و شاگرد شيخ بوده و بعد از سال 1283 وفات كرده .\r\n89 - حاج سيد حسين ترك ابن سيد محمد كوه‌كمرى كه در ( 1299 ) بيايد .\r\n90 - شيخ ميرزا حسين لاهيجى كه در ( 1306 ) بيايد .\r\n91 - حاج ميرزا حسين نايب الصدر ابن مير محمد صادق اصفهانى كه در ( 1326 ) بيايد .\r\n92 - حاجى ميرزا حسين بن محمد تقى نورى كه در ( 1254 ) بيايد .\r\n93 - ملا حسينقلى همدانى كه در ( 1239 ) بيايد .\r\n94 - ميرزا حيدر على عليارى كه در ( 1310 ) بيايد .\r\n95 - شيخ حيدر على فروشانى كه در « زندگانى و شخصيت : 263 » فرمايد :\r\nپس از فراغ از سطوح و مقدمات ، از اصفهان بنجف رفت و بر شيخ و سيد كوه‌كمرى مراسم شاگردى معمول داشت و چون بدرجهء عالى رسيد باصفهان بازگشت و بتدريس و امامت پرداخت تا در حدود سال 1300 وفات كرد و در مقبره خودشان دفن شد .\r\n\r\n","description":"","footnote":"","page_name":" 505 ","page_number":209},
  {"content":"\r\n\r\n96 - شيخ دخيل حچامى كه در ( 1245 ) بيايد .\r\n97 - حاج مولى محمد رشيد ضيائى دزفولى كه در ( 1247 ) بيايد .\r\n98 - سيد محمد رضا بن حاج سيد يوسف خراسانى كه در ( 1302 ) بيايد .\r\n99 - سيد زكرياء قزوينى كه در « زندگانى و شخصيت : 269 » فرمايد : از اكابر علماء ربانى و افاضل مجتهدين بود ، كه هم بر سيد كوه‌كمرى شاگردى نموده ، و پس از رسيدن بمقام شامخ اجتهاد در قم ساكن شد تا در حدود 1313 وفات كرد ، و يكى از دخترانش را حاج آقا حسين قمى كه در ( 1366 ) بيايد ، و ديگرى را حاج شيخ عباس قمى كه در ( 1359 ) بيايد تزويج نمودند ، انتهى . و فرزندش سيد اسحاق نيز شاگرد صاحب عنوان بوده و گذشت .\r\n100 - حاج شيخ زين العابدين مازندرانى كه در ( 1227 ) بيايد .\r\n101 - حاج ملا شكر اللّه بن لطف اللّه لواسانى كه در « المآثر : 185 » فرموده و در ( 1319 ) بيايد .\r\n102 - سيد صادق قمى كه در ( 1338 ) بيايد . 103 - سيد صبغة اللّه كشفى ابن سيد جعفر كه در ( 1267 ) بيايد . 104 - سيد صدر الدّين تنكابنى كه در ( 1316 ) بيايد .\r\n105 - ملا عباس نهاوندى كه در « الذريعة 4 ش 506 » فرموده ، و در « زندگانى و شخصيت : 478 » وفاتش را در حدود سال 1311 نوشته .\r\n106 - حاج سيد عباس بن حسين كازرونى كه در « فارسنامه ، گفتار 2 : 252 » نوشته .\r\n107 - شيخ عباس بن شيخ حسن آل كاشف الغطا ، كه در ( 1253 ) بيايد .\r\n108 - شيخ عباس بن شيخ على آل كاشف الغطاء كه در ( 1242 ) بيايد .\r\n109 - ملا عباسعلى سرخه‌ئى كه در « زندگانى و شخصيت : 478 » نوشته .\r\n110 - شيخ عبد الحسين ابن شيخ محمد حسن صاحب « جواهر » كه در ( 1273 ) بيايد .\r\n111 - شيخ عبد الحسين بن محمد رضا شوشترى كه ديباچه « فرائد » را تنظيم نموده .\r\n112 - شيخ عبد الحسين بن نعمت طريحى كه در ( 1235 ) بيايد .\r\n113 - حاجى شيخ عبد الرحيم بن محمد على شوشترى دزفولى كه در ( 1313 ) بيايد .\r\n114 - سيد عبد الرحيم بن ابراهيم يزدى كه در « الذريعة 8 شماره 378 » فرموده .\r\n115 - ميرزا عبد الرحيم نهاوندى كه در ( 1304 ) بيايد .\r\n116 - سيد عبد الرحيم بن حاج سيد محمد تقى پشت مشهدى كاشانى كه در « لباب\r\n\r\n","description":"","footnote":"","page_name":" 506 ","page_number":210},
  {"content":"\r\n\r\nالالقاب : 48 » فرموده .\r\n117 - حاج شيخ عبد الرزاق انصارى كه در ( 1295 ) بيايد .\r\n118 - حاج سيد عبد الصمد جزايرى كه در ( 1243 ) بيايد .\r\n119 - ملا عبد الصمد بيلندى جنابدى كه در « طرائق 3 : 252 » نوشته .\r\n120 - حاج ميرزا عبد الكريم قاضى كه در ( 1241 ) بيايد .\r\n121 - سيد عبد الكريم لاهيجى كه در « المآثر » عنوانى دارد و از شاگردش ميرزا محمد مهدى آقا تنكابنى كه در ( 1298 ) بيايد مسموع شد كه شاگرد شيخ بود .\r\n122 - شيخ عبد اللّه بن محمد على راينى كه در ( 1254 ) بيايد .\r\n123 - حاج ملا عبد اللّه كاشى كه در ( 1303 ) بيايد .\r\n124 - حاج مولى عبد اللّه بن نجم الدّين فاضل قندهارى كه در ( 1311 ) بيايد .\r\n125 - حاج شيخ عبد ا . . . شوشترى . [ در « الذريعة 4 شماره 787 » يك نفر از شاگردان شيخ نوشته شده بعنوان ( حاج شيخ عبد [ كذا 
  ] شوشترى ) و ظاهرا وى يكى از مذكورين عبادله شوشترىها باشد كه مضاف اليه آن در طبع افتاده شده ، و شايد غير از همه اين‌ها باشد ، ازاين‌جهت ما او را اينجا آورديم و شماره برايش تعيين نكرديم 
  ] .\r\n126 - آقا عبد المحمد بيك‌زاده دزفولى كه در ( 1325 ) بيايد .\r\n127 - ملا على خوانسارى كه در « الذريعة 4 شماره 1660 » فرموده و در ( 1307 ) بيايد .\r\n128 - سيد على بن سيد عطيه حسنى كاظمى كه در « زندگانى و شخصيت : 287 » فرمايد : عالم جليل فقيه متقى از شاگردان شيخ بوده .\r\n129 - شيخ على رشتى كه در ( 1295 ) بيايد .\r\n130 - شيخ على بن شيخ حسين خاقانى كه در ( 1334 ) بيايد .\r\n131 - ملا على شش رودبارى سواد كوهى كه در « التدوين » نوشته در ص 132 .\r\n132 - ملا على خوئى كه در « الذريعة 4 شماره 1659 » فرموده و در ( 1309 ) بيايد .\r\n133 - حاج ملا على بن عبد اللّه عليارى كه در ( 1236 ) بيايد .\r\n134 - شيخ على بن شيخ راضى نصار كه در ( 1246 ) بيايد .\r\n135 - شيخ على بن شيخ طاهر بن شيخ عبد على بن عبد الرسول حچامى كه در « زندگانى و شخصيت : 288 » فرمايد : عالمى جليل القدر و در نهايت صلاح و پرهيزكارى بود و در فهم و سرعت حافظه بس عجيب بوده و در حدود 1240 متولد شده و در كودكى\r\n\r\n","description":"","footnote":"","page_name":" 507 ","page_number":211},
  {"content":"\r\n\r\nنابينا گرديد و با اين حال بفرا گرفتن علوم پرداخت تا آنجا كه توانست از محضر شيخ استفاده برد و آن جناب بوى مىفرمود : « تو حجت خدائى بر من و من حجت اويم بر مردم ! » ، و در 1248 وفات كرد و در وادى السلام دفن شد ، انتهى . و ظاهرا اشتباهى اينجا در تاريخ وفات رخ داده يعنى رقم آحاد و عشرات جابجا شده و بايد 1284 باشد و الا معقول نيست كه وى در هشت‌سالگى وفات كرده باشد و شاگرد شيخ باشد .\r\n136 - حاج ملا سلطان على سلطان محمد گنابدى كه در « نابغه علم و عرفان :\r\n386 س آخر » فرموده .\r\n137 - مير سيد على بن مير سيد حسن مدرس اصفهانى كه در ( 1253 ) بيايد و در « ارشاد المسلمين : 48 » نوشته .\r\n138 - حاج ملا على بن حاج ميرزا خليل طهرانى كه در ( 1226 ) بيايد .\r\n139 - ميرزا على اشرف شبسترى تبريزى كه در « علماء معاصرين : 253 » نوشته .\r\n140 - حاج سيد على اصغر جابلقى كه در ( 1280 ) بيايد .\r\n141 - مير سيد على اكبر تفريشى كه در « المآثر : 154 » نوشته .\r\n142 - حاج سيد على آقا ابن عبد اللّه بن محمد ايروانى كه در « علماء معاصرين :\r\n86 » نوشته . 143 - شيخ على بنابى كه در « علماء معاصرين : 65 » نوشته .\r\n144 - شيخ على بن عبد اللّه فرعى كه در « الذريعة : 4 شماره 2226 » فرموده .\r\n145 - حاج ميرزا على بن حاج ميرزا لطف‌على تبريزى كه در ( 1284 ) بيايد .\r\n146 - سيد على بن سيد عبد اللّه موسوى دزفولى كه از قريهء گوشهء دزفول و از اجلهء علماء مقدسين بوده و چندى در نجف خدمت صاحب عنوان درس خوانده آن‌گاه شيخ او را از طرف خود بطهران فرستاد و وى پس از ماندن چندى در آن شهر بنجف باز آمد و در حدود 1290 وفات كرد و هم آنجا دفن شد و نوشتجاتى در فقه و اصول از او بازمانده ، چنان كه در « زندگانى و شخصيت : 292 » فرموده .\r\n147 - ملا على بن فتح اللّه نهاوندى كه در ( 1322 ) بيايد .\r\n148 - سيد على سيد الاطباء ابن حاج سيد محمد منجم تبريزى كه در ( 1202 ) گذشت .\r\n149 - مير سيد على بن مير محمد صادق مدرس خاتون‌آبادى كه در ( 1244 ) بيايد .\r\n150 - شيخ على حيدر بن محمد على شروقى مجيراوى كه در « الذريعة 6 : 159 » فرموده .\r\n151 - حاج ملا غلامرضا معروف بحاج آخوند قمى كه در ( 1332 ) بيايد .\r\n\r\n","description":"","footnote":"","page_name":" 508 ","page_number":212},
  {"content":"\r\n\r\n152 - مير فتاح سرابى كه در ( 1252 ) بيايد .\r\n153 - حاج ملا فتحعلى سلطان‌آبادى كه در ( 1318 ) بيايد .\r\n154 - حاج ميرزا فضل اللّه فيروزآبادى فارسى كه در « طرائق 3 : 221 » فرموده .\r\n155 - ملا قربانعلى زنجانى كه در « أحسن الوديعه 2 : 90 » نوشته .\r\n156 - ملا لطف اللّه مازندرانى كه در ( 1311 ) بيايد .\r\n157 - سيد محسن بن سيد حسين بحر العلوم كه در ( 1318 ) بيايد .\r\n158 - شيخ محسن بن شيخ محمد خضرى كه در ( 1252 ) بيايد .\r\n159 - سيد محسن بن سيد محمد باقر مير محمد صادقى كه در ( 1328 ) بيايد .\r\n160 - ملا محمد سواد كوهى كه در « التدوين » نوشته .\r\n161 - حاج ملا محمد فنودى كه در « بهارستان : 316 » نوشته .\r\n162 - شيخ محمد لاهيجى كه در « زندگانى و شخصيت : 308 » ذكر كرده و فرمايد از أجله علماء و ثقات و از شاگردان شيخ بوده ، انتهى .\r\n163 - ملا محمد مامقانى كه در ظهر « كبريت الاحمر » نوشته .\r\n164 - سيد محمد موسى زنجانى كه در مجله يادگار ( سال 3 شماره 76 ) نوشته .\r\n165 - مولى محمد هرزندى كه در ( 1340 ) بيايد .\r\n166 - حاج آقا محمد بن ملا ابراهيم نجم‌آبادى كه در ( 1236 ) بيايد .\r\n167 - سيد محمد بن احمد كاظمينى كه در ( 1315 ) بيايد .\r\n168 - شيخ محمد ابن حاج ملا اسد اللّه بروجردى كه در ( 1270 ) بيايد .\r\n169 - شيخ محمد بن حسين نطنزى كه در ( 1270 ) بيايد .\r\n170 - ميرزا محمد بن سليمان تنكابنى كه در ( 1302 ) بيايد .\r\n171 - ميرزا محمد بن عبد الوهاب امام الحرمين كه در ( 1303 ) بيايد .\r\n172 - سيد محمد بن سيد على خسرو شاهى كه در ( 1326 ) بيايد .\r\n173 - سيد محمد قاضى دزفولى معروف بصلواتى فرزند حاج سيد فرج اللّه كه در ( 1347 ) بيايد .\r\n174 - ملا محمد بن فضلعلى معروف بفاضل شربيانى كه در ( 1248 ) بيايد .\r\n175 - شيخ محمد آل الوندى ابن حاج كاظم كه در ( 1314 ) بيايد .\r\n176 - مولى محمد معروف بفاضل ايروانى ابن محمد باقر نجفى كه در ( 1306 ) بيايد .\r\n\r\n","description":"","footnote":"","page_name":" 509 ","page_number":213},
  {"content":"\r\n\r\n177 - سيد محمد بن سيد محمد رضا دزفولى كه در ( 1315 ) بيايد .\r\n178 - حاج ملا محمد بن محمد مهدى اشرفى كه در ( 1220 ) بيايد .\r\n179 - سيد محمد بن سيد هاشم هندى كه در ( 1242 ) بيايد .\r\n180 - سيد محمد ابراهيم بهبهانى كه در « اعلام الشيعة » فرمايد عالم جليل و رئيس مطاع از شاگردان شيخ و بعد هم بر مجدد شيرازى تلمذ نموده و سپس رهسپار شيراز شد و در آن شهر مرجع امور گرديد و بعد از 1300 وفات كرد ، انتهى .\r\n181 - ملا محمد اسماعيل كجورى كه در ( 1278 ) بيايد .\r\n182 - شيخ محمد امين كه در « زندگانى و شخصيت : 198 » فرمايد : از اجله علماء متبحر و بر شيخ تلمذ نموده و از محضر اين استاد استفاده‌هاى شايانى برده و « حاشيه‌ئى بر رسائل » نوشته كه در 1291 از آن فارغ شده ، انتهى .\r\n183 - شيخ ملا محمد باقر بهبهانى كه در « زندگانى و شخصيت : 199 » فرمايد :\r\nاز اهل فضل و علم و محقق و ذهنى وقاد و فهمى سرشار داشته و بر شيخ شاگردى كرده ، و در فقه و اصول نوشتجاتى دارد ، و پس از بازگشت ببهبهان به مرض جنون مبتلا شد و بعد از 1320 وفات كرد و در نجف دفن شد ، انتهى .\r\n184 - شيخ ملا محمد باقر بن حسن دماوندى سارانى كه در ( 1307 ) بيايد .\r\n185 - شيخ مولى محمد باقر بن محمد كره‌رودى كه در ( 1257 ) بيايد .\r\n186 - شيخ مولى محمد باقر بن محمد يزدى كه در زندگانى و شخصيت ( ص 204 ) فرمايد : از اجلهء علماء و از شاگردان شيخ و مجدد شيرازى در نجف اشرف و پدرش هم از اهل علم و فضل بوده ، انتهى .\r\n187 - حاج شيخ محمد باقر بن شيخ محمد تقى اصفهانى كه در ( 1235 ) بيايد .\r\n188 - شيخ محمد تقى خراسانى بجنوردى .\r\n189 - سيد محمد تقى بن احمد طالقانى كه در ( 1325 ) بيايد .\r\n190 - ميرزا محمد تقى قاضى ابن ميرزا باقر طباطبائى تبريزى كه در ( 1278 ) بيايد .\r\n191 - سيد محمد تقى بن سيد كاظم سبزوارى كه در ( 1312 ) بيايد .\r\n192 - سيد محمد تقى بن مير سيد محمد حسين مرعشى معروف بشهرستانى كه در ( 1307 ) بيايد . 193 - شيخ محمد تقى بن آقا باقر همدانى كه در ( 1214 ) بيايد .\r\n194 - شيخ محمد تقى بن شيخ محمد باقر يزدى صاحب كتاب « مجموعة الهداية »\r\n\r\n","description":"","footnote":"","page_name":" 510 ","page_number":214},
  {"content":"\r\n\r\nدر اصول و فروع دين .\r\n195 - شيخ محمد تقى معروف به امام فرزند شيخ هادى انصارى كه در ( 1280 ) بيايد .\r\n196 - ميرزا محمد جعفر كرمانى كه در ( 1327 ) بيايد .\r\n197 - حاج ميرزا محمد حسن بن جعفر آشتيانى كه در ( 1319 ) بيايد .\r\n198 - شيخ محمد حسن بن محسن دزفولى كه در ( 1246 ) بيايد .\r\n199 - ميرزا محمد حسن بن آقا محمد على نجفى اصفهانى كه در ( 1235 ) بيايد .\r\n200 - حاج ميرزا محمد حسن بن محمود حسينى شيرازى ( اعلى اللّه مقامه ) كه در ( 1230 ) بيايد .\r\n201 - شيخ محمد حسن بن محمد على آل محبوبه كه در ( 1306 ) بيايد .\r\n202 - حاج ميرزا محمد حسن بن عبد الكريم زنوزى كه در ( 1310 ) بيايد .\r\n203 - شيخ محمد حسن شريعتمدار فرزند حاج ملا محمد جعفر استرآبادى كه در ( 1249 ) بيايد . 204 - ميرزا محمد حسن بن ميرزا آقاسى قمى كه در ( 1241 ) بيايد .\r\n205 - شيخ محمد حسن بارفروشى مازندرانى كه در ( 1317 ) بيايد .\r\n206 - سيد جمال الدّين محمد اسدآبادى معروف به افغانى كه در ( 1254 ) بيايد .\r\n207 - سيد محمد بن محمد صادق بن محمد مهدى خوانسارى .\r\n208 - سيد محمد مهدى بن سيد محمد صادق خوئى حسينى كه در نامه‌ئى كه جناب آقا نجفى مرعشى ساكن قم به اين فقير مرقوم فرموده‌اند ذكر شده .\r\n209 - شيخ محمد حسن بن عبد اللّه مامقانى كه در ( 1238 ) بيايد .\r\n210 - شيخ محمد جعفر بن حسين انصارى كه در ( 1287 ) بيايد .\r\n211 - ملا محمد جواد قمى كه در « زندگانى و شخصيت : 323 » فرمايد : از علماء عاملين كه پدرش از تجار محترم قم بود و خود پس از تكميل سطوح در آن شهر بنجف رفت و در خدمت شيخ درس خواند و پس از چندى بقم باز آمد و رياست علميه آن بوى منتهى گرديد تا در حدود سال 1210 وفات كرده و در شيخان بزرگ دفن شد ، انتهى .\r\n212 - سيد محمد جواد بن آقا سيد محمد ترك اصفهانى ابن ميرزا محمد باقر بن حاج ميرزا علينقى زنجانى كه در ( 1258 ) بيايد .\r\n213 - سيد محمد جواد بن مير محمد حسين آل مدرس اصفهانى كه در ( 1288 ) بيايد .\r\n214 - شيخ محمد جواد بن شيخ مشكور حولاوى كه در ( 1247 ) بيايد .\r\n\r\n","description":"","footnote":"","page_name":" 511 ","page_number":215},
  {"content":"\r\n\r\n215 - سيد محمد جواد بن سيد مهدى بن سيد على بن سيد حسين بن سيد عبد الباقى معروف به سيد آقا ميرموسوى آقا ميرى كه در « زندگانى و شخصيت : 221 » فرموده كه سه سال در نزد شيخ و پس از او در نزد سيد كوه‌كمرى درس خواند و تقريرات سيد را نوشت و در حدود سال 1227 در نجف بلا عقب وفات كرد ، انتهى .\r\n216 - شيخ محمد حسن بن استاد نادى قمى كه در ( 1317 ) بيايد .\r\n217 - شيخ محمد حسن بن عبد اللّه هشترودى كه در ( 1304 ) بيايد .\r\n218 - شيخ محمد حسين بن آقا على همدانى كاظمينى كه در « زندگانى و شخصيت :\r\n260 » فرمايد : يكى از فقهاء متبحر و اجلهء علماء كامل كه نخست در نزد صاحب « جواهر » درس خوانده و سپس در رديف شاگردان شيخ درآمد و در حدود 1316 در كربلا وفات كرد و نزديك مقبره شيخ زين العابدين دفن شد ، انتهى .\r\n219 - شيخ محمد حسين بن على ( يا عباسعلى ) طالقانى قزوينى كه در ( 1281 ) بيايد .\r\n220 - شيخ محمد حسين بن شيخ على بن شيخ محمد حسين أعسم كه در ( 1288 ) بيايد .\r\n221 - شيخ محمد حسين كبير ابن قاسم قمشه‌اى كه در ( 1336 ) بيايد .\r\n222 - شيخ محمد حسين بن محمد اسماعيل اردستانى كه در ( 1273 ) بيايد .\r\n223 - شيخ محمد حسين بن محمد محسن قاينى كه در ( 1307 ) بيايد .\r\n224 - شيخ محمد حسين بن هاشم كاظمينى كه در ( 1230 ) بيايد .\r\n225 - حاج ملا محمد رشيد ضيائى كه در ( 1247 ) بيايد .\r\n226 - ميرزا محمد رضا بن مير محمد صالح خاتون‌آبادى كه در ( 1238 ) بيايد .\r\n227 - سيد محمد رضا بن حاج سيد يوسف خراسانى اصفهانى كه در ( 1302 ) بيايد .\r\n228 - شيخ محمد صادق بن ميرزا ابو القاسم نراقى كه در ( 1304 ) بيايد .\r\n229 - شيخ محمد صادق بن ملا محمد يزدى كه در زندگانى و شخصيت ( ص 271 ) فرمايد : عالم جليل و خطيب و فاضل بوده و در نزد شيخ و بعد از او نزد ميرزاى شيرازى درس خوانده و « شرحى بر دره بحر العلوم » نوشته و بعد از 1300 وفات كرده ، انتهى .\r\n230 - شيخ محمد صادق بن شيخ محمد امين انصارى كه در ( 1234 ) بيايد .\r\n231 - ملا محمد صادق پيكانى كه در « تذكرة القبور » فرموده .\r\n232 - آقا مير محمد صالح بن مير علينقى طباطبائى بهبهانى كه در ( 1311 ) بيايد .\r\n233 - شيخ محمد طاهر عرب آل شبر ، ابن شيخ حسن شيرازى كه در ( 1308 ) بيايد .\r\n\r\n","description":"","footnote":"","page_name":" 512 ","page_number":216},
  {"content":"\r\n\r\n234 - شيخ محمد طاهر بن شيخ محسن دزفولى كه در ( 1230 ) بيايد .\r\n235 - حاج شيخ محمد طه نجف كه در ( 1241 ) بيايد .\r\n236 - سيد محمد طاهر بن سيد اسماعيل آقا ميرى كه در ( 1318 ) بيايد .\r\n237 - مير سيد محمد على بن سيد عبد اللّه جزايرى كه در ( 1306 ) بيايد .\r\n238 - سيد محمد على بن ميرزا محمد شاه عبد العظيمى كه در ( 1310 ) بيايد .\r\n239 - سيد محمد على بن حاج سيد نعمت اللّه جزايرى كه در ( 1259 ) بيايد .\r\n240 - ملا محمد قاسم شش رودبارى سواد كوهى كه در « التدوين » فرمايد :\r\nپس از تحصيل در نجف به وطن برگشت و در علوم شرعيات مجتهد و در ادبيات منفرد گرديد و گاهى با حاجى اشرفى مناظراتى داشتند .\r\n241 - ملا محمد كاظم كارمزدى سوادكوهى كه نيز در « التدوين » است .\r\n242 - ملا محمد كاظم بن حسين خراسانى كه در ( 1255 ) بيايد .\r\n243 - سيد محمد مهدى بن سيد صادق حسينى خوئى كه جناب آقا نجفى مرعشى ( سلمه اللّه تعالى ) در نامه‌ئى كه بتاريخ ( 4 ج 2 - 1357 ) به اين فقير نوشته‌اند ذكر فرموده‌اند .\r\n244 - سيد محمد مهدى بن سيد حسن قزوينى حلى كه در ( 1222 ) بيايد .\r\n245 - آقا ميرزا محمد هاشم چهارسوئى كه در ( 1235 ) بيايد .\r\n246 - حاجى ميرزا محمود بن جعفر عراقى كه در ( 1240 ) بيايد .\r\n247 - حاج ميرزا محمود بن على اصغر شيخ الاسلام تبريزى كه در ( 1278 ) بيايد .\r\n248 - شيخ محمود لواسانى كه در « الذريعة ج 4 شماره 861 » فرموده .\r\n249 - ميرزا محمود بن محمد اصولى كه در « علماء معاصرين : 382 » نوشته .\r\n250 - شيخ مرتضى ريزى كه در ( 1329 ) بيايد .\r\n251 - شيخ محمد موسى دزفولى كه در ( 1246 ) بيايد .\r\n252 - شيخ مصطفى سوادكوهى برنتى كه در « التدوين » نوشته .\r\n253 - شيخ منصور بن محمد أمين برادر آن جناب كه در ( 1224 ) بيايد .\r\n254 - سيد موسى بن سيد جعفر طالقانى كه در ( 1230 ) بيايد .\r\n255 - حاج ميرزا موسى ابن حاج ميرزا جعفر تبريزى كه در ( 1307 ) بيايد .\r\n256 - شيخ مهدى قفطان كه در ( 1256 ) بيايد . 257 - ميرزا نصر اللّه فارسى ،\r\n\r\n","description":"","footnote":"","page_name":" 513 ","page_number":217},
  {"content":"\r\n\r\nكه در « مطلع الشمس ، ج 2 » گويد .\r\n258 - حاج ملا نصر اللّه تراب ابن مولى لطف‌على دزفولى كه در ( 1311 ) بيايد .\r\n259 - شيخ نظر على زنجانى كه در « زندگانى و شخصيت : 318 » فرموده : از علماء جليل القدر بوده كه بر شيخ مراسم شاگردى بپاى برده و در هزار و دويست و نود و اندى وفات كرده ، انتهى . و او در ( 1320 ) بيايد .\r\n260 - شيخ نظر على شوشترى كه در « زندگانى و شخصيت : 318 » فرمايد :\r\nاز اجله شاگردان شيخ بوده ، و هرگاه خود آن جناب به نماز جماعت نمىآمده وى را بجاى خود مىفرستاد ، و فرزند او شيخ اسد اللّه هم از علماء و شاگرد ميرزاى شيرازى بوده كه چندى در سامره توقف داشته و آخر در نجف وفات كرده ، انتهى .\r\n261 - ملا نظر على طالقانى كه در ( 1240 ) بيايد .\r\n262 - آقا نور الدّين محمد ابن حاج ملا اسد اللّه بروجردى كه در « المآثر : 161 » نوشته .\r\n263 - سيد نور اللّه دهاقانى . 264 - حاج شيخ هادى طهرانى كه در ( 1321 ) بيايد .\r\n264 - ميرزا يحيى بن ميرزا اسماعيل شاعر بيدآبادى اصفهانى كه در ( 1349 ) بيايد .\r\n265 - حاج ميرزا يحيى بن حاج ميرزا شفيع مستوفى بيدآبادى اصفهانى كه در ( 1250 ) بيايد و در « گوهر شب‌چراغ 2 : 78 » نوشته .\r\n266 - حاج ملا يوسف استرآبادى كه در « فهرست كتابخانه مباركه رضويه ، ج 2 فصل 5 ص 168 شماره 120 كتب فقه چاپى » نوشته .\r\n267 - حاج ميرزا يوسف ابن ملا جواد بن ملا يوسف دهخوارقانى كه در « الذريعة 3 شماره 903 » نوشته و هم در « زندگانى و شخصيت : 322 » فرموده .\r\nاين تفصيلى كه اينجا در اسماء شاگردان آن جناب نوشتيم چنان‌كه ديده مىشود شماره‌اش قريب بسيصد نفر مىشود ، و ممكن است در مآخذى كه مرقوم شد اگر وقتى براى تجسس تام باشد عده را بسيصد رسانيد و بايد متذكر بود كه اغلب اين‌ها شاگرد درس بوده‌اند و بسيارى علاوه بر شاگردى ، اجازت روايت از او داشته‌اند ، و ممكن است بعضى هم فقط اجازت روايتى داشته‌اند و شاگرد درس نبوده باشند كه تفصيل و تعيين آنها موقوف بوقتى موسع خواهد بود . و جناب آقاى سيد محمد على روضاتى ( سلمه اللّه تعالى ) در سنه 1373 رسالهء مخصوصى در اسماء شاگردان و روات آن جناب به خواهش اين فقير از كتاب « فيض البارى » خودشان استخراج و تأليف فرمودند و\r\n\r\n","description":"","footnote":"","page_name":" 514 ","page_number":218},
  {"content":"\r\n\r\nهركدام را كه شاگرد يا مجاز بروايت يا هر دو بوده‌اند معين و معلوم فرموده‌اند با مآخذى كه از آن استخراج شده و اينك آن رساله كه مرتب به ترتيب حروف است حاضر و در نظر و منتزع اصلى استخراج اين اسماء مىباشد .\r\nو در « المآثر : 136 » گويد : از اولاد جسمانى دو دختر گذاشت و پسر هيچ نداشت ، ولى قرب هزار فقيه مجتهد به سمت فرزند روحانى از وى مخلف شد ، و شمار شاگردانش را در تمام ايام رياست عظمى و نيابت كبرى نمىتوان تعيين كرد و تحديد نمود ، انتهى .\r\nو همچنين در « زندگانى و شخصيت » و بعضى از مراجع ديگر كه در صدر عنوان بدانها اشاره نموديم شرحى در اخلاق فاضله و ملكات ملكوتيه و زهد و تقوى و اعراض از دنياى آن بزرگوار نوشته‌اند كه بايد هركس آنها را سرمشق سير و سلوك خود قرار دهد و بداند كه طى صراط مستقيم اسلاميت و تشيع و انسانيت بچه نحو بايد باشد تا در نتيجه يكى مانند آن جناب از كار درآيد ، و بيهوده ، سخن بدين درازى نشود .\r\n\r\nوفات شيخ :\r\nبه‌هرحال ، مرحوم شيخ پس از گذرانيدن عمرى بدين‌طور كه ديدى و شنيدى ، مرحوم حاج سيد على شوشترى را كه در ( 1283 ) بيايد وصى خود قرار داد و بعد از نيمهء شب شنبه هيجدهم ماه جمادى الآخرة سنه هزار و دويست و هشتاد و يك چنان‌كه در بسيارى از مواضع و مخصوصا « زندگانى و شخصيت : 138 » بدون تعيين روز هفته نوشته مطابق ( . . . ) عقرب ماه برجى ، در نجف اشرف وفات كرد ، و در حجرهء دالان در قبلى صحن مطهر به طرف راست آنكه از صحن بيرون مىآيد دفن شد ، و هم‌اكنون آن موضع معروف و معلوم و زيارتگاه ارباب فضائل و علوم است ، و پس از وفاتش ثلمه بزرگى در مذهب اسلام و مردم شيعه بهم رسيد كه تاكنون مسدود نشده و نخواهد شد و عراق عرب و عجم تكانى برداشته و سخت بهم‌خورد و مراثى و ماده تاريخ‌هاى عديده به عربى و فارسى براى او گفتند كه در « فيض البارى » و « زندگانى و شخصيت : 141 تا 146 » شطرى از آنها آمده ، و از آن جمله در ص 142 زندگانى نوشته كه برادرش شيخ منصور در تاريخ تولد و وفات وى گويد :\r\n ز غيب آمده تاريخ اين حيات و ممات * غدير عام تولد ، فراغ عام وفات \r\n\r\n","description":"","footnote":"","page_name":" 515 ","page_number":219},
  {"content":"\r\n\r\nو نيز چنين گفته‌اند : سال عمر شيخ و تاريخ وفاتش شصت و هفت .\r\nيعنى عدد جمله ( شصت و هفت ) كه 1281 مىشود سال وفات ، و نيز لفظ شصت و هفت مدت سال عمر او بوده ، البتّه اين 67 مبنى بر اين است كه ماه و روز تولد و همچنين وفات را منظور نياوريم و الا اگر روز تولد را كه بنص زندگانى و شخصيت ( ص 57 ) روز عيد غدير اين سال بوده و روز وفات را كه 18 ج 2 - 1281 بوده ملاحظه كنيم مدت عمر شصت و شش سال و نيم خواهد شد ، و اينك ما چند شعر عربى كه مرحوم ميرزا محمد بن عبد الوهاب امام الحرمين كه گفتيم شاگرد او بوده در مرثيه و ماده تاريخ او سروده بنقل از « زندگانى و شخصيت : 143 » اينجا مىآوريم :\r\n قضى المرتضى مأوى الشريعة نحوه * و ان بحار العلم من موته غاضت\r\nو كم ليديه من يد عند ذى طوى * و كم سحب جدواه على الخلق قد فاضت\r\nو كم لجج قد حار غواص فكره * بساحلها تيها و أفكاره خاضت\r\nو مال عن الدنيا و عن زهواتها * فلله من نفس أبتهن و ارتاضت\r\nو لما اطمأنت نفسه و ذكت الى * رضى ربها مرضية أرخوا فاضت \r\n\r\nبازماندگان شيخ\r\nدرباره بازماندگان آن مرحوم در « زندگانى و شخصيت : 323 » فرمايد كه وى سه همسر داشته ، نخستين آنان دختر شيخ حسين انصارى كه نوشتيم استاد اولى شيخ بوده و از اين زن يك دختر بنام بىبى فاطمه بازمانده كه بنكاح شيخ محمد حسن فرزند برادر او شيخ منصور كه در ( 1245 ) بيايد درآمده و در اين صفحه شرحى از علم و فضل او و اينكه ميرزاى شيرازى خيلى از او احترام مىداشته نگاشته و وفاتش را در سنه 1331 در دزفول و قبرش را در نجف در صحن مطهر زير ناودان طلا ذكر كرده .\r\nزوجه دويم آن مرحوم دختر ميرزا مرتضى مطيعى دزفولى بوده كه از او نيز يك دختر بنام بىبى زهرا بازمانده و او بنكاح حاج سيد محمد طاهر آقا ميرى دزفولى درآمده .\r\nزوجه سيم كه شيخ به علت فرزند ذكور آوردن او را اختيار نموده ، زنى از اهل رشت يا اصفهان بوده كه او هم پسرى مرده زائيده ، و بنابراين فرزندان بازمانده از او دو دختر بوده‌اند و أحفاد آن جناب همه منتهى بدان دو دختر مىشوند .\r\n\r\n","description":"","footnote":"","page_name":" 516 ","page_number":220},
  {"content":"\r\n\r\nتصوير مرحوم شيخ انصارى ( قدس سره )\r\n\r\n","description":"","footnote":"","page_name":" 517 ","page_number":221},
  {"content":"\r\n\r\n\r\n* ( 201 - تولد آقا سيد ابراهيم كربلائى ) * * ( صاحب ضوابط ، ره ) *\r\nوى فرزند مرحوم سيد محمد باقر موسوى قزوينى است كه بناء بمسطورات « قصص العلماء : 8 چاپ 1313 طهران » از اهل خوئين و ساكن قزوين بوده . در كتاب « فهرست مشاهير علماء زنجان : 30 » فرمايد : خوئين بفتح خاء معجمه و سكون واو و كسر همزه و سكون ياء و نون است ، و بسا باشد كه همزه قلب بياء شود ، و آن شهركى است بر طرف غربى زنجان به هشت فرسنگى ، انتهى . و مرحوم سيد از آنجا بكرمانشاه آمده و معلم فرزندان محمد على ميرزا دولت شاه گرديد ، و او دو نفر فرزند داشته ، يكى سيد محمد مهدى كه در ( 1296 ) ذكرى از او مىشود . و ديگر آقا سيد ابراهيم صاحب اين عنوان كه از اعاظم علماء محققين و أفاضل فقها و اصوليين عصر خويش بوده و در كربلاء با تقريرى خوش و بيانى دلكش در فقه و اصول تدريس مىنموده ، و چندين نفر از علماء و فقهاء بزرگ و بزرگوار از مجلس درس او برخاسته‌اند ، و بااين‌همه قلمى سليس و ساده و روان داشته و منثورات عربى را بعباراتى مسجع و مقفى و بغايت فصيح و دلربا مىنگاشته ، و بنص « قصص : 9 » خط را بأقسامه از نسخ و شكسته و نستعليق بغايت خوب مىنوشته ، شرح احوال وى را دو نفر شاگردان بزرگوارش مرحوم آقا ميرزا محمد باقر چهارسوئى ( عليه‌الرحمه ) در « روضات الجنات ، ص 12 و 13 چاپ اول » و مرحوم ميرزا محمد تنكابنى ( رضى اللّه عنه ) در « قصص العلماء » موصوف مذكور ( ص 7 تا 18 ) نوشته‌اند ، و بعد از آن در « نامه دانشوران ج 1 ص 229 تا 239 » احوال او را عنوان كرده و نوشته ، و همان مطالب روضات را كه عربى است ترجمه و مطالب قصص را بتغيير ألفاظ و عبارات نقل نموده‌اند و تقريبا چيز زائدى ندارد ، و در بسيارى از كتب ديگر هم كه بعض از آنها در حين تحرير حاضر و در نظر است ، مانند « هدية الاحباب : 176 » و « منتخب التواريخ : 263 چاپ اول » و « ريحانة الادب 2 : 431 » و « الاعلام 1 : 66 » و بعضى از مجلدات « الذريعة » و غيره بكم و بيش چيزى نوشته‌اند ، و از همه بهتر و جامع‌تر كه تقريبا مغنى از باقى ديگر كتب مىباشد ؛ تعليقات نواده بزرگوار مؤلف « روضات » جناب آقاى سيد محمد على روضاتى ( سلمه اللّه تعالى ) بر روضات چاپ سيم است .\r\nو آنچه از همه آنها برمىآيد اينكه وى در ماه ذى الحجة الحرام اين سال بنص\r\n\r\n","description":"","footnote":"","page_name":" 518 ","page_number":222},
  {"content":"\r\n\r\n« الذريعة : 8 شماره 1013 » مطابق ثور ماه برجى متولد شده و بهمراه پدر بكرمانشاه آمد و علوم مقدماتى را در آنجا درس خواند ، و بعد از چندى بعتبات رفت و نخست در كربلا اندكى در اواخر زمان مرحوم آقا سيد على صاحب « شرح كبير » در نزد آن محقق بىنظير درس خواند و بعد از وفات او مدت كمى نيز بدرس فرزندش آقا سيد محمد رفت و بعد از آن مجلس درس شريف العلماء را اختيار فرمود و عمدهء علم اصول فقه را از آن مدرس مقدس استفاده نمود ، و چون شريف العلماء علم فقه نمىگفت ناچار سيد براى تحصيل فقه بنجف رفت و به‌طورىكه در روضات دارد بدرس شيخ موسى نجفى حاضر شد ، و در « قصص » فرمايد مدت هفت ماه بدرس شيخ على بن شيخ جعفر رفت و بعد از آن بكربلا بازگشت و در زمان حيات استاد خود شريف العلماء بتدريس پرداخت و وقتى شريف العلماء از او گله نمود كه چرا سيد در آخر كار مجلس درس ما را ترك كرده ، يكى از تلامذه عرض كرد كه چون فقه براى طلاب ضرورى است و شما درس فقه نمىفرمائيد از اين روى وى بنجف رفته ، شريف العلماء فرمود : من فردا درسى در فقه خواهم گفت ، و ازآن‌پس مسئله بيع فضولى را مطرح نموده و مدت هشت ماه در آن مباحثه و تدريس فرمود تا بجوار رحمت حق پيوست . و در « قصص : 8 » فرمايد شاگردش مرحوم شيخ انصارى در « متاجر » اقوال او را ذكر كرده .\r\nو مختصر ، مرحوم آقا سيد ابراهيم بعد از وفات مرحوم شريف العلماء در كربلا مسكن نموده و در تدريس مستقل گرديد و در مسجد مدرسه سردار كه متصل بصحن مبارك حضرت سيد الشهداء ( ع ) است در فقه و اصول هر دو درس مىگفت ، و جمعيت كثيرى كه در « قصص : 7 » عدد ايشان را هفتصد و هشتصد نفر نوشته بدرس او مىآمدند ، و در ضمن اين تدريسات بتأليف نيز مىپرداخت ، و رياستى شايسته در تقليد و مرجعيت وجوه بريه از زكوات و أخماس و رفع گرفتارى عموم ناس در نزد مردم شيعه و حكام كربلا و پاشايان بغداد از اهل سنت بهم رسانيد ، و در عراق عرب و هند و ايران همه جا نامش مشهور شد ، و ما در ( ج 1 عنوان 110 ص 211 ) صورت استفتا و جوابى درباره شيخيه از او ذكر كرديم ، و بعد از وفات مرحوم سيد حجة الاسلام رشتى كه تا وفات خود او چيزى از دو سال و نيم زيادتر نشد بقول « قصص : 12 » وى مرجع تقليد گرديد ، و پس از او گويد شيخ محمد حسن صاحب « جواهر » علم اشتهار برافراشت ، و ما هم در ( ج 1 سال 1201 عنوان 68 ص 122 ) حكايتى مربوط بوى درباره دو نفر از مرسلين مير على محمد\r\n\r\n","description":"","footnote":"","page_name":" 519 ","page_number":223},
  {"content":"\r\n\r\nباب ببغداد نقل كرديم ، و اينك اسامى تأليفات او به ترتيب حروف اوائل آنها تا آخر لفظ هر كتابى :\r\nاول رساله « حجية المظنة فى الجملة » يعنى ظنى كه منطبق بر قول بمطلق ظنون و ظن خاص هر دو بشود ، كه تا دليل انسداد رسيده .\r\nدويم « رساله در حرمت غيبت و فروع آن » .\r\nسوم كتاب « دلائل الاحكام در شرح شرايع الاسلام » از اول طهارت تا حدود و قصاص ، كه فقط قضا و شهادات و قليلى از وقف از آن را شرح نكرده ، در غايت بسط و تفصيل با عبارات موجزه فصيحه بعنوان « قوله ، قوله » در چندين جلد ، جلدى در طهارت جلدى در نماز تا نماز مسافر كه در شوال سنه 1246 از تأليف آن فارغ شده ، جلدى در أفعال نماز تا آخر روزه ، جلدى در زكات و خمس ، دو جلد در متاجر ، جلدى در مكاسب محرمه تا آخر رهان ، جلدى در نكاح ، جلدى در طلاق ، جلدى در ظهار و لعان و ايلاء و خلع و مبارات جلدى در متعه تا آخر نفقات ، جلدى در غصب ، جلدى در صيد و ذباحه و اطعمه و اشربه ، و به‌طورىكه از « قصص ، ص 9 » و « الذريعة ج 8 شماره 1013 » برمىآيد نسخ متعدده مختلفه اين مجلدات در كم و زياد بودن عده كتب و مباحث فقه مختلف است يعنى كاتبين و مستنسخين آنها در ضميمه نمودن مباحث و تشكيل جلدى بطرق مختلفه رفته‌اند كه كاتبى كتابى را جزء جلدى و ديگرى آن را جزء جلد سابق يا لاحق آن قرار داده و تمام دوره آن به‌طورىكه در « الذريعة » دارد ، نزد أحفاد او در كربلاء موجود است ، و قدرى از كتاب وقف كه تأليف آن باقى بوده يكى از شاگردانش آن را تأليف و تمام نموده ، و شاگرد ديگرش مؤلف « قصص » بر آن حواشى نوشته ، چنان‌كه خود در ( ص 72 ) فرموده .\r\nچهارم كتاب « ضوابط الاصول » در اصول فقه ، دو جلد ، كه خود بدان معروف شده و او را « صاحب ضوابط » مىگويند ، در « قصص العلماء : 8 » مىفرمايد : آن را در مدت دو ماه تأليف كرده در سال طاعون ، و نسخه را به نحوى نوشته كه در اكثر صفحات سطور در اوائل و اواخر در حروف متفق شده مثلا يك صفحه در اول هر سطر ألف داشته در آخر آن در همهء سطور نون بوده يا لام بوده و هكذا ، و در مدت دو ماه تأليف همه دوره اصول با آن متانت ، آن‌هم نسخهء اصل را بنحو مزبور نوشتن كه حروف اول و آخر سطور متفق باشد ؛ نيست مگر از تأييد الهى ، انتهى .\r\n\r\n","description":"","footnote":"","page_name":" 520 ","page_number":224},
  {"content":"\r\n\r\nو در « روضات : 12 » مىفرمايد : بعضى مناقشه در اين كتاب نموده‌اند به اين كه اكثر آن از تقريرات استادش شريف العلماء است كه مانند ساير تلاميذ مطالب درس را جمع و ضبط نموده و تأليفى از خود فراهم آورده‌اند ، زيراكه در آن تصرف و تحقيق چندانى ديده نمىشود ، و اين نقصى بر او نيست ، بعد از اينكه معلوم است كه وى آن را در اوائل امر خود نوشته و چندان اعتنائى بدان نداشته و هركه « نتايج » را ببيند صدق اين مقال بر او مكشوف شده و مىفهمد كه وى گويا نفس ملكهء فقه و اصول و مالك ازمهء معقول و منقول بوده ، انتهى . و مؤلف « قصص » بر آن نيز حاشيه‌ئى غير مدون نوشته كه در ( ص 72 ) ذكر كرده .\r\nپنجم « رسالهء عمليه » عربى . ششم « رسالهء عمليه » فارسى .\r\nهفتم « كتابى در قضا » . هشتم كتاب « قواعد فقهيه » كه در « قصص : 9 » فرموده كه خود او گفته كه من پانصد قاعده از قواعد فقه را جمع كرده‌ام . نهم رساله « مناسك حج » .\r\nدهم كتاب « نتايج الافكار » در اصول فقه كه در روضات غير از آنچه در ذيل عنوان ضوابط نقل كرديم فرمايد : آن مبتنى بر صد و پنجاه فصل است كه در مدتى كم در أوان زيارت عسكريين ( ع ) از ظهر قلب و بدون مراجعهء كتب فن آن را تأليف كرده و تاريخ تأليف آن اندكى قبل از ( 1253 ) بوده ، و در « قصص : 9 » فرمايد : آن به قدر « معالم » و در دو جلد كوچك است ، و همه دوره اصول و أقوال و ادله را با عباير فصيحه و بليغه‌دار است ، و حاج شيخ مهدى كجورى و سيد ابو الحسن تنكابنى ساكن قزوين و ديگر تلامذهء او شروحى بر آن نوشته‌اند ، انتهى . و ديگر شراح آن از شاگردانش با ملاحظه اين دو شماره از اين قرار است : سيم ، ملا عبد السميع يزدى كه در ضمن شاگردان بيايد . چهارم ، فاضل اردكانى كه در ( 1302 ) بيايد . پنجم ، حاج مير محمد على كاشانى كه در ( 1294 ) بيايد ، و از غير شاگردانش : ششم ، حاج آقا محمد كرباسى كه در ( 1292 ) بيايد ، و خود صاحب « قصص » نيز به‌طورىكه در ( ص 72 ) گويد ؛ شرحى بر آن نوشته در سه جلد كه تمام نشده ، و در « الذريعة ، ج 6 شماره 1273 » بنقل از قصص آن را چهار جلد گفته ، و نيز مؤلف قصص حواشى غير مدونه‌اى بر آن دارد ، و چندين نفر ديگر از علماء نيز بر آن حاشيه دارند : 1 - سيد علىمحمد دلدارى كه در ( 1260 ) بيايد . 2 - سيد مصطفى دلدارى كه در ( 1323 ) بيايد ، كه با صاحب « قصص » سه نفر بشوند ، چنان‌كه\r\n\r\n","description":"","footnote":"","page_name":" 521 ","page_number":225},
  {"content":"\r\n\r\nدر « الذريعة 4 : 227 » هر سه را ذكر كرده .\r\nيازدهم « رساله در نماز جمعه » .\r\nاز كلمات گذشته معلوم شد كه اساتيد درس او پنج نفراند ، و همانا شرح احوال آنها به ترتيب در ( 1231 و 1242 و 1245 و 1241 و 1253 ) بيايد .\r\nشاگردان سيد : و هم چندين نفر از علماء اعلام در نزد او درس خوانده و بعضى هم از او اجازه دارند كه در « قصص : 7 » چندين نفر آنها را آورده و ما اينك آن‌ها را از آنجا نقل مىكنيم و بعضى ديگر را كه آنجا ندارد مىنويسيم كه در كجا ذكر شده ، و اسامى آنها را به ترتيب حروف اوائل اسماء آنها با كلمات بعد از آن و ملاحظه جزء اول در اسماء مركبه مرتب مىنمائيم و هركدام پس از اين ذكر مىشوند اشاره بسال آن مىنمائيم و باقى را تا اندازه‌اى كه اطلاع داريم چيزى در احوال آنها مىنويسيم ، و چنين گوئيم كه :\r\nاول ميرزا ابو تراب مشهور بميرزا آقاى قزوينى كه در ( 1281 ) ضمن احوال دائيش ميرزا محمد حسين قزوينى بيايد .\r\nدويم سيد ابو الحسن تنكابنى كه آنفا در ضمن « نتايج » گذشت كه او ساكن قزوين بوده و شرحى بر نتايج نوشته ، و چون در « قصص » او را بلفظ مرحوم وصف فرموده معلوم مىشود كه قبل از تأليف آن كتاب كه در سنه 1290 بوده او وفات نموده .\r\nسيم حاج ملا ابو الحسن بن شاه محمد بن عبد الهادى مازندرانى هزارجريبى كه در « الذريعة 8 ش 1013 » ذكر شده و آنجا گويد : وى دو جلد از « دلائل » را به خط خود نوشته كه جلد دويم تمام نشده و آن را مرحوم حاج شيخ زين العابدين مازندرانى در سنه 1255 به خط خود تمام كرده و اين حاج ملا ابو الحسن در حدود 1306 در كربلاء وفات نموده ، انتهى .\r\nچهارم حاج ميرزا ابو القاسم كلانترى كه در ( 1236 ) بيايد ، و در « نامهء دانشوران 1 : 472 » نوشته .\r\nپنجم حاجى سيد اسد اللّه اصفهانى كه در ( 1228 ) بيايد .\r\nششم حاجى ملا اسماعيل بن حاجى على اصغر دولت‌آبادى سبزوارى كه در ( 1312 ) بيايد .\r\nهفتم حاج سيد اسماعيل بن سيد نصر اللّه بهبهانى كه در ( 1229 ) بيايد .\r\nهشتم ميرزا سيد جعفر حسينى معروف بميرزا بابا سبزوارى كه در « الذريعة 13 :\r\n\r\n","description":"","footnote":"","page_name":" 522 ","page_number":226},
  {"content":"\r\n\r\n318 شماره 173 » فرموده : وى شاگرد صاحب ضوابط بوده ، و « شرحى بر شرايع » بعنوان حاشيه ( قوله ) نوشته كه چندين جلد از آن را من در مشهد رضوى بخراسان در مدرسهء باقريه ديدم و در حدود 1292 وفات كرده ، انتهى .\r\nنهم حاج شيخ جعفر بن حاج ملا حسين شوشترى كه در ( 1303 ) بيايد .\r\nدهم آقا جمالا محلاتى بتعبيرى كه در « قصص » نموده ، و شايد مقصود از او ميرزا جمال الدّين محلاتى باشد كه در « آثار عجم : 440 » در متن و حاشيه ؛ وى و فرزندش ميرزا ابراهيم را ذكر كرده ، يعنى در حاشيه فرمايد : ميرزا جمال الدّين رياست معتد بها در محلات داشته و از تصنيفات ايشان است « شرح زبده شيخ بهائى » در اصول فقه و كتاب « لآلى الاحكام » در فقه . و در متن فرزندش ميرزا ابراهيم را نوشته كه امام جماعت مسجد كردان ( بضم كاف تازى ) در شيراز است .\r\nيازدهم حاجى سيد حسين ترك كه در ( 1299 ) بيايد .\r\nدوازدهم ميرزا رضا دامغانى كه شايد همان باشد كه در « المآثر : 170 » عنوانى دارد ، و نوشته : حاج ملا رضاى مجتهد دامغانى عالمى بود ربانى ، انتهى . و سياق عبارت مىرساند كه در سال 1306 كه تأليف المآثر بوده وى زنده نبوده ،\r\nسيزدهم حاج شيخ زين العابدين مازندرانى كه در ( 1227 ) بيايد .\r\nچهاردهم شيخ صالح آل گدا على بيك كه در ( 1298 ) بيايد .\r\nپانزدهم شيخ عبد الحسين طهرانى كه در ( 1286 ) بيايد .\r\nشانزدهم ملا عبد السميع بن محمد على بن احمد بن محمد سميع يزدى كه از علماء و فقهاء و اهل شعر و ادب و شاگرد صاحب عنوان و ملا محمد حسين بن احمد بن محمد يزدى بوده و تأليفاتى دارد : اول « شرح و مختصر نتايج » استادش صاحب عنوان چنان كه گذشت كه در بعضى از مواضع كلام متن را مفصل و در ديگرى مختصر كرده ، و آن را بأمر حاج محمد رحيم خان كرمانى تأليف نموده و تأليفات ديگرى هم دارد از آن جمله با ملاحظه شماره شرح مرقوم : دويم كتاب « مناهج الاسرار » . سيم « رساله در حجيت ظن » . چهارم كتاب « العروة الوثقى » كه آن ارجوزه‌ئى است در نحو شامل صد بيت و آن را براى سيد مرتضى بن عزيز اللّه موسوى بنظم آورده و اولش اين است :\r\n حمدا لمن كرمنا بالمصطفى * و صهره و ولده اهل الوفا \r\nو سيد على عطيفه آن را شرح كرده چنان‌كه در « الذريعة 1 : 503 » نوشته . پنجم\r\n\r\n","description":"","footnote":"","page_name":" 523 ","page_number":227},
  {"content":"\r\n\r\nتدوين حاشيه استادش ملا محمد حسين مرقوم بر « قوانين » كه در سنه 1251 آن را تدوين نموده ، چنان‌كه در « الذريعة 6 شمارهء 597 » فرموده .\r\nهفدهم حاج ملا على كنى كه در ( 1220 ) بيايد . هيجدهم سيد على سيد - ( شرف - ) الاطباء ابن سيد محمد فلكى آذربايجانى ( كه در ج 1 سال 1202 عنوان 76 ص 133 ) گذشت . نوزدهم حاج ميرزا على اصغر بروجردى كه در ( 1231 ) بيايد .\r\nبيستم ملا علىمحمد ترك كه در « قصص » وى را بمرحوم وصف كرده و مىرساند كه در حين تأليف كتاب زنده نبوده . بيست و يكم ملا علىمدد كاشانى كه در ( 1270 ) بيايد . و در « لباب الالقاب : 117 » نوشته . بيست و دوم حاجى ميرزا لطف اللّه زنجانى كه در ( 1233 ) بيايد . و در كتاب « علماء معاصرين : 224 » نوشته .\r\nبيست و سوم ميرزا محمد بن سليمان تنكابنى كه در ( 1302 ) بيايد .\r\nبيست و چهارم ملا محمد بن محمد باقر فاضل ايروانى كه در ( 1306 ) بيايد .\r\nبيست و پنجم ميرزا محمد باقر چهارسوئى كه خود در « روضات ، ص 92 چاپ سيم » فرموده كه وى در پشت نسخه‌اى از كتاب « نتايج » خويش كه من آن را به خط خود از نسخه اصل وانوشته‌ام اجازه براى من نوشته .\r\nبيست و ششم ميرزا محمد حسن نجفى كه در « تذكرة القبور : 33 » نوشته .\r\nبيست و هفتم ميرزا محمد حسين ساروى كه شاگرد صاحب عنوان و صاحب « جواهر » نيز - چنان‌كه در « قصص العلماء : 49 » گفته - بوده و در ( ج 1 سال 1205 عنوان 110 ص 212 ) حكايتى از او با حاج سيد كاظم رشتى گذشت .\r\nبيست و هشتم ملا محمد حسين فاضل اردكانى كه در ( 1302 ) بيايد .\r\nبيست و نهم شيخ محمد حسين قزوينى كه در ( 1281 ) بيايد .\r\nسىام ملا محمد صادق ترك قفقازى كه در ( 1258 ) بيايد .\r\nسى و يكم ميرزا محمد صالح عرب كه در ( 1303 ) بيايد .\r\nسى و دوم شيخ محمد طاهر گيلانى ، و شايد وى همان باشد كه در « المآثر :\r\n182 » وى را بعنوان شيخ محمد طاهر رشتى ذكر كرده و فقط فرمايد : در كربلا رياست داشت ، انتهى . و روش عبارت زنده نبودن او را در 1306 كه تأليف « المآثر » است مىرساند .\r\nسى و سوم ملا محمد على شاهرودى كه در ( 1293 ) بيايد و در « الذريعة 1 شماره 619 » فرمايد : از او اجازه دارد . سى و چهارم حاج مير محمد على كاشانى كه در\r\n\r\n","description":"","footnote":"","page_name":" 524 ","page_number":228},
  {"content":"\r\n\r\n( 1294 ) بيايد . سى و پنجم حاجى محمد كريم مجتهد لاهيجى .\r\nسى و ششم حاج ميرزا محمد محسن اردبيلى كه در ( 1294 ) بيايد .\r\nسى و هفتم حاجى شيخ محمد مهدى كجورى كه در ( 1293 ) بيايد .\r\nسى و هشتم ملا هادى بن محمد استرآبادى كه در « احسن الوديعه 1 : 10 » نوشته كه وى شاگرد صاحب « ضوابط » بوده ، و كتابى بنام « المراثى الخليلية » در جمع مرثيه‌هائى كه براى سيد دلدار على هندى كه در ( 1235 ) بيايد ، گفته‌اند تأليف نموده .\r\nسى و نهم حاجى ميرزا يوسف بروجردى كه در « دارالسلام نورى ج 2 باب 10 ص 377 » نوشته .\r\n\r\nوفات سيد\r\nمرحوم آقا سيد ابراهيم پس از گذرانيدن عمرى در علم و عمل در أواخر شب پنج‌شنبه هفدهم ماه شوال المكرم سنه هزار و دويست و شصت و دو ، چنان‌كه نص صريح « الذريعة ، ج 8 شماره 1013 » است ، مطابق اواسط ميزان ماه برجى بوبا در كربلاء وفات كرد و هم در آن زمين برين در حجره درب كوچك صحن مقدس حسينى ( ع ) در طرف راست آنكه ببازار حضرت عباس ( ع ) مىرود دفن شد ، و چنان‌كه گفتيم وفات او در اين سال با اين ماه و روز نص « الذريعة ج 8 ش 1013 » است ، و نيز از « روضات : 182 و 183 » شوال همين سال مفهوم مىشود ، و هم در « الذريعة ، ج 1 شماره 619 و ج 6 ص 85 » در همين سال بدون تعيين ماه نوشته ، و به‌هرحال در اينكه وى در اين سال در ماه و روز مرقوم وفات كرده ترديدى نيست ، پس اينكه مىبينيم در همين جلد ششم الذريعة ( ص 276 ) در سنه 1263 و در ( ص 147 و 227 ) در سنه 1264 ، و نيز در « قصص : 17 » و « نامه دانشوران 1 : 238 » و « هدية الاحباب : 176 » در 1264 نوشته‌اند ، و در « ريحانة الادب 2 : 432 » هر سه سال ( 1262 و 63 و 64 ) همه اشتباه و ظاهرا نظر همه بقصص بوده و در الذريعة مرقومات قبل از جلد 8 آنها كه مخالف با 1262 است از روى غفلت سر زده .\r\nو عجب اينكه در « منتخب التواريخ » با تمام حروف ( نه بأرقام هندى ) در هزار و دويست و چهل و شش نوشته ، و اين اشتباه از آنجا بوى دست داده كه در روضات در اوائل احوال صاحب عنوان شطرى از احوال استادش شريف العلماء را ذكر كرده و بعد از آن وفاتش را در سنه 1246 نوشته ، و مؤلف منتخب آن را مربوط به صاحب آن عنوان\r\n\r\n","description":"","footnote":"","page_name":" 525 ","page_number":229},
  {"content":"\r\n\r\nيعنى آقا سيد ابراهيم دانسته ، غافل از اينكه صريح اين عنوان چنين مىرساند كه وى در حين تأليف اين محل از روضات زنده بوده و وقتى مؤلف آن بشرح احوال شيخ حسن ابن شيخ جعفر نجفى رسيده نيز بطور زنده بودن او احوالش را ذكر كرده ، و در آخر آن فرمايد : چون بدينجا رسيدم خبر وفات وى بما رسيد كه در ذىالقعده اين سال 1262 اندكى بعد از وفات آقا سيد ابراهيم بن محمد باقر قزوينى بوباء وفات كرده ، انتهى .\r\nو مىتوان گفت كه مؤلف منتخب هم مىخواسته مانند ديگران 1246 بأرقام هندى بنويسد و بعد اشتباها أرقام آحاد و عشرات پس و پيش شده و 1264 بوجود آمده و بعد از آن ارقام هندى مبدل به تمام حروف شده و اين اشتباه بهم رسيده . در « الكرام البررة 1 : 10 » فرمايد كه سيد بزرگوار دو پسر نامدار بر جاى نهاد ، يكى سيد احمد كه فرزند او سيد عبد اللّه و فرزند او سيد آقا است . و ديگرى سيد آقا بزرگ كه فرزندان او سيد جواد و سيد محمد تقى و سيد حسين‌اند ، و سيد حسين متولى اوقاف جد خود صاحب عنوان بوده و در سنه 1367 وفات نموده ، انتهى .\r\nو ما در 1367 اين سيد حسين را بعنوانى مخصوص ذكر مىكنيم .\r\nو على اى حال ، اولاد و اعقاب آقا سيد ابراهيم تاكنون موجود و در كربلاء سكونت دارند .\r\n\r\n* ( 202 - وفات شيخ ابراهيم طيبى عاملى ) *\r\nطيبى منسوب است بطيبه ، و آن بفتح طاء مهمله و تشديد ياء حطى و باء ابجد ، از ديهات جبل عامل ، و شيخ ابراهيم فرزند شيخ يحيى بن شيخ محمد بن سليمان است كه پدرش شيخ يحيى از علماء مائه يازدهم بوده و « مجموعه‌اى در ادعيه و أذكار » دارد كه اشعارى هم از خود در آن آورده ، و در سنه 1202 وفات كرده چنان‌كه در « اعيان الشيعة » نوشته ، و در « الذريعة 8 : 107 » شيخ يحيى مرقوم را فرزند شيخ فياض بن عطوه قرشى مخزومى نوشته .\r\nو به‌هرحال ، شيخ ابراهيم خود از شعراء فصاحت آثار بلكه از علماء أبرار است .\r\nشرح احوالش در جزء 5 يعنى جلد 6 « اعيان الشيعة » نوشته و از آن چنين برآيد كه وى در سنه هزار و صد و پنجاه و چهار مطابق ( 1119 - 1120 ) شمسى در طيبه متولد\r\n\r\n","description":"","footnote":"","page_name":" 526 ","page_number":230},
  {"content":"\r\n\r\nشده و در نزد پدر خود و همچنين در مدرسه « شقرا » در نزد سيد ابو الحسن عاملى كه در ( ج 1 سال 1194 عنوان 12 ص 26 ) گذشت درس خواند ، تا در ادبيات و شعر مهارتى كامل حاصل كرد ، و چندى هم در اصفهان به تحصيل پرداخت و در سنه 1192 به مكه رفت و در سنه 1195 كه فتنهء احمد جزار در آن ولايت روى داد و وى دست بقتل عام برگشاد شيخ ابراهيم مانند باقى مردم آن حدود كه هريك به طرفى فرار كردند ( همچون سيد محمد - امين و برخى از آل حر ببعلبك ؛ و برخى بعكار ، و برخى بعراق ، و برخى بهند ، و برخى بدمشق ) . در ماه رمضان المبارك آن سال ببعلبك رفت ، و در اين مسافرت مشقتى فراوان ديد و در حدود بيست روز آنجا ماند ، و پس از آن همى بدمشق و بعلبك رفت و آمد نمود و سپس بعراق عرب رفت ، و آنجا در خدمت سيد بحر العلوم و شيخ جعفر نجفى درس خواند و بعد از چندى بمشهد مقدس مشرف شد ، و باز بولايت شام آمده و بدمشق رفت و آنجا را وطن دائمى خود قرار داد و همواره از آنجا ببعلبك مىآمد و برمىگشت . وى را ارجوزه‌ئى است در توحيد ، و ارجوزه‌ئى در كلام بنام « الدرة المضيئة » بأصول دينيه ، چنان‌كه در « الذريعة 8 : 107 » فرموده ، و ديوانى در اشعار كه آن را مرحوم آقا سيد محسن مؤلف أعيان جمع كرده و فرمايد قريب بهفت هزار و پانصد بيت است ، و شطر مهمى از آن را در جلد ششم نقل كرده ، و اينك ما اين چند بيت را از آن در مدح حضرت رسول صلى اللّه عليه و آله اينجا مىآوريم :\r\n عج بالحمى يا رعاك اللّه من أضم * و اقرا السلام على سلمى بذى سلم\r\nيا حبذا نسمة من حاجر وردت * تروى حديث الهوى عن جيرة العلم\r\nو لا كليلتنا بالأبرقين و قد * تألق البرق يحكى ثغر مبتسم\r\nفقمت للبرق مرتاعا أقول له * يا برق حيهم و انزل بحيهم\r\nو ان حددت عشار المزن مثقلة * فاحبس ركابك بين البان و العنم\r\nو لا أخا لك تختار الرحيل اذا * ألقيت رحلك بين الضال و السلم\r\nفكم هنالك من بيضاء ناعمة * تستوقف العين بين الخمص و الهضم \r\nشيخ ابراهيم پس از مدت شصت سال قمرى عمر در اين سال در دمشق وفات كرد و در قبرستان باب الصغير به طرف شرقى قبر منسوب به حضرت سيده سكينه خاتون دفن شد ، و بر قبر او بناء و سنگ‌لوحى بوده كه پس از آن از بين رفته و خراب شده ، و تاريخ\r\n\r\n","description":"","footnote":"","page_name":" 527 ","page_number":231},
  {"content":"\r\n\r\nوفات او در اين سال در جزء ( يا جلد ) مرقوم أعيان الشيعة نوشته ، و در « شهداء الفضيله » و « الذريعة 5 : 492 ش 2427 و 8 : 107 » در سنه 1220 فرموده ، و ظاهرا آنها منقول از يكديگر و اشتباه باشد .\r\nو به‌هرحال ، شيخ ابراهيم را فرزندان چندى بوده ، يكى شيخ نصر اللّه كه در سنه 1184 چنان‌كه در أعيان ( جزء 5 جلد 6 ) نوشته متولد شده ، و در « شهداء الفضيله » وفاتش را در اين سال گفته و آن غلط است . و او نيز مانند پدر از علماء و ادباء و شعراء بوده و « منظومه‌ئى بليغ در رد نصيريه » دارد . و فرزند او است ، شاعر اديب عليم مرحوم شيخ ابراهيم كه اشعارى در مدح سيد محمد بن سيد على امين عم آقا سيد محسن عاملى گفته و در سنه 1271 يا 1275 وقتى كه أعراب فضل در بلاد جبل عامل جنگ مىكردند او از قريهء خيام كه وطنش بود براى زيارت قبر منسوب به حضرت يوشع بن نون بيرون آمد و در قريهء عثرون جبل عامل كشته شد ، و اولادى همه از اهل صلاح و تقوى از او بازماند . و ديگر شيخ صادق كه نيز همچون پدر و برادر شاعر و اديب بوده ، و در أثر جلالت وى نام اين خانواده از آل يحيى بآل صادق تبديل يافته ، تولدش سنه 1192 مدت عمرش 60 سال وفاتش 1252 .\r\n\r\n* ( 203 - تولد سيد باقر شاعر طالقانى ) *\r\nطالقان ، چنان‌كه در « معجم البلدان 6 : 7 » نوشته بطاء مؤلف و بين الالفين لام مفتوحه و قاف و نون در آخر ، نام دو محل است ، يكى در خراسان بسه منزلى مرورود در طرف بلخ ، و ديگر نام ناحيه‌ئى است ما بين قزوين و أبهر كه چندين قريه در آن است و هريك از آن قرى را نيز طالقان مىخوانند ، و سيد باقر از اين طالقان است ، و اجمالى از احوال سادات طالقانى در سال ( 1230 ) بيايد ، و از جمله آنها اين سيد باقر صاحب عنوان است كه وى فرزند سيد رضا و خود از شعرا و أهل علم و ادب بوده كه در اين سال چنان‌كه در « الذريعة 9 ش 747 » فرموده متولد شده و اشعارى به عربى گفته كه آنها را آقاى سيد محمد حسن طالقانى از سادات معاصرين اين خانواده كه در ( 1350 ) بيايد جمع كرده و ديوانى شده ، و سيد باقر خود پس از مدت هشتاد سال قمرى عمر در سنه هزار و دويست و نود و چهار وفات كرده .\r\n\r\n","description":"","footnote":"","page_name":" 528 ","page_number":232},
  {"content":"\r\n\r\n\r\n* ( 204 - وفات ميرزا حيدر على مجلسى اصفهانى ، ره ) *\r\nوى فرزند مرحوم ملا عزيز اللّه بن ميرزا محمد تقى الماسى ابن ميرزا محمد كاظم ابن ملا عزيز اللّه بن ملا محمد تقى بن ملا مقصود على مجلسى نطنزى ( ره ) است .\r\nخانواده مجلسى از خانواده‌هاى بسيار بزرگ و بزرگوار در اصفهان است كه نه تنها در ايران و ملت شيعه بلكه در بسيارى از ممالك و مذاهب ديگر بواسطه دو نفر از آنها كه اينك ذكر مىشود و بخصوص دويمى آنها مرحوم ملا محمد باقر شهرتى وافر و اهميتى عظيم و متكاثر بهم رسانيده .\r\nاصل اين خانواده از قريه مجلس كه يكى از ديهات جبل عامل است بوده ، و مرحوم ملا مقصود على يكى از افراد اين قريه مردى شاعر بوده ، و مانند بسيارى ديگر از شعرا كه تخلص خود را از نسبت به وطن خود انتزاع مىكنند وى هم در شعر تخلص مجلسى مىنموده و در غزلى معروف كه بوى منسوب است در آخرش تخلص بدين كلمه نموده ، و بدان شهرت يافته ، و بعد از آن فرزندش مرحوم آخوند ملا محمد تقى ( قدس سره ) و فرزند او مرحوم آخوند ملا محمد باقر بدين كلمه مشهور شده و تاكنون كه قريب سه قرن گذشته اين كلمه در اين خانواده مانده ، و جماعتى كثيره در اصفهان و غيره از اين سلسله معروف و مشهوراند ، و نام وى در بسيارى از كتب كه به نظر رسيده همه جا ملا مقصود على است الا اينكه در « تذكرة الانساب » تاليف صاحب اين عنوان كه اينك ذكر مىشود هرجا نام او را برده ملا على گفته .\r\nدر كتبى كه در آنها احوال مرحوم آخوند ملا محمد تقى و آخوند ملا محمد باقر نوشته شده چندين وجه ديگر نيز براى تلقب و اشتهار آنها بمجلسى گفته و نوشته‌اند كه ظاهرا اصل همين بوده كه ذكر شد ، و بعد از آن آن وجوه ديگر نيز هريك واقع شده و موجب مزيد اشتهار و سبب تلقب بدان گرديده است .\r\nبه‌هرحال ، مرحوم آخوند ملا محمد تقى فرزند مرحوم ملا مقصود على مجلسى از طرف مادر نوادهء مرحوم ملا كمال الدّين محمد نطنزى از رجال معروف مائه دهم هجرى و روى همين اصل در برخى از جاها خود را نطنزى نوشته . و اين بزرگوار از اهل علم و عرفان و كشف و كرامت و صاحب مقامات عاليه و درجات زاكيه بوده و در علم حديث و أخبار تتبعى تمام داشته ، و كتاب « روضة المتقين » او در شرح كتاب « من لا يحضره الفقيه » شيخ صدوق در نهايت اعتبار و اشتهار است و آن در أخبار فقه به عربى و انجام\r\n\r\n","description":"","footnote":"","page_name":" 529 ","page_number":233},
  {"content":"\r\n\r\nتاليفش سنه 1063 است .\r\nوى در سنه 1003 متولد شده و پس از شصت و هفت سال عمر در سنه هزار و هفتاد وفات كرده و قبرش در اصفهان در دالان در قبلى مسجد جمعه در مقبره‌ئى مخصوص در صندوقى واقع و معروف بسر قبر آخوند است و آنجا زيارتگاه عموم و خصوص و محل روا شدن حاجات و ورود نذورات قرار گرفته ، و او را فرزندانى بوده :\r\nيكى مرحوم آخوند ملا محمد باقر كه معروف بمجلسى بلكه مجلسى مطلق منصرف بوى مىباشد ، و او از معاريف علماء و مروج و مجدد سر سال هزار و صد و صاحب تأليفات كثيره شهيره به عربى و فارسى از آن جمله كتاب « بحار الانوار » در اخبار ائمه اطهار در بيست و پنج جلد به عربى ، و ترويجى كه از وى نسبت بمذهب شيعه و نشر اخبار و آثار ائمه اطهار عليهم السلام رخ داده تاكنون براى هيچ‌كس دست نداده ، تولدش سنه 1037 وفاتش شب 27 ماه رمضان المبارك سنه 1110 قبرش در همان صندوق بقعه سر قبر آخوند در پشت سر پدرش كه در بيرون صندوق برابر قبر هريك از آنها سنگ لوحى به طرف بالاسر منصوب و اشعارى در مرثيه و ماده تاريخ وفات بر آنها منقور است .\r\nفرزند ديگر مرحوم آخوند ملا محمد تقى مجلسى قدس سره ، مرحوم ملا عزيز اللّه است كه از علماء اصفهان بوده و حواشى چندى بر « مدارك » و « تهذيب » نوشته ، تولدش چنان كه از « منتخب اللؤلؤه » نقل شده ، محرم سنه 1025 وفاتش سنه 1074 .\r\nفرزندش ميرزا محمد كاظم هم از علماء بوده تولدش سنه 1049 مدت عمرش 70 سال وفاتش سنه 1119 ، و او دختر عمش ملا محمد باقر را ( كه مادر آن دختر خواهر مرحوم ميرزا علاء الدّين گلستانه‌ئى [ كه در 1300 بيايد 
  ] بوده بزوجيت داشته .\r\nفرزندش مرحوم ميرزا محمد تقى الماسى ( عليه‌الرحمه ) از مخدره مذكوره ، عالم فاضل و حكيم كامل و در زهد و عبادت در اصفهان يگانه عصر خويش بوده ، و كتابى بنام « بهجة الاولياء » در ذكر كسانى كه حضرت حجت عليه السلام را در غيبت كبرى ديده‌اند تأليف نموده ، تولدش سنه 1089 وفاتش شعبان سنه 1159 قبرش در صندوق بقعه سر قبر آخوند جلو قبر جدش ملا محمد تقى و پشت‌سر ميرزا محمد على امام جمعه .\r\nفرزندش ملا عزيز اللّه عالم و فاضل بوده و كتابى بنام « هداية العالمين » در اصول دين تأليف نموده ، و مادر او مخدره مريم بيگم دختر ملا محمد تقى بن ملا عبد اللّه بن ملا محمد تقى مجلسى ، و مادر مريم بيگم مذكوره ؛ مخدره زينب بيگم دختر ملا محمد -\r\n\r\n","description":"","footnote":"","page_name":" 530 ","page_number":234},
  {"content":"\r\n\r\nسعيد اشرف ابن ملا محمد صالح مازندرانى ، و مادر ملا محمد سعيد مخدره آمنه بيگم دختر ملا محمد تقى مجلسى بوده .\r\nفرزندش ميرزا حيدر على صاحب عنوان از رجال بزرگ و مشايخ جليل و علماء اعلام است و در « روضات ص 774 » در احوال شيخ يوسف بحرينى بعد از ذكر آقا مير عبد الباقى امام جمعه بعنوان « بعض مجازيه فى الرواية من سلالة اول المجلسيين » ذكر شده ، و تأليفاتى دارد :\r\nاول كتاب « تذكرة الانساب » در أنساب سلسله مجلسيه از اولاد ملا مقصود على تا پائين ذكورا و أناثا ، انجام تأليف آن اواخر ع 2 سنه 1194 . دوم كتاب « منتخب اللؤلؤه » در انتخاب و اختصار كتاب « لؤلؤتى البحرين » شيخ يوسف بحرينى ( ره ) كه آن را در اجازه براى ميرزا حسنعلى فرزند عمش ميرزا ابو طالب بن ميرزا محمد تقى الماسى و پنج نفر پسران خودش كه اينك نامشان بيايد نوشته ، انجام تأليف آن روز جمعه 28 محرم سنه 1205 .\r\nدر « الذريعة 1 : 191 ش 988 و 2 : 382 » اين « منتخب اللؤلؤه » را با « تذكرة الانساب » يكى دانسته و آن اشتباه است ، چه تذكرة الانساب فقط در ذكر انساب اعقاب مجلسى است و هيچ ذكرى از اجازات و احوال علماء در آن نشده - الا نادرا - كه نسخه آن هم مطبوع و مشهور است . و منتخب اللؤلؤه در منتخب لؤلؤه شيخ يوسف چنان‌كه نوشتيم و در اجازات و احوال علماء است و هيچ ذكر انساب - الا نادرا - در آن نيست و تاكنون ما نسخه‌اش را نديده‌ايم .\r\nمادر اين ميرزا حيدر على دختر ملا محمد صالح بن آقا عبد الباقى بن ملا محمد صالح مازندرانى كه ذكر نموديم بوده ، و ميرزا حيدر على از اين مخدره در پيش از زوال روز سه‌شنبه هيجدهم ماه رمضان المبارك سنه هزار و صد و چهل و شش مطابق ( دلو - حوت ) ماه برجى سنه 1112 شمسى متولد شده ، و در اين سال ( 1214 ) وفات كرده در تخت پولاد در صحن تكيهء خوانساريها در جلو ايوان بالاى سر قبر مرحوم آقا سيد محمد شفيع شوشترى كه ( در سال 1211 - عنوان 173 ص 408 ) گذشت دفن شد ، و أشعارى در مرثيه و ماده تاريخ وفات او از مرحوم آقا محمد كاظم واله ( كه در 1229 بيايد ) بر لوح قبرش نوشته كه بعضى از آنها اين است :\r\n آه كز بيداد گردون كرد رحلت از جهان * ميرزا حيدر على آن مرتضاى اهل علم \r\n\r\n","description":"","footnote":"","page_name":" 531 ","page_number":235},
  {"content":"\r\n\r\n قدوه ارباب دانش قائد اهل يقين * زبدهء اصحاب بينش مجتباى اهل علم\r\nآن صفى پاك طينت كز ره علم و عمل * بود در دين محمد مصطفاى اهل علم \r\nتا اينكه در آخر آن فرمايد :\r\n الغرض چون زين جهان بىبقا راه جنان * پيش بگرفت و برفت آن پيشواى اهل علم\r\nخواست و آله در دو مصرع سال تاريخش ز من * تا بود هريك بفوتش رهنماى اهل علم\r\nگفتمش ( شد سوى جنت پيشواى اهل زهد ) * گفتمش ( سوى جنان شد مقتداى اهل علم ) \r\nهريك از دو مصراع اخير سواى كلمه گفتمش 1214 مىشود و ماده تاريخ سال وفات است .\r\nميرزا حيدر على روايت مىكند از چند نفر ، از آن جمله جدش ميرزا محمد تقى الماسى .\r\nو چنان‌كه اشاره كرديم روايت مىكنند از او پنج نفر از پسرانش كه اسماء آنها از اين قرار است :\r\nاول آقا محمد على كه مادرش دختر ميرزا ابو طالب بن ميرزا محمد تقى الماسى كه ذكر نموديم بوده . دوم ميرزا محمد كاظم . سوم ميرزا محمد تقى . چهارم ميرزا عزيز اللّه . پنجم ميرزا محمد صالح ملقب بآقا بزرگ ، و مادر اين چهار نفر دختر آقا محمد - هادى بن آقا محمد على بن آقا هادى مترجم بوده .\r\nو هم روايت مىكند از او برادرزنش ميرزا حسنعلى كه گفتيم « منتخب اللؤلؤه » را او در اجازه براى وى نوشته ، و اين ميرزا حسنعلى در 20 رجب سنه 1227 چنان‌كه بر روى قبرش نوشته وفات كرده و قبرش در ميان تكيهء خوانسارىها به طرف قبله بقعه بفاصله هشت گز تاكنون موجود و معلوم است .\r\n\r\n* ( 205 - وفات سليم شاعر كردستانى ) *\r\nميرزا سليم كه نام و تخلصش هر دو سليم است از شعراء عليم و مردى صبور و حليم بوده و در اين سال بسن شصت‌سالگى وفات نموده ، چنان‌كه در « مجمع الفصحا 2 : 181 » فرموده ، آن‌گاه اين دو بيت را از او نقل كرده :\r\n\r\n","description":"","footnote":"","page_name":" 532 ","page_number":236},
  {"content":"\r\n\r\n تا ز چشم تو رسد مستى سرشار مرا * نيست با آرزوى نشئه مى كار مرا\r\nكس بدشمن نكند آنچه به من جانم كرد * مرد از هجرش و شرمنده ز جانانم كرد \r\n\r\n* ( 206 - وفات شاه عليرضاى دكنى هندوستانى ) *\r\nوى از عرفاء معروف سلسله نعمةاللهيه و باصطلاح ، قطب آن فرقه بوده .\r\nبه‌طورىكه از كتب اين طايفه مانند « بستان السياحة » و « طرائق الحقائق » و غيره برمىآيد چهار نفر از بزرگان دين كه اهل معرفت و يقين بوده از خدمت چهار نفر از ائمه اثنى عشر طاهرين ( سلام الله عليهم ) اذن ارشاد و هدايت و دستگيرى بهم رسانيده كه از هريك سلسله‌ئى جارى شده و تاكنون دست بدست از سابقى بلاحقى رسيده و سلسله آنها باقى و برقرار است ، اول سلسله كميليه ، از حضرت امير المؤمنين و امام المتقين ( صلوات اللّه و سلامه عليه ) بوسيله حضرت كميل بن زياد نخعى ( رضوان اللّه عليه ) . دويم سلسله ادهميه ، از حضرت امام محمد باقر ( عليه السلام ) بوسيلهء جناب ابراهيم ادهم بلخى ( عليه‌الرحمه ) . سيم سلسله طيفوريه از حضرت امام جعفر صادق ( عليه السلام ) بوسيله حضرت سلطان بايزيد بسطامى كه نامش طيفور بوده ( قدس سره ) . چهارم سلسله معروفيه از حضرت امام على ابن موسى الرضا ( عليه السلام ) بوسيله معروف كرخى ، و از معروف كرخى سلسله يدا بيد جارى شده تا برسد بجناب شاه نعمت اللّه ولى ( قدس اللّه سره العزيز ) كه در سال ( 1218 ) تاريخ تولد و وفات و نسب وى تا امام عليه السلام بيايد .\r\nدر « بستان السياحه » در حرف ميم در ذكر ماهان ( در ص 558 ) شرحى نوشته بخلاصهء اينكه سلسله نعمةاللهيه بصفات چند مخصوص‌اند كه بسبب آن از ساير سلاسل ممتاز شده‌اند اول اينكه بر آنها بسط غالب است بخلاف بعض صاحبان سلاسل كه در ايشان قبض بيشتر و بسط كم‌تر است دويم آنكه كسوتى جهت سالكان آن طريقه معين نيست و جامهء مخصوص ندارند . سيم آنكه در آن سلسله ترك كسب و كار كردن و روى ببطالت آوردن نمىباشد و هركسى در هر كسب و هنرى كه دارد مىتواند بندگى خدا را نمايد ، و اين بخلاف بعض طرق درويشان است چه اكثر ايشان ترك كسب و كار را لازم مىدارند ، مدار طريقت آن حضرت بذكر دوام و فكر مستدام بودن و در راه صدق و صفا و متابعت شريعت حضرت مصطفى و ائمه هدى ( صلوات\r\n\r\n","description":"","footnote":"","page_name":" 533 ","page_number":237},
  {"content":"\r\n\r\nاللّه عليهم ) و مخالفت هوا و مجانبت بدعت راه پيمودن است ، و با اخوان صفا و أخلاء باوفا صحبت نمودن و در تصفيه قلب و تزكيه نفس و تجليه روح و تخليه باطن كوشيدن و كسوت فقر و فنا و تسليم و رضا و مهر و وفا پوشيدن و خلوت در انجمن داشتن است ، انتهى .\r\nاينك لازم است از معروف كرخى تا جناب شاه نعمت اللّه و از آن جناب تا صاحب عنوان اسماء هريك از بزرگانى كه ديگرى را ارشاد و هدايت و وى را خليفه خود گردانيده و مأذون در ارشاد و هدايت ديگران فرموده و باصطلاح اين طايفه او را قطب گويند ، يا بعبارت اخرى آن مكمل به صيغه فاعل را مرشد بكسر شين ، و مكمل به صيغه مفعول را مريد گويند ؛ در اينجا بياوريم .\r\nپس چنين گوئيم كه معروف كرخى مرشد سرى سقطى و او مرشد خواهرزاده خود جنيد بغدادى ، و او مرشد ابو على رودبارى ، و او مرشد بو على كاتب ، و او مرشد شيخ ابو عثمان مغربى ، و او مرشد شيخ ابو القاسم على گرگانى ، و او مرشد شيخ ابو بكر نساج ، و او مرشد شيخ احمد غزالى ، و او مرشد شيخ ابو الفضل بغدادى ، و او مرشد شيخ ابو البركات بغدادى ، و او مرشد شيخ ابو السعود اندلسى ، و او مرشد شيخ ابو مدين شعيب ، و او مرشد شيخ ابو الفتوح سعيد صعيدى ، و او مرشد شيخ نجم الدّين كمال كوفى ، و او مرشد شيخ صالح بربرى ، و او مرشد شيخ بزرگوار امام يافعى يمنى ، و او مرشد حضرت شاه نعمت اللّه ولى ( قدس سره العزيز ) است ، كه معروف كرخى چون به شماره يك مقرر شود جناب شاه نعمت اللّه هيجده و باصطلاح قطب هيجدهم خواهد بود ، و نظر به اين كه سلسله‌ئى مخصوص بنام او معروف و در بسيارى از ممالك و ولايات موجوداند اينك او را به شماره يك درآورده و أقطاب بعد از او را بدان نهج ذكر مىكنيم و چنين گوئيم كه :\r\nوى مرشد فرزند عزيز خود شاه برهان الدّين خليل اللّه 2 ، و او مرشد فرزند خود شاه حبيب الدّين محب اللّه 3 ، و او مرشد فرزند خود مير شاه كمال الدّين عطية اللّه 4 ، و او مرشد مير شاه برهان الدّين خليل اللّه ثانى 5 ابن مير شاه تقى الدّين ابن مير شاه شمس الدّين محمد بن مير شاه برهان الدّين خليل اللّه مذكور ، و او مرشد مير شاه حبيب الدّين محب اللّه ثانى 6 ( كه او را محب الدّين حبيب اللّه نيز نوشته‌اند ) ، و او مرشد مير شاه شمس الدّين محمد ثانى 7 ، و او مرشد مير شاه كمال الدّين عطية اللّه ثانى 8 ، و او مرشد مير شاه شمس الدّين محمد ثالث 9 ، و او مرشد مير محمود دكنى 10 ، و او مرشد شيخ شمس الدّين دكنى 11 ، و او مرشد شاه على رضاى 12 صاحب عنوان است\r\n\r\n","description":"","footnote":"","page_name":" 534 ","page_number":238},
  {"content":"\r\n\r\nكه لقب او را در طريقت رضا عليشاه نوشته‌اند ، و او باصطلاح قطب دوازدهم مىشود چنان كه در « طرائق 3 : 74 » در حاشيه بالاى نام او ، وى را قطب دوازدهم نوشته ، و بعد از او قطب سيزدهم اين سلسله مرحوم حسين عليشاه است كه در ( 1234 ) بيايد .\r\nدر « طرائق 3 : 92 » فرمايد : چون سيد معصوم‌على شاه و نور عليشاه قبل از شاه عليرضا ارتحال بدار بقا نموده‌اند تعبير از آنها بقطب نشده و بعد از شاه عليرضا ، مرحوم حسينعلى شاه را قطب سلسله عليه ذكر مىنمايد ، انتهى . و بدين جهت ما نيز اتصال سلسله را در ترجمه وى تا به امام ( ع ) ذكر كرديم .\r\nو به‌هرحال ، شاه عليرضا در اين سال چنان‌كه در « طرائق 3 : 75 » فرموده وفات كرد و قبرش در بيرون دروازه مغربى شهر حيدرآباد دكن بفاصله دو ثلث فرسنگ بر كوهى و بر آن عمارت باشكوهى است معروف بدرگاه شاه محمود و قبر مرشدش شيخ شمس الدّين و همچنين مرشد او مير محمود نيز در آن محل است ، و در آنجا شكفت و مغاره‌هايى است كه موجب ترس و هراس آدمى و رياضتگاه مرتاضين مىباشد و طوايف مختلفه و مردمان مذاهب متفرقه از مسلمان و هنود و غيره هماره در آنجا رفت و شد نموده و هيچ‌كس را با كسى كارى بلكه ياراى گفتارى نيست و هركس در مذهب و مشرب خود آزاد و بفراغت خاطر بسر مىبرد .\r\nو در « طرائق » عمر او را صد و بيست سال نوشته ، و در « رياض العارفين » صد و چهل سال ، و اين رباعى را بوى نسبت داده‌اند :\r\n قاصد تو و مقصد تو و مقصود توئى * شاهد تو و مشهد تو و مشهود توئى\r\nبر ديدهء دل نيست كسى جز تو عيان * عابد تو و معبد تو و معبود توئى \r\n\r\n* ( 207 - وفات شيخ محمد جوهرى سنى ) *\r\nوى فرزند احمد بن حسن بن عبد الكريم ، و خود از علماء و ادباء و معروف بجوهرى صغير است چنان‌كه در « معجم المطبوعات : 722 » نوشته ، و كتابى دارد بنام « اتحاف اولى الالباب » در آنچه متعلق به « سى » است از اعراب ، كه آن را در شرح منظومهء خودش در اعراب « لا سيما » تأليف كرده ، و در اين سال وفات نموده .\r\n\r\n","description":"","footnote":"","page_name":" 535 ","page_number":239},
  {"content":"\r\n\r\n\r\n* ( 208 - تولد مجنون شاعر تويسركانى ) *\r\nوى شيخ محمد حسين بن شيخ غلامحسين از أحفاد مرحوم شيخ ابو سعيد ابو الخير خراسانى ( رحمه اللّه ) است .\r\nمرحوم شيخ ابو سعيد فضل اللّه بن ابو الخير محمد سعدى مشهدى ( قدس اللّه تعالى روحه العزيز ) از اجله و معاريف عرفاء بزرگوار و اهل توحيد و تصوف و معرفت و يقين بوده و شعر هم مىگفته و در بسيارى از كتب احوال او نوشته از آن جمله « مجمع الفصحا 1 : 67 » تولدش يك‌شنبه غره محرم سنه 357 مدت عمرش 88 سال و 7 ماه و 3 روز ، وفاتش شب جمعه 4 شعبان سنه 445 ، قبرش در مهنه كه آن را ميهنه نيز گويند و آن قصبهء بوده از توابع خابران ( يا خاوران ) و آن ناحيه‌ئى است از خراسان ميانه سرخس و أبيورد ، و معلوم نيست در چه وقت اعقاب او بتويسركان آمده‌اند كه اكنون مىبينيم بعد از هشت قرن اين مجنون صاحب عنوان را از اعقاب او مىنويسند .\r\nو به‌هرحال مجنون از بزرگان شعراء اين مائه سيزدهم بلكه از علماء آن بوده .\r\nو همانا او در اين سال در تويسركان متولد شده ، و چندى در نزد آقا طاهر مدرس كه در سنه 1244 وفات كرده درس خوانده و تا او زنده بود أنسى تمام بوى داشت و پس از وفات او ميل مسافرت كرده و به مكه معظمه رفت و پس از مراجعت بتويسركان دست ارادت بميرزا نصير الدّين مجتهد كه در سنه 1278 وفات كرده داد ، و پس از وفات او كه چندان خود نيز زنده نبوده انزوا گرفت و بگوشه‌نشينى بسر برده تا وفات كرد .\r\nو او منظومات چندى دارد : اول « سفرنامه مكه » به وزن ( فاعلاتن مفاعلن فعلن ) .\r\nدوم كتاب « عشق حقيقى » بر وزن مثنوى مولوى . سوم « غزليات » متفرقه چندى كه اين غزل از آنها اينجا نوشته شد :\r\n بعد از هزار سال كه گل رويد از گلم * باشد هنوز حسرت روى تو در دلم\r\nاى شمع بزم حسن ز غم مردم و نشد * روشن ز شمع روى تو يك‌بار محفلم\r\nمن ترك جان خويشتن آسان گرفته‌ام * گردد روا ز لعل تو گر كار مشكلم\r\nزاهد دهد بشارت خلدم ولى ز خلد * بيزارم ار شود سر كوى تو منزلم\r\nبستى هزار بار و شكستى هزار بار * پيمان ، و من همان بسر عهد اولم\r\nتا كى كشم ملامت دون‌همتان ، بكش * شمشير ناز از كمر و ساز بسملم\r\nمجنون بپاى كس ننهادم سر رضا \r\n\r\n","description":"","footnote":"","page_name":" 536 ","page_number":240},
  {"content":"\r\n\r\n كاخر نشد بجز غم و افسوس حاصلم \r\nو آخر پس از مدت شصت و پنج سال قمرى عمر در سنه هزار و دويست و هفتاد و نه وفات كرد .\r\n\r\n* ( 209 - وفات آقا محمد على شيداى شاعر اصفهانى ) *\r\nآقا محمد على مردى شاعر و ظريف و خوش‌طبع و عاشق‌پيشه و نظرباز بوده ، كه در شيراز نشو و نما كرده و در اواخر حال از كثرت افيون غالبا به حال نعاس و در مجالس از حال خود و حضار بىخبر بوده ، و در اين سال وفات نموده ، چنان‌كه در « مجمع الفصحا 2 : 248 » فرموده ، و اين اشعار را از او آورده :\r\n اسير دام نشد تا دلم ندانستم * شكسته بالى مرغان رشته بر پا را\r\nمرا بيگانه كرد از آشنايان * بنازم آن نگاه آشنا را\r\nشتاب كن ز پى قتل من كه مىترسم * مباد ناز تو باعث شود درنگ ترا\r\nبا غير آمدى كه ترا اين ملال چيست * تنها چو بينمت به تو گويم كه حال چيست\r\nكنون بپيش خدا چون ز دست جور تو نالم * كه سالها ز خدا كرده‌ام طلب بدعايت\r\nاز تو مهجورم و در عالم انديشه دلم * هر نفس با تو سؤالى و جوابى دارد\r\nز من اگر تو برآنى كه مهر برگيرى * بدورى تو مرا هم بدل خيالى هست\r\nبه پيش من گذرد مهر سرگران از تو * كه با خبر نشوم با تواش وصالى هست \r\nهمانا شيدا تخلص چند نفر ديگر از شعراء غير او است : 1 - شيداى اصفهانى ديگر كه نامش ميرزا عباس خان بوده و در ( 1299 ) بيايد :\r\n2 - شيداى اصفهانى ديگر كه نامش ميرزا سيد عبد اللّه و از شعراء انجمن دانشكدهء مؤسسه شيداى اول بود .\r\n3 - شيداى رشتى كه نامش ميرزا سيد محمد خان بوده و در « تاريخ علماء و شعراء\r\n\r\n","description":"","footnote":"","page_name":" 537 ","page_number":241},
  {"content":"\r\n\r\nگيلان : 130 » او را در عنوانى مخصوص ترجمه كرده بخلاصهء اينكه او مردى شاعر اديب اريب متكلم بيانى عروضى نحوى بوده و در غالب علوم دست داشته و مدتى سياحت كرده تا آخر در هندوستان در شهر مدراس رحلت نموده و چندين كتاب تأليف فرموده :\r\nاول كتاب « تذكرة الشعراء » . دوم كتاب « المجالسة النفسية » در مطالب متفرقه مثل كشكول . سوم « شرح دعاء سمات » . چهارم « شرح زيارت جامعه » .\r\nپنجم « شرح دعاء كميل » . ششم « شرح الفيه ابن مالك » . هفتم « شرح زبده شيخ بهائى » در اصول فقه . هشتم « تعليقه بر رياض » استاد خود . نهم « ديوان شعر » ، انتهى .\r\n4 - شيداى شبسترى كه نامش ميرزا لطف اللّه و نيز از شعراء همين قرن 13 بوده كه ما اينك مشغول نوشتن شرح احوال رجالش هستيم .\r\n5 - شيداى كاكورى كه او مولوى مهدى بن مولوى محمد تقى است و در سنه 1062 در كشمير وفات كرده و در « ريحانة الادب 2 : 405 » ذكر شده .\r\n6 - شيداى يزدى كه نامش ميرزا ابو الحسن و نيز از شعراء اين قرن 13 بوده است .\r\n\r\n* ( 210 - وفات مهدى بيك شاعر شقاقى ) *\r\nمهدى بيك از ايل اسپرلو شقاقى و از جملهء شعراء عصر خود بوده و چندى در اصفهان سكونت داشته و هم در آنجا در اين سال وفات كرده و در محله درب امام در بقعهء امامزاده‌اى كه در آنجا مىباشد دفن شده و اينك قبرش آنجا در پشت ضريح امامزاده معين و معلوم است ، و اشعارى در مرثيه و ماده تاريخ آن از آقا محمد طلعت شاعر اصفهانى كه مردى تاجرپيشه و غزل‌سرا بوده بر سنگ قبرش نوشته كه اين چند بيت از آن است :\r\n خسرو ملك نظم مهدى بيك * كش خرد بود بنده‌ئى أدنى\r\nآنكه در كشور سخن دادند * بخر دانش بعجز خود فتوى\r\nمىكش اما ز ساغر ايمان * سرخوش اما ز بادهء تقوى\r\nشاد از او روح انورى و كمال * زنده ز او جان دعبل و أعشى\r\nنو عروسان حجله فكرش * رشك عذرا و غيرت سلمى \r\n\r\n","description":"","footnote":"","page_name":" 538 ","page_number":242},
  {"content":"\r\n\r\nتا اينكه در آخر آن فرمايد :\r\n غرض آن انورى ثانى چون * از جهان شد بجنة المأوى\r\nكرد طلعت رقم بتاريخش * ( ثانى انورى شد از دنيى ) \r\nو مأخذ قول ما در تاريخ فوت او همين ماده است ، و اگرنه در جاى ديگر تاكنون تاريخ وفاتش به نظر نرسيده ، پس اينكه در « ريحانة الادب 2 : 332 » ترديد در وقوع وفات او در عراق يا اصفهان نموده بىمورد است ، و در ريحانه فرمايد وى بسيار گستاخ و بىمبالات بود و مردم را بهجوهاى خود مىآزرد ، و اشعارى از او آورده از آن جمله :\r\n پيغمبر ما داده ز دجال نشان‌ها * تا امت مرحومه در اضلال نباشد\r\nاين مهدى يك‌چشم كه آمد بصفاهان * اى قوم ببينيد كه دجال نباشد \r\nمرحوم مهدى بيك نواده‌ئى داشته كه وى ميرزا على اكبر مصباح الشعراء فرزند قاسم مشهور بتركى است كه وى نيز بتركى و پارسى شعر مىگفته و تخلص عندليب مىنموده و همانا خود از مردم آذربايجان بوده و سفرى باروپا رفته و در تبريز منشى مظفر الدّين شاه شده و آخر بكرمانشاه رفت و از آنجا بكلهر و سپس به زيارت عتبات عاليات مشرف شد ، و كسانى كه عندليب تخلص دارند در ( 1239 ) بيايند .\r\nسنه 1215 قمرى مطابق سنه 1179 شمسى غرّهء محرّم الحرام . . . جوزا ماه برجى\r\n\r\n* « تذكر » *\r\nدر « ترجمه تاريخ سرجان مالكم انگليسى » كه آن را ميرزا اسماعيل حيرت ترجمه نموده وفات مرحوم نور عليشاه اصفهانى را در روز عاشوراء سال 1215 سه ساعت از روز برآمده نوشته ، و در بسيارى از كتب ديگر از آن جمله « نور الابصار » كه مخصوص احوال او تأليف شده است در سنه 1212 نوشته‌اند ، و ما در سال ( 1212 عنوان 188\r\n\r\n","description":"","footnote":"","page_name":" 539 ","page_number":243},
  {"content":"\r\n\r\nص 443 ) شرح احوال او را ذكر كرديم و در آخر آن عنوان ( ص 448 ) نوشتيم كه مؤلف « نور الابصار » شفاها بدين فقير فرمود كه چون مؤلف تاريخ سرجان مالكم را بصيرتى بأحوال و اسماء اين طايفه نبوده اينجا اشتباه نموده ، و وفات نور عليشاه موافق بسيارى از كتب ديگر در سنه 1212 بوده ، انتهى . و از اين فرمايش مؤلف نور الابصار ما نيز شرح احوال نور عليشاه را در سال 1212 آورديم و اينك در آغاز اين سال 1215 تذكر مىدهيم كه برفرض صحت قول مؤلف تاريخ مذكور شرح احوال او بايد اينجا نوشته شود ليكن ما فرمايش مؤلف نور الابصار را متابعت نموده و احوال نور عليشاه را آنجا آورديم ، و همين اندازه اينجا تذكر مىدهيم كه در « خيرات حسان » زوجه مرحوم نور عليشاه را بنام بىبى جانى و خواهر رونقعلى شاه نوشته كه ما هم در آخر احوال او در ( ص 448 ) ذكر كرديم و چون آنجا نامش نوشته نشد اينجا آن را آورديم .\r\n\r\n* ( 211 - تولد مرحوم رضا قلى خان هدايت ، ره ) *\r\nوى مرحوم هدايت على بن محمد هادى خان بن اسماعيل كمال چهارده كلاته‌ئى هزارجريبى مازندرانى ، از نژاد مرحوم كمال خجندى شاعر بلكه عارف معروف مائه هشتم ( رحمه اللّه ) است .\r\nچارده كلاته ، به‌طورىكه خود صاحب عنوان در « مجمع الفصحا 2 : 581 » نوشته از ملك هزار جريب بوده كه سمنان و دامغان از بلاد مشهورهء آن حدود است ، و هم آنجا نوشته كه نسب وى بشيخ كمال خجندى مىرسد ، و هم از همين جلد ( ص 29 ) چنين برآيد كه مرحوم كمال خجندى نامش شيخ كمال الدّين مسعود و از بزرگان شعرا و عرفاء عصر خويش بوده كه در مقاطيع اشعار خويش به كلمه كمال تخلص مىنموده ، انتهى . و از « حبيب السير » و بعضى از مواضع ديگر چنين برآيد كه وفاتش در سنه 803 و قبرش در تبريز در جايى است كه آن را وليان كوه مىگويند ، و معلوم نيست كه در چه وقت أعقاب او بمازندران آمده‌اند كه مىبينيم در مائه دوازدهم طايفه‌ئى از آنها در قريه زردوان چارده كلاته موجود و آنها را طايفهء كمال مىخوانده‌اند ، يا اينكه أسماء آنها را بدين كلمه اضافه نموده‌اند ، و در كتاب « فرهنگ آباديهاى ايران : 235 » زردوان را از دهات دامغان نوشته .\r\n\r\n","description":"","footnote":"","page_name":" 540 ","page_number":244},
  {"content":"\r\n\r\nو به‌هرحال ، يكى از آن طايفه اسماعيل كمال مرقوم است كه جد صاحب عنوان و در موقع اختلاف زنديه و قاجاريه هواخواه آل قاجار بوده و در نتيجه در سنه 1184 به حكم زكى خان زند كشته شد .\r\nفرزندش محمد هادى خان چنان‌كه در « مجمع 2 : 581 » نوشته بملازمت جعفر قلى خان بن محمد حسن خان قاجار كه عم فتحعلى شاه بوده اشتغال داشته ، و بعد از آن ريش سفيد عمله خلوت آقا محمد خان گرديد و در آغاز سلطنت فتحعلى شاه به خدمت وى آمده و بعد از دو سالى مأمور خدمت حسينعلى ميرزا فرمانفرماى فارس شد ، و آخر در سنه 1218 وفات كرد و جسدش را بنجف حمل كردند .\r\nفرزندش مرحوم رضا قلى خان صاحب عنوان ( عليه الرحمة و الرضوان ) از أجله و أعيان فضلاء دوران بوده ، و در شعرشناسى و شعرگوئى و احوال شعرا و عرفا و تاريخ متأخرين و قدما تبحرى تمام داشته ، و بااين‌همه مردى عارف و درويش و صوفىمنش و تقريبا اهل تمدن و سياست و حل و عقد امور مملكت نيز بشمار مىآمده .\r\nشرح احوالش را خود در « رياض العارفين » و همچنين « مجمع الفصحا 2 : 581 » نوشته و بعد از آن نيز در خاتمه « انجمن‌آرا » و مقدمه « رياض العارفين » و « فارسنامه ، گفتار 2 » و « طرائق 3 : 131 » و « شمس التواريخ » باختصار يا تطويل ذكر كرده‌اند ، و از همه آنها چنين برآيد كه وى در ساعتى تخمينا پيش از طلوع صبح شب پانزدهم ماه محرم الحرام اين سال مطابق ( . . . ) جوزا ماه شمسى در محله سنگلج طهران متولد شده و آن هنگام پدرش در ركاب فتحعلى شاه روانه خراسان بود ، و بدين مناسبت نام او را رضا قلى نهاد ، و همانا قلى در زبان تركى بمعنى غلام است ، و آن جماعت ؛ مضاف اليه را قبل از مضاف مىآورند ، پس معنى رضا قلى ( غلام رضا ) باشد ، و چون پدرش به تحصيلدارى فارس بشيراز رفت وى را بهمراه خود بدان ولايت برد و او پس از وفات پدر بطهران آمد و بمناسبت جمعى از خويشان مادرى با مادر خود و ساير متعلقين ببارفروش مازندران توطن نمود ، و مرحوم محمد مهدى خان شحنه كه پسر عم مادرش بود بتربيت وى همت گماشت و چيزى نشد كه مادرش در سفر مكه معظمه وفات كرد و او باز بفارس آمد ، و چون طبعش بسخن موزون مايل بود در آن مملكت هماره با اهل فضل و كمالش نشست و برخاست دست مىداد و كم كم لب به گفتن اشعار گشود و تخلص خود را از نخست چاكر قرار داد ، و نيز در آن\r\n\r\n","description":"","footnote":"","page_name":" 541 ","page_number":245},
  {"content":"\r\n\r\nشهر بمجلس اهل عرفان و تصوف راه يافت و با مرحوم ميرزاى سكوت و حاجى محمد حسين حسينى مراوده بهم رسانيد تا آخر خدمت مرحوم حاجى شروانى رسيد و از فيض صحبت وى به راه سير و سلوك وارد شد ، و وى او را در طريقت هدايتعلى و در تخلص سخن موزون هدايت لقب داد .\r\nو همانا چاكر تخلص محمود اشرفى نيز بوده كه معاصر صاحب عنوان و او را در « مجمع 2 : 92 » عنوان نموده ، چنان‌كه هدايت نيز تخلص چند نفر ديگر است كه آنها نيز قريب العصر با صاحب عنوان و از رجال دولتى زمان خود بوده‌اند ، يكى ميرزا هدايت اللّه وزير دفتر آشتيانى كه در ( 1310 ) بيايد ، و ديگر ميرزا هدايت اللّه لسان الملك كه در ( 1322 ) بيايد .\r\nو خلاصه ، صاحب عنوان در شيراز بود تا در سنه ( 1245 ) فتحعلى شاه بفارس آمد و وى بوسيله ميرزا محمد تقى علىآبادى صاحب ديوان ، معروف آن پادشاه شد و بدربارش راه يافت و وى او را لقب خانى و امير الشعرائى بخشود و پس از آن وى را رضا قلى خان امير الشعراء گفتند ، و وى همچنان در فارس بود تا در سنه 1254 كه محمد شاه از سفر هرات برگشت وى از جانب فريدون ميرزا فرمانفرما مامور طهران شده و بدربار محمد شاه بار يافت و او وى را بتوقف طهران مأمور كرد ، و در سنه 1257 مأمور تربيت عباس ميرزا فرزند محمد شاه كه پس از فوت عباس ميرزاى ديگرى متولد شده بود گرديد ، و همانا بعد از فوت عباس ميرزا نايب‌السلطنه فرزندى براى محمد شاه بهم رسيد كه وى را بنام عباس ميرزا پدر خود ناميد و پس از چندى او وفات كرد و فرزند ديگرى از محمد شاه متولد شد كه وى او را بنام برادر رفته ؛ عباس ميرزا ناميد ، و رضا قلى خان للهء اين عباس ميرزاى دويم ( يا بملاحظه نايب‌السلطنه ؛ سيم ) گرديد كه او را لله‌باشى گفتند ، و همچنان در دولت محمد شاه باعزاز و احترام بسر برد تا زمان او بسر آمد ، و در زمان ناصر الدّين شاه نيز بدربار رفت و هماره مناصب مناسب مىيافت تا سفرى بعنوان سفارت از طرف وى بخوارزم رفت و مساعى جميله به كار برد و در سنه 1267 كه مدرسه دار الفنون در طهران مفتوح شد وى برياست آن برقرار گرديد ، و در سنه 1276 كه عليقلى ميرزا اعتضاد السلطنه وزير علوم شد وى بنيابت وزارت علوم سرافرازى يافت ، و بالاخره دقيقه‌اى از عمر خود را ضايع و مهمل نگذاشت .\r\nو شرح بزرگى و بزرگوارى وى بذكر تأليفات شريفه‌اش اولى و أهم است :\r\n\r\n","description":"","footnote":"","page_name":" 542 ","page_number":246},
  {"content":"\r\n\r\nاول كتاب « اجمل التواريخ » . دويم كتاب « اصول الفصول » در حصول وصول كه در تصوف و عرفان و اتصال هريك از سلاسل ببزرگان است . سيم كتاب فرهنگ « انجمن‌آراى ناصرى » در تحقيق مواد و فروع لغات فارسى . چهارم كتاب « انوار الولايه » بر وزن « مخزن الاسرار » نظامى ، نظم آن سنه 1265 . پنجم كتاب « انيس العاشقين » بر اين وزن « مفعول مفاعلن مفاعيل » انجام نظم آن سنه 1288 . ششم كتاب « بحر الحقائق » بر وزن حديقه سنائى . هفتم كتاب « جامع الاسرار » . هشتم كتاب « خرم بهشت » بر وزن بحر تقارب . نهم « ديوان غزليات و قصائد و رباعيات » زياده بر سى هزار بيت .\r\nدهم كتاب « مظاهر الانوار » در مناقب ائمه اطهار ( ع ) . يازدهم كتاب « روضة الصفا » در تتميم روضة الصفاء خاوندشاهيان در سه جلد كه آن را « روضة الصفاى ناصرى » گويند و با آن هفت جلد كه آنها تأليف كرده‌اند ده جلد مىشود . دوازدهم كتاب « رياض العارفين » در احوال عرفائى كه شعر گفته‌اند ، تأليف آن سنه 1260 . سيزدهم كتاب « سفرنامهء خوارزم » در تفصيل سفرى كه بخوارزم بسفارت رفته . چهاردهم كتاب « شمس الحقائق » در جمع اشعار مولوى معنوى غير از « مثنوى » كه در بسيارى از آنها تخلص بنام شمس تبريزى مرشد خود نموده و ازاين‌رو بدين نام موسوم شده .\r\nپانزدهم كتاب « فهرس التواريخ » كه تمام نشده . شانزدهم كتاب « گلستان ارم » مشهور به « بكتاش‌نامه » بر وزن مثنوى « گلشن راز » شبسترى . هفدهم كتاب « لطائف المعارف » در معرفت . هيجدهم كتاب « مجمع الفصحاء » در احوال شعراى پارسىگوى از صدر دوره اسلام تا زمان خود در دو جلد بزرگ كه انجام تأليف آن همان سال وفاتش 1288 مىباشد . نوزدهم كتاب « مدارج البلاغة » در صنايع بديعيه . بيستم كتاب « مفتاح الكنوز » در شرح اشعار مشكلهء حكيم خاقانى شروانى . بيست و يكم كتاب « منهج الهداية » در مرثيه ائمه ( ع ) . بيست و دوم كتاب « نژادنامه » در انساب سلاطين اسلام كه بسلاطين فرس مىپيوندد . بيست و سوم كتاب « هدايت‌نامه » بر وزن مثنوى مولوى ، و اينك اين چند بيت از آن اينجا آورده مىشود :\r\n حاليا دل دامنم برتافته است * بوى پيراهان يوسف يافته است\r\nكز براى حق صحبت سال‌ها * بازگو حالى از آن خوش حال‌ها\r\nخواند چون اين يك‌دو بيت مثنوى * در مديح شمس دين از مولوى\r\nگفتمش اى دل مرا خامش گذار * مر مرا با شمس تبريزى چه كار \r\n\r\n","description":"","footnote":"","page_name":" 543 ","page_number":247},
  {"content":"\r\n\r\n فتنه و آشوب و خونريزى مجوى * بيش ازين از شمس تبريزى مگوى\r\nترك تبريزى ز گيتى چون گذشت * ترك شروانى فروزان شمس گشت\r\nشمس شروانى كه شمس اول است * بلكه خود از شمس اول اكمل است\r\nترك ما مست است و او هشيار بود * ترك ما نقطه است و او پرگار بود\r\nاى غلط از شمس ، شمس ما جدا است * مشرق اشراق شمس ما خدا است\r\nبلكه لا شرقى و لا غربى است او * شرق و غربى نخواهد نور هو\r\nمشرق او سينهء مجذوب ما است * سينه مجذوب ما عرش خدا است\r\nمست ما كو تا كشد جام صبوح * قفل دل را بخشد از رمزى فتوح\r\nترك مست مست مست ما كجا است * رند رند مىپرست ما كجا است\r\nمست جام اوليا باشد ولى * خاصه مستى كو بود مست على\r\nباز ديوانه شدم از شور عشق * شد دل مسكين من مقهور عشق\r\nنغمه سنجم گاه نظم مثنوى * هم حسام‌الدينم و هم مولوى\r\nاى ضياء الحق حسام الدّين من * بازخوان اين نكته شيرين من\r\nبازخوان اى مولوى معنوى * تالى آن مثنوى اين مثنوى\r\nصورتت گر رفته اينك در نقاب * معنيت تابد بدل چون آفتاب\r\nصورت رحمتعلى شاه ولى * گشته از آئينهء دل منجلى\r\nاى على رحمت اى پير هدى * اى هدايت گشته از تو رهنما \r\nو له ايضا ، در استقبال قصيده مرحوم حكيم سنائى ( رحمة اللّه عليه ) :\r\n بدانش كوش اى نادان و بينش جوى اى دانا * كه دانش سرورى ذىشأن و بينش خسروى و الا\r\nجهان شيرين نمودت در نظر و اوخ نمىدانى * كه چون فرهادكش پيريست اين فرتوت چهرآرا\r\nچه بندى دل بدان دلبر كه هردم با كس ديگر * چه جوئى وصل آن شاهد كه هر ساعت بديگر جا\r\nمشو خرم ممان غمگين گرت عزت ورت ذلت * مگو تلخ و مجو شيرين گرت حنظل ورت حلوا\r\nنماند دير در دوران اگر راحت و گر زحمت * نيايد باز در كيهان اگر مسكين و گر دارا\r\nبه راه بندگى مىپو ، چه در دير و چه در مسجد * نشان بىنشان مىجو چه از پيرو چه از برنا\r\nگر از پندار خود رستى چه در گلشن چه در گلخن * و راز صهباى او مستى چه بر خاك و چه بر ديبا \r\n\r\n","description":"","footnote":"","page_name":" 544 ","page_number":248},
  {"content":"\r\n\r\n نباشد غير كوى او اگر بتخانه ور كعبه * نجويد غير روى او اگر فرزانه ور شيدا \r\nايضا ، در نكوهش دنيا و پژوهش عقبى :\r\n نبندد هيچ مقبل دل بر اين دنيا و اقبالش * كه در لوزينه پنهان سير و در مى زهر قتالش\r\nحكيم عقل گريان بر تو كز جراره مسمومى * كرفس آرزو خائى همى از بهر ابطالش\r\nنهان موش فنادر زير ميزت بهر مىزيدن * تو خوش‌دل با پلنگ نفسى و با زخم چنگالش\r\nترا دل خوش كه اندك دارى از دنيا نمىدانى * كه زهر ناب جان گيرد چه خروارش چه مثقالش\r\nرمد دارد ترا ، چون ديده دل نيستش بينش * شيافى بايد اول چاره را پس كحل كحالش\r\nدودست نفس را بربند و پس بگشا در تقوى * كه تا ناقص نسازى قوتش صعب است اكمالش\r\nچه نفست ممتلى از لقمه حرص است و امعا ، سد * بود راه نفس بستن گشادن عرق قيفالش\r\nز نام تهمتن كم‌گو ، ز دستان داستان كم جو * كه در چاه و قفس جوئى چو جوئى رستم و زالش\r\nبپيمايد دمادم خرمن عمر تو و غافل * كه طاس مهر آمد كيل و دست چرخ كيالش\r\nبود پيدا كزين بيدا نخواهد رستن آن شيدا * كه مر ديوش جمل گرديده و ديو است جمالش \r\nتا اينكه فرمايد :\r\n خداوندا تو در راه هدايت مستقيمم كن * كه نبود استقامت در جهان و أهل اقوالش\r\nهدايت را كه بر اين نام شهره است از عطاى تو * چنان مپسند تا خوانند آخر ز اهل اضلالش \r\nمرحوم هدايت پس از مدت هفتاد و سه سال و دو ماه قمرى و بيست و پنج روز عمر ، در اول اذان شب در روز جمعه دهم ماه ربيع الآخر سنه هزار و دويست و هشتاد و هشت - چنان‌كه در خاتمه « انجمن‌آراى » خودش نوشته - مطابق ( . . . ) سرطان ماه برجى در طهران وفات كرد ، و هم آنجا به طرف دروازهء دولت دفن شد ، و پس از آن فرزندانش بر قبر او تكيه‌اى عالى و عمارتى متعالى ساخته كه بتكيهء هدايت مشهور و قبر شريفش تاكنون در آنجا معروف و معلوم است . و دو نفر فرزندانش مرحوم حاجى عليقلى خان مخبر الدوله در ( 1245 ) و جعفر قلى خان نير الملك در ( 1247 ) بيايند ، و اينكه وى در ماه ربيع الآخر وفات كرده علاوه بر خاتمه انجمن‌آرا در « منتظم ناصرى » نيز نوشته ، ليكن در « طرائق » و « شمس التواريخ » كه ظاهرا آن هم از طرائق گرفته باشد در ماه ربيع المولود نوشته‌اند كه گويا اشتباه باشد .\r\n\r\n","description":"","footnote":"","page_name":" 545 ","page_number":249},
  {"content":"\r\n\r\n\r\n* ( 212 - وفات مرحوم ملا مصطفى قمشه‌اى ، ره ) *\r\nقمشه ، كه آن را قميشه نيز مىنويسند - چنان‌كه در « تاريخ اصفهان : 186 » در بالاى صفحه فرموده - بزرگ قصبه‌ايست شهر مانند به طرف جنوب اصفهان بمسافت چهارده فرسنگ كه تخمينا سى هزار نفر جمعيت دارد و سرحد فارس و عراق و چهار - سوى بلوكات اطراف و چندين قريه تابع آن است و قنوات معتبره دارد ، انتهى مختصرا .\r\nو ملا مصطفى فرزند حاجى عبد اللّه بن آقا فتاح از اعقاب مرحوم ملا شمس الدّين بحرينى ( ره ) است .\r\nملا شمس الدّين ، به‌طورىكه در پاورقى « تذكرة القبور ، چاپ دويم ص 165 و 166 » نوشته اصلا از اهل بحرين و مشهور بملا شمسى و از علماء عصر خود بوده و تجارت هم مىنموده و به منظور شغل اخير بقمشه آمد و مدتى آنجا اقامت داشته تا هم در آنجا وفات نمود ، انتهى .\r\nو يكى از اعقاب وى حاجى عبد اللّه بن آقا فتاح است كه در رجب سنه 1181 وفات كرده و در تخت پولاد نزديكىهاى قبر فاضل هندى در طرف پائين پاى قبر حاج محمد حسن كرباسى قدرى مايل به قبله بفاصله يكى دو قبر ديگر بر تختى آجرى دفن شده و بر سنگ لوحى كه بر قبر او افتاده تاريخ وفاتش بطور مرقوم نوشته و او را بألقاب عاليه علمى ستوده‌اند .\r\nو اين حاجى عبد اللّه ( چنان كه از شيخ حسينعلى فرزانه كه در 1336 [ در احوال ملا محمد حسين قمشه‌اى 
  ] بيايد شنيدم ) دو پسر داشته ، يكى حاج ملا فتاح كه در ( 1336 ) بيايد ، و ديگر ملا مصطفى صاحب عنوان ( عليه الرحمة و الرضوان ) كه وى از علماء عصر خود بوده ، و در سنه 1212 كه جنازه آقا محمد خان قاجار را بعتبات مىبرده‌اند او با ميرزا موسى منجم‌باشى همراه آن بوده‌اند ، چنان‌كه در « فارسنامه ، گفتار اول » فرموده ، و خود در ماه رجب الفرد اين سال مطابق ( عقرب - قوس ) ماه برجى وفات كرده و در پهلوى قبر پدرش دفن شده ، و او دختر مرحوم ميرزا محمد على ميرزا مظفر را ( كه در ج 1 سال 1198 عنوان 35 ص 70 گذشت ) بزوجيت داشته ، و او را از آن مخدره دخترى بهم رسيده كه او مادر ملا محمد باقر قمشه‌اى ( كه در 1296 بيايد ) بوده .\r\n\r\n","description":"","footnote":"","page_name":" 546 ","page_number":250},
  {"content":"\r\n\r\n\r\n* ( 213 - وفات تفضل حسينخان لاهورى هندى ) *\r\nلاهور ، به‌طورىكه در « معجم الامكنة » نوشته ، شهرى است در هند كه پايتخت مملكت پنجاب مىباشد و آن از أقدم بلاد اين ولايت و بر رودخانه راوى در 31 درجه و 35 دقيقه عرض شمالى و 74 درجه و 20 دقيقه طول شرقى واقع شده ، و خطوط آهن كراچى و كلكته و پيشاور در آن به يكديگر مىرسند ، و آن 1252 ميل تا كلكته و 1280 ميل تا بمبئى و 784 ميل تا كراچى و 298 ميل تا دهلى فاصله دارد ، و سكنه آن زياده بر دويست هزار نفراند ، انتهى .\r\nو تفضل حسين خان از حكما و فضلاء هندوستان و شاگرد شيخ محمد على حزين بوده ، و در ألسنه اروپائى و فنون رياضيه تبحرى تمام داشته و كتب چندى تأليف نموده :\r\nاول حواشى و تعليقات بر بسيارى از كتب حديث و فقه و حكمت و غيره .\r\nدوم رساله مشتمل بر حل جبرى . سوم رسالهء متضمن حل جبرى و هندسى .\r\nچهارم شروحى بر مخروطات ايلونيوس و مخروطات ديون پال و مخروطات سمسن . و در هيجدهم ماه شوال المكرم اين سال چنان‌كه در « تحفة العالم : 447 » نوشته مطابق ( . . . ) حوت ماه برجى وفات كرده . و در « نجوم السماء » وفات او را در 15 شوال اين سال نوشته ، و او فرزندى بنام تحمل حسين خان برجا نهاد .\r\nسنه 1180 شمسى ششم ذىالقعده اوّل حمل ماه برجى\r\n\r\n* ( 214 - تولد مرحوم آقا ميرزا ابو القاسم 32 ) * * ( امام جمعه طهرانى ، ره ) *\r\nوى فرزند مرحوم ميرزا محمد محسن 31 بن ميرزا مرتضى 30 بن مير محمد مهدى 29 بن مير محمد حسين 28 خاتون‌آبادى ( رضى اللّه عنه ) است .\r\nمرحوم مير محمد حسين 28 خاتون‌آبادى ( أعلى اللّه مقامه ) در ( سال 1207 عنوان\r\n\r\n","description":"","footnote":"","page_name":" 547 ","page_number":251},
  {"content":"\r\n\r\n125 ص 315 ) گذشت .\r\nفرزندش مرحوم مير محمد مهدى 29 امام جمعهء اصفهان و از علماى أعيان بوده ، و در 5 رجب سنه 1183 چنان كه در حاشيه « هداية الانام : 67 » نوشته وفات نمود ، و به‌طورىكه در « تذكرة الانساب : 99 » فرموده دو پسر و دو دختر داشته ، از پسران يكى امير محمد باقر 30 و ديگرى ميرزا مرتضى 30 مذكور در عمود اين نسب است ، و از دختران يكى زوجه مير عبد الواسع 28 بن مير ابو طالب 29 كه در ( 1314 ) بيايد بوده ، و ديگرى زوجه مير محمد صالح 29 مشهور بآقائى ابن ميرزا زين العابدين 28 بن مير محمد صالح 27 خاتون‌آبادى بوده ، و ميرزا مرتضى 30 مذكور در عمود اين نسب چنان كه در « أغصان طيبه » فرموده ، چهار پسر داشته ، يكى مير محمد مهدى 31 مشهور بآقا بزرگ كه در ( 1263 ) بيايد ، و ديگر ميرزا محمد صالح 31 و سه ديگر مير محمد هادى 31 و اين سه نفر بلا عقب بوده‌اند و فقط چهارمى آنها بنام ميرزا محمد محسن 31 معقب بوده ، و او نيز مانند پدر ، چهار نفر پسر داشته :\r\nيكى ميرزا محمد رضا 32 بلا عقب .\r\nو ديگر مير سيد مرتضى 32 صدر العلماء كه در « المآثر : 158 » عنوانى دارد و در آن فرمايد كه بعد از فوت برادر خود آقا ميرزا ابو القاسم امام جمعه چندى بنيابت فرزند وى ميرزا زين العابدين در طهران امامت جمعه و جماعت مىنمود ، انتهى . و او در ج 1 سنه 1301 وفات كرده و در نزد برادر خود در سر قبر آقاى طهران دفن شد .\r\nو ديگر ميرزا محمد باقر صدر العلماء كه در ( 1313 ) بيايد .\r\nو ديگر مرحوم آقا ميرزا ابو القاسم صاحب اين عنوان ( عليه الرحمة و الرضوان ) كه از علما و فقهاء جليل الشان و معاريف رجال آن دوران بوده ، و او در اين سال متولد شده ، و به‌طورىكه در « نامهء دانشوران 1 : 489 » فرموده از اصفهان با حاجى ميرزا حسن امام جمعه بعنوان تعزيت به فتحعلى شاه در وفات محمد على ميرزاى دولتشاه بطهران آمد و در آنجا اقامت نمود و هم در آن شهر و نيز نجف اشرف به تحصيل علوم پرداخت و پس از وفات عم خود آقا مير محمد مهدى ؛ امام جمعهء آن شهر گرديد و رياست و شهرتى تمام بهم رسانيد ، و كتب چندى تأليف كرد :\r\nاول رسالهء در قاعده ضرر . دويم رسالهء در تسامح در ادله سنن . سيم كتاب « وجيزه در منجزات مريض » . چهارم رسالهء در بيان بلدان مفتوح العنوة . و آخر\r\n\r\n","description":"","footnote":"","page_name":" 548 ","page_number":252},
  {"content":"\r\n\r\nدر روز دوشنبه پانزدهم ماه ربيع المولود سنه هزار و دويست و هفتاد و دو مطابق ( . . . ) قوس ماه برجى وفات كرد ، و در بيرون دروازه طهران به سمت شاه عبد العظيم ( ع ) دفن شد ، و بر قبر او گنبد و بارگاهى عالى ساختند و آن مقبره‌ئى گرديد معروف بسر قبر آقا كه پس از توسعهء شهر طهران در اندرون شهر افتاد ، و ازاين‌رو در « المآثر : 142 » پس از ذكر وفات صاحب عنوان فرمايد : مضجع مقدس اين بزرگوار در داخلهء دارالخلافهء ناصره ، در بين عتيق و جديد حضرت عبد العظيم ( ع ) مزار و مدفن مسلمانان است ، انتهى .\r\nو فقط يك فرزند بنام ميرزا زين العابدين 33 از وى بازماند كه در ( 1261 ) بيايد .\r\nو دوشنبه بودن پانزدهم ماه ربيع الاول اين سال مفهوم از جلد قاجاريه « ناسخ التواريخ » و جلد 2 « مرآة البلدان » است .\r\n\r\n* ( 215 - وفات مرحوم سيد احمد 37 عطار بغدادى ، ره ) *\r\nوى فرزند مرحوم سيد محمد 36 عطار بغدادى است ( كه در ج 1 سال 1205 عنوان 105 ص 204 گذشت ) و خود از علماء و فضلاء و فقهاء نجف بشمار مىرفته و شعر هم مىگفته و تأليفاتى دارد :\r\nاول « ديوان اشعار » . دويم كتاب « رياض الجنان » در أعمال ماه رمضان .\r\nو در اين سال وفات كرده و در كاظمين ( ع ) دفن شد ، و يك دختر 38 از او بازماند كه زوجهء برادرزاده‌اش سيد حيدر 38 ( كه در ج 1 سال 1205 عنوان 105 ص 203 گذشت ) بوده ، و نيز چهار پسر از او بازماند : اول مرحوم سيد موسى 38 كه عقيم بوده .\r\nدوم سيد راضى 38 كه اعقابى بشهرت آل سيد راضى از او بازمانده .\r\nسوم سيد هادى 38 كه أعقاب او را آل سيد هادى گويند ، و نواده‌اش سيد محمد تقى 40 در ( 1346 ) بيايد . چهارم سيد محمد 38 كه أعقاب او را بنسبتى كه از برخى زنان يافته‌اند « آل مراياتى » مىگويند .\r\nدر « الذريعة 8 : 273 شماره 1158 » فرمايد كه من از سيد علينقى 42 بن سيد احمد 41 بن سيد مهدى 40 بن سيد احمد 39 بن سيد حيدر 38 عطار ، خواهش كردم كه كتابى در احوال ذريهء جدش سيد حيدر بنويسد و آن را « الدوحة الحيدرية » نام نهد ،\r\n\r\n","description":"","footnote":"","page_name":" 549 ","page_number":253},
  {"content":"\r\n\r\nو او اعقاب جد اعلاى مادرى خود سيد احمد عطار را با زحمت زياد نيز در آن آورد ، و بنابراين سزاوار چنين است كه آن را « الدوحة الاحمديه » بنامند ، انتهى . و اين سيد علينقى در ( 1336 ) بيايد .\r\n\r\n* ( 216 - تولد ميرزا احمد روشن شاعر شيرازى ) *\r\nوى فرزند ميرزا محمد حسين عالى است ( كه در جلد اول ، سال 1200 عنوان 55 ص 106 گذشت ) و خود از شعرا و سادات و متولى حرم شاه چراغ ( ع ) بوده ، كه در اين سال چنان‌كه در « فارسنامه ، گفتار 2 ص 40 » در أعيان محله بازار مرغ شيراز فرموده در شيراز متولد شده و در مراتب شاعرى گوى سبقت را از همگنان ربوده و در سنه هزار و دويست و شصت و يك وفات نموده و او را پسرى نبود ، آن‌گاه اين اشعار را از او آورده :\r\n روشن از ياران جدا و زنده‌ام * گرچه بىجان زندگانى مشكل است\r\nهركه شد سوخته عشق ننالد ز فراق * آنكه نالان بود از هجر تو خامى دارد\r\nحلقه كعبه سر زلف تو گر نيست بر آن * از چه خلقى پى حاجات در آويخته‌اند\r\nعقده دل باز شد از گريه‌هاى زارزار * طرفه سيلى بين كز او آباد شد ويرانه‌ام \r\nانتهى .\r\n\r\n* ( 217 - تولد حاجى سيد حسين دهدشتى فارسى ) *\r\nوى فرزند سيد ابراهيم بن حسين بن زين العابدين بن سيد على بن سيد على اصغر بن امير على اكبر بن امير سيد على سياه‌پوش موسوى همدانى است .\r\nامير سيد على سياه‌پوش در همدان دفن است ، و سيد ابراهيم در قصبهء دهدشت قبه معروفى دارد .\r\nفرزندش حاجى سيد حسين صاحب عنوان از علماء عصر خود بوده و از « شهداء الفضيله : 331 » چنين برآيد كه او در اين سال در بهبهان متولد شده و چندى در نزد\r\n\r\n","description":"","footnote":"","page_name":" 550 ","page_number":254},
  {"content":"\r\n\r\nعلماء آنجا درس خواند ، آن‌گاه بنجف رفت و مدتى در نزد شيخ انصارى و برخى ديگر تحصيل كرد تا بدرجهء اجتهاد فائز گرديد ، پس بكربلا رفته و آنجا اقامت گزيد ، و در مسجد نزديكى حرم حضرت ابو الفضل ( ع ) بامامت اشتغال ورزيد ، سپس به مكه رفت و پس از برگشتن كه در سنه 1300 بود چون به منزل چاه درويش على كه يك منزلى مدينه است رسيد شب از خيمه براى قضاى حاجت بيرون آمد كه ناگهان يكى از اعراب ضربتى بوى زد كه در اثر آن همان وقت پس از مدت هشتاد و پنج سال قمرى عمر بدار بقا خراميد پس جسد او را بمدينه حمل نمودند و در جوار ائمه بقيع عليهم السلام دفن كردند .\r\nو او تأليفاتى در علوم دينيه داشته كه در وقتى كه در واقعه حمزه بيك خانه فرزندش حاجى سيد كاظم را آتش زدند آنها همه تلف شد . و فرزندش حاجى سيد كاظم مرقوم در ( 1345 ) بيايد . و فرزند ديگرش سيد ابراهيم از علماء و شاگرد ميرزاى شيرازى بوده و در حدود هزار و سيصد و اندى وفات نموده .\r\n\r\n* ( 218 - تولد سيد حسين مظفرى كاشانى ) *\r\nوى فرزند مرحوم سيد رضى الدّين محمد بن سيد حسن از نژاد امير مظفر بن محمد حسينى معروف بحكيم شفائى اصفهانى است .\r\nمرحوم حكيم شفائى از معاريف و أعيان رجال دوران ، و أجله اطباء زمان خود بوده ، و كتب چندى در طب تأليف نموده ، از آن جمله كتاب « قرابادين » معروف و أصلا از كاشان ، و در اصفهان سكونت داشته و در سنه 963 هم در آنجا وفات كرده ، چنان كه در « سالنامه پارس 1329 ص 30 » فرموده .\r\nنواده‌اش سيد شرف الدّين حسن هم از اطباء و شعراء و حكماء و نيز معروف بحكيم شفائى بوده و تاليفاتى دارد ، از آن جمله كتاب « نمكدان حقيقت » چنان كه در « مجمع الفصحا 2 : 22 » فرموده ، و در سنه 1037 وفات نموده ، و چون وى معدن لاجوردى در يكى از كوه‌هاى يك‌فرسنگى قريه قمصر كاشان استخراج كرده و پس از وى آن معدن بأعقاب او رسيده ازآن‌رو آنها را لاجوردى مىگويند .\r\nو نواده‌اش سيد رضى الدّين محمد از علماء عصر مرحوم حاجى ملا احمد نراقى بوده .\r\nفرزندش سيد حسين صاحب عنوان از جمله علماء بوده و شرح احوالش در « لباب الالقاب : 78 » و « الذريعة 1 : 374 شماره 1948 » نوشته و از آنها چنين برآيد كه وى\r\n\r\n","description":"","footnote":"","page_name":" 551 ","page_number":255},
  {"content":"\r\n\r\nدر اين سال متولد شده و از نخست طبابت مىكرده آنگاه بسبب خطائى كه در آن كار از وى سرزد ترك كرد و در نزد حاجى سيد محمد تقى پشت مشهدى درس خواند و از حاج شيخ زين العابدين مازندرانى اجازت روايت بهم رسانيد ، و تأليفاتى دارد :\r\nاول كتابى در « تفسير نصف آخر قرآن مجيد » از اول سوره مريم تا آخر قرآن .\r\nدوم كتابى در اخلاق كه آن را « اخلاق سيد حسين » گويند . سيم كتاب « الفقه الاصيل » . و پس از مدت هفتاد سال قمرى عمر ، در سنه هزار و دويست و هشتاد و پنج وفات كرد .\r\nو وى را برادرى بود بنام سيد نصر اللّه معروف بقمصرى كه در « لباب : 78 » فرمايد وى فاضل و عارف و شاعر بود ، و معالجاتش در أمراض و جراحات معروف و ببعضى از كرامات منسوب است ، و كتب فارسيه مضحكه چندى تأليف كرده كه مبتنى بر مطالب عرفانيه مىباشد ، انتهى . و فرزند سيد حسين صاحب عنوان ، مرحوم حاجى سيد محمد لاجوردى كاشانى است كه در ( 1270 ) بيايد .\r\n\r\n* ( 219 - وفات مرحوم سيد عبد الكريم 23 شوشترى ، ره ) *\r\nوى فرزند مرحوم سيد محمد جواد 22 بن سيد عبد اللّه 21 شوشترى ( قدس اللّه تعالى سره السرى ) است .\r\nمرحوم سيد عبد اللّه ( أعلى اللّه مقامه ) در جلد اول ( سال 1193 عنوان 1 ص 3 ) گذشت .\r\nفرزندش مرحوم سيد محمد جواد 22 عالمى درويش مسلك بود و در بندر كراچى وفات نموده ، چنان‌كه در « تحفة العالم : 124 » فرموده .\r\nفرزندش مرحوم سيد عبد الكريم صاحب عنوان ( عليه الرحمة و الرضوان ) از علماء فقه و حديث و أهل مجاهده و رياضت بوده ، و چندى در كودكى در نزد جد بزرگوار خود مرحوم سيد عبد اللّه درس خوانده ، و پس از وفات او كه اندك مدتى بيش نبود به قوت مطالعه و استفاده از بعض أعمام كرام بمراتب علياى علمى نائل گرديد ، ليكن خلوت بر مزاجش غالب آمده و در به روى مردم بست و بعبادت و حق‌طلبى نشست . در « تحفة العالم :\r\n174 » فرمايد من مدتى در خدمتش استفاضه نمودم هيچ‌گاه نديدم كه صلوات مسنونه و\r\n\r\n","description":"","footnote":"","page_name":" 552 ","page_number":256},
  {"content":"\r\n\r\nادعيه مأثوره از او فوت شود ، از آقا محمد باقر بهبهانى و سيد بحر العلوم اجازه عامه تحصيل كرد و در سفر مشهد از ميرزا محمد مهدى خراسانى استفاده حكميات نمود ليكن رغبتى چندان بتعليم و تعلم علوم حكمى و رياضى نداشت . مصنفات بسيارى در هر فن از قلم فيض‌شيم او بر صفحه روزگار بيادگار است كه اينك متذكر آنها نيستم ، تا من در خدمتش بودم « شرحى مزجى بر الفيه ابن مالك » و چند رساله در فقه نوشت كه همه بموقع خود خوب مىباشند ، انتهى مختصرا .\r\nو ديگر از تأليفات او با ملاحظه عدد اين‌ها كه گذشت : سوم « تضمين آيهء مباركه نور » در صلوات بر ائمه ( ع ) مفصل‌تر از تضمين جدش بر آن آيه شريفه .\r\nچهارم كتاب « نهاية الكفايه » در شرح مقدمه كتاب « بداية الهداية » شيخ حر عاملى كه در 11 ذىالحجه سنه 1172 از تأليف آن فارغ شده و او در اين سال ( 1215 ) در نجف وفات كرد ، چنان‌كه در « الذريعة 1 : 255 » فرموده و هم در آنجا دفن شد . و فرزند او مرحوم سيد محمد 24 در سال 1211 ( عنوان 173 ص 408 ) گذشت . و فرزند ديگرش سيد حسين 24 در ( 1291 ) بيايد .\r\n\r\n* ( 220 - تولد مرحوم ملا علىمحمد محله نوى اصفهانى ) *\r\nمحله نو ، محله‌اى است معروف در اصفهان كه در « تاريخ اصفهان : 166 » در بالاى صفحه نامش برده شده ، و مرحوم ملا على محمد فرزند محمد حسين و خود از أجله فضلاء دوران و يكى از مفاخر بزرگ علمى شهر اصفهان بلكه مملكت ايران بوده و در كليه علوم از معقول و منقول و فنون ادبيه و شرعيه مهارتى تمام داشته ، و بخصوص در رياضيات از حساب و جبر و مقابله و هندسه و غيره استادى بزرگوار بشمار مىرفته و در آنها اختراعات و كشفياتى براى حل مسائل مشكله و لگاريتم و غيره نموده .\r\nشرح احوال وى در مقدمه « تقويم فارسى ، سال 1289 شمسى » ( 10 ع 1 - 1328 قمرى ) در ص 3 بقلم مرحوم ميرزا ابو الحسن خان ذكاء الملك و بعضى از مواضع ديگر نوشته ، و از آن‌ها چنين برآيد كه وى در اين سال بنص « تاريخ سرتيپ » متولد شده و كسب فضائل و علوم عديده نموده تا عالمى بزرگوار و در علوم رياضيه بحرى زخار گرديد . در مقدمه تقويم فرمايد كه دانايان عصر سابق او را غياث الدّين جمشيد ثانى\r\n\r\n","description":"","footnote":"","page_name":" 553 ","page_number":257},
  {"content":"\r\n\r\nمىخواندند ، از روى حقيقت و انصاف از اجله دانشمندان ايران بلكه از أعاظم رجال دوران بشمار مىآمده ، فن مخصوصش رياضى قديم بوده ، و در آن فن با عظمت ؛ رياضتى عظيم برده به حدى كه از كاشفين و مخترعين علوم و فنون به حساب آيد ، و ملاحظهء اكتشافاتش در مسائل جبرى به صاحبان اين علم خدمت‌هاى بىحساب نمايد ، به زور دانش موفور و قدرت هوش وافر با همان مقدمه علوم رياضى كه در هشتاد سال پيش ، از علماى ايرانى و اسلامى براى ما مانده بود بسيارى از مطالب جديد را از قبيل دستورهاى جبرى و علم لگاريتم كشف و اختراع فرمود و جاى آن داشت كه تحريرات و تحقيقات آن مرد كار مورد دقت اهل‌فن گردد ، جز اينكه مقارن اين احوال دريچه‌ئى از طرف مغرب باز شد و بر خلاف ترقب ، اشعه طالع علم و دانش را داخل نمود . حاصل كشفيات استاد معظم را با يك دنيا معلومات تازه براى طالبان تحصيل به ارمغان آورده ، و برحسب ظاهر مبتدى و منتهى هر دو را از مطالعه كتب و رسائل قديمهء ما مستغنى كرد ، ولى صاحبان نظر در دانشهاى قديم و جديد دانند كه هنوز تحقيقات مرحوم ملا على محمد قابل توجه و نظر است و براى انتقال بعضى كلمات مفيد و با أثر ، انتهى .\r\nو او كتابى دارد بنام « تكملة العيون » كه ظاهرا در تتميم كتاب « عيون الحساب » مرحوم ملا محمد باقر يزدى است ، و شنيدى كه وى اصلا از اهل اصفهان بوده ، و به‌طورىكه در مقدمه تقويم نوشته مرحوم شاهزاده اعتضاد السلطنه وزير علوم كه قدر دانش دانشمند را دانسته وى را از اصفهان بطهران آورده و مورد توجه و التفات كامل خود گردانيد ، تا در سه‌شنبه هفدهم ماه صفر المظفر سنه هزار و دويست و نود و سه مطابق 25 حوت ماه برجى در آن شهر وفات كرد و هم آنجا دفن شد ، و دو نفر فرزندانش ميرزا عبد الوهاب منجم‌باشى در ( 1250 ) و حاجى نجم الدوله در ( 1259 ) بيايند . و هم او را دخترى بوده كه وى زوجه شيخ عبد الجليل اصفهانى و مادر دكتر ميرزا عليخان ناصر الحكماء ملقب به اعلم الممالك مىباشد .\r\n\r\n* ( 221 - تولد فلايشر ، خاورشناس آلمانى ) *\r\nوى از معاريف خاورشناسان اروپا است كه بنا بمسطورات « گاه‌نامه ، سال 1310 ص 143 » يكى از اساتيد بزرگ در درسدن و ليپزيك و برلن محسوب مىشود ، همان‌طورىكه\r\n\r\n","description":"","footnote":"","page_name":" 554 ","page_number":258},
  {"content":"\r\n\r\nدساسى و كاترمر در فرانسه پيشوا شدند همين قسم فلايشر در آلمان رشد فوق‌العاده كرد و طرف مكاتبه با ادباء سوريه بود و مقالات خود را در « مجله شرقيه آلمان » منتشر مىنمود . معروف است كه تقريبا صد جلد كتاب در آداب و زبان شرق تأليف كرده كه از آن‌ها يكى « فهرست مخطوطات شرقيه » است ، و ديگرى مقالات عديده در لغت عربى و تلفظ آن در مجلات آلمان ، و نيز « تفسير بيضاوى » را در سه جلد با فهرست أبجدى آن و « مفصل » زمخشرى و قسمتى از كتاب « الف ليل و ليلة » و قسمتى از « تاريخ ابو الفداء » از نشريات او است ، و نيز « أطواق الذهب » زمخشرى را بچاپ رسانيده ، انتهى بتغيير يسير .\r\nو آنجا در صدر عنوان تولدش را در 1801 مسيحى و وفاتش را در 1888 نوشته كه پس از تطبيق از « رساله تطبيقيه » مرحوم حاج نجم الدوله ، 1215 و 1305 مىشود .\r\nو همين « گاه‌نامه » مأخذ ما در تاريخ تولد و وفات و احوال او است و در حين تحرير كتابى ديگر كه شرح احوال او در آن باشد حاضر نيست .\r\n\r\n* ( 222 - تولد مرحوم حاج ملا محمد نراقى ، أعلى الله مقامه ) *\r\nوى فرزند مرحوم حاجى ملا احمد نراقى ( قدس سره العزيز ) است كه در ( 1245 ) بيايد ، و خود از عظماء علما و اجله فقها و ملقب بعبد الصاحب بوده كه گويا مقصود حضرت حجة ابن الحسن ولى عصر ( عجل اللّه تعالى فرجه الشريف ) بوده باشد .\r\nشرح احوالش در « المآثر : 144 » و « لباب الالقاب ، باب 3 : 23 » و « فهرست كتابخانه رضويه 5 : 614 » نوشته ، و از آنها چنين برآيد كه وى در اين سال متولد شده و پس از تحصيلات بدرجه عالى علمى نائل و از پدر بزرگوار خود مجاز گرديد و در كاشان رئيسى بزرگوار و معروف بحجة الاسلام شد ، و توليت مدرسه سلطانى كه فتحعلى شاه در كاشان ساخته به او استقرار يافت ، و چندين كتاب تأليف كرد :\r\nاول ، كتاب « أنوار التوحيد » در كلام . دوم ، كتاب « المراصد » در مهمات مسائل اصوليه . سوم ، كتاب « مشارق الاحكام » در جمله‌اى از قواعد مهمه فقهيه .\r\nو وى از مشايخ مرحوم حاج شيخ جعفر شوشترى است كه در ( 1303 ) بيايد ، و در سه‌شنبه بيست و سيم ماه محرم الحرام سنه هزار و دويست و نود و هفت - چنان كه در\r\n\r\n","description":"","footnote":"","page_name":" 555 ","page_number":259},
  {"content":"\r\n\r\nحاشيه « هداية الانام : 39 » فرموده - مطابق ( . . . ) جدى ماه برجى در كاشان - بنص « المآثر » - وفات كرده و در نجف اشرف در نزد پدر بزرگوارش - چنان كه هم در حاشيه هدايه فرموده - دفن شده ، و به‌طورىكه در « لباب الالقاب 104 » فرمايد او دختر ميرزاى قمى را بزوجيت داشته و از وى فرزندانى چند بهم رسانيد :\r\nاول ميرزا جلال الدّين كه در ( 1241 ) بيايد . دوم و سوم مرحومان حاجى ميرزا ابو القاسم و حاجى ميرزا فخر الدّين كه در ( 1252 و 1325 ) بيايند .\r\nچهارم مرحوم حاجى ميرزا صدر الدّين احمد كه در « لباب : 104 » فرمايد در سنه 1258 متولد شده و عالم فاضل و صاحب ملكات قدسيه بوده ، و از تصدى مرافعات و رياست دورى مىنموده ، انتهى . و دامادش مرحوم حاج ملا محمد كزازى هم از علماء بوده ، در « مختار البلاد : 274 » شرحى دربارهء وى نوشته بخلاصهء اينكه مرحوم ميرزاى قمى ( رحمه اللّه ) وقتى بكزاز رفت و آنجا خواهر حاج ملا محمد را تزويج نمود و حاج ملا محمد از فيض صحبت ميرزا از طريقه پدران خود منصرف و به تحصيل علم مشغول شد و به اندك زمانى قابل استفاده از محضر وى گرديد . و پس از وفات او رخت بكاشان كشيد و در نزد مرحوم حاج ملا احمد نراقى به تحصيل اشتغال ورزيد و چيزى نشد كه عالمى عامل و فقيهى فاضل گرديد و سپس بمصاهرت حاجى ملا محمد نائل آمد و بعد از وفات او بقم رفت ، و آنجا بترويج و امامت و قضاوت پرداخت تا هم در آن شهر وفات كرد و در شيخان بزرگ دفن شد ، انتهى .\r\nو در « المآثر : 165 » عنوانى براى او منعقد نموده ، و وى را بصفات حسنه ستوده و فرزند او مرحوم حاجى شيخ مهدى عراقى هم از علماء بوده و فرزند او ميرزا لطف اللّه اينك در طهران از معاريف و اعيان و مدير روزنامهء ترقى است و ( به‌طورىكه در روزنامه دنياى اسلام ، شماره 65 صادره در 24 ع 1 - 1367 نوشته ) در نزد حاجى شيخ عبد الكريم يزدى درس خوانده .\r\n\r\n* ( 223 - وفات مرحوم مظفر عليشاه گواشيرى ) *\r\nوى مرحوم ميرزا محمد تقى بن ميرزا محمد كاظم بن ابو القاسم بن محمد كاظم بن سعيد گواشيرى از نژاد برهان الدّين ملا نفيس بن عوض بن حكيم كرمانى است .\r\n\r\n","description":"","footnote":"","page_name":" 556 ","page_number":260},
  {"content":"\r\n\r\nملا نفيس كرمانى از اجلهء فضلاء و اطبا در مائه نهم هجرى بوده ، و شرحى دارد بر كتاب « أسباب و علامات » در طب كه آن از اجزاء كتاب « خمسهء نجيبيه » تأليف نجيب الدّين ابو حامد محمد بن على بن عمر سمرقندى است ( كه در سنه 619 در فتنهء مغول در هرات بقتل رسيده ) و در اواخر صفر سنه 827 از آن فراغت يافته و آن را براى امتياز از ساير شروح اسباب « شرح اسباب نفيسى » مىگويند ، و همچنين وى شرحى دارد بر كتاب « موجز القانون » در طب تأليف علاء الدّين على بن ابو الحزم معروف بابن نفيس قرشى دمشقى متوفى در سنه 687 كه آن مختصرى است از كتاب « قانون » شيخ الرئيس ابو على ابن سينا ( ره ) و آن نيز براى امتياز از ساير شروح موجز معروف به « شرح نفيسى » مىباشد .\r\nو در اين اواخر جمعى از اعقاب اين ملا نفيس نام خانوادگى خود را به نسبت وى نفيسى نهاده‌اند ، و يكى از ايشان در مائه دوازدهم ميرزا محمد كاظم بن ابو القاسم مرقوم است كه ما دو پسر از او در اين كتاب مىنويسيم ، يكى ميرزا محمد على كه در ( 1263 ) در آباء ناظم الاطباء ذكر مىشود .\r\nو ديگر ميرزا محمد تقى صاحب اين عنوان ( عليه الرحمة و الرضوان ) كه وى عارفى پرمايه و طبيبى بلندپايه بوده و در صدق و صفا و ترويج مقاصد عرفا جدى تمام نموده و در سرودن اشعار طبعى سرشار و در طريقت مظفر عليشاه لقب داشته و در شاعرى تخلص مظفر مىفرموده .\r\nشرح احوالش در « بستان السياحه : 513 » و « تذكره شعراء كرمانشاه » و « طرائق الحقائق 3 : 93 » و « شمس التواريخ : 51 » و غيره نوشته ، و آنچه از ملاحظه همه آنها برمىآيد اينكه آباء و اجداد آن جناب چنان كه در صدر عنوان نيز اشاره بدان نموديم همه از اطباء زمان و مردمانى محترم و معزز در كرمان بوده‌اند ، و او خود در بدايت حال به تحصيل فضل و كمال اشتغال داشت و در اندك زمانى در علوم عقليه گوى سبقت از همگنان خود ربود و در فضائل انسانى و كمالات نفسانى شهره هر شهر و ديار گرديد ، و طالبان علم از بلاد بعيده به خدمت وى رسيده و مسائل مشكله از علوم معقول و منقول از او پرسيده و جواب باصواب مىشنيدند ، و بالاخره ، به خدمت نور عليشاه و مشتاق عليشاه و رونقعلى شاه رسيد ، و حسب الامر نورعلى شاه ، رونقعلى شاه وى را هدايت نمود و در ملازمت مشتاقعلى شاه مراتب سير و سلوك و لوازم مجاهده و رياضت را باتمام\r\n\r\n","description":"","footnote":"","page_name":" 557 ","page_number":261},
  {"content":"\r\n\r\nرسانيد تا آن‌گاه كه بمرتبه اعلا و درجه قصوى نائل گرديد و رخصت ارشاد عباد و هدايت اهل بلاد يافت ، تا اينكه آقا محمد خان قاجار وى را بطهران طلبيد و پس از ملاقات حقيقت امر او را فهميد و بعد از وفات وى فتحعلى شاه به حكم آقا محمد على بهبهانى و اعتضاد اعتماد الدوله حاجى ابراهيم خان شيرازى در سنه 1213 وى را با بعضى ديگر از اين طايفه به كرمانشاه فرستاد و او مدتى آنجا در خانه آقا محمد على محبوس بود و بملاحظه علم طبى كه داشت با خانواده او محشور گرديد و اولاد آقا خصوصا آقا محمود در آن اوقات به خدمت او ارادت ورزيدند ، تا بالاخره خود در اين سال در كرمانشاه وفات كرد و در بيرون دروازه مشرقى كه به طرف اصفهان و معروف بفيض‌آباد است دفن شد و تاكنون قبر وى در آن محل مزار و مطاف عوام و خواص است .\r\nمرحوم مظفر عليشاه كتب چندى نظما و نثرا تأليف كرده : اول كتاب « افيونيه » در طيبت و مزاح كه در « طرائق » چند كلمه‌ئى از آن نقل كرده است .\r\nدويم كتاب « بحر الاسرار » در معارف و از آن جمله شرح حديث حقيقت مروى از حضرت كميل ( ره ) چنان‌كه در « الذريعة 4 : 29 » فرموده ، و در طرائق فرمايد كه آن در تفسير سوره فاتحة الكتاب بنظم و مشتمل بر تحقيقاتى است ، انتهى .\r\nسيم « ديوان مشتاقيه » كه اشعار بلند و مطالب ارجمند دارد و در آن تخلص به كلمه مشتاق بنام مشتاق عليشاه مرشد خود نموده .\r\nچهارم كتاب « كبريت أحمر » در أوراد و أذكار موقته و غير موقته و اسرار آنها بطريقى كه در طريقت نعمت‌اللهيه مأثور است بطريق رمز و اشاره كه آن را برحسب استدعاى ميرزا محمد صادق برادر ميرزا ابو الحسن خان حاكم كرمان كه از مخلصين وى بوده مرقوم فرموده و در « طرائق » درباره آن نوشته : الحق با كمال اختصار داراى بسيارى از مطالب و اسرار است ، انتهى .\r\nو وى را برادرى بوده بنام ميرزا عبد العلى كه وى در طب مهارتى تمام داشته و هم او را فرزندانى چند بوده : يكى ميرزا محمد كاظم كه مانند پدر و عم خويش در طب تبحر و مهارتى كامل و در طريقت ظفر على لقب داشته و شعر هم مىگفته ، و دختر اين ميرزا محمد كاظم ، مادر ميرزا آقا خان كرمانى است كه در ( 1270 ) بيايد ، و همچنين ساير اعقاب صاحب عنوان در ولايت كرمان از معاريف و اعيان و اطباء آن سامان بوده و مىباشند ، و يكى از آنها در اوائل اين مائه چهاردهم آقاى ميرزا عليرضا حكيم‌باشى\r\n\r\n","description":"","footnote":"","page_name":" 558 ","page_number":262},
  {"content":"\r\n\r\nبوده كه وى كتاب « بحر الاسرار » جد خود صاحب عنوان را چاپ نموده .\r\nدر « بستان السباحه : 513 » شرحى درباره صاحب عنوان نوشته بخلاصه اينكه وى نظير مولوى رومى است و ميان آن دو مشابهت تمام موجود بوده ، زيراكه همين‌طور كه شمس تبريزى مردى امى و بىسواد بوده و مولانا را ربوده و او در بسيارى از غزليات خود تخلص بنام شمس نموده و آخر كار شمس بدرجه شهادت رسيده ، همين‌طور مظفر عليشاه نيز ربودهء مشتاق‌علىشاه كه امى و بىسواد بوده شده و او نيز بقتل رسيده و مظفر عليشاه در بسيارى از اشعار خود تخلص به كلمه مشتاق فرموده ، آنگاه فرمايد كه در مراتب عشق و فقر و فنا و سوز و گداز مولوى كرمانى با مولوى رومى گويا برابر ، و در بعض فضائل صورى مثل حكمت اشراق و مشاء ، مولوى كرمانى برتر و در ساير علوم ظاهرى يكسان‌اند ، انتهى .\r\nو همانا كرمان ولايتى معروف است در ايران ، و مشهور و دائر بر زبان‌ها بكسر كاف است لكن در « مراصد الاطلاع » بناء بر آنچه در « طرائق 3 : 345 » از آن نقل كرده فتح كاف را اقرب به صحت دانسته تا كسر ، انتهى . و ظاهرا اصل آن بكسر است و در مقام تعريب يا اينكه بعضى از خواص مىخواهند مانند عوام تلفظ نكنند آن را بفتح مىخوانند ، مانند بسطام - به عكس آن - كه در اصل بفتح است و در تلفظ خواص يا براى تعريب آن را بكسر مىخوانند ، مانند اينكه همين كرمان را قرمان بفتح قاف نيز خوانده‌اند و كرمانشاه را قرميسين گفته‌اند ، و ظاهرا در وقتى كه يكى از حروف اربعه مفقوده در عربى در آن نباشد تلفظ اصل آن اولى است ، با اينكه در بعضى از اين موارد تلفظ معمولى عموم و عوام درست ، و تغييرات و تعبيرات خواص بسى بىمزه و بارد است ، و به‌هرحال اين ولايت چندين شهر دارد كه يكى از آنها گواشير بگاف فارسى است ، و آن به‌طورىكه در « بستان : 512 » نوشته دار الملك آن ولايت و مراد از كرمان در اين زمان همان مىباشد و در دفاتر ديوان آن را دار - الامان مىنويسند ، انتهى .\r\nو نظير اين حرف اخير « بستان » در بسيارى از ايالات و ولايات و شهرها در زمان ما جريان دارد ، و بسيارى ديگر از شهرها را كه كرسى ولايتى است بنام آن ولايت مىخوانند ، مانند شام كه نامش دمشق است و مصر كه نامش قاهره است و كشمير كه نامش نفز بفتحتين است و شروان كه نامش شماخى است ، و نزديك است\r\n\r\n","description":"","footnote":"","page_name":" 559 ","page_number":263},
  {"content":"\r\n\r\nكه مشهد مقدس حضرت رضوى ( على مشرفه السلام ) نيز همين حال را پيدا كند كه بسيارى از اهل علم و عوام و عموم آن را خراسان مىگويند ، و هكذا بعضى جاهاى ديگر .\r\n\r\n* ( 224 - وفات ميرزا محمد حسين يارى شاعر اصفهانى ) *\r\nدر « مجمع الفصحا 2 : 579 » فرمايد وى چندى بمنادمت امراى زنديه بسر برده مردى خوش‌حالت بوده ، در سنه 1215 در گذشته ، طبع متوسطى داشته . آنگاه اشعارى از او آورده كه اين چند بيت از آن است :\r\n همدم است اين دم بت سيمين تنم * آسمان گويا نمىداند منم\r\nپيش گلها عزت خاريم نيست * مىكنم دل خوش كه مرغ گلشنم \r\nانتهى .\r\nو يارى تخلص شاعرى ديگر نيز مىباشد كه در قرن دهم بوده و در « تحفه سامى » نوشته .\r\nسنه 1216 قمرى مطابق سنه 1180 شمسى غرّهء محرّم الحرام . . . ثور ماه برجى\r\n\r\n* ( 225 - تولد حشمت شاعر قاجار ) *\r\nوى همايون ميرزا فرزند فتحعلى شاه است كه در ( 1250 ) بيايد ، و خود از شعرا و شاهزادگان زمان خود بوده كه در شب جمعه بيست و هشتم ماه جمادى الاخراى اين سال - چنان‌كه در « تاريخ قاجاريه ، جزء 1 ص 319 » فرموده - مطابق ( . . . ) عقرب ماه برجى از بطن مريم خانم اسرائيلى مادر محمود ميرزا متولد شده و بمسطورات همين جلد و مواضع متفرقه « منتظم ناصرى ، ج 3 » در سنه 1235 دختر ميرزا شفيع صدر اعظم را بزوجيت بگرفت ، و در سنه 1241 به ايالت نهاوند منصوب شد ، و در « مجمع الفصحا 1 : 22 » تذكره‌اى بنام « سفينه » و ديگرى بنام « گلشن محمود » از تأليفات او ذكر كرده و در « الذريعة 9 : 256 شماره 1545 » ديوانى در اشعار از او ذكر كرده و در\r\n\r\n","description":"","footnote":"","page_name":" 560 ","page_number":264},
  {"content":"\r\n\r\n« دانشمندان آذربايجان : 175 » مثنوى يوسف و زليخائى از او نوشته كه بجمله چهار كتاب از تأليفات او بشود ، و نيز در « مجمع 1 : 22 » اين اشعار را از او آورده :\r\n به پيشت از جفاهائى كه كردى شكوه مىكردم * ز قتل من حديثى گفتى و بستى زبانم را\r\nخواهى ار بىزحمت دامى كنى صيدى اسير * يك‌ره اى صياد سوى آشيان من بيا\r\nدر دلم درد و غم ار بسيار است * شاد از اينم كه غم دلدار است\r\nهر دل كه نه از تيغ جفاى تو هلاك است * گر زنده جاويد بود لايق خاك است\r\nمگر تغافل من بعد از اين كند كارى * كه هرچه مهر كنم او بجور افزايد\r\nخوارى من ، عزت أغيار خواهى بر درت * گرچه رسم عزت و خوارى نمىدانى هنوز \r\nو بالجمله ، مرحوم حشمت در سنه هزار و دويست و هفتاد و سه در طهران به مرض شقا - قلوس وفات كرد ، و در « تاريخ قاجاريه » يازده تن پسر و نه تن دختر از او نوشته ، و همانا حشمت تخلص چندين نفر ديگر غير از صاحب اين عنوان است :\r\n1 - حشمت ، بدون نسبت كه در « جنگ بهترين اشعار » است . 2 - حشمت زرقانى كه در « آثار عجم » و نامش ميرزا بابا است . 3 - حشمت سامانى بختيارى كه نيز در « جنگ بهترين اشعار » است . 4 - حشمت شيرازى كه نامش آقا عبد اللّه است . 5 - و 6 - دو نفر حشمت شيرازى ديگر كه نام يكى عبد الرحيم و نيز هر دو در « جنگ بهترين اشعار » است .\r\n7 - حشمت هندى كه نامش عباسعلى خان و نيز در آنجا است ، و شايد بعضى از اين‌ها با بعضى متحد باشند و در هرجائى از مآخذ مرقومه بعبارتى غير از جاى ديگر ذكر شده باشند ، و بالجمله در صورت تعدد ، با صاحب عنوان هشت نفر شاعر حشمت تخلص باشند .\r\n\r\n* ( 226 - وفات مرحوم آقا محمد على بهبهانى ) * * ( أعلى الله مقامه ) *\r\nوى فرزند مرحوم آقا محمد باقر بهبهانى ( عليه‌الرحمه ) است ( كه در ج 1 سال 1205 ، عنوان 111 ، ص 220 گذشت ) ، و خود از أعيان علماء معقول و منقول و\r\n\r\n","description":"","footnote":"","page_name":" 561 ","page_number":265},
  {"content":"\r\n\r\nمحققى بىنظير در فنون فروع و اصول ، و در ادبيت و عربيت و سير و تاريخ و رجال از معاريف رجال و فرسان مجال بوده تا آنجا كه پدرش او را ببهاء الدّين آن عصر توصيف نموده ، و انصاف اينكه در بسيارى از ازمنه مانند اين عالم متبحر و فاضل متتبع كه به اين اندازه سعت و احاطت و دست در أخبار و آثار و احوال و أطوار علماء فريقين بلكه فرق عديده داشته باشد نيامده ، چيزى كه موجب رنجش قلوب بعضى از او شده اينكه وى با فرقه صوفيه و عرفا و مدعيان صدق و صفا ، بمحبت و ولا و مهر و وفاء قدم نمىگذاشته ، و بيرق حبس و قتل و اذيت و جفا و كينه و آزار آنها را برافراشته ، و در اين موضوع ما بايد بگوئيم : جاهلى را با عالمى بحثى نيست ، و هركسى را در جريان امور خود تكليفى است .\r\nشرح احوال وى در « منتهى المقال : 290 » در احوال پدرش كه بعنوان محمد ابن محمد اكمل است ، و « مرآة الاحوال » و « صحيفة الصفا » و « تذكرة الانساب :\r\n104 » « و الفيض القدسى : 26 » و بنقل از اول و غيره در « روضات الجنات : 660 » و « قصص العلماء : 157 » و « طرائق الحقاق 1 : 98 » و غيره نوشته ، و از جمع ما بين همه آنها و بعضى از مواضع ديگر چنين برآيد كه وى در روز جمعه بيست و ششم ماه ذى الحجة الحرام سنه هزار و صد و چهار مطابق ( . . . ) جوزا ماه برجى سنه 1110 شمسى از بطن دختر نيك اختر مرحوم آقا مير سيد محمد بروجردى ( ره ) كه در ( ج 1 سال 1204 عنوان 100 ص 178 ) گذشت ؛ در كربلا بنص « منتهى » متولد شده ، و آن چند كه پدرش در بهبهان اقامت داشت در خدمت وى به تحصيل مشغول بود ، سپس با آن جناب بكربلا رفت و چندين سال هم در آنجا به قرائت و تدريس و افادت و تأليف روز گذرانيد و در سنه 1186 - چنان‌كه در « مقامع : 105 » فرموده - در مدينه طيبه بوده ، و بعد از ورود بعراق به علت طاعون معروف بسيار سختى كه آن زمان در آن مكان بود ، و هم به جهت اينكه اهالى كرمانشاه از پدر بزرگوارش خواهش كردند كه وى او را اذن دهد تا در كرمانشاه بماند ، در همان سال بايران آمده و در آن شهر اقامت فرمود و بقيه ايام عمر خود را در آن ولايت بسر رسانيد چندان‌كه بآقا محمد على كرمانشاهى معروف و خود و اعقابش بدان منسوب گرديدند ، و اين وقت است كه رياستى مهم و شهرتى عظيم در نزد سلاطين ايران و ساير معاريف و اعيان پيدا كرد ، و همه جا در نهايت عظمت و جلال و أبهت و بزرگوارى زيست نمود ، چنان‌كه در سنه 1192 برشت رفت و\r\n\r\n","description":"","footnote":"","page_name":" 562 ","page_number":266},
  {"content":"\r\n\r\nآنجا با هدايت اللّه خان رشتى رابطه‌اى بهم رسانيده و كتاب « مقامع » را بنام او چنان‌كه در ديباچه آن ( ص 3 ) فرموده تأليف نموده ، و در زمان سلطنت كريم خان وقتى بطهران در نزد او رفت ، و در سنه 1205 كه آقا محمد خان قاجار از آذربايجان بطهران مىآمد در اراضى خمسه كه رسيد ملا محمد حسين ملاباشى را بطلب وى بكرمانشاه فرستاد تا او را بطهران آورد و شبها تا ساعت هفت در نزد او درس همىخواند ، و در « قصص العلماء :\r\n158 » بنقل از شهيد ثالث فرمايد كه وى هماره بر بالاى منبر كه موعظه مىكرد اشعارى مىخواند و آنها را تأويل مىنمود و از آن جمله يكى اين رباعى بود :\r\n شد فصل بهار و شدم از غصه هلاك * دارم جگرى كباب و چشمى نمناك\r\nگل‌ها همه سر ز خاك بيرون كردند * الا گل من كه سر فروبرده به خاك \r\nانتهى . و در « آتشكده » اين رباعى را از مرحوم ملا جامى نوشته ، و در مصراع دويم ، جگر و چشم بدون ياء تنكير دارد ، و در سنه 1211 ( در عنوان 170 ص 406 » در احوال سيد معصوم عليشاه و در سنه 1212 ( در عنوان 188 ص 448 ) در احوال نور عليشاه كيفيت سلوك او را با فرقه صوفيه شنيدى ، و در بعضى از تراجم آينده نيز نظير آن را خواهى ديد ، و اينك فهرست تأليفات نافعه آن جناب :\r\nاول كتاب « انتخاب الزاد » كه رسالهء عمليه است . دوم پنج رساله نيكو در مناسك حج كه همه به فارسى و پاره‌ئى مبسوط و پاره‌ئى مختصر است و شيخ ابو على رجالى ميانى آنها را به عربى ترجمه نموده . سوم « جواب سؤالات متفرقه » .\r\nچهارم « حواشى بر كتاب نقد الرجال » مير مصطفى تفريشى .\r\nپنجم كتاب « خوان الاخوان » چهار جلد . ششم كتاب « خيراتيه » در رد صوفيه ، تأليف آن سنه 1211 مطابق لفظ خيرات و تاريخ .\r\nدر « طرائق 1 : 98 » فرموده : در هنگامى كه سيد معصوم عليشاه دكنى را نزد خويش محبوس داشته و عاقبت بعز شهادت و اصل شد براى حاجى ابراهيم خان اعتماد الدوله وزير آقا محمد خان فرستاده‌اند ، و بنحو انصاف هركس ديده باشد آن رساله را خواهد گفت كه جناب آقا در آن رساله حقيقة نقض خود فرموده ، الى آخر ما فى « الطرائق » .\r\nهفتم دو رساله در « تاريخ حرمين شريفين » . هشتم « رساله در حلال بودن جمع دو زن فاطمى » در رد مرحوم شيخ يوسف بحرينى ( رحمة اللّه ) كه وى كتاب « الصوارم\r\n\r\n","description":"","footnote":"","page_name":" 563 ","page_number":267},
  {"content":"\r\n\r\nالقاصمه » را در حرمت آن نوشته . نهم « رساله در تفضيل حسنين » بر حضرت فاطمه عليهم السلام . دهم كتاب « سنة الهداية » در امامت كه در آن اشباع كلام در رد امام غزالى و ابن حجر فرموده كه آنها اهل منبر را از ذكر احاديث مقتل منع نموده‌اند تا مذمت يزيد و تبعهء او آشكار نشود ، تأليف آن در ثلث دوم از عشر چهارم از ربع دويم از ثلث سيم از نصف اول از خمس پنجم از عشر نهم از عشر دويم از الف دويم هجرى است . چنان‌كه خود در آن نوشته ، يعنى 11 شوال سنه 1189 ، و ندانم اين‌گونه تعقيد و اغلاق در ذكر تاريخ مطلبى چه نوع اظهار فضل و كمالى است كه مرحوم آقا ميرزا ابو المعالى كرباسى ( ره ) نيز در تاريخ اتمام تأليفات خود بدان نوع رفتار نموده .\r\nيازدهم كتاب « سهو الاقلام » . دوازدهم كتاب « فذلك » در شرح مدارك كه در « روضات » فرمايد گمانم اينكه تا ابواب طهارت بيشتر نرسيده ، انتهى . و شايد آن همان « حاشيه مدارك » باشد كه در « منتهى » ذكر كرده و فرمايد تمام نشده .\r\nسيزدهم كتاب « قطع القال و القيل » در انفعال آب قليل به نجاست .\r\nچهاردهم كتاب « قطع المقال » در رد اهل ضلال ، كه در روضات فرموده در رد صوفيه است ، و در « الذريعة 2 : 401 » فرمايد كه آن در انفعال آب قليل است انتهى . پس بقول روضات وى دو كتاب در رد صوفيه نوشته ، و بقول الذريعة دو كتاب در انفعال آب قليل نوشته . پانزدهم كتاب « مظهر المختار » در تجدد اعسار بعد از يسار ، و در آن فتوا داده كه هرگاه شوهر فقير باشد و از آن بابت نفقه و نه - طلاق هيچ‌يك را بزن ندهد و حاضر باشد ؛ زن مىتواند نكاح خود را فسخ كند .\r\nشانزدهم كتاب « معترك الاقوال » در احوال رجال . هفدهم كتاب « مفتاح المجامع بمفاتيح الشرائع » كه در شرح ديباچهء « مفاتيح فيض » است ( كه در جلد اول عنوان 1 ص 3 نامش برده شد ) ، با بعضى از مقدمات در دوازده هزار بيت و در آن فرموده كه پيش از آن قدرى از ابواب مطاعم و مواريث آن را هم شرح كرده .\r\nدر روضات نوشته كه وى در آن شرح فرموده كه اتفاقا تلقب و تاريخ آن ( حمدا لشروع ذلك ) گرديد ، و اين بناء بر آن است كه جزء اول به ( دمخ ) و ( خدم ) و ( مدخ ) و ( مخد ) و ( دخم ) تصحيف شود پس بفهم . تمام شد سخن صاحب روضات .\r\nو اين ماده تاريخ به‌هيچ‌وجه درست نخواهد آمد ، چه هريك از اين تصحيفات تنها - گرفته شود ، و چه با « لشروع » چنان كه ظاهر عبارت است ضم شود ، كه آن‌وقت 1351\r\n\r\n","description":"","footnote":"","page_name":" 564 ","page_number":268},
  {"content":"\r\n\r\nمىشود كه الف بعد از حمد نيز حساب شود ، و واضح است كه لفظ ذلك نبايد به حساب بيايد .\r\nهيجدهم « كتابى در نبوت » . نوزدهم كتاب « مقامع الفضل » كه اشهر و اجل و اعظم تأليفات آن جناب و نماينده فضائل و فواضل و وسعت و احاطت و خبرت و تتبع و اطلاع او است و آن را در موقعى كه در رشت بوده چنان كه در ص 3 ديباچه آن فرموده بنام هدايت اللّه خان رشتى تأليف كرده ، و آن به زبان فارسى و زياده بر بيست هزار بيت در مطالب متفرقه كشكول مانند و به ترتيب ابواب كتب فقهيه لكن حاوى حدود هزار و دويست مسئله از مسائل مشكلهء مهمه متفرقه امتحانيه از فقه و تاريخ و رجال و حل غوامض و اشكالات آيات و اخبار و اشعار و ألغاز عديده و غيره است ، كه آنها را عنوان و در آنها بحثى مستوفى نموده و بعضى از آنها سزاوار است هريك به تنهائى رساله‌ئى گردد مثل خلع و شرائط آنكه در حدود هزار بيت به زبان عربى است با اينكه اسلوب كتاب چنان كه گفتيم به فارسى است ، و به‌طورىكه در روضات دارد هيچ‌كس اين مسئله را مانند او ننوشته ، و مثل مسئله مصدق بودن زوجه در علم وى بموت شوهر - غائبش در صورتى كه تهمتى در بين نباشد و آن هم باندازهء مسئلهء سابق و جامع تمام اقوال و مدارك مىباشد ، و مثل مسئلهء قبله كه در آن مراد اهل هيئت را از طول و عرض بلاد بيان نموده و به تفصيلى هرچه تمام‌تر شرح اقاليم سبعه و ساير لوازم مسئله را ذكر كرده ، و همانا در أواخر محرم سنه 1192 شروع بتأليف آن نموده ؛ و در شعبان همان سال از آن فارغ شده ، و در ص 3 ماده تاريخ تأليف را ( اصار رشت ) و ( مقامع الفضل ) و ( هدايت خان گيلانى ) آورده ، كه هريك از اين سه عبارت 1192 خواهد بود .\r\nو اصار بكسر ، ميخ و طنابى است كه خيمه را بدان مىبندند . و هدايت اللّه خان رشتى مرقوم فرزند حاجى جمال خان بن امير وهاج فومنى و خود از اسخيا و متمولين آن عصر بوده و بعضى از اوقات با سلطان عصر خويش طرفيت مىنموده و بسبب همين حالت در سنه 1200 بقتل رسيده و در كنار درياى انزلى مدفون است .\r\nو ترتيب و تنظيم مطالب آن بدين نحو است كه تمام مطالب كتاب را به صورت سؤال و جواب آورده و شماره هريك را بحروف ابجدى تعيين نموده از « أ » تا « غقصب » كه 1192 و سؤال و جواب آخر و نيز آخر تأليف كتاب است ، سؤال را بعلامت\r\n\r\n","description":"","footnote":"","page_name":" 565 ","page_number":269},
  {"content":"\r\n\r\n« ل » و جواب را بعلامت « ب » يعنى « ل أ ، ب أ ، ل ب ، ب ب ، ل ج ، ب ج » و هكذا و خود كتاب ترتيبى ندارد كه چه مطلبى در كجا است چنان‌كه همه كتب كشكوليه همين‌طور است ، ليكن خود فهرستى مفصل براى آن ترتيب داده و معين كرده كه چه مطلبى در كدام يك از اعداد حروف ابجدى واقع شده ، و اگر مطلبى در چندين جا مكرر شده همه آن‌ها را به ترتيب حروف ابجد كه بدان رسيده بيان كرده ، و مطالب متفرقه را بعضى را در مقدمه و بعضى را در خاتمه آورده و بعضى را در ابواب فقهيه - و در فهرست ؛ تعيين عدد آن مطلب را برقم ابجدى نموده خواه در مقدمه و يا خاتمه و يا اثناء كتاب در مطالب فقهيه ، و در بعضى مواضع حاشيه‌ئى هم بر متن نوشته و بالاخره گنجينه‌ئى نفيس ترتيب داده و در دست‌رس اهل فضل نهاده .\r\nو از آنچه گذشت معلوم شد كه وى در نزد پدر خود درس خوانده ، و اينك گوئيم كه هم او از چند نفر اجازت روايت دارد :\r\nاول مرحوم شيخ يوسف بحرينى . دويم مرحوم آقا سيد حسين خوانسارى .\r\nسيم مرحوم پدر بزرگوارش ( رحمة اللّه عليهم اجمعين ) .\r\nو هم چند تن در نزد او درس خوانده يا از وى اجازت روايت دارند .\r\nاول مرحوم مير عبد اللطيف خان شوشترى . دويم مرحوم حاجى ملا عباسعلى كزازى كرمانشاهى استاد حاجى سيد محمد شفيع جاپلاقى . سيم مرحوم آقا سيد على كربلائى .\r\nچهارم فرزندش مرحوم آقا محمد جعفر . پنجم حاجى ميرزا محمد اخبارى ، و او با - صاحب عنوان رفيق و صديق و در « صحيفة الصفا » او را عنوان كرده و فرمايد : وى با اخباريين عنادى ندارد ، و همانا با صوفيه شديد العناد است ، انتهى . ششم فرزند ديگرش آقا احمد ( ره ) .\r\nمختصر ، وى پس از مدت هفتاد و يك سال و هفت ماه قمرى و يك روز عمر ، در وقت زوال روز جمعه بيست و هفتم ماه رجب الفرد اين سال ، بنص « مرآة الاحوال » مطابق ( . . . ) قوس ماه برجى وفات كرده ، و در بيرون دروازه غربى كرمانشاه دفن شد ، و اينك مقبره او بر سر راه زوار كربلا و معروف بسر قبر آقا است .\r\nو زوجه او دختر اللّه وردى بيك بن مهدى قلى خان بيگدلى است كه وى از امراء عظيم الشأن آن خاندان و از جانب نادر شاه سركار مرمت و تهذيب و تذهيب قبه مباركه حضرت علويه ( على مشرفها آلاف السلام و التحية ) در نجف اشرف بوده و نام وى در\r\n\r\n","description":"","footnote":"","page_name":" 566 ","page_number":270},
  {"content":"\r\n\r\nآن مقام مقدس در حوالى باب طوسى در ضلع شمالى در كاشىكارىها ثبت شده ، و دختر ديگر اللّه وردى بيك زوجه حاجى محمد رحيم بيك استاجلو و مادر شيخ محمد تقى ايوانكيفى و شيخ محمد حسين صاحب « فصول » و خواهرشان بوده ، و آقا محمد على از اين زن ؛ آقا احمد و آقا محمود را بهم رسانيده كه كلية وى بعد از خود چهار پسر باز نهاد :\r\nاول آقا محمد جعفر كه در ( 1254 ) بيايد . دويم آقا احمد كه در ( 1235 ) بيايد .\r\nسيم آقا محمد اسماعيل كه شاگرد و داماد آقا سيد على كربلائى بوده و « رساله‌ئى در اصول فقه » تأليف نموده . فرزند او آقا محمد صالح در ( 1281 ) بيايد ، و ديگر فرزندان آقا محمد اسماعيل : آقا محمد مهدى و آقا محمد هادى مىباشند . چهارم آقا محمود كه گفتيم با آقا احمد از يك مادر بوده و در ( 1271 ) بيايد .\r\n\r\n* ( 227 - وفات درويش حسينعلى كابلى ) *\r\nدرويش حسينعلى اصلا از اهل قريه گورتان بلوك ماربين اصفهان است كه به تعبير « تاريخ اصفهان : 169 » به معروفش دماغ عالمى را معطر نموده .\r\nوى از عرفاء معروف عصر خويش بوده ، شرح احوالش در « بستان السياحه : 484 » در ضمن ذكر كابل و « طرائق الحقائق 3 : 87 » نوشته ، و از آنها چنين برآيد كه وى مردى أمى و بىسواد بوده ، و به‌طورىكه در « بستان » نوشته در فقر و فنا و صدق و صفا و ترك و تجريد و مشرب توحيد كمتر كسى با وى برابرى مىنموده ، آن بزرگوار أمى بود و قال يقول نخوانده بود ، اگر راست خواهى سخن متعارف نيز ندانستى گفت ، اگر چيزى فقير خوانده يا دانسته‌ام در خدمت آن حضرت خوانده و دانسته‌ام ، يعنى اگر به خدمت آن حضرت نرسيدمى مطلب اين طايفه را نفهميدمى . آن جناب پير صحبت اين فقير است .\r\nتا اينكه گويد : وى مريد نظر عليشاه نائينى بود و تربيت از خدمت مشتاق‌علىشاه و عينعلى شاه هروى يافته ، و تيمور شاه افغان از سيد معصوم‌علىشاه استدعا نمود كه رخصت فرمايد وى بكابل اقامت و طالبان را هدايت فرمايد ، و او اجابت كرده وى را بكابل فرستاد ، و او بيست و دو سال در آن شهر بأحسن وجه زندگى كرد و در نزد اعيان و اشراف مكرم و محترم بسر آورد و در مدت عمر زن نگرفت و اسباب دنيا در نظرش خوار\r\n\r\n","description":"","footnote":"","page_name":" 567 ","page_number":271},
  {"content":"\r\n\r\nو بىمقدار بود .\r\nآن‌گاه شرحى مفيد و نافع در معنى لغوى و مقصود اصطلاحى ذكر از او نقل كرده ، و سپس شرحى در معنى دين و معنى « العلماء ورثة الانبياء » از او نوشته كه مراجعه به آنها بغايت لازم و ضرور است ، و در « طرائق » وفاتش را در اين سال در پيشاور نوشته ، و همانا كه آن در ماه شعبان المعظم مطابق ( قوس - جدى ) ماه برجى بوده .\r\n\r\n* ( 228 - تولد بيضاء شاعر قاجار ) *\r\nوى اللّه‌ويردى ميرزا فرزند فتحعلى شاه است كه در ( 1250 ) بيايد ، و خود از شاهزادگان و شعراء عصر خويش بوده كه در شب سه‌شنبه بيست و سيم ماه رمضان المبارك اين سال ( چنان‌كه در تاريخ قاجاريه ، جزء 1 - ص 320 ) نوشته مطابق ( . . . ) دلو ماه برجى از بطن بنفشه بادام خانم ارمنى متولد شده ، و علاوه بر مراتب شاعرى ، به‌طورىكه در « مجمع الفصحا 1 : 19 » نوشته ، در شمايل و خصايل و محاسن جوانى و حسن صورت ظاهرى و خوشنويسى و برخى از علوم نيز حظى داشته ، و آنجا فرمايد كه چندى بحكمرانى شاهرود و بسطام گذرانيد ، و پس از عزل ملتزم ركاب پدر گرديد و بعد از وفات او نواب ظل السلطان وى را حكومت قم بخشيد ، و بعد از استماع وصول موكب محمد شاه بطهران فرار كرده بعتبات عاليات رفت ، و از آنجا باسلامبول سفر نمود و بمجلس سلطان محمود خان عثمانى بار يافت و مورد الطاف او قرار گرفت و ببغداد باز آمد و در نهايت عزت سكونت گزيد . آن‌گاه اشعارى از او آورده كه اين چند فرد از آن‌ها است :\r\n جهان دريا و كشتى عمر و ساحل عالم باقى * ز عقل ناخدا بايد بجويم راه ساحل را\r\nمن اين هستى باقى يافتم از نيستى كمتر * چو از خود نيست گشتم يافتم هستى كامل را\r\nاز زهد نديدم ثمرى ، خواهم ازاين‌پس * يك‌چند كنم بندگى پير مغان را\r\nخوش خريديم غمش را بدل و جان آرى * به دو عالم نفروشيم غم جانان را\r\nببالين مىرسد گويا طبيب جسم زار امشب * كه چون زلفش دل بيمار باشد بىقرار امشب \r\n\r\n","description":"","footnote":"","page_name":" 568 ","page_number":272},
  {"content":"\r\n\r\nبيضا ، دختر عمش حسينقلى خان ثانى را بزوجيت گرفته ، و از وى بمسطورات « تاريخ قاجاريه » يك پسر بنام رستم ميرزا داشته .\r\nو همانا بيضا تخلص چند نفر ديگر غير از صاحب عنوان است : 1 - بيضاء جندقى كه نامش سيد باقر خان بوده . 2 - بيضاء جونقانى بختيارى كه نامش قاسم بوده ، و هر دو در « جنگ بهترين اشعار » نوشته شده‌اند .\r\n\r\n* ( 229 - وفات شيخ حسين آل عصفور بحرينى ) * * ( اعلى الله مقامه ) *\r\nوى فرزند مرحوم شيخ محمد بن شيخ احمد بن شيخ ابراهيم بن حاجى شيخ احمد ابن حاجى صالح بن احمد بن عصفور بن احمد بن عبيد الحسين بن عطية بن شيبة درازى ( رضى اللّه تعالى عنهم اجمعين ) است .\r\nبحرين ، چنان‌كه در « فارسنامه ناصرى 2 : 179 » فرموده جزيره‌اى است بزرگ در ولايت فارس ميانه مغرب و جنوب شيراز كه بمسافت شصت و چهار فرسخ از بندر بوشهر دور افتاده است و قصبه و حكومت‌نشين آن جزيره قريهء منامه است ، و دراز ؛ دهى است در اين جزيره كه دو فرسنگ و نيم طرف جنوبى منامه است ، انتهى .\r\nو مرحوم حاجى شيخ احمد بن حاجى صالح رئيس و مرجع قريه دراز مذكور بوده و در سنه 1075 وفات نموده . فرزندش شيخ ابراهيم مردى عالم و خوش‌خط و سخاوت - پيشه بوده ، وفاتش سنه 1125 . فرزندش شيخ احمد از علماء و فقهاء و اصوليين بزرگوار بوده و كتب چندى تأليف نموده ، از آن جمله « رسالهء در تحقيق قول بحيات اموات پس از مرگ » . تولدش در حدود 1084 وفاتش چاشت 22 صفر سنه 1131 ، قبرش در قبرستان حناكهء قطيف بحرين . و وى را فرزندان چندى بوده از زنان عديده :\r\nيكى مرحوم شيخ يوسف ( اعلى اللّه مقامه ) كه از اجله و اعيان علما و فقهاء شيعه و فاضلى بزرگوار و با اطلاع بوده و كتابى بنام « الحدائق الناضرة » در أحكام عترت طاهره در فقه تأليف كرده كه نهايت جليل القدر و مشهور و خود بدان سبب معروف به صاحب حدائق گرديده ، انجام تأليف جلد اول آن در طهارت 26 ج 2 سنه 1179 ،\r\n\r\n","description":"","footnote":"","page_name":" 569 ","page_number":273},
  {"content":"\r\n\r\nو ديگر كتابى دارد بنام « لؤلؤتى البحرين » در اجازهء دو قرهء عينين شيخ خلف و شيخ حسين كه در اجازه روايت براى دو برادرزادگانش شيخ خلف ابن شيخ عبد العلى و همين شيخ حسين صاحب عنوان تأليف كرده . انجام تأليف آن 11 ع 1 سنه 1182 . تولدش سنه 1107 وفاتش بعد از ظهر روز شنبه 14 ع 1 سنه 1186 قبرش در كربلا ، در حرم حسينى ( ع ) برابر قبور شهداء نزديكى پنجره .\r\nو فرزند ديگر مرحوم شيخ احمد بن شيخ ابراهيم كه برادر شيخ يوسف باشد ( و با شيخ عبد العلى از يك مادر بوده‌اند و شيخ يوسف از مادرى جدا بوده ) مرحوم شيخ محمد ( ره ) است كه هم از علماء بوده و كتابهائى تأليف نموده ، از آن جمله كتاب « مرآة الاخبار » در احكام أسفار ، تولدش سنه 1112 ، و زوجه‌اش دختر مرحوم شيخ سليمان علامه ( أعلى اللّه مقامه ) بوده ، و او پيش از برادر خود مرحوم شيخ يوسف ( ره ) وفات نموده .\r\nفرزندش مرحوم شيخ حسين صاحب عنوان ( عليه الرحمة و الرضوان ) از اجلهء علما و فقها بوده و شعر هم مىگفته و شرح احوالش در « فارس‌نامه ناصرى 2 : 236 » و « شهداء الفضيله : 307 تا 312 » نوشته و همچنين در بعضى از مواضع ديگر ، و از آن‌ها چنين برآيد كه وى در قوت حافظه ضرب المثل و حكايتى غريب از او نقل شده ، و برخى او را از غايت جلالت مجدد سر هزار و دويست نوشته‌اند ، و او در نزد عم بزرگوار خود و بعضى از علماء ديگر بحرين درس خوانده و در قريهء شاخوره بحرين اقامت اختيار كرده و كتب چندى تأليف نموده :\r\nاول كتاب « الاشراف » در منع از بيع اوقاف . دويم كتاب « الانوار الوضيه » در شرح احكام رضويه كه حضرت رضا ( عليه السلام ) براى مأمون نوشته . سيم كتاب « الانوار اللوامع » در شرح « مفاتيح الشرائع » كه در ( ج 1 ص 3 ) نامش برده شد ، چنان‌كه خود در اجازه‌اى كه براى شيخ احمد أحسائى نوشته فرموده ، و در « أنوار البدرين » فرموده كه نام آن « المصابيح اللوامع » در چهارده جلد بزرگ است و شاگردش شيخ عبد اللّه جد حفصى آن را مختصر كرده در كتابى بنام « انوار المصابيح » در مختصر شرح مفاتيح در دو جلد . چهارم كتاب « البراهين النظرية » در اجوبه مسائل بصريه . پنجم كتاب « تحفة التجار » كه در فارسنامه فرمايد آن را به خواهش آقا عبد الحسين تاجر شيرازى جد مادرى مادر من نوشته . ششم كتاب « الحدق الناظرة » در تتميم كتاب\r\n\r\n","description":"","footnote":"","page_name":" 570 ","page_number":274},
  {"content":"\r\n\r\nالحدائق الناضرهء عم خود كه آنفا گذشت ، و از اين كتاب دو جلد بيشتر ظاهر نشده ، و در « الذريعة 6 : 292 » فرمايد آن را « عيون الحقائق الناضرة » نيز گفته‌اند .\r\nهفتم كتاب « الحدائق النواظر » در تتميم كتاب « نوادر » تأليف مرحوم فيض ( ره ) در أخبار كه فقط همان كتاب طهارت از آن ظاهر شده . هشتم كتاب « رسائل اهل الرسالة و دلائل اهل الدلالة » كه مشتمل بر دوازده رساله در تمام مسائل فقه است ليكن جز رساله‌هائى در نماز و رساله‌ئى در زكات و خمس و رسالهء روزه و رساله حج ديگر چيزى از آن تأليف نشده . نهم كتاب « الرواشح الربانية » در شرح « الكفاية الخراسانية » يعنى كتاب كفايهء محقق سبزوارى كه در ( 1226 ) بيايد . دهم كتاب « سداد العباد و رشاد العباد » در فقه كه نخست جلدى جامع كليه فروع مسائل بطور اختصار تأليف شده سپس در جلدى ديگر از كتاب حج شروع باستدلال ما بين تفصيل و ايجاز نموده ، و از اين جلد دويم ؛ كتاب متاجر و مكاسب و قدرى از مباحث بيوع بيرون آمده .\r\nيازدهم كتاب « السوانح النظريه » در شرح البداية الحرية يعنى كتاب « بداية الهدايه » شيخ حر عاملى ( ره ) در واجبات و محرمات منصوصه . دوازدهم كتاب « قول الشارح » در عقايد كه براى فرزندان خود تأليف كرده ، و يك جلد از آن در توحيد و شرح اسماء و صفات بيرون آمده و خود در اجازهء مرحوم شيخ احمد أحسائى فرموده كه دو جلد ديگر هم عن‌قريب بر آن مىافزائيم ، اول در نبوت و امامت دويم در عدل و معاد و احوال آخرت . سيزدهم كتاب « كشف اللثام » در شرح « افهام الافهام » در عقايد دين اسلام تأليف جد مادرى خود مرحوم شيخ سليمان علامه كه آن را « اعلام الاعلام » هم مىگويند و « اعلام الانام » نيز نوشته‌اند . چهاردهم ديوانى در اشعار مرثيه حضرت سيد الشهداء ( عليه السلام ) نه هزار بيت ، چنان كه در « الذريعة 9 : 252 ش 1525 » فرموده .\r\nپانزدهم كتاب « المحاسن النفسانيه » در اجوبه مسائل خراسانيه كه كتابى است شامل تحقيقات و براهين وافيه در جواب مسائل مردم خراسان .\r\nو او روايت مىكند از چند نفر : اول عمش مرحوم شيخ عبد على ( رحمه اللّه ) . دويم عم ديگرش مرحوم شيخ يوسف ( اعلى اللّه مقامه ) . و چند تن نيز در نزد او درس خوانده يا از او روايت مىكنند .\r\nاول مرحوم شيخ احمد احسائى ( عليه‌الرحمه ) كه در ( 1241 ) بيايد .\r\nدويم شيخ عبد على بن محمد خطى . سوم سيد عبد القاهر بن سيد حسين توبلى .\r\n\r\n","description":"","footnote":"","page_name":" 571 ","page_number":275},
  {"content":"\r\n\r\nچهارم شيخ عبد اللّه بن شيخ على بن شيخ يحيى جد حفصى . پنجم شيخ عبد المحسن لويمى كه روايت مىكند از او شيخ على بن مبارك احسائى . ششم حاجى ميرزا زين العابدين خوانسارى اصفهانى كه در ( 1275 ) بيايد و فرزندش مرحوم آقا ميرزا محمد باقر در رساله‌ئى كه در احوال آباء و اجداد خود نوشته ( در ص 14 ) فرمايد و آنجا نوشته كه وى در سفر حج اين شيخ حسين را در بعضى از بنادر درك كرده و از او روايت نموده .\r\nهفتم شيخ فرزدق بن محمد بن عبد اللّه اصبعى شويكى بحرينى . هشتم پدرش شيخ محمد شويكى مرقوم .\r\nمرحوم شيخ حسين در شب يك‌شنبه بيست و يكم ماه شوال المكرم اين سال مطابق ( . . . ) حوت ماه برجى در بعضى از وقايع بحرين از ضربت ملعونى بقتل رسيده و بعز شهادت فايز گرديد و در قريه شاخوره دفن شد ، و در « فارس‌نامه » وفاتش را در سنه 190 و قبرش را در اصطهبانات نوشته . و نشايد احتمال تعدد ميان اين شيخ حسين ابن شيخ عبد على بحرينى كه ما احوالش را مىنويسيم با آنكه در « فارسنامه » است داد زيراكه مشخصات او را طورى نوشته كه بايد وى همين شيخ حسين باشد ، و اللّه العالم .\r\nو در « الذريعة » جلد و شماره مرقوم و « شهداء الفضيله » نيز همين‌طور است كه نوشتيم ، و تاريخ اجازه او براى سيد عبد القاهر 3 رجب سنه 1196 ، و براى شيخ احمد 2 ج 2 سنه 1214 است . گرچه در اجازه‌اى كه شيخ احمد براى حاجى كرباسى نوشته و به خط مجيز زيارت شد و در « اشارات » كه حاجى كرباسى مشيخه شيوخ خود را نوشته و در « مستدرك » هيچ‌كدام اين شيخ حسين در مشايخ شيخ احمد يافت نمىشود .\r\nو به‌هرحال بمسطورات « فارسنامه 2 : 236 » دختر اين شيخ حسين مادر سيد جعفر كشفى است كه در ( 1267 ) بيايد .\r\nو نيز بنا بر آنچه در « شهداء الفضيله » نوشته ، اين شيخ حسين هفت نفر پسر داشته كه پنج نفر از آنها از علماء بوده‌اند : اول كه از همه بزرگتر بوده شيخ محمد كه هم در اين سال اندكى بعد از شهادت پدرش وفات كرده . دويم شيخ عبد على كه در حيات پدر وفات كرده و فرزندش شيخ خلف در ( 1373 ) بيايد .\r\nسيم شيخ حسن كه از علماء بوشهر بوده و كتابهائى تأليف نموده :\r\nاول رساله‌ئى در مسائل عمليه طهارت و نماز . دويم شرح منظومه پدرش در اصول خمسه ، قبرش در بوشهر ، در خانه خودش . چهارم شيخ عبد اللّه كه پس از\r\n\r\n","description":"","footnote":"","page_name":" 572 ","page_number":276},
  {"content":"\r\n\r\nپدر در بحرين امامت و رياست داشته ، و فرزندش شيخ سليمان از اعاظم علماء و ساكن شيراز بوده و شعر هم مىگفته و تأليفاتى دارد : اول شرح منظومه‌ئى كه خودش نظم كرده در كلام . دويم كتابى در تعزيهء حضرت سيد الشهداء ( ع ) .\r\nپنجم شيخ على كه از علماء بوده و نيز در حيات پدر وفات نموده .\r\nدر « شهداء الفضيله » با تصريح به اين كه وى هفت نفر پسر داشته ، اسامى و احوال همين پنج نفر را نگاشته ، و شايد دو نفر ديگر را كه ننوشته ، يكى مرحوم شيخ ابو الحسن باشد كه از « فارسنامه ، ج 2 » چنين برآيد كه وى از علماء بوده و در سنه 1220 در فسا وفات نموده ، و فرزندش حاجى شيخ حسين در سنه 1275 وفات كرده ، و فرزندش حاجى شيخ موسى در سنه 1253 متولد شده .\r\n\r\n* ( 230 - وفات مرحوم ميرزا ابو طالب اصفهانى ، ره ) *\r\nوى فرزند ميرزا عليرضا بن ميرزا محمد على بن ميرزا كوچك بن حكيم داود حسينى هندى ( ره ) است .\r\nمرحوم حكيم داود هندى از معاريف و أعيان و أهل خير در مائه يازدهم بوده ، و اعقاب مذكورين او همه از حكماء و اطباء بوده‌اند ، و از آن جمله نواده‌اش ميرزا ابو طالب صاحب عنوان از اهل طب و تصوف و عرفان ، و در علوم معقول و منقول قدوهء همگنان و از أكابر عصر خويش بشمار مىآمده ، شرح احوال وى در چندين كتاب به نظر رسيده ، و از آن جمله « مطلع الشمس 2 : 416 » و جزء 6 جلد هفتم « اعيان الشيعة » كه در آنجا دوبار او را عنوان نموده ظاهرا به گمان تعدد و در يكى هم وى را فرزند ميرزا مهر على نوشته ، مطابق « فردوس التواريخ » ، و على رضا كه در صدر عنوان ذكر شد مطابق « مطلع الشمس » است ، و از آنها همه چنان برمىآيد كه او در واقعه از حضرت امير المؤمنين ( عليه السلام ) مأمور برفتن مشهد و خدمتگزارى روضهء رضيه حضرت رضوى ( على مشرفها السلام ) شده ، و ازاين‌رو عازم آن زمين برين ، و پس از چندى معروف اكابر و أعيان و به خدمت آستانه مقدسه مشغول شد و تدريجا ترقى نموده تا بتوليت رسيد و رياست و مرجعيتى برايش فراهم گرديد و مدت سى و هفت سال بلوازم منصب توليت اشتغال داشت ولى بازهم دست از طبابت نكشيد و بيماران فقير\r\n\r\n","description":"","footnote":"","page_name":" 573 ","page_number":277},
  {"content":"\r\n\r\nرا از خود غذا و دوا مىداد ، تا بالاخره پس از مدت سى و هفت سال خدمت ، در ماه شوال المكرم اين سال مطابق ( دلو - حوت ) ماه برجى وفات كرد ، و در سكوى جنوبى درگاه داخلى صحن عتيق به سمت پائين خيابان دفن شد ، و نه نفر پسر از او بازماند كه هريك بخدمتى از آستانه برقرار و هم اعقاب آنها به اين افتخار نائل گرديدند .\r\nو اين ميرزا ابو طالب اصفهانى صاحب عنوان ، غير از ميرزا ابو طالب اصفهانى ديگر صاحب « حاشية البهجة المرضيه » سيوطى است كه وى در ( 1238 ) بيايد .\r\n\r\n* ( 231 - وفات شهاب شاعر ترشيزى ) *\r\nوى نامش ميرزا عبد اللّه و آباء و اجدادش همه بحكومت قصبهء ترشيز سرافراز و بمزيد عز و جاه ممتاز بوده‌اند ، و ميرزا عبد اللّه خود در كمالات صورى و معنوى معروف و بخصوص در رياضى بهره‌اى وافى و نصيبى كافى داشته و بااين‌همه در وادى توحيد و عرفان هم قدم مىگذاشته ، و همانا او در سن شباب بمنادمت سلاطين بسر مىبرد و از آنها لقب خانى يافت كه پس از آن وى را ميرزا عبد اللّه خان گفتند ، و در زمان زنديه بعراق و فارس آمد و باز بخراسان برگشت و شاه محمود فرزند تيمور شاه افغان او را بهرات خواست و او بدانجا رفت و مدت‌ها در آن ولايت ماند و شاه را مديحه‌ها گفت و بعضى ديگر را هجوهاى ركيك كرد و چندى نيز مداح فتحعلى شاه بود و آخر ترك همه نموده و مسلك ترك و تجريد پذيرفت و از ملازمت و منادمت نفور و بعبادت و مجاهدت مشهور گرديد و از صحبت مشايخ آن عصر تحصيل عرفان نمود .\r\nدر « رياض العارفين » فرمايد كه بعضى از قصائد كه در مدائح حضرات ائمه هدى ( عليهم السلام ) عرض كرده ملاحظه شد از طرز كلامش كمال قدرت او معلوم و علو طبعش مفهوم مىشود ، و غرض ، از فحول شعراء معاصرين بوده . و هم در « رياض » اين چند كتاب را از تأليفات او ذكر كرده :\r\nاول « خمسه » . دويم « ديوان اشعار » كه فرمايد هنوز ديده نشده .\r\nسيم كتاب « بهرام‌نامه » . چهارم كتاب « يوسف و زليخا » . پنجم « عقدگهر » در علم نجوم ، و اين چند بيت از او در موعظه اينجا آورده شد :\r\n\r\n","description":"","footnote":"","page_name":" 574 ","page_number":278},
  {"content":"\r\n\r\n خيز و ز شهر أغنيا ، خيمه بملك فقر زن * تا بسپهر بركشى ، ماهچه توانگرى\r\nساغر بزم بيخودى دركش و درگذر ز خود * تا كندت در آسمان ماه دوهفته ساغرى\r\nمنزل يار را بود وادى نفس نيم ره * كى برسى بيار خويش ار تو ز يار نگذرى\r\nاى كه ز پست فطرتى مركب ديو گشته‌اى * كوش كه بر فلك زنى طنطنه برابرى\r\nبا همه كبر و سركشى هست ز چاكران تو * آن كه تو بسته‌اى ميان بر در او بچاكرى\r\nتوشهء راه خويش كن تا نگرفته باز پس * عاريه‌هاى خويش را از تو سپهر چنبرى\r\nقافله وقت صبحدم رفت و تو ماندى از عقب * بر سر راه منتظر راهزنان لشگرى\r\nتن ، بره‌اى است بس سمين گرگ فناش در كمين * از پى قوت خصم خود اين بره را چه پرورى\r\nنفس هواپرست تو دشمن جان بود ترا * بيهده ظن دشمنى بر ديگران چرا برى \r\nو هم او فرمايد :\r\n زهد سىساله بيك جرعه زيان كرد شهاب * اين چه سودا است خدايا كه زيانش سود است \r\nو على الجمله ، آخر او در اين سال وفات يافت چنان‌كه در « منتظم ناصرى » است ، و در « مجمع الفصحا » در سنه 1215 گفته .\r\nو همانا شهاب تخلص چند نفر ديگر از شعراء غير از او است : اول ، شهاب ارسنجانى كه نامش ميرزا حسنعلى و اديبى بديهه‌گو بوده ، و اغلب در شيراز سكونت مىنموده و لقب صدر الشعرائى داشته و از علوم ادبيه بابهره و اين اشعار از او است :\r\n نرسد دست اميدم چو بدامان وصالت * لاجرم دست اميد من و دامان خيالت\r\nعلم اللّه كه خدنگ اين همه تأثير ندارد * كه اشارات دلاويز تو و غنج و دلالت\r\nآتشى در دلم افروخته عشق تو كه آن را * ننشاند مگر آن چشمهء نوشين زلالت\r\nديده‌ئى شير بنخجير چسان مىدرد آهو * همچنان پنجه بخونم زده چشمان غزالت \r\nو همانا « ارسنجان » چنان‌كه در « فارسنامه ، گفتار 2 : 173 » نوشته بلوكى است از فارس كه قصبهء آن را نيز ارسنجان گويند و بمسافت شانزده فرسخ ميانه مشرق و شمال شيراز واقع شده .\r\nدويم ، شهاب كرمانشاهى كه نامش ميرزا احمد و در جزء 9 جلد 10 « اعيان الشيعة » نوشته . سيم ، شهاب لاوى كه در ( 1291 ) بيايد . چهارم ، شهاب همدانى كه\r\n\r\n","description":"","footnote":"","page_name":" 575 ","page_number":279},
  {"content":"\r\n\r\nنامش آقا ميرزا محمود خان غمامى است و در « دانش‌نامه » نوشته .\r\nو اين شهاب صاحب عنوان فرزندانى داشته : يكى ، ميرزا مرتضى كه از شعراء و عرفاء بوده و تخلص محجوب مىنموده ، و همانا وى بعد از تحصيل علوم و تكميل كمالات سفر هرات و عراقين و كرمان نموده و به خدمت جمعى از ارباب حال و اصحاب كمال رسيد و مردمان عزيز و بزرگوار را ديد و آخر خدمت مرحوم حاج محمد حسن نائينى كه در ( 1250 ) بيايد رسيد و ارادت آن عارف كامل و مرشد مكمل را برگزيد ، و مدت ده سال با مرحوم رضا قلى خان هدايت ( ره ) در سفر و حضر بسر برد كه در « مجمع 2 : 486 » فرمايد :\r\nاز او گرد ملالى بر خاطر ننشست ، و جوانى خليق و رفيقى شفيق بود و اسمى با مسمى داشت و اخلاق پسنديده تحصيل كرد ، و در أواخر حال عزيمت مكه معظمه نموده و بعد از مراجعت در كشتى مريض و فوت شد ، طبع خوشى داشت و قصايد بسيار گفته بود و غزليات نيكو از طبعش سرزد و اين چند بيت از او است :\r\n فراغت كى بود كس را در آن وادى و منزل‌ها * كه روى از گرد ره ناشسته بربندند محمل‌ها\r\nفريب زلف و سحر چشم و پند ناصح جاهل * مرا افتاده در عشقش بسى زين‌گونه مشكل‌ها\r\nهر طرف مىنگرم سوخته‌ئى ز آتش عشق * سر فروبرده بجيب از ستم خامى چند\r\nدر پى كام دل‌اند اهل جهان جمله و من * كام دل جسته‌ام از صحبت ناكامى چند\r\nبه افغانى و آهى با خيال يار خورسندم * هجوم گريه ترسم راه بر آه و فغان بندد\r\nنسوزد از چراغم تا پر پروانهء زارى * بتاريكى چو بخت خود بسى شب را سحر كردم \r\nتمام شد سخن « مجمع الفصحاء » . و در « طرائق 3 : 110 » اين رباعى را از او آورده :\r\n محجوب تنم ز بار غم شد چو هلال * يك روز دلم نگشت فارغ ز ملال\r\nروزى و شبى بود مرا عمر و دريغ * بگذشت شبم بخواب و روزم به خيال \r\nديگر از فرزندان شهاب صاحب عنوان ، مرحوم ميرزا اختيار شهابى تخلص ( رحمه اللّه ) است كه نيز در « مجمع 2 : 248 » فرمايد پس از رفتن برادرش به مكه\r\n\r\n","description":"","footnote":"","page_name":" 576 ","page_number":280},
  {"content":"\r\n\r\nاو در شيراز بماند ، و گاهى در كتابت بعضى مثنويات حقير امداد مىنمود ، پس از آن مهاجرت افتاد ، و روزگارى در خدمت امراء بسر برد و مداحى كرد و سالى چند است كه وفات كرده ، از اشعارش چيزى در دست ندارم كه نوشته شود ، ندانم مسوداتش بدست كه افتاد و كجا از ميان رفت ، الحاصل شاعرى پخته طبع بود و از علوم عربيه نيز چيزى مكتسب داشت ، اين رباعى را وقتى در آخر ديوان من نگاشته بود :\r\n من پور شهابم و شهابى است فنم * در نظم بديو نفس ناوك‌فكنم\r\nدر خدمت حضرت هدايت چندى است * بئس البدل برادر خويشتنم \r\nمن نيز نوشتم :\r\n آن پور شهاب‌كش شهابى لقب است * كلكش گه رجم هم شهابى نسب است\r\nمرجوم شدند از او شياطين سخن * آرى ز شهاب اين صفت كى عجب است \r\nتمام شد كلام صاحب « مجمع » ، و اين شهابى ترشيزى ، غير از شهابى قزوينى است كه نامش ملا عبد اللّه بوده و وى را در « جنگ بهترين اشعار » ذكر نموده .\r\n\r\n* ( 232 - وفات شيخ قاسم هر حائرى ، ره ) *\r\nوى فرزند محمد و خود ملقب بهر و از جملهء شعراء بوده و در اين سال چنان‌كه در « اعيان الشيعة 1 : 403 » فرموده وفات نموده .\r\n\r\n* ( 233 - وفات سيد محمد خان بهادر سخن شاعر اصفهانى ) *\r\nسيد محمد خان ، از شعراء زمان خود بوده و تخلص « سخن » مىنموده ، و چنان كه در « ريحانة الادب 2 : 174 » فرموده از اصفهان بعنوان تجارت بهندوستان رفت و آنجا مشمول مراحم بعضى از امراء گرديد ، و ديوانى مرتب در اشعار دارد كه اين فرد از آن است :\r\n بدل خارى ز عشق گل‌عذارى كرده‌ام پيدا * از اين خوارى بعالم اعتبارى كرده‌ام پيدا \r\n\r\n","description":"","footnote":"","page_name":" 577 ","page_number":281},
  {"content":"\r\n\r\n\r\n* ( 234 - وفات سيد محمد زينى ، رحمه الله تعالى ) *\r\nوى فرزند مرحوم سيد احمد بن زين الدّين حسينى حسنى بغدادى ( عليه‌الرحمه ) و خود از أجله و اعاظم ادبا و شعراء عراق عرب بوده و تأليفات چندى نظما و نثرا دارد ، از آن جمله : اول ديوان اشعار . دويم كتابى در تفسير معروف بتفسير زينى ، و او از جمله پنج نفر ادباء متعاصرين عراق عرب است كه مراسلاتى در آن زمان با يكديگر داشته و آنها را « معركة الخميس » مىگويند ، و او در اين سال وفات كرده چنان‌كه در « الذريعة 4 : 276 شماره 1274 » فرموده و در « شهداء الفضيله : 255 » در سنه 1214 نوشته و فرزندش سيد محمد جواد در ( 1247 ) بيايد . و فرزند ديگرش سيد حسين از اهل علم بوده و به‌طورىكه در « الذريعة 9 : 38 شماره 213 » فرموده ، وى نسخه‌اى از « ديوان ابو تمام » را به خط خود نوشته كه در 2 شعبان سنه 1200 از كتابت آن فارغ شده و سيد محمد جواد مذكور قصيده‌ئى در مرثيه پدر خود صاحب عنوان گفته كه در آخر آن تاريخ وى را چنين آورده : « محمد غاب عنا » چنان‌كه در « الذريعة 9 شماره 1284 » فرموده .\r\n\r\n* ( 235 - وفات محمد ابراهيم خان انور شاعر زند ) *\r\nوى فرزند كريم خان بن اونياق زند پادشاه معروف است .\r\nاونياق اصلا از طايفهء زنديكلهء سكنه شهر دولت‌آباد ملاير بوده ، چنان‌كه هم قبرش در باغ ميرزا محمود شمس العلماء در قريهء كلوشجرد يك‌فرسنگى دولت‌آباد است .\r\nفرزندش كريم خان پادشاهى كشوردار و كشورستان ، و نهايت با رعيت رؤف و مهربان ، و در دلاورى و شجاعت و سياست مملكت از مشاهير سلاطين جهان بوده ، و در ( فصل اول مقدمهء ج 1 : 16 ) شطرى از احوال او گفته شد ، و از نهايت خوش‌نفسى و فروتنى خود را وكيل رعايا مىخوانده و ازاين‌رو به وكيل معروف شده ، وفاتش تقريبا دو ساعت برآمده از روز 3 شنبه 13 صفر سنه 1193 چنان كه در « تاريخ زنديه » تأليف ميرزا عليرضاى شيرازى ( ص 8 نسخه خطى ) نوشته ، قبرش در نجف .\r\nفرزندش محمد ابراهيم خان مردى شاعر و از مردم شيراز بوده و تخلص انور مىنموده ، وى در سنه هزار و صد و هشتاد و دو چنان‌كه در حواشى و توضيحات « مجمل\r\n\r\n","description":"","footnote":"","page_name":" 578 ","page_number":282},
  {"content":"\r\n\r\nالتواريخ : 342 » فرموده مطابق ( 1147 - 1148 ) شمسى از دختر محمد خان كلهر متولد شده ، و پس از وفات پدر در فتنهء بنى اعمام ديده جهان‌بين را از دست داده و در عتبات عاليات معتكف گرديد ، و پس از سال‌ها در مراجعت از آن اراضى مقدسه بنهاوند كه رسيد آنجا در اين سال وفات كرد ، چنان‌كه در « مجمع الفصحا 1 : 10 » و « فارسنامه 2 : 143 » نوشته ، و در « منتظم ناصرى ج 3 » در سنه 1217 گفته ، و ما نيز نظر بمنتظم خواستيم احوال وى را در 1217 بياوريم ، و به‌همان‌جهت در ( ج 1 : 16 مقدمه ) در شرح وفات پدرش شرح احوال او را وعده به همان سال 1217 داديم ، ليكن پس از آن چنين در نظر گرفتيم كه شرح احوال او ، و در اثر آن شطرى از احوال پدرش در اين سال 1216 آورده شود و اينك اين اشعار از صاحب عنوان بنقل از « مجمع 1 : 10 » اينجا نوشته مىشود :\r\n گرفتم اين كه رهم بسته‌اند از سر كويت * چه مىكنند كه دارد دلم نهان به تو راهى\r\nدلا چندى رهائى جو پس آنگه شو گرفتارش * كه چندى عزتى دارند پيشش نوگرفتاران\r\nچو خواهد مدعى احوال آن سيمين‌بدن پرسد * ز غيرت تا كند خون در دلم آيد ز من پرسد\r\nغرور حسن اگرچه ماه كنعانست نگذارد * كه يكره شرح حال ساكن بيت الحزن پرسد\r\nشدت لاغريم بين كه نيفكند بدام * جنبش آن‌قدر كه صياد خبردار شود\r\nهنگام عجز بوسم زان پاى پاسبانش * كز شرم چون كشم پاىبوسم من آستانش\r\nهرگز مكن بوعده وفا گرچه با من است * ترسم خدا نكرده بدين شيوه خو كنى \r\nو همانا أنور تخلص چند نفر ديگر غير از صاحب عنوان است : 1 - انور كوپا - موى كه در ( 1212 عنوان 184 ص 438 ) گذشت . 2 - انور محلاتى كه در ( ج 1 سال 1194 عنوان 9 ص 20 ) گذشت . 3 - انور يزدى كه در « مجمع الفصحا 2 :\r\n63 » او را عنوان كرده ، و فرمايد اسمش محمد حسين ، و از تاجرزادگان آن شهر بوده ، در عنفوان شباب موزون شده ، از او است :\r\n تا ز روى ماه خود روزى نقاب افكنده‌ايم * مهر را از تاب روى او بتاب افكنده‌ايم\r\nداده‌ايم از مهر آن مه را بدل منزل ، بلى * مهر او گنج است از آتش در خراب افكنده‌ايم\r\nعشق وى هست ار گناه و زهد و سالوسى ثواب * از تو اى زاهد كه خود را زين ثواب افكنده‌ايم\r\nبخشند اگر به صد جان يكدم مرا وصالى * بر خاطرم ديگر نيست از جان خود ملالى\r\nخرم‌دلى كه باشد در زلف او مقيد * چون در شكنج دامى مرغ شكسته بالى \r\n\r\n","description":"","footnote":"","page_name":" 579 ","page_number":283},
  {"content":"\r\n\r\n\r\n* ( 236 - تولد مرحوم مير محمد باقر 39 ) * * ( مير محمد صادقى اصفهانى ) *\r\nوى فرزند مرحوم مير سيد على 38 است ( كه در سال 1210 ، عنوان 154 ص 379 گذشت ) ، و خود از علماء و سادات اصفهان بوده كه در اين سال به‌طورىكه در « ارشاد المسلمين » فرموده متولد شده ، و كتب چندى تأليف نموده ، از آن جمله كتابى در ادعيه و نمازهاى حاجات و غيره ، و در حدود سال هزار و دويست و هشتاد وفات كرده و در نجف دفن شده ، و فرزندانى چندى داشته ، از آن جمله آقا سيد محسن 40 كه در ( 1328 ) بيايد .\r\n\r\n* ( 237 - تولد مرحوم ميرزا محمد تقى سپهر لسان الملك ) * * ( رحمة الله عليه ) *\r\nوى فرزند ملا محمد على بن ميرزا رفيع الدّين بن ميرزا محمد على بن ميرزا محمد رضاء عضد الدوله سيما ابن ميرزا ابو الحسن بن ميرزا صادق بن ميرزا ابو القاسم عضد الدوله مينا ابن ميرزا اسحاق عضد الدوله صهبا ابن ميرزا عبد الوهاب عضد الدوله ساغر ابن حاج ملا عبد اللّه مجتهد ابن ميرزا عبد الاعلى بن ميرزا مسعود بن ميرزا مصطفى - قلى بيك عبد الاعلى قراقوينلوى اردبيلى ( عليهم الرحمه ) است .\r\nسلسلهء اين نسب به‌طورىكه اينجا آورده شد در جلد سيم مجلدات احوال حضرت امام موسى كاظم عليه السلام در ( ص 81 ) تأليف مرحوم ميرزا عباسقلى خان سپهر فرزند صاحب عنوان ( رحمة اللّه عليهما ) نوشته ، و آنجا در ( ص 81 و 82 ) شرحى نوشته بخلاصهء اينكه ميرزا مصطفى قلى بيك ، نبيرهء جهانشاه قراقوينلوى و در بدايت حال سالكى آگاه و در پايان روزگار به سرحد يقين راه برده و در مصاحبت حضرت اعلى ، جد شاه اسماعيل صفوى به خدمت مشغول ، و بمنزلت خليفتى مخصوص و بعبد الأعلى ملقب گرديد و در حلقه فرقه صوفيه و تبعه صفويه درآمد .\r\nنواده‌اش ميرزا عبد الاعلى ثانى در بدايت عمر و آغاز جوانى از طرف شاه اسماعيل بكلانترى مملكت خوزستان رسيد ، و پنج پسر برگذار كرد ، از آن جمله حاج ملا عبد اللّه كه وى شاگرد ملا عبد الواسع خراسانى بوده و چندين پسر برگذار نموده\r\n\r\n","description":"","footnote":"","page_name":" 580 ","page_number":284},
  {"content":"\r\n\r\nكه يكى از آنها ميرزا عبد الوهاب عضد الدوله است كه وى در شعرگوئى تخلص « ساغر » مىفرموده و وزير كرمان و سيستان و بلوچستان بوده .\r\nفرزندش ميرزا اسحاق عضد الدوله متخلص بصهبا و در دستگاه شاه‌طهماسب صفوى بوده ، و چندين فرزند داشته ، از آن جمله يكى ميرزا ابو القاسم عضد الدوله كه متخلص بمينا بوده و در زمرهء أعيان دولت شاه‌عباس بزرگ مىزيسته .\r\nفرزندش ميرزا صادق از جمله اعيان زمان و هماره به حالت انزوا بسر مىبرده و چند پسر از وى بازمانده ، از آن جمله يكى ميرزا ابو الحسن كه از اسرارنويسان خلوت و تا زمان شاه سليمان بدان شغل مشغول بوده .\r\nفرزندش ميرزا محمد رضا متخلص بسيما و بخطوط هفت‌گانه آشنا و در حكمت الهى و نثر و نظم عرب و عجم مهارتى تمام داشته ، و مخصوصا در سياق يگانه آفاق بشمار مىرفته و شاه سلطان حسين وى را بعضد الدوله ملقب فرموده ، و آخر در فتنه اشرف افغان مانند خود آن سلطان بقتل رسيد .\r\nفرزندش ميرزا محمد على در سن دوازده‌سالگى با دودمان ملا محمد صادق مجتهد همدانى وصلت و در اصفهان سكونت نموده تا در بيست و دوسالگى وفات كرد ، و پس از وى فرزندانش ميرزا رفيع الدّين و ميرزا تقى و ميرزا على اكبر شاهزاده و ميرزا محمد چون به حد رشد رسيدند بنا بر ميل ميرزا مهدى خان وزير نادر شاه بكاشان انتقال دادند و فرزند ميرزا رفيع الدّين ، ملا محمد على به‌طورىكه نواده‌اش مرحوم ملك المورخين مىفرمود ؛ بمناسبت اينكه ضراب‌خانه كاشان در دست آنان بوده به ملا على ضرابى معروف شده ، و او مىگفت نام وى ملا على بوده ، انتهى . ليكن خود صاحب عنوان هرجا نام پدر خود را آورده ، محمد على نوشته .\r\nو به‌هرحال فرزند وى مرحوم ميرزا محمد تقى سپهر ( قدس سره ) صاحب عنوان از اجله مورخين بلكه محدثين و در سخنورى و سخن‌شناسى و سخن‌سرائى سرآمد معاصرين خود بوده ، و با اين وصف هم وى از جمله عرفا و موحدين بشمار مىرفته ، و از دربار دولت قاجاريه ملقب به لسان الملك و در شاعرى سپهر تخلص داشته .\r\nشرح احوالش در چندين‌جا نوشته شده ، مانند مقدمهء ديوان « محمودة القصائد » تأليف خودش ، و « روزنامهء شرف » و « مجمع الفصحا 2 : 155 » و « المآثر : 187 » و غيره ، و از همه بهتر و جامع‌تر ، شرحى است كه آقاى جهانگير قائم‌مقامى در مقدمه جلد\r\n\r\n","description":"","footnote":"","page_name":" 581 ","page_number":285},
  {"content":"\r\n\r\nقاجاريه « ناسخ » چاپ سال 1337 شمسى در طى 18 صفحه نوشته و ما اينك خلاصه آن را نيز اينجا مىآوريم .\r\nمرحوم سپهر در اين سال - چنان‌كه در مقدمه ( ص 5 ) نوشته و نواده‌اش مرحوم ملك المورخين نيز شفاها براى اين فقير نقل كرد - در كاشان متولد شده و تحصيلات خود را هم در آن شهر بپايان برد و چندى به تحصيل علوم غريبه چون جفر و رمل و هيئت و بعضى ديگر از علوم غريبه و تورية و زبور و كسب خط نستعليق پرداخته ، و سپس خاطرش به ترتيب اشعار شايق و نخست سه دفتر از اشعار خود به طرز مثنوى مولوى تنظيم نمود و براى وسيلهء تقرب بدربار فتحعلى خان ملك‌الشعراء قصيده در مدح او سروده كه مطلع آن اين است :\r\n مطلع بهمن نماند گو كه بخورشيد تاب * غم مخور اى خوب‌چهر خيز و نهان كن نقاب \r\nملك‌الشعراء از اشعار وى طبع او را آماده يافته وى را تشويق نمود و دختر خود را هم بزوجيت به او داد و وى را كه در آن‌وقت در طهران بوده با پسر خويش بكاشان فرستاد و سپهر تا حيات ملك‌الشعراء در كاشان بود ، و چون ملك‌الشعراء در ماه صفر 1238 وفات يافت سپهر بعد از فوت او با محمد حسينخان عندليب فرزند ملك‌الشعرا ديگرباره بطهران رفت ، و آنجا ميانه او با عندليب بهم خورد و در أثر آن ديوان قصايد او از بين رفت و وى بعد از ترك دوستى با عندليب باز بكاشان آمد ، و ظاهرا در اين اوقات باشد كه بدستگاه محمود ميرزا فرزند فتحعلى شاه ( كه در سال 1214 عنوان 197 ص 484 گذشت ) راه يافت ، و تاريخ آن بايد قبل از شوال سال 1239 باشد ، چه در دوم شوال سال مذكور نخستين قصايد ديوان محمودة القصائد سروده شده و چون در اين قصايد تخلص سپهر فرموده لامحاله تخلص خود را از آن شاهزاده گرفته ، پس از آن چون محمود ميرزا در سنه 1241 حكومت لرستان فعلى ( يعنى خرم‌آباد ) را يافت سپهر نيز با او بدان ولايت رفت و تا 1242 آنجا بود .\r\nدر اين سال ميان محمود ميرزا و برادرش محمد تقى ميرزاى حسام السلطنه ( كه در سال 1206 عنوان 117 ص 302 گذشت ) اختلافى روى داد كه منجر بوقوع جنگى سخت ميان اين دو برادر پدرى گرديد و فتحعلى شاه كه محمود ميرزا را مقصر مىدانست وى را از حكومت لرستان معزول و بتوقف در طهران مأمور كرد و سال بعد كه محمود ميرزا بحكومت نهاوند منصوب شد باز سپهر با وى بدان شهر رفت و تا سنه 1245 با او بود\r\n\r\n","description":"","footnote":"","page_name":" 582 ","page_number":286},
  {"content":"\r\n\r\nدر اين سال باز ما بين محمود ميرزا و حسام السلطنه جنگ درگير شد و در امور لرستان اختلالى بهم رسيد ، چنان‌كه خود سپهر كه آن‌وقت در دستگاه محمود ميرزا بوده شرح آن را در وقايع اين سال در تاريخ قاجاريه ( جزء 1 ) ذكر كرده ، فتحعلى شاه چون اين اغتشاشات را در امور لرستان ديد آن را جزو ولايت كرمانشاه كرد و حكومتش را بمحمد حسين ميرزا حشمت الدوله كه در ( 1262 ) بيايد واگذار كرد ، و محمد تقى ميرزا بحكومت لرستان باقى ماند و محمود ميرزا مورد بىمهرى شاه واقع و همچنان در خرم‌آباد تحت مراقبت قرار گرفت و بالتبع سپهر هم با او بود و اجازه خروج از شهر نمىداشت ، ليكن برادران حاج ملا اسد اللّه بروجردى و آخوند ملا على بروجردى وى را از شهر خارج و تا حدود سربند كه در قلمرو حكومت غلامحسين خان سپهدار بود رسانيدند ، و وى از راه سربند بطهران رفت ، و از اين ببعد ظاهرا ترك ملازمت محمود ميرزا را گفته و در طهران اقامت اختيار كرد .\r\nباز در سنه 1246 و 47 ميان محمد حسين ميرزا حشمة الدوله و محمد تقى ميرزا حسام السلطنه اختلاف در امور حكومت پيدا شده و بلشگركشى و جنگ رسيد و فتحعلى شاه غلامحسين خان سپهدار را مأمور رسيدگى و حل مسئله نمود ، و مرحوم سپهر نيز به‌طورىكه خود در « تاريخ قاجاريه 1 : 276 » نوشته در آن سفر همراه سپهدار بوده و قصيده‌ئى طولانى در اين واقعه بنظم آورده .\r\nهمچنين در سنه 1250 كه فتحعلى شاه بفارس رفت سپهر در ركاب او بود ، و چون فتحعلى شاه در اين سفر در اصفهان وفات كرد و بر سر جانشين او اختلافاتى بهم رسيد وى طرفدار محمد شاه بود و چنان‌كه خود نوشته نامه‌ئى بمحمد شاه نوشت كه چند شعرى نيز در آن بود و آن را بوسيله چاپارى كه نامه‌هائى براى محمد شاه بتبريز مىبرد ، براى او فرستاد ، وانگهى خود بكاشان بازگشت و تا وقتى كه سيف الدوله ميرزا از يزد بطهران مىآمده و بكاشان رسيده و حكومت كاشان در آن وقت از جانب عليشاه ظل السلطان به اسماعيل خان واگذار بوده ، صاحب عنوان در كاشان توقف داشت و در زدوخوردهاى مخالفان سلطنت با موافقان در كاشان و غارتى كه بدستور سيف الدوله ميرزا روى داد بسيارى از اموال و چهارپايان او بيغما رفت ، پس در زمان محمد شاه بطهران احضار و بمنصب استيفا و قرائت اشعار در سلام اعياد منصوب شد و تا سنه 1252 در طهران بود .\r\nو چون در سنه 1253 چنان‌كه خود در « تاريخ قاجاريه 2 : 48 » نوشته مردم كاشان\r\n\r\n","description":"","footnote":"","page_name":" 583 ","page_number":287},
  {"content":"\r\n\r\nاز أعمال عباسقلى خان جوانشير حاكم آن شهر شكايت بدربار بردند كه در أخذ مال و منال دولتى تعدى مىكند ، محمد شاه وى را مأمور رسيدگى و تحقيق نمود و اينكه آنچه را عمال وى بتعدى گرفته‌اند صورت بردارد و بعرض برساند ؛ از اين روى وى بكاشان رفت و عمال عباسقلى خان كه از اعمال خويش در بيم بودند ميانه او را با عباس قلى خان بهم زدند و او نتوانست كارى بكند تا محمد شاه از سفر هرات برگشت و شاهزاده بهمن ميرزاى بهاء الدوله حاكم كاشان شد . سپهر كه در اين چند مدت در كاشان مانده بود در اين وقت اين خدمت را بانجام رسانيد و بقيه عمر خود را در طهران گذرانيد ، و در سنه 1258 بدستور محمد شاه و تشويق حاج ميرزا آقاسى بتأليف كتاب « ناسخ التواريخ » پرداخت و در سنه 1262 چون اللّه قلى خان ايلخانى ربيب حاج ميرزا آقاسى بعضى از امور خلاف مصلحت مملكت را مرتكب مىشد ، و بزرگان درگاه بپاس حشمت حاجى آنها را از شاه پوشيده مىداشتند و در اين وقت ديدند ديگر جاى پوشش نيست ، وى بمشورت چند نفر از بزرگان ديگر چنان كه خود در اين جزء ( ص 168 ) مىنويسد اين مطلب را در طى عريضه‌اى مكتوب و بدست شاه داد ، ولى با اين حال از اينكه چرا تاكنون پوشيده داشته‌اند قدرى طرف بىميلى شاه واقع شد ، اما بازهم تا آخر سلطنت محمد شاه در طهران بود .\r\nبعد از جلوس ناصر الدّين شاه وى حسب الامر بكاشان رفت و تا سنه 1267 در آن شهر توقف داشت و چنان‌كه خود در « تاريخ قاجاريه 3 : 142 » مىنويسد در أوائل ذىالقعدهء اين سال كه ناصر الدّين شاه از سفر اصفهان برگشت چون بكاشان رسيد وى باستقبال شتافته و در ركاب شاه بطهران آمد ، و در دربار اين پادشاه علاوه بر شغل‌هاى سابق قرائت دستخطهاى شاه و فرامين نيز به او مرجوع گرديد .\r\nو در سنه 1272 چنان‌كه در ص 290 نوشته ملقب بلسان الملك شد . در « مجمع الفصحا » فرمايد : در اين ايام خدمتش بواسطهء كمال مرتبهء فصاحت و بلاغت بيان و براعت و طلاقت لسان بلقب لسان الملكى مخصوص است ، و در ديوان استيفا مكانتى اخص دارد ، انتهى .\r\nو در مقدمه ( ص 9 ) بعد از ذكر تلقب او بدين لقب فرمايد : ولى به‌طورىكه مستفاد مىشود شاه همه‌وقت او را سپهر خطاب مىكرده است ، و چون « تاريخ قاجاريه » در 1274 خاتمه يافته و بچاپ رسيد مورد توجه ناصر الدّين شاه شد و قريهء وادقان كاشان\r\n\r\n","description":"","footnote":"","page_name":" 584 ","page_number":288},
  {"content":"\r\n\r\n( كه بموجب مسطورات « فرهنگ آبادىهاى ايران ، حرف واو ص 484 » در 51 درجه و 4 دقيقه طول جغرافيائى ، و 34 درجه و 8 دقيقه عرض جغرافيائى واقع است ) بتيول أبدى او واگذار گرديد و پس از چندى جزء اعضاى مصلحت‌خانه درآمد و هم وى از اعضاى مجلس فراميسن ( يعنى فراموش‌خانه ) كه ميرزا ملكم خان ناظم الدوله آن را تشكيل مىداد بود ، بلكه اصلا آن مجلس در خانه او تشكيل مىشد و در آن بطور تياتر اوضاع ناگوار ايران را در آن زمان نمايش مىدادند ، و در سنه 1291 كه اعتضاد السلطنه رياست اداره ترتيب مجالس تنظيمات حسنه را يافت ، بنا بر آنچه در مقدمه قائم‌مقامى ( ص 10 ) نوشته وى مستوفى اول ديوان اعلى و بلقب خانى سرافراز گرديد .\r\nدر « المآثر و الآثار : 187 ستون 2 » عنوانى مخصوص براى او منعقد كرده و در آن فرمايد : ميرزا محمد تقى مستوفى كاشانى لسان الملك متخلص بسپهر ، اعتبار و بزرگى اسم و خدمت او بدولت قاجار برهانى مثل « ناسخ التواريخ » دارد و او را بايد از فحول رجال ايران دانست ، در نويسندگى و سخنورى بحرى زخار و سپهرى دوار بود ، ولى سياقت و اسلوب او در مذاق مبارك همايونى ستوده نيست ، چه بر لغات و ألفاظ و عباراتى اشتمال دارد كه فقط در اشعار و أشباهها استعمال مىشود . قصايد و غزليات و غيرها از اشعارش مدون است ، و عظمت تأليفات و آثارش بر ملل عالم مبرهن ، انتهى .\r\nو اينك صورت تأليفات او :\r\nاول كتاب « آئينه جهان‌نما » مشتمل بر شرح حال معاريف و بزرگان علم و ادب و هنر و تاريخ ، از علما و شعرا و سلاطين و عرفا و قضات و خوشنويسان و مدعيان امامت و مهدويت و غيره . دويم كتاب « أسرار الانوار » در مناقب ائمه اطهار ( صلوات اللّه عليهم ) كه نظم مثنوى بر وزن حديقه حكيم سنائى است .\r\nسيم كتاب « براهين العجم » در قوانين معجم ، در عروض و قافيه و قوانين سخن فارسى نظما و نثرا كه آن را در سنه 1268 بنام ميرزا آقا خان نورى صدر اعظم تأليف كرده . چهارم كتاب « تاريخ قاجاريه » در احوال قاجار و اصل و نسب و اعقاب او و شرح سلطنت آقا محمد خان تا سال تأليف كه 1272 باشد ، و اين كتاب را اغلب جزء مجلدات « ناسخ التواريخ » مىگيرند ، كه جلد قاجاريه ناسخ مىگويند ، چنان‌كه ما نيز در جلد اول اين كتاب در مقدمه ( فصل 1 ص 13 ) در مقام ذكر اصل و نسب قاجار و قاجاريه تعبير از آن به همين كلمه نموده‌ايم ، ليكن از قرار\r\n\r\n","description":"","footnote":"","page_name":" 585 ","page_number":289},
  {"content":"\r\n\r\nتحقيقى كه آقاى قائم‌مقامى در مقدمه نسخه‌اى از آن ( كه در سال 1337 شمسى در طهران چاپ شده ) فرموده‌اند كتاب تاريخ قاجاريه خود برأسه كتابى است مستقل و هيچ ربطى بناسخ و مجلدات ناسخ ندارد ، و تحقيق ايشان كه مبتنى بر ادلهء كافيه و براهين وافيه مىباشد قولى است فصل ، و بايد اين كتاب را تأليفى جدا از او بشمار آورد .\r\nپنجم كتاب « جنگ التواريخ » كه تركيبى است از كتب تواريخ عربى و فارسى .\r\nششم ديوان اشعار بنام « ديوان سپهر » كه در مقدمه « تاريخ قاجاريه : 12 » فرمايد خود او در ديباچه مجلدات ناسخ نوشته كه آن بيش از يك‌صد هزار بيت بوده و من خود بيست هزار بيت آن را انتخاب كرده‌ام ، آن‌گاه آقاى قائم‌مقائم مقامى فرمايد نشانى از نسخهء شامل بيست هزار بيت بدست نيامده . هفتم كتابى در تاريخ هفت سال سلطنت ناصر الدّين شاه كه در مقدمه تاريخ قاجاريه ( ص 16 ) فرمايد آقاى لسان سپهر نواده او مىفرمود نسخه اصلى خطى آن را من دارم . هشتم كتاب « محمودة القصائد » در جمع قصايدى كه وى در مدح محمود ميرزا فرزند فتحعلى شاه سروده ، و ما در اول شرح احوال او آن را ذكر كرديم ، و او آنها را از حدود شوال سال 1238 تا شعبان 1241 در ظرف هزار روز بنظم آورد .\r\nنهم كتاب بسيار مشهور و مفيد و معروف « ناسخ التواريخ » كه أجل تأليفات او بلكه تأليفات بسيارى از مؤلفين كتب تواريخ فارسى است ، و شهرت وى همه بدين كتاب است در چند جلد ، بدين‌ترتيب كه وى اين مجموع نفيس جليل را بر دو كتاب مرتب نموده :\r\nكتاب اول در هبوط حضرت آدم تا هجرت مشتمل بر دو جلد ، جلد اول در هبوط بلكه مطالبى مربوط بقبل از آن تا ميلاد مسيح ( ع ) در حدود هزار صفحه رحلى بزرگ آغاز تأليف آن سنه 1258 بأمر محمد شاه و حاجى ميرزا آقاسى . جلد دويم از ميلاد مسيح عليه السلام تا هجرت حضرت رسول ( ص ) ، انجام تأليف آن سنه 1263 ، و جلد اول معروف به جلد هبوط و دويم معروف به جلد عيسى ( ع ) است ، و در مقدمه جلد هبوط مطالب متفرقه چندى نوشته شامل بعضى از وقايع قبل از هبوط بعقيده نامسلمانان هند و ايران و چين و برخى از مقدمات تاريخى و كتبى كه مآخذ نقل تمام هر دو كتاب بايد قرار گيرد و فهرست اجمالى از وقايع سلاسل سلاطين و ساير معاريفى كه بايد در هر دو كتاب آورده شوند ، و فهرست تفصيلى از اسماء سلاطين و ساير معاريفى كه در كتاب اول وارد مىشوند .\r\nكتاب دويم در وقايع هجرت تا زمان خودش كه موفق باتمام آن طبق تفصيلى كه\r\n\r\n","description":"","footnote":"","page_name":" 586 ","page_number":290},
  {"content":"\r\n\r\nمىخواسته بدهد نشده و آنچه تأليف شده بدين قرار است :\r\nاول كتاب احوال حضرت رسول صلى اللّه عليه و آله از هجرت تا وفات كه سنه 11 مىباشد ، انجام تأليف آن سنه 1276 .\r\nدويم كتاب احوال خلفاء از سنه 11 تا آخر 35 كه مقتل عثمان است . و در اين جلد شرحى مفصل از ايام عرب و امثله عرب آورده .\r\nسيم كتاب احوال حضرت امير المؤمنين عليه السلام از سنه 35 تا 40 ، انجام تأليف آن سنه 1283 .\r\nچهارم كتاب احوال حضرت فاطمه زهرا سلام اللّه عليها كه جلدى كوچك است و او خود آن را بزرگتر شفيعى براى ذخيره يوم العرصات خويش قرار داده .\r\nپنجم كتاب احوال حضرت امام حسن عليه السلام و وقايع سنه 40 تا سنه 50 كه فرزندش مرحوم ميرزا هدايت اللّه ديباچه مفصل و مبسوطى شامل عبارات ادبى مغلقى بر آن نوشته كه هرچند احاطت و تتبع و قدرت و تسلط او بر الفاظ و كلمات عربى و فارسى خوب از آن مفهوم مىشود ، ليكن هيچ مفيد مطالب تاريخى كه موضوع اصلى ناسخ است نمىباشد .\r\nششم كتاب احوال حضرت سيد الشهداء ( ع ) و وقايع سنه 50 تا 61 چنان كه در جلدهاى پيش نيز وقايع تاريخى زمان هريك را آنچه در جلد جلو آن ننوشته به ترتيب سنواتى آورده غير از كتاب احوال حضرت فاطمه ( ع ) كه آن خالى از وقايع تاريخى است .\r\nهفتم كتاب احوال حضرت امام زين العابدين عليه السلام كه نواده‌اش مرحوم ملك المؤرخين ( ره ) مىفرمود قدرى از آن را تأليف كرده كه در تبريز چاپ شد و عمرش وفا باتمام آن ننمود و ازين‌رو در مورد انتشار در نيامد ، انتهى .\r\nو اما مجلداتى كه در احوال حضرت امام زين العابدين و ما بعدها تا چند جلد و چند نفر از ائمه عليهم السلام مطبوع و منتشر است و بسيارى از بىخبران آنها را از مجلدات « ناسخ التواريخ » مىدانند ، اشتباه است و آنها ربطى بناسخ ندارد ، بلكه آنها مجلدات كتاب « مشكاة الادب » تأليف فرزند وى مرحوم ميرزا عباسقلى خان سپهر مشير أفخم ( ره ) است ، به شرحى كه در احوال او بيايد ، منتهى اينكه چون ناسخ بأحوال حضرت سيد الشهداء عليه السلام ختم شده و « مشكاة الادب » آغاز طبع و اشتهارش از\r\n\r\n","description":"","footnote":"","page_name":" 587 ","page_number":291},
  {"content":"\r\n\r\nاحوال حضرت امام زين العابدين عليه السلام بوده ، و مؤلف مشكاة پسر مؤلف ناسخ بوده ؛ اين شهرت بهم رسيده كه ميرزا عباسقلى خان اين‌ها را در تتميم ناسخ نوشته ، و الا اين‌ها ربطى بناسخ ندارد ، و ترجمه و تفصيل و شرح كتاب « وفيات الاعيان » تأليف ابن خلكان است كه مترجم هر عنوانى را از وفيات كه ترجمه كرده شرح و تفصيلى در آن داده و چون بأحوال حضرت امام زين العابدين عليه السلام رسيده و اتفاقا پدرش وفات كرده و ناسخ تا احوال حضرت سيد الشهداء ( ع ) بيشتر نرسيده ، ترجمه حضرت امام زين العابدين را شرح و تفصيلى چندان داده كه دو مجلد كلان و خود زيادتر از تمام وفيات الاعيان شده و جاى مجلدات ناسخ را گرفته . و اين كتاب ناسخ چنان كه نوشتيم از جلايل تآليف و نفايس تواريخ مىباشد ، و مرحوم ملك المورخين مىفرمود بعضى از مجلداتش به السنهء خارجى هم ترجمه شده .\r\nو بدين تفصيلى كه ما نوشتيم مجلدات ناسخ از كتاب اول و دويم نه جلد خواهد شد و اگر در بعضى جاها ده جلد گفته باشند ، تاريخ قاجاريه را جزو آن گرفته‌اند كه ما خلافش را نوشتيم ، و مرحوم ملك المورخين در كتاب « معاريف » شماره مجلدات ناسخ را دوازده نوشته ، شايد نظر بدين داشته كه جلد خلفاء را سه جلد گرفته‌اند و تاريخ قاجاريه را هم به حساب ناسخ درآورده .\r\nاين تفصيل مربوط بتأليف نهم صاحب عنوان بود كه ناسخ التواريخ باشد .\r\nآقاى قائم مقامى در ص 17 مقدمه تاريخ قاجاريه ( كه صفحه آخر باشد ) نوشته‌اند كه : با اين تفاصيل آنچه بالفعل از مجلدات ناسخ التواريخ تأليف ميرزا محمد تقى سپهر لسان الملك اول در دست است شامل شش هزار و سيصد و بيست و شش صفحه بقطع رحلى بزرگ 22 * 34 سانتىمتر و هر صفحه 29 سطر جمعا ( 182700 ) سطر خواهد شد ، انتهى ( ليكن حاصل ضرب عدد سطور ( 29 ) در عدد صفحات ( 6326 ) 183454 خواهد شد ) . بعد از آن مىفرمايد : اين رقم خود ميزانى براى سنجش مقدار زحمت و رنج مؤلف مىباشد و انصافا اين كار همان كارى است كه كنت گبينو در كتاب سه سال در آسيا كه آقاى ذبيح اللّه منصورى جلد دويم آن را بنام « سه سال در ايران » ترجمه نموده ، نوشته : ميرزا محمد تقى سپهر لسان الملك دست بكارى زده است كه در اروپا هيئتى مركب از چند تن بايد بدان اقدام كنند ، انتهى ما فى المقدمه ( ص 17 ) .\r\nو در ( ص 16 ) فرمايد : كه در دو كتابخانه مجلس شوراى ملى و كتابخانه ملى\r\n\r\n","description":"","footnote":"","page_name":" 588 ","page_number":292},
  {"content":"\r\n\r\nملك دو نسخه خطى يكى بنام « فهرست رجال ناسخ التواريخ » ( در كتابخانه مجلس ) و ديگرى باسم « فهرست ناسخ التواريخ » ( در كتابخانه ملك ) موجود است ، و مؤلف و تاريخ تنظيم نسخهء كتابخانه ملى ملك معلوم نيست ، ولى نسخه متعلق بكتابخانه مجلس شوراى ملى كه تحت شمارهء 1567 ضبط شده بدستيارى شانزده تن در 694 صفحه و بتاريخ رمضان سال 1296 و به خط خوش محمد حسين بن رضا قلى تفرشى تنظيم شده است ، اين فهرست بدون ذكر شمارهء صفحهء مرجع از روى وقايع سنوات مرتب شده ، و نسخهء كتابخانه ملى ملك كه غير از نسخهء كتابخانه مجلس شوراى ملى مىباشد مطالب را با قيد شمارهء صفحات كتاب و مجلدات ناسخ التواريخ ضبط نموده است . و بهر حال بسيارى از مطالب كه در اين دو فهرست بدانها اشاره شده در مجلدات موجودهء ناسخ التواريخ نيست ، و غالب شماره صفحات هم از شمارهء نهائى هر جلد ناسخ التواريخ تجاوز مىكند .\r\nدر اين فهارس ، خاصه در فهرست موجود در كتابخانه ملى ملك از كليه پادشاهان و طبقات حكام ايرانى كه از صدر اسلام تا زمان ناصر الدّين شاه در ايران سلطنت و حكمروائى كرده‌اند با قيد صفحه كتاب نامبرده شده ، و حال آنكه مىدانيم از خاندان‌هاى صفوى و افشارى و زنديه در هيچ‌يك از مجلدات ناسخ التواريخ ذكرى بميان نيامده است ، و اما وجود چنين فهرستى مىرساند كه مرجعى براى آن بوده است ، و چون نسخهء متعلق بكتابخانه مجلس شوراى ملى در سال 1296 قمرى يعنى يك سال قبل از وفات لسان الملك تنظيم شده چنين به نظر مىآيد كه لسان الملك در سالهاى آخر عمر خود كتابى شامل وقايع از سال 63 هجرى ( كتاب امام حسين ع ) تا قاجاريه ( شايد بطور اختصار ) نگاشته است تا گسيختگى كه در ميان وقايع تاريخى كتابهاى او حاصل شده بود مرتفع كند و رشته مطالب را به زمان خود مرتبط سازد ، اما از چنين كتابى به‌هيچ‌وجه نشانى نداريم . انتهى ما فى المقدمه ، ليكن ( 63 ) اينجا اشتباه است زيراكه واقعه كربلا در سنه ( 61 ) بوده و كتاب احوال حضرت سيد الشهداء ( ع ) نيز تا آن سال بيشتر نيست .\r\nبنا بر آنچه گذشت خلاصه چنين مىشود كه كليه تأليفات مرحوم سپهر شانزده جلد كتاب خواهد بود ، هشت جلد آنها كه ما قبل از ناسخ نوشتيم و هشت جلد هم ناسخ كه كتاب اول دو جلد ، و كتاب دويم شش جلد باشد ، از حضرت رسول ( ص ) تا آن\r\n\r\n","description":"","footnote":"","page_name":" 589 ","page_number":293},
  {"content":"\r\n\r\nقدرى كه گفتيم در احوال حضرت امام زين العابدين ( ع ) نوشته كه مطبوع بلكه منتشر هم نشده .\r\nاينك بايد قدرى از اشعار او را هم در اينجا بياوريم ، همانا ، در ( جلد اول :\r\nسال 1198 عنوان 40 ص 78 ) نوشتيم كه حاج ميرزا آقاسى اين شعر را گفته :\r\n ساقى بده رطل گران زان مى كه دهقان پرورد * انده برد غم بشگرد شادى دهد جان پرورد \r\nو گفتيم كه مرحوم فروغى بسطامى و ميرزا محمد تقى سپهر و حكيم قاآنى شيرازى ، هريك اين شعر را مطلع قرار داده و غزلى ( يا قصيده‌ئى ) بر روى آن گفته‌اند ، و در اين جلد حاضر ( عنوان 195 سال 1213 ص 476 ) نيز اين سخن را مكرر و از فروغى بسطامى را نقل كرديم و اينك اينجا از صاحب عنوان را نيز بنقل از « مجمع الفصحا 2 : 160 » مىآوريم .\r\n ساقى بده رطل گران زان مى كه دهقان پرورد * انده برد غم بشگرد شادى دهد جان پرورد\r\nدر خم دل پير مغان ، در جام ؛ مهر زرفشان * در دست ساقى قوت جان رخسار جانان پرورد\r\nآن لعل زردازرد ازرد بين آن مهر مجلس‌گرد بين * آن داروى هر درد بين كز درد درمان پرورد\r\nاز عكس صهبا باردان ، رنگين برخ چون ناردان * وان ناردان ، آن نار ، دان كش آب حيوان پرورد\r\nهمشيرهء جان است مى هم شير مرجان است مى * مر ، جان جانان است مى زان شيرهء جان پرورد\r\nآهوى بزم از ساحرى آورده گاو سامرى * وان گاو از دستان گرى در حلق دستان پرورد\r\nساقى برخ گلبرك تر عكس رخش در جام زر * چون پور آزر ناگزر زاذر گلستان پرورد\r\nاينك شبى و منظرش ماه است و پروين از برش * و اندر هلال ساغرش خورشيد رخشان پرورد\r\nمرغ سحر شد در طرب مرغ صراحى كن طلب * زان مه كه با سيمين غبب چاه زنخدان پرورد\r\nسلطان چرخ واژگون راند از در جوزا هيون * سامان سلطانى كنون در كاخ سرطان پرورد\r\nماهى برد تفسيده‌تن حسرت بمرغ باب زن * كز آب اين سوزان مجن تابنده نيران پرورد\r\nاكنون كه مهر آسمان تفته زمين كرد و زمان * مهره برنگ بهرمان در مغز ثعبان پرورد\r\nهم راوق بيجاده كن هم بيد برگ آماده كن * با خويش كار باده كن زان مه كه كتان پرورد\r\nخيز اى بت گلنار رو ساز صبوحى بازجو * زان راوقى كز رنگ و بو سيب سپاهان پرورد\r\nخنياگر جادو نسب از جادوئى بگشاده لب * ناهيدوش از نيم‌شب صد گونه اى جان پرورد \r\n\r\n","description":"","footnote":"","page_name":" 590 ","page_number":294},
  {"content":"\r\n\r\n آن چنگ همچون مهوشان موى سر اندر پاكشان * چون مهوشانش زان نشان چنگى بدامان پرورد\r\nمطرب بچنگ رامتين در بزم پور آبتين * در پرده ز اشعار متين مدح جهان بان پرورد \r\nتجديد مطلع\r\n تا آن نگار نوش‌لب لؤلؤ بمرجان پرورد * زان لؤلؤ مرجان سلب در جسم مر ، جان پرورد\r\nاز طره صد مشگين زره افشاند بر سيم سره * و اندر شكنج هر گره كفريست كايمان پرورد\r\nستار ايمان است آن وز كفر برهان است آن * يا دست شيطانست آن كش نور يزدان پرورد\r\nهم قصد جسم و جان كند هم رخنه در ايمان كند * هم غارت ايمان كند دستى كه شيطان پرورد\r\nمژگانش هنگام شكن سندان كند برگ سمن * هرچند خود آن سيم‌تن در سيم سندان پرورد\r\nپنهان پرى هست و برى از آهن وز افسونگرى * صد كوه آهن آن پرى در سينه پنهان پرورد\r\nلعلش چو آتش پربها در آتشش آب بقا * يا عدل شه آن آب را در نار سوزان پرورد\r\nشمس عرب شير عجم خورشيد دل جمشيد جم * شاهى كه در ظل كرم ابناى كيهان پرورد\r\nدارا محمد شاه راد ، آن داور دارا نژاد * ابناى دوران را بداد ، آنك چو دوران پرورد \r\nآن‌گاه چند بيت ديگر در مدح محمد شاه دارد ، و همچنين انواع ديگر اشعار در موعظه و نصيحت و حكمت و معرفت و مدح اهل بيت رسالت ( صلوات اللّه عليهم اجمعين ) در مجمع از او نقل كرده .\r\nمرحوم سپهر ( ره ) در اواخر ماه محرم الحرام سنه 1297 به مرض استسقاء مبتلا و روز بروز آن مرض همى برافزون شد ، تا در پيش از زوال روز چهارشنبه بيست و هفتم ماه ربيع الآخر آن سال كه سنه هزار و دويست و نود و هفت بود چنان‌كه فرزندش مرحوم ميرزا هدايت اللّه در ديباچه جلد احوال حضرت امام حسن عليه السلام از « ناسخ » نوشته ، مطابق 19 حمل ماه برجى در طهران وفات كرد و نعش او را حمل بنجف اشرف و در آن مكان مشرف دفن كردند ، و در ماده تاريخ او ( ميرزا تقى سپهر لسان الملك ) گفتند . و در « المآثر : 188 » روز چهارشنبه 17 ربيع الآخر گفته ، و آقاى قائم مقامى در مقدمه « تاريخ قاجاريه : 10 » از « روزنامهء شرف » نيز 17 نقل كرده و از خط فرزندش ميرزا عباسقلى خان در آخرين صفحه كتاب « گرشاسب‌نامه » عبارتى نقل كرده بخلاصهء اينكه اين كتاب از كتابخانه پدرم ميرزا محمد تقى سپهر لسان الملك\r\n\r\n","description":"","footnote":"","page_name":" 591 ","page_number":295},
  {"content":"\r\n\r\nبعد از فوت وى در بيست و ششم ربيع الثانى در سنه 1297 و تقسيم كتابهاى ايشان به اين بنده تعلق يافت ، انتهى .\r\nو مىتوان اختلاف 27 و 26 را مبنى بر اختلاف رؤيت هلال ع 2 دانست چنان كه نظايرش خيلى پيدا مىشود ، و قول المآثر و روزنامه شرف تقريبا در قوت يك قول است كه ظاهرا مؤلف المآثر از همان روزنامه گرفته باشد ، اما اشتباهى اينجا از آقاى قائم مقامى سر زده كه ماده تاريخ را ( ميرزا محمد تقى سپهر لسان الملك ) نوشته است و متذكر نبوده است كه اين عبارت 1389 خواهد شد و به اندازه عدد محمد كه 92 است از سال وفات كه 1297 است زيادتر مىباشد ، و مرحوم ميرزا عبد الرزاق خان سرتيپ نيز ماده را همان ميرزا تقى بدون لفظ محمد در تاريخ تأليفى خود ذكر كرده .\r\nو پس از وى دو فرزند برومند از آن فاضل هنرپسند ( كه مادر آنها دختر ميرزا حسن خان ملك الحكماء فرزند فتحعلى خان ملك‌الشعراء بود ) بازماند ، بزرگتر ميرزا هدايت اللّه لسان الملك كه لقب دولتى او را يافت و در ( 1322 ) بيايد ، و ديگر ميرزا عباسقلى خان سپهر مشير افخم كه در ( 1268 ) بيايد ، و در مقدمه قائم مقامى زوجه او را دختر خود فتحعلى خان صبا نوشته و شايد آن درست باشد ، زيرا آنچه ما نوشتيم مأخوذ از يادداشتهائى است كه در غره ربيع الاول 1352 از مرحوم ملك المورخين در طهران شنيده‌ايم و احتمال اشتباه در آن يادداشتها جريان مىپذيرد و در مقدمه وى را زوجه دويم سپهر و علاوه بر اين دو پسر كه ذكر شدند دخترى نيز بنام عذرا خانم از او نوشته و فرمايد به ازدواج ميرزا حبيب اللّه ضرابى طبيب درآمد ، و فرمايد زوجه اول او دختر يكى از سران ايلات بود و از او دخترى بنام خانم سلطان داشته كه وى همسر ميرزا محمد وزير كاشان شد ، انتهى .\r\nسنه 1181 شمسى شانزدهم ذىالقعده اوّل حمل ماه برجى\r\n\r\n","description":"","footnote":"","page_name":" 592 ","page_number":296},
  {"content":"\r\n\r\n\r\n* ( 238 - وفات مرحوم شيخ ابو على رجالى ) * * ( اعلى الله مقامه ) *\r\nچون‌كه مرحوم شيخ ابو على صاحب اين عنوان در كتاب « منتهى المقال » از قول پدر خود نقل كرده كه نسبش منتهى مىشود برئيس فلاسفه اسلام شيخ الرئيس أبو على ابن سينا ( قدس اللّه تعالى سره العزيز ) ؛ لازم است ما در اينجا تاريخ تولد و وفات و اجمالى از احوال او را ذكر كنيم .\r\nپس چنين گوئيم كه مرحوم شيخ الرئيس شرف الملك ابو على حسين بن عبد اللّه بن حسن بن على بن سيناى بلخى از اجل فلاسفهء اسلام و عظماء حكماء اولين و آخرين است و شرح احوالش در بسيارى از كتب قدما و متأخرين به السنهء عربى و فارسى و غيره نوشته و كتب بسيار مهمه و معروفهء چندى تأليف كرده كه اشهر و اعظم همه كتاب « الاشارات و التنبيهات » و ديگر كتاب « شفاء » كه هر دو در حكمت مشاء و بغايت مشهور است و ديگر كتاب « قانون » در طب ، و به عربى و فارسى شعر هم مىگفته و از جمله قصيده‌ئى است بسيار نفيس در نفس و غير اين‌ها . تولدش 3 صفر سنه 363 ( و سيصد و هفتاد و سه كه در رباعى مشهور ذكر شده غلط است ) مدت عمرش 65 سال و 7 ماه تقريبا ، وفاتش در جمعه اولى ماه رمضان المبارك سنه 428 قبرش در شهر همدان در بقعه‌ئى مخصوص بر كنار رودخانه‌ئى كه از ميان شهر مىگذرد ، و بعضى كه در اصفهان نوشته‌اند و در اين چند سال اخير شهرتى هم بدان دادند و بقعه‌ئى هم در محله در دشت بنامش خواندند ، اشتباه و مأخذ معتبرى ندارد ، الا فقط در « كامل التواريخ » آن را در اصفهان نوشته .\r\nبه‌هرحال تاكنون در جايى به نظر نرسيده كه وى فرزندى ذكور يا اناث داشته باشد الا اينكه پس از هفت هشت قرن تقريبا مرحوم شيخ ابو على صاحب اين عنوان چنان‌كه اشاره بدان نموديم از قول پدرش نوشته كه نسب او بدان فيلسوف فاضل و حكيم كامل متصل مىشود .\r\nاينك دربارهء شيخ ابو على مذكور گوئيم كه وى شيخ محمد بن اسماعيل بن عبد الجبار بن سعد الدّين مازندرانى ( اعلى اللّه مقامه العالى ) است كه اسماعيل پدرش در حدود هزار و صد و شصت و اندى وفات كرده چنان‌كه خود در منتهى نوشته : در وقت وفات پدرم من كمتر از ده سال داشتم . و خود از علماء و فقهاء محققين و اعاظم رجاليين\r\n\r\n","description":"","footnote":"","page_name":" 593 ","page_number":297},
  {"content":"\r\n\r\nمتتبعين است . شرح احوالش را خود در « منتهى المقال » باب الكنى در ص 348 نوشته و آنجا چنان‌كه اشاره بدان نموديم از قول پدرش خود را از احفاد شيخ بزرگوار ابن سينا ذكر كرده ، و بعد از آن بنقل همان منتهى و مآخذ ديگر در چندين كتاب مانند « روضات الجنات : 415 » و « مستدرك الوسائل 3 : 402 » و « هدية الاحباب : 29 » و « الكنى و الالقاب 1 : 119 » و « منتخب التواريخ ، باب 5 ص 227 » و « مصفى المقال : 394 » و غيره نوشته‌اند و چندان چيزى زيادتر از آنچه خود نوشته غير از تاريخ وفات در آنها ندارد ، و بالاخره آنچه از جمع بين همه آنها برمىآيد اينكه وى در ماه ذى الحجة الحرام سنه هزار و صد و پنجاه و نه مطابق . . . ( قوس - جدى ) ماه برجى سنه 1125 شمسى در غاضريه چنان‌كه در مصفى المقال است متولد شده و در « منتهى المقال » و هدية الاحباب تولدش را در كربلا نوشته‌اند و ظاهرا مقصود از غاضريه نيز كربلا باشد كه نام قديم آن بوده . وى در نزد چندين نفر از علماء آن عصر همچون آقا محمد باقر بهبهانى و آقا سيد على كربلائى درس خوانده و چنان كه خود در ديباچهء منتهى فرمايد با ملاحظه احوال هريك از آنان در خود كتاب وى تعبير از آقا محمد باقر به الاستاد العلّامة و از سيد بحر العلوم ببعض أفاضل العصر و از آقا سيد محسن كاظمينى ببعض أجلاء العصر و از آقا سيد على به السيد الاستاد نموده ، و چندين كتاب تأليف فرموده :\r\nاول « ترجمهء رساله فارسى مناسك حج » آقا محمد باقر استادش به عربى .\r\nدوم « ترجمه رساله وسطى » از پنج رساله آقا محمد على بهبهانى كه همه فارسى است نيز در مناسك حج به عربى .\r\nسوم « رسالهء در واجبات حج » و محرمات و مكروهات آنكه آن را از « رياض المسائل » آقا سيد على انتخاب و اختصار نموده .\r\nچهارم كتاب « زهر الرياض » در طهارت و نماز و روزه به فارسى كه هم آن را از « رياض المسائل » انتخاب كرده در « الذريعة 12 : شماره 495 » فرمايد خودش در رجالش نام آن را زهر الرياض نوشته لكن در بعضى جاها آن را زهرة بتاء نوشته‌اند ، و هم در اين محل و نيز ( ج 4 شماره 498 ) فرمايد كه مولوى مهدى حسين آن را بلغت اردو ترجمه نموده .\r\nپنجم كتاب « العذاب الواصب على الجاحد الناصب » در رد كتاب « نواقض الروافض » تأليف ميرزا مخدوم شريفى كه آن را در رد شيعه نوشته بود . در « فوائد\r\n\r\n","description":"","footnote":"","page_name":" 594 ","page_number":298},
  {"content":"\r\n\r\nالرضويه 2 : 394 » در پاورقى فرمايد تاريخ تأليف نواقض 957 است ، مطابق كلمه نواقض و نيز مطابق ( و كتاب الفجار فى سجين ) و تاريخ تأليف « العذاب الواصب » 1205 است مطابق عدد عبارت ( و ان كتاب الابرار لفى عليين ) انتهى . و خود در منتهى در احوال خويش نوشته اينك بتأليف آن مشغولم .\r\nششم كتاب « عقد اللآلى البهيّة » در رد بر طايفه غبيه كه مقصود جماعت اخباريه باشد و آن را بيست سال قبل از « منتهى المقال » تأليف فرموده و نام آن را خود در منتهى همين‌طور نوشته و اينكه در « روضات » فرموده ، آن را « الرسالة البهيّة » ناميده اشتباه است .\r\nهفتم كتاب « منتهى المقال » در احوال رجال كه مكرر در اين ترجمه و بعضى ديگر از تراجم نام آن را برده و مىبريم ، و آن به‌طورىكه خود در ديباچه تصريح بدان نموده تركيبى است از كتاب « منهج المقال » مرحوم ميرزاى استرآبادى و تعليقات آقا محمد باقر بهبهانى بر آن و كتاب « مشتركات » ملا محمد امين كاظمينى كه اين هر سه كتاب تماما در آن مندرج است و بعضى از مطالب متفرقه از كتب ديگر و بعضى از آن را در حيات آقا محمد باقر و بعضى را بعد از وفاتش تأليف كرده زيرا در بسيارى جاها پس از نام او ( سلمه اللّه ) يا ( دام علاه ) و در بسيارى ديگر ( قدس سره ) و غيره ذكر كرده . و در اين زمان از همهء كتب رجاليه معروف‌تر و در مراجعه بدان معمول‌تر و هركس مطلبى در رجال بخواهد بدان مراجعه مىكند .\r\nدر « مستدرك 3 : 402 » فرمايد : اين كتاب چون مشتمل است بر تمام « تعليقهء بهبهانى » معروف و مرجع علماء گرديده ، و اگرنه اغلاطى در آن مىباشد كه بر اهل‌فن پوشيده نيست ، با اينكه اسماء مجاهيل روات را در آن نياورده و گفته فائده‌اى در ذكر ايشان متعقل نيست و همچنين مؤلفات روات را از اصول و كتاب در آن نياورده و بدين جهت در كتابش نقصانى فراهم شده گذشته از اشتباهاتى كه در آن نموده ، و بااين‌حال خود گفته كه مىخواهم ناظر در اين كتاب محتاج بكتابى ديگر در اين فن نشود ! و ما پس از اين در بعضى از فوائد آينده اشاره ببعضى از فوائد ذكر كتب و مجاهيل خواهيم نمود ، انتهى .\r\nو مرحوم حاجى ميرزا ابو الهدى كرباسى ( عليه‌الرحمه ) كه در فن رجال از رجال ميدان اطلاع و تحقيق در عصر ما بود ، در كتاب « درة البيضاء : 9 نسخى خطى نگارنده »\r\n\r\n","description":"","footnote":"","page_name":" 595 ","page_number":299},
  {"content":"\r\n\r\nپس از نقل كلام مستدرك فرمايد : انصاف اينكه اين سخن خالى از اعتساف نخواهد بود ، چه اولا ( گذشته از اينكه مجرد اشتمال كتابى بر نقل از كتاب ديگرى موجب معروفيت و احراز مقامى مرضى نيست و خصوصا تا تمكن بر منقول عنه ) در منتهى تتبعات فائقه و تصرفات رائقه‌اى است كه موجب تلقى بقبول و مقام مرضى در نزد فحول شده ، و اين امرى است كه بر ناظر در آن پوشيده نمىباشد ، ثانيا اينكه گفته اغلاطى در آن است درست نيست چه اغلاط آن به اين اندازه كه او ذكر كرده نمىباشد بلى همان‌طورىكه براى همه مؤلفين اغلاطى رخ مىدهد براى او هم رخ داده ، چنان‌كه مىبينيم در « خلاصه علامه » اغلاطى واقع شده ، و « رجال ابن داود » اغلاطى بىنهايت دارد و اگرچه بعضى از قاصرين وقوع اغلاط در رجال ابن داود را انكار نموده و در مقام رد سيد نقاد آن گفته :\r\n ما انصف الصهباء من * ضحكت اليه و قد عبس \r\nو سيد بحر العلوم در رد اين راد فرموده :\r\n قد أنصف الصهباء من * أزال عنها ما التبس \r\nانتهى . و اين فقير خود شفاها از مرحوم مؤلف « درة البيضاء » شنيدم كه فرمود مراد از سيد نقاد مير مصطفى تفريشى است كه در « نقد الرجال » اغلاطى از رجال ابن داود ذكر كرده و مراد از راد بر آن شيخ فرج اللّه حويزه‌اى است كه او در « ايجاز المقال » رد بر سيد نمود و وقوع غلط را انكار كرده ، انتهى .\r\nو در « مصفى المقال : 394 » بعد از ذكر منتهى المقال و مؤلف آن فرمايد :\r\nوى جمع كثيرى از روات را بزعم اينكه آنها مجاهيل‌اند ترك كرده ، ليكن منهج درست آن است كه مرحوم ميرداماد ( قدس سره ) در « رواشح » فرموده كه : مجهول اصطلاحى كه ببودن او در سند ، حديث ضعيف مىشود ، آن است كه ائمه رجال حكم بجهالت او نموده باشند مانند اسماعيل بن قتيبة و بشير مستنير و على بن احمد بن اشيم و غيره ، و اما غير معلوم الحال كه از ذكر او يا از مدح يا ذم او سكوت نموده‌اند ، بايد مجتهد مظان استعلام حال او را از تتبع در طبقات و اسانيد و مشايخ و اجازات و سير و تواريخ و انساب بنمايد تا حالش معلوم و اجتهاد او درباره‌اش واضح گردد ، و همانا مستقل بر وى استدراك فرموده ، و همچنين شيخ محمد على آل كشكول كتابى بنام « اكمال\r\n\r\n","description":"","footnote":"","page_name":" 596 ","page_number":300},
  {"content":"\r\n\r\nمنتهى المقال » در بيان مجاهيل از رجال تأليف نموده .\r\nو همين مؤلف بزرگوار مصفى در كتاب « الذريعة 4 : 413 » رسالهء ملا درويش على را بعنوان « تكملة رجال ابى على » ذكر كرده ، و در ( ج 2 ص 283 ) « اكمال منتهى المقال » را آورده و فرمايد مؤلف آن شيخ محمد على بن قاسم آل كشكول حايرى است كه شاگرد صاحب « فصول » و شريف العلماء بوده و بأمر او اين كتاب را نوشته و در روز جمعه نيمه شوال سنه 1245 از آن فارغ شده ، و علاوه بر ذكر مجاهيل بسيارى از معلومين الحال را كه شيخ ابو على واگذار نموده او ذكر كرده و وى چندين كتاب ديگر نيز تأليف كرده ، همچون كتاب « التنبيهات السنية » در اصطلاحات رجاليه كه فائده پنجم آن را كتابى مستقل قرار داده بنام « حديقة الانظار » در مشيخهء « فقيه » و « تهذيب » و « استبصار » ، و هم كتابى دارد بنام « الفوائد الغاضرية » كه اجازهء صاحب « فصول » و شريف العلماء با آن بود ، انتهى .\r\nو چندين نفر حاشيه بر اين كتاب دارند : 1 - مرحوم آقا سيد صدر الدين عاملى كه وى حواشى متفرقه‌اى بر آن نوشته كه آن‌ها را فرزند برادرزاده‌اش آقا سيد حسن صدر جمع و تدوين نموده بنام « نكت الرجال » . 2 - مرحوم سيد ابو تراب خوانسارى كه در ( 1271 ) بيايد ، چنان كه در « احسن الوديعه 2 : 14 » نوشته .\r\n3 - آقا سيد حسن صدر مرقوم . 4 - مرحوم حاجى نورى . 5 - مرحوم حاجى ملا على ميرزا خليلى . 6 - سيد شرف الدّين مرعشى كه تمام اين شش حاشيه را در « الذريعة 6 : 222 » ذكر كرده با بيان تفصيل هريك .\r\nمرحوم شيخ ابو على روايت مىكند از استاد خود آقا محمد باقر چنان‌كه در « مستدرك 3 : 42 » نوشته و فرمايد شايد از ساير اساتيد و معاصرينش چون سيد بحر العلوم و آقا سيد على نيز روايت نموده باشد .\r\nو هم به‌طورىكه آنجا دارد روايت مىكند از او شيخ عبد العلى رشتى و از او مرحوم حاج ملا على ميرزا خليلى ( ره ) كه در ( 1226 ) بيايد . و آن بزرگوار در اين سال هزار و دويست و شانزده چنان كه در « مصفى المقال : 394 » و بسيارى از مواضع ديگر فرموده‌اند ، پس از مراجعت از سفر حج در نجف وفات كرده ، و در مصفى فرمايد به خط فرزندش شيخ على در هامش منتهى چنين يافت شده ، انتهى .\r\nو در بعضى جاها دارد كه پس از برگشتن حج كه هنوز به خانه خود نرسيده بود\r\n\r\n","description":"","footnote":"","page_name":" 597 ","page_number":301},
  {"content":"\r\n\r\nدر نجف وفات كرد ، و در همين سال چنان‌كه در عنوان ملا عبد الصمد همدانى ( 240 ) بيايد ، فتنهء وهابيه در عراق عرب و بخصوص در كربلاء واقع شده ، پس اينكه در « روضات : 416 » فرموده : وفات او در سال قبل از سال قتل عام جماعت وهابيه در كربلاء بوده ، و سپس نوشته : و آن سال هزار و دويست و پانزده ، و بعد نوشته كه قتل عام آنها در هزار و دويست و شانزده بود ؛ دربارهء وفات ظاهرا اشتباه است ، و شنيدى كه وى فرزندى بنام شيخ على داشته كه تاريخ وفات پدر خود و محل آن را در هامش منتهى ضبط نموده ، و غير از او تاكنون ما فرزندى از او نيافته‌ايم .\r\nو در « منتخب التواريخ ، باب 5 فصل 12 : 227 » پس از ذكر وفات او در سنه 1215 ( مانند بسيارى از كتب ديگر ) در كربلاء فرمايد : موضع قبرش بر حقير معلوم نيست ، انتهى . و دربارهء تاريخ وفات ظاهرا نظر او و ديگران همه بروضات بوده چنان‌كه هم در روضات كه در ( ص 415 ) پس از ذكر او فرمايد : حايرى المولد و المسكن حيا و ميتا ، باز با وفات در نجف نمىسازد .\r\n\r\n* ( 239 - تولد سيد جعفر 34 آل خرسان نجفى ) * * ( رضى الله عنه ) *\r\nخرسان ، بكسر خاء معجمه و سكون راء و سين مهمله و ألف و نون ، جمع أخرس بمنى لال .\r\nو آل خرسان طايفه‌ئى هستند از سادات نجف كه نسب آنها منتهى مىشود به سيد أبو الفتح أخرس 17 فرزند أبو محمد 16 بن ابراهيم 15 بن ابو الفتيان 14 بن عبد اللّه 13 بن الحسن بركة 12 بن ابو الطيب احمد 11 بن ابو على الحسن 10 بن ابو الحسن محمد الحائرى 9 بن ابراهيم المجاب 8 بن محمد العابد 7 بن الامام موسى الكاظم 6 عليه السلام .\r\nحضرت امام موسى الكاظم 6 عليه السلام در ( ج 1 در مقدمه فصل 3 ص 28 ) مذكور ، و آنجا وعده داديم كه محمد العابد يكى از فرزندان آن حضرت را در ( 1229 ) بياوريم ، ليكن چون نسب صاحب اين عنوان بوى منتهى مىشود ، او را اينجا آورده و چنين گوئيم كه :\r\n\r\n","description":"","footnote":"","page_name":" 598 ","page_number":302},
  {"content":"\r\n\r\nحضرت امامزاده بزرگوار محمد العابد 7 عليه السلام كه او را محمد الصالح نيز گويند چنان‌كه در « منهج المقال : 326 » نوشته از اهل فضل و صلاح بوده ، و هاشميه كنيز رقيه دختر موسى گفته كه محمد بن موسى صاحب وضو و نماز بود و شب را هميشه وضو مىگرفت و نماز مىخواند پس صداى ريختن آب شنيده مىشد پس مدتى از شب نماز مىخواند و مىخوابيد و باز بلند مىشد و صداى ريختن آب مىآمد پس نماز مىخواند و همهء شب همين‌طور بود تا صبح ، و نديدم هرگز او را الا اينكه اين آيه شريفه بخاطرم مىرسيد  « كانُوا قَلِيلًا مِنَ اللَّيْلِ ما يَهْجَعُونَ »  انتهى . و اين بزرگوار چنان‌كه در « فارسنامه ، گفتار 2 : 154 » نوشته در محله بازار مرغ شيراز بمسافت كمى در جهت مشرقى بقعهء شاه چراغ ( ع ) مزار و مقبره‌ئى معلوم دارد كه چندين‌بار تجديد عمارت يافته ، انتهى . و در « شهداء الفضيله : 265 » فرموده كه وى در قمشه نزديكى اصفهان دفن است ، انتهى .\r\nفرزندش جناب ابراهيم المجاب 8 در سنه 200 وفات كرده و در كربلا در حرم حسينى عليه السلام برابر رواق زنانه دفن است و اينك اثر آن پيدا نيست .\r\nفرزندش محمد الحائرى 9 در حى واسط كه آن را عقار و عامه آن را عگار گويند دفن است ، و برخى گفته‌اند كه او در دير خابور عمان نزديك مسقط مدفون است و آنجا مزارى معروف دارد ، چنان‌كه در « شهداء الفضيله : 264 » فرموده .\r\nفرزندش حسن 10 از سادات عظام ، و ما دو فرزند از او در اين كتاب مىآوريم :\r\nيكى على الضخم 11 كه در ( 1229 ) بيايد ، و ديگرى احمد 11 كه در عمود اين نسب است .\r\nو سيد جعفر 34 صاحب عنوان ، فرزند سيد احمد 33 بن سيد درويش 32 بن سيد محسن 31 بن سيد شكر 30 بن مسعود 29 ملقب بعيشى بن ابراهيم 28 بن حسين 27 بن شريف 26 بن مرتضى 25 بن زين العابدين 24 بن محمد 23 بن احمد 22 بن شمس الدّين محمد 21 بن احمد 20 بن على 19 بن شريف ابو الغنائم محمد 18 بن ابو الفتح اخرس مذكور است ، كه پدر و جدش از علما و فضلا بوده‌اند ، و سيد درويش 32 در 25 ع 1 سنه 1227 وفات كرده ، چنان كه در « الذريعة 9 : شماره 1207 » فرموده و او محرر شيخ موسى بن شيخ جعفر نجفى بوده و بهمراه وى بطهران آمده و در كتابت يدى طولى داشته .\r\n\r\n","description":"","footnote":"","page_name":" 599 ","page_number":303},
  {"content":"\r\n\r\nفرزندش سيد جعفر صاحب عنوان از شعراء و ادباء و دانشمندان بزرگ بوده ، و همانا در سه‌شنبه هفدهم ذى الحجة الحرام اين سال مطابق ( حمل - ثور ) ماه برجى متولد شده و با شعرا و ادباء عصر خود مراسلاتى داشته ، ليكن شعر كم مىگفته و بسيارى از آنها را كه گفته در دو مجموعه مشتمل بر قصيده و رباعى و تهنيت و مرثيت بدون ترتيب جمع نموده ، و سيد حسن بن سيد على بن سيد شكر مرقوم بسيارى از فوائد تاريخيه را از مجموعهء صاحب عنوان كه در كتابخانه سماوى در نجف بوده استخراج نموده ، و اينك اين اشعار از او اينجا نوشته شد :\r\n أروم نهوضا للمعالى فلم أطق * حراكا و قد ضاقت على المصادر\r\nفكنت كباز قد تساقط ريشه * له حسرات كلما طار طائر \r\nو له أيضا :\r\n أروم عن المعالى منتهاها * و لا أرضى بمرتبة دنية\r\nفاما أن أنال بها الا أمانى * و اما أن تفاجئنى المنية \r\nو او پس از مدت هشتاد و شش سال و شش ماه قمرى و شانزده روز عمر ، در چهار شنبه دويم ماه رجب الفرد سنه هزار و سيصد و سه ، مطابق 18 حمل ماه برجى وفات كرده و در نجف دفن شد ، و چهارده پسر برگذار كرد كه أسماء و أعقاب هريك از آنها در « جامع الأنساب 1 : 34 » بشرح نوشته شده .\r\n\r\n* ( 240 - شهادت مرحوم ملا عبد الصمد همدانى ) * * ( قدس سره العزيز ) *\r\nوى به‌طورىكه « در طرائق 3 : 95 » فرموده ملقب بفخر الدّين و بنا بر آنچه در « هدية العارفين 1 : 575 » نوشته فرزند عبد اللّه ، و بموجب مسطورات « بستان السياحة : 643 » و غيره ؛ خود عارفى دل‌آگاه و سالكى و اصل بلكه فقيهى كامل بوده و در طريق تصوف به خدمت نور عليشاه سر سپرده و ارادت ورزيده .\r\nدر « روضات الجنات : 353 س 21 » وى را در عنوانى مخصوص تذكره نموده و فرمايد او از فضلاء اين أواخر و جامع أفانين شتى و ماهر در علوم بسيارى ، و مردى فقيه لغوى حكيم متكلم عارف نيكومشرب و طريقه و از شاگردان مروج بهبهانى بوده\r\n\r\n","description":"","footnote":"","page_name":" 600 ","page_number":304},
  {"content":"\r\n\r\nالا اينكه صاحب « رياض المسائل » چنان‌كه بما رسيده فضل او را انكار بلكه وى را بأمور عظيمه سهم مىنموده ، انتهى .\r\nو هم در « رياض العارفين » در عنوان فردوس ( ص 465 ) احوال او را ذكر كرده ، و از همه اين كتب چنين برآيد كه وى قريب چهل سال در عتبات بوده و آنجا در نزد آقا محمد باقر بهبهانى و سيد بحر العلوم و آقا سيد على كربلائى در فقه و اصول تحصيل كرد چندان‌كه از علماء و فحول بشمار آمد ، و بعد از آن ميل بتصوف و عرفان نموده ، و در همان ديار بأمر مجذوب‌علىشاه خدمت نور عليشاه و سيد معصوم‌علىشاه رسيد ، و بدستور آنها باصفهان در نزد حسينعلى شاه رفت ، و از فيض صحبت او تربيت يافته بشرف ذكر خفى و فكر مشرف گرديد ، و باز بكربلا معاودت نمود ، و آنجا مجاورت گزيد ، و چند تن ديگر از اين طايفه را نيز در آنجا ديد ، همچون مظهر عليشاه تونى و رونقعلى شاه بمى و غيره ، و از يمن توجه آنها ، و هم در اثر كوشيدن بتصفيهء باطن در مدت هشت سال ديگر ، عارفى معروف و سالكى مشهور گرديد ، و از أبناء دهر بسى اذيت و آزار كشيد : و هم در آن سرزمين با ملا اسكندر شروانى پدر حاج ميرزا زين العابدين ملاقات نموده و رفاقتى شايسته بهم رسانيد ، و كتب - چندى برشتهء تأليف كشيد ، از اين قرار :\r\nاول كتاب « بحر المعارف » در عرفان و تصوف چنان‌كه در « بستان » است و آنجا دربارهء آن فرمايد : در علم طريقت از براى اهل سلوك بسيار پرمنفعت است آن‌گاه شطرى از آن در آداب ذكر نقل كرده .\r\nدويم « شرح كتاب نافع محقق - ره » كه در « الذريعة 13 : 59 شماره 1736 » فرموده قطعه‌ئى از آن را من در نجف از لقطه تا مواريث به خط شريفش در نزد سادات آل خرسان ديدم كه حاوى نقل أخبار و أقوال و تحقيقات و بسى مبسوطتر از رياض بود ، انتهى . انجام تأليف آن ع 1 سنهء 1195 در كربلاء .\r\nسيم كتاب بزرگى به ترتيب ابواب فقهيه ، جامع مستطردات جمه و مستطرفات مهمه كه در روضات نوشته بواسطهء دامنه دادن بدان در حقيقت از وضع كتاب بيرون و از تفصيلى كه نگاشته از راه مصنفين اصحاب بر كنار افتاده ، و مجلدى از اوائل آن در سالهاى قبل نزد من بود ، و من آن را چندان چيزى نديدم ، و باكى نيست اگر مانند او در عداد مخلطين بشمار آيد چنان‌كه بر كسى كه كتب او را مطالعه كرده پوشيده\r\n\r\n","description":"","footnote":"","page_name":" 601 ","page_number":305},
  {"content":"\r\n\r\nنمىباشد ، انتهى . و شايد مقصود از اين كتاب همان « بحر المعارف » باشد ، و تخليطاتى كه نوشته وى داشته ، همانا مطالب تصوف و عرفانى است كه در آن ذكر كرده .\r\nچهارم كتاب بزرگ ديگرى در لغت كه تمام نشده . و در « رياض العارفين » اين بيت را از او آورده :\r\n ز كعبه عاقبت الأمر سوى دير شدم * هزار شكر كه من عاقبت بخير شدم \r\nو از آنچه نوشتيم معلوم شد كه اساتيد درس و مرشدين طريقت او چند نفر بوده‌اند :\r\nاول مرحوم آقا محمد باقر بهبهانى ( اعلى اللّه مقامه ) كه در ( جلد اول ، سال 1205 ، عنوان 111 ، ص 220 ) گذشت . دويم مرحوم سيد بحر العلوم ( عليه‌الرحمه ) كه در ( سال 1212 ، عنوان 175 ص 414 ) گذشت . سيم مرحوم نور عليشاه اصفهانى كه هم در ( سال 1212 عنوان 188 ص 443 ) گذشت . چهارم مرحوم آقا سيد على كربلائى ( رحمه اللّه ) كه در سال ( 1231 ) بيايد . پنجم مرحوم حسينعلى شاه اصفهانى كه در ( 1234 ) بيايد . و همانا 3 و 5 مرشدان طريقت ، و سه نفر ديگر اساتيد درس او بوده‌اند .\r\nو هم چندين نفر از فيض ارشاد و تربيت او بهره‌مند شده و بدرجات عاليه علم و عمل رسيده‌اند ، كه باصطلاح مريدين او مىباشند :\r\nاول مرحوم ملا عباسعلى بنابى تبريزى ( بناب بضم باء موحده در اول و هم بدين حرف در آخر و نون قبل از الف ، چنان‌كه در كتاب « فرهنگ آبادىهاى ايران : 70 » نوشته از ديهات سيرجان است ) .\r\nو ملا عباسعلى مدتى در خدمت صاحب عنوان بوده و تربيت‌ها ديده ، و پس از آن از حسينعلى شاه اجازت گرفته و به سفر عراقين و زيارت بيت اللّه الحرام شتافته ، و آخر در مراغهء آذربايجان وفات يافته و همان‌جا به خاك رفت ، و محمد شاه بقعهء او را مرمت نمود .\r\nو استاد غفار نجار ( كه هيچ سواد ظاهرى نداشته و در مطالب عرفان مخصوصا شرح اشعار « گلشن راز » بياناتى خوش مىنموده ، و در « طرائق 3 : 105 » فرمايد من با او صحبت داشته‌ام ) از مريدان اين ملا عباسعلى بوده و در حدود سال هزار و سيصد و شش در طهران وفات نموده ، چنان‌كه هم در اين موضع از طرائق است .\r\nدويم ملا محمد هدايتعلى كوه بنانى كه در ( 1238 ) بيايد . سيم مرحوم حاجى ميرزا آقاسى ( كه در جلد اول ، سال 1198 ، عنوان 40 ، ص 76 گذشت ) و آنجا باز\r\n\r\n","description":"","footnote":"","page_name":" 602 ","page_number":306},
  {"content":"\r\n\r\nنموديم كه وى به نسبت اين مرشد كامل كه لقب فخر الدّين داشته ، در اشعار تخلص فخرى مىنموده ، و پس از شهادت وى زوجه‌اش را از كربلا بهمدان آورده .\r\nمرحوم ملا عبد الصمد ( ره ) در اين سال كه فرقه وهابيه بكربلا ريخته و قتل و غارتى بغايت فجيع و ناگوار در آن زمين عرش‌مدار بجا آوردند ، در همان روز هجوم آنها كه بنص « روضات : 353 » روز چهارشنبه عيد غدير مبارك ( 18 ذىالحجه ) اين سال مطابق ( . . . ) ثور ماه برجى بوده از تيغ بىدريغ آن فرقهء مطرود شهيد شده و بدرجات جنات أعلى صعود فرمود ، و ماده تاريخ آن واقعه عظيمه را كلمهء [ بغدير 
  ] يافتند ، و پس از وى اهل‌وعيالش را حاجى ميرزا آقاسى چنان‌كه بدان اشاره نموديم از كربلا بهمدان رسانيد .\r\nدر « بستان السياحه » فرمايد كه وى قبل از وقوع اين واقعه مكرر فرمودى كه عما قريب اين محاسن سفيد را به خون خود سرخ خواهيد ديد ، و در حين شهادت عمرش از شصت سال متجاوز بوده ، انتهى .\r\nو چون در اين موقع ذكرى از قتل و غارت كربلاى معلى ( زادها اللّه تعالى الشرف و العلاء ) بميان آمد چنين مناسب ديدم كه ساير قتل و غارت‌ها و خرابىهائى كه از به دو شهادت حضرت سيد الشهداء ( عليه و على أبنائه التحية و الثناء ) در آن مكان شريف واقع شده اينجا بطور فهرست يادآورى شود ، و البتّه ذكر آنها مستلزم ذكر عمارات و ساختمان‌هاى واقعه در آن مقام مقدس نيز مىباشد ، پس چنين گوئيم كه در كتاب « تاريخ كربلا » تأليف سيد عبد الجواد كليددار كه در ( 1379 ) بيايد و آن را آقاى سيد محمد صدر هاشمى اصفهانى به فارسى ترجمه نموده ، در باب چهارم از ( ص 148 تا ص 181 ) عماراتى كه در آن زمين مقدس واقع شده ، و در باب پنجم از ( ص 183 تا 243 ) خرابىهائى كه در آن رخ داده بشرح نوشته شده ، و خلاصهء آن با ملاحظهء بعضى از مواضع ديگر اينكه :\r\nاول ، از موقعى كه آن حضرت بدرجهء رفيعه شهادت رسيد چيزى نگذشت كه بر قبر مطهرش مسجدى بنا كردند ، و درخت سدرى در آن روئيد و مردم به زيارت آن مرقد منور رفت و شد مىنمودند و آن مسجد دو در داشته كه يكى از آنها به طرف مشرق باز مىشده . در « تاريخ كربلا : 151 » فرمايد : بانى اين بنا درست معلوم نيست ، و هرچه گفته شود از روى حدس و تخمين است كه بعضى نسبت آن را ببنى اسد كه جسد مطهر را دفن نموده‌اند مىدهند و بعضى بمختار بن ابو عبيده ، انتهى . و به‌هرحال آن بناء اول محسوب و تا زمان\r\n\r\n","description":"","footnote":"","page_name":" 603 ","page_number":307},
  {"content":"\r\n\r\nهارون الرشيد بر پا بود ؛ و بنى اميه حتى عبد الملك بن مروان با آن ملعنت ، و والى او در عراق حجاج بن يوسف با آن شقاوت ، اكتفاء به همان ظلم بزندگان آل محمد ( ص ) نموده و بقبور آنان كارى نداشتند ، و نخستين كسى كه تعرض به مردگان را ارتكاب نمود منصور دوانيقى ( عليه اللعنه ) بود ، و نواده شقى او هارون ملعون از بغض و كين خود بر آل محمد ( صلى اللّه عليهم اجمعين ) أحياء آنان را مانند حضرت امام موسى ( عليه السلام ) شهيد نمود ، و در سنه 193 كه سال آخر عمر نحسش بود آن بنا را خراب و درخت سدر را نيز قطع نمود و زمين مقدس را خويش زد ، و اين را تخريب اول شمرده‌اند .\r\nدوم ، بعد از زمان هارون باز رفت و آمدى از زوار در آن مكان رخ داد و در اطراف قبر مطهر عماراتى ساخته شد كه ظاهرا آنها در أثر ميل مأمون بتشيع و علويين بوده و آن عمارت دويم بشمار ، و تا زمان متوكل باقى و برقرار بود ، و چون آن دشمن خدا و رسول بر سر كار آمد زوار را با نهايت عقوبت از زيارت منع و چهار بار در شعبان سنه 232 و سنه 236 و سنه 237 و سنه 247 كه سال آخر عمرش بود قبر مبارك را با اراضى اطراف آن با گاو شيار و شخم كرده و اثر آن را بالمره از بين برد ؛ و آن تخريب دويم است ، و دويمين اين چهار تخريب متوكل كه در سنه 236 بوده به‌طورىكه در « تاريخ كربلا :\r\n156 » فرموده بدست مردى ذريح نام واقع شد .\r\nسوم ، در أواخر همان سال 247 كه منتصر ، پسر متوكل امر بقتل پدر ملعون خود نمود ، چون بعد از وى بخلافت نشست ، مجددا امر بساختمان مرقدين مطهرين نجف و كربلا نمود و گفت تا ميلى بلند براى راهنمائى زوار بر قبر حضرت سيد الشهداء ( عليه السلام ) نصب كردند ، و اين عمارت سيم محسوب شده و بر قبر مطهر باقى بود تا در ذىالحجه سنه 273 طاق روضه مقدسه ناگهان دفعة واحده خراب ، و بعضى از زوار كه براى زيارت مخصوصهء عرفه و عيد اضحى آنجا اجتماعى كرده بودند هلاك شدند و يكى از وجوه و أعيان شيعهء كوفه كه در آن وقت آنجا به زيارت آمده و سلامت ماند ؛ ابو عبد اللّه محمد بن عمران بن الحجاج بود كه پس از برگشتن بكوفه مجلسى تشكيل داده و مردم بتهنيت او براى سلامتى از اين بليه مىآمدند ، و آن خرابى سيم مىباشد .\r\nدر « تاريخ كربلا : 158 » فرمايد معلوم نيست كه اين خرابى همانا از قضاياى اتفاقيه و أمرى طبيعى بوده و هيچ دستى از سياست دولت وقت در آن وقت در آن مدخليت نداشته يا آنكه اين هم مستند بدسيسهء اعداء دين مبين و مبغضين خانوادهء طيبين و طاهرين\r\n\r\n","description":"","footnote":"","page_name":" 604 ","page_number":308},
  {"content":"\r\n\r\nبوده كه برحسب مصلحت وقت نتوانسته‌اند مانند متوكل و غيره علنا مرتكب اين عمل شنيع بشوند ، انتهى .\r\nچهارم ، بعد از اين خرابى در حدود ده سال مرقد مطهر بىطاق و رواق بود تا حضرت محمد بن زيد بن الحسن بن محمد بن اسماعيل 0 جالب الحجارة ) بن الحسن ( دفين الحاجز ) بن زيد بن الامام حسن المجتبى ( عليه السلام ) كه ملقب بداعى صغير بود ، و بعد از حسن برادر خود كه داعى كبير لقب داشت پادشاه طبرستان شده بود ، با معتضد عباسى رابطه پيدا كرده ، و با جلب نظر او در حائر طاهر گنبدى عالى داراى دو در و دو طاق بنا نهاد ، و سورى بر اطراف آن كشيده و خانها و مساكنى براى مجاورين آن تربت مقدس ساخت ، و در دقت بنا و زيبائى و استحكام عمارت قبر مقدس مساعى جميله بظهور رسانيد ، و آن عمارت چهارم مىباشد ، و بعد از مدتى كه گذشت ملعونى بنام محمد بن ضبه اسدى در آن مكان مقدس در سنه 369 چنان‌كه در ( ص 208 ) نوشته غارتى فجيع به عمل آورد و نفائس ذخائر و موقوفات آن را يكسر تاراج نمود و آن فاجعهء چهارم بشمار مىآيد .\r\nپنجم ، بعد از اين واقعه ، عضد الدوله ديلمى در مشهدين شريفين نجف و كربلا بمسطورات ( ص 163 و 171 ) عماراتى رفيعه و مساجدى حسنه بنا نمود ، و هم در آن اوقات يكى از امراء او بنام عمران بن شاهين در آن دو مشهد مقدس رواقى ساخت كه در هر دو جا برواق عمران معروف است ، و اين عمارت پنجم مىباشد كه تا ع 1 سنه 407 باقى بوده ، و در آن تاريخ حريقى در مشهد مقدس از افتادن شمعى بزرگ رخ داد كه د أثر آن اكثر ابنيهء حرم مطهر و ديوارهاى آن فروريخته و از بين رفت ، و اين را خرابى پنجم مىناميم ، و در ( ص 172 ) نوشته كه نبايد قادر عباسى خليفهء وقت را از تسبيب آن بر كنار بدانيم .\r\nششم ، چندان وقتى از اين حريق نگذشت كه ابو محمد ، حسن بن فضل بن سهلان رامهرمزى وزير سلطان الدولهء ديلمى بويهى در همان سنه 407 سورى برگرد حائر ( كه آن وقت بر همهء عمارات واقع در اطراف قبر مطهر اطلاق مىشده ، يعنى بر عمارتى كه ما مىتوانيم باصطلاح زمان و مكان خودمان آن را قريه يا قصبهء كربلا بناميم ) كشيد كلام خوب ظاهر مىشود كه آن ايام آن مكان مقدس بنام حاير معروف بوده و ازاين‌جهت\r\n\r\n","description":"","footnote":"","page_name":" 605 ","page_number":309},
  {"content":"\r\n\r\nمىبينيم بعضى از بزرگان كه در آن اعصار و ما بعدها از اهل آن مقام مقدس بوده‌اند در كتب تواريخ تعبير از آنها به حائرى شده و درباره هيچ‌كدام كربلائى در كتب تواريخ و رجال ديده نمىشود ، از آن جمله جناب محمد الحائرى فرزند ابراهيم المجاب كه در اول عنوان 239 گذشت ) .\r\nو اين وزير بىنظير چنان كه در ( ص 173 ) فرموده در شعبان سنه 414 بقتل رسيد ، ليكن عماراتى كه وى نمود زياده بر صدسال بپائيد ، و از طرف متغلبين زمان تعرضى بدان زمين عرش نشان ، نشان نداريم ، الا اينكه مسترشد عباسى در سنه 526 متعرض خزانه مباركه شده و اموال و نفائس بسيارى كه سالها از وجوه موقوفات و نذورات در آن مجتمع و متراكم شده بود ، به غصب تصاحب و تصرف نمود .\r\nهفتم ، در مائهء هفتم تخريبى در سرزمين مقدس كربلا و غارتى رخ نداد ، بلكه برعكس ، ( با اينكه عمارت ابن سهلان باقىمانده و بنص « تاريخ كربلا : 176 » محتاج بتجديد نبود ، بااين‌حال ) مؤيد الدّين محمد مقدادى قمى وزير ناصر خليفه عباسى بأمر اين خليفه عباسى نسب شيعى مذهب ، تشييدات و تزييناتى با أخشاب ساج ، و حرير و ديباج در روضه شريفه به عمل آورد ، و همچنين در ساير عتبات مقدسه عراق عرب تزييناتى افزود و اصلاحاتى فرموده و براى سرداب غيبت شبكه‌هائى از آبنوس برقرار كرد كه در صفحه مذكوره فرمايد آنها هنوز بحالى است كه گوئى كنون از زيردست سازندهء آن برون آمده .\r\nهشتم ، به‌طورىكه در ( ص 177 ) اين تاريخ نوشته ، عمارت بويهيان و غير آنان زياده بر سيصد و شصت سال باقى و برقرار بود ، و در قرن 5 و 6 و 7 بلكه تا اواخر قرن 8 همه سالم ، و هيچ شكستى در آنها رخ نداد ، چنان كه ابن بطوطه سياح معروف كه در سنه 727 بدان زمين مقدس ورود نموده در سفرنامهء خود نوشته كه : مشهد حسين ابن على ( ع ) در داخله شهر كربلا واقع و بر در آن دربانانى ايستاده ، و هركس وارد مىشود آستانه را كه از نقره است مىبوسد و بر ضريح مقدس قنديل‌هائى از طلا ، و بر درها پرده‌هائى از حرير آويخته ، و اهل اين شهر دو طايفه از اولاد زحيك و اولاد فائزند كه همه بيك پدر منتهى مىشوند ، و هماره ما بين آنها كشتار در كار و ازاين‌رو خرابى بسيار بدين شهر وارد آمده ، انتهى .\r\nنهم ، در سنه 767 سلطان اويس جلايرى فرزند شيخ حسن ايلگانى بموجب\r\n\r\n","description":"","footnote":"","page_name":" 606 ","page_number":310},
  {"content":"\r\n\r\nنذرى كه كرده و بمراد خود رسيده بوده ، تجديداتى در عمارات سابقه بجا آورد كه در أثر آن آثار و عمارات پيش از آن ، از بويهيان و عباسيان همه از بين رفت و تاريخ مرقوم را در بالاى نخله مريم ثبت نمود كه تا وقعه وهابيه واقعه در همين سال ( 1216 ) آن آثار و تاريخ موجود بوده و بعد از هجوم و تخريب آنان ، بفرمان سلاطين عثمانى آن آثار را محو و منطمس كردند . و در شعبان همين سال ( 767 ) امير جان ( كه او را براى سهولت تلفظ ، مرجان نوشته‌اند و از امراء سلطان اويس مرقوم بود ) بر سلطان مذكور ياغى شده ، و سلطان اويس بدفع او بعراق آمد ، و مرجان ملتجى بحرم محترم حضرت سيد الشهداء ( عليه آلاف التحية و الثناء ) گرديد ، و در زاويه شرقى حائر طاهر مسجدى ساخت و در پهلوى آن مأذنه ( گلدسته ) ئى بنا كرد كه بمناره عبد مشهور شد و چون سلطان اويس اين عمل را از او ديد از آنجا كه خود او هم اهل اين‌گونه خيرات بود او را عفو نمود و خود هم ( چنان‌كه در ص 181 نوشته ) بعد از مرجان آن تجديدات و تزييناتى را گفتيم به عمل آورد ، و تفصيل تطورات منارهء عبد عن‌قريب در آخر اين عنوان بيان مىشود .\r\nدهم ، در ماه صفر سنه 858 ، فتنهء سيد مشعشى در آن محل مبارك رخ داد بدين شرح كه سيد على بن محمد مشعشعى از اولاد حضرت محمد العابدين الامام موسى الكاظم عليه السلام در سنه 858 بر حويزه و ساير بلاد خوزستان و اهواز مسلط شد ، و لشكر بعراق عرب كشيد ، و در مشاهد مشرفه كه از آن جمله كربلاى معلى بود قتل و غارتى شرم‌انگيز به عمل آورد ، و بطورىكه در « تاريخ كربلا : 220 » نوشته نفائس و اموال بىشمارى از خزانه مقدسه تاراج نمود ، و جمع كثيرى از زوار و سكنهء آن را بقتل رسانيد و بسيارى را اسير كرده و به دو محل دار الملك خود بصره و جزاير سوق داد .\r\nدر ( ص 221 ) نوشته كه خزانه مباركه در اين وقت حاوى جواهر نفيسه و ذخاير جليله چندى بود كه در طول مدت چند قرن بعد از خلفاى بنى عباس بهمت والاى سلاطين شيعه‌اى كه بعد از آن طايفه بر عراق عرب مسلط شدند در آنجا تمركز يافته بود چنان كه در شرحى كه ابن بطوطه نوشته اشاره بدان شده ، و بعد از ورود وى بدان شهر مقدس تا اين وقت قتل و غارتى رخ نداده بود ، انتهى . در « روضات الجنات : 264 س 33 » تاريخ اين فاجعه عظيمه را در صفر سنه 508 نوشته ، و آن اشتباهى است كه در كتابت و چاپ واقع شده .\r\n\r\n","description":"","footnote":"","page_name":" 607 ","page_number":311},
  {"content":"\r\n\r\nيازدهم ، واقعه وهابيه است كه در عيد غدير اين سال رو داد ، و در كتاب « تاريخ كربلا » تأليف سيد عبد الجواد كليددار در ( ص 223 تا 230 ) تفصيل آن را نوشته و فرمايد آن از همه فجائع و مصائبى كه از واقعهء طف بعقب‌تر در آن زمين مقدس رخ داده بزرگتر و سخت‌تر و ناگوارتر بود ، انتهى . و ما در ( سال 1207 عنوان 128 ص 323 ) شرحى از مخترع مذهب وهابيه و مبناى آن نوشتيم ، و باز نموديم كه فتنه‌هاى كثيره در سنوات عديده از تابعين وى در حجاز و عراق عرب روى داده ، و اينك اينجا گوئيم كه در تاريخ كربلاء مذكور شرحى نوشته بخلاصهء اينكه در حدود سال 1205 كه مردمان وهابى قوت و شوكتى در ولايت نجد بهم رسانيدند ، اهل عراق عرب وقوع حادثهء ناگوارى را از آن‌ها در آن سرزمين پيش‌بينى مىكردند ، و در سنه 1214 دولت عثمانى قرارداد صلحى با آنها در بغداد بست ، ليكن آن چندان فائده‌اى نبخشيد ، تا اينكه در ماه ذىالحجهء اين سال هجوم بعراق عرب آوردند ، و چون مردم كربلا براى زيارت عيد غدير بنجف رفته بودند ، آنها از خلوت بودن كربلا سوءاستفاده نموده و آن شهر مقدس را محاصره كردند و از طرف دروازهء محلهء خيمه‌گاه شكافى در حصار انداخته و در چهارشنبه هيجدهم ذىالحجه ( كه عيد غدير اين سال بود ) به شهر درآمدند ، و دست بقتل و غارت برآوردند ، و در حرم و صحن و اطراف آن ريختند و در يك شب بيست هزار نفر را كشتند چنان‌كه در ( ص 228 ) نوشته ، و از آن‌ها بنص ( ص 227 ) پنجاه نفر در حوالى ضريح مطهر ، و پانصد نفر در صحن مقدس بودند كه بقتل رسيدند ، و نفائس عتيقه و جواهر ثمينه و أحجار كريمهء بسيارى بر شتران بار كرده و بيرون بردند .\r\nآن‌گاه در ص 229 نوشته كه از جملهء چيزهائى كه آن جماعت بردند ، دانهء لؤلؤ بزرگى و بيست شمشير طلاپوش ، و ظروف طلا و نقره و فيروزه و ألماس و اثاثيه و فروش روضهء مقدسه و چهار هزار طاقه‌شال كشميرى و دو هزار شمشير نقره و بسيارى ديگر از تفنگ‌ها و ساير اسلحه بود . و در ( ص 227 ) گفته كه در تمام خانه‌ها درآمدند ، و هيچ رحم بر صغير و كبير نكردند و احترامى از زن و مرد نداشتند . و بدون رحم تيغ بىدريغ بر هركه يافتند كشيدند و كشتند ، انتهى .\r\nو از جملهء مقتولين همين مرحوم ملا عبد الصمد صاحب اين عنوان بود و در « روضات الجنات » علاوه بر اينكه در احوال صاحب اين عنوان بمناسبت ذكرى از اين طايفه\r\n\r\n","description":"","footnote":"","page_name":" 608 ","page_number":312},
  {"content":"\r\n\r\nنموده ، در احوال آقا سيد على كربلائى ( ص 416 ) نيز شرحى از آن نوشته و آنجا فرمايد كه : آنها حيوانات كثيف بسيارى در صحن مطهر بستند و ضريح مبارك را كندند و صندوق مقدس را شكستند و هاون قهوه را در بالاى سر مقدس گذاشتند و در آن قهوه سائيده و پختند و خوردند ، انتهى .\r\nو نيز در كتاب « قصص العلماء » در أحوال آقا سيد محمد كربلائى در ( ص 102 ) شرحى از اين واقعه هايله نوشته چنان كه گويد : جماعت فسقهء فجرهء غاويهء باغيهء هالكهء ضاله مضله طايفه وهابيه ( خذلهم اللّه تعالى ) بكربلا ريختند و در آنجا قتل و غارت بىاندازه نمودند و صندوق مطهر را شكستند و بر سر قبر مطهر قهوه پختند و قبر آن جناب را شكافتند ، ديدند كه آن حضرت بر سر بوريائى نهاده ، بناگاه هوا بهم خورد و باد شديدى وزيدن گرفت ، پس وهابيه گريختند ، و بعد از آن خدام مرقد آن حضرت قطعات صندوق را كه صندل سفيد بود به شكل تسبيح ساختند و در نزد اهل ايران آوردند از آن جمله چند عدد بدست والد افتاده كه چند دانه من دارم اميد كه آن را در ميان كفنم گذارند كه بدان سبب نجات از دركات يابم ، چه آن صندوق را انبيا مسح كردند و ائمه آن را تقبيل و ملائكه پرهاى خود را على الدوام بر آن سودند ، انتهى . و مرحوم حاج محمد رضا أزرى بغدادى كه در ( 1240 ) بيايد ، قصيده‌ئى در اين واقعهء فاجعه سروده كه شامل شصت و شش بيت ، يعنى 132 مصراع است ، و هر مصراعى ماده تاريخ واقعه ، يعنى 1216 مىباشد .\r\nو نيز در « فارسنامه ناصرى ، گفتار 2 : 250 » در وقايع سال هزار و دويست و شانزده ، و همچنين « تاريخ اصفهان » در وقايع اين سال ( ص 136 در قسمت پائين صفحه ) ذكرى از اين واقعه نموده‌اند ، و در فارسنامه دارد كه مرتكب اين لشگركشى بكربلا ، سعود نامسعود پسر بدگهر عبد العزيز نجدى بود ، و از بامداد تا شش ساعت پنج هزار نفر را كشتند ، انتهى . و همچنين در « تاريخ قاجاريه 1 : 68 » اين واقعه را ذكر كرده و تقريبا مانند ساير مواضع مذكوره سخن رانده .\r\nدوازدهم ، واقعهء نجيب پاشا است كه در « تاريخ كربلا » ذكرى از آن نشده و ما در اين كتاب در ( 1258 ) آن را ذكر مىكنيم ، و در « روضات الجنات : 353 » آن را قتل سيم واقع در بقعهء مباركه كربلا شمرده ، و فرموده قتل اول واقعهء سيد مشعشعى و دويم وهابيه مىباشد ، و ديدى كه ما اينجا يازده واقعه آورديم و از آن‌ها در همين دو\r\n\r\n","description":"","footnote":"","page_name":" 609 ","page_number":313},
  {"content":"\r\n\r\nواقعهء أخير قتل به عمل آمده كه اينجا دهم و يازدهم شمرده شده و دوازدهم آنكه قتل سيم باشد واقعه نجيب پاشا مىباشد پس مطابق قول روضات خواهد شد .\r\nاينك برحسب وعده‌ئى كه در شمارهء نهم اين عنوان داديم بايد ذكرى از مأذنهء عبد اينجا بياوريم ، پس چنين گوئيم كه در « تاريخ كربلا : 230 تا 240 » شرحى دربارهء اين مناره نوشته بخلاصه اينكه مرجان والى كه از طرف سلطان اويس جلايرى ايالت عراق عرب را داشت ، و پس از آن بر او ياغى شده و بمخالفت برخاست چون شنيد كه سلطان اويس از آذربايجان بسركوبى او حركت به طرف عراق نموده ملتجى بحرم مطهر حضرت سيد الشهداء ( عليه السلام ) شد و اين منار ( مأذنهء عبد ) با ( به‌طورىكه ما اشاره كرديم ) گلدسته را در صحن مطهر ساخت و ما در شماره نهم نوشتيم كه سلطان اويس چون ديد وى اين عمل نيك را بجا آورده او را عفو كرد و بعد از آن در سنه 982 شاه‌تهماسب چون ديد كه آن اصلاحاتى لازم دارد در ضمن تعميراتى كه در حائر طاهر ( از توسيع صحن از طرف شمال و غيره ) به عمل آورد اين منار را هم تعمير نمود و تا سنه 1354 آن منار ( كه در طرف شرقى صحن در بيست مترى تقريبى گوشهء شمال شرقى افتاده به طرف چپ آنكه بحرم حضرت عباس عليه السلام مىرود ) باقى و برقرار بود ، و به‌طورىكه در ( ص 232 ) فرموده از همهء منارات و مأذنه‌هاى عتبات عاليات كه اينك موجود است بزرگ‌تر و ضخيم‌تر و محكم‌تر بود بلكه بعد از ملويه در سامره ، دو يمين منار عراق عرب مىشده .\r\nدر سنه 1354 ناگهان حكم بتخريب آن صادر شده بعنوان اينكه چون ميلى در آن بهم رسيده براى آنكه مبادا بر روى كسى خراب شود ، آن را تا بيخ كه ملصق به زمين بود خراب كردند ، و در ص 235 بعد از اين شرح كه باز نموديم مىفرمايد : كى تشخيص داد به اين كه آن مايل بانهدام است ؟ نمىدانيم ، برفرض اينكه مايل هم بود ، آيا بايد تا ته آن را برچيد ؟ نمىدانيم . اين‌ها چيزهائى است كه اهل‌فن مىدانند ، اين مردم كه مىگويند متخصص مصرى در اين وقت از اسلامبول براى تنظيم صورت موقوفات حسينيه و بخصوص موقوفات مأذنه آمده بود چيست ؟ نمىدانيم ، اين مناره كه متوليان رسمى از دولت عثمانى و دولت حاضره داشته آن وقت از كجا مصارف آن تأمين مىشده ؟ نمىدانيم ، اگر اين سؤالات حقيقت داشته باشد ناچار روزى آشكار مىشود ، و الا مانند خود مأذنه كم‌كم از بين خواهد رفت ! انتهى .\r\n\r\n","description":"","footnote":"","page_name":" 610 ","page_number":314},
  {"content":"\r\n\r\n\r\n* ( 241 - وفات مرحوم ميرزا محمد مهدى شهرستانى ) * * ( أعلى الله مقامه ) *\r\nشهرستان ، چنان كه در « روضات : 725 » و « فارسنامه 2 : 247 » و غيره نوشته ، بفتح شين معجمه و سكون هاء و فتح راء و سكون سين مهمله و فتح تاء مثناة فوقانى و بعد از آن الف و نون ، نام چندين موضع بوده و مىباشد .\r\nاول شهرستان خراسان در ميانهء نيشابور و خوارزم در آخرين حد شهرهاى خراسان و آغاز ريگستان خوارزم كه آن را عبد اللّه بن طاهر امير خراسان در خلافت مأمون بنا نهاده و جماعتى از علماء از آن بهم رسيده‌اند از آن جمله شيخ أبو الفتح محمد بن أبو القاسم عبد الكريم صاحب كتاب « ملل و نحل » .\r\nدويم شهرى بوده در فارس كه آن قاعده ناحيه‌ئى از آن مملكت بوده كه اينك شهر كازرون در آن ناحيه مىباشد و آن را تهمورس ديوبند پادشاه معروف ساخته و پس از آن اسكندر رومى خرابش نمود ، پس شاپور بن اردشير بابكان مجددا آن را ساخت و توابعى برايش قرار داد كه يكى از آنها قريهء كازرون و آن را كوره ( يا خوره ) شاپور گفتند و يكى از قسمت‌هاى پنج‌گانه مملكت فارس گرديد پس فيروز بن بهرام كازرون را شهرى نمود و بتدريج شاپور خراب شده و از بين رفت مانند بسيارى ديگر از شهرها و ديهات كه شهرى مبدل بديهى ، و ديهى مبدل بشهرى گرديده چنان كه درباره بسطام و شاهرود در عنوان 195 ( ص 474 ) نوشتيم .\r\nسيم شهر جى كه نخست شهر اصفهان در آن محل بوده و اينجا كه اصفهان امروزه است چندين قريه بوده كه يكى از آنها قريه جوباره محل نشيمن يهود بوده و بعد از آن آن ديهات بهم متصل شده و به صورت شهر درآمده و بنام اشهر و اعظم آنها كه جوباره بوده يهوديه ناميده شده و بتدريج شهرستان از صورت شهرى افتاده و يهوديه عنوان شهرى به خود گرفت و باصفهان معروف شد و اينك كه زمان ما است شهرستان ديهى است بر كنار رودخانه زاينده‌رود و ناحيه‌ئى كه شامل اين ديه و ديهات حومه شهر ( سه طرف جنوب و شمال و مشرق - چنان كه در « تاريخ اصفهان : 176 » بالاى صفحه فرموده ) مىباشد « جى » گويند .\r\nچهارم قريه‌اى در بلوك خنج فارس كه بسه فرسخ كمتر طرف مشرق قصبهء خنج است چنان كه در « فارسنامه : گفتار 2 : 198 » نوشته .\r\n\r\n","description":"","footnote":"","page_name":" 611 ","page_number":315},
  {"content":"\r\n\r\nپنجم قريه‌اى ديگر در فارس از ناحيه فسا چنان كه هم آنجا در فهرست اسماء ديهات فارس در ( ص 20 ) نوشته .\r\nو مرحوم ميرزا محمد مهدى صاحب عنوان ( عليه‌الرحمه ) از سيم كه شهرستان اصفهان باشد بوده ، و آن چنان كه در كتاب « فرهنگ آبادىهاى ايران : 290 » فرموده در 51 درجه و 41 دقيقه طول جغرافيائى و 32 درجه و 38 دقيقه عرض جغرافيائى واقع شده .\r\nمختصر ، آن جناب فرزند مرحوم سيد ابو القاسم موسوى و خود از علماء معروف و مشايخ اجازه در مائه دوازدهم هجرت بوده و در چندين موضع نام او به نظر رسيده همچون « روضات : 127 » در ترجمه مؤلف كتاب و « مستدرك الوسائل 3 : 396 » و « قصص العلماء : 159 » در ترجمه آقا محمد باقر بهبهانى و غيره ، و جناب آقاى سيد هبة الدّين شهرستانى ( سلمه اللّه تعالى ) كه در ( 1301 ) بيايد رساله‌ئى بعنوان شهرستانيه در احوال او تأليف كرده و از آنها همه با ملاحظه بعضى از مجلدات الذريعة و غيره چنين برآيد كه وى نخستين كسى است از اين خانواده كه از شهرستان اصفهان در اواخر مائه دوازدهم بكربلا آمده رحل اقامت انداخت و منشأ تشكيل سلسله شهرستانى در عراق عرب گرديد ، و در آنجا در نزد آقا محمد باقر بهبهانى درس خوانده و بنص قصص در تفسير يد طولى داشته و در كربلا ساكن بوده و از شيخ يوسف بحرينى اجازت روايت داشته و چنان كه در « تحفة العالم : 216 » فرموده در بدايت حال وقتى به - شاه‌جهان‌آباد هند رفته و از اوضاع آن ولايت منزجر شده و باز بعراق عرب آمد و در « اصول كافى » و « تفسير صافى » تدريس مىنموده و در قوت أداء عبادات و ادعيه و زيارات بغايت موفق و مؤيد بود ، انتهى .\r\nو او در خدمت چند تن درس خوانده يا اجازت روايت داشت :\r\nاول مرحوم شيخ يوسف بحرينى . دوم مرحوم شيخ محمد مهدى فتونى .\r\nسوم مرحوم ملا ابو الحسن شريف عاملى . چهارم مرحوم آقا محمد باقر بهبهانى .\r\nپنجم مرحوم آقا مير عبد الباقى امام جمعه ( رحمهم اللّه ) .\r\nو هم چند نفر در نزد او درس خوانده يا اجازت روايت از او داشته‌اند :\r\nاول مير عبد اللطيف خان شوشترى . دويم شيخ اسد اللّه كاظمينى . سيم حاج ميرزا محمد اخبارى . چهارم سيد دلدار على هندى . پنجم آقا سيد جعفر ثانى خوانسارى .\r\nششم آقا احمد بهبهانى . هفتم شيخ احمد احسائى . هشتم سيد عبد اللّه شبر . نهم حاج\r\n\r\n","description":"","footnote":"","page_name":" 612 ","page_number":316},
  {"content":"\r\n\r\nملا احمد نراقى . دهم ملا شمس الدّين بهبهانى . يازدهم ملا على بن آقا محمد كاظم تبريزى . دوازدهم آقا محمد على فقيه نجفى . سيزدهم شيخ محمد فاضل سمنانى .\r\nچهاردهم ميرزا مهدى بن ميرزا محمد تقى تبريزى . پانزدهم آقا سيد صدر الدّين عاملى ( عليهم الرحمه ) . شانزدهم مرحوم ملا ابو على ، به شرحى كه ذيلا مىنويسيم .\r\nو بالجمله ، وى در اواسط اين سال چنان‌كه در منتظم ناصرى و مستدرك بدون تعيين ماه آن دارد در كربلاء وفات كرد و از قرارى كه در روضات او را به « المجاور بأرض الحائر المطهر حيا و ميتا » وصف كرده هم در كربلا دفن شد ، و مرحوم ميرزا محمد جعفر شهرستانى كه در ( 1260 ) بيايد از أحفاد پسرى او مىباشد ، و مرحوم حاج ميرزا محمد حسين شهرستانى كه در ( 1256 ) بيايد و جناب آقا سيد هبة الدّين شهرستانى كه نام او را ذكر كرديم از أحفاد دخترى او مىباشند . و در « مرآة الاحوال » وفات او را در سال 1215 نوشته . و مرحوم محمد نبى خان سفير كه در ( 1225 ) بيايد ، برطبق قول اخير اين مصراع را در ماده تاريخ وفات او فرموده :\r\n« از غياب مهدى آل محمد آه آه »\r\nو در « فهرست كتب خطى كتابخانه‌هاى اصفهان 1 : 106 » نسخه‌يى از « منهاج الصلاح فى اختصار المصباح » علامه حلى ( قدس اللّه سره ) را به شماره ( 31 ) عنوان كرده و پس از ذكر پاره‌ئى از مشخصات نسخه فرمايد :\r\nدر هر دو روى برگ ( 206 ) اجازهء دانشمند بزرگ سيد محمد مهدى بن ابى القاسم موسوى شهرستانى متوفى بسال 1216 براى عالم نبيل ملا ابو على است ، به خط شكسته نستعليق خواناى مجيز . تاريخ اين اجازه ماه شوال 1200 است ، و مجاز ظاهرا ملا ابو على « محمد بن اسماعيل » حائرى ( متولد در ماه ذوالحجه 1159 در كربلا متوفى 1216 در نجف ، سال وفات مجيز ) صاحب كتاب « منتهى المقال فى احوال الرجال » معروف برجال ابو على باشد كه شرح‌حالش در « مصفى المقال 1 : 394 » و غيره مذكورست ، و غير از او كسى را به اين نام نشناختيم ، انتهى .\r\nو در پاورقى فرمايد : وفات سيد شهرستانى ( قدس سره ) را در خاتمه « مستدرك الوسائل 3 : 396 » و كتب محدث قمى درين سال نوشته‌اند ، لكن مؤلف محترم « الذريعة 1 : 252 » و صاحب « مكارم الآثار » بسال 1215 در كربلا حدود هشتادسالگى ضبط كرده‌اند ، انتهى .\r\n\r\n","description":"","footnote":"","page_name":" 613 ","page_number":317},
  {"content":"\r\n\r\nو البتّه ما شرح حال صاحب عنوان را تا اين اوان در وقايع سال 1215 نوشته بوديم ، ليكن چون 1216 را اصح دانستيم اينك كه مشغول تبييض مسودات مىباشيم درين موضع ضبط نموديم .\r\nبه حمد اللّه تعالى و حسن توفيقه چون احوال مرحوم آقا ميرزا سيد محمد مهدى شهرستانى ( قدّس سره ) بخاتمت پيوست جلد دويم را به اينجا ختم نموديم و اميد حسن خاتمت و بركت عاقبت و خير و عافيت از حضرت حق جلّ جلاله تعالى داريم .\r\nبتاريخ روز شنبه سيم ماه ذى الحجة الحرام سنه 1382 هجرى قمرى مطابق هفتم ارديبهشت ماه باستانى سال 1342 هجرى شمسى و السلام . الاقل محمد على « معلم حبيب‌آبادى »\r\n\r\n\r\n","description":"","footnote":"","page_name":" 614 ","page_number":318}
  ]