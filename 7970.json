[
  {"content":"\r\n\r\nبه فرمان\r\nاعليحضرت همايون محمدرضا پهلوى د\r\nشاهنشاه آريامهر\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nبنياد فرهنگ ايران\r\nرياست افتخارى\r\nعليا حضرت فرح پهلوى شهبانوى ايران\r\nنيابت رياست\r\nوالاحضرت شاهدخت اشرف پهلوى\r\n\r\n","description":"","footnote":"","page_name":" مقدمه 1 ","page_number":3},
  {"content":"\r\n . \r\n","description":"","footnote":"","page_name":" مقدمه 2 ","page_number":4},
  {"content":"\r\n\r\nبراى آنكه در تاريخ و جغرافياى تاريخى ايران تحقيقى جامع وكامل و دقيق انجام بگيرد نخستين كار آن است كه مآخذ و مدارك مهم و معتبر در دسترس محققان واقع شود .\r\nبسيارى از اين آثار كه در ادوار مختلف به زبان فارسى تأليف شده هنوز به چاپ نرسيده و چاپ بعضى ديگر با وقتى شايسته انجام نگرفته است اما كتابها و رسالاتى كه به زبانهاى ديگر نوشته شده نيز فراوان است والبته هر پژوهنده اى نمى تواند با چندين زبان بيگانه آشنائى داشته باشد .\r\nبراى رفع اين مشكل بنياد فرهنگ ايران مى كوشد كتابهاى فارسى را كه از اين جهت ارزش و اهميت دارد و نسخه هاى خطى آنها از دسترس علاقه مندان دور است منتشر كند و كتابها ورسالاتى را كه به زبانى ديگر تأليف يافته است به فارسى در آورد و انتشار دهد .\r\nپرويز ناتل خانلرى\r\nدبير كل بنياد فرهنگ ايران\r\n\r\n","description":"","footnote":"","page_name":" مقدمه 3 ","page_number":5},
  {"content":"\r\n . \r\n","description":"","footnote":"","page_name":" مقدمه 4 ","page_number":6},
  {"content":"\r\n\r\nمنابع تاريخ و جغرافياى ايران\r\n44\r\nايترپرسيكوم\r\n\" گزارش سفارتى به دربار شاه عباس اول \"\r\nاز\r\nژرژ تكتا ندرفن دريابل\r\nترجمهء\r\nمحمود تفضلى\r\nانتشارات بنياد فرهنگ ايران\r\n\r\n","description":"","footnote":"","page_name":" مقدمه 5 ","page_number":7},
  {"content":"\r\n\r\nاز اين كتاب\r\n1200 نسخه در پائيز 1351 در چاپخانهء داورپناه\r\nچاپ شد\r\n\r\n","description":"","footnote":"","page_name":" مقدمه 6 ","page_number":8},
  {"content":"\r\n\r\n\r\nمقدمه‌اى از مترجم\r\nاين ترجمه را به برادرم جهانگير تفضلى سفير شاهنشاه آريامهر تقديم مىدارم محمود\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n . \r\n","description":"","footnote":"","page_name":" مقدمه 8 ","page_number":10},
  {"content":"\r\n\r\nدوران سلطنت شاه عباس اول كه با لقب بزرگ از ديگر شاهان صفوى ممتاز شده ، از دورانهاى پراهميت تاريخ ايران است .\r\nدر آن زمان كه حدود چهار قرن از آن مىگذرد نقشه سياسى اروپا و آسيا با روزگار ما تفاوت بسيار داشت . قدرت سلاطين عثمانى كه بر امپراطورى پهناورى مسلط شده بودند و تا قلب اروپا و پشت دروازه‌هاى وين رانده بودند براى دولتهاى همجوار كابوسى هولناك شده بود .\r\nدر مركز اروپا امپراطورى آلمان كه آن را امپراطورى مقدس آلمانى و رومى مىناميدند و در دست خاندان سلطنتى اطريش بود بر قلمرو وسيعى حكومت مىكرد اما از طرف شرق با تهديد مستقيم عثمانيها مواجه بود .\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\nپادشاهان فرانسه كه بر سر منافع سياسى با خاندان سلطنتى اطريش و امپراطورى آنها رقابت داشتند با سلطان‌هاى عثمانى روابطى دوستانه برقرار ساخته بودند و با نفوذ فراوانى كه در دربار آنها حاصل كرده بودند ايشان را به جنگ با امپراطور آلمان برمىانگيختند كه تضعيف قدرت او بالمآل به سود ايشان مىبود .\r\nدر مقابل ، امپراطوران آلمان ، و بعضى از ديگر قدرتهاى اروپائى كه هريك به خاطر منافع خاص خود با پيشرفت تركان عثمانى در اروپا مخالف بودند مىكوشيدند با پادشاهان صفوى ايران كه در مقابله با عثمانيان با ايشان منافعى مشترك داشتند متحد شوند و آنها را به جنگ بر ضد تركها و تضعيف قدرت ايشان برانگيزند .\r\nبدينگونه بود كه فرستادگان رسمى و غيررسمى و سفيران متعددى به دربار پادشاهان صفوى و مخصوصا شاه عباس اول مىآمدند و از دربار ايران نيز سفيرانى به دربارهاى اروپا مىرفتند . « 1 »\r\n\r\n\r\n","description":"","footnote":"\r\n( 1 ) - خوشبختانه درباره اين دوران اسناد و مدارك نسبتا زياد به صورت كتابهاى تاريخ ، شرح حالها ، سفرنامه‌ها ، گراوورها ، فرمان‌ها ، مكتوبات و غيره به زبان فارسى و زبانهاى ديگر باقيست و بسيارى از آنچه به زبانهاى ديگر بوده به فارسى هم ترجمه شده است . آقاى نصر اللّه فلسفى استاد ارجمند دانشگاه تهران با مراجعه به اين اسناد كتاب پرارزش خود بنام « زندگانى شاه عباس اول » را تهيه كرده‌اند كه تاكنون چهار مجلد آن چاپ شده و به عنوان جامع - ترين كتاب مىتواند طرف رجوع واقع شود .\r\n","page_name":" مقدمه 10 ","page_number":12},
  {"content":"\r\n\r\nاز جمله معروفترين كسانى كه در اين زمان به ايران آمدند دو برادر انگليسى بودند يكى به نام سرآنتونى شرلى و ديگرى سر رابرت شرلى كه به اتفاق بيست و پنج نفر همراهان خود به حضور شاه عباس آمدند و خدمات گرانبهائى به او انجام دادند و توانستند محبت و اعتماد او را به خود جلب كنند . بطوريكه پس از چندى شاه عباس در سال 1599 ميلادى ( 1007 هجرى قمرى ) سرآنتونى شرلى را همراه با يكى از درباريان خود به نام حسينعلى بيك به سفارتى مأمور ساخت و آنها را به دربار پادشاهان اروپا فرستاد تا هم‌پيمانهاى دوستى و اتحاد بر ضد سلطان عثمانى منعقد سازند و هم براى فروش ابريشم ايران كه كالائى بسيار مرغوب و در انحصار شاه بود اقداماتى به عمل آورند .\r\nاين دو فرستادهء شاه عباس از راه مسكو به اروپا رفتند و در پائيز سال بعد ( 1600 ميلادى ) در شهر پراگ كه در آن‌زمان پايتخت امپراطورى آلمانى بود به حضور امپراطور رودولف دوم باريافتند و او از ايشان به گرمى و محبت بسيار پذيرائى كرد .\r\nبعلاوه امپراطور تصميم گرفت كه متقابلا سفيرى به دربار شاه عباس اعزام دارد . براى اين منظور يكى از نجباى ناحيهء ترانسيلوانى به نام « اشتفان كاكاش فن‌زالان كمنى » را برگزيد كه مورد اعتمادش\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n\r\nبود و به خانواده‌اش خدمات صادقانه انجام داده بود .\r\nاين سفير مأموريت داشت كه به دربار تزار روس در مسكو برود و از آنجا با كمك تزار سفر خود را به سوى ايران دنبال كند .\r\nاشتفان كاكاش اين مأموريت را با مسرت پذيرفت و پس از انجام مأموريتش در مسكو از راه درياى خزر به ايران آمد ولى در لنگرود گيلان بيمار شد و در لاهيجان درگذشت . همهء همراهانش نيز جز يك نفر كه منشى مخصوصش بود در اين سفر هلاك شدند .\r\nكاكاش پيش از مرگ منشى مخصوصش را كه « ژرژ تكتاندر فن‌دريابل » نام داشت مأمور ساخت كه مأموريتش را دنبال كند و به حضور شاه عباس برود .\r\nاين منشى با راهنمائى سررابرت شرلى كه براى بردن او آمد به قزوين رفت و از آنجا به تبريز اعزام گشت كه شاه عباس در آن وقت آنجا بود . و پس از چندى كه همراه شاه عباس و در اردوى جنگى او بود ، به اتفاق سفير ديگرى از ايران به نام مهديقلى بيگ از حضور شاه مرخص شد و از طريق درياى خزر و مسكو به پراگ باز گشت و در 8 ژانويه سال 1605 ميلادى گزارش خود را به امپراطور رودولف دوم تقديم داشت .\r\n\r\n","description":"","footnote":"","page_name":" مقدمه 12 ","page_number":14},
  {"content":"\r\n\r\n\r\n[ كتاب حاضر 
  ]\r\nكتاب حاضر كه در دست خواننده گرامى است ترجمهء همين گزارش است كه به وسيلهء « ژرژفن تكتاندر » نوشته شده و به امپراطور آلمان تقديم شده است .\r\nاز آنجا كه اين سفر و اطلاعاتى كه در آن گردآورى شد بسيار جالب بود ابتدا گزارشى نادرست به نام گزارش فن تكتاندر چاپ شد كه به زودى خود او آن را تكذيب كرد و چندى بعد خود او در سال 1609 اين گزارش را در شهر آلتنبورگ آلمان چاپ كرد و چون ظاهرا مورد توجه واقع شد يكسال بعد آن را دوباره به چاپ رساند .\r\nدر اوايل قرن نوزدهم متن آن از روى بايگانى اسناد وين در مجموعه نشريهء جغرافيائى و تاريخى چاپ شد ( سال 1819 ) .\r\nدر سالهاى 70 همين قرن مردى فرانسوى به نام « شارل شفر » كه از مترجمان رسمى دولت فرانسه و مدير مؤسسهء زبانهاى زنده شرقى در پاريس بود اين گزارش را به زبان فرانسوى ترجمه كرد و همراه با يك مقدمه و چند ضميمه و مقدارى يادداشت‌ها و توضيحات در سال 1877 ميلادى در پاريس به چاپ رساند . نسخه‌هاى اين چاپ اكنون بسيار نادر و كمياب است .\r\nترجمهء حاضر فارسى از روى همين نسخهء ترجمه فرانسوى كتاب صورت گرفته است كه دوست گرامى آقاى ابراهيم اولغون كه از\r\n\r\n","description":"","footnote":"","page_name":" مقدمه 13 ","page_number":15},
  {"content":"\r\n\r\nكتابشناسان و كتاب دوستان تركيه هستند و با زبان و ادب فارسى هم آشنائى بسيار دارند نسخه‌اى از آن را در آنكارا به من دادند و من با استفاده از محبت ايشان توانستم اين ترجمه را در اختيار خوانندگان فارسى زبان قرار دهم . « 1 »\r\nبراى ترجمهء فارسى همان نام لاتينى كتاب « ايتر پرسيكوم » كه در ترجمهء فرانسوى هم به‌كار رفته است حفظ شد . ضمائم كتاب از روى ترجمهء فرانسوى عينا ترجمه شده است . اما مقدمه‌اى كه مترجم فرانسوى تهيه كرده بود و يادداشتهائى كه بر كتاب خود افزوده بود چون عينا براى ترجمه فارسى مفيد نبود حذف شد منتهى آنچه از مطالب آن كه قابل استفاده بود در مقدمه و حواشى و يادداشتهاى اين كتاب به كار رفته است .\r\nهنگام ترجمهء فارسى بعضى كلمات و اسامى از صورت فرانسوى آن تغيير شكل داده شد . از جمله نام سفير اصلى كه در نسخه فرانسوى به صورت اسامى فرانسوى « اتىين كاكاش دوزالون كمنى » آمده است\r\n\r\n\r\n","description":"","footnote":"\r\n( 1 ) - نسخهء ديگرى از همين چاپ ترجمه فرانسوى مورد رجوع استاد نصر اللّه فلسفى بوده و قسمتهاى مختصرى از آن در كتاب « زندگانى شاه عباس اول » ايشان ترجمه و نقل شده است ( صفحه 133 جلد دوم و صفحات 285 تا 289 جلد چهارم ) .\r\n","page_name":" مقدمه 14 ","page_number":16},
  {"content":"\r\n\r\nو استاد فلسفى نيز آن را به همين صورت ضبط و نقل كرده‌اند به صورت آلمانى آن آورده شده است زيرا روشن است كه فرستادهء امپراطور آلمان نامى آلمانى داشته است و بطوريكه در حاشيهء صفحه چهارده مقدمهء نسخه فرانسوى كتاب ملاحظه مىشود خود او هم با نام آلمانى « اشتفان كاكاش فن‌زالان كمنى » امضا مىكرده است . بدينقرار مناسب تر مىنمود كه در ترجمهء فارسى هم همين صورت آلمانى به كار رود « 1 » .\r\nهمچنين در متن فرانسوى براى فرمانرواى روسيه عنوان و لقب « گران دوك » به كار رفته است كه در ترجمهء فارسى به جاى آن كلمهء « تزار » گذارده شد كه خود روسها هم براى فرمانروايان آن زمان خود به كار مىبردند .\r\nبراى بعضى القاب و عناوين تشريفاتى كه در مكاتبات يا در خطابه ها بوده است كوشش شده است عناوين و القاب ايرانى كه تقريبا معادل آنها باشد به كار رود و اگر در اين موارد تطبيق زياد دقيق\r\n\r\n\r\n","description":"","footnote":"\r\n( 1 ) - بعضى اسامى واحد هستند كه در زبانهاى مختلف اروپائى به صورتهاى مختلف نوشته و تلفظ مىشوند مثل « اتىين » فرانسوى كه در آلمانى « اشتفان » و در انگليسى « استيفن » مىباشد . به همين قرار مثلا « ژان » فرانسوى « يوهان » آلمانى و « جان » انگليسى است و « گيوم » فرانسوى « ويلهلم » آلمانى و « ويليام » انگليسى است و از اين قبيل .\r\n","page_name":" مقدمه 15 ","page_number":17},
  {"content":"\r\n\r\nنباشد در اصل مطالب كتاب تغييرى روى نخواهد نمود . مترجم فرانسوى هم در بعضى موارد اين عناوين و القاب را خلاصه يا حذف كرده است .\r\nنام شاه عباس در اين كتاب اغلب به صورتى ساده و بدون عنوان هاى سلطنتى و گاهى هم با اشاراتى از قبيل « قزلباش » يا غيره آورده شده است . در ترجمهء فارسى هم همين شكل و ترتيب رعايت شد تا گزارش و نامه‌ها شكل اصلى خود را حفظ كند و ترجمه حتى المقدور به اصل وفادار بوده باشد .\r\nنقشه‌اى كه در كتاب افزوده شده از روى ترجمهء فرانسوى نقل شده است تا وضع كشورهاى آن روز و خط سفر نويسنده را روشن سازد .\r\nاز دوست محترم و استاد ارجمند جناب آقاى دكتر پرويز ناتل خانلرى سپاسگزارم كه مرا به اين ترجمه برانگيختند و كتاب را در رديف انتشارات بنياد فرهنگ ايران قرار دادند .\r\nمحمود تفضلى آنكارا - مهرماه 1351\r\n\r\n","description":"","footnote":"","page_name":" مقدمه 16 ","page_number":18},
  {"content":"\r\n\r\n\r\n[ متن 
  ]\r\nايترپرسيكوم\r\n\r\n","description":"","footnote":"","page_name":" 1 ","page_number":19},
  {"content":"\r\n . \r\n","description":"","footnote":"","page_name":" 2 ","page_number":20},
  {"content":"\r\n\r\nچون فرمانرواى بسيار بزرگوار و محبوب ما اعليحضرت همايون امپراطور رودولف دوم « 1 » شاه مجارستان و بوهم در سال 1600 دو نفر سفير را كه از طرف فرمانفرماى بسيار والامقام و مقتدر پادشاه ايران ، شاه عباس اعزام شده بودند بحضور پذيرفت كه يكى از آن دو حسين على بيگ از يكى از خانواده‌هاى قديمى و نجيب ايران بود و ديگرى آنتونيوس شرلى « 2 » به يكى از خانواده‌هاى ممتاز انگلستان تعلق داشت ، با عنايات و الطاف خود اراده فرمود كه به اين سفارت پاسخ داده شود و مقرر فرمود كه براى انجام اين مأموريت حضرت اشرف عاليجاه اشتفان كاكاش فن‌زالان كمنى ، نجيب‌زادهء عاليقدر ترانسيلوانى برگزيده و سرافراز گردد . و او در سال 1602 استوارنامه‌هاى خود را دريافت داشت و در 27 ماه اوت همانسال سفر خود را آغاز كرد . در 25 همين ماه به توصيهء دكتر كرمر « 3 » مستشار همايونى در ديوان تميز ، مرا كه ، ژرژتكتاندر فن دريابل هستم براى خدمت خود برگزيد .\r\n\r\n\r\n","description":"","footnote":"\r\n( 1 ) .  Rodolph II \r\n( 2 ) .  Antonius Shirley \r\n( 3 ) .  Dr . Kremer \r\n","page_name":" 3 ","page_number":21},
  {"content":"\r\n\r\nپس از آنكه از پراگ حركت كرديم ، از سيلزى ، لهستان ، مازووى ، ليتوانى و روسيهء سفيد گذشتيم .\r\nشوايدنيتز « 1 » ( در سيلزى ) نخستين شهريست كه در راه خود ديديم ، اين شهر ساختمانهائى زيبا در خود دارد و با ديوارهاى مستحكم و خندقها محصور است . در اينجا شمشير يكى از دوك‌هاى قديمى نگاهدارى مىشود كه حدود چهار اون « 2 » درازا داشت و مرد عادى به دشوارى مى - تواند آن را بلند كند . همچنين در آنجا توپى عظيم نيز ديده مىشود .\r\nدر 31 همين ماه از شوايدنيتز حركت كرديم و روز بعد ، اول سپتامبر به برسلو « 3 » رسيديم كه شهرى بزرگ است و از جملهء مهمترين و زيباترين شهرهاى آلمان به شمار مىرود . فرداى آن روز به اوئلسه « 4 » رسيديم كه پرنس شارل فن مونستربرگ در آنجا اقامت دارد « 5 » .\r\nروز 3 سپتامبر به وارتنبرگ رسيديم كه محل اقامت و حكومت آبراهام بارون فن دوهنا « 6 » مىباشد ، كه سابقا از طرف اعليحضرت امپراطور به عنوان سفير به مسكو فرستاده شده بود . عاليجاه اشتفان كاكاش با او\r\n\r\n\r\n","description":"","footnote":"\r\n( 1 ) .  Schweidnitz \r\n( 2 ) - اون  ( Avne )  يك واحد طول قديمى است كه معادل 1188 ميليمتر بوده است .\r\n( 3 ) -  Breslau  امروز در لهستان است و « وروكلاو »  Wroclaw  ناميده مىشود .\r\n( 4 ) .  Oelsse \r\n( 5 ) - اين سه شهر امروز در ناحيهء سيلزى قرار دارند و در لهستان هستند .\r\n( 6 ) .  Dohna \r\n","page_name":" 4 ","page_number":22},
  {"content":"\r\n\r\nملاقات و مذاكره كرد و نامه‌اى از او براى صدر اعظم تزار مسكو گرفت .\r\nروز بعد 4 سپتامبر سفير به ولون « 1 » كه تابع حكومت لهستان است و 5 سپتامبر به شيستاكوا « 2 » رسيد . در فاصلهء حدود يك ربع ميل ازين شهر كوچك صومعه‌اى بسيار زيبا ديده مىشود كه مردم بسيارى براى زيارت و انجام مراسم مذهبى به آنجا مىروند . سفير از كليسا ديدن كرد و پس از آن از نزديكترين راه به سوى كراكوى « 3 » راه افتاد كه 6 سپتامبر به آنجا رسيد .\r\nاين شهر كه بر روى رود ويستول « 4 » قرار دارد پايتخت لهستان است .\r\nدربار لهستان در يك كاخ پادشاهى زيبا جاى دارد كه بر روى تپهء مستحكمى بنا شده است و در آنجا غير از ساختمانهاى ديگر سه كليسا هم وجود دارد . يكى از آنها كليساى بزرگى است كه در آن صبح و عصر در ساعات مختلف سيصد نفر سرايندهء روحانى به خواندن سرود - هاى مقدس مىپردازند . اسقف كراكوى در هر سال بيش از شصت هزار كورون درآمد دارد و كشيش‌هاى عمدهء اين كليساى بزرگ ، اغلب دهكده‌ها و زمين‌هاى وسيع در مالكيت خود دارند .\r\nشهر كراكوى به سه بخش تقسيم شده است : بخش نخستين كراكوى نام دارد . بخش دوم را به نام يكى از پادشاهان قديم كازيمير « 5 » مىنامند ، و بخش سوم كلپارديا « 6 » ناميده مىشود .\r\n\r\n\r\n","description":"","footnote":"\r\n( 1 ) .  Welon \r\n( 2 ) .  Chyestacoa \r\n( 3 ) .  Cracovie \r\n( 4 ) .  Vistule \r\n( 5 ) .  Kasimir \r\n( 6 ) .  Clepardia \r\n","page_name":" 5 ","page_number":23},
  {"content":"\r\n\r\nدر كليساى بزرگ محرابى هست كه از نقرهء ضخيم ساخته شده است . آرامگاه سن استانيسلاس « 1 » هم در آنجاست كه دست راستش را در روپوشى از طلا نهاده‌اند و نمايانست . اين آثار مقدس مذهبى مورد ستايش و احترام فراوان هستند .\r\nروز بعد كه 10 سپتامبر بود سفير امپراطور ، از پادشاه لهستان اجازهء عبور حاصل كرد . يك دسته همراهان مراقبت و اسكورت نيز گرفت كه بتواند از نواحى ماسووى « 2 » و ليتوانى « 3 » و روسيهء سفيد عبور كند . عبور از اين مناطق بدون خطر نبود زيرا پس از حمله و جنگ ، سوئديها در ليوونى « 4 » ، سربازان و قزاقها در سراسر اين نواحى پراكنده شده بودند و سرويس پستى وضع مرتب و مطمئنى نداشت .\r\nروز 14 سپتامبر وارد ورشو پايتخت ماسووى شديم . شهرى زيباست كه خيلى بزرگ نيست . در اينجا هم مانند كراكوى يك كاخ زيباى شاهى ديده مىشود كه رود ويستول در پاى آن جاريست . يك پل چوبى عالى و زيبا كه در تمام دنيا مانندى ندارد بر روى اين رود هست كه مردم با اين وسيله از آب مىگذرند .\r\nاز آنجا در 20 سپتامبر به گرودنا « 5 » رفتيم . شاه اشتفان بارتورى « 6 » در اينجا خانه‌اى زيبا در كنار رود ورتزش « 7 » بنا كرده است .\r\nاز گرودنا به بعد به خاطر شيوع طاعون ، به سختى در معرض\r\n\r\n\r\n","description":"","footnote":"\r\n( 1 ) .  Saint Stanislas \r\n( 2 ) .  Massovie \r\n( 3 ) .  Lithvanie \r\n( 4 ) .  Livonie \r\n( 5 ) .  Grodna \r\n( 6 ) .  Bathory \r\n( 7 ) .  Weretzsch \r\n","page_name":" 6 ","page_number":24},
  {"content":"\r\n\r\nخطر بوديم و ناگزير شديم كه چند شب را بدون هيچگونه خوردن و آشاميدن در جنگل‌ها بگذرانيم .\r\nروز 29 سپتامبر به ويلدو « 1 » رسيديم . در طول اين راه دوبار به چنگ قزاقها افتاديم كه مردمى پست و چپاولگرند .\r\nآنها در حالى كه چهار نعل مىتاختند و به تفنگ مسلح بودند بر سر ما فرود آمدند اما هيچگونه ناراحتى براى ما به وجود نياوردند زيرا اربابم قبلا فكر كرده بود كه خود را به عنوان سروانى كه مأموريت دارد به اردوى صدر اعظم برود معرفى كند بعلاوه ما جواز عبورى را كه از پادشاه گرفته بوديم و اربابم آن را با خود داشت به آنها نشان داديم .\r\nويلنا شهرى بسيار بزرگ است كه در صد و ده ميلى كراكوى واقع است . در آنجا يك مركز مذهبى پراهميت و يك كانون مذهبى متعلق به ژزوئيت‌ها وجود دارد .\r\nپادشاه لهستان در اينجا چند هزار سرباز تاتار نگهدارى مىكند كه در حوالى شهر سكونت دارند . از ميان آنها تعدادى برگزيده شدند تا به عنوان اسكورت همراه ما بيايند و ما با كمك آنها بتوانيم با اطمينان از ميان قزاقها بگذريم .\r\nاز ويلنا ما به سوى مسكو حركت كرديم و در راه خود از شهرى به نام وينسكو « 2 » گذشتيم كه هنوز جزء قلمرو سلطنت لهستان بود . اين شهر سراسر از چوب ساخته شده است و مردم آن از بدجنس‌ترين ،\r\n\r\n\r\n","description":"","footnote":"\r\n( 1 ) .  Wildow \r\n( 2 ) .  Winsko \r\n","page_name":" 7 ","page_number":25},
  {"content":"\r\n\r\nناسازگارترين و فاسدترين كسانى هستند كه بتوان يافت .\r\nحاكم شهر از ما بازجويى كرد كه از كجا مىآئيم و به كجا مىرويم . ارباب من به او پاسخ داد كه سفير امپراطورى مقدس رومى در دربار تزار مسكوى است . در مقابل اين پاسخ آنها ما را به سخريه گرفتند كه آيا امپراطور روميان نمىتوانست براى دوستى خود حكمرانى نيرومندتر و تواناتر از امير مسكو داشته باشد .\r\nروز بعد 6 اكتبر سفير خوشبختانه به يارى خدا به اورسا « 1 » رسيد .\r\nحاكم اين شهر كه از پيش هم او را مىشناخت به شكلى دوستانه او را پذيرفت و رفتارى بسيار خوب داشت .\r\nما ناگزير شديم كه در آنجا هشت روز توقف كنيم تا قاصدى به شهر اسمولنسك « 2 » كه در مرز دولت مسكوى است اعزام دارند و آمدن ما را اطلاع دهند زيرا در صورتى كه بدون اطلاع قبلى مىخواستيم از مرز بگذريم با مخاطرات بزرگ مواجه مىبوديم .\r\n15 اكتبر از اورسا راه افتاديم و همان روز هفت ميل را كه تا شهر بايووا « 3 » راه بود طى كرديم و شب را در اينجا گذرانديم .\r\nفرداى آن روز صبح زود از جنگلى به نام واتا « 4 » گذشتيم كه در كنار رودى واقع شده است و اين رود سرزمين روسيهء سفيد را ( كه متعلق به لهستان است ) از قلمرو مسكوى جدا مىكند . به همين جهت\r\n\r\n\r\n","description":"","footnote":"\r\n( 1 ) .  Orsa \r\n( 2 ) .  Smolensk \r\n( 3 ) .  Baiova \r\n( 4 ) .  Vata \r\n","page_name":" 8 ","page_number":26},
  {"content":"\r\n\r\nاست كه اين‌جا را روسها رانيتزا « 1 » يا گرانيتزا « 2 » مىنامند . ( كه به معنى مرز است - مترجم ) .\r\nدر اينجا يك سوار مسكوى به شتاب پيش ما آمد و پرسيد كه آيا ما اعضاى سفارت امپراطور روميان هستيم ؟ وقتى پاسخ مثبت شنيد از اسب پياده شد و به رسم كشور خودش براى سلام كردن به ما تعظيمى كرد كه سرش تا نزديكى زمين رسيد . بعد خواهش كرد كه متوقف شويم و لحظه‌اى در انتظار بمانيم و خودش با همان سرعت به درون جنگل بازگشت .\r\nبدينگونه تقريبا ساعتى توقف كرديم ، در حالى كه از سرما تقريبا يخ‌زده بوديم زيرا تمام روز باران و برف باريده بود .\r\nسفير از اين تأخير ناراحت شده بود و كم‌كم داشت به خشم مىآمد كه ديديم دوازده نفر سوار با لباسهاى بسيار زيبا كه ظاهرا حاكى از شخصيت ممتازشان بود فرارسيدند . پنج نفر از آنها به قاچ زين اسبهاشان طبل‌هاى كوچكى آويخته بودند كه آنها را مىنواختند و شش نفر ديگر سوت مىزدند .\r\nدر نزد مسكوىها اين رسم تقريبا عموميت دارد كه وقتى سوار بر اسب مىشوند نجبا و اشراف و جنگاورانى كه به خاطر شجاعت و شهامتشان شهرت يافته‌اند از اين طبل‌هاى كوچك به قاچ زين اسبشان مىآويزند تا از سربازان و سواران عادى ممتاز باشند . همچنين عادت\r\n\r\n\r\n","description":"","footnote":"\r\n( 1 ) .  Ranitz \r\n( 2 ) .  Granitz \r\n","page_name":" 9 ","page_number":27},
  {"content":"\r\n\r\nدارند كه به هنگام سوارى بدون هيچگونه اسباب و آلتى با دهانشان سوت مىزنند و صداى سوت ايشان به اندازه‌اى بلند و نافذ است كه از مسافتى بسيار دور شنيده مىشود . اينها از اوان جوانى با تمرين‌هاى دشوار و طولانى اين طرز سوت زدن را مىآموزند .\r\nوقتىكه سواران طبل‌دار به ما نزديك شدند از اسبهاشان پايين جستند و محترمترين ايشان كه مردى نسبتا مسن بود و از لباسهاش به نظر مىرسيد كه بايد شخصيت و مقامى عالى داشته باشد به سوى ما پيش آمد . سفير امپراطورى هم به استقبال او رفت و موقعىكه به فاصلهء يك قدمى يكديگر رسيدند مرد مسكوى سر خود را به علامت احترام فرود آورد و تعظيم كرد و با دست راستش زمين را لمس كرد . تمام همراهانش نيز همين كار را كردند و به اين ترتيب به ما سلام گفتند . سپس مرد مسكوى پرسيد كه نام سفير امپراطورى چيست و موقعىكه به وسيلهء مترجم اين نام به او گفته شد با اين عبارات خطاب به سفير گفت : « سنيور استفانوس ، خداوند به امپراطور بزرگ تمام سرزمين‌هاى روس ، بوريس فدوروويچ كه فرمانفرماى مردمى بىشمار و بزرگ و سرزمين‌ها و سلطنت‌هاى متعدد مىباشند عمر طولانى عطا فرمايد . به نام اوست كه حاكم اسمولنسك مرا به سويت فرستاده است تا تقاضا كنم به سرزمين ما وارد شوى . »\r\nبا اين عبارات بود كه مرد مسكوى به ما خوشامد گفت و از ما استقبال كرد . سفير با چند كلمهء مختصر به او پاسخ گفت و يادآور شد كه از آنجهت به اين سفر دراز پرداخته كه مصمم بوده است به هر\r\n\r\n","description":"","footnote":"","page_name":" 10 ","page_number":28},
  {"content":"\r\n\r\nرنجى تن در دهد تا به يارى خداوند به حضور شخص اعليحضرت تزار برسد . و اضافه كرد كه به لطف و عنايت الهى خوشبختانه خودش و تمام همراهانش به سلامتى تا اين كشور رسيده‌اند و اكنون آماده است كه همراه فرستادگان مسكوى برود و طبعا بسيار درست خواهد بود كه به هر جا آنها او را راهنمايى كنند به دنبال آنها حركت كند ، و به سهم خود بسيار خوشوقت است كه آنها را نيز در كمال صحت و سلامت بازيافته است .\r\nسپس از سلامتى اعليحضرت تزار و علياحضرت تزارين و و الا حضرت‌ها شاهزادگان و شاهزاده خانم‌ها و بالاخره از سلامت خود حاكم اسمولنسك سؤال كرد .\r\nپس از آنكه تشريفات و آداب معمولى كه بايد گفت مسكوىها به خوبى با آن آشنا نبودند برگزار شد ، آنها بر اسب‌هاى خود و ما به كالسكهء خودمان سوار شديم . پس از طى چند قدم آنها به نشانهء خوش - وقتى با تفنگ‌هاى خود چند گلوله در هوا شليك كردند . ما نيز از جانب خود به همين كار پرداختيم كه به قراريكه به وسيلهء مترجم به ما فهماندند موجب كمال مسرت ايشان شد . آنها گفتند كه اقدام ما نشانهء شادمانيمان از ورود به سرزمين امپراطور ايشان بوده است ( آنها شاهزاده و امير خود را امپراطور مىنامند ) .\r\nما شب بعد را در دهكدهء مجاور گذرانديم كه بطوريكه قبلا گفته شد آنها در آنجا منتظر ورود ما بوده‌اند . روز بعد موقعىكه مى -\r\n\r\n","description":"","footnote":"","page_name":" 11 ","page_number":29},
  {"content":"\r\n\r\nخواستيم راه بيفتيم بارانى كه همراه با برف بود با شدتى فوق العاده باريدن گرفت . با اينكه هوا بسيار بد بود ناچار بوديم كه حركت كنيم .\r\nاصولا سفر از اينجا تا مسكو حتى در هواى خوب هم دشوار است زيرا راهها بد است و در بسيارى جاها با كمك تنه و شاخه‌هاى درختان گذرگاهى به وجود آورده‌اند . در اين راه بيش از ششصد گذرگاه از اين نوع وجود دارد كه گاهى اوقات طول آنها به حدود يك ميل هم مىرسد و اغلب در وضع بسيار بدى هستند .\r\nروز 19 اكتبر به اسمولنسك رسيديم كه دو ميل آلمانى از جنگل واتا يا مرزى كه در آنجا از ما استقبال به عمل آمد فاصله دارد .\r\nاسمولنسك شهرى بزرگ ، وسيع و بسيار پرجمعيت است كه سراسر از چوب ساخته شده و فقط از شش سال پيش حصارى سنگى برايش ساخته‌اند . شهر در كنار رود بزرگ نپر « 1 » يا بوريستن « 2 » كه آن را به دو قسمت مىكند ساخته شده است . سابقا اسمولنسك هم در قلمرو سلطنت لهستان بود اما در دوران سلطنت اشتفان باتورى به منظور برقرارى صلح ميان لهستانيها و مسكوىها به حكومت مسكوى واگذار شد .\r\nما ناچار شديم سه روز در اين شهر بمانيم تا اينكه حكمران آنجا ، شاه نيكيتا رومانوويچ تروبنسكو « 3 » كه مردى ميانه سال است و يكى از با نفوذترين مستشاران تزار مىباشد اسب‌ها و كالسكه‌هاى لازم براى ادامهء\r\n\r\n\r\n","description":"","footnote":"\r\n( 1 ) .  Neper \r\n( 2 ) .  Borysthene \r\n( 3 ) .  Nikita Romanovitch Trubensko \r\n","page_name":" 12 ","page_number":30},
  {"content":"\r\n\r\nسفرمان را بفرستد . تعداد زيادى از نجبا و اشراف شهر كه بسيارى از آنها سوار بر اسب بودند تا مسافتى خارج از اسمولنسك به پيشواز ما آمدند و در حالى كه گلوله‌هايى شليك مىكردند ما را به سوى شهر آوردند . اما هيچ‌يك از آنها حق نداشت با ما حرفى بزند جز دو نفر كه به آنها عنوان راهنما داده بودند و مخصوصا براى پذيرايى از ما گماشته شده بودند .\r\nدر تمام مدتى كه ما در سرزمين حكومت مسكوى مىگذشتيم اين رسم را ملاحظه مىكرديم همچنانكه ديگران هم كه پيش از ما به اين نواحى آمده بودند آن را ملاحظه كرده بودند . مسكوىها بقدرى به اين رسم خود پاىبند هستند كه مىتوان گفت نزد آنها صورت قانون را پيدا كرده است و هرگز هيچ‌كس با يك سفير يا فرستادهء خارجى حرف نمىزند . شايد دليل اين امر آنست كه بيم دارند اگر شخصى جز خود تزار با سفيرانى كه نزد او فرستاده شده‌اند همصحبت شود توهينى نسبت به شخصيت خود او باشد . يا شايد بيم دارند كه اشخاص عادى راه و رسم سخن گفتن شايسته با سفيران را ندانند ، يا اينكه اگر سفيران بتوانند با همهء مردم صحبت كنند ممكن است بسيارى از چيزهاى مخفى براى آنها آشكار و برملا شود .\r\nسفير ما از تأخيرى كه در سفرمان پيش مىآمد ناراحت و خشمگين شده بود و با وساطت راهنمايان مخصوص اصرار مىورزيد كه حاكم محلى هرچه زودتر وسايل سفر ما را فراهم سازد .\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nسرانجام روز 21 اكتبر شش كالسكه به محل اقامت ما فرستادند كه يكى براى سوارى شخص سفير اختصاص داشت و بقيه براى ما بود كه هر كالسكه دو نفر از ما را با اسبابهامان ببرد . بنابر رسم مسكوىها كالسكهء سفير به دو اسب بسته شده بود اما كالسكه‌هاى ديگر بيش از يك اسب نداشت .\r\nهنگام عزيمت از اسمولنسك دو نفر راهنما و چند نفر ديگر در خدمت ما گذاردند كه در طول راه احتياجات ما را تأمين كنند .\r\nدر كالسكه‌هاى ما انواع خواربار گوناگون مانند آبجو ، ودكا ، عرق ، نان ، گوشت و ماهى گذارده شده بود .\r\nهمراهان ما مخصوصا و بيهوده ما را از راههاى دورترى مىبردند براى اينكه ديرتر به مسكو برسيم . به گمان من آنها از بيم طاعون كه در سرزمين‌هائى كه ما از آنها گذشته بوديم شيوع داشت با ما چنين رفتار مىكردند . اما آنها مىخواستند به دروغ به سفير بقبولانند ( زيرا اين مردم طبعا بسيار دروغگو و فريب‌كار و فاسد هستند ) كه طبق فرمان تزار سفر ما را به اين شكل ترتيب داده‌اند تا سفير ناراحت نشود و سفرش بدون خستگى انجام پذيرد .\r\nدر حالى كه ما در وضعى بوديم كه به آسانى مىتوانستيم در هر روز هفت ميل راه را طى كنيم عملا هر روز بيش از سه تا چهار ميل نمىرفتيم . سفير هم با عذرها و بهانه‌هاى آنها فريب نمىخورد اما ناچار بود كه تسليم آنها باشد و بگذارد كارها جريان عادى خود را طى كند .\r\n\r\n","description":"","footnote":"","page_name":" 14 ","page_number":32},
  {"content":"\r\n\r\nميان اسمولنسك تا مسكو سرزمين مسطح و هموار است . در هر لحظه گذرگاههائى را مىديديم كه با شاخه‌هاى قطع شده از درختان ساخته بودند ، باطلاقهائى كه با نىها پوشانيده شده بود ، جنگل‌هاى عظيم و تالابهاى نيمه يخ‌زده بسيار ديده مىشد اما يخ آنها به اندازه‌اى سفت و محكم نبود كه بتواند عبور ما را تحمل كند .\r\nعصر روز بعد از حركتمان از اسمولنسك به صومعه‌اى رسيديم كه متعلق به فرقهء سن بازيل « 1 » بود و گروهى از راهبان مسكوى در آنجا اقامت داشتند . ما شب را در آنجا مانديم .\r\nهنگام ورودمان راهبان در كليسايى كه بنابر رسم خودشان چند پله از سطح زمين بلندتر است به خواندن سرودهاى مقدس سرگرم بودند . سفير نيز براى انجام دعا و نماز به كليسا بالا رفت و تصور مىكرد همانطور كه پيش ما هم مرسوم است هركس ميل داشته باشد مىتواند به كليسا وارد شود . اما وقتى راهبان متوجه حضور او شدند با ديدگان ناراحت به او نگريستند و همين كه مراسم مذهبيشان پايان يافت يكى از آنها نزد او آمد و با كمك مترجم پرسيد كه در اين كليسا چه كار دارد و چه كسى به او گفته و حتى اجازه داده است كه به اين مكان مقدس وارد شود ؟ بعد هم پرسيد كه آيا صليبى همراه خود دارد و آيا مسيحى است ؟\r\nسفير امپراطورى در پاسخ گفت كه تصور مىكرده است كليسا براى\r\n\r\n\r\n","description":"","footnote":"\r\n( 1 ) -  ( Saint Basile )  مترجم فرانسوى مىگويد كه تكتاندر در گزارش خود اشتباها « سن برنار » نوشته است در حالى كه در روسيه مردم بيشتر پيرو « سن بازيل » هستند .\r\n","page_name":" 15 ","page_number":33},
  {"content":"\r\n\r\nدعا و نماز به روى همه كس باز است و عملا هيچ نوع صليب مادى با خود ندارد اما تصوير روحانى صليب در قلبش منقوش مىباشد ، با اينهمه براى اينكه راهب مطمئن شود كه او نيز مسيحى است يك صليب كوچك طلايى را كه معمولا به گردنش آويخته داشت به او نشان داد .\r\nهمين كه راهب اين صليب را ديد آن را بوسيد و قانع شد . سپس از سفير صدقه‌اى تقاضا كرد و رفت .\r\nچهار روز بعد به دارابوزا « 1 » رسيديم كه نخستين شهر سرزمين مسكوى است و در آنجا يك ارگ هست كه از چوب ساخته شده است .\r\nروز بعد به يك شهر كوچك ديگر رسيديم كه كوروو - سايميسيا « 2 » نام دارد .\r\n27 اكتبر به شهر سومى رسيديم كه از دو شهر قبلى كمى بيشتر قابل‌توجه بود و بوريسوا « 3 » نام داشت .\r\nدر تمام طول اين سفر حتى يك‌بار هم در شهرى به ما منزل ندادند بلكه همواره در دهكده‌هاى كوچك اقامت مىكرديم و هيچوقت هم اجازه نمىدادند كه از محل اقامت خود خارج شويم و آزادانه به گردش بپردازيم .\r\nروز 29 اكتبر به موزائيسكو « 4 » رسيديم كه شهر مهمى است . در زبان خود مسكوىها اين شهر سن‌نيكولا « 5 » ناميده مىشود زيرا اين قديس در اين شهر مورد ستايش خاصى مىباشد و حافظ و نگهبان معنوى شهر\r\n\r\n\r\n","description":"","footnote":"\r\n( 1 ) .  Darabousa \r\n( 2 ) .  Corvo - Saymisia \r\n( 3 ) .  Borissova \r\n( 4 ) .  Mosaisko \r\n( 5 ) .  Saint - Nicolas \r\n","page_name":" 16 ","page_number":34},
  {"content":"\r\n\r\nبشمار مىرود . گفته مىشود كه در كليساهاى اين شهر معجزات فراوان به ظهور مىپيوندد و به همين قرار تعداد زيادى زائران از اطراف و اكناف مختلف به اين شهر مىآيند .\r\nما بر خلاف ميل خودمان ناچار شديم شش روز در اينجا بمانيم .\r\nتزار مطلع شده بود كه در ليتوانى كه ما از آنجا عبور كرده بوديم بيمارى طاعون شيوع دارد . همچنين به وسيلهء نامه‌اى كه سفير از اورسا براى صدر اعظمش نوشته بود مطلع شده بود كه ما عازم ايران خواهيم بود و سفير امپراطورى كه براى اقامت در دربار تزار مسكوى تعيين شده بود هنوز در راه است .\r\nسه روز از توقف ما در اينجا گذشته بود كه رئيس همراهان و نگهبانان ما در حالى كه مدعى بود دستورى از تزار دريافت داشته است آمد و پرسشهاى متعددى را براى سفير مطرح ساخت بدينقرار :\r\n1 - ما در طول سفر خود از چه شهرهايى عبور كرده‌ايم ؟ در مقابل اين پرسش سفير نام تمام شهرها را بدون استثنا ذكر كرد . بىگمان دليل توقف و تأخير ما همين بود كه در چندين شهر كه در راه ما بود طاعون شيوع داشت . 2 - آيا سفير ديگر امپراطورى ( هانرى بارون فن‌لوگو ) به زودى خواهد رسيد ؟ و هدف مأموريت او چيست ؟ 3 - سفير چه هدايايى با خود آورده است ؟\r\nارباب من به او پاسخ داد كه سفير ديگر به زودى خواهد آمد اما از موضوع مأموريت او اطلاعى ندارد زيرا اين موضوع با مأموريت\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nخود او ارتباطى ندارد ، با اينهمه شنيده است كه منظور از اعزام آن سفير فقط اينست كه روابط دوستانه و احترامات متقابل را ميان دو فرمانروا برقرار سازد . از آنجا كه تزار در سالهاى اخير چندين سفارت به دربار امپراطورى اعزام داشته‌اند ، اعليحضرت امپراطور كه نسبت به تمام فرمانروايان مسيحى احساسات دوستانه و خيرخواهانه دارند نخواسته‌اند كه اين اقدامات را ناديده بگيرند و به اين منظور تصميم گرفته‌اند متقابلا سفارتى اعزام دارند .\r\nدر مورد پرسش سوم ، ارباب من گفت به آسانى مىتوان تصور كرد كه سفارتى با اين اهميت كه از طرف امپراطور روميان اعزام شده است بدون تحف و هدايا نيامده است . اما مناسب نمىداند كه در اين باب شرح و توضيحات بيشترى بيان كند . اين پاسخ مختصر نمايندهء مسكوى را كاملا قانع و راضى نساخت .\r\nروز بعد باز هم پرسشهاى خود را تكرار كرد . و مخصوصا دربارهء تمام هدايايى كه سفير مىخواست اهداء كند اطلاعات بيشترى خواست .\r\nارباب من از كم‌فهمى اين مردم و اين‌كه نمىتوانستند خست و دنائت و حرص خود را براى دريافت هدايا پنهان دارند متعجب شده بود .\r\nمدت نسبتا درازى در موزائيسكو مانده بوديم كه بالاخره چاپارى كه نزد تزار مسكو فرستاده شده بود در تاريخ 5 نوامبر بازآمد و دستور داد كه سفر خود را دنبال كنيم و ما روز 6 همين ماه به سوى مسكو حركت كرديم كه از محل توقف ما هفده ميل فاصله داشت .\r\n\r\n","description":"","footnote":"","page_name":" 18 ","page_number":36},
  {"content":"\r\n\r\nروز بعد به ويسوا « 1 » رسيديم كه شهرى كوچك است و كاخى زيبا از سنگ دارد و در موقعيتى بسيار مطبوع و دلكش ساخته شده است . تزار كنونى بوريس فدورويچ « 2 » پيش از آنكه زمامدار شود و بر تخت بنشيند در اين كاخ اقامت داشت .\r\nتزار هرچند از خانواده‌اى اشرافى و ممتاز است اما اصل و نسب سلطنتى ندارد . ذكاوت فوق العاده و لياقت و شايستگى و حسن تصادف و يارى بخت او را به مقام تزارى رسانده است . مخصوصا به علت ازدواج با خواهر تزار قبلى ، فدور ايوانويچ « 3 » كه پسر فرمانرواى جابر و مهيب ايوان و اسيلوويچ « 4 » بود به اين مقام رسيد . فدور ايوانويچ كه مردى ساده و مؤمن بود او را به عنوان سپهسالار تمام سرزمين‌هاى تابع خود تعيين كرد و امور حكومت را به او سپرد و بطورىكه گفته مىشود در مقابل اين اظهار اعتماد او را مسموم كردند . از دو برادر فدور ايوانويچ آنكه ارشد بود و ايوان نام داشت به دست پدرش و به ضرب چوبدستى او در سال 1581 كشته شد و برادر جوانترش ديميترى به تبعيد فرستاده شد و در آنجا به قتل رسيد و به اين ترتيب پس از مرگ فدور ايوانويچ فرمانرواى كنونى به خاطر علاقه‌اى كه مردم به او اظهار مىداشتند به مقام تزارى برگزيده شد « 5 » .\r\n\r\n\r\n","description":"","footnote":"\r\n( 1 ) -  Visova \r\n( 2 ) -  Boris Fedorovitch \r\n( 3 ) -  Fedor Ivanovitch \r\n( 4 ) -  Ivan vassilovitch \r\n( 5 ) - اين روايات با واقعيات تاريخى تفاوتهائى دارد و به درستى تطبيق نمىكند - مترجم .\r\n","page_name":" 19 ","page_number":37},
  {"content":"\r\n\r\nروز 9 نوامبر با كمك خداوند در حدود ساعت دو بعد از ظهر به مسكو رسيديم . گروه بزرگى از شخصيت‌هاى ممتاز مسكوى تا مسافت يك ميلى شهر به پيشواز و استقبال ما آمده بودند و تا محل اقامتمان كه به بهترين صورت تزئين شده بود و در آنجا همه چيز به شكلى شايسته آماده و منظم بود ما را همراهى كردند .\r\nاز اين لحظه ديگر اجازه نداشتيم كه از محل اقامت خود خارج شويم و به ديدن شهر بپردازيم ، برعكس ما را تحت‌نظر قرار دادند .\r\nهرچه مىخواستيم خريدارى كنيم و آنچه خواربار مورد نيازمان بود مانند : مشروبات ، آبجو ، ودكا ، عرق ، گوشت ، نان ، كره ، تخم مرغ ، مرغ و ما يحتاج ديگر همه به محل اقامتمان آورده مىشد . ما به هزينهء تزار زندگى مىكرديم كه هر روز آنچه براى زندگى عادى ما لازم بود به مقدار زياد و فراوان براى ما ارسال مىداشت بطورىكه هيچ‌چيز كسر نداشتيم .\r\nروز 27 نوامبر اربابم ، سفير امپراطورى به حضور تزار بوريس فدوروويچ بار يافت . از صبح آن روز نه اسب زيبا كه به شكلى عالى و پرشكوه زين و برگ شده بودند به محل اقامت ما فرستاده شد . يكى از آنها زين‌پوشى از مخمل سرخ داشت كه بازرى و گلابتون حاشيه‌دوزى شده بود و بند دهانه‌اش تزئيناتى از نقره و جواهرات داشت . اسبهاى ديگر كه ما سوار شديم كمتر زيبا بودند با اينهمه زينت‌هاى زيبا و قيمتى داشتند .\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nبعد از دو ساعت راهنماى مخصوص ما آمد كه ما را به كاخ تزار ببرد . اين راهنما مردى سالمند و از خانواده‌اى ممتاز بود كه مقامى عالى و مهم داشت . لباسى بسيار پرشكوه به تن داشت و چند تن ديگر از اشراف مسكوى همراه او بودند كه همه لباسهاى بسيار عالى داشتند و سوار بر اسبهاى زيبا در برابر اقامتگاه ما توقف كرده بودند .\r\nتالار كاخى كه به آنجا راهنمائى شديم ديوارهايش با بافته‌ها و تابلوهاى بسيار عالى زينت شده بود . در سمت راست قفسه‌هاى عظيمى بود كه ظروف طلا و نقره در آنها گذارده بودند . اين ظروف بقدرى بزرگ و زياد بودند كه توصيف آنها ممكن نيست . وقتى سوار بر اسب وارد كاخ شديم زنگ بزرگى را كه در وسط محوطه بود نواختند اين زنگ در ارتفاع كوتاهى قرار دارد و بيش از حدود پانزده « اون » از سطح زمين بلند نيست .\r\nاز محل اقامتمان تا كاخ تزار از ميان صفى از سربازان گذشتيم كه مسلح به تفنگ بودند و تفنگهاشان همه پر شده بود . ما همه باهم به تالار بار وارد شديم . در انتهاى تالار مقابل در ورودى تخت تزار قرار داشت كه چهار پله از كف تالار بلندتر بود و در طرف چپ ، جايگاه ديگرى به همين بلندى براى پسر تزار بود .\r\nتزار با تمام اسباب و لوازم فرمانروائيش بر روى تخت نشسته بود . تاجى طلائى به سر داشت و جامه‌اى زردوزى شده پوشيده بود كه تا روى پايش مىافتاد . يك چوبدستى از آبنوس سياه به دست\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nداشت كه با طلا منبت‌كارى شده بود و آن را به صورت چوبدستىهاى مخصوص پيشوايان مذهبى و پادشاهان نگاه داشته بود .\r\nپسرش جامه‌اى گلدوزى شده به تن داشت كه به پوست يوزپلنگ شبيه بود . دو نفر خدمتكار خاص با لباس سفيد كه هركدام نيزه‌اى بلند با سرى به شكل تبرزين به دست داشتند در دو طرف تخت تزار ايستاده بودند . در اطراف تزار مستشاران او به صورت نيم دايره نشسته بودند ، با لباس‌هاى عالى و كلاههائى از پوست روباه سياه .\r\nپس از آنكه سفير طبق تشريفات مقرر نسبت به تزار اداى احترام كرد و استوارنامه‌هايش را تقديم داشت و نطق خود را خواند تزار از جاى خود برخاست و دربارهء امپراطور بسيار مقتدر رودلف و برادران نجيبش سؤال كرد و از سلامتى آنها جويا شد . سفير در پاسخ گفت كه به لطف و عنايت الهى اعليحضرت امپراطور در نهايت سلامت هستند . شاهزاده جوان وليعهد تزار نيز همين سؤالات را پرسيد و بعد ما را مرخص كردند و با همان تشريفاتى كه شرحش گذشت به محل اقامتمان بازگرداندند .\r\nكمتر از يك ساعت بعد ، بيش از چهل نفر با ظرفهاى غذا كه از ميز مخصوص تزار آورده شده بود آمدند و براى سرافراز ساختن ما آنها را به نام او به ما اعطا كردند و از آن به بعد هم با كمال ادب با ما رفتار مىشد .\r\nپس از اين بار يافتن چهار هفتهء ديگر هم در مسكو اقامت داشتيم\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nكه در اين مدت اربابم خود را براى سفر به ايران آماده مىساخت .\r\nبراى ما لباس‌هاى مناسب تهيه كرد و بعلاوه سه نفر ديگر را به خدمت گرفت كه از آن جمله يك نفر ارگ‌نواز بود كه ساز بادى مخصوصى را هم با خود داشت . پس از آنكه اربابم فوت كرد و اين موسيقيدان هم درگذشت « 1 » من اين ساز را همراه با هفت بسته پوست سمور و چند چيز ديگر به شاه ايران تقديم داشتم .\r\nمن اينها را از آن جهت تقديم داشتم كه آنها را جزء هداياى خود اعلان كرده بودم در حالىكه در واقع ترجيح مىدادم كه طبق دستور اربابم آنها را نگاهدارم و به هنگام ضرورت بفروشم . اما راهنمايم همواره توصيه مىكرد كه چنين كارى نكنم . شاه ايران از اين ساز خيلى خوشش آمد و بدون آنكه اين هنر را به خوبى بداند آن را مىنواخت و مسلما سفير كنونى شاه ايران به خاطر اين ساز از اعليحضرت امپراطور سپاسگزارى خواهد كرد .\r\nمسكو ، شهرى پرجمعيت است و آنطور كه به ما گفته مىشد تعداد ساكنان آن به پنج ميليون نفر مىرسد « 2 » . شايد هيچ‌يك از شهرهاى آلمان را نتوان با آن مقايسه كرد . طول محيط شهر به چهار ميل آلمانى مىرسد و شامل سه شهر مختلف است : نخستين شهر با حصارى مستحكم محصور است كه از چوب ساخته شده و بلندى آن به پانزده « اون »\r\n\r\n\r\n","description":"","footnote":"\r\n( 1 ) - بطورىكه خواهيم ديد خود سفير و چند تن از همراهانش در ايران فوت شدند - مترجم .\r\n( 2 ) - ظاهرا رقم صحيح پانصد هزار نفر بوده است - مترجم\r\n","page_name":" 23 ","page_number":41},
  {"content":"\r\n\r\nمىرسد . اين شهر را رود مسكوا كه اسم مسكو هم از آن گرفته شده است به دو قسمت مىكند .\r\nشهر دومين شهر داخلى است كه حصارى بسيار مستحكم دارد .\r\nو شهر سوم از كاخ سلطنتى تشكيل مىشود كه در مركز شهر دوم است براى خود حصارى جداگانه و مستحكم بعلاوه خندقى عميق دارد « 1 » .\r\nدر اين شهر بيش از يكهزار و پانصد كليسا و صومعه هست .\r\nدو تا از اين كليساها كه در محوطه كاخ سلطنتى قرار دارند بسيار زيبا هستند و گور تزارهاى سابق مسكوى در آنهاست . اين كليساها هفت برج با گنبدهاى طلائى دارند كه مسلما چندين تن طلا براى ساختن آنها صرف شده است . همچنين در آنها ناقوسهائى زيبا و بزرگ ديده مىشود كه يكى از آنها چه به خاطر بزرگى و چه به خاطر زيبائى صدا از ناقوس شهر ارفورت « 2 » هم برتر است .\r\nدر ميدان مقابل در ورودى كاخ دو توپ هست كه اندازهء بزرگى آنها بقدرى است كه يك نفر به راحتى مىتواند از دهانهء آن به درون لوله‌اش برود .\r\nخانه‌ها و ساختمانها اكثرا به شكلى خشن و با چوب ساخته شده‌اند و مثل كشور ما هريك در كنار ديگرى نيستند . تقريبا تمام اطاقها بخارى هاى ديوارى بزرگ دارند و در پنجره‌هاى آنها شيشه نيست .\r\nمسكوى ، سرزمينى است وحشى ، بيابانى و باطلاقى كه از\r\n\r\n\r\n","description":"","footnote":"\r\n( 1 ) - اين شهر سومين همان كاخهاى كرملين است .\r\n( 2 ) -  Erfurt \r\n","page_name":" 24 ","page_number":42},
  {"content":"\r\n\r\nبيشه‌هاى فراوان پوشيده شده است . همانطور كه قبلا هم گفته شد قسمتهائى از زمين آن سست و باطلاقى است كه در آنها بايد از روى گذرگاههائى كه با استفاده از شاخه‌هاى درخت‌ها و تخته‌ها ساخته مىشود عبور كرد .\r\nاين سرزمين چنان از دسترس به دور است كه محال است جز با اجازه و موافقت تزار بتوان مخفيانه به آن وارد شد يا از آن بيرون رفت . در زمستان سرمائى هولناك بر آن حكومت مىكند و برفى ضخيم خاك را مىپوشاند . در آنجا انگور يافت نمىشود . ميوه‌ها ناياب است جز سيب كه آلمانيها وارد مىكنند و آن هم بسيار نادر است . اما غلات مانند گندم و انواع جو و چاودار را گاهى به مقدار فراوان دارند اما اگر يك سال محصول خوب نشود قحطى بزرگى پيش مىآيد همچنانكه در زمان ما چنين اتفاقى روى داد و چندين هزار نفر در شهر مسكو و اطرافش از گرسنگى مردند « 1 » .\r\nيك واقعهء تقريبا باورنكردنى كه از منابع موثق نقل مىشد اين است كه در سال قحطى نانواهاى شهر در چند مورد نوعى نان شيرينى به نام بيروگن ( پيراشكى ) را كه معمولا درون آن با گوشت پر مىشود فروخته‌اند كه گوشت كوبيدهء داخل آن از اجساد سرقت شدهء آدمهائى كه از گرسنگى مرده بودند فراهم شده بود . و موقعى كه اين مطلب\r\n\r\n\r\n","description":"","footnote":"\r\n( 1 ) - اين قحطى در سال 1061 ميلادى روى داد كه يكسال قبل از زمان اين سفر بوده است - مترجم .\r\n","page_name":" 25 ","page_number":43},
  {"content":"\r\n\r\nكشف شد بسيارى از ايشان به محاكمه كشيده شدند . شدت قحطى به اندازه‌اى بود كه هرچند باور كردنى نيست اما واقع اين است كه مردم ناچار حيوانات ناپاكى چون سگ‌ها و گربه‌ها را مىخوردند .\r\nوضع دهات هم بطورىكه ما مىتوانستيم در طول سفرمان ببينيم از شهر بهتر نبود . ما از دهكده‌هاى زيبائى عبور كرديم كه به كلى خالى بودند زيرا از ساكنان آنها آنان‌كه از گرسنگى نمرده بودند به وسيلهء دزدان و غارتگران كشته شده بودند . در اين‌باره مىتوان مطالب خيلى بيشترى نقل كرد .\r\nبا اينهمه اين كشور خيلى پهناور است و سرزمين‌هاى تاتارها و چرميس‌ها و نوگائىها را ( كه مسكوىها قسمتى از آنها را مسخر كرده‌اند ) دربرمىگيرد كه به طول يكصد و پنجاه ميل آلمانى تا درياى خزر يا هيركانى گسترده است و از پهنا تا كوههاى گوردى مىرسد .\r\nاين سرزمين لم يزرع است ، شهرهاى خيلى كم دارد و در آن جز بيابان هيچ چيز نيست . مىتوان بيست يا سى ميل و در منطقهء نوگائيها حتى سيصد ميل راه را طى كرد بدون آنكه شهرى يا دهكده‌اى ديده شود ، جز سه پست مرزى كه از طرف مسكوىها در ساحل ولگا ساخته شده است تا هجوم تاتارها را متوقف سازند . بعدا به اين موضوع خواهيم پرداخت .\r\nاكنون به نقل آنچه توانسته‌ام دربارهء مذهب و مراسم مذهبى مسكوىها كسب كنم خواهم پرداخت . اينها و تمام كسانى كه همين\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nمذهب را دارند خود را بهترين و مؤمن‌ترين مسيحيان مىشمارند . ما را مسيحى قبول ندارند و در كمال سادگى پاگانوس مىنامند كه بمعنى كافر است . با اينهمه جز مردمى بدجنس و خوشگذران و بسيار فاسد و بسيار فريبكار و دروغگو نيستند بطورىكه لازم به تكرار اين حرف نيست . ما خودمان در دوران شش ماهى كه در ميان ايشان گذرانديم توانستيم اين مطالب را به تجربه بياموزيم .\r\nبه گمان من در دنيا كشورى وجود ندارد كه در آنجا فسق و فجور و تجمل‌پرستى به اين اندازه رواج داشته باشد . تا آنجا كه من اطمينان حاصل كرده‌ام آنها بهيچوجه دستورات دهگانهء خدا را رعايت نمىكنند و كسانى هم كه از اين دستورات سرپيچى مىكنند فقط با كيفرهاى بسيار سبك تنبيه مىشوند . يك قاتل يا گناهكار ديگرى ازين قبيل در مقابل جنايتش فقط يك ، دو يا سه سال زندانى مىشود و بعد از آنكه زندان خود را گذراند عنصرى خيلى بدتر و خطرناك‌تر از پيش است .\r\nبيشتر مردم در حالت رعيتى به صورت سرف‌ها « 1 » زندگى مىكنند و اگر يكى از آنها دستى به روى اربابش بلند كند يا به جهتى خشم و غضب ارباب را برانگيزد اربابش مىتواند او را بكشد يا به هر ترتيب كه دلش بخواهد او را كيفر دهد . آنها خود را پيروان سن پولس مىدانند اما تا آنجا كه من دريافتم به عقايد فاسد يونانيان عمل مىكنند .\r\n\r\n\r\n","description":"","footnote":"\r\n( 1 ) - سرف رعاياى وابسته به زمين بودند كه متل حيوانات در مالكيت اربابان قرار داشتند و با زمين خريد و فروش مىشدند - مترجم\r\n","page_name":" 27 ","page_number":45},
  {"content":"\r\n\r\nبطوريكه قبلا هم گفتم معابد و كليساهاشان را بر روى ارتفاعات و تقريبا به شكل ترك‌ها يعنى با سه يا پنج گنبد مىسازند كه بر روى هر كدام هم يك صليب بزرگ كه شاخهاى آن سه پر دارد و مظهر تثليث مقدس است مىگذارند . وقتى از مقابل يكى از اين كليساها يا صومعه‌ها مىگذرند نقش صليب بر سينه‌شان مىكشند و ضربتى به سرشان مىزنند و سر خود را به احترام فرود مىآورند . تعداد بسيار زيادى ناقوس دارند كه روش نواختنشان هم با ما متفاوت است و آنها را يكى پس از ديگرى مىنوازند .\r\nدر كليساهايشان نه جاى نشستن و نه نيمكت هست . از خارج تمام فضاى كليسا را يك گالرى سرپوشيده اشغال مىكند . در ديوارهاى كليسا سوراخهاى كوچك متعددى تعبيه شده است كه در آنها پنجره‌هاى تنگى كار گذاشته‌اند . و مؤمنان هنگام نگاه كردن از اين پنجره‌ها يا موقعىكه مقابل درهاى كليسا مىرسند دعا مىخوانند و نقش صليب به خودشان مىكشند . ثروتمندان تصاوير مقدسى را مىخرند و آنها را در قابهاى زيبا و همراه با شمعدانها بر روى رفهاى چوبى نقاشى و زينت شده در كليساها مىگذارند . گاه اتفاق مىافتد كه با روشن كردن اين شمع‌ها رف‌هاى چوبى هم مىسوزد و تمامى ساختمان آتش مىگيرد . « 1 »\r\n\r\n\r\n","description":"","footnote":"\r\n( 1 ) - در اول دسامبر 1602 كه روز ورود ما به مسكو بود بيش از يكصد خانه به علت حريقى كه بر اثر روشن‌شدن اين قبيل شمع‌ها و سوختن رف‌ها شروع شده منهدم گرديد .\r\n","page_name":" 28 ","page_number":46},
  {"content":"\r\n\r\nهر خانواده چه فقير و چه غنى در خانه‌اش بر بالاى ميز يك تصوير يا بت رنگين دارد كه بر روى صفحه‌اى چوبى گذارده شده است . اين تصوير معمولا از سن نيكولا يا سن بازيل يا چهار حوارى مقرب يا قديسان ديگر است زيرا تعداد قديسان مورد ستايش و پرستش ايشان بىشمار است . همين كه كشيش يك بار اين تصوير را تقديس كرد ديگر اين تصوير خود مثل اشخاص زنده به شمار مىآيد . بدينگونه هركس مىتواند براى خود يك خداى شخصى و خصوصى خريدارى و نگاهدارى كند .\r\nاين قبيل تصاوير را در بازارها به مقدار زيادى مىفروشند .\r\nوقتى كه مسكوىها به اطاقى وارد مىشوند بنابر عادت ، قبل از آنكه سلام بگويند نقش صليب به خودشان مىكشند و سه بار سر خودشان را خم مىكنند و در همين موقع اين كلمات را مىگويند : « هرسپودى پروميلونى منيه‌گريشنى » يعنى « خداوندا به اين بنده عاصى ترحم كن » .\r\nدر واقع اين تنها دعائيست كه آنها مىدانند و هيچ دعاى ديگرى را نمى شناسند .\r\nاگر يكى از اين تصاوير به زمين بيفتد هيچ‌كس جرأت نمىكند آن را از جاى بردارد بلكه بايد كشيشى بيايد و آن را بردارد و از نو تقديس كند و به جاى خودش بگذارد . اين رسم در نظر ما بسيار شگفت‌انگيز مىنمود . اغلب وقتىكه ما مىخواستيم به يكى از تصاوير دست بزنيم و اين عمل ما را مىديدند مانع مىشدند و مىگفتند اين كار گناه است .\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nاگر كسى به گردنش صليبى نياويخته باشد در نظر مسكوىها مسيحى به‌شمار نمىآيد . اين صليب معمولا در نزد ثروتمندان از طلا يا نقره است و نزد فقيران از مس و روى آن چند كلمه به زبان خودشان حكاكى شده است .\r\nكشيش‌هاشان مطالعات زياد ندارند و تعليمات آنقدر كه نزد ما گسترده است و رواج دارد نيست . اينها مردمى خشن و بىفرهنگ هستند حتى مىگويند اگر ميان آلمانىها اينقدر فرقه‌هاى مذهبى مختلف « 1 » و بت‌پرستى هست نتيجه رواج تعليمات و آموزش مىباشد .\r\nدر آنجا همينقدر كه كسى خواندن و نوشتن را بداند كافيست كه كشيش بشود يا يكى از مقامات و مناصب اجتماعى را اشغال كند . در كليساها موعظه نمىكنند . آنها جز به خواندن و سرودن مقدارى از زبور هاى داود آن هم به زبان خودشان و به صورتى شكسته بسته و بعضى سرودهاى مذهبى ديگر كه به زبان مسكوى مىخوانند نمىپردازند .\r\nكشيشان پيش از آنكه ازدواج كنند و يك همسر شرعى داشته باشند تقديس نمىشوند و رسميت ندارند . بنابر دستورات سن‌پولس يك روحانى نبايد بيش از يك زن داشته باشد . با قلب مفهوم اين دستورات به يك كشيش اجازه داده نمىشود كه بار دوم ازدواج كند و يك شخص غير روحانى هم نمىتواند براى سومين بار زن بگيرد . بدينقرار يك كشيش\r\n\r\n\r\n","description":"","footnote":"\r\n( 1 ) - اشاره به فرقه‌هاى متعدد پروتستان است كه در آن دوران در آلمان شيوع يافته بود - مترجم\r\n","page_name":" 30 ","page_number":48},
  {"content":"\r\n\r\nدر صورت فوت همسرش بايد در يك صومعه عزلت بگزيند و تا آخر عمر به استغفار مشغول شود . بايد وقتش را با دعا كردن براى خوشوقتى كشور و تزار بگذراند . اما خدا مىداند كه چگونه بيشتر آنها خود را از اين وضع بيرون مىكشند .\r\nهمچنين اتفاق مىافتد كه مردم عادى كه به خاطر بدهيشان به مخاطره زندان مىافتند ، يا اينكه مىخواهند با زنهاشان زندگى كنند ، در مواردى كه احساسات مذهبى دارند به صومعه‌اى پناهنده مىشوند و در آنجا از هرگونه تعقيب مصون مىمانند . بعلاوه با اين كار شهرت تقدس هم پيدا مىكنند زيرا گفته مىشود كه از همه‌چيز به خاطر مسيح دست شسته‌اند . از اين‌گونه ترهات بسيار زياد گفته مىشود كه مىتوان آنها را نقل كرد . از آن پس ديگر هيچ‌كس حقى نسبت به ايشان ندارد و آنها هم تعهدى ندارند جز اينكه عمر خود را به صورت يك راهب و به شكلى كه انتخاب كرده‌اند بگذرانند . بايد از خوردن گوشت خود - دارى كنند ( و اين اساس اصلى تقدس ايشان به شمار مىرود ) اما خدا مىداند كه در ساير موارد چگونه به آنچه دلخواهشان است مىپردازند بعلاوه بايد از رسوم و مقررات صومعه هم پيروى كنند . كسى كه از اين مقررات و رسوم سرپيچى كند مثل اينست كه مرتكب گناه كبيره‌اى شده است و ساير راهبان مقيم صومعه مأمور مىشوند كه او را با تركه بزنند و تنبيه كنند .\r\nمردم عادى غير روحانى هم اغلب به شدت اين قبيل پرهيزها را\r\n\r\n","description":"","footnote":"","page_name":" 31 ","page_number":49},
  {"content":"\r\n\r\nنگاه مىدارند و در اين قبيل موارد حتى به خاطر مبلغى هنگفت يا براى نجات جان ديگرى هم حاضر نمىشوند از پرهيز خود دست بكشند و مثلا در روز چهارشنبه يا جمعه گوشت يا كره يا پنير بخورند .\r\nكشيش‌ها فقط بخاطر كلاهشان كه با مردم عادى تفاوت دارد از مردم عادى تميز داده مىشوند و همچنين به خاطر طرز آرايش سرشان كه موى خود را بسيار بلند نگاه مىدارند و از موقعى كه تقديس مىشوند ديگر نبايد آن را كوتاه كنند . به علاوه آنها را از چوبدستىشان نيز مىتوان شناخت كه آن را همه جا همراه خودشان مىبرند و اين تنها سلاح دفاعى است كه مجازند با خود داشته باشند .\r\nپاپ مسكوىها كه او را پاتريارش مىنامند در مسكو اقامت دارد در نظرشان او همچون خداست . او را در جايى محفوظ پنهان نگاه مىدارند و در هرسال فقط سه بار در برابر مردم ظاهر مىشود آن هم در محل مخصوصى كه براى اين كار هست و در اين روزهاى اعياد بزرگ مراسم دعا را انجام مىدهد . در اين روزها آنقدر مردم جمع مىشوند كه به وصف نمىآيد زيرا معتقدند كسى كه چشمش جمال پاتريارش را ببيند تمام گناهان سالش پاك و بخشوده مىشود .\r\nهمچنين در چهار شهر ، چهار نفر اسقف بزرگ به نام متروپوليتن دارند كه مظاهر چهار نفر حواريون مسيح هستند كه انجيل را نوشته‌اند .\r\nو كشيشها و روحانيان ديگر با درجات متفاوت هم فراوان هستند .\r\nآنها فرزندانشان را در كليسا غسل تعميد نمىدهند بلكه اين كار را\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nدر آب جارى انجام مىدهند و براى اين روش خود ، تعميد مسيح را به وسيلهء سن‌ژان ( يوحناى تعميد دهنده ) در رودخانهء اردن دليل مىآورند .\r\nكشيش مثل كاتوليك‌ها پس از غسل تعميد كودك را با روغن چرب مىكند . و پدر تعميدى كودك به جاى پول به تناسب مقدوراتش صليبى از طلا يا نقره يا مس به او مىدهد ، اين قبيل صليب‌ها در بازار يافت مى - شود . آنگاه پدر تعميدى به كودك تعميد شده به خاطر ورودش به جامعه مسيحيت و به خاطر تعميد شدنش تبريك مىگويد .\r\nبه طورىكه قبلا هم گفتيم كودك بايد اين صليب را در تمام طول عمر خود همراه داشته باشد و به‌همين جهت است كه تصور مىكنند ما كه معمولا صليبى با خود نداريم به درستى تعميد نيافته‌ايم .\r\nآنها اجازه نمىدهند كه يكى از افراد ما با يكى از دختران ايشان ازدواج كند مگر اينكه خواستگار بپذيرد كه از نو تعميد شود و مراسم و بت‌پرستى ايشان را قبول كند .\r\nدر مورد ازدواج مراسم زير را انجام مىدهند : آنها تحمل نمى كنند كه مرد و زنى جوان با يكديگر ملاقات كنند و به معاشقه بپردازند يا آن‌طور كه پيش ما مرسوم است يكديگر را در ضيافت ناهار يا شام يا در يك پذيرايى ديگر ملاقات كنند و باهم آشنا شوند و از مصاحبت هم لذت ببرند . « 1 » بلكه برعكس ، ازدواج بطور كلى و كامل به وسيلهء والدين\r\n\r\n\r\n","description":"","footnote":"\r\n( 1 ) - زنان مسكوى اجتماعاتى خاص خودشان دارند كه هيچ مرد در آنها راه ندارد . اگر مردى جوان با دخترى جوان حرف بزند براى دختر موجب شرمسارى عظيمى خواهد بود ( يادداشت مؤلف )\r\n","page_name":" 33 ","page_number":51},
  {"content":"\r\n\r\nيا نزديك‌ترين دوستان خانواده انجام مىشود . داوطلب ازدواج پيش از تعهد و قبول قطعى اين مطلب كه اگر ازدواج صورت نگرفت بايد قبلا مبلغى معين را پرداخت كند حق ندارد دختر موردنظرش را ببيند .\r\nفرزندان بايد در تمام امور حتى در مورد ازدواج مطيع پدر و مادرشان باشند .\r\nوقتىكه مرد جوان تعهد خود را قبول كرد دختر را در حضور اعضاى دو خانواده مىآورند و به دست او مىسپارند ، چه خوشش بيايد و چه خوشش نيايد . در اين موقع دختر را با چادرى ابريشمين كاملا مىپوشانند و دو خانم كه در دو خانواده از همه محترمتر هستند او را به كليسا راهنمايى مىكنند كه در آنجا كشيش مراسم ازدواج را انجام مىدهد .\r\nاغلب اتفاق مىافتد كه بچه‌ها مخصوصا در خانواده‌هاى ثروتمند در سنين نه سالگى يا ده سالگى ازدواج مىكنند و به‌ندرت اتفاق مى افتد كه مثل ما ، در بيست سالگى و ديرتر به ازدواج بپردازند . اين رسم بسيار عجيب است زيرا مسلم است كه بچه‌هاى به اين كوچكى نمىدانند معنى و مفهوم ازدواج چيست و اين امر براى آنها صورت يك بازى را دارد .\r\nخانواده‌هاى اشراف و ثروتمندان زنانشان را در آپارتمانهاى مخصوص و بسته نگاهدارى مىكنند و جز به‌ندرت اجازه خروج به ايشان نمىدهند و اگر مردى به ديدن شوهرشان بيايد حتى اگر برادرش\r\n\r\n","description":"","footnote":"","page_name":" 34 ","page_number":52},
  {"content":"\r\n\r\nباشد نمىتوانند خود را نشان دهند و بديهى است كه حق ندارند با اشخاص بيگانه حرف بزنند . خلاصه آنكه آنها مانند پرنده‌اى در قفس مىباشند .\r\nمسكوىها مرده‌هاشان را با تشريفات زياد و با گريه و فغان بسيار دفن مىكنند . براى اين منظور پسر بچه‌هاى جوانى را به دنبال نعش راه مىاندازند . هرقدر ناله و فغان بلندتر و شديدتر باشد مراسم تدفين در نظرشان محترمانه‌تر خواهد بود .\r\nاز نظر مراسم خوردن و نوشيدن مسكوىها خشونتى حيوانى دارند . معمولا بدون بشقاب و بدون كارد غذا مىخورند و خوراك را در دست خودشان مىگيرند . مخصوصا ودكا و عرق زياد مىنوشند .\r\nاينها مردمى قابل اطمينان نيستند و به همه‌چيز نظر دارند . با اينهمه خودشان را بهترين مسيحيان مىدانند و نمىتوانند تحمل كنند كه مردمى يا كشورى از ايشان بهتر شمرده شود .\r\nما قريب چهار هفته در مسكو گذرانديم تا اينكه در 8 دسامبر تزار يكصد نفر را فرستاد تا مانند زمان ورودمان اغذيه ميز غذاى شخصى او را براى ما بياورند .\r\nپس از آن ما به‌سوى غازان پايتخت سرزمين تاتارهاى چرميس حركت كرديم . اين شهر دويست ميل آلمانى با مسكو فاصله دارد كه معادل يكصد « ورست » روسى و يكهزار ميل ايتاليائى مىشود . نخستين شهرى كه در راه خود ديديم ولاديمير نام داشت كه شهرى بزرگ است\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nو مسكوىها آن را خيلى قديمى مىدانند و از شهرهاى اصلى كشورشان مىشناسند . بنابر سنت‌ها نام اين شهر از نام يكى از امرا و شاهزاد - گانشان‌گه ولاديمير نام داشته است و در آنجا مدفونست اقتباس شده است .\r\nاين شهر در منطقه‌اى دلكش و مطبوع در ساحل ولگا ساخته شده است . اين شط زيبا ده « براس » « 1 » عمق و يك چهارم ميل پهنا دارد و تا درياى خزر كشتىهاى بسيار سطح آن را شيار مىكنند . ولاديمير در ده منزلى مسكو قرار دارد . اين منطقه شكار فراوان دارد و در آن تمام ما يحتاج زندگى به وفور يافت مىشود .\r\nما سفر خود را ادامه داديم و پيش از پايان يكشنبه‌هاى قبل از عيد ميلاد مسيح به شهر موروم « 2 » رسيديم كه در نيمه راه مسكو و غازان در كنار رود اورا « 3 » مىباشد . اين رود را مىتوان با رود الب « 4 » در آلمان مقايسه كرد و در فاصله يك ميلى شهر به ولگا مىپيوندد .\r\nاز موروم به شهر بزرگى رسيديم كه نيژنوو گورود « 5 » نام دارد و در مرز سرزمين تاتارهاى چرميس است .\r\nبعد از حركت ازين شهر ما به منطقه چرميس‌ها وارد شديم كه\r\n\r\n\r\n","description":"","footnote":"\r\n( 1 ) - « براس » اندازه دو دست گشاده و تقريبا معادل 182 سانتيمتر بوده است - مترجم .\r\n( 2 ) -  Murom \r\n( 3 ) -  Ora \r\n( 4 ) -  Elbe \r\n( 5 ) -  Nijvii Novogorod \r\n","page_name":" 36 ","page_number":54},
  {"content":"\r\n\r\nناحيه‌اى نامساعد ، وحشى و پوشيده از جنگل و باطلاق مىباشد . در اينجا نه محلى براى منزل كردن و نه چيزى براى خوردن يافت مىشود .\r\nبايد خوراك مورد احتياج خود را همراه داشت و در تمام طول سفر در جنگل‌ها منزلگاهى فراهم ساخت . در اين منطقه هيچ دهكده‌اى به چشم نمىخورد و فقط جابجا كلبه‌هاى محقرى ديده مىشود .\r\nاين تاتارها جز مقدار كمى گندم نمىكارند و اصولا به كشاورزى نمىپردازند بلكه از گوشت اسب و گوسفند كه به مقدار زياد دارند تغذيه مىكنند . با اينهمه اين‌ها از تاتارهاى نوگائى بيشتر به كشاورزى آشنا هستند زيرا آنها حتى نان را نمىشناسند . دربارهء آنها بعدا با جزئيات بيشتر سخن خواهم گفت .\r\nاگر فرستادگان حكومت مسكوى كه تاتارها حاكميتش را برسميت پذيرفته‌اند از هرطرف ما را همراهى نمىكردند عبور از اين سرزمين غيرممكن مىبود . اگر كسى بخواهد چيزى از اين مردم تهيه كند بايد آنها را به ضرب شلاق به كار وادارد . آنان به حيوانات رام‌نشدنى شباهت زياد دارند .\r\nپس از عبور دشوار و خسته‌كننده از اين منطقه استثنائى از نو در شهر سوياسكو « 1 » به قلمرو حكومت مسكوى رسيديم و روز 24 دسامبر كه شب عيد ميلاد مسيح است به غازان وارد شديم .\r\nغازان شهريست بزرگ كه مىتوان آن را با برسلو مقايسه كرد .\r\n\r\n\r\n","description":"","footnote":"\r\n( 1 ) -  Sviasko \r\n","page_name":" 37 ","page_number":55},
  {"content":"\r\n\r\nحدود سى سال است كه ايوان واسيلوويچ آن را مسخر ساخته و ضميمه قلمرو حكومتش كرده است . اين شهر هم سراسر از چوب ساخته شده است و حصارى چوبين با برجها و استحكامات دارد . در اين شهر كاخى زيبا هست كه به وسيلهء ايوان واسيلوويچ ساخته شده است و دو حصار دارد و بر روى تپهء مرتفعى قرار گرفته كه رود غازان از پاى آن مىگذرد .\r\nاسم شهر هم از همين رود گرفته شده است كه در فاصله قريب يك فرسنگى شهر به ولگا مىپيوندد .\r\nما تمام زمستان را تا 11 ماه مه « 1 » در غازان مانديم . به علت وجود تاتارها سفر ما از راه زمين غيرممكن بود . اينجا در منطقه‌اى به وسعت سيصد ميل جز سه شهر كوچك در طول ساحل ولگا وجود ندارد .\r\nروز 11 مه سفر خود را دنبال كرديم و با كشتى از روى ولگا به قصد هشتر خان « 2 » پايتخت تاتارهاى نوگائى كه در فاصله سيصد ميلى غازان است راه افتاديم . همراه ما هفتاد كشتى كوچك مسكوى بود كه خواربار را حمل مىكردند . بيشتر اوقات روز و شب در حركت بوديم .\r\nروز 16 همين ماه به شهر سامارا كه نخستين پست مرزى است رسيديم و روز 21 به ساراتف « 3 » كه آن نيز يك پست ديگر است و در فاصله يكصد و پنجاه ميل آلمانى از غازان قرار دارد . پس از آن در روز 23\r\n\r\n\r\n","description":"","footnote":"\r\n( 1 ) - 20 ارديبهشت‌ماه\r\n( 2 ) -  Astarkan \r\n( 3 ) -  Saratov \r\n","page_name":" 38 ","page_number":56},
  {"content":"\r\n\r\nمه به دومين پست مرزى كه تزاريتزونا نام دارد رسيديم « 1 » . و سرانجام روز 27 مه پس از سفر شبانه‌روزى ، با استعانت الهى خوشبختانه به هشتر خان وارد شديم .\r\nناچار شديم دو ماه در اين شهر توقف كنيم تا كشتى كه بايد ما را همراه ببرد آماده شود و همچنين آنچه براى سفر دريائيمان لازم بود تهيه كنيم . هرچند كه ما ميهمان بوديم و به خرج تزار زندگى مىكرديم ناراحتىها و دردسرهاى بسيار داشتيم .\r\nشهر هشتر خان نه خيلى بزرگست و نه خيلى پراهميت . قسمت عمدهء آن جز كاخ اصلى شهر ، از چوب ساخته شده است . براى حصار دفاعى خود جز ديوارى ندارد كه آن هم در وضع خوبى نيست . اما از آنجا كه در مصب ولگا قرار گرفته است شاخه‌هاى رود در سطحى قريب يك ميل آلمانى آن را از هرطرف دربرگرفته‌اند و به صورت جزيره‌اى درآورده‌اند . حدود سى سال پيش ايوان واسيلوويچ آن را از ترك‌ها گرفت و مسخر ساخت . در آن زمان شهر در محل كنونى نبود و قريب يك ميل دور تر قرار داشت . اكنون خرابه‌ها و ديوارهاى شهر سابق در آن محل ديده مىشود . تزار ايوان واسيلوويچ پس از آنكه شهر را ويران ساخت شهر جديد را به‌جاى آن بنياد نهاد . در اطراف\r\n\r\n\r\n","description":"","footnote":"\r\n( 1 ) - تزار يتزونا در فاصله 70 ميلى هشتر خانست ( يادداشت مؤلف ) نام بعدى آن تزاريتزين بود كه بعد از انقلاب استالينگراد شد و حالا « ولگاگراد » شده است - مترجم .\r\n","page_name":" 39 ","page_number":57},
  {"content":"\r\n\r\nهشتر خان چندين هزار تاتار سكونت دارند كه تابعيت دولت مسكوى را پذيرفته‌اند .\r\nدر آنجا هنوز آثار قديمى و مقابر تاتارها ديده مىشود كه با كمال دقت از آنها ديدن كرديم . تعدادى از اين مقبره‌ها متعلق به شاهزادگان سابق تاتار است و حتى هنوز هم در آنها چراغهائى روشن است كه دائما مىسوزد . اين مقبره‌ها كه به شكل برجهاى كوچك سوراخ‌دارى هستند به محرابهاى ما شباهت دارند و در داخل آنها كتيبه - هائى به زبان تاتارى ديده مىشود كه بر سنك نقر شده‌اند .\r\nسرزمين تاتارهاى نوگائى دشت وسيع عريان و بيابانى است كه در آن درخت و جنگل و شهر و دهكده بسيار كم است آبى كه در اينجا يافت مىشود به‌ندرت شيرين است بلكه اغلب تلخ و شور است . در خود هشتر خان مراكز متعددى براى تهيه نمك هست كه نمك كشور مسكوى را تهيه مىكنند و تزار هرسال از اين منبع درآمدى هنگفت بدست مىآورد . نمك در آنجا قيمتى بسيار ارزان دارد و هركيل آن « 1 » به بهاى ناچيز شش « آلتين » فروخته مىشود كه معادل شش « ليارد » « 2 » به پول خودمان مىشود .\r\nدر اين سرزمين ميوه و گندم خيلى كم بدست مىآيد هرچند كه خاك آن‌چنان حاصلخيز است كه كمتر جائى در آلمان را مىتوان با آن\r\n\r\n\r\n","description":"","footnote":"\r\n( 1 ) - تقريبا معادل 13 ليتر - مترجم .\r\n( 2 ) - واحد بسيار كم‌ارزشى از سكه مسين قديم آلمانى - مترجم\r\n","page_name":" 40 ","page_number":58},
  {"content":"\r\n\r\nمقايسه كرد و درخت‌هاى نادرى چون خيرى صحرائى و گياهان ديگرى از اين نوع در آن به عمل مىآيند . اين وضع از آنجا ناشى مىشود كه تاتارها مسكن ثابتى ندارند و مردمى چادرنشين هستند و همانطور كه قبلا در مورد چرميس‌ها گفتيم از گوشت اسب‌ها و گوسفندانى كه به مقدار زياد دارند تغذيه مىكنند . شير ماديانها و ميش‌هايشان را مىنوشند و اين شير را مىجوشانند و ترش مىكنند « 1 » و آن را در كيسه‌هاى چرمين با خود همراه مىبرند . آنها نان را نمىشناسند و اغلب اتفاق مىافتد كسانى از آنها كه به وسيله مسكوىها زندانى مىشوند به علت اينكه نمىتوانند به خوردن نان عادت كنند مىميرند .\r\nآنها هيچگونه پول و سكه‌اى به كار نمىبرند . وقتى مىخواهند چيزى بخرند به تناسب قيمت آن اسب يا گوسفند مىدهند و اگر در راهزنيها و غارتهاى خود سكه‌هاى پول مسكوىها را بدست آورند آن را به زنهايشان مىدهند كه معمولا از آن گردن‌بند يا زينت آلات ديگر درست مىكنند .\r\nمساكن خودشان را به شكل هنرمندانه از نمد و از پارچه‌هاى پنبه‌اى رنگارنگ درست مىكنند كه اگر قسمت بالاى آنها مدور نمىبود به چادرهاى صحرائى شباهت مىداشت . اين مساكن را بر روى ارابه - هائى كه دو چرخ دارد و با شتر كشيده مىشود همراه خود به هرجا مىبرند .\r\n\r\n\r\n","description":"","footnote":"\r\n( 1 ) - منظور ماست و پنير و دراق است - مترجم\r\n","page_name":" 41 ","page_number":59},
  {"content":"\r\n\r\nوقتى گله‌هاى آنها در جائى علف پيدا نكنند تاتارها به چند ميل دور تر كوچ مىكنند تا چراگاه مناسبى بدست آورند . آنها يكديگر را مىفروشند . پدر فرزندانش را و شوهر زنانش را اگر نازا باشند و ارباب رعايا و اسيرانش را مىفروشد و همهء آنها در مقابل مبلغى ناچيز .\r\nوقتى كه ما در هشتر خان بوديم يك تاتار را به مبلغ پنج فلورين مى - فروختند و حتى به علت قحطى كه رواج داشت از اين مبلغ ارزانتر هم به فروش مىرسيدند .\r\nهنگام بازگشتم از ايران توانستم ازين راه يك زندانى مسيحى را آزاد سازم كه نامش فردريگ فيدلر « 1 » و پسر خياطى از اهالى گروس گلوگو « 2 » بود و چند سال پيش از آن در مقابل شهر كريستوس « 3 » در مجارستان بدست تاتارها اسير شده بود . بعدا توانسته بود از چنگ آنها بگريزد و نزد قزاقهاى مسكوى پناهنده شود و در آنجا بود كه من او را يافتم و با خودم به پراگ بازگرداندم . در مدت هفت سالى كه در اسارت تاتارها بوده توانسته بود با وحشيگرى و بىرحمى كه نسبت به مسيحيان تيره‌بخت معمول مىدارند آشنا شود .\r\nهمواره تاتارها وسايل سرگرمى و خوشى ميرزاها يا امراى خودشان را فراهم مىسازند و از ميان اين امرا هركس را كه به هنگام جنگ شايستگى بيشتر داشته باشد و پيروزيهاى درخشانتر بدست آورد\r\n\r\n\r\n","description":"","footnote":"\r\n( 1 ) -  Fredric Fidler \r\n( 2 ) -  Grossglogav \r\n( 3 ) -  Cristos \r\n","page_name":" 42 ","page_number":60},
  {"content":"\r\n\r\nبراى رياست و فرماندهى خود برمىگزينند .\r\nتعداد زنان هركدام از آنها به اندازه‌ايست كه بتوانند غذايشان را فراهم كنند و موقعى كه زنان نازا باشند آنها را مىفروشند . همچنين دخترانشان را در مقابل چند رأس حيوان مىفروشند . بر روى هم مردمى بدجنس و فريب‌كار هستند .\r\nدر سرزمين آنها هوا گرمائى توانفرسا دارد . زمستان در آنجا خيلى كوتاهست و باران به‌ندرت مىبارد . انواع مارها و خزندگان به قدرى است كه راه رفتن در آنجا دشوار مىباشد . براى مصون ماندن از آسيب آنها علف‌ها را كه بسيار بلند مىشوند آتش مىزنند و اغلب اين آتش‌ها در طول چند ميل مىسوزد . اين تنها وسيله آسوده ماندن از آسيب مارهاست .\r\nما آمادهء حركت بوديم و كشتىمان تمام ما يحتاج سفر را بار كرده بود اما در لحظه‌اى كه مىخواستيم لنگر برداريم و راه بيفتيم يكى از نجباى لهستان به نام كريستوف پاولوسكى « 1 » به ديدن ما آمد كه به زبانهاى لهستانى ، آلمانى ، لاتين ، اسپانيائى و چند زبان ديگر حرف مىزد .\r\nاو از هرمز حركت كرده بود و مىخواست پس از عبور از مسكو به لهستان برود . اما چون فقط به كسانى اجازه عبور از هشتر خان داده مىشود كه سفارت و مأموريت داشته باشند او را در آنجا نگاهداشته بودند . از ارباب من ، سفير امپراطورى ، خواهش كرد كارى كند كه\r\n\r\n\r\n","description":"","footnote":"\r\n( 1 ) -  Christophe Pawlowsky \r\n","page_name":" 43 ","page_number":61},
  {"content":"\r\n\r\nبتواند سفرش را ادامه دهد . اربابم او را در خدمت خود پذيرفت و همراه ما شد كه به ايران بازگردد .\r\nدر روز سنت‌مارى مادلن « 1 » ( 22 ژوئيه ) ما به اتفاق يك بازرگان ايرانى با كشتى حركت كرديم كه به ايران برويم . مىبايست از درياى خزر كه سيصد ميل آلمانى پهنا داشت و به مسافت دو روز از هشتر خان دور بود مىگذشتيم . از اين شهر بايد از راه رود ولگا كه با ده شاخه به دريا مىريزد به ساحل دريا رسيد . عبور ما از دريا سى و يك روز طول كشيد . « 2 » هرچند كه دو روز و دو شب دستخوش طوفانى سهمگين بوديم در روز 8 اوت به لنگران « 3 » رسيديم كه در گيلان يكى از ايالات سلطنت ايران و در مسافت يك ميلى از دريا واقع شده است .\r\nاين منطقه دلكش و مطبوع است اما گرماى آن خيلى زياد است و مجاورت دريا آن را ناسالم مىسازد . ما مدت ده هفته در اينجا مانديم و دستخوش محروميت‌ها و مصائب زيادى بوديم . براى خوراك خود جز گوشت بىمزه گوسفند و نانى كه از برنج درست مىكردند نداشتيم و\r\n\r\n\r\n","description":"","footnote":"\r\n( 1 ) -  Saint marie - Madeleine \r\n( 2 ) - مترجم فرانسوى با حساب روز سنت‌مارى مادلن تا 8 اوت كه ورود به ايران بوده است مىنويسد تعداد روزها 17 روز مىشود نه سى و يك روز .\r\n( 3 ) - بطوريكه مترجم فرانسوى متذكر شده است نويسنده لنگرود را اشتباها لنگران نوشته است . لنگرود در اوايل قرن هفدهم ميلادى بندر بزرگى بود در ساحل خزر كه گاهى يكصد كشتى در آنجا لنگر انداخته بود .\r\n","page_name":" 44 ","page_number":62},
  {"content":"\r\n\r\nبراى آشاميدن فقط آب ناسالمى كه از درياى خزر نفوذ مىكرد وجود داشت . با اينهمه در اين سرزمين انگور و ميوه به فراوانى توليد مىشود اما ايرانيها جرأت ندارند كه شراب درست كنند و از آشاميدن شراب خيلى بيشتر بيم دارند . آنها انگور را خشك مىكنند و مىفروشند و يا آن را همانطور كه مىچينند تازه‌تازه مىخورند .\r\nدر نتيجهء اين محروميتها به زودى بيمار شديم . خود اربابم و تمام همراهانش كه هشت نفر بودند همه بيمار شدند . پاولوسكى پيش از ديگران از پا درآمد و فوت شد .\r\nدر آن هنگام ارباب سعادتمند من قاصدى به اصفهان كه در قلمرو سلطنت قديمى پارتهاست « 1 » و اكنون پايتخت و اقامتگاه شاه ايران مى - باشد روانه كرد .\r\nاين شهر در فاصله چهارده روز راه با اسب ( يعنى حدود يكصد و بيست ميل آلمانى ) از لنگران قرار دارد . قاصد ما به نزد شاه ايران كه در آن موقع عازم لشكركشى به تبريز بود رفت و از او تقاضا كرد كه وسايل سفر و حركت ما را از جائى كه بوديم فراهم سازد . همچنين نزد ، پدر روحانى فرانسيسكو دىكوستا « 2 » نماينده اعزامى پاپ رفت كه كمى پيش‌تر به اين كشور فرستاده شده بود .\r\n\r\n\r\n","description":"","footnote":"\r\n( 1 ) - تكتاندر كه ظاهرا با تاريخ قديم ايران آشنا بوده كلمات باستانى پارتها و مدى و نظاير آنها را به كار برده است - مترجم .\r\n( 2 ) -  Pere Franciscus di Costa \r\n","page_name":" 45 ","page_number":63},
  {"content":"\r\n\r\nآن‌وقت دون روبرت‌شرلى برادر نجيب‌زادهء انگليسى كه به وين آمده بود به ما ملحق شد . او به صورت گروگان در ايران گذارده شده بود و احتمال دارد كه هميشه در اين كشور بماند . او مىخواست ما را همراه ببرد اما بيمارى و ضعف اربابم اجازه نمىداد كه از لنزان « 1 » كه در دو ميلى لنگران است دور تر برود . ناچار در همين محل متوقف شد و سه روز بعد درگذشت .\r\nپيش از مرگ به من و به همراهم دربارهء نامه‌هاى اعليحضرت امپراطور تعليماتى داد و امر كرد كه آنها را به كسى كه بايد برسانم و تسليم كنم .\r\nتمام اين دستورات در نامه‌اى كه هم‌اكنون نقل مىكنم نوشته شده است . روز 25 اكتبر 1603 در حالى كه هوش و حواسش كاملا بجا بود با احساسات و ايمان يك مسيحى مؤمن وفات يافت . روز 26 اكتبر بطوريكه اظهار ميل كرده بود او را در لنزان در پاى درخت خانه‌اى كه در آن اقامت داشتيم دفن كرديم .\r\nاينك متن تعليمات عاليجاه اشتفان كاكاش كه كمى پيش از مرگش به خدمتگذارانش ژرژ تكتاندر و ژرژ آگلاستس « 2 » صادر شد دربارهء آنچه بايد با نامه‌هاى امپراطورى كرد و اقداماتى كه بايد پس از مرگش\r\n\r\n\r\n","description":"","footnote":"\r\n( 1 ) - مترجم فرانسوى عقيده دارد كه لنزان هم همان كلمهء « لاهيجان » است كه به غلط ثبت شده است - مترجم\r\n( 2 ) -  Georges Agelastes \r\n","page_name":" 46 ","page_number":64},
  {"content":"\r\n\r\nبه عمل آيد :\r\n« خدمتگذاران عزيزم ژرژ تكتاندر و ژرژ آگلاستس » از شما خواهش دارم كه قبل از هر چيز با افروختن شمع‌ها و خواندن سرودها و ادعيهء مقدس مسيحى براى دفنم اقدام كنيد به همان صورت كه براى همراهمان كريستوف پاولوسكى اقدام شد .\r\n« ثانيا بايد نامه‌هاى مخدوم عاليقدرمان اعليحضرت امپراطور را با كمال دقت و به همان صورت كه من تهيه كرده‌ام به پادشاه ايران برسانيد .\r\n« ثالثا هفت بسته پوست سمور « 1 » و همچنين پالتوهائى را كه دارم بفروشيد كه مسلما 1000 دوكا براى شما فراهم خواهد شد . همراه پوست‌هاى سمور 128 دوكاى نقد هم هست كه آن را هم برخواهيد داشت . اين پولها براى معاش شما لازم خواهد بود و اگر به يارى خداوند قادر متعال به وطن خودمان بازگشتيد كه توصيه مىكنم از راه و نيز برويد و اگر امير آنجا وسايل عبور بىدردسر را براى شما فراهم كرد از اين شهر پس از عبور از تيرول « 2 » به پراگ خواهيد رفت . در آنجا دربارهء همسرم كسب اطلاع خواهيد كرد و هرچه از پولى كه براى شما مىگذارم ، باقى مانده بود به او خواهيد داد . همچنين جامه‌دان سياه\r\n\r\n\r\n","description":"","footnote":"\r\n( 1 ) - هر بسته در اصطلاح پوست‌دوزان يك « تمبر » ناميده مىشد و 40 تا 60 عدد پوست سمور يا قاقم داشت - مترجم .\r\n( 2 ) -  Tirol \r\n","page_name":" 47 ","page_number":65},
  {"content":"\r\n\r\nمرا بدون آنكه باز كنيد . لباسها و شمشيرم و آنچه به من تعلق دارد به او تحويل خواهيد داد . اگر از راه مسكو بازگشتيد ، در پراگ همه چيز را بدست سنيور يوهان اوندر هولتزر « 1 » خزانه‌دار دربار و يا بدست سنيور و بارون بسيار عاليقدر ولف اونورتزاك « 2 » مستشار خاص و نگهبان كاخ اعليحضرت امپراطور بسپاريد و متن تعليمات مرا به آن عاليجناب نشان دهيد و مسلما بطوريكه در اين نوشته تقاضا مىكنم پاداش خدمات صادقانهء دو سالهء شما پرداخت خواهد شد .\r\n« رابعا دقت خواهيد كرد نامه‌اى كه براى پدر روحانى فرانسيس دىكوستا نمايندهء پاپ نوشته‌ام به ايشان برسد . در كيف سرخ رنگ من سه سكه دوكاى طلا و پنج سكه دوكاى نقره هست آنها را براى مصارف لازم خود خرج كنيد .\r\n« از شما خواهش دارم كه تمام اين توصيه‌ها را با امانت دنبال كنيد و از خدا بترسيد و با مساعدت الهى آنچه مىديديد من كه در درگاه الهى بنده‌اى بيچاره و گناه‌كار هستم انجام مىدهم شما نيز به همان شكل عمل كنيد . اگر امانت و صداقت داشته باشيد خداوند قادر متعال هم در اين دنيا ، و هم در ابديت خود به شما پاداش خواهد داد و در دربار اعليحضرت افتخار و پيشرفت و ترقى خواهيد داشت . در غير اين صورت عمر شما با پشيمانى و تلخى تباه خواهد شد .\r\n« سرانجام اكنون از شما و از چهار خدمتگذار ديگرم توديع\r\n\r\n\r\n","description":"","footnote":"\r\n( 1 ) -  Underholtzer \r\n( 2 ) -  Wolf Unverzagt \r\n","page_name":" 48 ","page_number":66},
  {"content":"\r\n\r\nمىكنم و شما را به حمايت الهى مىسپارم . اگر سه نفر همراهان شما يعنى نيكولاس ، روماندس ، لوبين ميل دارند با شما به پراگ بازگردند هرچند تعريف زيادى ندارند اما حقوق خودشان را دريافت خواهند داشت . نيكولاس تنها كسى است كه او را به شما توصيه مىكنم .\r\nيكديگر دوست داشته باشيد و غيره . »\r\nاشتقان كاكاش دوزالون كمنى .\r\nنوشته شده در لنكران ( لنگرود ) در 5 سپتامبر 1603\r\nوقتى ملاحظه شد كه بيمارى سفير شدت پيدا مىكند و ديگر مدت درازى زنده نخواهد بود محمد شفيع حاكم لنزان ( لاهيجان ) با اجازهء اربابم صندوق چوبى بزرگى را كه همراه داشت و مهر و موم شده بود باز كرد و محتويات آن را از نظر گذراند و در اين‌باره گزارشى براى شاه نوشت . در درون آن مقدارى لباس و هفت بسته پوست سمور بود كه خيلى خوب بسته‌بندى شده بود .\r\nمن لباسها را براى خودم برداشتم زيرا لباس حسابى نداشتم و اربابمان وعده كرده بود كه هنگام رسيدن به اصفهان به ما لباس بدهد . بطورى كه قبلا هم گفتم بسته‌هاى پوست سمور و سازى را كه همراه آورده بوديم بر روى الاغى كه حاكم به ما داد بار كرديم و به تبريز فرستادم .\r\nروز 26 اكتبر همراه روبرت شرلى راه افتادم و پس از پنج روز به قزوين نخستين شهرى كه از اين راه در ايران مىبينيم رسيديم . قزوين را مىتوان با شهر آلمانى برسلو مقايسه كرد . اين شهر حصارى ندارد .\r\n\r\n","description":"","footnote":"","page_name":" 49 ","page_number":67},
  {"content":"\r\n\r\nخانه‌هايش بنابر رسم ترك‌ها از سنگ و آجر و خاك رس ساخته شده است . « 1 »\r\nدر طول اين سفر ناچار شدم كه چهار نفر از همراهانم را كه دو نفرشان روس و دو نفرشان لهستانى بودند رها كنم زيرا آنها به بيمارى كشنده‌اى مبتلا شدند اما ايرانيها خيلى خوب از آنها پرستارى كردند و هرچه مورد نيازشان بود براى ايشان فراهم ساختند .\r\nروز اول نوامبر باتفاق يك نفر آلمانى كه به شخص من علاقمند بود و همراهم ژرژ آگلاستس وارد قزوين شدم . در آنجا چهار روز ماندم .\r\nهمراهم در اينجا به بيمارى مخملك مبتلا شد و درگذشت . روبرت شرلى هم از من جدا شد و مرا به يكى از بزرگان ايرانى سپرد كه مىبايست او مرا با خود به تبريز و به حضور شاه ببرد .\r\nمن سفرم را تنها و سرشار از غم و اندوه ادامه دادم در حالى كه جز مراد مترجم ايرانى زبان مسكوى كه بدون هيچگونه شناسائى او را در لنزان ( لاهيجان ) استخدام كردم كسى همراه نداشتم . به زحمت مى - توانستم حرفم را به او به زبان روسى بفهمانم . به او يك مقررى و مواجب هفتگى مىپرداختم بعلاوه لباس‌ها و مايحتاجش را نيز تهيه مىكردم .\r\nبالاخره پس از مدتى تأخير باتفاق شخصيت ايرانى كه ذكر كردم براى رفتن به حضور شاه بسوى تبريز حركت كردم كه در مسافت\r\n\r\n\r\n","description":"","footnote":"\r\n( 1 ) - قزوين در آنوقت از مهمترين شهرهاى ايران بود و تا چند سال پيش‌تر كه شاه عباس پايتخت را به اصفهان برد پايتخت صفويان بود - مترجم .\r\n","page_name":" 50 ","page_number":68},
  {"content":"\r\n\r\nيكصد و پنجاه ميل آلمانى يا بيست و دو روز راه تا قزوين قرار دارد .\r\nپادشاه سپاهى يكصد و بيست هزار نفرى را بسوى تبريز حركت داده بود و هفت روز بود كه اين شهر را فتح كرده بود « 1 » . من روز 15 دسامبر حدود سه ساعت بعدازظهر در حال نقاهت و كوفتگى به تبريز رسيدم زيرا تب و مخملك كه من هم گرفتارش شده بودم مرا بسيار ضعيف كرده بود چنان كه بدون كمك ديگران نمىتوانستم بر روى زين اسب سوار شوم . چند بار بيمارى بشكلى كشنده گريبانگيرم شده بود .\r\nاغلب مجبور بوديم كه روز و شب سفر كنيم تا پيش از عزيمت شاه از تبريز به آنجا برسيم . در واقع سه روز پس از ورود من شاه از تبريز رفت .\r\nهنوز از اسب پياده نشده بودم كه شاه مرا به حضور خود احضار كرد در حالى كه هنوز مجال نكرده بودم چيزى بخورم و لباسم را عوض كنم و اسبها را باصطبل بسپارم . خدمتگارم را به بازار فرستاده بودم كه برايم خواربارى خريدارى كند . بهرحال همه چيز را رها كردم و بحضور شاه رفتم . مرا به درون كاخ بردند . شاه را در ميان اشراف دربارى و مشاورانش بر روى زمين نشسته يافتم . چون لباس شاه از ديگران ساده‌تر بود و مترجمى هم با خود نداشتم او را نشناختم و لحظه‌اى مردد ماندم . در اين هنگام يكى از ايرانيان سالخورده دست مرا گرفت و\r\n\r\n\r\n","description":"","footnote":"\r\n( 1 ) - استاد فلسفى با استناد به تاريخ عالم آراى عباسى مىنويسد كه تكتاندر در تاريخ فتح تبريز اشتباه كرده است - مترجم .\r\n","page_name":" 51 ","page_number":69},
  {"content":"\r\n\r\nبسوى شاه برد . من طبق آدابى كه قبلا راهنماى مسكوى ما تعليم داده بود در برابر شاه تعظيم كردم و دستش را بوسيدم . شاه اشاره كرد كه برخيزم . سپس يك نو مسلمان ايتاليائى با من به زبان ايتاليائى آغاز سخن كرد . از او پرسيدم كه آيا زبان لاتينى مىداند و به اين زبان گفتم كه امپراطور روميان « 1 » ارباب مرا به حضور اعليحضرت پادشاه ايران اعزام كرده بود و او باتفاق همراهانش كه مجموعا هشت نفر مىشدند به لنگران در ايالت گيلان وارد شد و سه نفر از همراهانش به علت نبودن غذاى خوب و شراب در اين شهر درگذشتند ( چون بطوريكه قبلا هم گفتم جز آبى نامطبوع و گوشت بد گوسفند چيزى نبود ) و بعلاوه چهار نفر ديگر نيز كه مشرف بمرگ بودند در آنجا ماندند . و اما ارباب مرحومم مرا مأمور ساخت كه نامه‌هاى اعليحضرت امپراطور را به شاه برسانم .\r\nوقتى اين حرف را گفتم شاه خواست كه نامه‌ها را ببيند و چون آنها در صندوقم مانده بود برخاستم كه براى آوردن آنها بروم اما به من اجازه داده نشد . ناچار كليدهايم را به يكى از مشاوران اصلى شاه سپردم كه نامه‌ها را آورد و در حضور شاه به دست من داد . يكى از نامه‌هاى اعليحضرت امپراطور به زبان لاتين بود و ديگرى به زبان ايتاليائى . سومى كه نامه‌اى بود از تزار مسكوى و همچنين متن خطابه‌ها به دو زبان بود . من به آدابى كه قبلا به من گفته شده بود يعنى\r\n\r\n\r\n","description":"","footnote":"\r\n( 1 ) - در عنوان امپراطور آلمان در آن زمان كلمه امپراطور روميان هم قيد مىشد - مترجم .\r\n","page_name":" 52 ","page_number":70},
  {"content":"\r\n\r\nپس از تعظيم كردن و بوسيدن دست شاه نامه‌ها را به او دادم . شاه نامه ها را با احترام گرفت و همچنين پيشكش‌هاى مرا پذيرفت و دست بر سرم گذاشت و مرا نزديك خود نشاند . بعد خودش مهر نامه‌ها را گشود . پس از آنكه آنها را باز كرد و پيش از خواندن آنها ، يك نفر اسير ترك را به كاخ آوردند كه در زنجيرهاى گران بسته بود و در برابر اعليحضرت زانو زد . بعد دو شمشير براى شاه آوردند كه يكى را پس از ديگرى آزمايش كرد . شمشير اولى كه دسته‌اش و غلافش تزئينات طلائى داشت چند روز بعد بعنوان هديه براى من فرستاده شد . اما شمشير دوم را شاه از غلاف بركشيد و از جاى خود برخاست و بدون آنكه چهره‌اش كوچكترين احساس و هيجانى را نشان دهد سر زندانى ترك را كه در برابرش عجز و لابه مىكرد قطع كرد .\r\nمن از تماشاى اين منظره بسيار نگران شدم و لحظاتى را ميان بيم و اميد گذراندم . مىترسيدم كه مبادا شاه بخواهد با شمشير ديگر هم مرا بكشد . از آن بيمناك بودم كه اعليحضرت امپراطور با تركها صلح كرده باشند و يا در نامه‌ها در اين مورد ذكرى رفته باشد و به اين جهت شاه قصد جان مرا كرده باشد .\r\nاما شاه با تبسمى بر لب به جاى خود نشست و رو به من كرد و به من فهماند كه مسيحيان هم بايد با تركها به همين شكل عمل كنند و او به سهم خودش در اين مورد هيچ كوتاهى و مضايقه نخواهد داشت .\r\nسپس مرا به يكى از خوانسالارهايش سپرد كه او مرا به خانهء خود\r\n\r\n","description":"","footnote":"","page_name":" 53 ","page_number":71},
  {"content":"\r\n\r\nببرد . مترجم ايتاليائى و نامه‌ها را نيز به آنجا فرستاد و اين مترجم در حضور من نامه‌هاى ايتاليائى و خطابهء ارباب مرا كه ضميمه آن بود به زبان فارسى ترجمه كرد . او از نامهء تزار به منظور مأموريت ما آشنا شده بود .\r\nفرداى آن روز صبح زود شاه يك اسب زيبا از نژاد عربى برايم هديه فرستاد . سه روز بعد در 18 نوامبر اعليحضرت از تبريز حركت كرد .\r\nتبريز شهرى بزرگ است كه ساختمانهاى زيبا ، باغها ، مسجدها و حمام‌هائى به سبك تركها دارد . محيط آن پنج ميل آلمانى مىشود .\r\nاين شهر باز است و حصارى ندارد . به طورىكه قبلا هم گفته شد سراسر از سنگ و آجر ساخته شده است اما قسمت‌هائى از آن خراب و ويران است . در وسط شهر ارگ قديمى ساخته شده است كه دو حصار و خندقى در اطراف آنست .\r\nشاه هنگام عزيمت از تبريز سپاه يكصد و بيست هزار نفرى خود و تمام زنان خود را كه در واقع من نديدم اما به طوريكه گفته مىشود تعدادشان پانصد نفر است همراه برد . همچنين دو پسرش كه بزرگترشان هفده ساله است و صفى ميرزا نام دارد و جوانترشان سلطان محمد بيش از هفت سال ندارد همراهش هستند . مادر آنها كه اكنون مرده است مسيحى و دختر پادشاه گرجستان بود . شاه پادگان نيرومندى را در تبريز گذاشت .\r\n\r\n","description":"","footnote":"","page_name":" 54 ","page_number":72},
  {"content":"\r\n\r\nتمام شهرها و دهكده‌هائى كه در راه خود مىديديم با كمال شتاب به ايرانيها تسليم مىشدند . من خود هنگام تسليم مرند در منطقه مدى « 1 » و نخجوان « 2 » يا جلفا در ارمنستان و بسيارى شهرهاى ديگر حضور داشتم كه همه بدون هيچ مقاومتى تسليم مىشدند .\r\nوقتى شاه از شهر يا دهكده‌اى مىگذشت مردم عادى از هرسو مىدويدند و مردان و زنان و كودكان دايره‌وار جمع مىشدند و دست يكديگر را مىگرفتند و در حالى كه برسم خودشان جست مىزدند مىرقصيدند و مىخواندند . در وسط هر حلقه دو يا سه نفر بودند كه دهل داشتند و آن را به سبكى خاص مىنواختند . اين دهل‌ها به نوعى طبل‌هاى ما شباهت دارد كه يك طرف آن را با پوست پوشانده‌اند و با چهار حلقه برنجى زينت شده است .\r\nاين اجتماعات مردم براى خوشامد گفتن به شاه و جشن گرفتن ورودش به وسيلهء رقص و آواز و فريادهاى شادمانى ترتيب مىيافت .\r\nپس از ورود به ارمنستان هم امور به همين خوشى جريان داشت شاه با هيچگونه مقاومتى روبرو نمىشد . در جلفا كه قلعه‌اى مستحكم است و فقط ارمنيان مسيحى در آن اقامت دارند استقبال از شاه بسيار صميمانه بود .\r\n\r\n\r\n","description":"","footnote":"\r\n( 1 ) - تكتاندر اصطلاح باستانى « مدى » را به جاى آذربايجان به كار برده است - مترجم .\r\n( 2 ) - در متن كتاب كلمهء « نخجوان » به صورت « نخجيروان » آمده است - مترجم\r\n","page_name":" 55 ","page_number":73},
  {"content":"\r\n\r\nبراى تجليل از شاه همه‌جا را چراغانى كرده بودند . خانه‌هاى اين منطقه كه بام ندارند و با بالكون‌ها تزئين مىشوند با پنجاه هزار چراغ كوچك زينت شده بود كه تا صبح روشن بودند .\r\nدر مورد ساير شهرهاى بزرگ اين منطقه كه گفته مىشود تعداد آنها به پنجاه و چهار مىرسد سفير ايران براى اعليحضرت امپراطور شرح و توضيح خواهد داد « 1 » .\r\nبنابر آنچه من توانستم ببينم و از مذهب و آداب ايرانيان بفهمم آنها خود را تنها مسلمانان واقعى مىدانند و فرقه‌هاى ديگر را كافر و ملحد مىشمارند . با اينهمه ميان مذهب ايرانيها و تركها تفاوت زياد نيست .\r\nاما نفرت و وحشت عظيمى كه ايرانيها نسبت به تركها دارند به دليل زير است : چند سالى است كه امپراطور ترك تمام مدى ( آذربايجان ) و ارمنستان و چندين ايالت مهم ديگر را از ايرانيها گرفت . اين حوادث در زمان سلطنت پدر پادشاه كنونى روى داد كه مردى كور و فرسوده و ناتوان بود و اتباعش هم برايش احترام زيادى قائل نبودند . در اين مورد دو نفر از برادرانش و چند نفر از سرداران اصيلش هم كه با تركها كنار آمده بودند به او خيانت كردند . برادر پادشاه كنونى دستگير گرديد و به اسارت برده شد . اما پس از مرگ شاه پير كه شاه خدا بنده نام داشت پسرش شاه عباس كه اكنون سلطنت مىكند و در\r\n\r\n\r\n","description":"","footnote":"\r\n( 1 ) - بطورىكه خواهيم ديد و در مقدمه هم گفته شد هنگام بازگشت « تكتاندر » شاه عباس سفيرى به نام مهديقلى بيگ همراه او فرستاد - مترجم .\r\n","page_name":" 56 ","page_number":74},
  {"content":"\r\n\r\nآن زمان به بلوغ رسيده بود از اين خيانت مطلع گرديد . به اين‌جهت به دستور او بيشتر سرداران كشور را كشتند و چشمان دو عمويش را در آوردند كه يكى از آنها به اين‌جهت مرد و ديگرى هنوز زنده است .\r\nبراى تمام ايالات حكام تازه‌اى تعيين شدند و بعد ، سه سال پيش تزار روسيه به تشويق اعليحضرت امپراطورى ، پادشاه ايران را مصمم ساخت كه به جنگ با تركها بپردازد و از آن زمان همچنان پيروزيهاى پشت سر هم به دست مىآورد .\r\nايرانيها معابد يا مساجد بسيار دارند كه آنها را به دو قسمت مىكنند يكى مخصوص مردان و ديگرى مخصوص زنان . زنها هرگز خودشان را نشان نمىدهند . مسجدها معمولا در دو طبقه ساخته مىشوند و برفراز آنها گلدسته‌هاى مدوريست كه در آنها سوراخهائى وجود دارد و از بالاى آنها هرروز سه بار پيش از طلوع خورشيد و هنگام ظهر و موقع غروب يكى از روحانيان آنها اين كلمات عربى را به آواز مىگويد : اللّه اكبر ، لا إله الا اللّه .\r\nاين آواز و دعوت « 1 » نزد آنها همان نقشى را دارد كه ناقوس كليساها براى مسيحيان . در ايران نه ساعت‌هاى بزرگ هست و نه تقويم . يك بار كه در مورد وقت اشتباه كردم ديگر تا مدت شش ماه نتوانستم وقت صحيح را بفهمم تا وقتىكه به مسكو بازگشتم و در اين مدت هميشه روزها و تاريخ‌ها را اشتباه مىكردم .\r\n\r\n\r\n","description":"","footnote":"\r\n( 1 ) - منظور « اذان » است - مترجم .\r\n","page_name":" 57 ","page_number":75},
  {"content":"\r\n\r\nدر برابر مسجدها حوضها و فواره‌هاى آب هست زيرا ايرانيها عادت دارند كه پيش از عبور از آستانهء مسجد دست‌ها و پاهايشان را بشويند « 1 » و موقعىكه به مسجد داخل مىشوند كفش‌هاى خود را در مىآورند . آنها يك قطعه سنگ قهوه‌اى رنگ هشت گوش دارند كه به مرمر شبيه است « 2 » و آن را معمولا در قطعه‌اى پارچهء زيباى ابريشمين مىبندند . آنها اين سنگ را به روى زمين مسجد مىگذارند كه با قاليهاى گرانبها پوشيده شده است و در آنجا هيچ‌گونه صندلى و يا نيمكتى نيست و ديوارها با نوشته‌ها و خطوط تركى « 3 » تزئين شده است . و بعد به سجده مىافتند و آن سنگ را مىبوسند و از جاى برمىخيزند و همين حركات را چند بار تكرار مىكنند « 4 » همين اعمال را در سفر و در خانه‌هاى خود نيز انجام مىدهند . براى نماز و دعا خواندن دست‌ها و پاهاى خود را مىشويند ، آرنج‌هاى خود را عريان مىكنند و كفش‌هاى خود را در مىآورند . اما هرگز سر خود را برهنه نمىكنند نه در موقعىكه به نماز مىپردازند و نه هنگامى كه در برابر شاه هستند و بنظرشان خيلى عجيب بود كه مىديدند من كلاهم را از سرم برمىدارم .\r\nايرانىها در هرسال مراسم و جشن‌هاى متعددى دارند كه به اين مناسبت سر خود را با تيغ مىتراشند و بعد هم زخم‌هاى هولناكى بر سر و بدن خود وارد مىسازند و دست‌هاشان را در كمال قساوت با پنبه‌هاى آغشته\r\n\r\n\r\n","description":"","footnote":"\r\n( 1 ) - منظور عمل وضو گرفتن است - مترجم .\r\n( 2 ) - مهر نماز - مترجم .\r\n( 3 ) - منظور خط عربى است - مترجم .\r\n( 4 ) - توصيف نمازگذاردن است - مترجم .\r\n","page_name":" 58 ","page_number":76},
  {"content":"\r\n\r\nبه روغن مىسوزانند « 1 » .\r\nبعلاوه مرسومشان اينست كه سر و ساير قسمت‌هاى مخفى بدنشان را مىتراشند . روز جمعه براى ايشان معادل يكشنبه و تعطيل مقدس است آنها هم مانند تركها مراسم ختنه را انجام مىدهند و مانند آنها هميشه در خانه‌شان چراغى روشن نگاه مىدارند و به‌طور خلاصه همان آداب و رسوم را دارند .\r\nمطالعه و تحصيل اكنون به اندازه سابق‌ها در ميان ايشان رواج ندارد . آنها چاپخانه ندارند و تمام كتابهايشان خطى و دستنويس است .\r\nبا اينهمه از تاريخ اطلاع بسيار دارند و دربارهء اجدادشان نمىتوان هيچ چيزى به آنها گفت كه خودشان ندانند .\r\nروحانيان آنها عمامه سفيد ندارند بلكه عمامه‌هاى قهوه‌اى رنگ و تيره و لباسهائى از پارچه‌هاى بافته از پشم شتر را به كار مىبرند « 2 » . اين روحانيان به هنگام سفر سوار اسب نمىشوند بلكه بر قاطر مىنشينند و در نظر مردم عادى مانند خدايان عزيز و محترم هستند .\r\nايرانيها مرده‌هاشان را به شكل زير دفن مىكنند . وقتى كسى مىميرد . در هر وقت روز يا شب باشد تمام مستخدمان خانه و كودكان و بستگانش ، در كوچه‌ها پراكنده مىشوند و فرياد و فغان مىكنند . پيش از آنكه ما علت اين فريادها را بدانيم خيال مىكرديم كه حريق يا انقلاب\r\n\r\n\r\n","description":"","footnote":"\r\n( 1 ) - اشاره به مراسم سوگوارى عاشوراست - مترجم .\r\n( 2 ) - منظور عباست - مترجم .\r\n","page_name":" 59 ","page_number":77},
  {"content":"\r\n\r\nيا قتلى اتفاق افتاده است . اين ناله و فغان به خاطر مرده مدت دو ساعت تمام طول مىكشد . روز بعد مثل ما مرده را در تابوتى مىگذارند و از خانه بيرون مىبرند . اگر شخص مرده سرباز و جنگاور بوده باشد ، كلاه و لباس و كفش و شمشير و خلاصه تمام البسه و اسلحه‌اش را روى تابوتش مىگذارند . در پيش و پس تابوت چراغهاى برنجى بزرگى كه همه روشن هستند حمل مىكنند و پس از هرچند قدم كسانى كه نعش را مىبرند آن را سه يا چهار بار بلند مىكنند در حالى كه جملاتى را به زبان خودشان فرياد مىكشند . اين مراسم در مسافت‌هاى كوتاه تكرار مىشود تا اينكه به گور مىرسند .\r\nزنان خانوادهء مرحوم در حالى كه خود را به طورى در چادرهاى بزرگ سياه مىپيچند كه خطوط بدنشان نمايان نباشد ، از مسافتى دور بدنبال تشييع‌كنندگان مىروند . اينها هم شيون‌كنان تا پاى گور مىروند .\r\nاما نتوانسته‌ام ببيينم كه پس از آن ، چه اتفاقى مىافتد .\r\nوقتى مرده دفن شد در روى گور در محل سر مرده سنگى به ارتفاع چهار تا پنج « اون » قرار مىدهند كه با خطوط فارسى پوشيده شده است . گورستانها معمولا در زمينى مسطح و هموار در خارج از شهرها هستند و از دور به شكل شهرى كوچك با برجهاى متعدد جلوه مىكنند .\r\nوقتىكه روز سال مرده فرا رسيد خويشان او به گورستان مىروند تا در آنجا به نوحه‌خوانى و شيون بپردازند و شمع‌ها و چراغهائى بر گور مرده مىگذارند . تظاهرات و اداهاى ديگرى ازين\r\n\r\n","description":"","footnote":"","page_name":" 60 ","page_number":78},
  {"content":"\r\n\r\nنوع هم انجام مىدهند .\r\nدر نظر ايرانيان ازدواج كمتر از هرچيز اهميت دارد همانطور كه قبلا در مورد شاه گفتيم آنها آنقدر زن مىگيرند و مىخرند كه بتوانند تغذيه و نگهدارى كنند .\r\nدر مورد اخلاق و رفتارشان بايد گفت كه هرچند ايرانيها مسيحى نيستند از مسكوىها خيلى مؤدب‌ترند و از هر لحاظ بر ايشان برترى دارند . براى غذا خوردن نه كارد به كار مىبرند و نه بشقاب . بطورى كه من در همه‌جا و حتى موقعىكه بر سر سفره شاه ميهمان بودم ديدم زمين اطاقى كه در آن غذا مىخورند يا حتى در اردوگاهها زمين چادرها ، با قاليهاى بسيار عالى پوشيده است و پيش از ورود به اين اطاق‌ها يا چادرها من نيز مىبايست مانند ديگران كفش‌هايم را درآورم و جز جورابهايم چيزى به پا نداشته باشم .\r\nشاه و بعد اشراف عاليقدر و پاشاها كه من نيز در ميان آنها قرار مىگرفتم و بالاخره مستشاران دربار همه دايره‌وار چهار زانو و دو زانو بر زمين مىنشستند به طوريكه پاهاشان به كلى پنهان مىبود . اما من كه عادت نداشتم به آنصورت بنشينم بسيار ناراحت بودم و دعا مىكردم كه مدت غذا خيلى طولانى نباشد . من نمىتوانستم زياد بخورم و موقعىكه از جا برمىخاستم پاهايم به كلى خواب رفته بود و پيش از اينكه به حال عادى درآيد نمىتوانستم قدمى بردارم . شاه از اين‌جهت خيلى مرا مسخره مىكرد تا اينكه كم‌كم من هم به اين شكل نشستن\r\n\r\n","description":"","footnote":"","page_name":" 61 ","page_number":79},
  {"content":"\r\n\r\nعادت كردم .\r\nوقتىكه هركس در جائى كه برايش مقرر بود مىنشست در مقابل ميهمانان سفره‌اى از پارچهء زيباى ابريشمين كه به شكل نوارى پهن بود و چندين « اون » طول و به اندازه يك دستمال سفره عرض داشت مىگستردند بعد آب را تقريبا به همان صورت كه ما عمل مىكنيم دوره مىگرداندند .\r\nبه جاى نان و بشقاب در مقابل هركس يك نان پهن و نازك از برنج كه در تنور پخته شده است مىگذاشتند . سرانجام خوانسامان‌هاى شاه كه همه شخصيت‌هاى ممتاز هستند غذاها را در قابهاى نقره يا پولاد صيقلى مىآوردند . غذاها اصولا از برنجى كه خيلى ضخيم پخته شده بود تشكيل مىشد به طوريكه غيرممكن بود به توان بدون آلوده كردن انگشت‌ها آن را خورد . اين برنج‌ها را بصورتهاى مختلف با شكر ، كشمش ، عسل ، بادام ، ادويه و غيره تركيب مىكردند ؛ همه غذاها بقدرى شيرين بود كه به زحمت مىشد خورد . در روى قابها گوشت هاى مختلف شكار ، كبك ، قرقاول ، گوسفند و گوشت اسب بود كه يا آنها را كباب كرده بودند و يا جوشانده و پخته بودند .\r\nسه يا چهار تا از اين قاب‌ها را در مقابل شاه گذاشتند اما در مقابل ميهمانان ديگر هركدام يك قاب بيشتر نبود . غذا را با دست و بدون بشقاب و كارد و چنگال مىخوردند .\r\nدو سه نفر خدمتگار با جامهاى پرآب كه در آنها ادويه جوشانده\r\n\r\n","description":"","footnote":"","page_name":" 62 ","page_number":80},
  {"content":"\r\n\r\nبودند « 1 » مىگشتند . خيلى به‌ندرت به كسى شراب داده مىشد فقط وقتى كه شاه اجازه بدهد شراب مىدهند و آن‌هم موقعى است كه شاه خوش - خلق باشد . زيرا شراب براى ايرانيها ممنوع است و كيفر نوشيدن آن اعدام مىباشد .\r\nمعمولا ايرانيها با مسيحىها هم‌غذا نمىشوند . اما در اين موقعيت نمىتوانستند از خوردن غذا خوددارى كنند زيرا شاه امر كرده بود كه با من بخورند و بياشامند . من بيش از بيست بار با اعليحضرت پادشاه غذا خوردم .\r\nشاه مردى خوشرو ، مهربان و خوش‌خلق است و مخصوصا نسبت به مسيحيان بسيار مهربان و خوشرفتار مىباشد . از جنگ و تمام تمرينهاى جنگى خيلى خوشش مىآيد . در حدود سى و يك سال دارد .\r\nدر سرزمين پارتها و مادها « 2 » و ايران جنگل و چوب بسيار كمياب است و مردم مجبورند براى پختن غذا ، كاه يا تپالهء گاو و پهن كه آنها را در آفتاب خشك مىكنند به كار ببرند .\r\nاعليحضرت از جلفا به ارمنستان كوچك رفت و به محاصرهء ايروان كه دژ اصلى اين ناحيه است پرداخت . ايروان يكصد و پنجاه ميل آلمانى با تبريز فاصله دارد . شهريست بسيار مستحكم كه در\r\n\r\n\r\n","description":"","footnote":"\r\n( 1 ) - منظور شربت‌هاى مختلف ايرانى است - مترجم .\r\n( 2 ) - نويسنده يك بار ديگر نام‌هاى باستانى را براى نواحى مختلف ايران به كار برده است - مترجم .\r\n","page_name":" 63 ","page_number":81},
  {"content":"\r\n\r\nسرزمينى دلكش و حاصلخيز واقع شده است .\r\nدر فاصله سه ميلى از آنجا سه كليسا هست كه چندين قرن عمر دارند . دو تا از آنها نيمه ويران هستند و سومى كه از همه مهمتر است و تركها آن را اوچ كليسا « 1 » مىنامند در وضع خوبيست . سابقا تعداد زيادى زائر از اطراف به آنجا مىآمدند . اكنون در آنجا تعداد زيادى راهب و روحانى يونانى هستند كه خود را مسيحى مىدانند . به خواهش من اعليحضرت شاه اجازه داد كه از صومعهء آنجا ديدن كنم و چند تن از نگهبانان خود را نيز همراهم كرد .\r\nهنگام ورودم ارمنىها پذيرائى شاهانه‌اى به عمل آوردند . ابتدا مرا بدرون كليسا بردند و در آنجا دستى خشك شده را كه در قالبى از طلا نگاهدارى مىشود به من نشان دادند و بوسيله مترجمم به من گفتند كه اين دست راست سن گرگوار نازيانزه است كه جسدش در همانجا دفن است .\r\nكليسا به صورتى عالى با سنگهاى تراشيده ساخته شده است و سقفى زيبا دارد كه سوراخى دايره‌اى شكل در وسط آنست . در اينجا هيچ‌گونه تصوير و مجسمه و تمثال مقدسى نيست و موقعى كه دليل آن را\r\n\r\n\r\n","description":"","footnote":"\r\n( 1 ) - اين محل اچميادزين مىباشد كه در نزديكى ايروان مىباشد و تركها آن را « اوچ كليسا » مىناميدند . در آذربايجان ايران در نزديكى « جلفا » نيز يك مركز مذهبى ارمنى هست كه « اوچ كليسا » نام دارد و نبايد با اچميادزين كه نويسنده در متن از آن ياد كرده اشتباه شود - مترجم .\r\n","page_name":" 64 ","page_number":82},
  {"content":"\r\n\r\nپرسيدم گفتند قبلا اين چيزها وجود داشته است اما حالا تركها نه ناقوس را تحمل مىكنند و نه تمثال و مجسمه و تصوير را .\r\nوقتى همه جزئيات كليسا را بازديد كردم مرا به منزل پاتريارش بردند كه با من بسيار خوب رفتار كرد و مرا در آغوش گرفت و چون مسيحى بودم از من خواهش كرد كه وقتى به حضور اعليحضرت شاه بازگشتم وساطت كنم كه ارمنىها بتوانند مراسم مذهبىشان را آزادانه انجام دهند و معافيت‌هاى سابق را دربارهء ايشان برقرار كنند و آنچه تركها از ايشان گرفته‌اند بازگردانند .\r\nپس از صرف غذا من با همراهانى كه شاه برايم گماشته بود و همراهانى كه ارمنيان با من فرستادند به اردوگاه بازگشتم .\r\nوقتى به ايروان بازگشتم هنگام عبور از برابر چادر سلطنتى از اسب پياده شدم و به حضور اعليحضرت رفتم تا گزارش آنچه را در ارمنستان برايم روى نموده بود بعرض برسانم .\r\nچهار هفته ديگر هم در آنجا مانديم تا اينكه شهر بدست نيروهاى ايرانى افتاد و شاه اجازه مراجعت مرا صادر فرمود .\r\nتركهاى محصور در دژ شهر تعدادشان چهل هزار نفر بود كه قسمت عمده‌شان فراريانى بودند كه از تبريز به آنجا آمده بودند .\r\nشهر ايروان مدت پنج هفته مقاومت كرد تا اينكه قحطى آذوقه ، آنها را ناگزير ساخت به ايرانيها تسليم شوند كه قسمت عمده‌اى از اهالى را كشتند .\r\n\r\n","description":"","footnote":"","page_name":" 65 ","page_number":83},
  {"content":"\r\n\r\nسرزمين ارمنستان بسيار كوهستانى و ناهموار است . در آنجا مخصوصا در قسمت ساحلى درياى خزر كوههاى بسيار مرتفع با صخره - هاى وحشى وجود دارد . در اين ناحيه پنبه ، ابريشم و انواع ميوه‌ها به فراوانى توليد مىشود . كمى از ايران سردتر است و در آنجا كوهها چنان مرتفع هستند كه بعضى از آنها قله‌شان تمام سال در ابر پنهانست .\r\nارمنستان به سرزمين پارتها محدود مىشود و بطوريكه قبلا گفتم تمام اين نواحى تا چند سال پيش قسمتى از قلمرو سلطنت ايران بوده است كه تركها از راه خيانت بر آنها تسلط يافتند .\r\nپس از تمام اين اتفاقات اعليحضرت شاه مرا بحضور خود احضار كرد و اعلام داشت كه هنگام بازگشت من به حضور ارباب بسيار عاليقدرم اعليحضرت امپراطور فرا رسيده است تا پاسخ نامه‌ها را ببرم و براى اين منظور مهديقلى بيگ « 1 » را نيز بعنوان سفير براى همراهيم تعيين كرده است .\r\nيك دست جامهء سلطنتى ايرانى كه خودش آن را پوشيده بود ، يك اسب عربى و 900 سكه كه بيشتر آنها با تصوير اعليحضرت امپراطور با انتخاب‌كنندهء ساكس يا پادشاه اسپانى مزين بود به من اعطا كرد . بعلاوه شمشير ايرانى را كه قبلا دربارهء آن گفته‌ام به من\r\n\r\n\r\n","description":"","footnote":"\r\n( 1 ) - مهدىقلى بيگ در اين زمان بعنوان سفير در دربار تزار روس و امپراطور آلمان تعيين شد و همراه با زينل خان شاملو به اين مأموريت رفت و در پراگ گراوور اين دو نفر ساخته شد كه باقيست - مترجم .\r\n","page_name":" 66 ","page_number":84},
  {"content":"\r\n\r\nبخشيد « 1 » و سرانجام روز 14 نوامبر بطور رسمى براى توديع باتفاق سفير ايرانى به حضور شاه پذيرفته شديم .\r\nيك واقعه مهم اتفاق افتاد كه گمان مىكنم نبايد آن را از اعليحضرت امپراطور پنهان سازم . روزى در ايروان در كنار شاه بر روى زمين پوشيده از قالى نشسته بودم و موافق رسم ايرانيان غذا مىخوردم . در اين موقع عده‌اى از تركها آمدند كه به شاه تسليم شده بودند و تقاضاى عفو و بخشايش داشتند . اما چون شاه بطورى كه تاكنون هم متذكر شده‌ام لباس ساده‌اى از پارچهء سرخ رنگ پوشيده بود در حالى كه من جامه‌اى از ابريشم سرخ به تن داشتم و بعلاوه چون نمىتوانستم براحتى چهار زانو روى زمين بنشينم پاهايم كمى گسترده و باز بود اين تركها خود را به پاى من انداختند و مىخواستند آن را ببوسند . من از اين وضع خيلى متوحش شدم و با كمال شتاب پاهايم را پس كشيدم . شاه لحظه‌اى به صورت من نگريست و شروع به خنده كرد .\r\nپس از اينكه ما از حضور شاه مرخص شديم و در مدتى كه عازم مسكو بوديم روز 16 همين ماه ( نوامبر ) يك پاشاى ترك را ديديم كه در رأس يكصد و سى نفر سرباز بود . او بر اسبى سوار بود و لباسى فاخر به تن داشت و ما گمان كرديم كه دسته‌اى از دشمنان هستند . اما شكر\r\n\r\n\r\n","description":"","footnote":"\r\n( 1 ) - پس از بازگشت تكتاندر به پراگ همسر كاكاش سفير فوت شده با او اختلافاتى پيدا كرد و از جمله اين شمشير را هم مطالبه مىكرد و بر سر آن ميان آنها كشمكش بوجود آمد - مترجم .\r\n","page_name":" 67 ","page_number":85},
  {"content":"\r\n\r\nخدا را كه آنها از دوستان شاه ايران بودند و براى اداى احترام به حضور او مىرفتند .\r\nكمى بعد ، پيش از آنكه از ارمنستان خارج شده باشيم پانصد نفر ترك را ديديم كه از ايروان گريخته بودند . آنها به تعقيب ما پرداختند و نصف روز پس از ما به دهكده‌اى رسيدند كه ما مىبايست شب را در آنجا بگذرانيم . اگر لطف و عنايت الهى نمىبود و اگر ارمنىها ما را از اين تعقيب مطلع نساخته بودند مسلما ما به چنگ آنها مىافتاديم ليكن ما همان شب سفر خود را دنبال كرديم و از راهى ديگر از ارمنستان گذشتيم و در اسكندريه كه سرزمينى بيابانى و خاليست به آسياى عليا رسيديم « 1 » . در آنجا پادشاه گرجستان را ديديم كه با سپاهى ده هزار نفرى به يارى شاه ايران مىرفت . او من و سفير ايران را نزد خود خواند و به وسيلهء مترجمش ضمن پرسشهاى ديگر سؤال كرد كه چرا اعليحضرت امپراطور سفيرى نيز پيش او نمىفرستند كه مسيحى است در حالى كه شاه ايران يك غير مسيحى كافر است و اضافه كرد كه او نيز\r\n\r\n\r\n","description":"","footnote":"\r\n( 1 ) - آسياى عليا اصطلاح جغرافيادانان قديم بود كه به نواحى شمالى اطراف خزر گفته مىشد . اسكندريه نيز نام قديمى محليست كه بنام « دربند » در ساحل درياى خزر قرار دارد و تنها معبر ميان دريا و كوههاى قفقاز است و در زمان انوشيروان در آنجا ديوارى مانند ديوار چين ساخته شد كه جلو هجوم قبايل هون را بگيرد . اين محل را كه دروازه‌اى آهنين داشت بعدها اعراب « باب - الابواب » لقب دادند - مترجم .\r\n","page_name":" 68 ","page_number":86},
  {"content":"\r\n\r\nبه سهم خود مايل است كه با اعليحضرت روابط حسنه داشته باشد .\r\nمن در پاسخش گفتم ارباب من كه بعنوان سفير نزد شاه ايران فرستاده شده بود در راه سفر درگذشت و من اطلاعى ندارم كه چه تعليمات و دستوراتى داشته است . سپس از پيش او مرخص شديم و از طريق كوههاى گرجستان موشيكس « 1 » كه كوههائى وحشى و صعب العبور هستند كه به كوههاى قفقاز مربوط مىشوند به راه خود ادامه داديم .\r\nاز اين كوهها بدشوارى مىتوان با اسب گذشت و بعلاوه به علت وجود تاتارهائى كه در اين منطقه سكونت دارند عبور از آنها خطرناك است . من توانستم با كمك سفير ايران و با دادن يك اسب و چندين سكه و يك خنجر ايرانى از مزاحمت اين تاتارها مصون بمانم . وقتى فهميدند كه من مسيحى هستم صندوق مرا ضبط كردند كه اسباب و اثاثيه خودم و ارباب مرحومم در آن بود . به همين جهت ناچار شدم اسبى را كه شاه ايران به من اعطا كرده بود به آنها هديه كنم .\r\nدر ماه ژانويه سال 1604 بعد از مشكلات و مخاطرات فراوان همراه سفير ايران به كوئيس « 2 » رسيديم كه دژى در مرز حكومت مسكوى است و در پاى كوهستان مرتفعى كه از آن ذكرى كردم و در ساحل درياى خزر قرار دارد . ما با كمك الهى توانستيم سفرى طولانى و دشوار را در طول مسافتى معادل سيصد ميل آلمانى بگذرانيم .\r\n\r\n\r\n","description":"","footnote":"\r\n( 1 ) -  Moschiques \r\n( 2 ) -  Cois \r\n","page_name":" 69 ","page_number":87},
  {"content":"\r\n\r\nاين شهر كوئيس چند سال پيش به وسيلهء ايوان واسيلويچ تزار مسكوى به منظور تأمين راه عبور دريائى به ايران و دفاع در مقابل چركس‌ها يا گرموك‌ها ساخته شده است . به اين ترتيب بود كه مسكوىها بر منطقه‌اى مسلط شدند كه در طول ساليان دراز براى تصاحب آن مىجنگيدند و براى آنها به قيمت جان ميليونها نفر تمام شده است .\r\nكوئيس شهرى كم‌اهميت و فقير است . در آنجا در زمستان جز ماهى خشك‌شده و در تابستان جز ماهى تازه چيزى يافت نمىشود .\r\nمجرمانى را كه در حكومت مسكوى محكوم مىشوند به اينجا مىفرستند و پادگانى مركب از يكهزار سرباز مسكوى دارد كه اغلب چيزى براى سد جوع خود به دست نمىآورند . در هرسال چندين كيسه آرد جو از هشتر خان براى ايشان فرستاده مىشود و حقوق هر كدامشان در سال شش روبل است كه معادل هجده فلورين مىباشد .\r\nآنها آرد جو را تولوكنا « 1 » مىنامند . مقدارى آب روى آن مىريزند و آن را مىجوشانند و به جاى نان مىخورند و اين غذائى بسيار حقير است .\r\nما ناگزير بوديم كه مدت شش هفته در اينجا توقف كنيم زيرا هنوز فصل زمستان بود و دريا در طول ساحل يخ‌زده بود و دور تر از ساحل هم از قطعات شناور و بزرگ يخ پوشيده شده بود و طوفانهاى دريائى وجود داشت . اما سفر از راه زمين هم به علت وجود تاتارها\r\n\r\n\r\n","description":"","footnote":"\r\n( 1 ) -  Tolokna \r\n","page_name":" 70 ","page_number":88},
  {"content":"\r\n\r\nغيرممكن بود .\r\nبا پولى كه ما داشتيم نمىتوانستيم هيچ‌چيز تهيه كنيم و اگر چند تا از اسب‌هاى خود را براى خوراك خويش نمىكشتيم از گرسنگى رنج فراوان مىبرديم . سرانجام به خاطر عجله‌اى كه داشتيم و در حالى كه آذوقه و ذخيرهء بسيار كمى براى تجهيز كشتى داشتيم در ماه فوريه حركت كرديم هرچند كه اين سفر در آن موقع بسيار خطرناك مىنمود .\r\nحاكم مسكوى آن ولايت يك كشتى در اختيار ما گذاشت و سى نفر را براى همراهى ما گماشت . اگر باد نامساعدى مىوزيد ما را به وسط دريا مىبرد و در اين صورت مسلما از گرسنگى مىمرديم . همچنين ممكن بود به چنگ دشمنانى بيفتيم كه از هر سو در اطراف ما بودند .\r\nبعلاوه چون كشتى ما براى سفرهاى دريائى ساخته نشده بود و ته آن براى دريا مناسب نبود ممكن بود به آسانى غرق شود .\r\nما به مقصد تركا « 1 » كه در فاصله هفده ميل آلمانى از كوئيس قرار دارد بادبانها را كشيديم . از تركا مىبايست به هشتر خان برويم كه يكصد و پنجاه ميل دور تر بود . اما سفر ما به صورت زير انجام شد . وقتىكه در فاصله قريب هشت ميلى تركا بوديم به جزيره كوچكى رسيديم كه قريب يك فرسنگ طول و عرض داشت . در آنجا ديديم كه قسمتى از دريا در برابرمان تا ساحل يخ‌زده است ، به علاوه بادها مقدار زيادى يخ را در پشت سرمان جمع كرده بودند به طوريكه ناگزير بوديم مدت\r\n\r\n\r\n","description":"","footnote":"\r\n( 1 ) -  Tereka \r\n","page_name":" 71 ","page_number":89},
  {"content":"\r\n\r\nپانزده روز در همانجا لنگر بيندازيم در حالى كه نه مىتوانستيم پيش برويم و نه به عقب برگرديم . اگر اسب‌هاى سفير ايران را كه همراه خود به كشتى سوار كرده بوديم نمىكشتيم و نمىخورديم از گرسنگى مرده بوديم . زيرا به اميد اينكه به زودى به تركا مىرسيم فقط براى چهار روز آذوقه همراه داشتيم .\r\nما در روى كشتى در حدود پنجاه نفر بوديم . به جاى چوب ، نىهائى را كه در آنجا فراوان بودند مىسوزانديم . به اين ترتيب در انتظار فصل مناسب‌ترى بوديم . اما سرما دوباره شدت پيدا كرد و ناچار شديم كشتى را به چند تن از نگهبانان بسپاريم و با وجود خطرات بسيار خودمان تا تركا كه هشت ميل آلمانى دور تر بود پياده از روى يخ‌ها برويم . و چون يخ‌هائى كه روى درياست به محض گرم شدن هوا ناگهان آب مىشوند احتمال داشت كه همهء ما غرق شويم .\r\nچون حاكم تركا قبلا از آمدن ما مطلع شده بود وقتى كه به ساحل رسيديم سيصد نفر سوار مسكوى را ديديم كه در انتظار ما بودند و همراه خود اسبهائى آورده بودند كه ما را به شهر ببرند . بدينگونه به يارى خداوند دشوارترين و خطرناك‌ترين قسمت سفر بازگشت خود را گذرانديم و به جائى مطمئن رسيديم .\r\nشهر تركا در فاصله قريب يك ميلى درياى خزر و دو روز راه تا دربند واقع شده است . دربند قلعه و دژ مستحكم تركهاست . و اهالى آن كه يا به غارت كشتىهائى كه ناچار به ساحل رانده مىشوند مىپردازند\r\n\r\n","description":"","footnote":"","page_name":" 72 ","page_number":90},
  {"content":"\r\n\r\nو يا در دريا راهزنى مىكنند و براى مسكوىها و ايرانيها مزاحمت و درد سر فراوان ايجاد مىكنند .\r\nما شش هفته در تركا مانديم تا اينكه دريا به كلى از يخ پاك شد .\r\nروز 18 مارس دوباره از راه دريا به سوى هشتر خان حركت كرديم كه خوشبختانه روز 23 همين ماه به سلامتى در آنجا پياده شديم .\r\nتا روز جمعهء مقدس ( روز به صليب كشيدن مسيح ) در آنجا مانديم تا كشتىها براى حركت آماده شدند . در آن روز دوباره با كشتى از راه ولگا به سوى غازان رفتيم . در اين سفر يك گروه نگهبانان مسكوى ما را همراهى مىكردند . هنگام ورود به اين شهر يك سفارت ايرانى را ديديم كه از مسكو به ايران بازمىگشت . اين همان سفارتى بود كه ارباب مرحوم من در سال قبل ديده بود و در آن موقع به سوى مسكو مىرفت .\r\nاين ايرانيها به ما خبر دادند كه تزار براى كمك به شاه آنها چند هزار سرباز و از جمله عده‌اى تفنگداران ماهر و چند عراده توپ فرستاده است تا دژ دربند را محاصره كنند و اضافه كردند كه تزار شاه ايران را تحريك كرده است كه به جنگ با ترك‌ها ادامه دهد « 1 » .\r\nمن عقيده دارم كه پس از تصرف اين دژ راه دريا و راههاى زمينى خيلى امن‌تر خواهند شد .\r\n\r\n\r\n","description":"","footnote":"\r\n( 1 ) - به نامه تزار كه براى امپراطور رودولف دوم نوشته شده و ضميمه كتابست رجوع شود .\r\n","page_name":" 73 ","page_number":91},
  {"content":"\r\n\r\nدر غازان دو نفر از شاهزادگان تاتارهاى نوگائى را ديديم كه همراه ما تا مسكو آمدند . يكى از آنها يروسلان « 1 » نام داشت و ديگرى استرك « 2 » . آنها بوسيلهء قزاقهاى مسكو دستگير و به غازان آورده شده بودند و اكنون مىبايست اطاعت و تابعيت خودشان را نسبت به تزار اعلام دارند .\r\nپسر استرك مراسم تعميد بجا آورد و مسيحى شد و با دختر يكى از نجباى مسكوى ازدواج كرد و او را به عنوان گروگان نگاهداشتند . اين دو شاهزاده در مجارستان بهمراهى تركها بر ضد مسيحىها جنگيده بودند و آنها را بسيار آزار داده بودند . عدهء زيادى از مسيحيان را باسارت درآورده بودند كه گروهى از آنها هنوز هم در يوغ اسارت ايشان هستند .\r\nوقتى به مسكو رسيدم تزار يك بسته پوست سمور و تعدادى پوست‌هاى گرانبهاى ديگر و چندين « ادن » ( ذرع ) مخمل به من اعطا كرد .\r\nروز 15 ژوئيه كه ماه بعدى بود عاليجناب هاينريش فن‌لوگو « 3 » حاكم گلاتز « 4 » و سفير اعليحضرت امپراطور روميان فرمانرواى بسيار عاليقدر ما ، با شكوه فراوان و گروهى همراهان كه تعدادشان بيش از شصت نفر بود وارد مسكو شد . همچنانكه قبلا دربارهء ما عمل شده بود براى اين سفير هم مراسم پذيرائى رسمى و پرشكوهى ترتيب داده بودند . چهار هزار نفر سواران مسكوى و آلمانى در سر راه او در فاصله يك ميلى شهر\r\n\r\n\r\n","description":"","footnote":"\r\n( 1 ) -  Ieroslan \r\n( 2 ) -  Estreck \r\n( 3 ) -  Heinric von Logau \r\n( 4 ) -  Glatz \r\n","page_name":" 74 ","page_number":92},
  {"content":"\r\n\r\nصف كشيده بودند . برايش تعداد زيادى اسب‌هاى زين‌شده آورده بودند كه دهانه‌هاى آنها با طلا و نقره زينت شده بود .\r\nسفير را با تشريفات زياد به شهر وارد كردند و منزلى را كه مسكن سفير هلشتاين « 1 » بود برايش اختصاص دادند .\r\nمن از ورود اين سفير كه با كمال بىصبرى در انتظارش بودم بسيار خوشحال شدم به همين جهت به محض آنكه سفير وارد شهر شد شب و روز تلاش كردم تا اجازه ملاقات او را بدست آورم و بتوانم در همان منزل محل اقامت او سكنى داشته باشم ، زيرا مدتها بود كه از جامعهء آلمانيها دور و مهجور مانده بودم و ناچار شده بودم با جامعهء مسكوىها محشور باشم كه از ايشان فرسوده و زده شده بودم .\r\nبه محض ورود سفير ، برايش از كاخ تزار انواع خوراكى و خواربار را به مقدار فراوان فرستادند و از آنپس هم هر روز يك گاو ، هفت گوسفند ، سى مرغ ، مقدارى حيوانات شكار شده مانند خرگوش و گوزن و اردك و ماهى ، مقدار زيادى تخم مرغ و كره ، دو قطعه بزرگ چربى خوك ، و ساير مواد غذائى را به آشپزخانهء سفير مىفرستادند .\r\nبه عنوان مشروب هم چندين بشكه آبجو و عرق و سه نوع مختلف ودكا ارسال مىداشتند .\r\nسه نفر راهنما و خدمتگذار مخصوص در خدمت سفير گمارده شده بودند كه هر روز بديدنش مىآمدند و مراقبت مىكردند كه چيزى\r\n\r\n\r\n","description":"","footnote":"\r\n( 1 ) -  Holstein \r\n","page_name":" 75 ","page_number":93},
  {"content":"\r\n\r\nكم و كسر نباشد .\r\nروز 18 ژوئيه تزار به سفير خبر داد كه در روز بعد او را به حضور خواهد پذيرفت . روز 19 در ساعت 9 صبح تعداد زيادى اسب با دهانه‌هاى طلائى و زين‌هاى مخملى به محل اقامت سفير آوردند تا هركس مركبى را كه مناسب بداند براى خود انتخاب كند .\r\nكاروان رسمى به همان ترتيب زمان ورود به شهر تنظيم شده بود با اين تفاوت كه اكنون هداياى سفير را پيشاپيش حمل مىكردند .\r\nاين هدايا شامل اشياء زير بود : 1 - دوازده تفنگ زيبا كه با صدف مرصع شده بود 2 - يك جام بزرگ و زيباى طلائى با سه تفنگ ديگر 3 - يك زنجير زيباى طلا و يك جام طلاى ديگر 4 - يك جام ديگر كه در آن يك آسياى آبى تعبيه شده بود 5 - يك بازوى ياقوتى رنگ كه سه جام و يك پرندهء بهشتى را نگاهداشته بود 6 - يك ميز تحرير بسيار ظريف كه با عاج و طلا زينت شده بود 7 - سه بطرى بسيار بزرگ نقره كه هركدام بيش از دو اون ( ذرع ) طول داشت و هركدام را دو نفر حمل مىكردند 8 - دو ظرف به همين بزرگى 9 - يك قايق نقره‌اى كه با كارى بسيار زيبا ساخته شده بود و در حدود دو « اون » طول داشت با تمام اسباب و ابزارى كه بر روى يك كشتى دريائى وجود دارد .\r\n10 - يك مجسمه زيباى الهه ديان « 1 » و گوزن كه بگردنش سنگى ظريف\r\n\r\n\r\n","description":"","footnote":"\r\n( 1 ) - بنابر اساطير رومى ديان دختر ژوپيتر خداى خدايان بود و تصميم داشت ازدواج نكند و چون اميرزاده‌اى او را موقع استحمام ديد ديان او را به شكل گوزن درآورد و به همين جهت هميشه ديان با گوزن و تير و كمان نمايش داده مىشود - مترجم .\r\n","page_name":" 76 ","page_number":94},
  {"content":"\r\n\r\nآويخته داشت و شاخهايش از مرجان ساخته شده بود ، 11 - سه استوار نامه كه با پارچهء لطيفى از ابريشم سرخ و سبز پوشيده شده بود و سفير آنها را شخصا همراه مىبرد .\r\nدر دو طرف سفير ، دو مستشار اصلى تزار حركت مىكردند .\r\nگروه همراهان سفير در صف‌هاى سه نفرى حركت مىكردند و در هر صف يكى از همراهان سفير در ميان دو نفر از نجباى مسكوى مىرفتند .\r\nاز محل سكونت ما تا كاخ تزار صفى از سربازان مسكوى مسلح به تفنگ و شمشير در دو طرف ديوارى ساخته بودند . وقتى به كاخ پذيرائى وارد شديم همانطور كه قبلا هم نقل كردم تزار را ديديم كه بر روى تختى زرين مقابل در ورودى نشسته بود . اما اكنون به آن شكل كه من در نوبت اول ديده بودم لباس نپوشيده بود . بلكه تاجى مضاعف بر سر و جامه‌اى از پارچهء زرين ببرداشت و در زير پوششى از مرواريد و سنگهاى قيمتى كه تا روى پايش مىرسيد پنهان بود .\r\nيك تاج سومين به بلندى قريب يك « اون » و نيم كه بشكلى بسيار زيبا با سنگهاى گرانبها زينت شده بود در كنارش نهاده بود .\r\nشاهزاده جوان فدور بوريسويچ كه تقريبا پانزده سال داشت در سمت چپش نشسته بود . لباسى از پارچهء سيمين ببر داشت و يك چوب دستى طلائى را بدست گرفته بود .\r\nهنگاميكه سفير هدايا و استوارنامه‌هايش را تقديم داشت و خطابه‌اش را بعرض رساند تزار از جايش برخاست و پرنس جوان\r\n\r\n","description":"","footnote":"","page_name":" 77 ","page_number":95},
  {"content":"\r\n\r\nنيز چنين كرد و دربارهء احوالات و سلامتى امپراطور بزرگ و توانا و والاحضرت‌ها برادران محبوبش سؤال كرد و پرسيد كه آيا هنوز سلامت هستند .\r\nوقتى تشريفات پذيرائى پايان يافت تزار فرمان داد كه سفير و تمام همراهانش را براى صرف ناهار نگهدارند . آنوقت ما را به تالار ديگرى راهنمائى كردند كه در آن نيمكت‌هاى متعددى بود و ديوارهايش از تابلوها و بافته‌هاى نفيس پوشيده بود .\r\nدر آنجا اشكاف بسيار بزرگى ديده مىشد كه از اشياء طلائى و نقره‌اى پر بود و در ميان آنها مجسمهء بزرگى بود به شكل شير از نقره كه يك تن آبجو در آن جا مىگرفت ، همچنين بشكه‌اى بود از نقرهء طلا كارى شده با همين ظرفيت . بعلاوه ستونى بلند تعبيه شده بود كه از بالا تا پائين تعداد بيشمارى جامهاى طلا و نقره به اندازه‌هاى مختلف به آن آويخته بودند .\r\nساعتى در اين تالار منتظر مانديم تا اينكه ما را براى رفتن سر ميز دعوت كردند . در اين موقع درى را گشودند كه از اين تالار به تالارى ديگر مىرفت و در آنجا تزار و وليعهدش بر روى كرسيچه‌هاى طلائى در كنار ميزى از نقرهء طلاكوب نشسته بودند . در كنار آن ، ميز ديگرى كه درازتر بود گذاشته بودند كه سفير امپراطورى و تمام همراهانش به ترتيب اولويت هنگام ورود به كاخ بر سر آن نشستند .\r\nبيش از دويست نفر از مسكوىها كه همه بسيار زيبا بودند و\r\n\r\n","description":"","footnote":"","page_name":" 78 ","page_number":96},
  {"content":"\r\n\r\nجامه‌هاى يكسانى از پارچه‌هاى زربفت به تن داشتند به خدمت مشغول بودند و غذاها را مىآوردند .\r\nبراى تزار تعدادى نان‌هاى بزرگ آوردند كه او شخصا آنها را قطعه‌قطعه كرد و ميان ما به ترتيبى كه نشسته بوديم توزيع نمود در حالىكه جمله‌اى مىگفت كه معنيش چنين بود : « فرمانرواى بسيار نيرومند و توانا بوريس فدورويچ از راه لطف نان خودش را با تو تقسيم مىكند . »\r\nپس از آن سيصد قاب و كاسه از طلا آوردند كه از غذاها و مشروبات گوناگون انباشته شده بود . قريب پنج ساعت بر سر ميز صرف شد . دويست نفر از آلمانيها نيز در همين تالار ناهار صرف كردند اما به آنها به همين شكل غذا داده نمىشد . هيچ‌كدام از آنها به ما نزديك نشد و جرأت نداشت با ما حرفى بزند زيرا مسكوىها با كمال دقت مراقب آنها بودند .\r\nپس از غذا ما را با همان مراسم و ترتيبات كه آورده بودند به محل اقامتمان بازگرداندند . وقتى به منزل رسيديم باز مشروبات گوناگون بما دادند .\r\nروز 2 اوت تزار سالروز تولدش را جشن مىگرفت و به اين مناسبت دويست نفر را پيش ما فرستاد كه هركدام مقدارى خوراكى و مخصوصا ماهىهاى مختلف حمل مىكردند زيرا آن روز براى مسكوىها از روزهاى پرهيز بود و گوشت نمىخوردند .\r\n\r\n","description":"","footnote":"","page_name":" 79 ","page_number":97},
  {"content":"\r\n\r\nدر ابتداى اين صف نانهائى مىآوردند كه براى حمل آنها دو نفر لازم بود . يكى از آنها را به سفير دادند و بعد هم به تمام همراهانش هريك به نوبهء خود و به ترتيب اولويتش يكى دادند در حالىكه همان جملات را كه قبلا نقل كردم با صدائى بلندتر تكرار مىكردند و مىگفتند كه تزار لطف و عنايت فراوان نسبت به ما مبذول داشته كه آن نان‌ها را برايمان فرستاده است .\r\nدو روز بعد صدر اعظم همراه با چند تن از اشراف پوست‌هاى مختلف سمور و قاقم و پارچه‌هاى زربافت را به عنوان هديه آوردند .\r\nبه نام تزار يك دست جامه از پارچه زربفت كه حاشيه‌اش مرواريددوزى شده بود و آسترى از پوست سمور داشت به سفير اهداء كرد . بعلاوه پنج بسته پوست سمور و سه بسته پوست قاقم و سه بسته پوست روباه سياه نيز به او هديه داد .\r\nهمراهان عمدهء سفير نيز هركدام يك بسته پوست سمور و يك بسته پوست قاقم گرفتند و به خدمتگذاران ديگر هركدام دوازده « اون » پارچه زربفت داده شد .\r\nروز بعد صبح زود سفير را براى ملاقات توديعى به حضور پذيرفتند و روز 24 اوت از طريق ناروا « 1 » و دريا براى بازگشت به آلمان حركت كرديم . تعداد بسيار زيادى از نجبا و اشراف و مقامات ممتاز ما را تا دروازهء شهر بدرقه كردند .\r\n\r\n\r\n","description":"","footnote":"\r\n( 1 ) -  Narva \r\n","page_name":" 80 ","page_number":98},
  {"content":"\r\n\r\nدر مورد جزئيات آنچه هنگام سفرمان از مسكو تا پراگ روى نمود ، اعليحضرت امپراطور به وسيلهء سفيرشان عاليجاه هاينريش فن‌لوگو استحضار خواهند يافت كه چگونه از ناروا ما با دو كشتى سوئدى به قصد گريپسوالد « 1 » در پومرانى حركت كرديم . چگونه ناگزير شديم كه به استكهلم برويم و در آنجا دوك شارل از ما به شكل عالى پذيرائى كرد و خواربار فراوانى براى كشتىهاى ما فرستاد و چگونه يك كشتى بزرگ سوئدى ما را تا گريپسوالد مشايعت و همراهى كرد ، چگونه در راه بورن هولم « 2 » و اولاند « 3 » با طوفانى سهمگين روبرو شديم كه كشتىهاى ما را از هم دور ساخت و سرانجام چگونه خوشبختانه به گريپسوالد رسيديم كه در آنجا به گرمى از ما استقبال شد و دوك فيليپ ژول شاهزادهء ولگاست « 4 » و همچنين دوك اشتتين « 5 » از ما پذيرائى شايانى كردند .\r\n( پايان گزارش سفر به ايران )\r\n\r\n\r\n","description":"","footnote":"\r\n( 1 ) -  Gripswalde \r\n( 2 ) -  Bornholm \r\n( 3 ) -  Oland \r\n( 4 ) -  Wolgast \r\n( 5 ) -  Stettin \r\n","page_name":" 81 ","page_number":99},
  {"content":"\r\n . \r\n","description":"","footnote":"","page_name":" 82 ","page_number":100},
  {"content":"\r\n\r\n\r\nضمائم\r\n\r\n","description":"","footnote":"","page_name":" 83 ","page_number":101},
  {"content":"\r\n . \r\n","description":"","footnote":"","page_name":" 84 ","page_number":102},
  {"content":"\r\n\r\n\r\nمتن نخستين نامهء كاكاش فن‌زالون‌كمنى\r\nمسكو 25 نوامبر 1602\r\nبه حضور انور عاليجناب بسيار عاليقدر ولف اونور تزاگت « 1 » بارون رتز و ابنفورت و تيولدار پترنل و هايمبورگ ، مستشار صميمى اعليحضرت ، رئيس شوراى عالى دربار و غيره . . .\r\nعاليجناب بسيار محترم و بسيار عاليقدر ، كه خدمات ناچيز من همواره تقديم حضورتان بوده است و غيره .\r\nروز 18 اكتبر از اسمولنسك نخستين شهر سرزمين مسكوى نامه‌اى حضورتان نوشتم و آنچه را تا آن تاريخ برايم روى نموده بود معروض داشتم .\r\nوظيفهء خود مىدانستم كه در مورد گزارش جزئيات دنبالهء سفرم هيچ‌وقت قصور نورزم .\r\n\r\n\r\n","description":"","footnote":"\r\n( 1 ) -  Wolf Unverzagt \r\n","page_name":" 85 ","page_number":103},
  {"content":"\r\n\r\nبا وجود آنكه همراهانى كه در اسمولنسك برايم گماشتند اطمينان مىدادند كه در مدت پنج روز به مسكو خواهيم رسيد كمتر از دو هفته و نيم براى رسيدن به اين شهر صرف نشد در حالى كه هرروز چهار تا پنج ميل راه مىپيموديم .\r\nهر روز همراهانم را وا مىداشتم كه در حركتشان تسريع كنند و براى قانع ساختن ايشان تمام وسايل ممكنه را به كار مىبردم اما مساعى من بىنتيجه ماند زيرا مأموران مسكوى عذر مىآوردند كه دستور تزار چنين است و نمىتوان خلاف آن رفتار كرد .\r\nبا اينهمه از اورسا نامه‌اى براى صدر اعظم مسكوى فرستادم و در آن بشكلى روشن تصريح كردم كه ناگزيرم پس از انجام مأموريتم در دربار تزار بلافاصله بسوى ايران حركت كنم بطورىكه بتوانم پيش از فصل يخبندان از دريا بگذرم .\r\nبه اين جهت از او تقاضا كردم كه لطفا اقدامى كند كه در سفرم تا مسكو هيچگونه تأخيرى حاصل نشود و بعلاوه لطفا اقدامات لازم را به عمل آورد كه هرچه زودتر بحضور تزار باريابم .\r\nسرانجام با عنايت و مساعدت الهى روز 6 نوامبر به سلامتى به مسكو رسيدم و روز 17 به حضور تزار رفتم . در واقع حتى يك‌روز هم نبود كه براى تسريع در اين شرفيابى يادآورى نكنم . صدر اعظم مسكوى ، ايوانويچ ولاسيون كه سابقا به حضور اعليحضرت امپراطورى ارباب همايونى ما اعزام شده بود و در پيلسن شرفياب شده بود ، بوسيلهء منشى\r\n\r\n","description":"","footnote":"","page_name":" 86 ","page_number":104},
  {"content":"\r\n\r\nخود به من خبر داد كه بخاطر اين تأخيرها دلتنگ نباشم و دليل آن را هم بدينگونه بيان كرد كه دوك ژان برادر پادشاه دانمارك كه براى تقاضاى ازدواج با دختر تزار آمده بود دو روز پيش از ورود من به مسكو مرده بود . اين شاهزاده صفات بسيار عالى داشت و مرگش در تزار تأثيرى عميق بوجود آورد . به اين مناسبت تمام دربار سوگوار بودند و تزار هم بسيار تندخو و خشمگين است .\r\nمراسم شرفيابى من بقرار زير برگزار گرديد : صبح زود حدود ساعت ده بنام تزار براى من و هشت نفر خدمتگذارانم نه اسب آوردند كه زين و برگى بسيار گرانبها داشتند . در عين حال خبر دادند كه حاضر و آماده باشم زيرا تزار ميل دارد مرا بپذيرد . ميان ساعت ده و يازده شخصى كه مأمور راهنمائى و خدمات ما بود با چهل نفر از درباريان آمد ، همهء آنها سوار بر اسب بودند و براى بردن من آمده بودند .\r\nخيابانهاى معبر ما تا كاخ سلطنتى از مردم و تماشاگران پر بود و در درون كاخ تعداد ايشان خيلى بيشتر بود . بگفتهء مترجمى كه همراه داشتم و بارها به اين كشور سفر كرده است اين جماعات معمولا به امر تزار و مخصوصا گردآورى مىشدند تا سفير خارجى از ديدن انبوه مردم و تظاهرات ايشان تحت تأثير قرار گيرد و متعجب شود .\r\nتا وقتىكه من به بالاى پله‌هاى كاخ رسيدم ناقوس بزرگى را مىنواختند ، خود تزار در سومين تالار بعد از پايان پله‌ها ، بر تختى نشسته بود كه سه پله از سطح تالار بلندتر بود و جامه‌اى از پارچهء\r\n\r\n","description":"","footnote":"","page_name":" 87 ","page_number":105},
  {"content":"\r\n\r\nگرانبها برنگ خاكسترى فولادى به نشانهء نيمه سوگوارى به تن داشت .\r\nپسر جوان تزار جامه‌اى از مخمل خال‌دار با رنگهاى سفيد و سياه پوشيده بود و بر تختى ديگر در سمت راست پدرش جاى داشت .\r\nدر دو طرف آنها با مقدارى فاصله درباريان و شخصيت‌هاى ممتاز كشور كه تعدادشان به حدود دويست نفر يا بيشتر مىرسيد نشسته بودند .\r\nابتدا صدر اعظم با اين عبارت به سخن پرداخت كه « اعليحضرت همايون امپراطور و پادشاه بسيار عاليقدر و توانا امپراطور روم و برادر بسيار عزيز آن اعليحضرت ( تزار ) به نزد آن اعليحضرت سفيرى اعزام داشته‌اند كه اكنون در حضور است . »\r\nپس از اين جملات من مىبايست پيش بروم و دست تزار و وليعهدش را ببوسم . بعد بجاى خود بازگشتم و صدر اعظم به من گفت كه مىتوانم به سخن بپردازم و اعليحضرت با كمال مسرت به من گوش فراخواهند داشت .\r\nدر روز پيش از شرفيابى ، صدر اعظم منشى مخصوص خودش را نزد من فرستاد تا خبر بدهد كه سخنرانى من زياد و طولانى نباشد چون تزار حالش خوب نيست و نمىتواند مدت درازى با من ملاقات كند .\r\nهمچنين از من خواست كه متن خطابه‌ام را برايش بفرستم تا ببيند چيزى بر خلاف رسوم مسكويها در آن نباشد . بعلاوه خواسته بود كه به هيچ‌وجه دربارهء سفرم به ايران اشاره‌اى نكنم . من خطابه مختصرى را كه تهيه كرده بودم برايش فرستادم اما اين خطابه را نتوانستم\r\n\r\n","description":"","footnote":"","page_name":" 88 ","page_number":106},
  {"content":"\r\n\r\nقرائت كنم .\r\nمنشى صدر اعظم رفت و طرف عصر بازگشت و از سوى او به من گفت كه بياناتم را به زبان آلمانى ايراد كنم و بنام اعليحضرت به تزار خوشامد بگويم و خواسته بود كه من بياناتم را بنويسم تا بتواند آنها را طبق رسوم مسكوىها تعديل كند ، همچنين خواسته بود كه چند كلمه هم خطاب به شاهزاده وليعهد بر بيانات خود بيفزايم .\r\nمن در حضور منشى ، از نو خطابهء مختصرى تهيه كردم زيرا او نمىخواست بدون همراه بودن متن خطابهء من برود . روز بعد خيلى زود خطابه را كه به صورت پيوست اصلاح شده بود برايم آوردند و اين متن كامل نطقى است كه ايراد كردم بدون هيچ كم و زياد « 1 » .\r\nبه محض اينكه خطابهء من پايان يافت تزار از جاى برخاست و كلاه خود را برداشت و دربارهء سلامتى برادرش امپراطور روميان پرسش كرد . موقعىكه من پاسخ گفتم شاهزاده وليعهد نيز از جاى برخاست و كلاه خويش را برداشت و همين سؤال را تكرار كرد . و موقعىكه اين مراسم بپايان رسيد ، تزار صدر اعظم را فراخواند و او جملات زير را خطاب به من گفت :\r\n« اشتفان ؛ اعليحضرت امپراطور بسيار عاليقدر و بسيار نيرومند تمام روسها و فرمانرواى كشورهاى بسيار مىفرمايند كه با مسرت شما را ديدند و از گفته‌هاى شما مسرور شدند . نامهء امپراطور روميان را خواهند\r\n\r\n\r\n","description":"","footnote":"\r\n( 1 ) - ترجمه اين متن در صفحات بعد خواهد آمد - مترجم\r\n","page_name":" 89 ","page_number":107},
  {"content":"\r\n\r\nخواند و هنگاميكه از تقاضاهاى اعليحضرت استحضار حاصل فرمودند به شما پاسخ خواهند داد . »\r\nآنگاه تزار دوباره صدر اعظم را فراخواند و به او گفت كه جملات زير را بگويد : « اشتفان ، اعليحضرت امپراطور بسيار توانا و غيره . . . مىفرمايند كه اين‌بار شما را بيش از اين نگاه نخواهند داشت و شما به منزل خود بازخواهيد گشت اما در آنجا ميهمان اعليحضرت خواهيد بود و غذائى از سفرهء خود اعليحضرت براى شما فرستاده خواهد شد . اعليحضرت ميل دارند كه امروز براى شما روزى خوش و قرين شادمانى باشد . »\r\nبدينقرار من مرخص شدم . ميان ظهر و يك بعدازظهر ديدم حدود يكصد نفر آمدند كه با خودشان نان ، مشروبات ، گوشتهاى گوناگون مانند گاو ، گوزن ، آهو ، و انواع ديگر حيوانات شكارى ، و مرغ و غاز به مقدار بسيار زياد مىآوردند . من براى سپاسگزارى دوازده سكه دوكا انعام دادم و اين غذاها را با عدهء زيادى از اشراف دربارى تزار كه همراهم آمده بودند صرف كرديم .\r\nروز بعد 18 نوامبر بوسيلهء راهنماى مخصوصم تقاضاى ملاقات با صدر اعظم كردم و هرروز اين خواهش خود را تكرار مىكردم تا روز 21 كه با اين ملاقات موافقت شد . در اين ملاقات اظهار ميل كردم كه از تاريخ عزيمتم اطلاع حاصل كنم . صدر اعظم در روز 23 بوسيلهء منشى خودش اطلاع داد كه به زودى اجازهء رفتن من صادر خواهد شد و توصيه\r\n\r\n","description":"","footnote":"","page_name":" 90 ","page_number":108},
  {"content":"\r\n\r\nكرد كه تداركات سفر خود را آغاز كنم و مخصوصا آنچه براى حفظ از سرما لازم است تدارك ببينم .\r\nديروز كه 24 نوامبر بود طرف عصر صدر اعظم بوسيلهء منشى خودش اطلاع داد كه با عزيمت من موافقت شده است و بايد آماده باشم كه همين امروز براى ادامهء سفر حركت كنم . من به او پاسخ داده‌ام كه تداركات سفرم آماده شده است اما اميدوار بودم كه بتوانم پيش از عزيمتم به دستبوس اعليحضرت نايل شوم و از عنايات خيرخواهانهء ايشان براى چنين سفرى دراز بهره‌مند گردم . از او خواهش كردم اطلاع دهد كه آيا تزار با پذيرفتن من موافقت خواهد كرد ؟ تاكنون پاسخ اين تقاضا نرسيده است و اكنون با كمال عجله اين نامه را بحضور انور عالى مىنويسم .\r\nسرما فوق العاده شدت يافته است ، و برف ضخيمى بر زمين نشسته است .\r\nبنا باظهار منشى صدر اعظم تا هشتر خان كه در ساحل درياى خزر قرار دارد دو ماه و نيم و حتى بيشتر راهست . اما پس از شش روز مىتوان به رود ولگا رسيد و چون اين رود يخ نزده است با كشتى در مدت سه هفته به درياى خزر خواهيم رسيد . تا آنجا كه توانستم از بيانات مترجم خودم بفهمم تزار مايل است كه من زودتر عزيمت كنم تا بتوانم از راه آب سفر كنم زيرا راه خشكى از طريق صحراى تاتارستان نه تنها دراز - تر و خسته‌كننده‌تر است بلكه خطرناك هم هست .\r\nبه نظر من ولگا بايد يك صخرهء سنگى باشد و نه يك شط تا در اين سرمائى كه ما مىبينيم يخ نزده باشد . خدا مىداند كه من هشتاد و شش\r\n\r\n","description":"","footnote":"","page_name":" 91 ","page_number":109},
  {"content":"\r\n\r\nدوكا خرج كرده‌ام تا براى همراهانم و براى خودم كلاه و پالتو و كفش و دستكش و چيزهاى ديگر از پوست روباه و پوست گوسفند فراهم سازم . در اينجا « دوكا » را قبول نمىكنند مگر وقتىكه به صورت سكه باشد .\r\nاز خداوند استعانت مىطلبم و مصمم هستم كه تمام فعاليتم و تمام نيروى خود را بدون ملاحظهء سلامت و جانم در راه انجام موفقيت آميز مأموريتم صرف كنم .\r\nاجازه مىخواهم كه در كمال تواضع همسرم را به حضور انور عالى توصيه كنم . پيش از عزيمتم وصيتم را بنام او نوشته‌ام و همراه با عريضه‌اى براى صدر اعظم عاليقدرمان فرستاده‌ام كه ضمن آن تقاضا كرده‌ام متن آن را تأييد فرمايند . تقاضاى من مورد قبول قرار گرفت اما چون در همان موقع مىبايست به اين سفر بپردازم حضرت اشرف بارويتيوس « 1 » نتوانست آن را در حضور من به جناب ديتز « 2 » منشى ناحيه تيرول بدهد كه آن را براى همسرم ارسال دارند .\r\nهمچنين تقاضائى را در مورد واگذارى ملكى در تيرول مطرح ساخته‌ام كه با آن موافقت شده است اما نتوانسته‌ام تشريفات و مقررات مربوط به اين امر را انجام دهم . از حضور انور عالى استدعا دارم كه بخاطر خداوند از جناب ديتز در اين مورد پرسشى بفرمايند و لطفا اقدام فرمايند تا ترتيبات لازم بنام همسرم داده شود و اوراق و اسناد مربوطه‌اش\r\n\r\n\r\n","description":"","footnote":"\r\n( 1 ) -  Barvitius \r\n( 2 ) -  Dietz \r\n","page_name":" 92 ","page_number":110},
  {"content":"\r\n\r\nبه بوتزن « 1 » ارسال گردد .\r\nمىدانم كه به سفرى پرخطر پرداخته‌ام اما همه‌چيز با لطف و عنايت خداوند كه به او اعتماد دارم ممكن است . اطمينان دارم كه « در اوضاع و احوالى كه من با استظهار به عنايات الهى به اين مأموريت اعزام شده‌ام الطاف خداوندى در همه حال شامل حال خواهد بود و در هرجا و هرحال آنچه مشيت اعلاى او باشد عمل خواهم كرد » « 2 » .\r\nهنوز از جناب آبراهام توناو « 3 » خبرى نيست . اغلب دربارهء او بطورى از من سؤال مىشود كه انگار دربارهء آمدنش مشكوك هستند و از اين‌جهت اظهار نارضائى مىكنند .\r\nاميدوارم حضرت مستطاب عالى مرا بخاطر نامهء مفصلم خواهند بخشيد . منظورم از نوشتن چنين نامه‌اى آن بوده است كه همه‌چيز را بعرض عالى رسانده باشم .\r\nبا كمال تواضع از خداوند قادر متعال خواستارم كه براى فرمانرواى عاليقدرمان و براى آن حضرت ، هفته‌هاى قبل از ميلاد مسيح و همچنين سال نو را با خوشى و موفقيت قرين فرمايد و ارادهء اعلايش كاميابىها و\r\n\r\n\r\n","description":"","footnote":"\r\n( 1 ) -  Botzen \r\n( 2 ) - جمله‌اى كه در گيومه گذارده شده در متن فرانسوى كتاب به زبان لاتينى آمده است كه با مساعدت دوستان فرانسوى آشنا به اين زبان به فارسى ترجمه شده است - مترجم .\r\n( 3 ) - منظور هاينريش فن‌لوگوست كه بعدا بعنوان سفير آلمان به مسكو رفت .\r\n","page_name":" 93 ","page_number":111},
  {"content":"\r\n\r\nسعادتهاى فراوان نصيب فرمايد . آمين .\r\nخدمتگذار صادق و صميمى و « خويشاوند » ناشايسته حضرت مستطاب عالى « 1 » اشتفانوس كاكاش فن‌زالون‌كمنى م . پ\r\nهمچنين از حضور انور آن جناب تمنى دارم كه اگر كلمه « خويشاوند » را به نام خود افزوده‌ام آن را به خودپسندى و غرور حمل نفرمايند . من از آنجهت اين كلمه را به كار برده‌ام كه مافوق‌هاى من از اينكه مىبينند نامه‌هاى محرمانه‌اى كه من به حضور آن‌جناب مىنويسم از آنچه براى آنها ارسال مىدارم مفصل‌تر است متعجب نشوند .\r\nعاليجناب ، من نامه‌ام را بپايان رسانده بوده بودم كه منشى مخصوص صدر اعظم همراه با دو نفر از شخصيت‌هاى جوان و ممتاز مسكوى به سراغم آمد و بنام صدر اعظم اطلاع داد كه اين دو جوان تا شهر غازان همراهم خواهند آمد . در آن شهر دو نفر ديگر بجاى آنها همراهم خواهند بود كه تا هشتر خان خواهند آمد زيرا راه سفر طولانى است و دو نفر اولى نمىتوانند تا هشتر خان مرا همراهى كنند . منطقهء هشتر خان در سرزمين اسكوث « 2 » هاست كه تا درياى خزر گسترده شده است و پايتخت آن ، شهريست به همين نام . اين منطقه قلمرو تاتارهاست و\r\n\r\n\r\n","description":"","footnote":"\r\n( 1 ) - اين عبارت نيز در پايان‌نامه به زبان لاتينى آورده شده‌اند - مترجم .\r\n( 2 ) - اين كلمه هم از اسامى باستانى است كه سفير آلمان در نامه خود به كار برده است - مترجم .\r\n","page_name":" 94 ","page_number":112},
  {"content":"\r\n\r\nساكنان آن تابعيت تزار مسكوى را پذيرفته‌اند . در بعضى كتابها از اين شهر بنام سيراكانوم ياد شده است . هنوز نمىدانم كه آيا اين دو جوانى كه همراه من خواهند آمد به هزينهء من سفر خواهند كرد يا نه ؟\r\nهمچنين منشى به من اطلاع داد كه پنج سورتمهء دو نفره كه هركدام با يك اسب كشيده مىشود براى ما آماده شده است . نمىدانم آيا نگاهدارى و غذاى اين اسب‌ها هم به عهدهء من خواهد بود ؟ البته بعدا برايم معلوم خواهد شد . قرار است كه فردا صدر اعظم نامه‌اى را كه براى قزلباش پادشاه ايران تهيه شده و نامه‌هاى ديگر را شخصا به من بدهد .\r\nمىبايست همه چيز آماده باشد و سورتمه‌ها هم بار شده باشد كه پس از دريافت نامه‌ها بلافاصله راه بيفتم . ديگر نخواهم توانست به حضور تزار شرفياب شوم چون اعليحضرت تقريبا تمام‌وقت در بستر هستند اما صدر اعظم بنام اعليحضرت با من سخن خواهد گفت و براى من از طرف او دعاى خير خواهد كرد .\r\nاكنون نامه‌ام را در همين‌جا پايان مىدهم چون بايد فردا صبح زود بلافاصله پس از ملاقات صدر اعظم حركت كنم . معهذا مايل بودم كه گزارش ملاقات و مذاكره‌ام را با صدر اعظم نيز بعرض عالى مىرساندم .\r\nاين نامه را تا پولوتزكا « 1 » بوسيلهء يكى از خدمتگارانم كه اهل اين شهر است و همسرش را هم در آنجا گذاشته است مىفرستم . پولوتزكا\r\n\r\n\r\n","description":"","footnote":"\r\n( 1 ) -  Polotzka \r\n","page_name":" 95 ","page_number":113},
  {"content":"\r\n\r\nيكى از استحكامات متعلق به لهستان مىباشد كه اشتفان پادشاه لهستان آن را از مسكوىها متصرف شد .\r\nمن نامه‌هايم را ( بوسيلهء يكى از خدمتگذارانم ) بعنوان پدر روحانى ميخائيلس سلوبوسكى « 1 » مدير كالج پولوتنزى خواهم فرستاد كه بعد او آنها را براى ژزوئيت‌هاى كراكوى ارسال دارد . بسيار مايل بودم كه اين خدمتگارم را نيز با خود به ايران مىبردم زيرا زبان مسكوى را خيلى خوب حرف مىزند و در اينجا به عنوان مترجم براى من خدمات پر ارزشى انجام داد . هنگام عبور از كراكوى او را براى مدت يك سال و به مبلغى هنگفت استخدام كردم اما قصد سفرم به ايران را از او هم مانند ساير خدمتگارانم پنهان نگاهداشتم ( كه اين امر برايم موجب ناراحتى - هاى فراوان شده است ) و اكنون كه عازم ايران هستم او نمىخواهد بدون اطلاع زنش كه از اين موضوع بىاطلاعست همراه من بيايد .\r\nبراى هزينهء سفرش 10 دوكا مىدهم و اين غير از چيزهائيست كه برايش خريده‌ام . بدينقرار اكنون ما هشت نفر و اگر دو نفر همراهان مسكوى را هم حساب كنيم ده نفر خواهيم بود .\r\nدر اينجا هيچ خبر تازه نيست كه بعرض حضور انورتان برسانم .\r\nبسيار كوشيده‌ام كه باخبر شوم آيا شاه ايران با دشمن موروثيش در حال جنگ است يا نه ؟ اما در اينجا هيچ خبر مثبتى بدست نيامد . تزار مسكوى سال گذشته دو سفارت به ايران فرستاده است اما آنها هنوز\r\n\r\n\r\n","description":"","footnote":"\r\n( 1 ) -  Michaelis Slubowski \r\n","page_name":" 96 ","page_number":114},
  {"content":"\r\n\r\nبازنگشته‌اند .\r\nخداوند قادر متعال سلامت وجود انور عالى را محفوظ نگاهدارد كه من نيز با كمال تواضع خود را در پناه آنحضرت قرار داده‌ام .\r\n\r\n","description":"","footnote":"","page_name":" 97 ","page_number":115},
  {"content":"\r\n\r\n\r\nدومين نامه كاكاش فن‌زالون‌كمنى\r\nمسكو 26 نوامبر 1602 ( عنوان مانند نامهء قبل به زبان لاتينى )\r\nبه حضور انور حضرت اشرف عالى ، خدمات متواضعانه و چاكرى صادقانه همواره ادامه خواهد داشت و غيره .\r\nامروز صبح خيلى زود ، حدود دو ساعت قبل ، بحضور صدر اعظم رفتم و مراسم توديع نهائى را به عمل آوردم و بعد تقريبا در حال حركت بودم . خدمتگار سابقم ماتياش اوفانا سوويتز نيرونووسكى « 1 » نيز داشت سوار اسب مىشد كه راه بيفتد . ناگهان يكى از خدمتگاران صدر اعظم فرا رسيد و بنام تزار از من خواست كه اعزام خدمتگار نامه - رسانم را دو روز به تأخير بيندازم زيرا تزار هم مايل است نامه‌اى براى اعليحضرت امپراطور روميان به او بسپارد .\r\n\r\n\r\n","description":"","footnote":"\r\n( 1 ) -  Mathias offanassvitz nieronowski \r\n","page_name":" 98 ","page_number":116},
  {"content":"\r\n\r\nدر آنوقت تقاضا كردم كه اجازه داده شود من هم سفرم را نيمساعت به تأخير اندازم تا بتوانم نامه‌اى بحضور عالى بنويسم و گزارش آنچه را برايم پيش آمده است بعرض برسانم اما فقط پس از آنكه خدمتگار مخصوص صدر اعظم رفت و اجازهء لازم را آورد توانستم به نوشتن نامه بپردازم .\r\nمن از اين پيشنهاد صدر اعظم كمى ناراحت شدم زيرا قرار بود نامه بر من فقط تا پولوتزكا برود . پس از مشورت و مطالعهء كافى گمان مىكنم بهترين راه اين بود كه نامه برمن نامهء تزار و نامه‌هاى مرا شخصا تا پراگ ببرد و او قبول كرد كه اين كار را انجام دهد و در مقابل من دو شرط زير را بپذيرم و تعهد كنم :\r\nاول اينكه من بوسيلهء سفير پاپ در لهستان اقدامى به عمل آورم كه او از پرداخت عوارض « يك سىام » معاف شود . زيرا او به بازرگانى مىپردازد و گاه‌بگاه براى خريدهائى به ريگا « 1 » مىرود . از آنجا كه ناگزير بودم ، به او وعده دادم كه اين امتياز را برايش بدست آورم و در اين وعده به محبت و خيرخواهى حضرت سفير پاپ كه سنيور بسيار مهربان من هستند مستظهر بودم . اكنون نامه‌اى در اين مورد براى حضرت سفير پاپ و همچنين نامه‌اى براى حضرت اسقف كراكوى ، برنارد ماسيئويوس « 2 » كه اغلب نسبت به من اظهار لطف و عنايت و محبت داشته است خواهم نوشت .\r\n\r\n\r\n","description":"","footnote":"\r\n( 1 ) -  Riga \r\n( 2 ) -  Bernard Macieovius \r\n","page_name":" 99 ","page_number":117},
  {"content":"\r\n\r\nاگر نامه‌رسان من به وعده‌اش وفا كند و شخصا تا پراگ بيايد از حضور انور عالى استدعا دارم كه بهنگام بازگشتش توصيه نامه‌اى از طرف حضرت فيليپ اسپينلو « 1 » سفير پاپ در پراگ براى حضرت كلوديوس رانگونوس « 2 » سفير پاپ در لهستان تهيه فرمايند . بدين ترتيب او خواهد توانست آنچه را مىخواهد با سهولت بيشتر بدست آورد ، مگر آنكه حضرت انور عالى براى پاداش دادن به او وسيله و راه بهترى درنظر بگيرند .\r\nشرط دومش اينست كه اعليحضرت ارباب همايون و عاليقدر من از راه لطف به نشانهء رضايت از خدماتش ، هديه‌اى به او مرحمت فرمايند و همچنين خرج راه و سفرش و هزينه دوران اقامتش در پراگ نيز پرداخت گردد .\r\nپولوتزكا در فاصله دويست و چهل ميلى پراگ قرار دارد .\r\nاكنون با كمال شتاب آنچه را صدر اعظم امروز صبح گفت بعرض عالى مىرسانم . در ابتداى سخنش عذرخواهى كرد كه اعليحضرت مرا براى توديع نپذيرفته‌اند اما اطمينان داد كه قصد دارند پس از بازگشتم از ايران مرا بحضور بپذيرند و من از هم‌اكنون مىتوانم يقين داشته باشم كه در بازگشت اين توفيق را حاصل خواهم كرد .\r\nپس از آن بقرار زير به تقاضاهائى كه در نامه‌ام مطرح ساخته بودم پاسخ داد :\r\n1 - در پاسخ درخواست براى كسب اجازهء عبور آزادانه در\r\n\r\n\r\n","description":"","footnote":"\r\n( 1 ) -  Philippe Spinello \r\n( 2 ) -  Claudius Rangunus \r\n","page_name":" 100 ","page_number":118},
  {"content":"\r\n\r\nقلمرو حكومت و توصيه به امرا و پادشاهان همسايه ، اعليحضرت دو نفر از شخصيت‌هاى دربار خود را همراه من خواهند فرستاد كه مرا تا غازان همراهى كنند و به اين شهر نيز نوشته‌اند كه از آنجا دو نفر ديگر تا هشتر خان شهر مرزى حكومت مسكوى همراه من بيايند .\r\nبعلاوه اعليحضرت وعده فرموده‌اند كه به مقامات تاتارها و امراى ديگر نامه‌هائى بنويسند كه اجازهء عبور آزاد من از قلمرو آنها حاصل شود و اطمينان داده‌اند كه از لحاظ امنيت هيچ نگرانى نداشته باشم .\r\nو تا شهر غازان براى هزينهء اسب‌ها و سورتمه‌ها هيچ‌چيزى نبايد بپردازم .\r\n2 - اعليحضرت موافقت فرموده‌اند مترجمى كه زبان فارسى را به خوبى بداند و مورد تقاضاى من بوده است فراهم شود . براى اين منظور وعده شده است كه دستورات و اوامر قاطع براى حاكم هشتر خان صادر گردد .\r\n3 - در مورد تقاضاى سوم من هم به حاكم هشتر خان توصيه مىشود كه يك كشتى با ناخداى مجرب و گروهى اسكورت براى عبور من از درياى خزر فراهم كند .\r\n4 - در مورد تقاضاى چهارم بايد يادآور شد كه همهء اين چيزها به محض آنكه باد موافق جريان يابد آماده خواهد شد بطورىكه در عزيمت من هيچگونه تأخيرى روى ندهد .\r\n5 - بعلاوه اعليحضرت بنابر ميل اعليحضرت امپراطور روميان\r\n\r\n","description":"","footnote":"","page_name":" 101 ","page_number":119},
  {"content":"\r\n\r\nنامه‌اى براى عباس قزلباش « 1 » مىنويسند .\r\nاين نامه را به من سپرده‌اند و اكنون در اختيار من است .\r\nمنشى صدر اعظم ديروز به من گفت كه اجازه دارم خدمتگار مخصوصم را همراه نامه‌ها بفرستم . و بعد هم اضافه كرد كه مىتوانم مطمئن باشم كه مورد مرحمت اعليحضرت هستم . از ديدار من مسرور شده‌اند و براى من سفرى خوب و بازگشتى خوش را آرزو دارند . و بهتر آنست كه از راه مسكو بازگردم كه مسلما از طرف اعليحضرت مورد پذيرش بسيار گرامى قرار خواهم گرفت .\r\nدر مقابل تمام اين عنايات به بهترين صورتىكه برايم مقدور بود اظهار سپاسگزارى كردم .\r\nاكنون نامه‌ام را كه با كمال شتاب نوشته‌ام در اينجا پايان مىدهم .\r\nچون حالا نزديك ظهر است قاصدى پيش صدر اعظم مىفرستم كه به او اطلاع بدهم مايلم سفرم را به فردا موكول كنم ، چون بايد هنوز نامه‌اى براى سفير پاپ و اسقف كراكوى در مورد نامه‌رسان خودم بنويسم .\r\nنامه‌ام را در حالى بپايان مىرسانم كه از نو خودم و خانواده‌ام را به مراحم حضرت انور عالى مىسپارم و از خداوند مسئلت دارم كه به حضرت‌عالى و تمام نزديكان و بستگان آن حضرت طول عمر و مسرت و شادمانى عنايت فرمايد .\r\nاگر خدا بخواهد از غازان نيز نامه‌اى بحضور انور عالى خواهم\r\n\r\n\r\n","description":"","footnote":"\r\n( 1 ) - منظور شاه عباس است - مترجم\r\n","page_name":" 102 ","page_number":120},
  {"content":"\r\n\r\nنوشت و بوسيلهء كسانىكه همراهم فرستاده شده‌اند ارسال خواهم داشت .\r\nنوشته شده در مسكو در روز 26 نوامبر 1602 خدمتگذار متواضع و مطيع حضرت مستطاب عالى اشتفان كاكاش فن‌زالون‌كمنى ، م . پ .\r\nبراى دومين بار بايد با كمال ادب و تواضع از حضرت مستطاب عالى استدعا كنم كه اگر بنده كه موجودى حقير و بيمقدار هستم اجازه داده‌ام كه خويش را از بستگان حضرت‌عالى بنامم آن را بر خودپسندى و غرور حمل نفرمايند . اين امر را از آن‌جهت به نامه رسانم به اين صورت گفته‌ام كه مطمئن شود خدماتش بىپاداش نخواهد ماند . و به اين ترتيب مطمئن هستم كه مأموريت خود را با صميميت و وفادارى به انجام خواهد رساند .\r\nبايد در تمام عمرم از خداوند قادر متعال به خاطر توفيق و سعادتى كه نصيبم ساخته است شكرگزارى كنم و هرروز به اين اقدام مىپردازم . اگر نامهء تزار نمىبود ، لازم نمىشد كه نامه‌رسان من به پراگ بيايد ، نامه‌هاى من به شكل مطمئن به دست پدران روحانى و به مقصد مىرسيد . اما چون خودم ناگزير بودم حركت كنم و نامه‌رسان من مىبايست در انتظار نامهء تزار در اينجا بماند ، به نظرم شايسته نبود كه نامهء مهمى را كه براى فرمانرواى عاليقدرم تهيه مىشود به\r\n\r\n","description":"","footnote":"","page_name":" 103 ","page_number":121},
  {"content":"\r\n\r\nاصطلاح به دست تصادفات رها كنم و احتياطهاى لازمه را به عمل نياورم .\r\nو معهذا تمام اين اقدامات هزينهء زيادى به وجود نخواهد آورد زيرا اگر نامه‌رسان امتياز موردنظرش را براى معافيت عوارض از پادشاه لهستان به دست آورد همين پاداش در نظرش كافى خواهد بود .\r\n( مهرشده با مهر رسمى )\r\n\r\n","description":"","footnote":"","page_name":" 104 ","page_number":122},
  {"content":"\r\n\r\n\r\nخطابهء ايرادشده از طرف كاكاش در حضور تزار\r\nمن با صدائى رسا و روشن جملات زير را كه قبلا از طرف صدر اعظم تصحيح شده بود بيان داشتم :\r\n« به فرمانرواى بسيار عاليقدر و بسيار توانا بوريس فدورويچ امپراطور مطلق تمام روسها و تزار تواناى غازان و هشتر خان ، و سيبرى و گراندوك مسكو ، ولاديمير ، نووگورود و سنيور پلكاو و اسمولنسك و تور و غيره .\r\nو به شاهزادهء بسيار عاليقدر و بسيار با ملاطفت فدور بوريسوويچ ( اين نام پسر تزار است كه شانزده سال دارد و پهلوى او نشسته بود ) شاهزادهء تمام روسها و غيره .\r\nاعليحضرت امپراطور روميان رودولف دوم پادشاه تمام آلمانىها و مجارستان و بوهم و غيره و غيره ارباب بسيار با ملاطفت من به وسيلهء من اين نامهء دوستانه و برادرانه را به حضور آن اعليحضرت ارسال\r\n\r\n","description":"","footnote":"","page_name":" 105 ","page_number":123},
  {"content":"\r\n\r\nمىفرمايند . »\r\nپس از اداى اين جملات صدر اعظم نامه را از دست من گرفت و آن را به تزار داد . تزار مهر نامه را با كمال دقت رسيدگى كرد و من ناگزير بودم خاموش بمانم تا صدر اعظم از من پرسيد آيا مطلب ديگرى هم براى گفتن دارم . آنوقت من چنين پاسخ گفتم :\r\n« اعليحضرت بسيار عاليقدر و بسيار توانا ، اعليحضرت امپراطور روميان و پادشاه و فرمانرواى بسيار پرملاطفت من ، بعنوان دوست و برادر بسيار عزيز دوستى و محبت برادرانهء خودشان را براى اعليحضرت ارسال مىدارند . خداوند قادر متعال به آن اعليحضرت عمر دراز و سعادت و كمال سلامت عنايت فرمايد . و در تمام قلمرو سرفراز سلطنت و حكومت‌هاى وابسته صلحى پايدار برقرار داراد تا خداوند بزرگ هرچه بيشتر مورد ستايش و پرستش باشد و مذهب مسيحى خير و بركات خود را هرچه بيشتر گسترش دهد . اعليحضرت به وسيلهء نامه‌هائى كه پيوست است از تمايلات اعليحضرت امپراطور روميان و ارباب پر ملاطفت من و غيره مستحضر خواهند شد . »\r\nتقاضاهائى كه در نامه مطرح شده بود بدين قرار است :\r\n1 - كه اعليحضرت لطف فرموده وسايل عبور سالم مرا از قلمرو حكومت خودشان و امراى همجوارشان ( كه در اين مورد لطفا نامه‌هائى مرقوم خواهند فرمود ) فراهم خواهند ساخت و موافقت خواهند فرمود كه اسكورتى همراه من باشد .\r\n\r\n","description":"","footnote":"","page_name":" 106 ","page_number":124},
  {"content":"\r\n\r\n2 - كه اعليحضرت از راه لطف براى من همسفرى كه زبان فارسى را به خوبى بداند تعيين خواهند فرمود و هزينه‌هاى او را من تأمين مىكنم و شخصا با او چون برادر خود رفتار خواهم كرد .\r\n3 - كه اعليحضرت لطفا براى سلطان هشتر خان مرقوم فرمايند به هزينهء من كشتى خوب و مناسبى براى عبور من از درياى خزر فراهم كند و ناخدائى مجرب براى آن برگزيند كه در اولين فرصت باد موافق به راه بيفتد .\r\n4 - كه اعليحضرت لطفا اجازه فرمايند من نامه‌هايم را به وسيلهء يكى از خدمتگارانم به پراگ بفرستم زيرا اعليحضرت امپراطور ارباب پرملاطفت من از دريافت خبر ورود من به مسكو و عزيمتم از اين شهر مسرور خواهند شد و مخصوصا مايلند هرچه زودتر از سلامتى آن اعليحضرت باخبر شوند .\r\n5 - كه اعليحضرت لطفا هرچه زودتر براى كسب اجازهء مرخصى مرا به حضور بپذيرند تا بتوانم فورا براى ادامهء سفر خود راه بيفتم .\r\nمن در تمام اين موارد خود را يك جا به عنايات لطف‌آميز و توجهات اعليحضرت مىسپارم چون اعليحضرت امپراطور و پادشاه ، ارباب و فرمانرواى پرملاطفت من امر فرموده‌اند كه خود را يك جا به عنايت آن اعليحضرت بسپارم و يك جا تسليم توجهات اعليحضرت هستم .\r\n\r\n","description":"","footnote":"","page_name":" 107 ","page_number":125},
  {"content":"\r\n\r\n\r\nنامهء تزار بوريس براى امپراطور رودولف دوم\r\nبنام تثليث بسيار مقدس و غيره ما تزار و گراندوك و غيره\r\nبه فرمانرواى توانا برادر بسيار عزيزمان رودولف دوم كه با تأييدات الهى امپراطور منتخب روميان مىباشد و غيره .\r\nمشفق عاليقدر برادر بسيار عزيزمان ، با وساطت سفيرش اشتفان كاكاش ، نامهء بسيار مودت‌آميز آن برادر را به ما رساند كه در آن به سلطنت نيرومند ما نوشته شده بود كه آن برادر عزيز سفيرشان را نزد شاه عباس اعزام مى - دارند تا يك پيمان اتحاد و مودت با او منعقد سازد و به اطلاعش برساند كه با ترك‌ها در جنگ هستند و درنظر دارند كه اين جنگ را ادامه دهند و از شاه ايران مىخواهند كه بهمين‌گونه به سلطان ترك‌ها حمله برد و تمام نيروهايش را براى از پا درآوردن و تضعيف قدرت او مورد استفاده قرار دهد .\r\n\r\n","description":"","footnote":"","page_name":" 108 ","page_number":126},
  {"content":"\r\n\r\nهمچنين آن مشفق عاليقدر كمك و مساعدت برادرانهء ما را خواستار شده بودند ، تا تسهيلات عبور سفيرشان اشتفان كاكاش را از قلمرومان فراهم سازيم و همچنين شاه ايران را از ورودش مستحضر كنيم . بطوريكه بر اثر مساعدت‌ها و توجهات و مراقبت‌هاى ما ، مأموريتش با موفقيت دلخواه همراه گردد .\r\nما ، بوريس فدورويچ ، تزار و گراندوك مختار تمام روس‌ها نامه - هاى آن برادر پرمهر را كه سفيرشان به ما رساند دريافت داشتيم و با مسرت‌خاطر خوانديم . اوامر لازم را صادر كرديم تا او بتواند از ممالك پهناور ما بدون تأخير عبور كند و اسب‌ها و خواربار و تداركات و هرچه براى انجام سفرش تا ممالك شاه لازم باشد فراهم گردد . بعلاوه اسكورتى هم براى او گماشتيم .\r\nبراى اظهار كمال مودت برادرانه ما نسبت به آن برادر پرمهر و براى آنكه تمام كمك‌هاى مورد علاقه‌شان را فراهم ساخته باشيم نامه‌اى براى شاه ايران نوشتيم كه به خواهش ما و به خاطر محبت به ما با آن برادر ارجمند رودولف ، امپراطور روميان روابط دوستانه و برادرانه برقرار سازد و بر ضد ترك متحد شود .\r\nدر واقع ما سفير خودمان جناب ياروسلا وسكى را با تعداد زيادى همراهان نزد شاه ايران اعزام داشته‌ايم تا از شاه استدعا كند كه از روى لطف و به ملاحظه علاقه‌اى كه نسبت به ما دارد شخصا در رأس سپاهيانى كه بر ضد ترك اعزام مىدارد قرار گيرد و متعهد گردد كه هرگز با او صلحى\r\n\r\n","description":"","footnote":"","page_name":" 109 ","page_number":127},
  {"content":"\r\n\r\nبرقرار نسازد .\r\nدر اين صورت ما آماده خواهيم بود كه در هر زمان براى اقدامات بر ضد تركها به او كمك كنيم . شاه موافق ميل ما در رأس سپاه خود قرار گرفته و از ممالك خود بيرون آمده است كه براى جنگ با سلطان ترك دشمن آن برادر پرمهر حركت كند . به منظور كمك به او در اين لشكر كشى ، ما يكى از اتباع خودمان آلكساندر گروزينسكى را با سپاهى فراوان اعزام داشته‌ايم .\r\nامراى ديگرى كه سرزمينهايشان با ايران همسايه است و سابقا به اطاعت ترك‌ها درآمده بودند با الكساندر گروزينسكى متحد شده‌اند .\r\nما تمام اين اقدامات را به خاطر علائق مودتى كه نسبت به آن مشفق عاليقدر ، برادرمان رودولف امپراطور روميان داريم و به خاطر اينكه به او نشان دهيم كه مايليم در هر مورد به او كمك و مساعدت كنيم ، انجام داده‌ايم .\r\nبا مساعدت الهى و با كمكى كه ما داده‌ايم عباس ، شاه ايران پيروزىهاى پراهميتى بر ترك حاصل كرده است و شهرها و ولايات متعدد را از دستش بيرون آورده و بسيارى از سربازانش را كشته و گروه زيادى را اسير ساخته و در ممالكش ، ويرانيهاى فراوان به وجود آورده است . عباس ، شاه ايران موافق ميلى كه ما اظهار داشته‌ايم جنگ بر ضد ترك را دنبال خواهد كرد .\r\nاو تمام اين اخبار را به وسيلهء سفيرش مهديقلى بيگ به اطلاع ما\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nرسانده است . همين سفير از طرف او فرمان يافته است كه به حضور آن مشفق عاليقدر ، برادر ما و امپراطور بزرگ روميان نيز بيايد . او نامه‌ها و تعليماتى دربارهء امورى كه گفتيم همراه دارد .\r\nآن اعليحضرت بدينقرار تمايلى را كه ما براى اظهار علاقهء برادرانه و به ثبوت رساندن دائمى مساعدت و حسن نيت خود نسبت به آن اعليحضرت داريم ، درخواهند يافت .\r\nنوشته شده در كاخ ما در مسكو ، پايتخت ممالك ما در سال 7012 از آفرينش جهان در ماه اوت .\r\n\r\n","description":"","footnote":"","page_name":" 111 ","page_number":129},
  {"content":"\r\n\r\n\r\nمستخرج از گزارش هاينريش فن‌لوگو به يوهان بارويتيوس\r\nسال 1604 به تاريخ 6 نوامبر . . . . اگر او « 1 » پس از ديگران فرستاده شد ، دليلش اين بوده است كه بطورىكه بر آن عاليجناب پوشيده نيست ، دو سال پيش از آن ، اشتفان كاكاش به ايران فرستاده شد ، و او در مدت يك سال و نيم مشقات بسيار تحمل كرد و گاهى مجبور بود كه در راه خود متوقف شود و سرانجام هم نتوانست به ايران برسد ؛ وقتى به مرز اين كشور رسيد به دنبال مصائب و مشقاتى كه با آن مواجه شده بود بيمار و بسترى گرديد .\r\nخودش و تمام خدمتگارانش باستثناى فقط يك نفر ، مردند كه او همهء همراهانش را دفن كرد .\r\nكاكاش پيش از مرگش براى انجام تعليماتى كه به او داده شده بود كاغذها و متن خطابه‌اش را كه به زبان لاتينى نوشته شده بود منظم كرد .\r\n\r\n\r\n","description":"","footnote":"\r\n( 1 ) - اشاره به مهديقلى بيگ سفير شاه عباس است - مترجم .\r\n","page_name":" 112 ","page_number":130},
  {"content":"\r\n\r\nو بعد به تنها خدمتكارى كه برايش مانده بود اوامرى صادر كرد و او را موظف ساخت كه پس از مرگش به سفر ادامه دهد و به او آموخت كه از آن پس چگونه بايد امور را دنبال كند .\r\nدر آن هنگام خدمتكار حركت كرد و به ايران رسيد و در تبريز شاه را ديد كه در رأس سپاهش كه يكصد هزار نفر بودند تازه اين شهر را متصرف شده بود .\r\nشاه با خيرخواهى او را قبول كرد و به افتخار اعليحضرت امپراطور بلافاصله او را به حضور پذيرفت و مورد احترام قرار داد .\r\nپس از چندى او را مرخص فرمود و به او امر داد كه همراه اين سفير « 1 » به حضور اعليحضرت بيايد و به او توصيه كرد كه هرچه مىتواند در انجام اين مأموريت شتاب كند زيرا مطلع شده بود كه سلطان ترك به اعليحضرت امپراطور پيشنهاد صلح داده است و او مايل بود كه اين صلح برقرار نشود .\r\nشاه از اين خدمتگار خواست كه اعليحضرت را برانگيزد كه پيشنهاد صلح ترك‌ها را رد كنند . دليلش هم اين بود كه او تاكنون در كشور تركها بسيار پيش‌رفته است و چندين ايالت عمده و چندين دژ و قلعهء مستحكم و مهم را مسخر ساخته است و اكنون هم قصد دارد كه تركها را بىامان تعقيب كند .\r\nبدينگونه نيروى ترك‌ها در مجارستان ضعيف خواهد شد و\r\n\r\n\r\n","description":"","footnote":"\r\n( 1 ) - منظور مهديقلى بيگ سفير ايران است . - مترجم\r\n","page_name":" 113 ","page_number":131},
  {"content":"\r\n\r\nاعليحضرت امپراطور خواهند توانست با آسانى بيشتر تلفات تازه‌اى بر آنها وارد سازند .\r\nاينست هدف و منظور مأموريت سفيرى كه عازم حضور اعليحضرت امپراطور مىباشد . خود او هنگام ورودش اين تقاضا و تقاضاهاى ديگر را به عرض خواهد رساند اما من وظيفهء خود دانستم كه پيشاپيش آن عاليجناب را مستحضر سازم .\r\nامضا شده : هاينريش فن‌لوگو\r\n\r\n","description":"","footnote":"","page_name":" 114 ","page_number":132},
  {"content":"\r\n\r\n\r\n[ فهرستها 
  ]\r\n\r\nفهرست اعلام\r\n« آ » آبراهام بارون فن دوهنا - 4\r\nآبراهام توناو - 93\r\nآلكساندر گروزينسكى - 110\r\nآنتونيوس شرلى - 3\r\n« الف » ابراهيم اولغون - سيزده\r\nاتىين - پانزده\r\nاتىين كاكاش دوزالون‌كمنى - چهارده استرك - 74\r\nاسكوث‌ها - 94\r\nاستيفن - پانزده\r\nاشتفان - پانزده - 89 - 90 - 96\r\nاشتفان بارتورى - 6 - 12\r\nاشتفان كاكاش فن‌زالان‌كمنى ( اشتفان كاكاش ) 3 - 4 - 46 - 85 - 94 - 98 - 103 - 105 - 108 - 109 - 112\r\nاعراب - 68\r\nانوشيروان - 68\r\nايوان - 19\r\nايوان واسيلوويچ - 19 - 38 - 39 70\r\nايوانويچ ولاسيون - 86\r\n« ب » بارويتيوس - 92 - 112\r\nبرنارد - ماسيئويوس - 99\r\nبوريس فدوروويچ - 10 - 19 - 20 - 79 - 105 - 108 - 109\r\n« پ » پاتريارش - 32 - 65\r\nپارتها - 45 - 63 - 66\r\nپاگانوس - 27\r\nپرنس شارل فن‌مونستربرگ - 4\r\n\r\n","description":"","footnote":"","page_name":" 115 ","page_number":133},
  {"content":"\r\n\r\n« ت » تاتارها - 26 - 94 - 101\r\nتاتارهاى چرميس - 35 - 36\r\nتاتارهاى نوگائى - 37 - 38 - 40 74\r\nتكتاندر - رك : ژرژ تكتاندر فن‌دريابل\r\n« ج » جان - پانزده\r\n« چ » چركس‌ها - 70\r\nچرميس‌ها - 26 - 36 - 31\r\n« ح » حسين على بيگ - پانزده - 3\r\n« خ » خانلرى ( دكتر پرويز . . . ) - شانزده\r\n« د » دوك شارل - 81\r\nديان - 76\r\nديتز - 92\r\nديميترى - 19\r\n« ر » روبرت شرلى - يازده - دوازده - 46 49 - 50\r\nرودولف دوم - يازده - دوازده - 3 - 22 - 83 - 105 - 108 - 109 - 110\r\nروماندس - 49\r\n« ز » زينل خان شاملو - 66\r\n« ژ » ژان - پانزده\r\nژرژ آگلاستس - 46 - 47 - 50\r\nژرژ تكتاندر فن‌دريابل - دوازده - سيزده - 3 - 15 - 45 - 46 47 - 51 - 55 - 56 - 67\r\nژزوئيت‌ها - 7 - 96\r\nژوپيتر - 76\r\n« س » ساكس - 66\r\nسرآنتونى شرلى - يازده\r\nسرف‌ها - 27\r\nسلطان محمد - 54\r\nسن استانيسلاس - 6\r\nسن بازيل - 15 - 29\r\nسن برنار - 15\r\nسن گرگوار نازيانزه - 64\r\nسن نيكولا - 29\r\nسنيور استفانوس - 10\r\n« ش »\r\n\r\n","description":"","footnote":"","page_name":" 116 ","page_number":134},
  {"content":"\r\n\r\nشارل شفر - سيزده\r\nشاه عباس - نه - ده - يازده - دوازده چهارده - شانزده - 3 - 50 - 56 - 102 - 108 - 110 - 112\r\n« ص » صفويان - نه - ده - 50\r\nصفى ميرزا - 54\r\n« ع » عباس - ر ك : شاه عباس\r\nعثمانى - نه - ده - يازده\r\n« ف » فدور ايوانويچ - 19\r\nفدور بوريسويچ - 77 - 105\r\nفرانسيس دىكوستا - 48\r\nفرانسيسكودى كوستا - 45\r\nفردريگ فيدلر - 42\r\nفلسفى ( نصر اللّه ) - ده - چهارده - پانزده - 51\r\nفيليپ اسپينلو - 100\r\nفيليپ ژول - 81\r\n« ق » قزلباش - شانزده - 95\r\n« ك » كاكاش - ر ك : اشتفان كاكاش فن‌زالان كمنى\r\nكاكاش فن‌زالون‌كمنى - ر ك : اشتفان كاكاش فن‌زالان‌كمنى\r\nكرمر - 3\r\nكريستوف پاولوسكى - 43 - 45 - 47\r\nكلوديوس رانگونوس - 100\r\n« گ » گران دوك - پانزده\r\nگرموگ‌ها - 70\r\nگيوم - پانزده\r\n« ل » لوبين - 49\r\n« م » ماتياش اوفانا سوويتز نيزونووسكى - 98\r\nمادها - 63\r\nمتروپوليتن - 32\r\nمحمد شفيع - 49\r\nمدى - 45\r\nمراد - 50\r\nمسكوىها - 70\r\nمهديقلى بيگ - دوازده - 56 - 66 110 - 112 - 113\r\nميخائيلس سلوبوسكى - 96\r\nميرزاها - 42\r\n« ن »\r\n\r\n","description":"","footnote":"","page_name":" 117 ","page_number":135},
  {"content":"\r\n\r\nنوگائىها - 26\r\nنيكيتارو مانوويچ - 12\r\nنيكولاس - 49\r\n« و » ولاديمير - 36\r\nولف اونورتزاك - 48\r\nولف اونورتزاگت - 85\r\nويلهلم - پانزده\r\nويليام - پانزده\r\n« ه » هانرى بارون فن‌لوگو - 17\r\nهاينريش فن‌لوگو - 74 - 81 - 93 - 112 - 114\r\nهون - 68\r\n« ى » ياروسلاوسكى - 109\r\nيروسلان - 74\r\nيوهان - پانزده\r\nيوهان اوندرهولتزر - 48\r\n\r\n","description":"","footnote":"","page_name":" 118 ","page_number":136},
  {"content":"\r\n\r\n\r\nفهرست اماكن\r\n« آ » آذربايجان - 55 - 65\r\nآذربايجان ايران - 64\r\nآسيا - نه\r\nآسياى عليا - 68\r\nآلتنبورگ - سيزده\r\nآلمان - نه - ده - سيزده - پانزده - 4 23 - 36 - 40 - 66 - 80 94\r\nآنكارا - چهارده\r\n« الف » اچميادزين - 64\r\nارفورت - 24\r\nارمنستان - 55 - 56 - 63 - 65 - 66 - 68\r\nاروپا - نه - ده - يازده\r\nاستالينگراد - 39\r\nاستكهلم - 81\r\nاسكندريه - 68\r\nاسمولنسك - 8 - 10 - 11 - 12 13 - 14 - 15 - 85 - 86 105\r\nاشتين - 81\r\nاصفهان - 50\r\nاطريش - نه - ده\r\nالب ( رود ) - 36\r\nانگلستان - 3\r\nاوتلسه - 4\r\nاوچ كليسا - 64\r\nاورا - 36\r\nاورسا - 8 - 17 - 86\r\nاولاند - 81\r\nايران - ده - يازده - دوازده - 17 23 - 42 - 44 - 46 - 49 50 - 52 - 56 - 57 - 63\r\n\r\n","description":"","footnote":"","page_name":" 119 ","page_number":137},
  {"content":"\r\n\r\n66 - 68 - 89 - 72 - 73 86 - 88 - 95 - 96 - 108 110 - 112 - 113\r\nايروان - 64 - 65 - 67 - 68\r\n« ب » بايووا - 8\r\nبرسلو - 4 - 37 - 49\r\nبوتزن - 93\r\nبورن هولم - 81\r\nبوريستن - 12\r\nبوريسوا - 16\r\nبوهم - 3 - 105\r\n« پ » پاريس - سيزده\r\nپراگ - يازده - دوازده - 4 - 42 - 47 - 48 - 49 - 66 - 67 81 - 99 - 100 - 103 - 107\r\nپلكاو - 105\r\nپولوتزكا - 95 - 99 - 100\r\nپولوتنزى - 96\r\nپومرانى - 81\r\nپيلسن - 86\r\n« ت » تاتارستان - 91\r\nتبريز - دوازده - 45 - 49 - 50 51 - 54 - 63 - 65\r\nترانسيلوانى - يازده - 3\r\nتركا - 71 - 72 - 73\r\nتركيه - چهارده\r\nتزاريتزونا - 39\r\nتزاريتزين - 39 ح\r\nتور - 105\r\nتهران - ده\r\nتيرول - 47 - 92\r\n« ج » جلفا - 55 - 63 - 64\r\n« چ » چين - 68\r\n« خ » خزر - دوازده - 26 - 44 - 45 - 66 - 68 - 72 - 91 - 94 101 - 107\r\n« د » دارابوزا - 16\r\nدانمارك - 87\r\nدربند - 68 - 72 - 73\r\n« ر » روس - دوازده - 10 - 66\r\nروسيه - پانزده - 15\r\nروسيهء سفيد - 4 - 6 - 8\r\nريگا - 99\r\n\r\n","description":"","footnote":"","page_name":" 120 ","page_number":138},
  {"content":"\r\n\r\n« ژ » ژان - 87\r\n« س » ساراتف - 38\r\nسامارا - 38\r\nسن نيكولا - 16\r\nسوياسكو - 37 سيبرى - 105\r\nسيراكانوم - 95\r\nسيلزى - 4\r\n« ش » شوايدينتز - 4\r\nشيستاكوا - 5\r\n« غ » غازان - 35 - 36 - 37 - 38 - 73 - 74 - 94 - 101 - 102 - 105\r\n« ف » فرانسه - ده - سيزده\r\n« ق » قزوين - دوازده - 49 - 50 - 51\r\nقفقاز - 68 - 69\r\n« ك » كازيمير - 5\r\nكراكوى - 5 - 6 - 7 - 96 - 99 102\r\nكرملين - 24\r\nكريستول - 42\r\nكلپارديا - 5\r\nكوتيس - 69 - 70 - 71\r\nكورووسايميسيا - 16\r\n« گ » گرانتيزا - 9\r\nگرجستان - 54 - 68 - 69\r\nگرودنا - 6\r\nگروس گلوگو - 42\r\nگريپسوالد - 81\r\nگوردى - 26\r\nگلاتز - 74\r\nگيلان - دوازده - 44 - 52\r\n« ل » لاهيجان - دوازده - 46 - 49 - 50\r\nلنزان - 46 - 49 - 50\r\nلنگران - 44 - 45 - 46 - 49 52\r\nلنگرود - دوازده - 44 - 49\r\nلهستان - 4 - 5 - 6 - 7 - 8 - 43 - 96 - 99 - 100 - 104\r\nليتوانى - 4 - 6 - 17\r\n\r\n","description":"","footnote":"","page_name":" 121 ","page_number":139},
  {"content":"\r\n\r\nليوونى - 6\r\n« م » مازووى - 4\r\nماسووى - 6\r\nمجارستان - 3 - 42 - 74 - 105 113\r\nمدى - 55 - 56\r\nمرند - 55\r\nمسكو - 4 - 5 - 7 - 8 - 12 - 14 - 15 - 18 - 20 - 22 23 - 24 - 25 - 28 - 32 35 - 36 - 43 - 48 - 57 67 - 73 - 74 - 81 - 85 86 - 87 - 98 - 102 - 103 - 105 - 107 - 111\r\nمسكوا - 241\r\nمسكوى - 8 - 9 - 11 - 16 - 24 85 - 101\r\nموروم - 36\r\nموزئيسكو - 16 - 18\r\nموشيكس - 69\r\n« ن » ناروا - 80 - 81\r\nنپر - 12\r\nنخجوان - 55\r\nنووگورود - 105\r\nنيتزا - 9\r\nنيژنوو گورود - 36\r\n« و » واتا - 8 - 12\r\nوارتنبرگ - 4\r\nوروكلاو - 4\r\nورتزش - 6\r\nولاديمير - 35 - 105\r\nولگا - 26 - 36 - 38 - 39 - 44 - 73 - 91\r\nولگاست - 81\r\nولگاگراد - 39\r\nولون - 5\r\nونيز - 47\r\nويسوا - 19\r\nويستول - 5 - 6\r\nويلدو - 7\r\nويلنا - 7\r\nوين - نه - سيزده - 46\r\nوينسكو - 7\r\n« ه » هرمز - 43\r\nهشتر خان - 38 - 39 - 40 - 42 43 - 44 - 70 - 71 - 73 91 - 94 - 101 - 105 - 107\r\nهلشتاين - 75\r\nهيركانى - 26\r\n\r\n\r\n","description":"","footnote":"","page_name":" 122 ","page_number":140}
  ]