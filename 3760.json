[
  {"content":"\r\nترجمه و تفسير نهج البلاغه\r\nجلد شانزدهم\r\nبقيهء تفسير عمومى خطبهء\r\nنود و يكم تا پايان نود و سوم\r\nمحمد تقى جعفرى\r\n","description":"","footnote":"","page_name":" 1 ","page_number":1},
  {"content":"\r\nدفتر نشر فرهنگ اسلامى\r\nنام كتاب : ترجمه و تفسير نهج البلاغه جلد 16\r\nتأليف : محمد تقى جعفرى\r\nچاپ و نشر : دفتر نشر فرهنگ اسلامى\r\nتعداد : 5000 جلد\r\nچاپ سوم : پائيز 1367\r\n1200 ريال\r\n","description":"","footnote":"","page_name":" 2 ","page_number":2},
  {"content":"\r\nبسم الله الرحمن الرحيم\r\n\r\nبقيه خطبه نود و يكم\r\n\r\nبقيّه تفسير عمومى خطبه نود و يكم\r\n57 ، 67 - هو القادر الَّذي إذا ارتمت الأوهام لتدرك منقطع قدرته و حاول الفكر المبرّا من خطرات الوساوس أن يقع عليه في عميقات غيوب ملكوته ، و تولَّهت القلوب إليه لتجري في كيفيّة صفاته و غمضت مداخل العقول في حيث لا تبلغه الصّفات لتناول علم ذاته ، ردعها و هي تجوب مهاوي سدف الغيوب متخلَّصة إليه - سبحانه - فرجعت إذ جبهت معترفة بأنّه لا ينال بجور الاعتساف كنه معرفته ، و لا تخطر ببال أولي الرّويّات خاطرة من تقدير جلال عزّته ( اوست آن خداوند توانا كه هنگامى كه اوهام بشرى قصد پيشرفت بسوى درك شناخت نهايت قدرت او نمايد ، و انديشهء مبّرا از خطرهاى وسوسه‌ها بخواهد كه در اعماق غيوب ملكوت الهى با آن ذات اقدس ارتباط پيدا كند ، و اگر دلها با اشتياق شديد و مخلوط به حيرت رهسپار كوى او گردند تا در شناخت كيفيّت صفات خداوندى به حركت و جريان بيفتند ، و طرق عقول در نهايت دقّت و ظرافت ارادهء نفوذ به مقامى نمايند كه در آن مقام شناخت صفات [ يا خود صفات بيك اعتبار 
  ] نمىتوانند به علم به ذات\r\n","description":"","footnote":"","page_name":" 3 ","page_number":3},
  {"content":"\r\nخداوندى رهنمون گردند ، خداوند [ همهء آن أوهام و انديشه‌ها و عقول و دلها 
  ] را مردود مىنمايد ، در حالى كه در مهلكه‌هاى تاريكىهاى غيوب براى رهائى و راهيابى به مقام ربوبى حركت مىكنند ، دست ردّ بر پيشانى خورده بر مىگردند ، در حالى كه اعتراف به عدم امكان وصول به باطن معرفت خداوندى با انحراف از طريق مىنمايند [ حتّى 
  ] يك خاطرهء ( تصوّرى ) از اندازه گيرى جلال خداوندى به درون انديشمندان خطور نمىكند ) .\r\nمضامين عاليهء بقيّهء خطبة مباركه بقرار زير است :\r\n\r\n1 - نهايت قدرت او قابل درك و شناسائى نيست\r\nما انسانهاى پر ادّعا را اگر به حال خود بگذارند و اگر خجالت نكشيم ، بىميل نيستيم كه بدون كمترين تأمّل و واهمه اين ادّعا را هم راه بيندازيم كه ما همه چيز را مىدانيم چنين ادّعاى خنده آور از موجودى كه ادّعا مىكند من به مسير تكامل قدم گذاشته و مراحلى از كمال را پيموده‌ام ، نهايت اين كه اصلا معناى كمال را نمىدانم به هيچ وجه بعيد نيست . مادامى كه ما انسانها ندانيم كه حتّى ناچيزترين پديده طبيعت ، مانند افتادن يك برگ خزان ديده از درخت بر روى زمين ، اثرى از جريان بسيار مهمّ يك قدرت بينهايت است ، اصلا نخواهيم فهميد كه قدرت خداوندى و نهايت آن چيست بگذاريد يك توضيح مختصر در بارهء همين پديدهء سقوط يك برگ خزان ديده از شاخهء درختى بر روى زمين داشته باشيم . در آن هنگام كه مشغول تماشاى درخت و شاخ و برگ آن هستيم ناگهان برگ زرد شده اى را مىبينيم كه از شاخه اى از درخت جدا شده بر روى زمين افتاد . تفسير معناى اين پديده بسيار واضح مىنمايد ، زيرا فورا مىگوئيم : آن نيروئى كه در دو فصل بهار و تابستان موجب اتّصال برگها به شاخه‌هاى درختان بود ، تدريجا با سردى هوا رو به كاهش رفته و در نقطه اى از آن شاخه كه هم اكنون برگى از آن سقوط كرده بكلَّى زائل گشته\r\n","description":"","footnote":"","page_name":" 4 ","page_number":4},
  {"content":"\r\nاست ، لذا برگ مورد تماشاى ما بر روى زمين افتاده است . اگر بخواهيم در بارهء آن نيرو معلوماتى مناسب بدست بياوريم ، مىتوانيم با مراجعه به رشته‌هاى علوم گياه شناسى از عهده اين كار تا حدودى برآئيم . ولى اگر بخواهيم معناى هويّت قدرت و پيوستگى آن را به قدرت كلَّى كه طبيعت را اداره مىكند ، حتّى در همين پديده ناچيز بطورى بفهميم كه هيچگونه سؤال علمى و فلسفى در بارهء آن نداشته باشيم ، در حقيقت اراده امر محال نموده‌ايم .\r\nيعنى ما نمىتوانيم كيفيّت و كمّيّت قدرت خداوندى را كه با مقدارى ناچيز از آن ، عالم هستى را بوجود آورده و بجريان انداخته كه جلوه اى ناچيزش را در پيوستگى برگ به شاخه مىبينيم ، درك كنيم ، آنچه كه ما مىفهميم نمودهائى از نيرو و انرژى در متن طبيعت است كه بوسيله تجارب و مشاهدات با آنها آشنا مىشويم و آنها را در تأمين زندگى مادّى و معنوى خود به كار مىبريم .\r\nو اگر انديشه مبّرا از خطرهاى وسوسه‌ها بخواهد كه در اعماق غيوب ملكوت الهى با آن ذات اقدس ارتباط پيدا كند . . . مسلَّم است كه صاحبان انديشه‌هاى آلوده به وسوسه هرگز هواى اوج گرفتن بسوى عوالم غيب الهى را ندارند ، چه رسد به اين كه حركت كنند و مقدارى صعود نمايند ولى به اعماق غيب الهى نرسند . امّا انديشه‌هاى منزّه از وسوسه ( 1 ) \r\n","description":"","footnote":" ( 1 ) . تقسيم بندى انديشه به دو قسم آلوده به وسوسه و پاك و منزّه از وسوسه ، مطلبى فوق العاده با اهمّيّت است . اگر تخيّلات و تردّدها در صحّت و بطلان قضايا ، يا هر گونه واحدى كه در انديشه دخالت دارند ، وارد جريان انديشه شوند آن را آلوده به تخيّلات و وسوسه خواهند نمود ، در اين فرض وصول به واقعيّات بوسيلهء انديشه امكان ناپذير خواهد بود . مولوى در بارهء كسانى كه صفاى درون و تعقّل و دريافتهاى ناب و احساسات برين را كنار گذاشته‌اند ، چنين مىگويد :\r\n\r\nعشق داد و دل بر اين عالم نهاد\r\nدر برش ديگر نيايد دلبرش\r\nوسوسه و انديشه بر وى در گشاد\r\nراند عشق لاابالى از درش\r\n\r\n","page_name":" 5 ","page_number":5},
  {"content":"\r\nكه از وصول به اعماق غيوب ملكوت الهى ناتوانند ، بدانجهت است كه موادّ انديشه كه به صورت موضوع و محمول و متعلَّقات آن دو و رابطه در قضايا تشكيل ميشوند بوسيلهء حواسّ و ديگر ابزارى كه بشر با فكر و دست خود آنها را تهيّه كرده است ، تحصيل و دريافت مىگردند . و ترديدى نيست در اين كه اعماق غيوب ملكوت الهى به جهت عظمتى كه دارند ، قابل درك با محتويات موادّ انديشهء ما نمىباشند ، زيرا سنخيّتى و تشابهى ما بين آنها وجود ندارد . آيا مىتوان واقعيّاتى را كه در روان آدمى وجود دارد با مفاهيم و قضاياى فيزيكى و شيميائى بدن قابل فهم ساخت مثلا خود هشيارى كه يكى از واقعيّات روان ما است و ما در اين واقعيّت ذات يا من خود را با خود همان ذات يا من درك مىكنيم بدون اين كه ذات يا من به دو قسمت تجزئه شود : يك قسمت آن درك كننده و قسمت ديگرش درك شونده بوده باشد ، آيا امكان دارد كه اين واقعيّت روانى [ يا مغزى 
  ] را با قوانين فيزيكى و شيميائى بدن مادّى تفسير و توجيه نمود حال كه عقول و انديشه‌هاى بشرى از ورود به اعماق غيوب ملكوت الهى ناتوانند پس بطريق اولى از دريافت ذات اقدس ربوبى ناتوان و ناتوانتر خواهند بود .\r\nو اگر دلها با اشتياق شديد و مخلوط به حيرت رهسپار كوى خداوندى گردند تا در شناخت كيفيّت صفات او به حركت و جريان بيفتند و اگر طرق عقول در نهايت دقّت و ظرافت اراده نفوذ به مقامى نمايند كه در آن مقام شناخت صفات نمىتواند به علم به ذات خداوندى رهنمون گردد ، خداوند [ همهء آن اوهام و انديشه‌ها و عقول و دلها 
  ] را مردود مىنمايد و در حالى كه در مهلكه‌هاى تاريكىهاى غيوب براى رهائى و راهيابى بمقام ربوبى حركت مىكنند ، دست ردّ بر پيشانى خورده برميگردند در حالى كه اعتراف به عدم امكان وصول به باطن معرفت خداوندى با انحراف از طريق مىنمايند .\r\n[ حتّى 
  ] يك خاطره ( تصوّرى ) از اندازه گيرى جلال خداوندى به درون انديشمندان خطور نمىكند .\r\n","description":"","footnote":"","page_name":" 6 ","page_number":6},
  {"content":"\r\nدو وسيلهء بسيار با اهمّيّت درك و دريافت اولاد آدم عبارتست از عقل و دل . عقل براى تنظيم وسايل براى هدفهاى انتخاب شده و تنظيم و حكم در قوانين كمّى و كيفى و تطبيق كلَّيّات اثبات شده به موارد جزئى و شخصى . أمّا دل آن حقيقت مقدّس و با ارزشى است كه كارش دريافتهاى آرامش بخش و شهود حقّ و باطل و دستور به نيكى و نهى از بديها مىباشد .\r\nبا اين هويّت و فعّاليّتى كه عقل و دل دارند نمىتوانند به شناخت صفات خداوندى موفّق شوند ، چه رسد به اين كه توانائى وصول به ذات اقدس ربوبى را بوسيله شناخت صفات داشته باشند .\r\nعقل و دل بالاخره هر اندازه هم كه با عظمت بوده و فعّاليّت آن دو هر قدر هم كه بزرگ و لطيف و ظريف بوده باشند از درك كنه صفات خداوندى كه صفت يا فعلى از آن ذات اقدس مىباشند ، ناتوانند ، زيرا بدانجهت كه ذات اقدس ربوبى به هيچ وجه قابل درك و دريافت عقول و دلهاى ما نيست ( 1 )  خود هويت صفات آن ذات نيز براى ما قابل درك نيست ، زيرا هويّت صفات از يك جهت مربوط به ذات خداوندى مىباشد كه فوق تعقّل و دريافتهاى قلبى ما مىباشد .\r\nآنچه كه براى ما امكانپذير است ، درك دو موضوع است : موضوع يكم - محصول و نمود وجودى صفات الهى است كه در عرصهء هستى مىبينيم ، مانند نظم و قانون و عظمتها و ملكوت اين جهان و غير ذلك .\r\nموضوع دوم - دريافت شهودى فروغى از خود آن صفات كه با تهذّب روحى و تخلَّق به اخلاق اللَّه امكانپذير مىباشد .\r\n","description":"","footnote":" ( 1 ) . ممكن است گفته شود : اگر ذات و صفات اقدس ربوبى قابل دريافت نيست ، پس اين كه امير المؤمنين عليه السّلام مىفرمايد : لَمْ أَعْبُدْ رَبّاً لَمْ أَرَه ( من خداوندى را كه نديده‌ام نپرستيده‌ام ) چه معنا دارد پاسخ اين سؤال چنين است كه مقصود امير المؤمنين عليه السّلام فروغ جمال و جلال الهى است ، نه ذات اقدس و خود هويّت صفات او كه مربوط به ذات الهى مىباشند . ","page_name":" 7 ","page_number":7},
  {"content":"\r\n68 ، 79 - الَّذي أبتدع الخلق على غير مثال امتثله و لا مقدار احتذى عليه ، من خالق معبود كان قبله ، و أرانا من ملكوت قدرته ، و عجائب ما نطقت به آثار حكمته ، و اعتراف الحاجة من الخلق إلى أن يقيمها . بمساك قوّته ، مادلَّنا باضطرار قيام الحجّة على معرفته ، فظهرت البدائع الَّتي أحدثتها آثار صنعته ، و أعلام حكمته ، فصار كلّ ما خلق حجّة له و دليلا عليه و إن كان خلقا صامتا ، فحجّته بالتّدبير ناطقة و دلالته على المبدع قائمة ( خلق را بدون مثالى كه آن را تجّسم بخشد و بدون مقدارى كه با آن مقايسه و تطبيق نمايد ، ابداع فرمود - مثال و مقدارى كه خالقى معبود پيش از او ( خدا ) ساخته باشد . خداوند سبحان براى ما از ملكوت قدرتش و از شگفتىهاى آثار گوياى حكمتش و از اعتراف خلق به احتياج به آنچه كه آن را با قدرت ربوبى خود حفظ مىنمايد به ضرورت قيام حجّت براى شناخت خود راهنمائى فرموده است . [ و براى روشن ساختن حجّت و برهان براى مردم 
  ] حقائقى بديع و حيرت انگيزى كه آثار صنعت و علائم حكمتش بوجود آورده آشكار شده است . در نتيجه ، هر چه كه او آفريده است براى [ اثبات عظمت 
  ] او حجّت و دليل گشته است اگر چه مخلوق بىزبان باشد ، حجّت خداوندى در بارهء آن خلق گويا است و راهنمائى او براى اثبات خداوند ايجاد كننده ابداعى برپاست . )\r\n\r\n2 - مخلوقات با مشيّت خداوندى ابداع شده و خداوند همهء آنها را براى خدا شناسى و خدايابى راهنمائى فرموده است .\r\nتغييرات و بوجود آمدن اشياء در عالم هستى ، انواعى مختلف دارد .\r\nاز آن جمله :\r\n","description":"","footnote":"","page_name":" 8 ","page_number":8},
  {"content":"\r\n1 - تغيير از حالى به حالى [ يا از صورتى به صورتى ديگر 
  ] مشابه گذشته مانند تبديل و تغيير مقدارى از موادّ به كاسه اى كه در گذشته نيز كاسه بوده است .\r\n2 - تغيير از حالى به حالى جديد ، بدون سابقهء مشابه ، مانند تغيير دادن تفالهء نيشكر به كاغذ . اين هر دو نوع تغيير ممكن است تحليلى و يا تركيب بوده باشد .\r\nتغييرات شيميائى چند عنصر به يك مادّه جديد ، تغيير تركيبى است و تجزيهء يك مركَّب شيميائى مانند آب به عناصر تركيب كنندهء آن ، تغيير تحليلى است ، مانند تحليل آب به دو عنصر تشكيل دهندهء آن ( اكسيژن و هيدرژن ) .\r\nدر اين دو نوع تغيير ، موجوديّت شيء تغيير يافته پيش از دگرگونى ، واقعيّت داشته است . آنچه كه بوجود آمده است ، يا بعبارت صحيحتر بروز نموده است حالت يا صورت جديد مىباشد .\r\nشناخت انواع تغييرات و دگرگونىها براى درك معناى ابداع كافى نيست بلكه بايد براى شناخت ابداع مفهوم خلق ( آفرينش ) را هم بدانيم . مفهوم خلق كه در فارسى قابل تطبيق بر مفهوم آفرينش است ، در دو مورد به كار مىرود : مورد يكم - وارد كردن يك شيء به عرصهء هستى با جنبهء وسيله اى ، خلق به اين معنى در بارهء علل طبيعى و علل انسانى اطلاق مىشود ، يعنى مىتوان گفت كه ميوه مخلوق درخت است و بره مخلوق گوسفند و اثر هنرى مخلوق انسان .\r\nولى با اندك دقّت معلوم مىشود كه علل طبيعى و علل انسانى جنبهء وسيله اى براى امر خلقت دارند . حتّى آن اثر هنرى يا علمى و صنعتى كه انسان بدون سابقه آن را بوجود مىآورد يا كشف و اختراع مىنمايد ، به جهت آنكه استعداد و نبوغ انسانى مربوط به خود او نيست ، چنان كه بارقه‌هاى بوجود آمده از آن استعداد و نبوغ در اختيار انسان نمىباشد ، لذا نمىتوان براى اين گونه وارد كردن اشياء و نمودها به عرصه هستى ، خلق و خلقت و خلَّاقيّت حقيقى گفت ، اگر چه\r\n","description":"","footnote":"","page_name":" 9 ","page_number":9},
  {"content":"\r\nاين كلمات را در موارد فوق به فراوانى به كار مىبرند ، مانند خلَّاقيّت هنرى و صنعتى و علمى و غير ذلك . و حتّى با نظر به آيهء شريفهء : * ( فَتَبارَكَ الله أَحْسَنُ الْخالِقِينَ ) * ( پس مبارك و پاكيزه است خداوندى كه بهترين آفرينندگان است ) .\r\nكه ظاهرش اينست كه خلق كنندگانى وجود دارند كه خداوند بهترين آنان مىباشد . نيز نمىتوان گفت : استعمال كلمه خالق به معناى حقيقى آن ، به غير از خدا جايز بوده باشد ، زيرا مقصود از كلمه « خالقين » همان علل طبيعى و علل انسانى و ديگر علل ماوراى طبيعى هستند كه مردم آنها را خالق مىپندارند ، يعنى در نظر آنان ، آن علل طبيعى و انسانى و ماوراى طبيعى خالق محسوب مىگردند .\r\nمورد دوم - ايجاد شيء بىسابقهء هستى بطور مطلق است . و ابداع به اين معنى است كه به خداوند نسبت داده مىشود و جز خداوند هيچ موجودى نمىتواند مبدع حقيقى بوده باشد ( 1 )  .\r\n\r\n3 - خداوند متعال دلائل متعدّد و روشنى را براى معرفت ما در باره او اقامه فرموده است\r\nاز آن جمله دلائلى كه خداوند جلّ سلطانه براى انسانها اقامه فرموده است ، دلائلى است كه امير المؤمنين عليه السّلام در جملات مورد تفسير بيان فرموده است : 1 - بروز و ظهور ملكوت قدرت خداوندى در عالم هستى . اين ملكوت\r\n","description":"","footnote":" ( 1 ) . خلقت ابداعى در مجلَّد دوم از ص 87 تا ص 92 و در مجلَّد پانزدهم از ص 192 به بعد از همين ترجمه و تفسير بحث شده است ، به همين جهت در اين مبحث در بارهء هويّت ابداع بحث تفصيلى ننموديم . ","page_name":" 10 ","page_number":10},
  {"content":"\r\nرا هم بوسيلهء قلب پاك و خرد ناب مىتوان ديد و هم بوسيلهء دانشها و بينشهائى كه آلوده با اغراض پست نفسانى و بازيگرىهاى مغزى نبوده باشد . اين كه گفتيم : بواسطه قلب پاك و دانشها و بينشهائى كه آلوده با . . . نباشد ، براى اينست كه ممكن است خود قدرت شگفتانگيز و با عظمتى را كه بر جهان هستى حاكميّت دارد ، بوسيله علم و انديشه و تعقّل فهميد ، ولى ملكوت قدرت الهى را فقط با عقل و انديشه و دانش نمىتوان مشاهده كرد .\r\nاگر امور مزبوره ( علم و انديشه و تعقّل ) براى درك و دريافت ملكوت الهى كفايت مىكرد ، اين قدر وضع تفكَّرات و عقائد اكثريّت اسفانگيز بشرى پست و منحطَّ نبود و همگان مىتوانستند از شهود ملكوت قدرت كه خداوند با كمال صراحت همه را مكلَّف به آن مىنمايد برخوردار گردند .\r\n* ( أَ وَلَمْ يَنْظُرُوا فِي مَلَكُوتِ السَّماواتِ وَالأَرْضِ ) * ( 1 ) \r\n( آيا آنان در ملكوت آسمانها و زمين ننگريسته‌اند ) مانع شهود ملكوت قدرت خداوندى ، دشوارى و عظمت و پيچيدگى خود ملكوت الهى در جهان هستى نيست ، بلكه آنچه كه مانع اين شهود است خود بشر است كه با پستىگرائىها و خودپرستىهاى نابخردانه اش ، حتّى طبيعت را هم در نزد خدا شرمسار نموده است كه چنين موجودات پستى را در خود مىپروراند كه هرچه پيامبران عظام و اوصياء و اولياء و حكماء و هستىشناسان به آنان فرياد مىزنند كه اى نابكاران ، اگر چه براى يك بار هم شده به بالا هم بنگريد و در باره شكوه هستى كمى بينديشيد ، اثرى در آنان نمىبخشد . اساسىترين كارى كه براى شهود ملكوت خداوندى در عالم هستى بايد انجام بگيرد ، تصفيه و تهذيب درون از هر گونه پرستشها و آلودگىها مىباشد . در باره ملكوت هستى مباحثى در مجلَّدات گذشته آمده است ، مراجعه فرمائيد .\r\n","description":"","footnote":" ( 1 ) . الأعراف آيهء 185 . ","page_name":" 11 ","page_number":11},
  {"content":"\r\n2 - شگفتىهاى آثار حكمت خداوندى در جهان هستى ، هيچ انسان آگاه و خردمندى نمىتواند از حيرت ناشى از احساس اتقان اجزاء عالم هستى و روابط موجوده ميان آنها و قوانين حاكم حتّى بر كوچكترين رويداد در عالم هستى ، محروم بوده باشد . البتّه مىدانيم كه اين حيرت مساوى شكّ و ترديد كه در حيرتهاى ابتدائى وجود دارد نيست و بقول مولوى :\r\n\r\nنه چنان حيران كه پشتش سوى اوست\r\nبل چنين حيرت كه محو و مست دوست\r\n\r\nدر مجلَّد ششم از تفسير و نقد و تحليل مثنوى انواع حيرت را مورد بررسى قرار داده‌ايم و يكى از آن انواع كه بايد گفت در نتيجهء والاترين معرفتها بدست مىآيد ، ناشى از توجّه و تفكَّر دقيق در عظمتهاى آثار حكمت خداوندى چه در درون ذات ( عالم انفسى ) و چه در برون ذات ( عالم آفاقى ) مىباشد . مسلَّم است كه هويّت و عظمت و ارزش اين حيرت و شگفتى و الا را براى كسانى كه هرگز در مورد شناخت آيات هستى و دريافت وحدت حاكم بر آن همه كثرات كه در عالم وجود ديده مىشود ، بر نيامده‌اند ، نمىتوان قابل درك و فهم ساخت ، آه ، آه ، از داورى اين شبپركان شبپرست و دشمن آفتاب جهان افروز كه از لانه‌هاى تنگ و تاريك خود ، جز پس از غروب آفتاب بيرون نمىآيند . خورشيد و خورشيد بينان دروغگو را مزاحم خود مىدانند از صاحبدلى خوش ذوق در مجلسى كه صحبت از شبپركان انساننما مىرفت پرسيدند : به نظر شما شبپركان ( خفّاشان ) واقعى ساعتهاى طولانى عمر خود را در لانه‌هاى محقّر و تاريك چگونه مىگذرانند صاحبدل چنين پاسخ داد كه : شبپركان همهء ساعات عمر خود را در لانه‌هاى خود در تفكَّر و اندوه به حال ميلياردها انسان و ميلياردها ميليارد جانداران و موجودات ديگر بسر مىبرند كه دردا و دريغا و وا اسفا و وا حسرتا كه آن همه انسانها و جانداران و ديگر موجودات در خيالبافى و خرافاتبازى غوطه ور شده مىگويند : ما آفتابى داريم كه نام\r\n","description":"","footnote":"","page_name":" 12 ","page_number":12},
  {"content":"\r\nديگرش هم خورشيد است و ما از اين موجود نورانى انواع فراوانى از فوائد و عوامل ضرورى حيات خود را بدست مىآوريم [ بار ديگر از وى پرسيدند : شبپركان در آغاز تاريكى شب از لانه خود بيرون مىآيند و با كمال رضايت از خويشتن ، در فضائى محدود به پرواز در مىآيند ، مقصود شبپركان از اين پرواز بسيار جدّى كه گوئى دنبال چيزى مىگردند چيست صاحبدل چنين پاسخ داد : شبپركان در آن موقع دنبال موجودى با فهم مىگردند كه درد و دريغ و اسف و حسرت خود را در بارهء انسانها و جانداران و موجودات ديگر كه با كمال خرافات پرستى و دروغ پردازى مىگويند : ما خورشيدى داريم ، با آن موجود در ميان نهند ، بلكه انسانها و ديگر موجودات اعمّ از جاندار و غيره دست از خرافات بردارند و ايده آليست بازيهاى خود را در بارهء آن موجود خيالى كه با كمال بدبختى و پرروئى خورشيدش ناميده‌اند كنار بگذراند اگر مىتوانيد پاسخ اين شبپركان را بدهيد اگر در هر يك از موجودات عالم هستى دقّت كنيد خواهيد ديد كه هيچيك از آنها ، نه از ذات خود استقلالى دارد و نه ثباتى . درست است كه هر يك از پديده‌هاى طبيعت اعمّ از اجزاء عنصرى و اشكال و روابط موجود ميان آنها از كوه‌هاى سر بفلك كشيده كه گذشت قرون و اعصار فراوانى را در عين ثبات و پابرجائى نشان مىدهند ، تا يك كوانتم ( كوچكترين دانهء ) مزون هايپرون كه در اين دنيا چند ميليونيم ثانيه زندگى مىكند و مىرود ، هويّت مستقلّ و ثابت از خود نشان مىدهند ولى براى كه براى آن درك كننده اى كه اطَّلاعى از علل قبلى و سابقهء نيستى و آينده متغيّر آن پديده نداشته باشد .\r\n\r\nآدمى داند كه خانه حادث است\r\nعنكبوتى نه كه دروى عابث است\r\nپشّه كى داند كه اين باغ از كى است\r\nدر بهاران زاد و مرگش در دى است\r\n\r\nبلكه با يك نظر دقيقتر ، خواهيم ديد كه آن پشه كه در بهاران زائيده شده و در پائيز مىميرد ، به جهت چگونگى ارتباط عامل دركش با رويدادهائى\r\n","description":"","footnote":"","page_name":" 13 ","page_number":13},
  {"content":"\r\nكه در حال ارتباط با آنها است ، امتداد زمان ميان بهار و دى را به امتداد ميليون سال از ديدگاه ما دريافت مىنمايد ، در صورتى كه فاصلهء ميان اوّل بهار تا آخر پائيز 9 ماه است . حال بر مىگرديم به نمايش هويّتهاى مستقلّ و ثابتى كه پديده‌هاى عالم طبيعت از خود نشان مىدهند . اين استقلالها و ثباتها نمايشهاى موقّت و نسبى مىباشند كه با توجّه به علل و شرائط و زمان معيّن كه پديده‌ها وابسته به آنها مىباشند ، نياز دائمى و تبعيّت آنها از عوامل و شرائط وجودى و موقّت بودن آنها . كاملا آشكار مىگردد .\r\nبعضى از متفكَّران ژرفانديش و دارندهء معلومات نسبتا قابل توجّه در بارهء طبيعت ، مىگويند : « ما خدا را بعنوان حافظ و نگهدارنده قوانين مىشناسيم » اگر شما در اين عبارت دقّت كنيد خواهيد ديد : آنچه كه از ديدگاه مردم معمولى ثابتترين واقعيّات تلقّى مىگردد كه « قوانين » ناميده مىشوند ، از ديدگاه جهانشناسان و متفكَّران ژرفانديش ، بىثبات و غير مستقلّ و پيرو تلقّى مىشوند . معناى اصلى سخن اين متفكَّران در حقيقت اينست كه عالم هستى با همه اجزاء اصلى و فرعى و روابطش در حال جريان از منبع فيض خداوندى مىباشد . اين مبحث را در رساله « حركت و تحوّل » از نويسنده تعقيب فرمايند .\r\n80 ، 97 - فأشهد أنّ من شبّهك بتباين أعضاء خلقك و تلاحم حقاق مفاصلهم المحتجبة لتدبير حكمتك لم يعقد غيب ضميره على معرفتك و لم يباشر قلبه اليقين بأنّه لا ندّ لك و كأنّه لم يسمع تبرّو التّابعين من المتبوعين إذ يقولون « تاللَّه إن كنّا لفي ضلال مبين . إذ نسوّيكم بربّ العالمين » كذب العادلون بك ، إذ شبّهوك بأصنامهم و نحلوك حلية المخلوقين بأوهامهم و جزّأوك تجزئة المجسّمات بخواطرهم و قدّروك على الخلقة المختلفة القوى بقرائح عقولهم و أشهد أنّ من ساواك بشىء من خلقك فقد عدل\r\n","description":"","footnote":"","page_name":" 14 ","page_number":14},
  {"content":"\r\nبك ، و العادل بك كافر بما تنزّلت به محكمات آياتك ، و نطقت عنه شواهد حجج بيّناتك ، و إنّك أنت اللَّه الَّذي لم تتناه في العقول فتكون في مهبّ فكرها مكيّفا ، و لا في رويّات خواطرها فتكون محدودا مصرّفا ( پروردگارا ، شهادت مىدهم به اين كه كسى كه ترا به اعضاى متنوّع و متباين آفريده‌هاى تو و به اجزاى پيوسته مفصلهاى مخلوقات تو ( جايگاه تلافى و وصل استخوانها و غيره ) كه با تدبير حكمت تو آميخته است ، تشبيه نمايد باطن دلش را به معرفت تو نبسته است ، و دلش را به يقين براين كه براى تو مثلى نيست نپيوسته است و گويا اين نادان بيزارى جستن پيروان [ نابكار 
  ] را از متبوعان خود نشنيده است كه خواهند گفت : « سوگند به خدا ، ما در گمراهى آشكار بوديم كه شما ( متبوعان ) را با پروردگار عالميان برابر مىكرديم . » خداوندا ، آنان كه از تو منحرف گشتند ، دروغ گفتند كه ترا به بتهاى خود تشبيه نمودند و آرايش مخلوقات را بوسيله توهّمات خود به تو نسبت دادند و بوسيله خاطره‌ها و تصوّرات [ بى اساس خود 
  ] ترا مانند تجزئهء اشياء جسمانى تجزئه نمودند و با قريحه‌هاى عقول خويش ترا با مخلوق داراى قواى گوناگون سنجيدند [ اندازه گيرى كردند 
  ] و شهادت مىدهم به اين كه كسى كه ترا با چيزى از مخلوقات مساوى ديد ، از تو عدول كرد ( منحرف گشت ) و كسى كه از تو عدول كند به آيات محكم و شواهد گوياى حجّتهاى روشن تو كفر ورزيده است . [ اى خداى بزرگ 
  ] تويى آن خداوندى كه در عقول محدود نگشتى كه در مجراى وزش تفكَّرات آن عقول پذيراى كيفيّت شوى و در جريانات فكرى خاطره‌هاى آن عقول محدود و متغيّر گردى . )\r\n","description":"","footnote":"","page_name":" 15 ","page_number":15},
  {"content":"\r\n\r\n4 - لَيْسَ كَمِثْلِه شَىْءٌ ، خداوند سبحان هيچگونه مثلى ندارد .\r\nتشبيه مقام شامخ ربوبى بهر چيزى كه حتّى عالىتر و با عظمتتر از آن چيز قابل تصوّر نباشد ، نشان انحراف از دريافت آن مقام شامخ است ، خواه آنچه كه خداوند به او تشبيه شده است از اشياء مادّى و جسمانى باشد و خواه از حقائق فوق مادّيّات و از اين جملات امير المؤمنين عليه السّلام به خوبى اثبات مىشود كه تفسيرى كه در بارهء آن روايت معروف ( خَلَقَ الله آدَمَ عَلَى صُورَتِه ) گفته شده است ، غلط است كه : خداوند حضرت آدم را شبيه صورت خويش آفريده است بلكه مقصود چنان كه در بعضى از روايات خاندان عصمت و طهارت آمده است ، اين است كه دو نفر در حال پرخاش با يكديگر بودند ، يكى از آن دو به ديگرى گفت : قَبَّحَ الله وَجْهَكَ ( خدا صورت ترا زشت كناد . ) پيامبر اكرم صلَّى اللَّه عليه و آله فرمود : ( به صورت او كه يك انسان است ناسزا مگو ، زيرا خداوند سبحان صورت حضرت آدم ابو البشر عليه السّلام را كه پدر همه انبياء و اوصياء و اولياء است به صورت او آفريده است ) نه اين كه خداوند ، آدم را مانند صورت خود آفريده است مطلب فوق العاده با اهمّيّتى كه در جملات مورد تفسير آمده است ، اينست كه امير المؤمنين عليه السّلام مىفرمايد دلهاى تشبيه كنندگان ( مشبّهه ) بدرجهء معرفت و يقين به آن مقام ربوبى نرسيده‌اند ، دليل اين مطلب بسيار واضح است زيرا اگر تشبيه كننده توجّه داشته باشد به اين كه هيچ سنخيّتى و تشابهى ميان ذات و وجود اقدس ربوبى و آنچه كه به آن ذات و وجود اقدس تشبيه شده است ، وجود ندارد ، در همان لحظه توجّه مىفهمد كه از راه دريافت الهى\r\n","description":"","footnote":"","page_name":" 16 ","page_number":16},
  {"content":"\r\nمنحرف است . او مستقلّ بالذّات است ، ولى همهء اشياء وابسته‌اند ، او بىنياز مطلق است ، ولى همهء اشياء نيازمند مطلق مىباشند . او بىنهايت مطلق است ولى همهء اشياء امور محدود و تشخّص يافته مىباشند . او ما فوق همهء قوانين حاكمه در عالم هستى و آفريننده و نگهدارندهء آنهاست ، در صورتى كه همهء اشياء تسليم محض و محكوم به آن قوانين مىباشند . از اينجا روشن مىشود كه به چه دليل همهء اديان الهى مخصوصا دين جهانى و جاودانى اسلام با شرك و بتپرستى و تشبيه و تمثيل خداوندى به مخلوقات خود مخالف مىباشند زيرا شرك و بتپرستى و تشبيه ، ارتكاب پستترين و قبيحترين عمل مغزى و روحى در تطبيق با عظمتترين و كاملترين موجودات كه خداوند سبحان است به اشياء محدود و فانى و نيازمند كه مخلوقاتند مىباشد . يكى از دلائل پستى و زشتى اين عمل مغزى و روحى اينست كه آدمى با اين عمل ، با عظمتترين استعداد خود را كه خدا شناسى و خدايابى است پوچ و از كار مىاندازد ، و پس از چنين عمل نابخردانه اى براى چنان انسانى كمال و عظمتى در عالم واقع وجود ندارد كه بال و پرى باز كند و براى وصول ببارگاه جمال و جلال آن كمال و عظمت مطلق به پرواز در آيد .\r\n98 ، 104 - قدّر ما خلق فأحكم تقديره ، و دبّره فألطف تدبيره ، و وجّهه لوجهته فلم يتعدّ حدود منزلته ، و لم يقصر دون الانتهاء إلى غايته ، و لم يستصعب إذ أمر بالمضيّ على إرادته ، فكيف و إنّما صدرت الأمور عن مشيئته ( خداوند سبحان اندازه بر خلقش مقرّر ساخت و آن را متين و محكم فرمود و خلقش را مورد تدبير قرار داد و تدبيرى لطيف در بارهء آن انجام داده به سوى مقصدش روانه ساخت [ و هيچ يك از مخلوقاتش 
  ] از حدود موقعيّت مقرّر خود تجاوز ننمود و به كمتر از وصول به غايت تعيين شده اش\r\n","description":"","footnote":"","page_name":" 17 ","page_number":17},
  {"content":"\r\nكفايت نكرد . دستور به حركت مطابق ارادهء خداوندى را دشوار تلقّى ننمود [ مخلوقات چگونه مىتوانند از دستورات خداوندى سرپيچى نمايند 
  ] در صورتى كه همهء امور فقط از مشيّت خداوندى صادر گشته‌اند . )\r\n\r\n5 - اندازه گيرى اشياء دقيق ، و تديير متجلَّى در آنها لطيف ، و همه آنها تسليم مشيّت خداوندى در حركت بسوى غاياتى هستند كه براى آنها مقرّر گشته است .\r\nتشخيص اين حقيقت كه اندازه گيرى اشياء در نهايت دقّت و تدبير متجلَّى در آنها در غايت لطافت است ، با پيشرفت علوم گوناگون در دو قلمرو انسان و جهان همواره رو به گسترش و افزايش بوده است . آنچه كه ديروز از ديدگاه محاسبات قانون مبهم و غير قابل تفسير رياضى و ديگر روشهاى قانونى تلقّى مىگشت ، با پيشرفت و افزايش تدريجى علوم ، امروزه كاملا واضح و قابل تفسير رياضى و هرگونه روشهاى قانونى ديگر گشته است .\r\nهم ديروز و هم امروز اين مطلب بعنوان يك اصل بنيادين از همهء مقامات علمى دنيا پذيرفته شده است كه « جهان ، با شناسائى جهان فرق دارد » و با توجّه به همين اصل بنيادين و تجارب و مشاهدات فراوان ديگريست كه مىتوانيم اصل بنيادين ديگرى را هم عرضه كنيم كه « جهان ، با آنچه كه ما مىخواهيم جزئى از جهان يا كلّ آن بوده باشد ، فرق دارد » اين هر دو اصل از همين مطلب ناشى مىشود كه امير المؤمنين عليه السّلام مىفرمايد كه « خداوند سبحان بر مخلوقاتش اندازه مقرّر ساخته و آنها را تجلَّىگاه تدبير لطيف خود قرار داده است » اعمّ از اين كه دانش و بينش ما به اندازه و تدبير او احاطه پيدا كند يا نه و اعمّ از اين كه ما آن اندازه و تدبير را بخواهيم يا نه . و با توجّه به فرمودهء امير المؤمنين و دو اصل فوق است كه انسان نه عدل و دادگرى الهى را قابل تأمّل و محتاج به استدلال مىداند و نه مجهولات خود را به حساب بىنظمى و بىقانونى عالم مخلوقات مىآورد .\r\n","description":"","footnote":"","page_name":" 18 ","page_number":18},
  {"content":"\r\n\r\n6 - مخلوقات بدون احساس دشوارى در حركتى كه براى آنها مقرّر شده است با كمال تسليم به مشيّت بالغهء خداوندى راه خود را مىروند .\r\nخداوند متعال در قرآن مجيد مىفرمايد : * ( قُلْ أَ إِنَّكُمْ لَتَكْفُرُونَ بِالَّذِي خَلَقَ الأَرْضَ فِي يَوْمَيْنِ وَتَجْعَلُونَ لَه أَنْداداً ذلِكَ رَبُّ الْعالَمِينَ وَجَعَلَ فِيها رَواسِيَ مِنْ فَوْقِها وَبارَكَ فِيها وَقَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ . ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ ) * ( 1 ) \r\n( بانان بگو : آيا به آن خداوندى كفر مىورزيد كه زمين را در دو روز آفريده و براى او همسانهائى قرار مىدهيد ، اوست پرورندهء عالميان .\r\nو در روى زمين كوههائى . استوار قرار داد و در آن زمين بركت ايجاد كرد و توشه‌هاى زمينى را در چهار روزى مساوى براى خواهندگان در آن مقدّر فرمود . و سپس به آسمان پرداخت در حالى كه دودى بود ، سپس به آسمان و زمين گفت : بخواهيد يا نخواهيد ( به حركت بيفتيد ) آنها گفتند ما با اختيار مىآئيم ( حركت مىكنيم ) .\r\nاز اين آيات با كمال صراحت استفاده مىشود كه آسمانها و زمين با كمال رضايت وارد ميدان خلقت و حركت در مسير تعيين شده براى آنها گشته و راه خود را پيش گرفته‌اند . و اين اختيار و رضايت منافاتى با مضمون آيهء امانت ندارد كه در آن آيه آسمانها و زمين و كوه‌ها از حمل امانت خوددارى نموده‌اند ، زيرا امانت در آيه مزبور حقيقتى است بالاتر از آنچه در سورهء فصّلت آمده است ، آنچه در سورهء فصّلت آمده است ورود آسمان و زمين به دائرهء خلقت و قرار گرفتن در مجراى قانونى خود مىباشد . و امانتى كه در آيهء : * ( إِنَّا عَرَضْنَا الأَمانَةَ عَلَى السَّماواتِ وَالأَرْضِ وَالْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا الإِنْسانُ إِنَّه كانَ ظَلُوماً جَهُولًا ) * ( 2 ) \r\n","description":"","footnote":" ( 1 ) . فصّلت آيهء 9 تا 11 .  ( 2 ) . الأحزاب آيهء 72 . ","page_name":" 19 ","page_number":19},
  {"content":"\r\n( ما امانت را بر آسمانها و زمين و كوهها عرضه كرديم ، آنها از حمل امانت امتناع ورزيدند و از آن بيمناك شدند و انسان آن امانت را حمل كرد و او ستمكار و نادان بود ) .\r\nآمده است ، با توجّه به ديگر منابع اسلامى و حكم عقل ، تكليف مستند به اختيارى است كه فقط از انسان ساخته است كه با عمل به آن مىتواند از ولايت يا خلافت الهيّه برخوردار گردد . ممكن است گفته شود كه اگر حمل امانت مزبور براى آسمانها و زمين و كوه‌ها امكانناپذير بود ، پس به چه علَّت امانت به آنها عرضه شد پاسخ اين اعتراض روشن است ، زيرا مقصود از عرض امانت آن نيست كه خداوند متعال با اين كه مىدانست امانت مزبور فوق طاقت و استعداد آسمانها و زمين و كوه‌ها است ، با اين حال به آنها عرضه فرمود ، بلكه مقصود اينست كه همه مخلوقات غير از انسانها با هويّت استعدادهائى كه داشتند امتناع خود را از حمل آن امانت بزرگ ابراز كرده‌اند ، مانند اين كه مىگوئيم : « سنگ با طبيعت ناآگاه خود از تعليم و تربيت امتناع مىورزد » معناى اين جمله آن نيست كه واقعا تعليم و تربيت براى سنگ جامد عرضه شده است . البتّه اين تفسير در بارهء آيه شريفه تا حدّى خلاف ظاهر « عَرَضْنَا » است ، ولى راه ديگرى براى عرض امانت مخصوص به انسان ، به مخلوقات ديگر ، جز همان كه مطرح كرديم ديده نمىشود . ممكن است گفته شود : با نظر به عظمت خلقت آسمانها و زمين ، خداوند امانت را به آنها عرضه فرموده است ، ولى آنها به جهت دشوارىها و سختىها كه در حمل و پذيرش آن امانت مىديدند ، امتناع ورزيده‌اند . و امّا اين كه چرا انسان آن امانت را حمل كرد و سپس ظلوم و جهول از آب در آمد پاسخش اينست كه انسان موجودى است كه استعداد عدل و علم به حقايق را دارا است كه ظلم و جهل به او نسبت داده شده است زيرا روشن است كه به ديوار نمىتوان گفت جاهل و ظالم است ، زيرا ديوار استعداد علم و عدل را دارا نيست .\r\n","description":"","footnote":"","page_name":" 20 ","page_number":20},
  {"content":"\r\n105 ، 113 - المنشىء أصناف الأشياء بلا رويّة فكر آل إليها و لا قريحة غريزة أضمر عليها و لا تجربة أفادها من حوادث الدّهور ، و لا شريك أعانه على ابتداع عجائب الأمور ، فتمّ خلقه بأمره ، و أذعن لطاعته و أجاب إلى دعوته ، لم يعترض دونه ريث المبطئ ، و لا أناة المتلكَّىء ( خداوندى كه اصناف اشياء را بدون جريان فكرى كه به او رجوع نمايد ، انشاء ( ايجاد بىسابقه هستى ) فرمود ، بدون كمكگيرى از قريحه غريزى كه آن را در درون خود داشته باشد و بدون تجربه اى كه از حوادث روزگاران استفاده نموده و بدون شريكى كه او را در ابداع امور شگفت - انگيز اعانتى كرده باشد . دستگاه خلقت با امر او تمام گشت و اطاعت او را اذعان و دعوتش را اجابت نمود و در انفاذ امر خداوندى نه توقّف درنگ كننده اى مانع شد و نه مقاومت و سستى موجودى بهانه جو . )\r\n\r\n7 - خداوند سبحان در خلقت اشياء نه به تفكَّرى نيازمند بود و نه به قريحه غريزه اى و نه به سابقه تجربى و نه به شريكى كه او را در ابداع عجائب كائنات يارى كند .\r\nدر جملات گذشته امير المؤمنين عليه السّلام با اين جمله « و دبّره فألطف تدبيره » اثبات فرمود كه در مخلوقات عالم هستى تدبير لطيف به كار رفته است . در محاورات معمولى تفكَّر و تدبير يا تدبّر مانند دو كلمه مترادف استعمال ميشوند ، لذا ممكن است اين سؤال مطرح شود كه آيا در اثبات تدبير براى خداوند سبحان با نفى تفكَّر تناقضى وجود ندارد پاسخ اين سؤال چنين است كه تفكَّر كه در فارسى آن را انديشه مىگوئيم ، عبارتست از حركت جويا در ذهن از واحدهاى معلوم براى پيدا كردن يا كشف يك مجهول . و يقينى است كه چنين حركتى براى خداوند سبحان نامعقول است\r\n","description":"","footnote":"","page_name":" 21 ","page_number":21},
  {"content":"\r\nزيرا هيچ تاريك و مجهولى به آن مقام شامخ وجود ندارد . امّا تدبير با نظر به مفهوم آن كه عبارتست از تقدير و مقرّر ساختن يك شيء يا يك جريان با نظر به آغاز و سرانجام آن كه مجموعا منظَّم و در مجراى قوانين مربوطه اش بوجود بيايد و به حركت بيفتد و به غايت و هدف منظور برسد ، قابل اسناد به خداوند سبحان است ، چنان كه تقدير و محاسبه مخلوقات قابل استناد به خدا مىباشد .\r\nبه همين ملاك كه مطرح شد ، مىتوانيم معناى اين جمله را بفهميم كه مىفرمايد : « و بدون كمكگيرى از قريحه غريزى كه آن را در درون خود داشته باشد » قريحه غريزى عبارتست از عامل دريافت ذوقى كه خداوند آن را در انسانها بوديعت نهاده است ، اين قريحه غريزى مانند عوامل تصوّر و تصديق و تخيّل و تداعى معانى مربوط به مجموع ساختمان مغزى و نفس انسانى است كه در انسان وجود دارد و ممكن است فعّاليّتهايش صحيح و مطابق واقع باشد و ممكن است غلط و مخالف واقع بوده باشد و همچنين قريحه غريزى قابل تقويت و به فعليّت رسيدن مىباشد و هيچيك از اين مختصّات در باره صفات خداوندى صحيح نيست ، زيرا خداوند متعال بر همه واقعيّات عالم است و هرگز دركى مخالف واقع ندارد . چنان كه تقويت و به فعليّت رسيدن عوامل درك و دريافت در باره آن ذات اقدس محال است . همچنين اگر در معناى تجربه و هدف از تجربه را در نظر بگيريم بدون كمترين ترديد ، خواهيم فهميد كه علم خداوندى بىنياز از تجربه است زيرا تجربه عبارتست از بررسى و آزمايش چيزى براى كشف مجهول يا مجهولاتى كه در آن چيز وجود دارد و علم مطلق خداوندى با جهل به ناچيزترين شيء يا حادثه سازگار نمىباشد . مطلبى ديگر كه در جملات مورد تفسير وجود دارد ، نفى شريك از مقام شامخ ربوبى است . دلائل توحيد و نفى مطلق شريك از خداوند سبحان متعدّد و بسيار روشن است . سه دليل روشنتر از همه آن دلائل است كه ما در اينجا بطور مختصر به آنها اشاره مىكنيم :\r\n\r\nدليل يكم -\r\nهمان است كه خداوند متعال در قرآن ابلاغ فرموده\r\n","description":"","footnote":"","page_name":" 22 ","page_number":22},
  {"content":"\r\nاست كه : * ( لَوْ كانَ فِيهِما آلِهَةٌ إِلَّا الله لَفَسَدَتا ) * ( 1 ) \r\n( اگر در آسمانها و زمين خدايانى غير از خداى يگانه بود ، آسمانها و زمين فاسد مىشدند . ) در اين آيه فساد شامل تباهى مساوى نيستى و به معناى اختلال در قانون و جريان وجودى مخلوقات مىباشد . امّا اين كه چرا آسمانها و زمين در صورت تعدّد خدايان فاسد مىگشت ، بدينجهت كه اگر ارادهء هر يك از آنان ( حدّ اقلّ دو خدا ) در عمل محدود به عدم ارادهء ديگرى بر خلاف ارادهء او بوده باشد نقص صريح و ناتوانى است كه يك خدا با اين كه قدرت او بايد بىنهايت و مطلق باشد ، نتواند ارادهء خود را به مرحلهء تحقّق و عمل برساند و اگر هيچيك نتواند ارادهء ديگرى را محدود بسازد ، باضافهء لزوم نقص و ناتوانى در آن خدايان مخلوقاتى بوسيله خداوندى كه اراده كرده است بوجود خواهد آمد كه مورد ارادهء خدا يا خدايان ديگر نمىباشد .\r\nحال بايد ديد ، خداوندى كه در برابر كار انجام شده قرار گرفته و توانائى جلوگيرى از آن كار را نداشته ، چگونه خواهد توانست ارادهء خود را بر خلاف آن كار انجام شده به فعليّت برساند و اقدام به كارى كند كه يا بطور مستقيم مخالف آن كار انجام شده بوسيله خداى ديگر بوده باشد و يا بطور غير مستقيم .\r\n\r\nدليل دوم -\r\nدر جمله اى از امير المؤمنين عليه السّلام آمده است كه : اگر خدا يا خدايان ديگرى وجود داشت ، پيامبرانى هم از طرف آن خدايان مبعوث مىشدند\r\nو تاكنون چنين اتّفاقى نيفتاده است ، همچنان كه تاكنون پيامبرى\r\n","description":"","footnote":" ( 1 ) . الانبياء آيه 22 . ","page_name":" 23 ","page_number":23},
  {"content":"\r\nنگفته است كه چند خدا وجود دارد ولى ارسال پيامبران را يكى از آن خدايان به عهده گرفته است بلكه هر پيامبرى كه مبعوث شده ، فقط به ايمان بيك خدا دعوت كرده است و چون اين مسئله ( عالم هستى يك خدا يا چند خدا دارد ) با اهمّيّتترين مسئله اى است كه براى پيامبران مطرح است ، لذا امكان ندارد كه آنان چنين مسئله اى را با اهمال بگذرانند ، يعنى با اين كه عالم هستى چند خدا دارد پيامبران فقط يك خدا را مطرح نمايند\r\n114 ، 121 - فأقام من الأشياء أودها ، و نهج حدودها و لاءم بقدرته بين متضادّها ، و وصل أسباب قرائنها ، و فرّقها أجناسا مختلفات في الحدود و الأقدار و الغرائز و الهيئات بدايا خلائق أحكم صنعها ، و فطرها على ما أراد و أبتدعها ( كجىها را از اشياء راست كرد و حدود آنها را هموار و روشن ساخت ، و با قدرت خود ميان اضداد آن اشياء ملائمتى برقرار فرمود و اسباب بدنها را با نفوس آنها بهم پيوست و سپس آنها را اجناسى گوناگون در حدود و اندازه‌ها [ يا سرنوشتها 
  ] و طبايع و اشكال قرار داد ، مصنوعاتى از خلائق كه ساخت آنها را محكم گردانيد و آنها را بر مبناى ارادهء خود آفريد و ابداع فرمود . )\r\n\r\n8 - نظمى شگفتانگيز را كه خداوند سبحان در مخلوقات برقرار فرمود\r\nجملة اوّل از جملات مورد تفسير ، اين محتوى را دارد كه « كجىها را از اشياء راست كرد » ممكن است اين سؤال به ذهن بعضى از محقّقان خطور كند كه مگر مخلوقات نخست كج آفريده شده بودند كه خداوند كجىهاى آنها را\r\n","description":"","footnote":"","page_name":" 24 ","page_number":24},
  {"content":"\r\nراست و تصحيح فرمود پاسخ اين سؤال چنين است كه منظور امير المؤمنين عليه السّلام بيان نفوذ قدرت و ارادهء خداوندى در تنظيم استعدادها و جنبه‌هاى بالقوّه اى اشياء مىباشد چنان كه در خطبه يكم فرموده است : وَوَتَّدَ بِالصُّخُورِ مَيَدَانَ أَرْضِه خداوند با صخره‌ها ( كوهها ) حركات مضطرب زمين را ميخكوب ( تنظيم ) فرموده است .\r\nكه قابل زندگى براى جانداران و انسانها بوده باشد . لازمه اين مطلب اينست كه اگر خداوند كوهها و صخره‌ها را در روى زمين قرار نمىداد ، حركات زمين براى حيات و ديگر حقائق مجال نمىداد ، بنا بر اين ، منظور از راست كردن كجىهاى مخلوقات ، قرار دادن موجودات در ارتباطى قانونى با يكديگر است كه اگر آن ارتباط صورت نمىگرفت ، موجودات از جهت نظم و قوام مختلّ مىگشتند ، سپس مىفرمايد : خداوند متعال حدود كائنات را منظَّم كرد و با قدرت خويش ميان اضداد كائنات ملائمت و همبستگى بوجود آورد . مباحث مربوط به بقيّه جملات در تفسير خطبة يكم و در مباحث مربوط به نظم مطرح شده است ، مراجعه فرمائيد . و مبحث مربوط به ابداع در مجلَّد دوم از ص 87 تا ص 92 و در مجلد پانزدهم از ص 192 به بعد و در همين مجلَّد در شماره دوم ( مخلوقات با مشيّت خداوندى ابداع شده است ) طرح شده است .\r\n122 ، 133 - و منها في صفة السّماء : و نظم بلا تعليق رهوات فرجها ، و لا حم صدوع انفراجها ، و وشّج بينها و بين أزواجها ، و ذلَّل للهابطين بأمره و الصّاعدين بأعمال خلقه حزونة معراجها و ناداها بعد إذ هي دخان . فالتحمت عرى أشراجها و فتق بعد الارتتاق صوامت أبوابها و أقام رصدا من الشّهب\r\n","description":"","footnote":"","page_name":" 25 ","page_number":25},
  {"content":"\r\nالثّواقب على نقابها ، و أمسكها من أن تمور في خرق الهواء بأيده و أمرها أن تقف مستسلمة لأمره ( و از جمله اين خطبه است در توصيف آسمان - و خداوند سبحان پست و بلنديهاى سطوح آسمان را بدون قيد و تعليق تنظيم فرمود ، و شكافهاى پهنه باز آن را با همديگر التيام داد و ميان آنها و ازواج آنها بوسيلهء روابط شبكه بندى فرمود و سختى بالا رفتن و پائين رفتن از آسمان را براى فرشتگانى كه امر خداوندى را پائين مىآورند و فرشتگانى كه اعمال خلق او را بالا مىبرند منتفى ساخت . پس از آنكه آسمان به صورت دودى بود آن را ندا داد ، تا دستگيره‌هاى طنابهاى آن بهم پيوست و درهاى بسته و متكاثف آسمان را پس از انسداد باز نمود . و ديده بانهائى از ستارگان درخشان بر طرف و منافذ آنها مقرّر فرمود و آسمانها را در شكاف هوا با قدرت خويش از اضطراب نگه داشت و به آنها دستور داد كه تسليم امر او شوند . )\r\n\r\n9 - خلقت آسمانها و زمين از حالت تراكم تا انبساط\r\n( 1 )  امير المؤمنين عليه السّلام در سخنان مبارك خود ، بارها موضوع خلقت آسمانها و زمين و حركت آنها را از حالت تراكم تا انبساط گوشزد فرموده است . در قرآن مجيد همين موضوع در آيهء زير بيان شده است : * ( أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما . . . ) * ( 2 ) \r\n","description":"","footnote":" ( 1 ) . مقدارى از مباحث مربوط به آسمانها در مجلَّد دوم از همين ترجمه و تفسير از ص 106 تا 116 طرح شده است ، مراجعه فرمائيد .  ( 2 ) . الأنبياء آيه 30 . ","page_name":" 26 ","page_number":26},
  {"content":"\r\nآيا آنان كه كفر مىورزند نمىبينند كه آسمانها و زمين را پس از آنكه در حالت « بسته اى » ( متراكم ) بودند ، باز كرديم ( منبسط نموديم ) .\r\nاين موضوع را مىتوان از قانون جريان « بسيط رو به مركَّب » و « ساده رو به پيچيده » و « وحدت رو به كثرت » استفاده كرد [ كه البتّه بعضى از متفكَّران در بديهى بودن اين قوانين ابراز ترديد نموده‌اند 
  ] و حقيقت هم اينست كه ما براى كشف چگونگى آغاز خلقت و بجريان افتادن آن هيچگونه راه علمى قطعى نداريم ، مخصوصا با نظر به اين كه هرگز شروع خلقت و جريان آن ، تكرار نشده است كه بگوئيم : از دفعه اوّل مىتوانيم براى دفعه دوم تجربه بيندوزيم .\r\nاين كه گفتيم : مستند به آن قانون ضرورى و مورد قبول همه متفكَّران است كه مىگويد : هيچ حادثه اى در جهان هستى تكرار نمىشود و آنچه كه واقع مىشود امثال همديگر است كه نمايش تكرار دارد . ممكن است اين مسئله مورد اعتراض قرار گرفته گفته شود : بر مبناى اين قانون نمىتوان حتّى يك قانون را هم علمى تلقّى نمود ، زيرا همهء مسائل علمى كه قانون از آنها اتّخاذ مىشود بر روى رويدادهاى مشابه مبتنى مىگردد . پاسخ اين سؤال روشن است ، زيرا هيچ قانون علمى بر مبناى رويدادهاى مشخّص و گذرا مبتنى نمىگردد ، بلكه تكرار و تعدّد رويدادها تا حدّى كه استقرار كامل شود ، كشف از واقعيّت ثابت در مورد آن رويدادها مىنمايد كه قانون بازگو كنندهء همان واقعيّت ثابت مىباشد . ابيات زير را مورد دقّت قرار بدهيد :\r\n\r\nقرنها بگذشت اين قرن نويست\r\nماه آن ماهست و آب آن آب نيست\r\nعدل آن عدلست و فضل آن فضل هم\r\nليك مستبدل شد اين قرن و امم\r\nقرنها بر قرنها رفت اى همام\r\nوين معانى برقرار و بر دوام\r\nشد مبدّل آب اين جو چند بار\r\nعكس ماه و عكس اختر برقرار\r\nپس بنايش نيست بر آب روان\r\nبلكه بر اقطار اوج آسمان\r\n\r\nمولوى\r\n","description":"","footnote":"","page_name":" 27 ","page_number":27},
  {"content":"\r\nو مىتوان جريان خلقت ، از حالت بسته رو به باز شدن و انبساط را از قرآن مجيد استفاده نمود . آيهء مربوط به اين جريان را در آغاز اين مبحث آورديم كه جريان مزبور را صراحتا بيان فرموده است . آيهء مزبور بطور اجمال جريان خلقت آسمانها و زمين را از حالت بسته بودن به انبساط تذكَّر مىدهد ، و آيات ديگر مقدارى ديگر از خصوصيّات خلقت و هويّت آسمانها و زمين را توضيح مىدهد از آن جمله : 1 - انبساط آسمانها هنوز ادامه دارد . اين مطلب از آيه 48 سورهء الذّاريات استفاده مىشود : * ( وَالسَّماءَ بَنَيْناها بِأَيْدٍ وَإِنَّا لَمُوسِعُونَ ) * ( و آسمان را با قدرت آفريديم و آن را وسعت مىبخشيم . ) اين آيه موضوع انبساط را صريحا مطرح فرموده است كه امروزه از مسلَّمات علوم كيهانى مىباشد . دانشمندان دوران جديد مسئله را بدين ترتيب بررسى مىكنند : « كشف رياضى مدل جهان بتوسّط فريدمن با يك كشف رصدى مطابقت دارد كه توسّط منجّم رصدخانهء مونت ويلسن ، ادوين هبل انجام يافت . وى دريافت كه نورى كه از كهكشانهاى بسيار دور به ما مىرسد ، يك انتقال خطوط طيفى به سوى انتهاى قرمز طيف نشان مىدهد ، و اين انتقال به نسبت مستقيم مسافت كهكشانها از ما افزايش مىيابد . با اين تفسير كه انتقال مشهود نور قرمز به علَّت سرعتهاى پسرو منابع نورى پديد مىآيد ( و در حال حاضر هيچ توضيح معقول ديگر براى آن وجود ندارد ) به اين نتيجه مىرسند كه : جهان ما در يك حالت انبساط يكنواخت است و سرعتهاى پسرو مشترك ميان هر دو كهكشان در فضا متناسب با مسافت ميان آنهاست . كار فريد من ، هبل و همكار وى ميلتن هوماسن پىريزى و اساس » تئورى جهان انبساط يابنده اى « را بنا نهاد كه بعدا توسّط يك منجم بلژيكى ژرژ لومتر تكميل شد .\r\nبنا بر نظر لومتر\r\n","description":"","footnote":"","page_name":" 28 ","page_number":28},
  {"content":"\r\nجهان ما در تاريخ تحوّل خود ، از يك حالت بسيار متراكم ( رتقا كه در آيهء شريفه آمده است ) بسيار داغ و كاملا متجانس راه افتاده است كه وى آن را اتم ابتدائى نام نهاد ( فيزيكدانان امروز اصطلاح هستهء ابتدائى را ترجيح مىدهند ) در نتيجهء انبساط تدريجى ، جرمهاى جهان رفته رفته سبك ، سرد و متمايز شده‌اند و ساختمان بسيار پيچيده و درهم جهانى را كه امروز مىشناسيم به وجود آوردند . » ( 1 )  2 - حدوث آسمانها و زمين و قديمى نبودن آنها ، هر متفكَّرى كه نظر به قديمى بودن آسمانها و زمين داده است ، هيچ دليلى قانع كننده براى نظر خود ارائه نداده است ، خواه مدّعى قدم با ديد فلسفى به اين كيهان بزرگ بنگرد و خواه با ديد علمى . آنچه كه تا امروز بعنوان دليل نظريّهء مزبور ديده شده است ، يك مسئلهء بسيار شگفتانگيز و ويران كنندهء مبانى يقينى علمى است و آن مسئله عبارت است از اين كه « من نمىبينم پس نيست » بقدرى اين مسئله جنبهء مبارزه با واقعيّت را دارد و تباه كنندگى آن ، همهء حقائق علمى را ، بقدرى روشن و بديهى است كه احتياجى به شرح و تفصيل نمىگذارد .\r\n3 - آسمان داراى طبقات متعدّد است كه عدد 7 براى آنها در قرآن به كار برده شده است . در بارهء اين رقم دو نظر گفته شده است : نظر يكم - اين كه آسمان واقعا داراى هفت طبقه يكى بالاى ديگرى است ، و همهء ستارگان در طبقهء اوّل آسمان است . لذا هيچ روش علمى نمىتواند منكر شش طبقهء ديگر براى آسمان بوده باشد ، زيرا تمامى معلومات بشرى پيرامون كهكشانها و كازارهائى است كه بفرمودهء خدا در قرآن در آسمان اوّل قرار گرفته‌اند . نظر دوم - اين است كه مقصود از هفت طبقه اشاره به عدد كثير است كه در ادبيّات عربى و ديگر زبانها جريان دارد .\r\n","description":"","footnote":" ( 1 ) . ماه و زمين و آسمان تأليف ژرژ گاموف ترجمهء آقاى رضا اقصى ص 594 تا 596 . ","page_name":" 29 ","page_number":29},
  {"content":"\r\n4 - مطابق آيهء 11 از سورهء فصّلت آسمانها زمانى حالت دود [ گاز و بخار ى داشته‌اند ، البتّه اين آيه نمىگويد : آغاز حقيقى آسمانها دود بوده است . آيه چنين است : * ( ثُمَّ اسْتَوى إِلَى السَّماءِ وَهِيَ دُخانٌ ) * ( سپس خداوند سبحان به آسمان پرداخت در حالى كه آسمان دود بود ) .\r\nآيه اى ديگر در قرآن مجيد در آيندهء آسمان ( در روز قيامت ) دود را پيشبينى مىنمايد .\r\n* ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ ) * ( 1 ) \r\n( منتظر باش ، روزى فرا خواهد رسيد كه آسمان دود آشكارى خواهد برآورد ) .\r\nالبتّه اين مسئله براى ما روشن نيست كه آيا معناى دخان همين دود معمولى است يا چنان كه بعضى از علماء احتمال داده‌اند : مقصود يك مادّهء سبك وزن مانند گاز و بخار و غير ذلك مىباشد امير المؤمنين عليه السّلام در خطبهء أوّل از نهج البلاغه نخست باز شدن فضاها را گوشزد فرموده و آن گاه مىفرمايد : فَأَجْرَى فِيهَا مَاءً مُتَلَاطِماً تَيَّارُه ( پس در آن فضاها ، آبى را كه داراى موج متلاطم بود بجريان انداخت ) .\r\nاين مادّه كه با كلمهء ماء ( آب ) تعبير شده است به جهت شدّت تحرّك كف مىآورد و اين كفها در هوائى باز و وسيع مبدء مادّى آسمانها مىگردد .\r\n","description":"","footnote":" ( 1 ) . الدّخان آيهء 10 البتّه اين آيهء شريفه نمىگويد سرنوشت نهائى آسمان دود خواهد شد ، بلكه مىفرمايد : آسمان دود خواهد آورد لذا احتمال مىرود كه آسمان مبدّل به دود شود ، چنان كه احتمال مىرود تفاعلاتى در كيهان صورت بگيرد ، كه دود همه فضا را بگيرد . ","page_name":" 30 ","page_number":30},
  {"content":"\r\nاز اين مطلب معلوم مىشود كه حالت دودى ( دخان ) مبدء نخستين مادّهء آسمانها نبوده است ، بلكه مادّهء آسمانها از حالت دودى عبور كرده است .\r\n5 - قطعا آسمان داراى هر هويّتى هم كه بوده باشد از مقوله اجسام است . آيهء 65 از سورهء الحجّ چنين است : * ( وَيُمْسِكُ السَّماءَ أَنْ تَقَعَ عَلَى الأَرْضِ إِلَّا بِإِذْنِه ) * ( و خداوند آسمان را نگه ميدارد تا بر زمين نيفتد مگر باذن او ) .\r\n* ( الله الَّذِي رَفَعَ السَّماواتِ بِغَيْرِ عَمَدٍ تَرَوْنَها ) * ( 1 ) \r\n( خداوندى كه آسمانها را در بلندىها بنا نهاد بدون ستونى كه آن را ببينيد ) .\r\n* ( خَلَقَ السَّماواتِ بِغَيْرِ عَمَدٍ تَرَوْنَها ) * ( 2 ) \r\n( خداوند آسمانها را بدون ستونى كه آن را ببينيد آفريد ) .\r\n6 - مدّت آفرينش آسمانها و زمين شش روز بوده است .\r\n* ( إِنَّ رَبَّكُمُ الله الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ) * ( 3 ) \r\n( قطعا پروردگار شما خداوندى است كه آسمانها و زمين را در شش روز ( شش دوره ) آفريده است ) .\r\nبراى اطَّلاع بيشتر از مباحث مربوط به اين آيهء شريفه به كتاب « آفرينش و انسان » از نويسنده مراجعه فرمائيد .\r\n7 - تأمّل و انديشه و بررسى در بارهء آسمانها و خلقت و ساختمان آنها مورد تشويق و تحريك در قرآن مجيد و نهج البلاغه و ديگر منابع معتبر اسلامى\r\n","description":"","footnote":" ( 1 ) . الرّعد آيهء 2 .  ( 2 ) . لقمان آيهء 10 .  ( 3 ) . الأعراف آيهء 54 . ","page_name":" 31 ","page_number":31},
  {"content":"\r\nاست . در سوره ق آيهء 6 چنين آمده است : * ( أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها ) * ( آيا باسمان در بالاى خود ننگريسته‌اند كه بفهمند ما آن را چگونه ساختيم ) 8 - خلقت آسمانها شديدتر و بزرگتر از خلقت انسانها مىباشد .\r\n* ( أَ أَنْتُمْ أَشَدُّ خَلْقاً أَمِ السَّماءُ بَناها ) * ( 1 ) \r\n( آيا خلقت شما شديدتر است يا خلقت آسمان كه آن را بنا نهاده است ) * ( لَخَلْقُ السَّماواتِ وَالأَرْضِ أَكْبَرُ مِنْ خَلْقِ النَّاسِ ) * ( 2 ) \r\n( البتّة آفرينش آسمانها و زمين بزرگتر است از آفرينش مردم ) .\r\nمسلَّم است كه مقصود از شدّت و بزرگى مفاهيم كمّى نيست ، يعنى مقصود اين نيست كه مثلا عرض انسان 80 يا 70 سانتيمتر و طول او يك متر و هشتاد سانتيمتر و وزن او مثلا 80 كيلو گرام است در صورتى كه زمين و آسمان بقدرى بزرگتر و سنگينتر از كمّيّت مزبور است كه صحبت در مقايسه آن دو با يكديگر خنده آور است و همچنين منظور آن نيست كه مقاومت يك قطعه زمين مثلا يك قطعه آهن يا چدن از گوشت و استخوان انسان شديدتر است ، بلكه مقصود عظمت آسمانها و زمين در عرصهء عالم خلق است نه عالم امر كه روح آدمى مربوط به آن است و انسان با همين حقيقت امرى است كه شايستگى * ( يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً ) * ( 3 ) \r\n( اى نفس و اصل بمقام اطمينان برگردد بسوى پروردگارت در حالى كه تو از او خشنود و او از تو راضى است )\r\n","description":"","footnote":" ( 1 ) . النّازعات آيهء 27 .  ( 2 ) . غافر آيهء 57 .  ( 3 ) . الفجر آيهء 28 . ","page_name":" 32 ","page_number":32},
  {"content":"\r\nرا دارا شده است .\r\nامير المؤمنين عليه السّلام در اين خطبهء مباركه چند موضوع را در بارهء آسمانها و زمين فرموده است كه در اين مبحث بطور اجمال مىآوريم .\r\nمقدارى از اين موضوعها را قرآن مجيد نيز بيان نموده است .\r\n9 - خداوند سبحان بلنديهاى سطوح آسمان را بدون قيد و تعليق تنظيم فرمود . احتمال مىرود مقصود از رهوات هم پستىهاى سطوح آسمان بوده باشد و هم ارتفاعات آن ، زيرا چنان كه صبحى صالح در تفسير لغات نهج البلاغه آورده است ، كلمهء مزبور از اضداد است و چون مانعى از استعمال اين كلمه در اين مورد در دو معناى متضادّ وجود ندارد ، لذا مىتوان آن را همانطور كه در ترجمهء كلَّى خطبه آورده‌ايم بهر دو معناى پستىها و بلنديها به كار برد . حال اين پستىها و بلنديها چيست از ديدگاه علم هنوز در عرصهء معارف بشرى قرار نگرفته است تا هويّت آنها براى ما روشن شود .\r\n10 - خداوند متعال شكافهاى پهنهء باز آسمانرا با همديگر التيام داد .\r\n11 - خداوند سبحان ميان آنها و امثال آنها را بوسيلهء روابطى شبكه بندى فرمود . مىتوان گفت شايد مجموع اين سه موضوع حالتى در آسمان بوجود آورده است كه در قرآن مجيد تعبير « حبك » در بارهء آن شده است .\r\n* ( وَالسَّماءِ ذاتِ الْحُبُكِ ) * ( 1 ) \r\n( و قسم به آسمان كه داراى « حبك » است . ) حبك در لغت تموّجات روى آب است كه مانند راه‌ها ديده ميشوند .\r\n\r\nإذا علتها الصّبا أبدت لها حبكا\r\nمثل الجواشن مصقولا حواشيها\r\nلا يبلغ السّمك المحصور غايتها\r\nلبعد ما بين قاصيها و دانيها\r\n\r\n","description":"","footnote":" ( 1 ) . الذّاريات آيهء 7 . ","page_name":" 33 ","page_number":33},
  {"content":"\r\n( وقتى كه باد صبا بر آن بركهء بزرگ ( استخر بزرگ و طبيعى ) آب مىوزد « حبكى » تموّجات و راه راه هائى در آن نمودار مىشود مانند زره هائى كه كناره‌هاى حلقه‌هاى آنها صيقلى شده است . آن ماهى كه از سرعت حركت به سختى افتاده است به جهت دورى فاصله ما بين دو نقطه نزديك و دورش نمىتواند به نهايت آن برسد . ) 12 - زمين با آسمان بوسيلهء فرشتگان در حال ارتباط است . امير المؤمنين مىفرمايد : و سختى بالا رفتن و پائين آمدن از آسمان را براى فرشتگانى كه امر خداوندى را پائين مىآورند و فرشتگانى كه اعمال خلق او را بالا مىبرند منتفى ساخت .\r\n13 - موضوعى ديگر را امير المؤمنين عليه السّلام در بارهء آسمانها مىفرمايد كه شايد روزى دانش بتواند پرده از اين وضع شگفتانگيز و همهء آنچه را كه در شماره‌هاى قبلى گفتيم بردارد كه خداوند متعال در آسمان تنظيم فرموده است . امير المؤمنين عليه السّلام مىفرمايد : پس از آنكه آسمان به صورت دودى بوده است آن را ندا داد تا دستگيره‌هاى طنابهاى آن بهم پيوست و درهاى بسته و متكائف آسمان را پس از انسداد ( بسته بودن ) باز نمود . اين دستگيره‌ها يا دستاويزها چيست كه با نداى خداوندى با همديگر پيوند خوردند و درهاى بسته و متكائف چه بوده‌اند كه به امر خداوندى باز شده‌اند اى كاش براى امير المؤمنين عليه السّلام دمسازى پيدا مىشد تا گفتنىها را مىگفت :\r\n\r\nبا لب دمساز خود گر جفتمى\r\nهمچو نى من گفتنىها گفتمى\r\n\r\nأمير المؤمنين عليه السّلام چه بگويد به آن نادانانى كه وقتى مىگويد : سلوني قبل أن تفقدوني فواللَّه لأنا أعلم بطرق السّماء من الأرض ( بپرسيد از من پيش از آنكه مرا از دست بدهيد ، سوگند به خدا من بطرق آسمان داناترم از طرق زمين . ) يكى از شنوندگان از جاى خود برميخيزد و مىگويد : يا أمير المؤمنين\r\n","description":"","footnote":"","page_name":" 34 ","page_number":34},
  {"content":"\r\nبگو ببينم : ريش من چند تا مو دارد چه بگويد أمير المؤمنين به اين نادانان نابخرد ، جز اين كه سكوت كند و فقط به قدر فهم آنان سخنى بگويد -\r\n\r\nهر چه مىگويم به قدر فهم تست\r\nمردم اندر حسرت فهم درست\r\n\r\nباضافهء آن رازهاى بسيار و الا كه فقط اشخاصى معدود مانند كميل بن زياد ، اويس قرنى ، مالك اشتر ، عمّار بن ياسر ، و ميثم تمّار و از اين گونه مردان از خود رسته و با حقّ آراسته مىتوانستند آنها را بشنوند . سكوت على عليه السّلام در بارهء آن رازها كه در همين نهج البلاغه گاهى گوشزد فرموده است ، منطقىترين كارى بود كه آن بزرگوار در آن جامعهء شگفتانگيز انجام مىداد .\r\n\r\nبر لبش قفل است و در دل رازها\r\nلب خموش و دل پر از آوازها\r\nعارفان كه جام حقّ نوشيده اند\r\nرازها دانسته و پوشيده اند\r\nهر كه را اسرار حقّ آموختند\r\nمهر كردند و دهانش دوختند\r\n\r\nمولوى\r\n14 - ديده بانهائى از ستارگان درخشان بر طرق و منافذ آسمانها قرار داد . احتمال قوى مىرود كه ديده بانى ستارگان درخشان براى جلوگيرى از صعود شياطين است ، چنان كه در بعضى از آيات شريفه نيز آمده است : * ( وَلَقَدْ زَيَّنَّا السَّماءَ الدُّنْيا بِمَصابِيحَ وَجَعَلْناها رُجُوماً لِلشَّياطِينِ ) * ( 1 ) \r\n( ما تحقيقا آسمان دنيا را با چراغهائى آراستيم و آنها را وسيلهء سنگسار و طرد شياطين قرار داديم . ) 15 - و آسمانها را در شكاف هوا با قدرت خويش از اضطراب نگه داشت و به آنها دستور داد كه تسليم امر او شوند . اين مسئله در بارهء زمين هم آمده است كه خداوند بوسيلهء كوه‌ها حركت مضطربانهء زمين را تعديل فرمود .\r\n","description":"","footnote":" ( 1 ) . الملك آيهء 5 . ","page_name":" 35 ","page_number":35},
  {"content":"\r\n* ( وَأَلْقى فِي الأَرْضِ رَواسِيَ أَنْ تَمِيدَ بِكُمْ ) * ( 1 ) \r\n( و خداوند در روى زمين كوه‌هاى محكم و بزرگ قرار داد تا زمين با حركت طبيعى خود شما را مضطرب نسازد . )\r\n134 ، 148 - و جعل شمسها آية مبصرة لنهارها ، و قمرها آية ممحوّة من ليلها ، و أجراهما في مناقل مجراهما ، و قدّر سيرهما في مدارج درجهما ليميّز بين اللَّيل و النّهار بهما و ليعلم عدد السّنين و الحساب بمقاديرهما ، ثمّ علَّق في جوّها فلكها و ناط بها زينتها من خفيّات دراريّها و مصابيح كواكبها و رمى مسترقي السّمع بثواقب شهبها و أجراها على أذلال تسخيرها من ثبات ثابتها و مسير سائرها ، و هبوطها و صعودها و نحوسها و سعودها ( آفتاب آسمانى را نشان روشنگر روزش قرار داد و ماه را آيتى كه [ گاهگاهى 
  ] ناپديد مىشود . خداوند متعال آن دو را در موقعيّتهاى قانونى و در مدارهاى خود بجريان انداخت و سير آن دو را در طرق درجه‌هاى خود مقدّر فرمود تا بوسيلهء آن دو شب و روز را از يكديگر متمايز نمايد و با وضع حركات آن دو ، عدد سالها و حساب دانسته شود .\r\nسپس در فضاى آسمان فلك را كه مدار ستارگان است قرار داد و زينت [ و زيبائى 
  ] آسمان را بان مربوط ساخت . [ عامل اين زيبايى 
  ] ستارگانى است پنهان مانند درها و چراغهائى از ستارگان آسمانى ، و بوسيلهء شهابهاى نافذ موجوداتى را كه استراق سمع ( مخفيانه گوش دادن ) مىنمايند هدف قرار داد و ستارگان را در مجراى تسليم از ثبات ستارگان ثابت\r\n","description":"","footnote":" ( 1 ) . النّحل آيهء 15 . ","page_name":" 36 ","page_number":36},
  {"content":"\r\nو حركت ستارگان سيّار و نزول و صعود و نحس و سعد آنها بجريان انداخت ) .\r\n\r\n10 - خورشيد و ماه در مجراى خود\r\n16 - خداوند سبحان خورشيد و ماه را بجريان قانونى خود انداخت .\r\nبعضى از دانشمندان ستاره شناس دورانهاى جديد را عقيده بر آن بود كه خورشيد كه مركز مجموعهء منظومهء شمسى است ، حركتى ندارد و ساكن است ولى بعدها اين نظريّه بوسيلهء بعضى ديگر از ستاره شناسان عصر جديد مردود شد و اثبات كردند كه خورشيد با يك حركت آرام رو به نقطه اى از فضا كه ستاره اى در آن قرار دارد حركت مىكند . قرآن مجيد از حركت خورشيد خبر مىدهد .\r\n* ( وَالشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ ) * ( 1 ) \r\n( و خورشيد رو به مستقرّى كه براى آن تعيين شده است ، حركت مىكند و اين حركت تقديرى از خداوند عزيز و داناست . ) 17 - خورشيد همهء فضاهايى را كه بر آنها مىتابد روشن مىسازد ، و از اين روشنائى همهء واحدهائى كه در منظومهء اين جرم بسيار بزرگ قرار گرفته‌اند كه يكى از آنها كرهء زمين است ، انواعى گوناگون استفاده مىكنند ، كه از آن جمله است علم به ماه‌ها و سالها و ديگر محاسبات . امّا فراموش نكنيد كه خفّاشان اين موجود بزرگ نورانى را نمىبينند و يا از ارتباط با آن در زحمتند 18 - در جملات مورد تفسير و ديگر موارد از نهج البلاغه و در آيات قرآن مجيد ، اين مسئله كه خداوند متعال در آفرينش كرات فضائى كه براى ما\r\n","description":"","footnote":" ( 1 ) . يس آيهء 38 . ","page_name":" 37 ","page_number":37},
  {"content":"\r\nبه شكل ستارگان ديده مىشوند ، به اضافهء حكمت وجودى خود آنها ، نمايش زيبائى آنها را براى ساكنان كرهء زمين و شايد ديگر كراتى كه جاندارانى درك - كنندهء زيبائى داشته باشند ، هدفگيرى فرموده است . چنان كه در بعضى از آيات گذشته مشاهده كرديم : * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ) * ( ما آسمان دنيا را با زينت ستارگان آراستيم . ) با اين كه نقش ستارگان در زمينهء رنگ آبىنما بسيار ساده به نظر مىرسد ، ولى از نظر عظمت انبساط روحى كه در انسان ايجاد مىكند ، قابل مقايسه با هيچ يك از زيباييهاى محسوس طبيعى و هنرى نمىباشد ، مخصوصا با در نظر داشتن اين كه نا محدود بودن و گسترش بىخطَّ و مرز فضائى كه ستارگان در آن مشاهده مىشوند ، احساس بيكرانه جوئى و گرايش به بينهايت را تا حدودى در انسان بر مىانگيزد و لذّت و انبساط فوق توصيفى را نصيب انسانهاى آگاه و حسّاس مىنمايد .\r\n\r\nتبصره -\r\nدر آخر جملات مورد تفسير دو كلمهء نحس و سعد به صورت جمع آمده و آن دو را به ستارگان نسبت داده است . اگر مقصود از نحس و سعد ، ضرر و سود ناشى از ارتباطات و حركات طبيعى كرات فضائى با يكديگر بوده باشد ، اشكالى وجود ندارد و اگر اين احتمال در دو اصطلاح صحيح نباشد ، بايد گفت : اين دو اصطلاح از اضافات نسخه نويسها بوده است ، زيرا نحس و سعد و بطور عموم تأثير ستارگان در سرنوشت انسانها به ترتيبى كه در احكام نجومى پنداشته شده است از ديدگاه اسلام به هيچ وجه صحيح نيست و در مباحث گذشتهء اين مجلَّدات ، اين مسئله مشروحا مطرح شده است مراجعه فرمائيد .\r\n","description":"","footnote":"","page_name":" 38 ","page_number":38},
  {"content":"\r\n\r\nدر توصيف فرشتگان\r\n150 ، 160 - ثمّ خلق سبحانه لإسكان سماواته و عمارة الصّفيح الأعلى من ملكوته ، خلقا بديعا من ملائكته و ملأبهم فروج فجاجها ، و حشابهم فتوق أجوائها ، و بين فجوات تلك الفروج زجل المسبّحين منهم في حظائر القدس و سترات الحجب و سرادقات المجد و وراء ذلك الرّجيح الَّذي تستكّ منه الأسماع سبحات نور تردع الأبصار عن بلوغها ، فتقف خاسئة على حدودها . ( سپس خداوند سبحان براى إسكان در آسمانهايش و آبادى صفحهء اعلا از ملكوتش ، خلقى بديع ( عالى و زيبا ) از فرشتگانش آفريد ، و بوسيلهء آنها اماكن خالى پهنهء باز آسمانها را پر كرد و صفحات گشادهء آن را با آن فرشتگان مملوّ ساخت و در ميان پهنه‌هاى [ شكافها يا فاصله‌هاى 
  ] سطوح باز شدهء آسمان ، صداهاى بلند تسبيح گويندگان از آن فرشتگان ، در صفحات قدس و پوشش حجابها و سراپرده‌هاى عظمت و مجد طنينانداز است ، و ماوراى آن صداهاى بلند كه گوشها با شنيدن آنها شنوايى را از دست مىدهند ، اشراقاتى از نور است كه ديدگان از رؤيت آن بازداشته ميشوند و در حدود آن نور متحيّر و ناتوان مىمانند . )\r\n\r\n11 - فرشتگان الهى و موقعيّت و فعّاليّت آنها در آسمانها [ كيهان بزرگ 
  ]\r\nأمير المؤمنين عليه السّلام در دو خطبه از نهج البلاغه فرشتگان الهى و موقعيّت و فعّاليّت آنها را مطرح فرموده است : 1 - خطبهء اوّل ( 1 )  2 - خطبهء نود و يك معروف به خطبة الاشباح .\r\n","description":"","footnote":" ( 1 ) . از مطالعه كننده و محقّق ارجمند تقاضا مىشود حتما براى توصيف هويّت و فعّاليّتهاى گوناگون به مجلَّد دوم از صفحهء 116 تا صفحهء 124 مراجعه فرمايند مخصوصا پيشنهاد مىكنم كه مقدّمهء آن مبحث را با دقّت بيشترى ملاحظه فرمايند . ","page_name":" 39 ","page_number":39},
  {"content":"\r\nپيش از طرح توصيفات خطبهء 91 در بارهء فرشتگان ، يك مقدّمهء با اهمّيّت در بارهء موجودات پشت پردهء طبيعت متذكَّر مىشويم :\r\n\r\nمقدّمه در بارهء واقعيّت موجودات پشت پردهء طبيعت\r\nيك روش شناخت ضدّ معرفت و هستى شناسى از روزگاران ديرين تا كنون ، به صورت يك بالش نرم براى خوابيدن و از دست دادن احساس و آگاهى وجود دارد كه با كمال صراحت در بعضى از موارد و با نوعى اشارت آميخته با شكّ و ترديد مىگويد : چون نمىبينم پس نيست من گمان نمىكنم عاقلى در ميان بشر پيدا شود و از مقدارى واقعيّات پيرامون خود و دور از منطقهء فيزيكى وجود خود با وسائل علمى اطَّلاع داشته باشد و در بارهء صدها و از يك جهت در بارهء ميليونها استعدادها و فعّاليّتهاى درونى خود ، معلوماتى بدست آورده باشد [ كه هيچ يك از آنها قابل ديدن و شنيدن و چشيدن و لمس كردن و بوئيدن نيستند ، 
  ] و معناى جملهء « چون نمىبينم پس نيست » را هم فهميده باشد ، با همهء اين اطَّلاعات و آگاهىها باز بگويد : اين مطلب ( چون نمىبينم پس نيست ) صحيح است بر مبناى همين روش ضدّ علم و ضدّ آگاهى است كه همهء موجودات پشت پرده مانند فرشتگان و اجنّه مورد انكار قرار گرفته‌اند . در صورتى كه اديان حقّهء الهى مخصوصا خاتم همهء اديان ، مكتب جاودانى اسلام اصرار شديد بر وجود و موقعيّتها و فعّاليّتهاى موجودات پشت پرده دارد . روشنترين دليل بىپايه و عاميانه بودن اين روش ( چون نمىبينم پس نيست ) عبارتست از لزوم اندازه‌ها و كيفيّتهاى معيّن براى وارد شدن واقعيّات به منطقهء حواسّ و انتقال آنها از آن منطقه به مغز . مثلا مىدانيم كه هر صدائى به گوش ما نمىرسد بلكه حتما بايد امواج يك صدا بحدّى معيّن برسد كه ما آن را بشنويم و كمتر از آن حدّ قابل شنيدن نيست .\r\nلذا مىتوان گفت : ممكن است پيرامون ما صدها امواج صدائى وجود داشته باشد ،\r\n","description":"","footnote":"","page_name":" 40 ","page_number":40},
  {"content":"\r\nولى چون به حدّ معيّن نمىرسند ، لذا ما نمىتوانيم آنها را بشنويم . همچنين چشم ما از فاصله‌هاى معيّنى اجسام را مىبيند ، اگر فاصله بيشتر از حدّ معيّن باشد چشمهاى ما از ديدن آنها ناتوان است ، همچنين است ديگر واقعيّات كه در حدّ و ميزانى معيّن وارد منطقهء حواسّ ما مىگردند . دليل ديگر كه از نظر اهمّيّت خيلى قابل توجّه است ، اينست كه با ورود كمترين دگرگونى در عوامل حواسّ ما ، مانند ساختمان چشم و گوش و ذائقه و لامسه و شامّه بمناسبت همان دگرگونى واقعيّات براى ما دگرگون مطرح مىشوند . حال آيا مىتوان گفت : آن صداهائى كه امواج آنها بحدّى نرسيده‌اند كه ما آنها را بشنويم ، واقعيّت ندارند آيا مىتوان گفت : بدانجهت كه ساختمان چشم آن آقا لوچ است و هر يك چيز را دو چيز مىبيند ، پس از نظر لوچ كه واقعا دو برابر واقعيّت حقيقى وجود دارد ، ما هم بايد بپذيريم معلوم است كه اضافه و منها شدن واقعيّات با نظر به عوامل درك ما انسانها ، نمىتواند تكليف واقعيّات را روشن نمايد . واقعيّات براى خود وجود دارند و تابع عوامل درك ما نيستند . و آنگهى اگر در اين مسئله دقّت كنيم كه اذعان ما انسانها به وجود واقعيّات از طريق شنيدن ، حدس ، رؤياهاى مطابق واقع ، مانند رؤياهائى كه موجب كشف علمى شده‌اند ، و ديدن آثار و نتايج و عوامل بوجود آورندهء واقعيّات ، بيش از اذعان ما به آنها از راه ارتباط حسّى مىباشد . كسانى را كه فقط ارتباط مستقيم حواسّ با واقعيّات را ملاك واقعيّت آنها مىدانند بايد همهء طرق فوق را باطل بدانند و معتقد باشند كه آن طرق نمىتوانند واقعيّتها را اثبات نمايند . دليل ديگر براى اثبات واقعيّت موجودات پشت پردهء طبيعت نارسائى علل محسوس براى تفسير همهء آن معلولات است كه در صحنهء طبيعت بوجود مىآيند و بجريان مىافتند . تفسير صورت حركت مادّه كه روشنترين پديده در عالم طبيعت است بوسيلهء علل سطحى و محسوس ، در بارهء حركت و علَّت آن ، معرفتى محدود نصيب ما مىسازد كه براى بجريان انداختن فعّاليّتهاى\r\n","description":"","footnote":"","page_name":" 41 ","page_number":41},
  {"content":"\r\nصنعتى و تحقيقات رسمى علمى مناسب است نه واقعيّت آن چنان كه در بارهء حركت وجود دارد ، لذا اگر بخواهيم همهء سؤالات حركت يك قطره در جويبار را و حركت هستهء يك گياه را در بيابان و گندم در مزرعه را پاسخ همه جانبه بدهيم ، بدون ترديد بايد دست عوامل پشت پردهء طبيعت را هم در حركتها دخالت بدهيم و در غير اين صورت يا بايد از مطلق بازى در بارهء مادّه و حركت استفاده كنيم ، و يا حواله به اساتيد و رهبران فكرى كنيم و بگوئيم : « تو بهتر مىفهمى يا فلان استاد ما » و يا حواله به آينده بكنيم و بگوئيم : « آينده اين مشكلات را حلّ خواهد كرد » و متوجّه اين مطلب نباشيم كه اگر فردا اين مشكل حلّ شود قطعى است كه تغييراتى در اصول موضوعى ( پوستولا ) و تعريفات ما در منطقهء علوم مربوطه به همين موضوع حركت بوجود خواهد آمد كه حتّى ممكن است اصول كلَّىتر و بديهىتر [ و نه تنها اصول موضوعه را 
  ] در معرض دگرگونى قرار بدهد .\r\nپس از اين مقدّمهء مختصر و ضرورى مىپردازيم به توصيفات امير المؤمنين عليه السّلام در بارهء فرشتگان در اين خطبه كه مورد تفسير ما است .\r\n1 - سپس خداوند سبحان براى اسكان در آسمانهايش و آبادى صفحهء اعلا از ملكوتش خلقى بديع ( عالى و زيبا ) از فرشتگانش آفريد . [ رجوع شود به تفسير خطبهء يكم - مجلَّد دوم صفحهء 116 
  ] در اين خطبه كلمهء بديع [ عالى و زيبا 
  ] به كار رفته است و در خطبهء يكم اين كلمه نيامده است .\r\n2 - فرشتگان در آسمانها مشغول انواع ذكر و تسبيح و تقديس هستند [ در صفحهء 120 
  ] 3 - فرشتگانى در پس پردهء عزّت و قدرت خداوندى و در حظيره‌هاى قدس و سراپرده‌هاى مجد و عظمت قرار گرفته و مشغول عبادتند [ در صفحهء 123 
  ] .\r\n4 - انوار بسيار با عظمتى وجود دارد كه از رسيدن ديد چشمها بان انوار خيره و مردود مىسازد .\r\n","description":"","footnote":"","page_name":" 42 ","page_number":42},
  {"content":"\r\n161 ، 184 -\r\n\r\n11 - فرشتگان الهى و موقعيّت و فعّاليّت آنها در آسمانها [ كيهان بزرگ 
  ]\r\nو أنشأهم على صور مختلفات و أقدار متفاوتات ، « أولي أجنحة » تسبّح جلال عزّته ، لا ينتحلون ما ظهر في الخلق من صنعه ، و لا يدّعون أنّهم يخلقون شيئا معه ممّا انفرد به « بل عباد مكرمون ، لا يسبقونه بالقول و هم بأمره يعملون » جعلهم اللَّه فيما هنا لك أهل الأمانة على وحيه ، و حمّلهم إلى المرسلين ودائع أمره و نهيه ، و عصمهم من ريب الشّبهات ، فما منهم زائغ عن سبيل مرضاته . و أمدّهم بفوائد المعونة و أشعر قلوبهم تواضع اخبات السّكينة ، و فتح لهم أبوابا ذللا إلى تماجيده و نصب لهم منارا واضحة على أعلام توحيده لم تثقلهم موصرات الاثام و لم ترتحلهم عقب اللَّيالي و الأيّام ، و لم ترم الشّكوك بنوازعها عزيمة إيمانهم ، و لم تعترك الظَّنون على معاقد يقينهم و لا قدحت قادحة الإحن فيما بينهم ، و لا سلبتهم الحيرة ما لاق من معرفته بضمائرهم و ما سكن من عظمته و هيبة جلالته في أثناء صدورهم ، و لم تطمع فيهم الوساوس فتقترع برينها على فكرهم 5 - ( خداوند سبحان آن فرشتگان را در اشكال مختلف و اندازه‌هاى متفاوت آفريد [ داراى بالها 
  ] آن فرشتگان جلال و عزّت خداوندى را تسبيح مىگويند آنان هيچ چيزى از صنع خداوندى را كه در كارگاه آفرينش ظاهر گشته است : به خود نمىبندند . و ادّعائى ندارند چيزى را كه تنها خداوند آفرينندهء آن است ، بهمراه خداوندى آن را مىآفرينند . بلكه آنان بندگان اكرام - شدهء خداوندى هستند كه در گفتار به او سبقت نمىجويند و عمل به دستورش مىنمايند . خداوند متعال آن فرشتگان را در آن جايگاه [ صفحات مقدّس\r\n","description":"","footnote":"","page_name":" 43 ","page_number":43},
  {"content":"\r\nملكوتى 
  ] كه هستند ، امين وحى خود قرار داده و بوسيلهء آنان امانتهاى امر و نهى خود را به رسولانش رسانده و آنان را از ترديد در شبهات خود حفظ فرموده است . هيچ يك از آن فرشتگان از مسير رضاى خداوندى نمىلغزد و خداوند سبحان آنان را از فوائد كمك خود يارى مىنمايد و تواضع خضوع با وقار و اطمينان را به دلهاى آنان براى دريافت و درك وارد ساخته و براى آنان درهاى تمجيدهاى خود را آسان ( باز ) و منارهاى واضح و راهنما را براى وصول به نشانهاى توحيدش براى آنان نصب فرمود . بارهاى سنگين گناهان ، آنان را سنگين نساخته ، گذشت شبها و روزها در آنان تأثيرى نمىنمايد . و انگيزه‌هاى اميال و شكّ و ترديدها استحكام ايمان آنان را متزلزل نساخت . گمانها و پندارها به دژهاى محكم يقين آنان ، ازدحام و هجوم نياورد و عوامل برافروزندهء حسدها و كينه‌ها در ميان آنان شعلهء آن صفات خبثيه را نيفروخت . و آن معرفت خداوندى كه در دلهاى آنان جايگير شده است ، تحيّر آن را سلب ننموده است .\r\nآنچه را كه از عظمت و هيبت و جلال خداوندى در لابلاى سينه‌هاى آنان تثبيت شده وسوسه‌ها ، طمعى در راهيابى به آنان نداشته است تا با كثافت خود فكر آنان را بكوبند . )\r\n[ در خطبهء اوّل چنين آمده است 
  ] : فملأهنّ أطوارا من ملائكته\r\n( پس ما بين آسمانها را از انواع يا اقسامى از فرشتگان پركرد . ) آن گاه أمير المؤمنين عليه السّلام در تفسير آن انواع ، مطالبى را فرموده‌اند .\r\n[ خطبهء اوّل 
  ] .\r\n6 - آن فرشتگان هيچ چيزى از صنع خداوندى را كه در كارگاه آفرينش ظاهر گشته است ، به خود نمىبندند ، و ادّعائى ندارند چيزى كه تنها خداوند\r\n","description":"","footnote":"","page_name":" 44 ","page_number":44},
  {"content":"\r\nآفرينندهء آنست ، بهمراه خداوند آن را مىآفرينند بلكه آنان بندگان اكرام شدهء خداوندى و عامل به دستورات او مىباشند ، اينست عظمت درك و فهم فرشتگان ، بر خلاف انسانهاى جاهل و احمق كه اگر مسخره اش نكنند ، حاضر است كه ادّعاى هر گونه اختيار و قدرت در خلَّاقيّت را به راه بيندازد 7 - خداوند متعال آن فرشتگان را در آن جايگاه ( صفحات مقدّس ملكوتى ) كه هستند امين وحى خود قرار داده و بوسيلهء آنان امانتهاى امر و نهى خود را به رسولانش رسانيده و آنان را از ترديد در شبهات حفظ فرموده است .\r\n[ در صفحه 119 و 123 
  ] .\r\n8 - هيچ يك از آن فرشتگان از مسير رضاى خداوندى نمىلغزد و خداوند سبحان آنانرا از فوائد كمك خود يارى مىنمايد . [ در صفحهء 123 
  ] .\r\n9 - خداوند تواضع خضوع توأم با وقار و اطمينان را به دلهاى آنان براى درك و دريافت وارد ساخته و براى آنان درهاى تمجيدهاى خود را آسان نمود . [ در ص 123 
  ] 10 - خداوند متعال منارهاى واضح و راهنما را براى وصول به نشانهاى توحيدش براى آنان نصب فرمود . [ در ص 124 
  ] 11 - بارهاى سنگين گناهان آنان را سنگين نساخته است . از اين مطلب مىتوان استفاده كرد كه فرشتگان داراى نوعى اختيار هستند كه مىتواند منشأى براى مسئول قرار گرفتن آنان بوده باشد ، چنان كه از عناوين مطيع و عامل به دستورات خداوندى [ مانند سجده به آدم عليه السّلام 
  ] كه به فرشتگان نسبت داده شده است ، نيز مىتوان استنباط كرد كه آن موجودات مقدّس داراى اختيار مىباشند .\r\n12 - گذشت شبها و روزها در آنان تأثيرى نمىنمايد ، زيرا فرشتگان موجودات مادّى نيستند كه در معرض حركت قرار بگيرند ، يا موضوع متحرّكى بتواند آنان را در حركت استمرارى خود ، مشمول گذشت زمان\r\n","description":"","footnote":"","page_name":" 45 ","page_number":45},
  {"content":"\r\nبنمايد .\r\n13 - انگيزه‌ها و اميال شكّ و ترديدها ، استحكام ايمان آنان را متزلزل و مختلّ نمىسازد . اين درجهء عالى يقين به جهت شهود انوار ملكوت الهى است كه براى فرشتگان آسانتر و طبيعىتر از انسانها حاصل مىشود و به همين دليل است كه ارزش وصول انسان بمقام شهود انوار ملكوت الهى بيش از ارزش شهود فرشتگان مىباشد . زيرا موانع وصول آدميان بان شهود بسيار فراوان است ، وصول به مقام مخلصين نياز به تحمّل زحمات و شكيبائى بر تلخى گذشتها دارد .\r\n14 - گمانها و پندارها به دژهاى محكم يقين آنان ازدحام و هجوم نمىآورند . به همان ملاكى كه در شمارهء 13 گفتيم ، گمانها و پندارها هم نمىتوانند به ساحت قدس آنان راه پيدا كنند .\r\n15 - عوامل برافروزندهء حسدها و كينه‌ها نمىتوانند در ميان آنان بوجود بيايند و تاريكى حيرت سلب نكرده است آنچه را كه از معرفت خداوندى در دلهاى آنان جايگزين گشته ، و محو نكرده است آنچه را كه از عظمت و هيبت و جلال خداوندى در لابلاى سطوح سينه‌هاى آنان راه يافته و تثبيت شده است .\r\n16 - وسوسه‌ها طمع در راهيابى به آنان ندارد تا فكر آنان را به كثافت خود بكوبند .\r\n185 ، 195 -\r\n\r\n11 - فرشتگان الهى و موقعيّت و فعّاليّت آنها در آسمانها [ كيهان بزرگ 
  ]\r\nو منهم من هو في خلق الغمام الدّلَّح ، و في عظم الجبال الشّمّخ ، و في قترة الظَّلام الأيهم ، و منهم من قد خرقت أقدامهم تخوم الأرض السّفلى ، فهي كرايات بيض قد نفذت في مخارق الهواء و تحتها ريح هفّافة تحبسها على حيث انتهت من الحدود المتناهية ، قد استفرغتهم أشغال عبادته و\r\n","description":"","footnote":"","page_name":" 46 ","page_number":46},
  {"content":"\r\nوصلت حقائق الإيمان بينهم و بين معرفته ، و قطعهم الإيقان به إلى الوله إليه ، و لم تجاوز رغباتهم ما عنده إلى ما عند غيره 17 - گروهى از آن فرشتگان در خلقت [ يا در طبيعت 
  ] ابرهاى پر باران ، وظيفه انجام مىدهند و عدّه اى در كوه‌هاى بزرگ و مرتفع و دسته اى در سياهى ظلمت كه راهى براى خروج از آن ديده نمىشود . از اين جملات روشن مىشود كه فرشتگان همانطور كه در مجلَّد دوم صفحهء 121 متذكَّر شده‌ايم ، وسائط الهى در جريان كارگاه هستى مىباشند و در شماره‌هاى گذشته تفسيرى براى اين وساطت را مطرح نموديم .\r\n18 - گروهى ديگر از آن فرشتگان هستند كه قدمهاى آنان حدود زمين پايين را شكافته است ، پاهاى آنان مانند پرچمهاى سفيدند كه از شكافهاى هوا نفوذ كرده‌اند . در زير آن پاها كه مانند پرچمهاى سفيدند ، بادى است با وزش آرام كه آنها را در آن حدود متناهى كه پايان قرارگاه آنهاست ، نگه داشته است .\r\n[ خطبهء اوّل مجلَّد دوم 
  ] .\r\n19 - اشتغالات آن فرشتگان به عبادت خداوندى آنانرا از همه چيز فارغ نموده است ، و حقائق ايمان ميان آنان و معرفت خدا را بهم پيوسته است . و يقين به وجود ذات اقدس ربوبى آنانرا به اشتياق شديد به خدا از همه چيز منقطع ساخته است . و رغبتها و اميال آنان از آنچه كه در نزد خدا است به آنچه كه در نزد غير خدا است تجاوز ننموده است .\r\n\r\n12 - آيا واقعا من انسان در همه حال از فرشتگان با عظمتترم\r\nاز اين جملات و مطالب بعدى معلوم مىشود كه فرشتگان به امتيازات و عظمتهاى بسيار مهمّى نائل مىشوند و بر خلاف آنچه كه برخى از مردم تصوّر مىكنند ، فرشتگان موجوداتى فوق العاده مقدّس و منزّه و مهذّب و\r\n","description":"","footnote":"","page_name":" 47 ","page_number":47},
  {"content":"\r\nنزديك به مقام شامخ ربوبى مىباشند . لذا بايد گفت : اين كه\r\n\r\nحملهء ديگر بميرم از بشر\r\nتا برآرم از ملائك بال و پر\r\nاز ملك هم بايدم جستن ز جو\r\nكلّ شيء هالك إلَّا وجهه\r\nبار ديگر از ملك پرّان شوم\r\nآنچه آن دروهم نايد آن شوم\r\n\r\nبه اين آسانىها هم نيست ، و نبايد اين مطلب را همانطور كه گاهى در ادبيّات مطرح مىشود ، بىاهمّيّت تلقّى نمود . يعنى واقعّيت چنان نيست كه ما هر وقتى كه بر سر ذوق آمديم و لطيفه گوئى ما باصطلاح عامّيان گل كرد ، با كمال آرامش فكرى بنشينيم و بگوئيم : ما انسانها از فرشتگان بالاتريم ما چنين و چنانيم درست اين گونه مطالب است كه ما را متكبّر و از خود راضى ساخته و بجاى كار و كوشش و تلاش در مسير رشد و كمال مادّى و معنوى ، مىنشينيم و به تماشاى لذّتبخش درخت بزرگ خلقت كه ميوه هايش هم خود ما انسانها هستيم ، قناعت مىورزيم و تا به خود بيائيم ، صفحات كتاب عمر ما يكى پس از ديگرى ورق خورده و آفتاب عمر به لب بام رسيده است . البتّه ما منكر نيستيم كه اگر در آدم عليه السّلام و فرزندان او استعداد بالاتر رفتن از فرشتگان نبود خداوند فرشتگان را به سجده به آدم عليه السّلام امر نمىفرمود ( 1 ) \r\nولى بايد دقّت كنيم ببينيم كه چه مقدار از مردم در اثر تأدّب به آداب اللَّه و تخلَّق به اخلاق اللَّه و تهذّب روحى مىتوانند آن استعداد را به فعليّت برسانند و بقول مولوى : « آنچه آن در وهم نايد آن شوند » اين صفات و امتيازاتى كه أمير المؤمنين عليه السّلام در اين خطبهء مباركه براى فرشتگان بيان فرموده است ، چيزهائى نيستند كه به موجوداتى ناآگاه و بى اختيار [ بدون علَّت 
  ] عطا شده باشد ، بلكه\r\n","description":"","footnote":" ( 1 ) . آرى :\r\n\r\nنه ملك راست مسلَّم نه فلك را حاصل\r\nآنچه در سرّ سويداى بنى آدم از اوست\r\n\r\nسعدى\r\n","page_name":" 48 ","page_number":48},
  {"content":"\r\nقطعا فرشتگان براى بدست آوردن آنها ، عظمتها و شايستگىها و برآمدن از عهدهء مسئوليّتها از خود نشان داده‌اند .\r\n196 ، 206 -\r\n\r\nتتمة 12 - آيا واقعا من انسان در همه حال از فرشتگان با عظمتترم\r\nقد ذاقوا حلاوة معرفته و شربوا بالكأس الرّويّة من محبّته ، و تمكَّنت من سويداء قلوبهم و شيجة خيفته ، فحنوا به طول الطَّاعة اعتدال ظهورهم ، و لم ينفد طول الرّغبة إليه مادّة تضرّعهم و لا أطلق عنهم عظيم الزّلفة ربق خشوعهم ، و لم يتولَّهم الإعجاب فيستكثروا ما سلف منهم ، و لا تركت لهم استكانة الإجلال نصيبا في تعظيم حسناتهم ، و لم تجر الفترات فيهم على طول دؤوبهم ، و لم تغض رغباتهم فيخالفوا عن رجاء ربّهم 20 - ( آنان شيرينى معرفت ربوبى را چشيده و شربت محبّت خداوندى را با كاسه‌هاى سيراب كننده سر كشيدند و در مغز دلهاى آنان رگه‌هاى خوف از خدا جايگير شده ، و استمرار در عبادت استقامت پشتشان را منحنى نموده است . به طول انجاميدن رغبت و اشتياق به خداوند ، مادّهء ناله و تضرّع آنان را تمام نكرده است ، و عظمت تقرّب ببارگاه ربوبى ريسمانهاى خشوع را از گردن جانهاى آنان باز ننموده است ، عجب بر آنان مستولى نشده تا عبادات گذشته را زياد محسوب نمايند ، و احساس ناتوانى و ناچيزى در دريافت جلال خداوندى براى بزرگداشت حسناتى كه انجام مىدهند نصيبى نگذاشته است و به جهت امتداد طولانى تكاپو در عبادت ، سستىها بر وجود آنان راه نيافته است . از اشتياقهاى آن فرشتگان چيزى نكاسته است تا از اميد پروردگارشان روى گردان شوند . ) در اين جملات هم عظمتها و امتيازات شگفتانگيزى به فرشتگان نسبت داده شده است كه نمىتوان گفت : خداوند با جبر خلقت آنها را موجوداتى\r\n","description":"","footnote":"","page_name":" 49 ","page_number":49},
  {"content":"\r\nناآگاه و بىاستعداد و بىاختيار آفريده است . چشيدن طعم شيرين معرفت و محبّت الهى و پديدهء خوف و خشيت و رغبت و اشتياق و جستجوى تقرّب و غير ذلك كشف از استعداد و درك و اختيار عالى در فرشتگان مىنمايد .\r\nمخصوصا دو كلمهء سويداء قلوبهم ( مغز دلهاى آن فرشتگان ) دليل روشنى براى اثبات وجود عامل درك عميق در درون آنان مىباشد .\r\n207 ، 212 -\r\n\r\nتتمة 12 - آيا واقعا من انسان در همه حال از فرشتگان با عظمتترم\r\nو لم تجفّ لطول المناجاة أسلات ألسنتهم ، و لا ملكتهم الاشغال فتنقطع بهمس الجوار إليه أصواتهم ، و لم تختلف في مقاوم الطَّاعة مناكبهم و لم يثنوا إلى راحة التقصير في أمره رقابهم ، و لا تعدوا على عزيمة جدّهم بلادة الغفلات و لا تنتضل في هممهم خدائع الشّهوات 21 - ( طول مناجات با پروردگارشان اطراف زبانهاى آنان را نخشكانيده و اشتغالات ديگرى آنانرا مملوك خود نساخته است كه صداهاى بلند آنان را زمزمه‌هاى خفيف تضرّع قطع نمايد ، و شانه‌هاى آنان در صفوف عبادت مختلف نگشته است و گردنهاى خود را براى بدست آوردن آسايش از روى تقصير در انجام دستور خداوندى خم نكرده‌اند ، كندى غفلتها بر قاطعيّت كوشش و تلاش آنان نفوذى ندارد ، و عوامل فريبندهء شهوات دست بسوى همّتهاى آنان نمىيازند . ) سه موضوع در اين جملات بايد مورد دقت قرار بگيرد : موضوع - يكم اسناد اعضائى بر فرشتگان شبيه به اعضاى آدميان ، مانند\r\n","description":"","footnote":"","page_name":" 50 ","page_number":50},
  {"content":"\r\nزبان ، شانه ، گردن و غير ذلك .\r\nموضوع دوم - اسناد نيروها و استعدادهائى بر فرشتگان مانند نيروها و استعدادهاى آدميان مانند « دل » ، « سويداى دل » .\r\nموضوع سوم - در جملات فوق و جملات قبلى مقولاتى از قبيل همّت و عزم به فرشتگان اسناد داده شده است كه دلالت واضح بر وجود اراده و مبادى اراده و حتّى عزم كه از نتايج اختيار است در فرشتگان مىنمايد .\r\n213 ، 220 -\r\n\r\nتتمة 12 - آيا واقعا من انسان در همه حال از فرشتگان با عظمتترم\r\nقد اتّخذوا ذا العرش ذخيرة ليوم فاقتهم ، و يمّموه عند انقطاع الخلق إلى المخلوقين برغبتهم ، لا يقطعون أمد غاية عبادته ، و لا يرجع بهم الاستهتار بلزوم طاعته ، إلَّا إلى موادّ من قلوبهم غير منقطعة من رجائه و مخافته ، لم تنقطع أسباب الشّفقة منهم فينوا في جدّهم ، و لم تأسرهم الأطماع فيؤثروا وشيك السّعي على اجتهادهم 22 - ( خداوند صاحب عرش را براى روز احتياجشان ذخيره نموده‌اند ، در آن هنگام كه خلق از خدا منقطع و به مخلوقات متوجّهند ، فرشتگان فقط خدا را مورد توجّه و گرايش قرار مىدهند . پايان غايت عبادت خداوندى را قطع نمىكنند [ براى آن پايانى تعيين نمىكنند 
  ] علاقهء شديد آن فرشتگان براى التزام اطاعت خداوندى ، آنان را ارجاع نمىكند مگر به موادّى در دلهاى آنان كه از رجاء و خوف خداوندى گسيخته نمىشوند ، عوامل بيم آميخته با اشتياق از آنان قطح نمىشود تا در تلاش و كوشش سست شوند و حرص و آزهاى دنيوى آنانرا به اسارت نكشيده است تا كوششهاى منتج منافع دنيوى را بر كوشش و جدّيّت بر ابديّت مقدّم بدارند . ) در جملهء اوّل از جملات مورد تفسير ، اين حقيقت ديده مىشود كه\r\n","description":"","footnote":"","page_name":" 51 ","page_number":51},
  {"content":"\r\nفرشتگان نيز مانند آدميان كه در آغاز ابديّت ، در بارهء استعدادها و نيروها و اعمال خود بايد پاسخ بدهند و از عهدهء مسئوليّتهاى خود برآيند ، چنان سرنوشتى را در پيش دارند . موضوع ديگر كه براى اثبات استعداد انتخاب و در اختيار فرشتگان بسيار مناسب است مفهوم شفقت است كه در بارهء آنان به كار رفته است ، مىدانيم كه معناى شفقت ، تقريبا خوف آميخته با رجاء است و اگر هويّت و استعدادهاى فرشتگان فقط يك امكان داشت مانند جمادات و نباتاتى كه با يك امكان در جريانند ، اسناد مفهوم شفقت بر آنان معنائى معقول نداشت .\r\n221 ، 227 -\r\n\r\nتتمة 12 - آيا واقعا من انسان در همه حال از فرشتگان با عظمتترم\r\nلم يستعظموا ما مضى من أعمالهم ، و لو استعظموا ذلك لنسخ الرّجاء منهم شفقات وجلهم ، و لم يختلفوا في ربّهم باستحواذ الشّيطان عليهم . و لم يفرّقهم سوء التّقاطع ، و لا تولَّاهم غلّ التّحاسد ، و لا تشعّبتهم مصارف الرّيب ، و لا اقتسمتهم أخياف الهمم 23 - ( آن فرشتگان اعمال گذشتهء ( انجام گرفتهء ) خود را بزرگ نمىشمارند و اگر اعمالشان را بزرگ بشمارند اميد آنان بيم و هراسشان را از بين مىبرد .\r\nغلبه و اغواى شيطانى موجب اختلاف در بارهء پروردگارشان نمىگردد .\r\nجدائىهاى ناروا آنان را از يكديگر متفرّق ننموده و سنگينى و خيانت و حسد بر آنان پيروز نگشته است . عوامل دگرگون كنندهء شكّ و پندار آنان را تقسيم به گروه‌ها نكرده است و پستى همّتها آنانرا از يكديگر جدا نساخته است . ) همهء اين صفات رذل با نتائجى كه در بر دارند ، در بنى نوع انسانى وجود دارد و متأسّفانه اكثريّت قريب به اتّفاق در شعلهء همين صفات رذل و لوازم و نتائج آنها مىسوزند و اين صفات پست بدينقرار است :\r\n","description":"","footnote":"","page_name":" 52 ","page_number":52},
  {"content":"\r\nالف - بزرگداشت و بزرگ ديدن اعمال ، اين حالت روانى به تنهائى براى تباه كردن همهء اعمال كفايت مىكند و آيات و روايات وارده در بيان قبح و وقاحت عجب بقدرى فراوان و مؤكَّد است كه اگر كسى با توجّه كامل آنها را مورد مطالعه قرار بدهد ، يقينا حاضر نخواهد شد حتّى يك لحظه در بزرگترين عملى كه با كمال آگاهى و اختيار آن را بجاى آورده است ، عجب و خود بينى داشته باشد .\r\nب - اختلاف در پروردگار كه منجرّ به انكار يا شكّ در وجود آن آشكارترين موجود بوده باشد ، كه ناشى از كج فهمى در بارهء مقام شامخ ربوبى و صفات جمال و جلال او است ، همهء اينها مستند به وسوسه‌ها و غلبهء تخيّلات و تسويلات شيطانى مىباشند .\r\nج - اولاد آدم با گسيختن از يكديگر و حسادتها چنان از همديگر دور مىشوند كه گوئى اصلا ميان آنان كمترين رابطه اى وجود ندارد ، بلكه گاهى اين جدائى و گسيختگى بدرجه اى از شدّت مىرسد كه رابطهء ميان انسانها را مبدّل به تضادّ مىنمايد ، سرتاسر تاريخ شاهد گوياى اين تضادّ كشنده مىباشد .\r\nد - يكى ديگر از عوامل تشتّت و پراكندگى انسانها از همديگر كه هيچگونه شعارهاى خوش آيند سياسى و هنرى نتوانسته است آن را از بين ببرد . شكّ و پندار در اهداف و آمال و آرمانهائى است كه منحصرترين راه وحدت و هماهنگى انسانها مىباشند ، ولى آنچه كه مشاهده مىشود ، شكّ و پندار در امور مزبوره تقريبا همهء اقوام و ملل را در همهء دورانهاى تاريخ در خود فرو برده است ، لذا بايد گفت : با استمرار و بقاى اين عامل تباه كننده اميد وحدت و هماهنگى ميان انسانها خواب و خيالى بيش نيست .\r\nه - همينطور آدميان بر خلاف فرشتگان به جهت پست همّتىهائى كه دارند همواره در درجات پائين وجود كه طبيعت و خوشىهاى محدود و موقّت آن\r\n","description":"","footnote":"","page_name":" 53 ","page_number":53},
  {"content":"\r\nاست ، سرگرم و غوطه ور مىگردند ، در نتيجه طبيعى است كه همواره در حال تزاحم و تصادم و جنگ و كشتار با يكديگر بسر ببرند .\r\n228 ، 233 -\r\n\r\n12 - آيا واقعا من انسان در همه حال از فرشتگان با عظمتترم\r\nفهم أسراء إيمان لم يفكَّهم من ربقته زيغ و لا عدول ولاونى و لا فتور ، و ليس في أطباق السّماء موضع إهاب إلَّا و عليه ملك ساجد أو ساع حافد ، يزدادون على طول الطَّاعة بربّهم علما ، و تزداد عزّة ربّهم في قلوبهم عظما 24 - ( آن فرشتگان اسيران ( وابستگان ) ايمانند نه لغزشى آنانرا از طناب ايمان بريده است و نه انحراف و مسامحه و سستى . در طبقات آسمان [ حتّى باندازهء 
  ] محلّ پوستى نيست مگر اين كه فرشته اى بر آن در حال سجده است يا فرشته اى در حال سيرو حركت سريع [ در انجام دستور الهى 
  ] . آن فرشتگان با امتداد طولانى اطاعت پروردگارشان بر علم خود مىافزايند و به عزّت و عظمت خداوندى در دلهاى آنان افزوده مىشود . ) با در نظر گرفتن مجموع صفاتى كه در اين خطبهء مباركه تاكنون براى فرشتگان بيان شده است ، اين نتيجه را مىتوان بدست آورد كه اتّصاف فرشتگان به صفات و اخلاق فاضله و امتيازات عاليه از روى يك جريان جبرى محض نمىباشد ، لذا جملهء اوّل از اين جملات كه مىگويد : « آن فرشتگان اسيران ايمانند » نبايد به معناى ظاهرى آن كه جبر است ، منظور نمود ، بلكه بايد به گونه اى تفسير كرد كه با اتّصاف فرشتگان به صفات و اخلاق فاضله سازگار بوده باشد . و مىتوان گفت : به جهت فهم و درك عالى كه فرشتگان در بارهء ضرورت و عظمت ايمان دارند ، بقدرى اشتياق و علاقهء آنان به ايمان شديد است كه شبيه به اسير و وابسته به ايمان مىباشند .\r\n235 ، 246 - كبس الأرض على مور أمواج مستفحلة ، و لجج بحار زاخرة ، تلتطم\r\n","description":"","footnote":"","page_name":" 54 ","page_number":54},
  {"content":"\r\nأواذيّ أمواجها ، و تصطفق متقاذفات أثباجها ، و ترغو زبدا كالفحول عند هياجها ، فخضع جماح الماء المتلاطم لثقل حملها ، و سكن هيج ارتمائه إذ وطئته بكلكلها و ذلّ مستخذ يا إذ تمعّكت عليه بكواهلها ، فأصبح بعد أصطخاب أمزاجه ساجيا مقهورا ، و في حكمة الذّلّ منقادا أسيرا\r\n\r\n13 - و از جملهء اين خطبه است در توصيف زمين و فرو رفتن [ اكثر نقاط آن 
  ] در آب\r\n1 - [ بيشتر آن زمين را 
  ] در امواج متردّد شديد و با صولت درياهاى پر آب و متراكم فرو برد . سطوح بالاى امواج آن درياها به يكديگر برميخوردند و ارتفاعات آن امواج در حال تدافع در اهتزاز بودند ، دريا بسبب شدّت آن امواج متلاطم مانند : شتران نر در موقع هيجان با صداى مخصوص آن حالت كف بر مىآورند ، آن گاه سركشى آب متلاطم به جهت حمل سنگينى زمين فرو نشست و تسليم شد ، و هنگامى كه زمين سينهء خود را در آب بگسترانيد و هيجان تدافعى امواج آن فرو نشست و ساكن گشت ، در اين هنگام زمين با شانه‌هاى خود در آن آب مانند حيوانى كه در خاك بغلطد ، در غلطيد و حالت تسليم و افتادگى پيدا كرد و آب پس از آن همه فريادهاى امواجش ساكن و مقهور و بوسيلهء دهنهء ذلَّت [ كه بر دور دهانش زده شد 
  ] مطيع و اسير گشت .\r\nالف - در جملات فوق تشبيهات بسيار لطيف و عالى وجود دارد كه براى افكار بزرگ و پويا بسيار شگفتانگيز و مفيد است .\r\nب - أمير المؤمنين عليه السّلام در اين جملات منشأ طبيعى آبهاى درياها را تعيين نفرموده‌اند كه از كجا در روى زمين و چگونه بوجود آمده است .\r\nج - در جملات مربوط به تكوّن زمين و كيفيّات آن ، مطالبى را فرموده\r\n","description":"","footnote":"","page_name":" 55 ","page_number":55},
  {"content":"\r\nاست مانند مطالبى كه در بارهء تكوّن آسمانها فرموده است كه هيچ روش علمى نمىتواند آنها را مورد انكار قرار بدهد ، زيرا آن مطالب كشف از سرگذشتى مىكند كه هرگز تكرار نشده است كه در مجراى تجربه قرار بگيرد . و همين علَّت در بارهء همهء نظريّاتى كه بعنوان بينشهاى علمى مطرح گشته است ، وجود دارد ، لذا هيچ دانشمند آگاهى نمىتواند نظريّهء خود را در بارهء اين گونه مسائل با بر چسب علمى قطعى به افكار مردم عرضه نمايد . البتّه اگر دليل قاطعى نظريّهء او را مردود نشمارد ، بقول ابن سينا : « مىتوان در بوتهء امكان گذاشت » .\r\n247 ، 252 - و سكنت الأرض مدحوّة في لجّة تيّاره ، وردّت من نخوة بأوه و اعتلائه و شموخ أنفه و سموّ غلوائه ، و كعمته على كظَّة جريته ، فهمد بعد نزقاته ، و لبد بعد زيفان و ثباته 2 - ( و زمين غلطيده در ميان موج عميق و متراكم آب ساكن شد ، آن گاه آب را از نخوت كبر و اعتلاء و فخر و بلندى تجاوزش برگرداند . زمين دهان آب را كه سنگين و پر موج بود بربست ، آب پس از آن همه سبكسريها و جست و خيزهايش بسكوت گراييد و پس از آن همه مباهات و تبختر در جهشهايش بر زمين بيارميد . )\r\n\r\n14 - زمين متحرّك است يا ساكن\r\nدر اوّلين جمله از جملات مورد تفسير سكون زمين در ميان موج عميق و متراكم آب گوشزد شده است ، آيا اين مطلب با حركت زمين كه امروزه مورد قبول دانش و دانشمندان است مغاير نمىباشد پاسخ اين سؤال با نظر به جمله اى كه پس از اين جملات خواهد آمد ، واضح مىگردد . آن جمله چنين است :\r\nو عدّل حركاتها بالرّاسيات من جلاميدها . . .\r\n( و خداوند حركات زمين را با سنگهاى بزرگ و محكم « كوهها » تعديل فرمود . )\r\n","description":"","footnote":"","page_name":" 56 ","page_number":56},
  {"content":"\r\nملاحظه مىشود كه عبارت فوق صريح در اين معنى است كه خداوند متعال بوسيلهء كوه‌ها حركات زمين را تعديل فرمود ، چنان كه\r\nدر خطبهء اوّل هم فرموده است : و وتدّ بالصّخور ميدان أرضه\r\n( و خداوند حركات مضطربانهء زمين را با سنگهاى بزرگ ميخكوب فرمود ، چنان كه لنگر كشتى هم به خود كشتى ميخكوب شده است . )\r\n253 ، 261 -\r\n\r\n14 - زمين متحرّك است يا ساكن\r\nفلمّا سكن هيج الماء من تحت أكنافها ، و حمل شواهق الجبال الشّمّخ البذّخ على أكتافها ، فجّرينا بيع العيون من عرانين أنوفها و فرّقها في سهوب بيدها و أخاديدها و عدّل حركاتها بالرّاسيات من جلاميدها ، و ذوات الشّناخيب الشّمّ من صياخيدها ، فسكنت من الميدان لرسوب الجبال في قطع أديمها و تغلغلها متسرّبة في جوبات خياشيمها و ركوبها أعناق سهول الأرضين و جراثيمها 3 - ( پس از آنكه هيجان آب از زير اطراف زمين ساكن گشت و خداوند سبحان كوههاى بسيار بلند و سر بفلك كشيده را بر دوشهاى زمين حمل فرمود آبهاى چشمه سارهاى از زمين برآمده را از بالاى بينىهاى زمين بجريان انداخت و آن آبها را در دشتها و پهنهء بيابانها و شكافهاى زمين پراكنده ساخت و حركات زمين را با سنگهاى سنگينش و بوسيلهء قلَّه‌هاى مرتفع و بلند از صخره‌هاى بزرگ آن تعديل فرمود . در نتيجه زمين به جهت كوههاى جاى - گرفته در قطعات سطح آن و به جهت فرورفتن آن كوهها ، در شكافهاى بينى زمين و سوار شدن آن كوهها بر گردنهاى زمينهاى هموار و بلنديها [ يا اصول 
  ] استقرار خود را دريافت . ) در تاريخ تكون زمين موضوع كوهها بسيار با اهميت تلقى شده است\r\n","description":"","footnote":"","page_name":" 57 ","page_number":57},
  {"content":"\r\nاز نظر بعضى از علماء علوم معرفت الارضى علائمى كه از كوهها براى تعيين عمر زمين يا تحولات جغرافيائى و محيطى طبيعى مورد استفاده قرار مىگيرد ، روشنتر از علائم عناصر راديو اكتيو مىباشد .\r\n262 ، 264 - و فسح بين الجوّ و بينها ، و أعدّ الهواء متنسّما لساكنها ، و أخرج إليها أهلها على تمام مرافقها 4 - ( خداوند تبارك و تعالى ميان فضا و زمين را باز نمود و هوا را وسيلهء تنفس براى ساكنان زمين قرار داد و اهل زمين را از نهانگاه زمين برآورد و آنانرا با همهء وسائل زندگى در روى زمين قرار داد . )\r\n\r\n15 - خداوند زمين را كه گذرگاه ما انسانها است داراى عوامل زندگى قرار داد .\r\nخداوند متعال در آيات قرآنى در بارهء زمين توصيفات شگفتانگيزى را بيان فرموده است . از آن جمله تصريح فرموده است كه زمين گذرگاه يا دالان عبور موجوديّت ما انسانها است : * ( مِنْها خَلَقْناكُمْ وَفِيها نُعِيدُكُمْ وَمِنْها نُخْرِجُكُمْ تارَةً أُخْرى ) * ( 1 ) \r\n( ما شما را از زمين آفريديم و به همين زمين برمىگردانيم و بار ديگر از زمين شما را بيرون مىآوريم . ) تحوّلاتى كه در فصول مختلفه در روى زمين بروز مىنمايد بسيار جالب بوده و مىتواند درسهاى مهمّى براى اثبات امكان حشر و نشر انسانها در ابديّت بياموزد .\r\n* ( فَانْظُرْ إِلى آثارِ رَحْمَتِ الله كَيْفَ يُحْيِ الأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَهُوَ عَلى كُلِّ شَيْءٍ قَدِيرٌ ) * ( 2 ) \r\n( پس در آثار رحمت خداوندى نظر كن كه چگونه زمين را پس از مردن زنده مىكند [ خداوندى كه زمين را پس از مردنش احياء مىكند 
  ] مردگان\r\n","description":"","footnote":" ( 1 ) . طه آيهء 55 .  ( 2 ) . الرّوم آيهء 50 . ","page_name":" 58 ","page_number":58},
  {"content":"\r\nرا زنده خواهد كرد و او بر همه چيز تواناست . ) همهء آنچه كه در زمين خلق شده است ، براى استفادهء انسانها است .\r\n* ( هُوَ الَّذِي خَلَقَ لَكُمْ ما فِي الأَرْضِ جَمِيعاً . . . ) * ( 1 ) \r\n( اوست خداوندى كه هر چه را كه در زمين است ، همهء آنها را براى شما آفريده است . )\r\n265 ، 268 - ثمّ لم يدع جرز الأرض الَّتي تقصر مياه العيون عن روابيها ، و لا تجد جداول الأنهار ذريعة إلى بلوغها حتّى أنشأ لها ناشئة سحاب تحيي مواتها و تستخرج نباتها 5 - ( سپس خداوند سبحان سطوح بىآب و علف زمين را كه آبهاى چشمه سارها به بلندىهاى آن سطوح نمىرسيد و جويبارهاى رودخانه‌ها وسيله اى براى رسيدن به آن سطوح پيدا نمىكردند رها نفرمود و ابر نمودار براى آن سطوح مرتفع كه مرده‌هاى آنها را احياء كند و گياهش را بروياند خلق كرد . )\r\n\r\n16 - تقسيم آبها در روى زمين\r\nاز جملات فوق استفاده مىشود كه خداوند متعال تقسيم آب را در روى زمين به ملاك نيازها مقرّر فرموده است ، در آن قطعات از روى زمين كه آبهاى چشمه سارها به آنها نمىرسد ، بوسيلهء تصاعد بخارها از درياها كه به صورت ابر در مىآيند و بر روى زمين مىبارند ، سيراب مىنمايد . از اين جملات مىتوان استنباط كرد كه در هر نقطه اى از سطح زمين كه نيازى براى آب است ، يا از زير زمين و يا بوسيلهء جويبارها و چشمه سارها و يا بوسيلهء ابرها آن نياز مىتواند بر طرف شود اگر چه در خيلى از موارد كار و كوشش بشر براى رفع نياز با برخى از وسائل فوق ضرورت پيدا مىكند ، مانند حفر چاه‌ها و\r\n","description":"","footnote":" ( 1 ) . البقرة آيهء 29 . ","page_name":" 59 ","page_number":59},
  {"content":"\r\nبهره بردارى از درياها بوسيلهء اصول علمى و بجريان انداختن چشمه سارها و غيره . معناى اين جمله آن نيست كه اگر در يكى از محيطها موضوع آب با هيچ يك از وسائل فوق حل نشد ، انسانها بايد در همان محيط بمانند يا از بين بروند يا در تنگناى مشقّتبار محيط بىآب را تحمّل نمايند هجرت انسانها از اين گونه موارد همان اندازه واجب است كه از بلاد كفر و جوامع ناسازگار با عقائد و تفكَّرات حقّ و وجوب هجرت را در همهء موارد فوق ( در موارد استضعاف چه مادّى و چه معنوى ) مىتوان باضافهء حكم عقل سليم از آيهء 97 در سورهء النّساء استفاده نمود : * ( إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الأَرْضِ قالُوا أَ لَمْ تَكُنْ أَرْضُ الله واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَساءَتْ مَصِيراً ) * ( فرشتگان هنگامى كه آن كسانى را كه به خود ستم روا داشته‌اند ، در مىيابند به آنان مىگويند : شما در چه حال بوديد . مىگويند : ما در روى زمين مستضعف بوديم ، فرشتگان مىگويند آيا زمين خدا پهناور نبود كه در آن مهاجرت كنيد . منزلگه نهائى آنان دوزخ و چه سرنوشت بديست . )\r\n269 ، 278 - ألَّف غمامها بعد افتراق لمعه ، و تباين قزعه ، حتّى إذا تمخّضت لجّة المزن فيه ، و التمع برقه في كففه ، و لم ينم و ميضه في كنهور ربابه و متراكم سحابه ، أرسله سحّا متداركا قد أسفّ هيدبه ، تمريه الجنوب دررأ هاضيبه و دفع شابيبه 6 - ( خداوند سبحان ابرها را پس از جدائى قطعاتش از يكديگر و اختلاف پاره‌هاى لطيفش با همديگر جمع و تأليف فرمود . تا آن گاه كه پاره‌هاى ابرى در آن به حركت شديد در آمد و برق آن در طول امتداد اطرافش درخشيد و درخشش آن در ميان قطعات ابر سفيد و متراكمش خاموش\r\n","description":"","footnote":"","page_name":" 60 ","page_number":60},
  {"content":"\r\nنگشت خداوند متعال آن ابر را در حالى كه ريزان و قطعاتش بهم پيوسته بود فرستاد و در وضعى كه شاخه‌هاى آن [ مانند خطوطى 
  ] آويزان بود به زمين نزديك شد باد جنوبى جارى و ريزش پىدرپى آن ابر را به حركت در آورد و ريزش بارانش را شديد ساخت . )\r\n\r\n17 - تركيب اجزاء ابر و به حركت در آمدن آن\r\nمفاهيم بسيار با اهمّيّتى در جريان ابر و واحدهاى تشكيل دهندهء آن در جملات فوق آمده است . مباحث علمى مربوط به ابر و باران و بادها و پديده‌هاى الكتريكى كه در اصطكاك تند قطعات ابرى كه باردار الكتريكى مىباشند بسيار مهمّ و قابل توجّهء و بهره بردارى مىباشند و مطالعه كنندهء محترم بايد آن نظريّات و مسائل علمى را منظور نمايد و آن گاه با مفاهيم بسيار با اهمّيّتى كه أمير المؤمنين عليه السّلام در اين جملات به كار برده است مقايسه نمايد .\r\n279 ، 289 - فلمّا ألقت السّحاب برك بوانيها و بعاع ما استقلَّت به من العبء المحمول عليها ، أخرج به من هوامد الأرض النّبات و من زعر الجبال الأعشاب فهي تبهج بزينة رياضها و تزدهى بما ألبسته من ريط أزاهيرها و حلية ما سمطت به من ناضر أنوارها ، و جعل ذلك بلاغا للأنام ، و رزقا للأنعام ، و خرق الفجاج في آفاقها ، و أقام المنار للسّالكين على جوادّ طرقها . 7 - ( هنگامى كه ابر سينهء خود را با قطعات آن بر زمين پيوست [ مانند نشستن شتر با سينهء خود بر زمين 
  ] و بار سنگينى را كه با خود حمل كرده بود بر زمين نهاد بوسيلهء بارش آن ابر ، گياه از خشكىهاى زمين و علفهاى تازه از مواضع بىگياه كوهها برآورد . در اين حال زمين با آرايش باغهايش شكوفا گشت و از پوشاك ظريفى از شكوفه‌هاى معطَّر و زيبا كه بر تن كرده بود و از نظم پيوسته شكوفه‌ها و بوته‌هاى با طراوت كه آن را مىآراست ، به خود باليدن\r\n","description":"","footnote":"","page_name":" 61 ","page_number":61},
  {"content":"\r\nگرفت . خداوند سبحان با اين [ جريان عظيم 
  ] توشهء [ مادّى و معنوى 
  ] براى مردم و روزى براى جانوران عنايت فرمود در پهنه‌هاى زمين راههائى باز كرد و نشان روشنگر براى رهروان در جادّه‌هاى طرق زمين نصب فرمود . )\r\n\r\n18 - چنان كه خداوند حكيم در خلقت ستارگان آسمانى زيبائى را منظور فرموده است همچنان در نمودهاى نباتات و درختان و ديگر مناظر زمين زيبائى را آفريده است .\r\nالف - زيبائى چنان كه اين جانب در كتاب زيبائى و هنر از ديدگاه اسلام مورد بررسى قرار داده‌ام ، از نظر اهمّيّت در حيات انسانها بيش از آن مقدار شايستهء اهتمام و دقّت است كه معمولا در بارهء اين پديدهء بسيار ساده و در عين حال بسيار شگفتانگيز و با اهمّيّت ، انجام مىگيرد . بايد گفت : اگر ما بتوانيم از سطوح ظاهرى زيباييهاى محسوس و لذّت و انبساط روانى كه از درك و دريافت آنها حاصل مىگردد ، بگذريم و اعماق اين پديده را در جهان عينى و لذّت و انبساط حاصل از انواع زيباييهاى محسوس و معقول را مورد دقّت و درك قرار بدهيم ، حقائقى چه بطور مستقيم و چه بطور غير مستقيم براى ما روشن خواهد گشت كه حتّى در احساس عظمت ملكوت درونى و ملكوت برونى مؤثّر خواهد گشت ، ولى متأسّفانه چه اندكند اشخاصى كه قدرت گذشت از سطوح ظاهرى درون و بيرون به اعماق حقايق و بقول افلاطون از سايه‌ها به واقعيّات را دارا بوده و از اين راه به معرفتهاى والاترى در دو قلمرو درون ذات و برون ذات موفّق شوند .\r\nب - خداوند متعال در آيات قرآنى در موارد متعدّد ، انواعى از زيباييها در روى زمين را گوشزد فرموده است از آن جمله : 1 - * ( وَصَوَّرَكُمْ فَأَحْسَنَ صُوَرَكُمْ ) * ( 1 ) \r\n","description":"","footnote":" ( 1 ) . التّغابن آيهء 3 و غافر آيهء 64 . ","page_name":" 62 ","page_number":62},
  {"content":"\r\n( و خداوند صورت شما را كشيد و اين صورتگرى را زيبا و نيكو انجام داد . ) 2 - * ( وَلَكُمْ فِيها جَمالٌ حِينَ تُرِيحُونَ وَحِينَ تَسْرَحُونَ ) * ( 1 ) \r\n( و براى شماست در آن جانداران منظره اى زيبا كه در شامگاهان آنها را به جايگاههاى خود بر مىگردانيد و صبحگاهان كه آنها را به چرا مىبريد . ) 3 - * ( وَتَرَى الأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ وَأَنْبَتَتْ مِنْ كُلِّ زَوْجٍ بَهِيجٍ ) * ( 2 ) \r\n( و زمين را مىبينى كه خشك و پژمرده است و هنگامى كه آب به آن فرستاديم به حركت و اهتزاز در مىآيد و موادّى در آن سر مىكشند و از هر نوع جفت ، نباتات و درختان بهجت ( سرور ) انگيز مىروياند . ) 4 - * ( وَأَنْزَلَ لَكُمْ مِنَ السَّماءِ ماءً فَأَنْبَتْنا بِه حَدائِقَ ذاتَ بَهْجَةٍ ) * ( 3 ) \r\n( و خداوند براى شما آبى از آسمان فرستاد پس بوسيلهء آن آب باغهائى داراى شكوفائى و سرور انگيز رويانديم . ) 5 - * ( أَ لَمْ تَرَ أَنَّ الله أَنْزَلَ مِنَ السَّماءِ ماءً فَتُصْبِحُ الأَرْضُ مُخْضَرَّةً إِنَّ الله لَطِيفٌ خَبِيرٌ ) * ( 4 ) \r\n( آيا نديده اى كه خداوند از آسمان آبى فرستاد و زمين سبز و خرّم گشت ، قطعا خداوند لطيف و آگاه است . ) ج - يكى از علل وجود زيبائى در آسمان و زمين ، مأنوس و قابل زندگى ساختن دنياى مادّه و طبيعت براى روح آدميان است ، زيرا روح يك استعداد بسيار مهمّى دارد كه بدون ارتباط با زيباييها ، راكد و خنثى مىگردد و در نتيجه روح فقط با كمّيّت و گسترشهاى مادّى محض سر و كار پيدا مىكند\r\n","description":"","footnote":" ( 1 ) . النّحل آيهء 6 .  ( 2 ) . الحجّ آيهء 5 .  ( 3 ) . النّمل آيهء 60 .  ( 4 ) . الحجّ آيهء 63 . ","page_name":" 63 ","page_number":63},
  {"content":"\r\nو خود را در قفس مىبيند . اين راز بسيار مهمّ را مولوى متوجّه شده و مىگويد :\r\n\r\nاى خدا جان را تو بنما آن مقام\r\nكه در آن بى حرف مىرويد كلام\r\nتا كه سازد جان پاك از سر قدم\r\nسوى عرصهء دور پهناى عدم\r\nعرصه اى بس با گشاد و با فضا\r\nكاين خيال و هست زو يابد نوا\r\nتنگتر آمد خيالات از عدم\r\nزان سبب باشد خيال اسباب غم\r\nباز هستى تنگتر بود از خيال\r\nزان شود در وى قمر همچون هلال\r\nباز هستى جهان حسّ و رنگ\r\nتنگتر آمد كه زندانيست تنگ\r\nعلَّت تنگيست تركيب و عدد\r\nجانب تركيب حسّها مىكشد\r\n\r\n290 ، 310 - فلمّا مهد أرضه ، و أنفذ أمره ، اختار آدم عليه السّلام خيرة من خلقه ، و جعله أوّل جبلَّته ، و أسكنه جنّته ، و أرغد فيها أكله ، و أوعز إليه فيما نهاه عنه ، و أعلمه أنّ في الإقدام عليه التّعرض لمعصيته ، و المخاطرة بمنزلته ، فأقدم على ما نهاه عنه - موافاة لسابق علمه - فأهبطه بعد التّوبة ليعمر أرضه بنسله ، و ليقيم الحجّة به على عباده ، و لم يخلهم بعد أن قبضه ، ممّا يؤكَّد عليهم حجّة ربوبيّته ، و يصل بينهم و بين معرفته ، بل تعاهدهم بالحجج على ألسن الخيرة من أنبيائه ، و متحمّلي ودائع رسالاته ، قرنا فقرنا ، حتّى تمّت بنبيّنا محمّد صلَّى اللَّه عليه و آله حجّته و بلغ المقطع عذره و نذره ( پس از آنكه خداوند عزّوجلّ زمين را براى زندگى آماده ساخت و امر الهى خود را انفاذ فرمود ، حضرت آدم عليه السّلام را از ميان خلقش برگزيد و او را اوّلين نوع از خلقت انسانى قرار داد و در بهشتش ساكن فرمود و روزى او را در آن جايگاه فراوان نمود و تهديد را در بارهء آنچه كه [ خوردن آن را 
  ] براى آدم عليه السّلام ممنوع ساخته بود ، مقدّم داشت و به\r\n","description":"","footnote":"","page_name":" 64 ","page_number":64},
  {"content":"\r\nوى اعلام فرمود كه اقدام بارتكاب به آن چه نهى شده است ، قرار گرفتن در معرض معصيت خداوند و به خطر انداختن مقام و منزلت خويش است .\r\nپس حضرت آدم عليه السّلام اقدام به ارتكاب ممنوع كرد و اين اقدام با علم سابق خداوندى تطابق نمود . خداوند سبحان حضرت آدم عليه السّلام را پس از توبه بر زمين فرود آورد تا با نسل خود زمين را آباد و بوسيلهء او حجّت را براى بندگانش اقامه كند . خداوند متعال بندگان خود را پس از گرفتن آدم عليه السّلام از اين دنيا ، از دلائلى كه حجّت خداوندى را براى آنان تأكيد و تثبيت كند و ميان آن بندگان و معرفت خداوندى را بهم بپيوندد خالى نگذاشت ، بلكه بوسيلهء حجّتهائى از زبانهاى پيامبران برگزيده و حمل كنندهء امانتهاى رسالتش با آنان تجديد تعهّد مىفرمود .\r\nاين ابلاغ قرن بدنبال قرن ادامه يافت ، تا اين كه اين ابلاغها و رسالتها و حجّت خداوندى با پيامبر ما محمّد صلَّى اللَّه عليه و آله تتميم شد و عذر و تهديد او [ در بارهء گناهكاران و معاصى 
  ] به نهايت رسيد . ) مباحث مربوط به خلقت حضرت آدم عليه السّلام و تحوّل و روحى كه در انسانها دميده شده است و جريان ذهنها و انديشه‌ها و تركيب موجوديّت انسان از همسانها و اضداد و سجدهء فرشتگان به آدم عليه السّلام و موضوع خبر دادن خداوند به فرشتگان در بارهء خلقت آدم عليه السّلام و مقدارى مسائل مربوط به شيطان در اين جريان ، و جريان هبوط آن حضرت بر زمين و فلسفهء اختصاص بعضى از انسانها براى پيامبرى [ در مجلَّد دوم از صفحهء 124 تا صفحهء 175 
  ] مشروحا بررسى شده است ، به همين جهت در تفسير جملات فوق نيازى به تفصيل نديديم و اميدواريم مطالعه كنندگان و محقّقان ارجمند به مجلَّد مزبور مراجعه فرمايند در اين مبحث مطلبى را بطور مختصر در بارهء انطباق جريان حضرت آدم عليه السّلام در ارتكاب به خوردن گندم كه ممنوع شده بود ، بر علم سابق خداوندى متذكَّر مىشويم :\r\n","description":"","footnote":"","page_name":" 65 ","page_number":65},
  {"content":"\r\n\r\n19 - آيا چون خدا مىدانست حضرت آدم عليه السّلام مرتكب آنچه كه براى او ممنوع بود ، خواهد گشت ، حضرت آدم مرتكب آن ممنوع شد ( گندم را خورد )\r\n( 1 )  اين همان مسئلهء علم خداوندى است كه به همه چيز و همهء رويدادهاى عالم هستى از كوچك و بزرگ و گذشته و حال و آينده و از انسان و غير انسان متعلَّق مىباشد و به همين جهت اين مسئله پيش آمده است كه حال كه خداوند همهء رويدادها و همهء چيزها را در عالم هستى ميداند ، بنا بر اين هر كارى كه از ما صادر مىشود ، حتما معلوم خداوندى است و چون علم خداوندى شامل همهء كارهاى ما مىباشد ، لذا مردم در انجام دادن آن كارها مجبور مىباشند .\r\nاين همان شبههء معروف است كه در يك رباعى به عمر بن ابراهيم خيّامى نسبت داده شده است [ كه البتّه به هيچ وجه ثابت نشده است كه نه تنها اين رباعى بلكه ده‌ها يا صدها رباعى ديگر هم كه به آن فيلسوف و دانشمند نسبت داده شده است واقعا سرودهء او بوده باشد 
  ] بيت دوم رباعى چنين است :\r\n\r\nمىخوردن من گر ز ازل حقّ دانست\r\nگر مىنخورم علم خدا جهل شود\r\n\r\nپاسخ اين شبهه بسيار واضح است ، زيرا : أوّلا - اگر تعلَّق علم خداوندى بيك شيء موجب صدور جبرى آن بوده باشد ، بايد خداوند نيز در همهء كارهائى كه انجام مىدهد ، مجبور بوده باشد ، زيرا بدون ترديد خداوند سبحان بهمهء كارهائى كه انجام مىدهد عالم است و اگر آنها را انجام ندهد ، علمش منقلب به جهل مىگردد و اگر براى تحقّق واقعيّت علمش كار را بايد انجام بدهد ، اين همان جبر است كه پستترين نقص براى يك موجود است زيرا مجبوريّت يك موجود دليل آلت و وسيله بودن آن ، به موجودى بالاتر است كه آن را تحريك يا تسكين مىنمايد .\r\n","description":"","footnote":" ( 1 ) . مقدارى از مباحث مربوط به علم خداوندى در مجلَّد 10 از صفحهء 36 تا 73 و مجلَّد 12 ص 312 بررسى شده است . ","page_name":" 66 ","page_number":66},
  {"content":"\r\nثانيا - آيا اين كه خداوند به همه كارهاى انسان عالم است ، فقط به خود آن كارها عالم است يا با همهء مقدّمات آنها بديهى است همان دليل و علَّتى كه تعلَّق علم خداوندى را بر همهء موجودات و رويدادها اثبات مىكند ، بر مقدّمات و شرائط و وسائل آنها نيز اثبات كند . بعنوان مثال چنان كه خدا ميداند كه من در فلان دقائق نماز خواهم خواند ، اين را هم ميداند كه من ضرورت و لزوم عبادت خداوندى را خواهم پذيرفت و بدانجهت كه نماز را در آن موقع واجب دانسته‌ام اقدام به انجام آن خواهم كرد ، دقائقى را براى اين عمل منظور نموده و همهء مقدّمات عقلى و شرعى آن را بجاى خواهم آورد و يكى از آن مقدّمات جريان درونى در بارهء تعيين انگيزهء نماز است كه نيّت خالص و آزادانه و آگاهانهء اداى آن است براى خداوند متعال . خداوند متعال همهء اين عمل و مقدّمات و شرائط و وسائل را مىداند پس بايد عمل با خلوص و اختيار و آگاهانه انجام بگيرد . ممكن است گفته شود : چون خود اختيار معلوم خداوند است ، پس بايد نماز مستند به اختيار از من صادر شود پاسخ اين اعتراض كه حلّ اصل مشكل را هم در بر دارد ، بدينقرار است : كه همهء جزئيّات و شرائط و مقدّمات درونى و برونى كار صادر از بشر با خود آن ، و حتّى آثار و نتائج آن كه در همهء حلقه‌هاى گذشته و آيندهء زنجير هستى گسترده است ، در علم خداوندى وجود دارد ، بدون اين كه علم خداوندى علَّت بوجود آمدن آن امور بوده باشد . آيا تاكنون شنيده يا ديده‌ايد يك انسان آگاه از پائينترين انسانها از نظر علم و خرد گرفته تا بزرگترين پيامبران و حكماء بنشيند و دست روى دست بگذارد و بگويد : چون من نمىدانم كار من در علم خداوندى چيست بنا بر اين هيچ كارى نبايد انجام بدهم تا براى من روشن شود كه كار من در علم خداوندى چيست يك مثال ساده مىتواند به حلّ اين مشكل كمك كند : فرض كنيد يك دبير بسيار آگاه از وضع كلاس و وضع ذهن و حافظه و مقدار پشتكار و علاقهء دانش آموزانش در بارهء درسها\r\n","description":"","footnote":"","page_name":" 67 ","page_number":67},
  {"content":"\r\nمىداند كه چه كسى قبول مىشود و چه كسى تجديد خواهد آورد و چه كسى مردود است ، آيا اين علم دبير است كه وضعيّت پيشبينى شده را براى دانشآموزان بوجود مىآورد ، يا جريانات ذهنى و محيطى و ديگر عوامل است كه وضعيّت مزبور را پيش خواهد آورد مسلَّم است كه علم دبير نمىتواند وضعيّت مزبور را پيش بياورد ، پس مربوط به عوامل و شرايط خود دانش آموزها مىباشد . براى اثبات اين حقيقت كه علم خداوندى مربوط به اختيار ، اختيار را جبرى نمىنمايد ، مىگوئيم اختيار كه از جويندگى و طلب خير و كمال در كار گرفته تا صدور آخرين اجزاء كار فيزيكى و روانى ، بلكه دامنهء همان كار كه گاهى به جهت اهمّيّتى كه دارد ، تا مدّتى امواج آن بعضى از سطوح درون انسان را اشغال مىنمايد مانند ديگر پديده‌ها و واقعيّات جهان هستى مشمول علم خداوندى است ، ولى اين شمول جنبهء آيينه اى علم خداوندى را بازگو مىكند ، نه جنبهء فاعلى و ايجادى او را . و همچنين موقعيّت خود اختيار كه عبارتست از : نظاره و سلطهء شخصيّت بر دو قطب مثبت و منفى كار و نيز اثر وجودى چنين نظاره و سلطه همه و همه مانند ديگر واقعيّات عالم هستى در علم خداوندى منعكس مىباشند [ البتّه انعكاس در علم الهى از سنخ فيزيكى نيست 
  ] و هيچ يك از انعكاسهاى مزبور علَّت بوجود آمدن موضوع منعكس شده در عالم خلق نيست . براى توضيح بيشتر لطفا به كتاب جبر و اختيار از نويسنده مراجعه فرمائيد .\r\n311 ، 322 - و قدّر الأرزاق فكثّرها و قلَّلها ، و قسّمها على الضّيق و السّعة ، فعدل فيها ليبتلي من أراد بميسورها و معسورها ، و ليختبر بذلك الشّكر و الصّبر من غنيّها و فقيرها ، ثمّ قرن بسعتها عقابيل فاقتها ، و بسلامتها طوارق آفاتها ، و بفرج أفراحها غصص أتراحها . و خلق الاجال فأطالها و قصّرها و قدّمها و أخّرها ، و وصل بالموت أسبابها ، و جعله خالجا لأشطانها ، و قاطعا لمرائر أقرانها\r\n","description":"","footnote":"","page_name":" 68 ","page_number":68},
  {"content":"\r\n( و ارزاق مردم را مقدّر فرموده ، براى بعضى از آنان روزى فراوان و براى برخى ديگر روزى اندك قرار داد ، و آن ارزاق را بر مبناى تنگى و گشايش تقسيم و عدالت فرمود ، تا هر كس را كه بخواهد با رفاه و فراوانى آن ارزاق و يا دشوارى و كمى آنها آزمايش فرمايد و به همين وسيله اغنياء و فقراى مردم را از جهت شكرگزارى و تحمّل در جريان امتحان قرار داد سپس خداوند سبحان سختىهاى نيازمندى را با توسعه در ارزاق قرين ساخت ، و به صحّت و سلامت آنها ، عوامل كوبندهء آفات را نزديك و گشايشهاى شاديهاى آنها را مقارن غصّه‌هاى هلاك و نابودى آنها قرار داد .\r\nو خداوند تبارك و تعالى اجل ( پايان مدّت زندگى انسانها ) را آفريد و آنها را بلند و كوتاه و مقدّم و مؤخّر تعيين فرمود ، و اسباب و عوامل اجلها را به مرگ پيوست ، و مرگ را كشندهء طنابهاى اجلها و برندهء ريسمانهاى محكم [ كه بنى آدم را پشت سر هم در مسير مرگ قرار داده است 
  ] مقرّر فرمود . ) مسائل مربوط به ارزاق و تعيين مقادير آنها براى انسانها را در مجلَّد چهارم همين ترجمه و تفسير مشروحا مطرح نموده‌ايم مراجعه فرمائيد .\r\n\r\n20 - تضادّى حكمتآميز در جريان امكانات و امتيازات مادّى\r\nاين بيت حكيمانه را كه در ذيل مىآوريم ، بازگو كنندهء يكى از عمومىترين سنن الهى در متن طبيعت است كه هيچ شخص آگاهى را ياراى انكار آن نيست .\r\n\r\nنوش بى نيش نيابى هرگز\r\nهر كجا هست گلى خارى هست\r\n\r\nبعنوان نمونه و براى توضيح ملاحظه كنيد كه : 1 - هيچ خنده اى ، مخصوصا خنده‌هاى عميق را نمىبينيد ، مگر اين كه گريه اى اگر چه بدون درهم رفتن اعضاى صورت و بدون قطرات اشك ، بدنبال آن بوجود مىآيد و شخص خندان را اگر آگاه از امور باشد ، نوعى گوشمالى\r\n","description":"","footnote":"","page_name":" 69 ","page_number":69},
  {"content":"\r\nمىدهد و عبور مىكند .\r\n2 - بلكه بطور عموم بايد گفت : هيچ انبساطى در درون انسان بوجود نمىآيد ، مگر اين كه انقباضى پشت سر آن فرا رسد و روان آدمى را مىفشارد و آن هم مثل گريه استمرار دائمى در درون ندارد ، بلكه آن هم پس از انجام مأموريّتش راه خود را پيش مىگيرد و مىرود .\r\n3 - آن كدامين روشنائى درونى است كه در فضاى روح پايدار بماند و چنان مقاومتى در برابر تاريكىها نمايد كه هيچ نوع تاريكى توانائى تسخير فضاى درون را نداشته باشد كدامين بهار بهجت انگيز بهشتى در درون آدميان سر مىكشد كه بدنبالش خزان كسل كننده و راكد كنندهء روانى ، آن را از اقليم درون بيرون ننمايد\r\n\r\nاى برادر عقل يكدم با خود آر\r\nدمبدم با تو خزان است و بهار\r\n\r\n4 - كدامين پيروزى طبيعى را در اين دنيا سراغ داريد كه با هيچ گونه تلخكامىهاى زهرآگين مخلوط نباشد و آخر كار هم از بين نرود آن مار و مور و ديگر حشرات زمينى كه محتويات مغز چنگيز و نرون و تيمور لنگ آن روز را نوش جان كردند ، اعقاب و نسل همان مار و مور و ساير حشرات ، سراغ جمجمهء پر باد ناپلئون بنا پارت و كلما نسو و بيسمارك و هيتلر و كاسه ليسان شرقى و غربى آن مغروران زندگى حيوانى چند روز را گرفتند و روزگارى با محتويات مغز آن خودپرستان خوشگذرانى كردند . آرى ، قدرتمندان قدرتپرست روزگار ما نيز با كمال جدّيّت و شور و شعف مشغول پروراندن و تقويت محتويات مغزى خود هستند براى اعقاب و نسل همان مار و مور و ساير حشرات .\r\n5 - ثروت و تمكَّن بسراغ يك انسان مىرود و بدنبال آن نوع يا انواعى از بيماريها ، حدّ اقلّ نگرانى و اضطراب در بارهء چگونگى حفظ و افزايش آن .\r\nدر مصرعى از ابيات صائب تبريزى كه در يادم هست ، جمع شدن امتيازات مادّى و نيروها و غرايز برخوردارى از آنها را امكانناپذير قلمداد مىكند :\r\n","description":"","footnote":"","page_name":" 70 ","page_number":70},
  {"content":"\r\n« محال است آنكه هم دندان و هم نعمت شود پيدا » . . . تجارب بسيار فراوان همين گفتهء صائب را كه تقريبا مطابق مضمون بعضى از آيات شريفه و روايات است ، اثبات مىكند . يعنى سرتاسر تاريخ پر از شدّادهائى است كه عمرى را در ساختن باغ ارم مىگذرانند و همين كه خواستند قدم به باغ بگذارند ، حتّى لحظه اى بانان امان داده نشده است كه لب جوئى بنشينند و گرد و خاك راه را از صورتشان بشويند . البتّه در بعضى از شماره‌هاى فوق كه بحث كرديم يا در بعضى از موارد آن شماره‌ها يك پديده در يك حال دو ضدّ را در خود تحمّل نمىكند ، مثلا دوران پر باد نخوت بودن جمجمه‌هاى قدرتمندان قدرتپرست ، غير از آن دورانى است كه محتويات جمجمهء آنان در زير خاك تيرهء گور ، غذاى بسيار مطلوب كرمها و موران و ديگر حشرات مىگردد ، ولى حتّى در اين شماره‌ها و در موارد ديگر از همهء امكانات و امتيازات مادّى ، اگر شخص از گذشته و آيندهء نزديك خود اطَّلاعى داشته باشد ، طبيعى است كه همواره تلخى آينده بطور عموم و لحظات گذشته اى كه حوادث روزگار نيشهاى تلخ خود را در شخص فرو برده است ، شيرينى و خوشى فعلى حيات را اگر تلخ نكند ، حدّ اقلّ تعديل مىنمايد و شيرينى و خوشى آن را از كام انسانى سلب مىكند .\r\nاز طرف ديگر ، تجارب و مشاهدات بطور فراوان نشان مىدهند كه : تاريكىها نيز بدون روشنائىها و گريه‌ها بدون خنده‌ها ، اسارتها بدون آزاديها انقباضها بدون انبساطها نمىباشد . و چنان كه خداوند متعال خود فرموده است : * ( فَإِنَّ مَعَ الْعُسْرِ يُسْراً . إِنَّ مَعَ الْعُسْرِ يُسْراً ) * ( 1 ) \r\n( پس قطعا با هر دشوارى آسانى است ، [ بلى ، 
  ] قطعا با هر دشوارى آسانى است . )\r\n","description":"","footnote":" ( 1 ) . الانشراح آيهء 5 و 6 . ","page_name":" 71 ","page_number":71},
  {"content":"\r\n\r\n21 - فلسفه و حكمت اين تضادّ چيست\r\nويكتور هوگو گمان كرده است اين تضادّ كه همواره غلبه با رنج و درد و مشقّت است ، محتملا نوعى كيفر براى ما ساكنان كرهء خاكى است . چون عبارات وى خالى از حقيقت و لطف نيست ، لذا آنها را نقل مىكنيم ، سپس آنچه كه بعنوان فلسفه و حكمت آن تضادّ به نظر مىرسد ، مطرح مىنمائيم : « نسبت به عقوبتزدگان شفقت داشته باشيم ، دريغا ما خود كيستيم من كه با شما سخن مىگويم ، كيستم شما كه گوش به من مىداريد كيستيد از كجا مىآئيم آيا كاملا اطمينان داريم كه پيش از آنكه زاييده شويم ، كارى نكرده‌ايم زمين خالى از شباهت بيك زندان نيست . از كجا معلوم است كه آدمى يك بازداشت شدهء عدل الهى نيست از نزديك به زندگى بنگريد ، اين زندگى چنان ساخته شده است كه در همه جايش عقوبتى احساس مىشود ، آيا شما آن كسيد كه خوشبخت نام دارد بسيار خوب ، با اين همه ، همه روزه غمگين هستيد ، هر روز اندوه بزرگى يا پرواى كوچكى مخصوص به خود دارد . ديروز براى سلامت كسى كه نزد شما عزيز است مىلرزيديد ، امروز بر سلامت خود بيمناكيد ، فردا اضطرابتان راجع به پول خواهد بود ، پس فردا زخم زبان يك مفترى اندوهگينتان خواهد ساخت ، پس فراد بدبختى يك دوست سبب تأثّرتان خواهد شد ، سپس بدى يا خوبى هوا ، پس از آن شكستن يا گم شدن چيزى نفيس ، پس از آن تفريحى كه بدليل آن وجدان و ستون فقرات ملامتتان مىكنند ، يك بار ديگر جريان امور عمومى . اين در صورتيست كه آلام قلبى را بشمار نياوريم ، و همچنين امتداد مىيابد ، ابرى از ميان مىرود ، ابر ديگرى پديدار مىشود ، در هر صد روز به زحمت يك روز اتّفاق مىافتد كه آفتاب شادمانى براى شما بدرخشد و حال آنكه شما از افراد نادرى هستيد كه سعادت دارند ، أمّا ديگر آدميان ظلمت راكد بر سرشان افتاده است ، كسانى كه صاحب فكرند ، اين عبارت را كمتر به كار مىبرند : « خوشبختان و بدبختان » در اين عالم كه\r\n","description":"","footnote":"","page_name":" 72 ","page_number":72},
  {"content":"\r\nمسلَّما دهليز عالم ديگريست ، خوشبخت وجود ندارد . تقسيم واقعى بشر از اين قرار است : « روشنان و تاريكان » . كاستن از تعداد تاريكان و افزودن بر تعداد روشنان ، هدف اصلى است . . . » ( 1 )  اگر چه هوگو در عبارات فوق حقائق و لطائف عالى را عرضه كرده است بطورى كه مىتوان گفت : اين مرد از مقدارى بسيار مهمّ از معارف مربوط به دو قلمرو هستى و انسان برخوردار بوده است . ( 1 )  با اين حال ، فلسفه و حكمت درآميختن خوشىها با ناخوشىها و لذائذ با آلام و آسايش و آرامشها با اضطرابات را كاملا روشن و قانع كننده متذكَّر نشده است ، به نظر مىرسد ، عامل اين تضادّ حفظ تعديل ارتباط روح آدمى با اين دنيا است ، زيرا اگر درد و رنج نبود و زندگى انسانى هميشه در خوشىها و لذائذ غوطه ور بود ، روح چنان با عالم طبيعت و مادّهء و مادّيّات درهم مىآميخت كه همهء استعدادها و عظمتهاى كمالى خود را در لابلاى مادّه و مادّيّات دفن مىكرد ، چنان كه امروزه در اغلب جوامعى كه هدفى جز لذّت اپيكورى و فرويدى و قدرتى جز همان قدرت طبيعى و از بين برندهء هر چيزى كه در برابر تمايلات قدرتپرست مقاومت كند ، ندارند ، ارواح مردم در آن جوامع ، نه تنها سراغ فلسفه و هدف حيات و تفسير آن را نمىگيرند ، بلكه اصلا اطَّلاعى ندارند كه آنان داراى » من « مىباشند البتّه از اين نظريّه نبايد چنين برداشت كرد كه چون درد و رنج در حكمت حياتست ، پس اگر فرض كنيم ، بشر توانسته باشد به درد و رنج پيروز شود ، بايد درد و رنجى براى\r\n","description":"","footnote":" ( 1 ) . اى كاش ، ژان پل سارترهائى كه پس از هوگو در ادبيّات فرانسه خود را مطرح نمودند ، دنبال انسان شناسى و انسان دوستى و تا حدودى هستى شناسى هوگو را مىگرفتند و بقاى شخصيّت خود را با ادامهء ادبيّات انسانى تضمين مىنمودند و بجاى آنكه مانند امواج بىاساس روزهائى چند سربكشد و سپس در درياى اجتماع فروكش كند ، مانند مولوى كه دنبال عطَّار و سنائى را گرفت و به صورت يكى از بزرگترين قهرمانان معرفت در آمد ، راه مىافتادند .  ( 1 ) . اى كاش ، ژان پل سارترهائى كه پس از هوگو در ادبيّات فرانسه خود را مطرح نمودند ، دنبال انسان شناسى و انسان دوستى و تا حدودى هستى شناسى هوگو را مىگرفتند و بقاى شخصيّت خود را با ادامهء ادبيّات انسانى تضمين مىنمودند و بجاى آنكه مانند امواج بىاساس روزهائى چند سربكشد و سپس در درياى اجتماع فروكش كند ، مانند مولوى كه دنبال عطَّار و سنائى را گرفت و به صورت يكى از بزرگترين قهرمانان معرفت در آمد ، راه مىافتادند . ","page_name":" 73 ","page_number":73},
  {"content":"\r\nخود بيافريند تا حكمت حيات او عملى شود زيرا منظور از درد و رنج ، فقط ناگواريهاى محسوس و غصّه‌هاى ناشى از ورود آسيب به موجوديّت مادّى انسانها نيست ، بلكه منظور اختلاط انقباض و انبساط درونى براى تعديل و آزاد ساختن رابطهء روح با امتيازات حيات طبيعى است ، و مىدانيم كه هيچ انسان آگاهى با وجود نگرانى از به فعليّت نرسيدن همهء قوا و امكانات و استعدادهائى كه دارا مىباشد ، نمىتواند انبساط مطلق و دائمى داشته باشد ، لذا همواره نوعى از نگرانى و غم مقدّس در درون انسانهاى بيدار وجود داشته و خواهد داشت .\r\nو همچنين شما انسانهاى روى زمين چنان در رفاه و روشنائى فرو نخواهيد رفت كه شما همواره با داشتن آگاهى بخنديد .\r\n323 ، 346 - عالم السّرّ من ضمائر المضمرين ، و نجوى المتخافتين ، و خواطر رجم الظَّنون ، و عقد عزيمات اليقين ، و مسارق إيماض الجفون ، و ما ضمنته أكنان القلوب ، و غيابات الغيوب ، و ما أصغت لاستراقه مصائخ الأسماع و مصائف الذّرّ و مشاتي الهوامّ ، و رجع الحنين من المولهات ، و همس الأقدام ، و منفسح الثّمرة من ولائج غلف الأكمام ، و منقمع الوحوش من غير ان الجبال و أوديتها ، و مختبإ البعوض بين سوق الأشجار و ألحيتها ، و مغرز الأوراق من الأفنان و محطَّ الأمشاج من مسارب الأصلاب و ناشئة الغيوم و متلاحمها و درور قطر السّحاب في متراكمها ، و ما تسفي الأعاصير بذيولها و تعفوا الأمطار بسيولها ، و عوم بنات الأرض في كثبان الرّمال ، و مستقرّ ذوات الأجنحة بذرا شناخيب الجبال و تغريد ذوات المنطق في دياجير الأوكار ( او است داناى راز نهانگاه مخفى كنندگان رازها در درون ، و اوست داناى گفتگوى بسيار آهستهء گفتگو كنندگان ، و خاطرات انداخته شدهء ( محصول ) گمانها و بسته شده‌هاى عزم و تصميمهاى يقين و آنچه كه\r\n","description":"","footnote":"","page_name":" 74 ","page_number":74},
  {"content":"\r\nديدگان انسانى موقع نگريستن پنهانى انجام مىدهد . اوست دانا به آن چه كه مخفىگاههاى دلها در بر گرفته و حجابهاى غيوب آن را پوشانيده است و به آن چه كه گوشها سوراخهاى خود را براى ربودن آن آماده كرده است .\r\nخداوند سبحان دانا است به محلّ سكونتهاى تابستانى موران و محلّ زمستانى جنبندگان و به طنين ناله‌هاى مادران غمديده [ بسبب جدائى از فرزندانشان 
  ] و اوست دانا به صداهاى آهستهء گامها و محلّ روئيدن و باز شدن ميوه‌ها از مدخل غلافهاى پرده‌هاى آنها . و اوست داناى مخفىگاه‌هاى جانوران وحشى از غارهاى كوه‌ها و از دره‌ها و رودخانه‌ها و اوست كه ميداند مخفىگاه پشه‌ها را در ميان ساقه‌هاى درختان و پوستهاى آنها ، و ميداند جايگاه روييدن برگها را از شاخه‌ها و جايگاه فرود آمدن ذرّات نطفه‌ها را از مسير اصلاب ( آلات تناسل مردها ) و ميداند ابرهاى تازه تشكَّل يافته و بهم پيوستهء آنها را و ريزش قطره‌هاى باران از ابرهاى متراكم را . او دانا است به آن چه كه گردبادها با دامنها خود مىپاشند و بارانها با سيلهاى خود آنها را از بين مىبرند و ميداند فرو رفتن و حركات حشرات زمينى را در تلّهاى ريگها ، و قرارگاه بالداران را در بلنديهاى قلَّه‌هاى كوه‌ها . خداوند سبحان ميداند ترانه‌ها و نغمه‌هاى پرندگان نغمه سرا را در تاريكىهاى آشيانه هايشان . ) مباحث مربوط به علم خداوندى در مجلَّد دوم از صفحهء 101 تا صفحهء 105 بطور اجمالى مطرح شده است ، مراجعه شود . 347 ، 363 - و ما أوعبته الأصداف و حضنت عليه أمواج البحار و ما غشيته سدفة ليل أو ذرّ عليه شارق نهار ، و ما اعتقبت عليه أطباق الدّياجير و سبحات النّور و أثر كلّ خطوة و حسّ كلّ حركة و رجع كلّ كلمة و تحريك كلّ شفة و مستقرّ كلّ نسمة و مثقال كلّ ذرّة و هماهم كلّ نفس هامّة ، و ما عليها\r\n","description":"","footnote":"","page_name":" 75 ","page_number":75},
  {"content":"\r\nمن ثمر شجرة أو ساقط ورقة أو قرارة نطفة أو نقاعة دم و مضغة ، أو ناشئة خلق و سلالة : ( و خداوند دانا است به آن چه كه صدفها در برگرفته و امواج دريا آنها را دايه گى نموده است و او مىداند آنچه را كه تاريكى شب آن را احاطه نموده يا خورشيد روشنگر روز بر آن تابيده و آنچه را كه طبقات و سطوح تاريكىها و جريانات نور بر آن متعاقبا مىگذرند ، و او مىداند اثر و نشان هر قدمى را و حسّ كردن هر حركتى را و نوسان هر كلمه اى را در ذهن گوينده و تحريك هر لبى را ، و قرارگاه هر آفريده اى را و مىداند وزن هر ذرّه اى را و صداهاى بسيار ضعيف هر شخص همهمه كننده [ يا با همّت 
  ] را و ميداند ميوهء هر درختى را بر روى زمين و برگ افتاده را و قرارگاه هر نطفه و جايگاه تمركز خون و مضغه را و خلقت جديد و مادّهء كشيده شده و انتخاب شده [ براى خلقت 
  ] را ) تفسير اين جملات در تفسير كلمات بعدى امير المؤمنين ( ع ) مطرح خواهد گشت . 364 ، 371 - لم يلحقه في ذلك كلفة و لا اعترضته في حفظ ما ابتدع من خلقه عارضة ، و لا اعتورته في تنفيذ الأمور و تدابير المخلوقين ملالة و لا فترة ، بل نفذهم علمه و أحصاهم عدده و وسعهم عدله و غمرهم فضله مع تقصيرهم عن كنه ما هو أهله . ( خداوند تبارك و تعالى بهمهء اين امور دانا است ، براى خداوند متعال در اين باره مشقّتى نرسيده است و براى او در نگهدارى مخلوقاتى كه آنها را ابداع فرموده است ، هيچ گونه عارضه اى [ محاسبه نشده و خارج از علم و قدرت او 
  ] روى نداده است . و در اجراى امور و تدابير مخلوقات هيچگونه ملالت و ضعف و سستى بر او عارض نگشته است ، بلكه علم او بر همهء آنها نافذ و محيط بوده و عدد همهء آنها را شمارش نموده و عدل\r\n","description":"","footnote":"","page_name":" 76 ","page_number":76},
  {"content":"\r\nو دادش بر همهء آنها گسترده و فضل و احسان او همهء آنها را احاطه كرده است ، در حالى كه همهء آن مخلوقات از وصول به حقيقت آنچه كه او شايستهء آن است كوتاهند . )\r\n\r\nعلم خداوندى بر واقعيّات قابل مقايسه با علم انسانها به آنها نيست .\r\nچنان كه در گذشته اشاره كرديم مقدارى از مباحث مربوط به علم خداوندى در مجلَّد دوم از همين ترجمه و تفسير از صفحهء 101 تا 105 مطرح شده است .\r\nدر اين مورد مقدارى توضيحات در موضوع علم خداوندى ضرورىّ به نظر مىرسيد ، كه اينك بيان مىكنيم : 1 - علم خداوندى بهمهء رازهاى نهانى كه در اعماق درون آدميان قرار گرفته‌اند نفوذ دارد ، در صورتى كه انسانها چنين علمى ندارند و آن علومى كه بوسيلهء رياضتها بدست مىآيد ، به سطوح عميق درون انسانها كه رازهاى نهانى در آنجا قرار دارند ، نفوذ نمىكنند .\r\n2 - علم خداوندى بر آنچه كه در سلسلهء هستى تحقّق يافته است ، همانطور است كه بر رويدادهاى تحقّق نيافته در سلسلهء هستى .\r\n3 - علم خداوندى بر صداها و گفتگوها نيازى بان ندارد كه امواج آن صداها و گفتگوها بحدّى برسد كه گوش آدميان در شنيدن بان نيازمند است .\r\n4 - براى خداوند متعال هيچ حجابى وجود ندارد ، و همهء واقعيّات از پشت حجابها همان گونه آشكارند كه از روى حجابها .\r\n5 - هيچ رويدادى در عالم هستى انجام نمىگيرد مگر اين كه خداوند از هويّت و مختصّات و همهء جوانب آن آگاهى دارد .\r\n6 - تاريكىها و روشنائىها در علم خداوندى كمترين اثرى نمىگذارد .\r\n7 - علم خداوندى احتياجى به استدلال و تفكَّر و تجربه ندارد .\r\n8 - هيچ فاصله اى ما بين اشياء و علم خداوندى وجود ندارد .\r\n","description":"","footnote":"","page_name":" 77 ","page_number":77},
  {"content":"\r\nجمله اى در جملات مورد تفسير وجود دارد كه نياز به توضيح مختصرى دارد . آن جمله اينست : لم يلحقه في ذلك كلفة ( مشقّتى در آن ، به خدا نرسيده است . ) مقصود از ذلك ( آن ) كه مشقّتى از ناحيهء آن به خدا نرسيده است ، چيست احتمال بسيار قوىّ نزديك به اطمينان اينست كه در عالم بودن خداوندى بهمهء آن امور كه أمير المؤمنين عليه السّلام فرمودند ، كلفت و مشقّتى بان ذات اقدس نرسيده است در صورتى كه اگر انسانها بخواهند به كمترين واقعيّتى از آن امور علم پيدا كنند ، قطعا مجبور به تحمّل زحمات تجربه و استقراء و انواع كاوش و بررسىهاى فكرى و تكاپوهاى عضلانى مىباشند . احتمالى ديگر وجود دارد كه بگوييم : منظور أمير المؤمنين عليه السّلام از ذلك ( آن ) آفرينش كائنات است كه ناشى از لحظه اى از مشيّت آن ذات اقدس است چنان كه شبسترى ( شيخ محمود ) مىگويد :\r\n\r\nتعالى اللَّه قديمى كاو به يك دم\r\nكند آغاز و انجام دو عالم\r\n\r\nاين احتمال با اين كه با نظر بهمهء جملات قبلى ضعيف به نظر مىرسد ، ولى با جملهء بعدى و لا اعترضته في حفظ ما ابتدع من خلقه عارضة يعنى در حفظ كائناتى كه ابداع فرموده است هيچ رويداد محاسبه ناشده و و ناتوان كننده و يا خارج از علم او پيش نيامده است ، قابل توجيه مىباشد كه معناى مجموعى دو جمله چنين مىباشد : چنان كه خداوند متعال در آفرينش كائنات دچار مشقّتى نشد ، همچنين در حفظ آنها هيچ عارضه اى نتوانست از مشيّت خداوندى جلوگيرى نمايد .\r\n372 ، 390 - اللَّهمّ أنت أهل الوصف الجميل ، و التّعداد الكثير ، إن تؤمّل فخير مأمول ،\r\n","description":"","footnote":"","page_name":" 78 ","page_number":78},
  {"content":"\r\nو إن ترج فخير مرجوّ . اللَّهمّ و قد بسطت لي فيما لا أمدح به غيرك ، و لا أثني به على أحد سواك و لا أوجّهه إلى معادن الخيبة و مواضع الرّيبة و عدلت بلساني عن مدائح الادميّين ، و الثّناء على المربوبين المخلوقين . اللَّهمّ و لكلّ مثن على من أثنى عليه مثوبة من جزاء أو عارفة من عطاء و قدر جوتك دليلا على ذخائر الرّحمة و كنوز المعرفة . اللَّهمّ و هذا مقام من أفردك بالتّوحيد الَّذي هو لك و لم يرمستحقّا لهذه المحامد و الممادح غيرك و بي فاقة إليك لا يجبر مسكنتها إلَّا فضلك ، و لا ينعش من خلَّتها إلَّا منّك وجودك ، فهب لنا في هذا المقام رضاك و أغننا عن مدّ الأيدي إلى سواك . « إنّك على كلّ شيء قدير » ( نيايشى در همين خطبه : بار خدايا ، توئى شايستهء توصيف زيبا و داراى صفاتى فراوان از جمال و جلال [ و هم نعمتهاى نامحدود 
  ] اگر آرزو شوى بهترين موجودى [ كمال بخش 
  ] براى آرزو شدن ، و اگر اميد برتو بسته شود ، بهترين موجودى براى اميد بستن . خداوندا ، [ از نعمتهاى ربوبيت 
  ] در برابر آنچه بر من گستردى و عنايت فرمودى ، نمىتوانم جز ترا بستايم و احدى جز ترا سپاس گويم ، من سپاس و ستايشم را به منابع نوميدى و مواضع تهمت و ترديد توجيه نخواهم كرد . بار پروردگارا ، زبانم را از مدّاحى آدميان و ثناخوانى مخلوقات مورد تربيت و مملوكت برگرداندى .\r\nخداوندا ، براى هر كسى كه شخصى را ثنا و سپاس مىگويد ، مزدى از پاداش است يا نيكوكارى از عطا و من از تو اميد راهنمائى ذخائر رحمت و خزانه‌هاى بخششت را دارم . اى خداى من ، اين موقعيّت نيايش كه به من عنايت فرمودى ، مقام كسى است كه توحيد ذات و صفات را كه از آن تست ، در اختصاص تو ميداند ، و براى اين ستايشها و مدحها جز تو كسى را سزاوار نمىبيند . و من احتياج به تو دارم كه بينوائى مولود آن\r\n","description":"","footnote":"","page_name":" 79 ","page_number":79},
  {"content":"\r\nاحتياج را جز فضل و احسان تو جبران نمىكند و فقر و نياز آن احتياج را جز احسان وجود تو بر طرف نمىسازد . در اين مقام [ كه نيايش با مقام شامخت را نصيبم فرمودى 
  ] رضايت را بر ما عطا فرما و ما را از دست دراز كردن بسوى جز خود بىنياز فرما « قطعا توئى توانا بر همه چيز . » )\r\n\r\nتوصيف زيبا از آن اوست\r\nدر تفسير هويّت زيباييهاى محسوس و معقول و تعريف آنها تاكنون مطالب بسيار فراوانى گفته شده است ، اگر يك متفكَّر محقّق در آن تفسيرات و تعريفات دقّت لازم و كافى نمايد ، يقين حاصل خواهد كرد به اين كه هيچ يك از آنها نمىتواند زيبائى را چه محسوس و چه معقول بطورى توضيح بدهد كه هيچ سؤالى و ابهامى در موضوع باقى نگذارد . مگر اين كه ارتباط زيبائى را خواه از قطب درون ذات و خواه از قطب برون ذات ، با خالق جمال كه خدا است ، منظور بدارد ، يعنى شخص متفكَّر محقّق در نهايت كوشش و سعى خود به اين نتيجه خواهد رسيد كه همهء زيباييها چه در قلمرو محسوس و چه در منطقه‌هاى معقول ، نمودهائى نگارين يا حقايق بهجت انگيز هستند كه با شفّافيّت خود ، كمالى را نشان مىدهند كه وابسته به كمال مطلق ، يعنى وابسته به خدا مىباشند . مطلبى ديگر كه در اين مبحث تذكَّر بان ، مناسب است ، اينست كه همهء اسماء خداوندى نيكو و زيبا و نشان دهندهء معانى زيبا مىباشند . آيات متعدّدى در قرآن به اين مطلب دلالت صريح دارد . از آن جمله : 1 - * ( وَلِلَّه الأَسْماءُ الْحُسْنى فَادْعُوه بِها ) * ( 1 ) \r\n( و از آن خدا است اسماء نيكو ، پس خدا را با آن اسماء بخوانيد . ) 2 - * ( أَيًّا ما تَدْعُوا فَلَه الأَسْماءُ الْحُسْنى ) * ( 2 ) \r\n","description":"","footnote":" ( 1 ) . الأعراف آيهء 180 .  ( 2 ) . الإسراء آيهء 110 . ","page_name":" 80 ","page_number":80},
  {"content":"\r\n( هر چه را بخوانيد از آن اوست اسماء نيكو . ) 3 - * ( الله لا إِله إِلَّا هُوَ لَه الأَسْماءُ الْحُسْنى ) * ( 1 ) \r\n( خدا است [ موصوف به اين صفت كه : 
  ] خدايى جز او نيست ، از آن اوست اسماء نيكو . ) 4 - * ( هُوَ الله الْخالِقُ الْبارِئُ الْمُصَوِّرُ لَه الأَسْماءُ الْحُسْنى ) * ( 2 ) \r\n( اوست خداوند آفريننده و بوجود آورنده و صورتگر [ همهء صورتها 
  ] از آن اوست اسماء نيكو .\r\n) با نظر به مفهوم اين آيات شريفه ، همهء اسامى خداوند متعال اسماء حسنى بوده و خداوند اسماء غير حسنى ندارد . نهايت امر اين حسنى ( نيكوها ) بر دو قسم است : قسم يكم نيكوى جمالى ، مانند جميل و بهى . قسم دوم نيكوى جلالى ، مانند جليل ، قادر ، محيى ، مريد و غير ذلك . بعضى از عامّيان فكر مىكنند كه برخى از اسماء و صفات خداوندى وحشتناك و رعبآور و ترسآور است مانند : قهّار ، منتقم ، قاصم - و لذا مردم موقعى كه با آن اسماء و صفات خداوند را مىخوانند وحشت و رعب و هراس همهء سطوح موجوديّت آنان را فرا مىگيرد . بديهى است كه اين يك نوع تفكَّر عاميانه در بارهء اسماء و صفات خداوندى است كه از جهل و بىاطَّلاعى محض به آن مقام جلال و جمال ناشى مىگردد ، زيرا وقتى كه انسان متوجّه شود به اين كه مقتضاى ذات ربوبى خير محض بوده و به هيچ وجه ظلم و شرّ و قبيح از آن مقام ربوبى صادر نمىگردد ، مىفهمد كه هر اسم و صفتى كه خدا با آنها خوانده شود يا داراى مفهوم جمالى است و يا جلالى كه جامع هر دو كمال است . مثلا در صفات فوق مىبينيم : قهّار كه معنايش پيروز مطلق است ، كمترين ظلم و شرّ و قبح در آن وجود ندارد ، بلكه داراى يكى از مفاهيم جلالى است كه بازگو -\r\n","description":"","footnote":" ( 1 ) . طه آيهء 8 .  ( 2 ) . الحشر آيهء 24 . ","page_name":" 81 ","page_number":81},
  {"content":"\r\nكنندهء قدرت مطلقهء خداوندى است ، و اين يك معناى عاميانه ايست كه بعضى از ناآگاهان ، مادّهء قهر موجود در كلمهء قهّار را به معناى إعراض از روى كينه در مقابل آشتى مىگيرند به همان معنا كه عامّيان مىگويند : فلانكس از فلانكس قهر كرده است ، يعنى از او رويگردان شده و از روى كينه از وى اعراض نموده است . همچنين صفت منتقم كه بطور كلَّى معنايش مجازات دهنده است يكى از صفات مربوط به عدل مطلق الهى است كه از صفات جلال اوست ، نه اين كه مانند انتقام كشيدن يك فرد يا گروهى از فرد يا گروهى ديگر از انسانها است كه تشفّى و باصطلاح معمولى دل خنك كردن است كه از مختصّات روانى بشرى است .\r\nكلمهء قاصم كه به معناى شكنندهء است ، بايد ديد شكنندهء چه چيز آرى او قاصم است و اين يكى از صفات جلاليّهء اوست كه منكوب كننده و شكنندهء جبّاران و مستكبران و قدرت بازان و جلَّادان خونآشام است . آيا شما مىتوانيد مفعول اين صفت جلالى را انبياء و اولياء قرار بدهيد مثلا بگوييد : قاصم الأنبياء و يا قاصم الأولياء حتّى آيا مىتوانيد مفعول اين صفت را انسانها و ديگر جانوران و حتّى موجودات بيجان قرار داده بگوئيد : يا قاصم الغنم ( اى كوبنده و شكنندهء گوسفند . ) يا قاصم الحجر ( اى كوبنده و شكنندهء سنگ . ) كه البتّه مفهوم انتقام هم در آن كوبيدن و شكستن وجود داشته باشد در بعضى از دعاها اين كلمه ديده شده است : يا ضارّ يعنى اى ضرر زننده . بديهى است كه منظور از ضرر همان معناى عرفى آن است كه در فارسى آسيب گفته مىشود . مانند آسيب عضوى ، آسيب مالى و غير ذلك ، اين معنى در آيهء\r\n","description":"","footnote":"","page_name":" 82 ","page_number":82},
  {"content":"\r\nشريفه آمده است : * ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ . الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ . أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ الْمُهْتَدُونَ ) * ( 1 ) \r\n( و قطعا شما را به مقدارى از ترس و گرسنگى و نقص در اموال و نفوس و ثمرات آزمايش خواهيم كرد [ اى پيامبر ما 
  ] بردباران را بشارت بده كسانى كه وقتى كه مصيبتى بانان رسيد ، مىگويند : ما از آن خدائيم و بسوى او بر مىگرديم . بر آنان باد درودها و رحمت پروردگارشان و آنان هستند هدايت يافتگان . ) مسلَّم است كه خداوند متعال هيچ نيازى به وارد ساختن نفع و ضرر بر مخلوقات خود ندارد ، بلكه با توجّه به اين كه خداوند مخلوقات را براى عنايات و الطاف خود آفريده است ، وارد كردن ضرر بىعلَّت به بندگانى كه با كمال بىنيازى آنها را آفريده است قبيحترين چيزى است كه در بارهء خدا مىتوان تصوّر كرد .\r\n* ( سُبْحانَه وَتَعالى عَمَّا يَصِفُونَ ) * ( 2 ) \r\n( خداوند پاكيزه تر و بالاتر از آن توصيفاتى است كه مىكنند . )\r\n\r\nشايسته ترين موجود براى آرزو كردن و اميد بستن\r\nآرزو و اميد دو پديده از پديده‌هاى روانى انسانها هستند كه از نظر پستى و عظمت تابع پستى و عظمت شخصيّت و ديدگاه آن مىباشد . كسانى كه آرزوها و اميدهايشان موضوعهائى پست و ناچيز مىباشند داراى شخصيّتى محقّر و\r\n","description":"","footnote":" ( 1 ) . البقرة 155 تا 157 .  ( 2 ) . الأنعام آيهء 100 . ","page_name":" 83 ","page_number":83},
  {"content":"\r\nپست و ناچيز هستند . و انسانهائى كه داراى آرزوها و اميدهاى عالى و با عظمتند ، شخصيّتى بزرگ و باعظمت دارند . و متأسّفانه اكثريّت بسيار چشمگير مردم جوامع در همهء دورانها ، از آرزوها و اميدهاى عالى برخوردار نبوده‌اند .\r\nكسانى كه اوراق ادبيّات شرق و غرب را مورد مطالعه قرار داده‌اند ، مىدانند كه انعكاس آرزوها و اميدهاى مردم جوامع چقدر محقّر و ناچيز بوده است اشخاصى بسيار فراوان آرزوئى جز اين ندارند كه نيروى جنسى آنان قوىّ و پايدار باشد اشخاصى ديگر در اين دنيا آرزوئى جز افزودن بر مالكيّتهاى خود ندارند . مردم بسيار فراوان وجود دارند كه مىخواهند بهر علَّتى هم كه ممكن است در نزد خويشاوندانشان احترامى داشته باشند . اميد اكثريّت مردم همين آرزوهائى است كه نمونهء آن را متذكَّر شديم . مسلَّم است كه شخصيّت اين اشخاص هر اندازه هم كه گسترده تر و مقاومتر در برابر رويدادها بوده باشد محقّر و ضعيف است زيرا كه آمال و آرزوها و اميدهايشان از متعلَّقات « خور و خواب و خشم و شهوت » تجاوز نمىكند . و بايد گفت : بيش از آن مقدار كه طرز تفكَّر ، دلالت بر چگونگى شخصيّت انسان مىنمايد :\r\n\r\nاى برادر تو همان انديشه اى\r\nما بقى خود استخوان و ريشه اى\r\nگر بود انديشه اى گُل ، گلشنى\r\nور بود خارى تو هيمهء گلخنى\r\n\r\nمولوى\r\nآرزوها و اميدها مىتوانند بيان كنندهء چگونگى شخصيّت آدمى بوده باشند ، زيرا طرز تفكَّر مادامى كه بازگو كنندهء اهداف و خواسته‌هاى آدمى نباشد نمىتواند بازگو كنندهء چگونگى شخصيّت بوده باشد . در صورتى كه آرزوها و اميدها تقريبا بطور مستقيم مىتواند اثبات كنندهء « من كيستم » بوده باشند . حال مىپردازيم به تفسير جملهء أمير المؤمنين عليه السّلام كه مىفرمايد : « بار خدايا اگر آرزو شوى بهترين موجودى ( كمالبخش ) براى آرزو شدن و اگر اميد بر تو بسته شود ، بهترين موجودى براى اميد بستن » زيرا هيچ آرزوئى و اميدى\r\n","description":"","footnote":"","page_name":" 84 ","page_number":84},
  {"content":"\r\nبراى يك شخصيت كمال و رشد يافته بهتر از آرزوى قرار گرفتن در جاذبهء كمال مطلق نيست و هيچ حقيقتى براى اميد بستن از برخوردارى از جاذبهء مزبور نيست چنان كه براى شروع به سفر حقيقى در اين عالم هستى آگاهى و وابستگى به خدا ضرورت دارد :\r\n\r\nدگر گفتى مسافر كيست در راه\r\nكسى كاوشد ز اصل خويش آگاه\r\n\r\nشبسترى\r\nهمچنان ادامهء اين حركت و سفر پر مشقّت و نيازمند به رياضت ، مورد اميدى جز خدا نمىتواند داشته باشد .\r\n\r\nگلدستهء اميدى بر جان عاشقان نه\r\nتا رهروان غم را خار از قدم بر آيد\r\n\r\nسعدى\r\n\r\nچون همهء نعمتها از اوست ، پس ستايش و سپاس جز او را سزاوار نيست .\r\nالبتّه اين به آن معنى نيست كه هيچ احدى در دنيا جز خداوند متعال سزاوار شكر و سپاس نيست زيرا كه لازمهء اين نظريّه اعتقاد به جبر است ، كسانى كه مىگويند : كسى را در برابر خدا نبايد شكرگزارى كرد ، به اين دليل كه هيچ كس به اختيار خود نعمتى را به كسى نمىدهد كه سزاوار تشكَّر و سپاسگوئى باشد ، قطعا گرايش به جبر دارند . بر مبناى همين بحث است كه عدّه اى از مفسّرين در بارهء الف و لام الحمد للَّه مىگويند : الف و لام مزبور براى استغراق است ، يعنى عموم حمدها بدون استثناى حتّى يك مورد ، از آن خدا است و حمد و سپاسى كه انسانها به يكديگر مىنمايند ، در حقيقت براى خدا انجام مىدهند ، زيرا همهء نعمتها و نيكوئىها از خداوند يگانه است و انسانها جز وسائل و آلات چيز ديگرى نيستند عدّه اى ديگر از مفسّران كه با نظر به عقائد رائج مسلمين ، اكثريّت را تشكيل مىدهند ، الف و لام را جنسى مىگيرند ، يعنى مىگويند : حمدهائى از جنس حمد از آن خدا است . و اين منافاتى با تجويز حمد و سپاس بر ديگر انسانهائى كه نيكو كاريها مىكنند ندارد . البتّه نظريّهء دوم\r\n","description":"","footnote":"","page_name":" 85 ","page_number":85},
  {"content":"\r\nبا توجّه به اختيار و اين كه جبر از ديدگاه منابع اسلامى مردود است ، قابل قبولتر است ، با در نظر داشتن اين نكته كه انسانهائى كه به جهت نيكوكارىها مستحقّ حمد و سپاس مىگردند ، بايد بدانند كه : لَا حَوْلَ وَلَا قُوَّةَ إِلَّا بِالله ( حركت و قوّه اى وجود ندارد مگر با ارتباط با فيض الهى . ) بنا بر اين سهم آنان در نيكوكارى ، سهم كسى است كه همهء نيروها و وسايل و ميدان كار از ديگرى بوده و وى تنها در توجيه آنها در راه خير دخالت ورزيده است .\r\nسيّد الموحّدين أمير المؤمنين عليه السّلام در اين جملات مىفرمايد : « با پروردگارا ، زبانم را از مدّاحى آدميان و ثناخوانى مخلوقاتت برگرداندى . » در حقيقت مولاى متّقيان با اين جمله به يكى از بزرگترين نعمتهاى خداوندى متذكَّر مىشود و آن عبارتست از امتناع از مدّاحى و ثناخوانى و تملَّق به همنوعان .\r\nاين روايت از پيامبر اكرم صلَّى اللَّه عليه و آله نقل شده است كه : احثوا في وجوه المدّاحين التّراب\r\nبه صورت مدّاحان [ متملَّق 
  ] خاك بپاشيد .\r\nالبتّه ذكر خوبىها و امتيازات اختيارى انسانها كه در مسير هدفهاى انسانى - الهى مورد بهره بردارى قرار گرفته‌اند ، غير از چاپلوسى و تملَّق و مدّاحى بىاساس است كه به تباهى ممدوح مىانجامد و به شرك مدّاح :\r\n\r\nهر كه را مردم سجودى مىكنند\r\nزهرها در جان او مىآكنند\r\n\r\nمولوى\r\nتشويق انسانها براى قراردادن آنان در ميدان تكاپو و سبقت بر خيرات ،\r\n","description":"","footnote":"","page_name":" 86 ","page_number":86},
  {"content":"\r\nيكى از راههاى ارشاد و هدايت است و بديهى است كه اكثريّت مردم نياز به تشويق و تحريك دارند تا آن گاه كه عظمت و شايستگى و ضرورت خيرات و نيكوكارىها را چنان دريافت كنند كه ديگر به هيچ تشويق و پاداشى نياز نداشته باشند و به مقامى برسند كه :\r\n\r\nگل خندان كه نخندد چه كند\r\nعلم از مشك نبندد چه كند\r\nماه تابان بجز از خوبى و ناز\r\nچه نمايد چه پسندد چه كند\r\nآفتاب ار ندهد تابش و نور\r\nپس بدين نادره گنبد چه كند\r\n\r\nمولوى\r\n\r\nموقعيت والاى نيايش\r\nأمير المؤمنين عليه السّلام با خداوند سبحان چنين نيايش مىكند : « اى خداى من ، اين موقعيّت نيايش كه به من عنايت فرمودى ، مقام كسى است كه توحيد ذات و صفات را كه از آن تست ، در اختصاص تو ميداند و براى اين ستايشها و مدحها جز تو كسى را سزاوار نمىبيند . . . احتياجى كه به تو دارم جز فضل و احسان تو هيچ چيزى آن را جبران نمىنمايد . » آيا اين انسان مىتواند سر از خاك و خاك خوارى بلند كند و به بالاى سرش هم نگاهى كند آرى ، انسان مىتواند چنين كارى را انجام بدهد . آيا اين انسان با نگرش به بالا و نظاره به ملكوت مىتواند رهسپار مسير جاذبهء كمال شود آرى ، انسان داراى اين استعداد هم مىباشد . آيا اين انسان مىتواند من محدود خود را با آن كمال مطلق و نامحدود و بىنهايت در ارتباط قرار بدهد آرى انسان مىتواند چنين ارتباطى با كمال مطلق برقرار بسازد . برقرار نمودن ارتباط ما بين يك من محدود و مشتاق با كمال مطلق لا يتناهى نيايش ناميده مىشود .\r\nچنين ارتباطى نتايجى بسيار مهمّ در بر دارد كه از نجات يافت از پوچى و ورود به هدف اعلاى زندگى شروع و در احساس والاى توحيد مطلق كه مقام والاى ولايت عظمى است پايان مىيابد .\r\n","description":"","footnote":"","page_name":" 87 ","page_number":87},
  {"content":"\r\n\r\nمتن خطبهء نود و دوم\r\n\r\n92 - و من كلام له عليه السلام لما أراده الناس على البيعة بعد قتل عثمان رضي اللَّه عنه\r\nدعوني و التمسوا غيري ، فإنّا مستقبلون أمرا له وجوه و ألوان ، لا تقوم له القلوب ، و لا تثبت عليه العقول . و إنّ الافاق قد أغامت ، و المحجّة قد تنكَّرت . و اعلموا أنّي إن أجبتكم ركبت بكم ما أعلم ، و لم أصغ إلى قول القائل و عتب العاتب ، و إن تركتموني فأنا كأحدكم ، و لعلَّي أسمعكم و أطوعكم لمن ولَّيتموه أمركم ، و أنا لكم وزيرا ، خير لكم منّي أميرا\r\n","description":"","footnote":"","page_name":" 88 ","page_number":88},
  {"content":"\r\n\r\nترجمهء خطبهء نود و دوم\r\nاز سخنان آن حضرت است در آن هنگام كه مردم خواستند پس از كشته شدن عثمان به او بيعت كنند فرموده است .\r\n( مرا رها كنيد و از ديگرى التماس كنيد زيرا ما به استقبال امرى مىرويم كه جنبه‌ها و رنگهائى دارد دلها بر آن تاب نياورد و عقول بر آن ثبات نمىدارد آفاق فضاى آينده را ابر فرا گرفته و راه راست مشوّه و ناشناخته است . و بدانيد : قطعا اگر پاسخ مثبت در اين امر به شما بدهم ، طبق آنچه كه مىدانم با شما عمل خواهم كرد و به سخن هيچ گوينده و ملامت هيچ ملامتگرى گوش فرا نخواهم داد و اگر مرا رها كنيد من مانند يكى از شما خواهم بود و شايد كه من شنواتر و مطيعتر از همهء شما بان كسى خواهم بود كه امر زمامدارى خود را به او سپرده‌ايد و من براى شما وزير باشم بهتر از آن است كه امير شما باشم .\r\n","description":"","footnote":"","page_name":" 89 ","page_number":89},
  {"content":"\r\n\r\nتفسير عمومى خطبهء نود و دوم\r\n2 ، 7 - دعوني و التمسوا غيري ، فإنّا مستقبلون أمرا له وجوه و ألوان ، لا تقوم له القلوب و لا تثبت عليه العقول . و إنّ الافاق قد أغامت و المحجّة قد تنكَّرت ( مرا رها كنيد و از ديگرى التماس كنيد ، زيرا ما به استقبال امرى مىرويم كه جنبه‌ها و رنگهائى دارد و دلها بر آن تاب نياورد و عقول بر آن ثبات نمىدارد . آفاق فضاى آينده را ابر فرا گرفته و راه راست مشوّه و ناشناخته است . )\r\n\r\nبا طوفانهائى كه در پيش داريم و با عشقى كه من به عدالت دارم ، شما تحمّل زمامدارى مرا نخواهيد داشت ، برويد براى خودتان زمامدارى غير از من پيدا كنيد .\r\nتقسيم مساوى بيت المال جنجالها بر پا خواهد كرد و من نمىتوانم در تقسيم آن ، در موارد لزوم تساوى ، ميان افراد فرقى بگذارم ، همان گونه كه\r\n","description":"","footnote":"","page_name":" 90 ","page_number":90},
  {"content":"\r\nرسول اللَّه و خاتم الانبياء صلَّى اللَّه عليه و آله عمل فرموده است . او مجتهد نبود كه احتمال خطا در نظر و در كارش وجود داشته باشد ، همهء نظرات و اعمال و سخنانش [ بجز آنچه از طرف خدا مربوط به تشخيص خود او بوده است 
  ] يا مستقيما مستند به وحى بوده است و يا بطور غير مستقيم * ( وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ) * ( 1 ) \r\n( او از هوى سخن نمىگويد ، سخن او نيست جز وحيى كه به او وحى شده است ) وقتى كه من از گفتار و كردار پيامبر اكرم با كمال صراحت و بدون احتمال نظر شخصى مشاهده كرده‌ام و شنيده‌ام كه در بارهء بيت المال ، سياه و سفيد و عرب و عجم و برده و مالك و مردم حقيرنما و چشمگير فرقى با يكديگر ندارند ، با اين حال چگونه ميان آنان تفاوت بگذارم آيا با نظر بروش بعضى از گذشتگان ، ايجاد اين تسويه ، طوفان در اجتماع به راه نخواهد انداخت\r\n\r\nشما برويد براى خودتان زمامدارى غير از من پيدا كنيد .\r\nو من هم -\r\n\r\nبنشينم و صبر پيش گيرم\r\nدنبالهء كار خويش گيرم\r\n\r\nمىبينم كه خويشاوندان من ، از نزديك و دور ، از عقيل برادرم گرفته تا ديگران ، خويشاوندى و يا هم قبيله بودن خود را با من ، به رخ من خواهند كشيد و از من امتيازات مقامى و مالى خواهند خواست و هدفشان اين خواهد بود كه با در نظر گرفتن وابستگى و ارتباط با من بر ديگر مردم جامعه تقدّم بجويند و مرا كه علىّ بن ابي طالب و پيرو رسول اللَّهم براى خود پلى بسازند كه از روى آن عبور كنند و به تاراج مردم بپردازند آيا فرياد و نهيب دور باش به خويشاوندان ، طوفان ايجاد نخواهد كرد شما برويد براى خودتان زمامدارى غير از من پيدا كنيد .\r\n","description":"","footnote":" ( 1 ) . النّجم آيهء 3 و 4 . ","page_name":" 91 ","page_number":91},
  {"content":"\r\nمن هم -\r\n\r\nبنشينم و صبر پيش گيرم\r\nدنبالهء كار خويش گيرم\r\n\r\nبر مبناى اين اصل اساسى كه :\r\nالناس عبيد الدّنيا و الدّين لعق على ألسنتهم يحوطونه ما دارت به معائشهم و إذا محّصوا بالبلاء قلّ الدّيّانون\r\n[ از امام حسين عليه السّلام 
  ] ( 1 ) \r\n( مردم بردگان دنيا هستند و دين در زبان آنان براى چشيدنست ، آنان دور دين مىگردند مادامى كه معاششان با آن مىچرخد ، و هنگامى كه با بلا آزمايش شدند متديّنان اندكند . ) جنگ و پيكارها و سختىها و مصيبتها بوجود خواهد آمد . جدائى از خانمانها ، سرگشتگى در غربتها و كمبود موادّ معيشت و جراحت و اهانتها بروز خواهد كرد . براى مقاومت در برابر اين همه ناگواريها ، دلهائى محكم و آزمايش شده و منوّر بنور الهى مىخواهد نه دل هر بزدلى و نه دل هر بىشخصيّتى كه با كشمشى گرمش شود و با غوره اى به سردى بيفتد . هم اكنون عدّه اى را مىبينم كه آتش مقام پرستى در درون آنان زبانه مىكشد ، فردا براى رسيدن به مقام ، بهر دروغ و مكر و دغل و حتّى خونريزىهاى فراوان تن خواهند داد .\r\nآيا مقاومت من در برابر آن مقام پرستان ، ايجاد طوفان نخواهد كرد شما برويد براى خودتان زمامدار پيدا كنيد . - و من هم -\r\n\r\nبنشينم و صبر پيش گيرم\r\nدنبالهء كار خويش گيرم\r\n\r\n8 ، 9 - و اعلموا أنّي إن أجبتكم ركبت بكم ما أعلم ، و لم أصغ إلى قول القائل و عتب العاتب ( و بدانيد قطعا من اگر پاسخ مثبت در اين امر بشما بدهم ، طبق آنچه كه مىدانم با شما عمل خواهم كرد و به سخن هيچ گوينده و ملامت هيچ ملامتگرى گوش فرا نخواهم داد . )\r\n","description":"","footnote":" ( 1 ) . كلمات الحسين ( ع ) آقاى اعتمادى . ","page_name":" 92 ","page_number":92},
  {"content":"\r\n\r\nمن حقيقت را از شما نگرفته‌ام كه تابع مطلق شما باشم .\r\nاين جمله را به خليل بن احمد دانشمند بسيار معروف در علم و زهد و تقوى نسبت داده‌اند كه در بارهء أمير المؤمنين عليه السّلام گفته است : افتقار الكلّ إليه و استغنائه عن الكلّ يعطي أنّه إمام الكل في الكلّ ( احتياج همه به او و بىنيازى او از همه اثبات مىكند كه اوست امام همه در همهء امور . ) روسو در كتاب قرارداد اجتماعى در توصيف قانون گذار [ كه شامل زمامدار نيز مىباشد 
  ] چنين مىگويد : كه « سعادت او نبايد مربوط به جامعه باشد يعنى نبايد در سعادت احتياجى به جامعه داشته باشد . ولى بايد حاضر شود به سعادت جامعه كمك كند » ( 1 )  از يكى از شعراى بسيار بزرگ پرسيدند : تو چرا اين زمامدار ، آن امير را مدح مىگوئى ، ولى علىّ بن ابي طالب عليه السّلام را كه بيش از همهء آنان شايستگى دارد ، مدح نمىگوئى آن شاعر پاسخ داده بود كه : « امراء و زمامداران را اشعار من و امثال من است كه مطرح و بزرگ مىكند ، در صورتى كه علىّ بن ابي طالب عليه السلام از مدح و تعريف من و امثال من بىنياز است .\r\n\r\nو إذا استطال الشّىء قام بنفسه\r\nو صفات نور الشّمس تذهب باطلا\r\n\r\n( و هنگامى كه يك چيزى خود را گسترش داد و هستى خود را اصالت بخشيد ، قائم بنفسه مىگردد و صفات [ يا صفاى 
  ] نور آفتاب هر باطل تاريك را از بين مىبرد . ) و آنگهى بقول بعضى از دانشمندان انسان شناس گاهى مدح و توصيف كسانى كه از شخصيّت خيلى بالائى برخوردارند اين توهّم را بوجود مىآورد كه شايد مدّاح با اين وسيله مىخواهد شخصيّت خود را در جامعه مطرح كند به اين كه آرى ، من قدرت درك عظمتها را دارم ، منهم سنخيّتى با آن شخصيّت و الا\r\n","description":"","footnote":" ( 1 ) . قرارداد اجتماعى ژان ژاك روسو ترجمهء آقاى غلامحسين زيرك زاده ص 82 . ","page_name":" 93 ","page_number":93},
  {"content":"\r\nدارم مگر چنين نيست كه « مادح خورشيد مدّاح خود است » خلاصه ، آن تملَّقها و چاپلوسىها و فرياد وا انسانا زدنها كه بعنوان سيرهء دائمى قدرت طلبان و سلطه جويان تاريخ بوده است به هيچ وجه براى علىّ بن ابي طالب معنائى ندارد . او خود را مديون جامعه مىبيند كه اصلاحشان كند و عدالت را برپاى بدارد نه اين كه براى حيات معقول الهى خود ، نياز بگرفتن امضاء و تصديق از مردم داشته باشد .\r\n10 ، 12 - و إن تركتموني فأنا كأحدكم ، و لعلَّي أسمعكم و أطوعكم لمن ولَّيتموه أمركم و أنا لكم وزيرا خير لكم منّي أميرا ( و اگر مرا رها كنيد ، من يكى از شما خواهم بود ، و شايد كه من شنواتر و مطيعتر از همهء شما با آن كسى خواهم بود كه امر زمامدارى خود را به او سپرده‌ايد و من براى شما وزير باشم بهتر از آن است كه امير شما باشم . )\r\n\r\nاگر مرا رها كنيد و مسئوليّت زمامدارى را براى من بوجود نياوريد من هم فردى از شما هستم و بوظيفهء خود عمل خواهم كرد .\r\nاى مردم ، ضرورتى كه در حقّ و عدالت به من ارائه شده است ، محال است كه كمترين مسامحه در بارهء آن دو روا بدارم .\r\nاى مردم شما امّت محمّد رسول اللَّه صلَّى اللَّه عليه و آله هستيد ، بيش از همه آگاهيد كه مشروعيّت حكومت و زمامدارى و هرگونه مقام فقط براى تحقّق بخشيدن و اجراى عدالت در ميان انسانها و رساندن آنان به رشد و كمالى است كه استعدادش را در نهاد خود دارند ، نه عدالت براى بدست آوردن حكومت .\r\nعدالت آب حيات زندگى اجتماعى مردم است . شوخى با عدالت و آن را وسيلهء مقام قرار دادن ، و قيحترين خيانت به عدالت و انسانهائى است كه خدا خواسته است از عدالت بهره ور شوند .\r\n","description":"","footnote":"","page_name":" 94 ","page_number":94},
  {"content":"\r\n\r\nمتن خطبهء نود و سوم\r\n\r\n93 - و من خطبة له عليه السّلام و فيها ينبّه أمير المؤمنين على فضله و علمه و يبيّن فتنة بني أمية\r\nأمّا بعد حمد اللَّه ، و الثّناء عليه ، أيّها النّاس ، فإنّي فقأت عين الفتنة ، و لم يكن ليجترئ عليها أحد غيري بعد أن ماج غيهبها ، و أشتدّ كلبها . فاسألوني قبل أن تفقدوني ، فوالَّذي نفسي بيده لا تسألوني عن شيء فيما بينكم و بين السّاعة ، و لا عن فئة تهدي مئة و تضلّ مئة إلَّا أنبأتكم بناعقها و قائدها و سائقها ، و مناخ ركابها ، و محطَّ رحالها ، و من يقتل من أهلها قتلا ، و من يموت منهم موتا . و لو قد فقد تموني و نزلت بكم كرائه الأمور ، و حوازب الخطوب ، لأطرق كثير من السّائلين ، و فشل كثير من المسئولين ، و ذلك إذا قلَّصت حربكم ، و شمّرت عن ساق ، و ضاقت الدّنيا عليكم ضيقا ، تستطيلون معه أيّام البلاء عليكم ، حتّى يفتح اللَّه لبقيّة الأبرار منكم .\r\nإنّ الفتن إذا أقبلت شبهت ، و إذا أدبرت نبّهت ، ينكرن مقبلات ، و يعرفن مدبرات ، يحمن حوم الرّياح ، يصبن بلدا و يخطئن بلدا . ألا و إنّ أخوف الفتن عندي عليكم فتنة بني أميّة ، فإنّها فتنة عمياء مظلمة : عمّت خطَّتها ، و خصّت بليّتها ،\r\n","description":"","footnote":"","page_name":" 95 ","page_number":95},
  {"content":"\r\nو أصاب البلاء من أبصر فيها ، و أخطأ البلاء من عمي عنها . و أيم اللَّه لتجدنّ بني أميّة لكم أرباب سوء بعدي ، كالنّاب الضّروس : تعذم بفيها ، و تخبط بيدها ، و تزبن برجلها ، و تمنع درّها ، لا يزالون بكم حتّى لا يتركوا منكم إلَّا نافعا لهم ، أو غير ضائر بهم . و لا يزال بلاؤهم عنكم حتّى لا يكون انتصار أحدكم منهم إلَّا كانتصار العبد من ربّه ، و الصّاحب من مستصحبه ، ترد عليكم فتنتهم شوهاء مخشيّة ، و قطعا جاهليّة ، ليس فيها منار هدى ، و لا علم يرى نحن أهل البيت منها بمنجاة ، و لسنا فيها بدعاة ، ثمّ يفرّجها اللَّه عنكم كتفريج الأديم : به من يسومهم خسفا ، و يسوقهم عنفا ، و يسقيهم بكأس مصبّرة لا يعطيهم إلَّا السّيف ، و لا يحلسهم إلَّا الخوف ، فعند ذلك تودّ قريش - بالدّنيا و ما فيها - لو يرونني مقاما واحدا ، و لو قدر جزر جزور ، لأقبل منهم ما أطلب اليوم بعضه فلا يعطونيه\r\n","description":"","footnote":"","page_name":" 96 ","page_number":96},
  {"content":"\r\n\r\nترجمهء خطبهء نود و سوم\r\nقسمتى از خطبه ايست از آن حضرت عليه السّلام أمير المؤمنين عليه السّلام در اين خطبه مردم را به فضيلت و علم خود آگاه مىنمايد و فتنهء بنى اميّه را بيان مىفرمايد پس از حمد و ثناى خداوندى ، اى مردم ، من چشم فتنه را كندم ، پس از آنكه ظلمت آن فتنه به نوسان و اضطراب افتاد و شرّ بيمارى « كلب » آن شدّت پيدا كرد ، هيچ كس غير از من ، جرأت نزديك شدن بان فتنه را نداشت از من بپرسيد پيش از آنكه مرا از دست بدهيد [ مرا گم كنيد ، من از ميان شما بروم 
  ] سوگند بخدائى كه جانم بدست اوست ، نخواهيد پرسيد او هيچ چيزى ميان موجوديّت كنونىتان تا روز قيامت و نه در بارهء گروهى كه صد كس را هدايت كند و گمراه كند صد كس را ، مگر اين كه شما را اطَّلاع خواهم داد از دعوت و تبليغ كننده اش و راننده و محرّكش - 10 و جايگاه فرود مراكب و بار و اثاث آن را و اطَّلاع مىدهم بشما از اهل آن مردم كسى را كه كشته خواهد شد و كسى را كه [ با اجل طبيعى 
  ] خواهد مرد و اگر شما مرا گم كنيد و امور ناگوار و رويدادهاى بسيار سخت بر شما فرود آيد كثيرى از سؤال كنندگان سرپائين بيندازند و كثيرى از مسئولين شكست بخورند و اين هنگامى است كه جنگ و پيكارى كه شما را در خود فرو برده است ، خود را جمع كند و پوشاك پاهايش را بالا بزند و دنيا براى شما تنگ گردد و روزهاى ابتلا و\r\n","description":"","footnote":"","page_name":" 97 ","page_number":97},
  {"content":"\r\nآزمايش را كه بر شما مىگذرد ، بسيار طولانى احساس كنيد تا اين كه خداوند متعال براى باقيماندهء نيكوكاران شما گشايش [ يا پيروزى 
  ] نصيب فرمايد [ بدانيد 
  ] : فتنه‌ها هنگامى كه روى مىآورند مشتبه ( عامل اشتباه ) مىباشند و وقتى كه رو بر مىگردانند ، بيدار مىسازند در هنگام آمدن مورد انكار و ناشناساند و در موقع برگشت و روى گردان شدن شناخته مىشوند فتنه‌ها مانند بادها مىگردند به شهرى مىرسند [ در يك شهر وارد مىشوند و مىوزند 
  ] و از شهرى بدون اصابت مىگذرند هشيار باشيد ، خوفناكترين فتنه‌ها براى شما در نظر من ، فتنهء بنى اميّه است زيرا فتنه ايست كور و تاريك و تاريك - كننده : خصلت [ يا نقشه اش 
  ] فراگير و بلايش مخصوص [ پيشوايان دين و انسانهاى با ايمان 
  ] و هر كس كه در آن فتنه بينا باشد بلا بر او فرود آيد و هر كس كه در آن فتنه نابينا باشد ، بلا او را گم مىكند [ به او نمىرسد 
  ] و سوگند به خدا ، پس از من بنى اميّه را مالكان و رؤساى بدى براى خود خواهيد يافت مانند شتر بد خلق [ در موقع دوشيدن 
  ] كه با دهانش ( دندانهايش ) زخمى مىكند و با دستش مىزند و با پاهايش دفع مىكند و از شير دوشيدنش جلوگيرى مىنمايد بنى اميّه به همان وضعى كه گفتم با شما رفتار خواهند كرد تا كسى را از شما نگذارند مگر اين كه سودى براى آنان داشته باشد و يا ضررى به آنها نرساند و بلاى آنان از شما زائل نگردد تا موقعى كه پيروزى [ يا انتقام 
  ] يكى از شما بر آنان مانند پيروزى برده اى بر مالكش و تابعى بر متبوعش باشد فتنهء بنى اميّه بطور قبيح و وحشتناك و دسته دسته با وضع جاهليّت بر شما وارد مىگردد نه منارهء هدايتى در آن وجود دارد و نه نشانه اى كه ديده شود ما خاندان پيامبر از آن فتنه در نجات هستيم و مادر آن فتنه دعوت كننده نيستيم سپس خداوند آن فتنه را از شما جدا ( دفع ) مىكند ، مانند جدا كردن پوست از گوشت خداوند فتنهء بنى اميّه را بوسيلهء كسى بر طرف مىكند كه آنان را ذليل مىكند و با كمال خشونت آنانرا براند و با كاسهء تلخ\r\n","description":"","footnote":"","page_name":" 98 ","page_number":98},
  {"content":"\r\nآنانرا سيراب نمايد ، جز شمشير بر آنان چيزى ندهد و نپوشاند بر آنان جز ترس را در اين هنگام قريش خواهند خواست دنيا و آنچه را در آنست [ بدهد 
  ] و مرا يك موقعيّت محدود اگر چه به قدر ذبح يك شتر قربانى ببيند - 53 تا بپذيرم از آنان آنچه را كه امروز مقدارى از آن را مىخواهم و آنان از انجام آن امتناع مىورزند .\r\n","description":"","footnote":"","page_name":" 99 ","page_number":99},
  {"content":"\r\n\r\nتفسير عمومى خطبهء نود و سوم\r\n2 ، 6 - أمّا بعد حمد اللَّه و الثّناء عليه ، أيّها النّاس فإنّي فقأت عين الفتنة ، و لم يكن ليجترئ عليها أحد غيري بعد أن ماج غيهبها و أشتدّ كلبها ( پس از حمد خداوندى و سپاس بر او ، اى مردم من چشم فتنه را كندم ، پس از آنكه ظلمت آن فتنه به نوسان و اضطراب افتاد و شرّ بيمارى كلب آن ، شدّت پيدا كرد ، هيچ كس غير از من جرأت نزديك شدن به آن فتنه را نداشت ) .\r\n\r\nفقط كسى مىتواند فتنه‌ها را بشناسد و آنها را دگرگون و منتفى بسازد كه خود ما فوق آنها بوده و دست به آنها نيالوده باشد .\r\nبنا به نقل عدّه اى از راويان ، أمير المؤمنين عليه السّلام اين خطبه را پس از پايان يافتن جنگ نهروان با خوارج فرموده است ( 1 )  فتنهء خوارج چنان كه در\r\n","description":"","footnote":" ( 1 ) . چنان كه محقّق مرحوم حاج ميرزا حبيب اللَّه هاشمى خوئى در منهاج البراعة ج 6 - ص 72 متذكَّر شده است : اين فتنه يا خصوص فتنهء جمل و نهروان بوده است ، بنا بر روايت ابراهيم ثقفى و سليم بن قيس الهلالى و يا عموم فتنه هايى كه از زمان حضرت رسول صلَّى اللَّه عليه و آله و سلَّم تا آن زمان بروز نموده و أمير المؤمنين عليه السّلام از عهدهء توضيح و تفسير و منتفى ساختن آنها برآمده بود . ","page_name":" 100 ","page_number":100},
  {"content":"\r\nتفسير خطبه‌هاى مربوط به آنان متذكَّر شديم ، فتنه اى بسيار غلط انداز و گمراه - كننده اى بود كه با چهره‌هاى به ظاهر حقّ بجانب و ادّعاهاى به ظاهر صحيح و اسلامى وارد ميدان مبارزه با بزرگترين حقّشناس و حقّگو و حامى حقّ پس از پيامبر اكرم أمير المؤمنين عليه السّلام گشته و امر را به عدّه اى فراوان از مردم ساده لوح مشتبه كردند . خوارج قرآن تلاوت مىكردند ، باصطلاح عامّيان پيشانى آنان از زيادى نماز خواندن پينه بسته بود ، روزه‌هاى فراوان مىگرفتند ولى در بارهء شناخت حقّ و ولىّ اللَّه اعظم گول چند مقام پرست بىخبر از اسلام را خورده بودند كه وابستگى آنان به دار و دستهء عمرو بن عاص [ كه به فروختن دينش به معاويه در تاريخ مشهور شده است 
  ] و به تحريكات مستقيم يا غير مستقيم آن دار و دسته از ديدگاه تاريخ روشن شده است .\r\nنظير اين فريب خوردنها را در روزهاى صفّين نيز مىبينيم . در بعضى از تواريخ آمده است كه خزيمة بن ثابت انصارى از پيكار با لشكريان معاويه استنكاف كرد تا عمّار بن ياسر بدست ابو العاديهء فزارى بشهادت رسيد .\r\nو چون خزيمه از پيامبر اكرم صلَّى اللَّه عليه و آله و سلَّم شنيده بود كه در بارهء عمّار فرموده بود :\r\nيا عمّار تقتلك الفئة الباغية و آخر شربك من الدّنيا ضياح من لبن .\r\n( اى عمّار ، ترا گروهى ستمكار و متجاوز خواهد كشت و آخرين آشاميدنى تو از دنيا كاسه اى از شير خواهد بود . ) خزيمه پس از شنيدن خبر شهادت عمّار ، گمراهى و انحراف لشكريان و حاميان معاويه را فهميد و وارد پيكار با آنان گشت و شهيد شد . رحمة اللَّه تعالى عليه .\r\nخلاصه - دليل اين كه أمير المؤمنين عليه السّلام منتفى ساختن فتنه ، يا آشكار\r\n","description":"","footnote":"","page_name":" 101 ","page_number":101},
  {"content":"\r\nكردن عوامل و ريشهء آن با مبارزهء پيگير براى رفع آن را به خود اختصاص داده‌اند ، همانطور كه ابن ابى الحديد و ديگران نيز متوجّه شده‌اند ، براى اينست كه همهء ناكثين و مارقين و قاسطين كه أمير المؤمنين عليه السّلام با آنان جنگيد ، در ظاهر اهل قبله و مسلمان بودند و هيچ كس تا آن روز احكام جنگ با مسلمين ( يا مدّعيان اسلام ) را پس از پيامبر اكرم جز امير المؤمنين نمىدانست . مثلا آيا كسانى كه از آنان در ميدان جنگ فرار كنند ، بايد تعقيب شوند يا نه آيا مجروحين آنان را بايد از بين برد آيا غنائمى كه بايد از آنان گرفته شود ، بايد تقسيم گردد . . . يك نكتهء بسيار مهمّ در به كار بردن كلمهء كلب است كه در جملات مورد تفسير آمده است . بنا بر توضيح لغوى كه محقّق مرحوم هاشمى خوئى در بارهء اين كلمه آورده است مناسبترين مفهومى است كه در بارزترين مختصّ يك فتنهء كور به كار برده شده است . توضيح لغوى محقّق فوق الذّكر در بارهء كلمهء كلب اينست : كلب الكلب كلبا فهو كلب من باب تعب و هو داء يشبه الجنون يأخذه فيعقر النّاس . و في القاموس : الكلب بالتّحريك صياح من عضّة الكلب ، الكلب و جنون الكلاب المعتري من أكل لحوم الإنسان و شبه جنونهاى المعتري للإنسان من عضّها ( 1 )  محصول ترجمهء عبارات فوق چنين است : ( كلب از باب تعب وقتى كه به سگ استناد داده شود و گفته شود : كلب الكلب بمعنى عروض دردى براى سگ است كه شبيه به جنون است ، اگر سگ آن درد را بگيرد مردم را گاز مىگيرد و در كتاب قاموس چنين آمده است : الكلب با حركه ( كلب ) فرياد از گاز گرفتن سگ است ، كلب و جنون كلاب ( سگها ) از خوردن گوشتهاى انسان ، به آنها عارض مىشود و شبه جنونى است كه از گاز گرفتن سگ هار براى انسان عارض مىگردد . )\r\n","description":"","footnote":" ( 1 ) . نقل از قاموس اللَّغة تاليف فيروزآبادى بنا بنقل هاشمى خوئى در منهاج البراعة ج 7 - ص 70 . ","page_name":" 102 ","page_number":102},
  {"content":"\r\nبا نظر به اين توضيح لغوى ، مردم ساده لوح و سطحنگر و كسانى كه داراى شخصيّت ضعيف مىباشند ، كه متأسّفانه اكثريّت قريب به اتّفاق هر جامعه را در همهء دورانها تشكيل مىدهند ، در فتنه‌ها ، همانند انسانهائى مىباشند كه سگ هار آنها را گزيده و بيمارى شبه جنون در آنها بوجود آورده باشند .\r\nولى با يك نظر دقيق و تتبّع صحيح در صفحات تاريخ كه سرگذشت بشرى را براى ما ثبت كرده است ، بايد گفت : كه اين بيمارى واگير همواره دامنگير بشر بوده و كم و بيش با كيفيّتهاى مختلفى بنى نوع انسان را مبتلا ساخته است .\r\nامروزه كه بشر از ديدگاه علم و صنعت به ادّعاى خودش از ديدگاه هنر و جهانبينى در اوج شكوفائى و اعتلاء و ترقّى بسر مىبرد ، چنان به بيمارى از « خود بيگانگى » و تضادّ با خويشتن و با ديگران گرفتار شده است كه با كمال صراحت و بدون احساس ناراحتى نام قرن خود را « قرن از خود بيگانگى » و « قرن تضادّ با خويشتن » ناميده است . اين نظر و تتبّع به اضافهء مطالب بسيار مهمّى كه أمير المؤمنين عليه السّلام در اين خطبه و خطبهء قاصعه و ديگر خطبه‌ها و نامه‌ها و وصايا در بارهء تاريخ و سرگذشت بشرى و اصول زيربنائى آن فرموده است ، ما را وادار كرد كه در تفسير همين خطبه ، نظرى به تاريخ و فلسفهء آن از ديدگاه أمير المؤمنين عليه السّلام كه همان ديدگاه اسلام است بيندازيم .\r\n","description":"","footnote":"","page_name":" 103 ","page_number":103},
  {"content":"\r\n\r\nآگاهى امير المؤمنين علىّ بن ابي طالب عليه السّلام از تاريخ و فلسفه و عوامل آن .\r\nسردستهء صادقان با اخلاص و سر خيل تكاپوگران ميدان مسابقه در خيرات و كمالات و بىنياز از تعريف و تمجيد انسانها و شهود كنندهء واقعيّات هر دو قلمرو جهان و انسان ، امير المؤمنين علىّ بن ابي طالب عليه السّلام در بارهء آگاهى خود از تاريخ بشرى و فلسفه و عوامل آن به فرزند عزيزش امام حسن مجتبى عليه السّلام چنين فرموده است :\r\nأى بنيّ ، إنّي و إن لم أكن عمّرت عمر من كان قبلي ، فقد نظرت في أعمالهم ، و فكَّرت في أخبارهم و سرت في آثارهم ، حتّى عدت كأحدهم ، بل كأنّي بما انتهى إليّ من أمورهم ، قد عمّرت مع أوّلهم إلى آخرهم ، فعرفت صفو ذلك من كدره و نفعه من ضرره . . .\r\nاز وصيّت امام علىّ بن ابي طالب عليه السّلام به فرزندش اى فرزندم ، اگر چه من عمر كسانى را كه پيش از من در اين دنيا زندگى كرده و رفته‌اند ، سپرى ننموده‌ام ولى در اعمال همهء آنان نگريسته و در اخبارشان انديشيده‌ام و براى شناخت تاريخ آنان ، چنان در آثارشان به سير و تفكَّر پرداخته‌ام كه مانند يكى از آنان شده‌ام . بلكه به جهت وصول همهء سرگذشت آنان به من ، گوئى با اوّلين نفرات آن گذشتگان تا آخرين افرادشان زندگى كرده ، صاف و پاكى زندگى آنان را از تيره‌هاى آن و نفعش را از ضررش تشخيص داده و شناخته‌ام .\r\nهم او فرموده است :\r\nسلوني قبل أن تفقدوني\r\n( بپرسيد از من ، پيش از آنكه مرا گم كنيد . ) كه من از موقعيّت كنونى كه در آن هستيم تا روز قيامت آنچه كه در تاريخ شما اتّفاق خواهد افتاد ، مىتوانم خبر بدهم .\r\n","description":"","footnote":"","page_name":" 104 ","page_number":104},
  {"content":"\r\nبسم اللَّه الرّحمن الرّحيم\r\n\r\nمقدّمه اى بر فلسفهء تاريخ از ديدگاه نهج البلاغه\r\nدر مواردى متعدّد از نهج البلاغه و قرآن مجيد ، حاكميّت قانون در هر دو قلمرو حيات فردى و اجتماعى تصريح و اشاره شده است ، از آيات قرآنى و جملات نهج البلاغه به خوبى مىتوان فهميد كه تحوّلات و رويدادهائى كه در فرد و اجتماع بجريان مىافتد ، تصادفى و بىعلَّت و بعبارت كلَّىتر خارج از قانون نيستند . از آيات قرآنى و جملات نهج البلاغه اين معنى را مىتوان بعنوان يك حقيقت پذيرفت كه واقعيّت چنان نيست كه انسانها حتّى ديگر جانداران و موجودات بيجان به حال خود رها شده و در مجراى هستى هيچ چيزى شرط هيچ چيزى نبوده باشد . يك انسان حتّى با حدّاقلّ آگاهى مىداند كه اگر بخواهد گرسنگى خود را مرتفع بسازد حتما بايد غذا بخورد و او نمىتواند كارى انجام بدهد كه اصلا گرسنه نشود و يا اگر گرسنه شده با خوابيدن يا راه رفتن مثلا خود را سير نمايد يك انسان حتّى با حدّاقلّ آگاهى ميداند كه نمىتواند حتّى يك دقيقه در زمان رويارويى زمين با خورشيد تغييرى ايجاد نمايد . و بعبارت جامعتر اگر در اين جهانى كه ما زندگى مىكنيم يك حادثه اگر چه ناچيز مستثنى از قانون بوده باشد ، به جهت پيوستگى شديدى كه در همهء اجزاء جهان و ميان روابط آنها وجود دارد . از هم گسيخته و چنان كه اشاره كرديم در هر موقعيّتى احتمال بروز هر حادثه اى ممكن خواهد بود . در اين فرض ، حيات انسانى اگر بتواند ادامه اى پيدا كند ، [ كه امكانپذير نيست 
  ] نه مىتواند علمى بدست بياورد و نه مىتواند اراده اى داشته باشد بلكه بطور كلَّى هيچ حركتى از انسان امكانپذير نخواهد بود مگر آنچه كه تصادفات پيش بياورد\r\n","description":"","footnote":"","page_name":" 105 ","page_number":105},
  {"content":"\r\n\r\n1 - همان ملاكى كه عالم هستى را قانونى ساخته است ، تاريخ بشر را قانونى نموده است .\r\nدر اثبات قانونى بودن هر دو قلمرو جهان ، احتياجى به بحث و اثبات مشروح وجود ندارد و همين مقدار كافى است بدانيم كه اگر جريان قانون در دو قلمرو مزبور را منكر شويم يا مورد ترديد قرار بدهيم مىتوانيم بگوئيم كه همين الان ، اين كلمات را كه من روى كاغذ مىآورم ، هر يك از آنها هواپيمائى شده در فضا به پرواز در مىآيند و سپس بر مىگردند و در همين صفحه هر يك جاى خود را اشغال مىنمايند آنچه كه اهمّيّت دارد و بايد مورد دقّت يك متفكَّر در بارهء فلسفهء تاريخ قرار بگيرد ، مسئله ايست كه متأسّفانه با داشتن اهمّيّت بسيار زياد ، مورد توجّه جدّى واقع نمىگردد ، اينست كه آيا حيات انسانى و شئون و پديده‌هاى آن در جهانى كه در آن زندگى مىكند در نظام ( سيستم ) بسته اى ، بزنجير قوانين است و فقط كافى است كه بشر آن قوانين را كشف كند و بشناسد گروهى از اين نظر ، دفاع جدّى مىنمايند و مىگويند : انسان موجودى است كه چه در حال فردى و چه در حال زندگى اجتماعى ، در مدار بسته اى از قوانين قرار گرفته است كه نمىتواند خود را از آن مدار بيرون بكشد ، چنان كه يك موجود غير انسانى اعمّ از جاندار و بيجان همواره در موقعيّتهائى مشخّص و در مدارهائى از قوانين به وجود خود ادامه مىدهند .\r\nنظريه دوم مىگويد : حيات انسانى و شئون و پديده‌هاى آن را به هيچ وجه نمىتوان با موجودات ديگر مقايسه نموده و بگوئيم كه انسان هم مانند آن موجودات اسير دست بستهء قوانين حتمى است ، بلكه انسان موجودى است آگاه و داراى عقل و اختيار و قدرت و پيشبينى و اكتشاف و فرصتشناسى و غير ذلك كه هيچ يك از آنها در ديگر موجودات وجود ندارد و انسان اين همه صفات مهمّ و استعدادهاى عالى و سازنده را در اشباع حسّ خودخواهى\r\n","description":"","footnote":"","page_name":" 106 ","page_number":106},
  {"content":"\r\nو منفعت طلبى خويش به كار مىگيرد و چون خودخواهى و طرق اشباع آن ، در صورت قدرت انسان هيچ حدّ و مرز قانونى را برسميّت نمىشناسد ، لذا نمىتوان تاريخ بشرى را كه تشكيل دهندهء آن همين انسانها هستند ، با فلسفه و قانونى خاصّ توجيه كرد . ما بايد بدانيم همان اندازه كه نظريه اوّل به جهت افراط در تفسير مبناى تاريخ ، مرتكب خطا مىگردد ، نظرهء دوم هم راه غلطى پيش گرفته است كه جريان قوانين بر انسانها را منكر مىشود ، لذا مىپردازيم به بيان نظريه سوم كه مطلوبيّت آن نه تنها به جهت اعتدالى است كه در آن نهفته است ، بلكه به جهت داشتن حقيقتى است كه هم جريان سرگذشت بشرى در طول تاريخ آن را تأييد مىكند و هم روش علمى مربوط به وجود انسانها با تمامى ابعادش .\r\nنظريه سوم چنين است كه چنان كه سرنوشت يك دانه گندم مثلا با چگونگى تفاعلاتى كه آن دانه با ديگر موادّ خواهد داشت تعيين مىگردد ، همانطور بعدى از انسان هم در مجراى وجود طبيعى خود ، كيفيّت خود را از تفاعل با مواد و رويدادهائى كه انجام مىدهد ، بروز مىدهد . اگر دانهء گندم در نظامى ( سيستمى ) باز از طبيعت قرار بگيرد ، و عواملى كه در آن نظام بتوانند با دانهء گندم ارتباط تفاعلى بر قرار نمايند ، نامحدود بوده باشند ، قطعى است كه ما نخواهيم توانست سرنوشت آن دانهء گندم را در هر حال و در هر موقعيّتى مشخّص نمائيم .\r\nهمينطور است وضع طبيعى انسان چه در حال انفرادى و چه در حال زندگى دسته جمعى ، اگر در نظامى ( سيستمى ) باز قرار بگيرد ، قطعى است كه ما به هيچ وجه نخواهيم توانست سرنوشت قطعى وضع طبيعى انسان را در هر حال و موقعّيتى مشخّص بسازيم . حال كه وضع طبيعى انسان كه امكان بستن آن در نظام ( سيستم ) مجموعى متشكَّل ، مخالف ماهيّت آن است ، چگونه مىتوان انسان را با داشتن آگاهى و خرد و اختيار كه رشد خود را در افزايش آنها مىداند ، در نظامى ( سيستمى ) بسته قرار داد و براى او حتميّتها و ضرورتهائى\r\n","description":"","footnote":"","page_name":" 107 ","page_number":107},
  {"content":"\r\nرا تعيين كرد كه در همهء احوال و در همهء موقعيّتها با دست بسته در برابر آن حتميّتها و ضرورتها تسليم گردد ما در طول قرون و اعصار نه تنها متفكَّرى را نديديم كه سرنوشت قطعى و دقيق و مشخّص آيندهء جامعهء خود را با دلائل علمى و قانع كننده پيشگوئى كند ، بلكه هيچ روش منطقى هم براى چنين پيشبينى ارائه نشده است . دليل اين ناتوانى مستند به باز بودن نظام ( سيستم ) وجودى انسان در هر دو بعد طبيعى و روانى او است كه در جهانى زندگى مىكند كه آن هم در جريان نظام باز قرار گرفته است . معناى باز بودن نظام وجودى انسان و جهانى كه در آن زندگى مىكند ، اينست كه علل حوادث تاريخى و بروز شخصيّتهاى مؤثّر در تحّولات تاريخى و ظهور و روشن شدن مجهولات و حوادث طبيعى و انسانى محاسبه نشده و يا غير قابل محاسبه و خارج از اختيار بودن مدّت زندگى مؤثّر انسانها در اجتماع و غير ذلك ، چنان در آگاهى و و اختيار انسانها نيستند كه بتوان آنها را براى تشكيل زمانى محدود از تاريخ تنظيم نموده و با كمال جرأت در بارهء آن زمان محدود از تاريخ مانند چند عدد نمود مشخّص فيزيكى ديگر نظر داد . از طرف ديگر نبايد ترديد كرد در اين كه باز بودن نظام وجودى انسان ، چه با نظر به استعدادها و امكانات وضع طبيعى او و چه با نظر به استعدادها و قواى بسيار متنوّع روانى او و چه با توجّه به خودخواهى بسيار تند و گستردهء وى ، معنايش آن نيست كه انسان مىتواند همهء قوانين را زير پا گذارد و سلطه‌هاى مطلق بر همهء موجوديّت خويش و جهانى كه در آن زندگى مىكند بدست بياورد ، اگر چه او همواره سرمست چنين خيال بىاساس مىباشد .\r\n\r\n2 - دو موضوع مهمّ كه عامل اشتباه برخى از متفكَّرين گشته است .\r\nما پيش از آنكه توصيفى در بارهء معناى قانونى بودن تاريخ بيان نمائيم ، دو موضوع را كه غالبا موجب ارتكاب خطاى فكرى مىگردند متذكَّر مىشويم .\r\n","description":"","footnote":"","page_name":" 108 ","page_number":108},
  {"content":"\r\nبرخى از متفكَّران با نظر به اين دو موضوع است كه انسان را دست و پا بسته تحويل عوامل جبرى تاريخ مىدهند و شايد هم خود همين تلقين كه « ما انسانها نمىتوانيم به هيچ وجه از زنجير قوانين حاكم بر هستى خود را رها كنيم » تاكنون در توجيه تاريخ انسان به سكوت و ركود ناشى از احساس جبر ، نقش بسيار مؤثّرى داشته است :\r\n\r\nموضوع يكم -\r\nمشاهدهء قرار گرفتن افراد و گروهاى بسيار فراوان [ حتّى مىتوان گفت : تا حدّ اكثريّت 
  ] تحت تأثير عوامل طبيعى و همنوعان خود تا حدّيكه گوئى هيچ اراده و اختيارى از خويشتن ندارند . و به اصطلاع معمولى : مردم همواره « با يك كشمش گرم و با يك غوره سرد مىشوند » اين همان حركت بىاختيار است كه آن را از اكثريّت مشاهده مىكنيم كه با كلمهء فريبندهء « آزادى اراده » و « اختيار » قابل هضم و تمجيد قرار مىگيرد : در صورتى كه -\r\n\r\nجمله عالم ز اختيار و هست خود\r\nمىگريزد در سر سرمست خود\r\nمىگريزند از خودى در بيخودى\r\nيا به مستى يا به شغل اى مهتدى\r\nتا دمى از هوشيارى وا رهند\r\nننگ خمر و بنگ بر خود مىنهند\r\n\r\nمولوى\r\nو اگر از يك ديدگاه عالىتر قضيّه را مورد دقّت قرار بدهيم ، مىبينيم كه عواملى مانند اراده‌هاى قدرتمندان قدرت پرست و ضعف خود مردم در برابر جلب لذّت و فرار از درد ، چنان آدميان را اسير و برده مىسازند كه گوئى آزادى حقيقى و احساس استقلال شخصيّت فقط مخصوص يك عدّه افراد استثنايى [ نه اقلَّيّت در برابر اكثريّت 
  ] مىباشد . متأسّفانه كمتر از اين عدّه افرادى هستند كه تصنّعى بودن جبر و اسارت مزبور را به خوبى مىفهمند .\r\n\r\nموضوع دوم -\r\nپس از آنكه حوادث و تحوّلات تاريخى وقوع پيدا كرد مورّخان و تحليلگران در صدد پيدا كردن علل آن حوادث بر مىآيند و در صورت احساس موفّقيّت در اين كار ، حوادث و تحوّلات آينده را هم با آن مفاهيم كه\r\n","description":"","footnote":"","page_name":" 109 ","page_number":109},
  {"content":"\r\nبعنوان علل تلقّى نموده‌اند ، تفسير مىنمايند اين گونه تفسير و تحليل اگر چه در مواردى صحيح به نظر مىرسد ، ولى نمىتوان آن را بر تمامى واقعيّات و تحوّلات تاريخ تطبيق نمود . مثلا فرض كنيم كه علَّت سقوط تمدّن يك جامعه را در گذشته سقوط فرهنگى دانستيم ، اين علت نمىتواند بيان كنندهء همهء انواع سقوط تمدنها بوده باشد ، زيرا مسائل اقتصادى و عقيدتى و خودكامگى و ظلم بطور فراوان موجب نزول و سقوط تمدنها در طول تاريخ گشته‌اند . آنچه كه موجب ارتكاب خطا در بررسىهاى فلسفى تاريخ مىگردد ، اين گونه تعميمها است كه يك متفكر همهء شئون حيات بشر و اجزاء و پديده‌ها و علل و معلولات آنها را چه در حال حيات فردى و چه در حيات اجتماعى بر مبناى يك يا چند عامل مورد علاقهء خود قرار مىدهد و بشر را دست و پا بسته در زنجير آن عامل يا عوامل محكوم به جبر مىنمايد در صورتى كه در هنگام تحليل همه جانبه مىبينيم : اوّلا تحليل كننده فقط از تفسير تاريخ گذشته بهره بردارى نموده است و آنچه را كه بنظرش عامل تحوّلات و وقايع رسيده است آن را براى آينده و كلّ تاريخ تعميم داده است در صورتى كه تغييرات اساسى در آينده ممكن است مسير و چگونگى حيات انسانها را از قابليّت تأثّر عوامل تعميم يافته [ از ديدگاه متفكَّر در فلسفهء تاريخ 
  ] بر كنار بسازد . فرض كنيم در دورانهاى گذشته جامعه يا جوامعى را پيدا كرديم كه همهء اصول و مبانى حيات اجتماعى آنان در رابطه با ديگران را نژاد پرستى تشكيل مىداد و متفكَّر توانسته است با پديدهء مزبور مبناى رابطهء حيات اجتماعى آن جامعه يا جوامع را با ديگر جوامع توضيح بدهد ، آيا چنين تفسيرى مىتواند توضيح دهندهء مبانى و اصول حيات اجتماعى آينده هائى باشد كه رنگ نژاد - پرستى در آن مات شده باشد يا اصلا به جهت پيشرفت احساسات جهان وطنى در انسان از بين رفته باشد قطعا پاسخ سؤال منفى است . ثانيا - اين گونه تحليل و تفسير فلسفى تاريخ كه حيات انسانها را در جبر يك يا چند عامل اسير مىكند با آن قانون علمى و فلسفى مخالف است كه مىگويد :\r\n","description":"","footnote":"","page_name":" 110 ","page_number":110},
  {"content":"\r\n\r\n3 - شناخت معلول مستلزم شناخت علَّت نيست ولى شناخت همه جانبهء علَّت است كه شناخت معلول را نتيجه مىدهد .\r\nشناخت همه جانبهء علَّت مىتواند موجب شناخت همه جانبهء معلول باشد ولى چنين نيست كه شناخت همه جانبهء معلول موجب شناخت همه جانبهء علَّتش بوده باشد . زيرا بنا به قاعدهء تطابق معلول با علَّت خود ، هيچ معلولى نمىتواند بيش يا كم از آنچه را كه علَّت بان معلول منتقل نموده است از خود بروز بدهد و آن را مستند به علَّت خود نمايد . مثلا از نيروى حركت به مسافت 100 كيلومتر نمىتواند حركتى به اندازهء 101 كيلومتر بعنوان معلول آن نيرو بوجود بيايد چنان كه حركت 99 كيلومتر بدون عوارض مخلّ بر وسيلهء حركت امكانناپذير است . همچنين با شناخت كامل بذر يك نوع گل و چگونگى تأثير عوامل رويانندهء آن مىتوان آن گل را بعنوان معلول بذر و عوامل مربوطه مورد شناسائى قرار داد . همچنين با علم به خواصّ عناصرى كه در يك دوا به كار رفته است و با شناخت مختصّات جسمانى و عوارض مزاجى بيمار مىتوان به معلولى كه از آن دوا بوجود خواهد آمد ، پى برد مخصوصا با در نظر گرفتن جريان معلول از كانالى معيّن كه مىتواند مورد شناخت ما قرار بگيرد . البتّه اين در صورتيست كه ما از همهء اجزاء و ابعاد مؤثّر در معلول آگاهى داشته باشيم . امّا چنان نيست كه با شناخت معلول حتما بتوانيم علَّت را بشناسيم ، زيرا اغلب معلولها ممكن است از يكى از چند علَّت بوجود بيايد ، مخصوصا در موردى كه انسان در موقعيّت علَّت بوده باشد . دو مثال بسيار روشن را در نظر بگيريم : مثال يكم - انسانى را مىبينيم كه صد تومان به انسان ديگرى مىدهد . در اين مثال پديده اى كه مورد مشاهده ما است انتقال صد تومان از يك فرد انسان به ديگرى است و مسلَّم است كه اين معلول است و به علَّتى نيازمند است كه از آن صادر شده باشد . اين علَّت ممكن است ارادهء اداى قرضى باشد كه از او گرفته بود . و ممكن است علَّت دادن صد تومان ، احساس احتياجى است\r\n","description":"","footnote":"","page_name":" 111 ","page_number":111},
  {"content":"\r\nكه در وى نموده و به انگيزگى عاطفه دست به كار مزبور زده است . احتمال مىرود علَّت آن كار ، يك احساس انسانى و الا بوده باشد . شايد علَّت درخواست قرضى بوده باشد كه از گيرندهء صد تومان صورت گرفته است . ممكن است علَّت ، قيمت كالائى بوده باشد كه از گيرندهء پول خريدارى نموده است .\r\nهمچنين ممكن است علَّت ، آزمايش كردن گيرندهء پول است كه آيا وى طمعكار است و پول را خواهد گرفت يا داراى شخصيّت بزرگى است و در مقابل آن پول خود را نخواهد باخت . ممكن است اصلا پول مال كسى ديگر است و پرداخت كنندهء پول نقشى بيش از وساطت ندارد . همچنين احتمالات فراوانى وجود دارد كه هر يك مىتواند علَّت انتقال پول از كسى به كسى ديگر بوده باشد .\r\nلذا به مجرّد مشاهده پديدهء مزبور نمىتوان با قاطعيّت تمام علَّت را تعيين نمود .\r\nمثال دوم - ما انسانى را مىبينيم كه خوشحال و شادمان است . آيا هيچ مىدانيد كه احتمال علل در بارهء پديدهء مزبور به عدد صدها علَّت و انگيزهء بوجود - آورندهء خوشحالى مىباشد همچنين كسى كه در اندوه فرو رفته باشد ، آيا مىدانيد براى تعيين علَّت و انگيزهء آن ممكن است صدها احتمال وجود داشته باشد . همچنين در تحوّلات و رويدادهاى تاريخ بدانجهت كه ، يك تحوّل يا يك جريان نمىتواند علَّت مشخّص خود را همزمان و با خصوصيّات بارزى كه علَّت بودن آن را بطور قطع معيّن نمايد ، با خود داشته باشد ، و چنان كه در دو مثال ساده متذكَّر شديم اغلب معلولهائى كه پاى انسان در سلسلهء علل آنها در كار باشد ، احتمالات متعدّدى در بارهء پيدا كردن علَّت بوجود مىآيد ، لذا يك تحليلگر آگاه بايد تمامى آن احتمالات را براى پيدا كردن علَّت حقيقى و يا عوامل متعدّدى كه ممكن است در بوجود آمدن تحوّل يا جريان تاريخى مفروض نقش داشته‌اند مورد بررسى و دقّت قرار بدهد .\r\n\r\n4 - مقصود از فلسفهء تاريخ چيست\r\nكلمهء فلسفه چنان كه مىدانيم داراى يك مفهوم عامّ است كه از بررسى\r\n","description":"","footnote":"","page_name":" 112 ","page_number":112},
  {"content":"\r\nحقيقت و علَّت وجودى يك موجود گرفته تا بررسى كلّ مجموعى هستى در تمام ابعاد آن شامل مىشود ، كسانى كه در تاريخ بشر ، فلسفه مىجويند و يا بعبارت ديگر فلسفهء تاريخ بشر را مىجويند واقعا مىخواهند حقيقت و علَّت وجودى و نتائج رويدادها و تحوّلات تاريخ را درك كنند و تاريخى را كه بشر آن را پشت سر گذاشته و بلكه تاريخى را كه بشر در آينده بر خود خواهد ديد ، در برابر خود نهاده ، همهء سطوح و ابعاد آن را بفهمند . در اين مبحث نخست ما بايد اين نكته را مطرح كنيم كه آيا ما در صدد شناخت فلسفهء كلّ مجموعى تاريخ هستيم ، يا فلسفهء برهه هائى از تاريخ از طرف ديگر آيا ما از تاريخ بشرى به اندازه اى قوانين علمى بدست آورده‌ايم كه بتوانيم تاريخ بشرى را با آن قوانين بدست آمده از تجربه‌هاى يقينآور ، مورد تفسير و تحليل قرار داده فلسفهء آن را بدست بياوريم ممكن است عقيدهء بعضى از متفكَّران چنين باشد كه آرى ، ما مىخواهيم و مىتوانيم فلسفهء كلّ مجموعى تاريخ بشرى را بدست بياوريم ، همانطور كه فلسفهء حقوق و فلسفهء زيبائى ، اقتصاد و فلسفهء سياست را تحصيل مىنمائيم .\r\nاشكالى كه اين متفكَّران با آن مواجه مىباشند ، اينست كه شما چگونه مىتوانيد فلسفهء كل مجموعى تاريخ بشرى را كه در اين دنيا يك بار رخ داده است ، و هرگز تكرار نخواهد گشت بدست بياوريد بعبارت ديگر تاريخ بشرى تا همين لحظه كه من اين كلمات را مىنويسم از تحوّلات و رويدادهائى كوچك و بزرگ و نيك و بد ، زشت و زيبا تشكَّل يافته و اين تاريخ با اين خصوصيّات هرگز تكرار نخواهد شد و هر حقيقتى قابل تكرار نباشد قابل بررسى علمى نيست . اين يك مطلب جالب است ، ولى نمىتواند اثبات كند كه تاريخ بشرى قابل بررسى علمى نيست ، زيرا هر يك از اجزاء و عناصر تشكيل دهندهء تاريخ با ديگرى بطورى متباين و متخالف نيستند كه تحت هيچ جامع مشتركى قرار نگيرند ، بلكه اغلب اجزاء عناصر و تشكيل دهندهء تاريخ معلولاتى مستند به علل مشابه مىباشند و به همين جهت خود آن معلولات\r\n","description":"","footnote":"","page_name":" 113 ","page_number":113},
  {"content":"\r\nهم شبيه يكديگرند . بعنوان مثال : ما در هر مرحله اى از تاريخ و در ميان هر قومى و ملَّتى ، هنگامى كه برابرى مردم را در مقابل حقوق مىبينيم ، فورا اين نتيجهء قطعى را مىگيريم كه آن مردم در حيات حقوقى خود در رفاه و آسايش بوده وضع روانى آنان در اطمينان و آرامش بوده است . و هنگامى كه ظلم و جور سردمداران يك جامعه را مىبينيم ، اين نتيجهء قطعى را مىگيريم كه مردم آن جامعه آمادهء طغيان و عصيان به آن سردمداران بوده و دير يا زود ، مبارزهء بىامان را در اشكال گوناگون با آنان شروع نموده‌اند . سقوط اقتصادى همواره موجب سقوط حيات انسانى از تحرّك و جوشش بوده است . با سقوط ايمان و ايدئولوژى زمانى مردم با لذّت يا بى سرگرم و سپس به پوچى مىرسند .\r\nاحساس قدرت در خويشتن غالبا ملازم احساس بىنيازى بوده و احساس بىنيازى طغيانگرى را به دنبال خود مىآورد . مگر اين كه احساس كنندهء قدرت داراى ايمان الهى باشد و بپذيرد كه قدرت يك امانت خداوندى در دست او است و او بايد قدرت را در راه صلاح انسانها به كار بيندازد نه در راه متورّم ساختن خود طبيعىاش .\r\n\r\n5 - جريان شخصى بودن تاريخ منافاتى با قانونى بودن اجزاء و عناصر تشكيل تاريخ ندارد .\r\nاين جريانات در تاريخ مانند يك عدّه قوانين كلَّى كه در رويدادهاى عينى تجسّم پيدا مىكنند ، بوقوع مىپيوندند و هيچ گونه اختصاصى به دوران مخصوص يا قوم و ملَّت مشخّصى ندارند . اگر تاريخ را مانند موجوديّت شخصى يك انسان از آغاز تكون نطفهء او تا لحظهء آخر زندگىاش تصوّر نمائيم ، درست است كه انسان از آغاز وجودش تا پايان زندگيش يك شخص معيّن است ، ولى هر يك از اجزاء و عناصر تشكيل دهندهء اين شخص معيّن در بوجود آمدن و استمرار و حركت خود تابع قوانين مخصوص به خود مىباشد . تعيّن\r\n","description":"","footnote":"","page_name":" 114 ","page_number":114},
  {"content":"\r\nو تشخّص طبيعى خون و گوشت و رگها و اعصاب و سلَّولها و ديگر اجزاء بدن آدمى با اين كه در هر موقعيّتى تشخّص معّينى براى انسان ايجاد مىكنند ، ولى هر يك از آنها هم در تكوّن و هم در استمرار خود تابع قوانين كلَّى مىباشد كه در همهء موارد در بارهء انسانها مشابه صورت مىگيرد . بنا بر مجموع ملاحظات فوق مىتوان گفت : بررسى فلسفى كه عبارت است از بحث و كاوش در علل و اهداف و وقايع و تحوّلات در تاريخ و نقش اختيارى و اجبارى انسانها در آن ، يك امر ضرورى است كه نه فقط ما را با آنچه كه در گذرگاه قرون و اعصار رخ داده و با عوامل و انگيزه‌ها و اهداف آن آشنا مىسازد ، بلكه مىتواند براى حيات آگاهانه در دوران معاصر و آينده آماده نموده و بالاتر از اين ، ما را با شناخت كلَّيّات ارتباط انسان با خويشتن و با جهان و با همنوعان خود برخوردار بسازد .\r\n\r\n6 - تاريخ و قانون علَّيّت\r\nاشخاصى معتقدند كه تاريخ بشرى را نمىتوان با قانون علَّيّت تفسير و توجيه نمود و بعبارت ديگر : قانون علَّيّت در تاريخ جريان ندارد ، زيرا محور اساسى تاريخ ، انسان است و انسان داراى آگاهى و اختيار مىباشد و قانون علَّيّت نمىتواند كارهاى انسانى را بطور كامل تحت سلطهء خود قرار بدهد .\r\nديگر اين كه حوادث محاسبه نشده بالنّسبه به موقعيّتهائى كه بشر براى خود در مسير تاريخ انتخاب كرده است ، بقدرى فراوان بوده و در جريان تاريخ مؤثّر بوده است كه ناديده گرفتن آنها ، ما را با تاريخ بشرى بيگانه خواهد ساخت .\r\nاين دو قضيّهء بسيار با اهمّيّت را بطور مختصر مورد دقّت قرار مىدهيم :\r\n\r\n7 - قضيّهء يكم - انسان داراى اختيار و قانون علَّيّت در تاريخ\r\nنخست اين اصل را مىپذيريم كه تاريخ انسانى بيان كنندهء سرگذشت بسيار متنوّع موجودى است كه انسان ناميده شده است . بديهى است كه انسان\r\n","description":"","footnote":"","page_name":" 115 ","page_number":115},
  {"content":"\r\nيك موجود آگاه و سازنده و مكتشف و متفكَّر و زيباجو و حقيقتخواه و داراى اختيار [ و باصطلاح بعضى از متفكَّران داراى ارادهء آزاد 
  ] مىباشد .\r\nاگر كسى پيدا شود و از كلمهء اختيار و ارادهء آزاد وحشت داشته باشد و بگويد : ما در انسان ارادهء آزاد و اختيار سراغ نداريم ، ما مىگوئيم : هيچ مانعى وجود ندارد كه ما اين دو كلمه ( آزادى اراده و اختيار را ) براى مراعات وضع روحى شما بايگانى كنيم اصلا اگر ما اين دو كلمه را از قاموس بشرى بكلَّى حذف كنيم ، هم اشكالى پيش نمىآيد امّا نبايد فراموش كنيم كه فورا و بدون معطَّلى بايد اين جمله را بجاى آن دو كلمه جانشين كنيم كه : هر انسان عاقل و هر جامعهء بيدار وقتى كه شايستگى موقعيّتى را احساس كرده و قدرت حركت و تكاپو براى وصول به آن موقعيّت را در خود ديده است ، با كمال جدّيّت حركت كرده و آن موقعيّت را بدست آورده است . خواه آن موقعيّت به جهت منافع مادّى داراى شايستگى بوده است ، و خواه به جهت داشتن ارزشهاى والاى انسانى . اين جانب در نوشته‌ها و درسهايم مكرّر اين معنى را متذكَّر شده‌ام كه هيچ انسان عاقلى نمىتواند قانون مزبور را كه حقيقتى روشن است منكر شود و يا مورد ترديد بداند . و نيز اصرار ورزيده‌ام كه هر انسانى و هر جامعه اى كه قدرت حركت براى وصول به موقعيّت شايسته تر را در خود احساس كرد ، رو به آن موقعيّت حركت كند و نامش را جبر و ضرورت و حتميّت و لزوم و بايستى و ناچار ، و هر كلمه اى را كه بتواند بيشتر معناى جبر را بدهد به كار ببرد .\r\nهنگامى كه ما در سرگذشت بشرى مطالعه مىكنيم و مىانديشيم با قانون مزبور مواجه مىشويم ، يعنى مىبينيم : انسانهاى بسيار در حالت فردى و جوامعى متعدّد [ و بيك اعتبار همهء انسانها و جوامعى كه از آگاهى به شايستگىها و موقعيّتها و قدرت انتخاب و حركت بسوى آنها برخوردار بوده‌اند 
  ] در زندگى آگاهانهء خود ، با قانون مزبور حركت كرده و مىكنند . بنا بر اين ، بايد گفت : انسان همواره در گذرگاه تاريخ با اعمال قدرت براى انتخاب\r\n","description":"","footnote":"","page_name":" 116 ","page_number":116},
  {"content":"\r\nموقعيّتهاى شايسته و شايسته تر و وصول به آنها ، در علَّيّتها و انگيزگىهاى اشياء تصرّف نموده و راه خود را براى گسترش موجوديّت خود در طبيعت و ميان همنوعان خود ادامه داده است .\r\nلذا بايد گفت :\r\n\r\n8 - قضيّهء دوم - انسان قانون علَّيّت را از بين نمىبرد و معدومى را موجود و موجودى را معدوم نمىكند بلكه با تحصيل آگاهىها و قدرتهاى متنوع در علَّيّت علَّتها و انگيزگى انگيزه‌ها در رابطه با خويشتن تصرّف مىنمايد .\r\nبراى درك و پذيرش مطلب فوق يك مثال بسيار ساده را در نظر مىگيريم : يك توپ زيبا و يك اسباب بازى خوشايند شخصيّت و من ما را در دوران كودكى تحت تأثير جدّى قرار مىداد بطورى كه براى ما چيز ديگرى بعنوان مطلوب در اين دنيا مطرح نمىگشت ، ولى امروزه كه ده‌ها سال از آن حالت كودكى فاصله گرفته‌ايم ، نه تنها آن اسباب بازى كمترين تحريكى در ما نمىتواند ايجاد كند ، بلكه اگر براى كودكانمان نيازى به تصوّر آن اسباب بازى نداشتيم شايد كه سالها مىگذشت و اصلا آنها را در ذهن خود خطور نمىداديم . در اين جريان چنين نيست كه اسباب بازىها را كه ذهن ما در كودكى بوجود مىآورد امروزه نابود شده و از بين رفته‌اند ، امروزه خيلى بهتر از آنها وجود دارد ولى شخصيّت ما ، تفكَّر ما و آرمانها و هدف گيرىهاى ما خيلى خيلى بالاتر از آن است كه ما را رها كنند كه ما به آن اسباب بازيها متوجّه شويم . بنا بر اين ، آنچه كه واقعيّت پيدا كرده است اينست كه قدرت و استعدادهاى به فعليّت رسيدهء ما ، علَّيّت و انگيزگى هر آنچه كه در گذشته ما را تحت تأثير خود قرار مىداد ، از بين برده است ، نه وجود آن را . بطور خلاصه مىگوئيم : هر اندازه كه استعدادهاى آدمى بيشتر به فعليّت مىرسد و بر آگاهىهاى او افزوده مىشود و قدرت انتخاب او گسترده تر مىگردد ، قدرت او در ايجاد تغيير در علَّيّت علَّتها و انگيزگى انگيزه‌ها رو به افزايش مىرود بنا بر اين ، اين مطلب\r\n","description":"","footnote":"","page_name":" 117 ","page_number":117},
  {"content":"\r\nرا بعنوان يك اصل مطرح مىنمائيم كه : « انسان قانون علَّيّت را از بين نمىبرد و هيچ معدومى را موجود و هيچ موجودى را معدوم نمىسازد ، بلكه با تحصيل آگاهىها و قدرتهاى متنوّع در علَّيّت علَّتها و انگيزگى انگيزه‌ها در رابطه با خويشتن تصرّف مىنمايد » چنان كه انسان هنگامى كه آتشى را خاموش كند و آن را از سوزاندن ساقط كند ، به معناى مخالفت با قانون علَّيّت نيست بلكه خاموش شدن آتش بوسيلهء آب مثلا كه علَّت خاموشى آتش محسوب مىشود خود مصداقى از جريان قانون علَّيّت است كه آب بعنوان علَّت خاموش كنندهء آتش وارد ميدان عمل گشته است .\r\nبا توجّه به اصل فوق ، اين قضيّه هم به خوبى اثبات مىشود كه « اختيار داشتن انسان با جريان قانون علَّيّت در تاريخ هيچ منافاتى ندارد ، چنان كه اختيار انسان هيچ منافاتى با قانون علَّيّت در وضع روانى و مغزى و حركات عضلانى انسان ندارد . اشكال ديگرى كه ممكن است براى نفى جريان قانون علَّيّت در تاريخ مطرح شود حوادث محاسبه نشده يا غير قابل محاسبه مىباشد ، كه بطور فراوان در مسير تاريخ صورت مىگيرد تا جائى كه گفته شده است :\r\n\r\nنداند بجز ذات پروردگار\r\nكه فردا چه بازى كند روزگار\r\n\r\nو شاعرى عرب زبان مىگويد :\r\n\r\nما كلّ ما يتمنّى المرء يدركه\r\nتجري الرّياح بما لا تشتهي السّفن\r\n\r\n( هر آنچه كه انسان آرزو كند بان نمىرسد - بادها بر خلاف ميل كشتىها مىوزند . )\r\n\r\nبرد كشتى آنجا كه خواهد خدا\r\nو گر جامه بر تن درد ناخداى\r\n\r\nآيا امثال فراوانى از باران محاسبه نشده اى كه بوسيلهء قطعه ابرى سياه از گوشه اى از فضاى واترلو پيدا شد و به درهء واترلو باريدن گرفت و ناپلئون بناپارت را از پاى در آورد و بقول برخى از تحليلگران تاريخ ، سرنوشت قارهء\r\n","description":"","footnote":"","page_name":" 118 ","page_number":118},
  {"content":"\r\nاروپا را تغيير داد ، براى اثبات اين كه جريان تاريخ و تحوّلات و رويدادهاى آن را نمىتوان با قانون علَّيّت تفسير و توجيه نمود ، كفايت نمىكند به نظر مىرسد اين اشكال هم وارد نيست ، زيرا فرق بسيار زياديست ميان حادثهء محاسبه نشده و حادثهء بىعلَّت . معناى حادثهء محاسبه نشده اينست كه علل يا زمان وقوع حادثه براى انسان مجهول باشد ، مانند اين كه شما در خيابان مىرويد و ناگهان دوست خود را ملاقات مىكنيد كه اصلا حتّى احتمال ملاقات مزبور هم براى شما مطرح نبود ، از اين جهت حادثهء مزبور را حادثهء محاسبه نشده مىناميم ، ولى حتّى كمترين حركتى كه دوست شما براى عبور از آن خيابان كه شما عبور مىكرديد ، انجام داده است ، معلول علَّتى بوده است كه اگر آن علَّت نبود ، هيچ حركتى بوجود نمىآمد . و همچنين در آمدن قطعه اى ابر و باريدن به درهء واترلو كه در محاسبات ناپلئون نبوده است ، ولى حتّى ناچيزترين حركت ابر و بارش آن بدون علَّت نبوده است . اين كه مىگوئيم : انسان قانون علَّيّت را از بين نمىبرد و معدومى را موجود و موجودى را معدوم نمىسازد ، بلكه با تحصيل آگاهىها و قدرتهاى متنوّع در علَّيّت علَّتها و انگيزگى انگيزه‌ها در رابطه با خويشتن تصرّف مىنمايد . درست مانند اينست كه مىگوئيم انسان نمىتواند از عدم محض گندم را بوجود بياورد ، ولى انسان مىتواند گندم را آرد كند و آرد را خمير نمايد و از آن خمير نان بپزد و آن نان را بخورد ، در صورتى كه گندم ممكن بود با ارتباط با انواعى از اجزاء جهان هستى تفاعل نمايد و مسير ديگرى را پيش بگيرد ، مثلا آن را گاو بخورد ، يا نشاستهء آن را با عناصر قابل تفاعل ديگر تركيب نموده به شكل مركَّبى خاصّ در جريانات طبيعى قرار دهند . و يكى از مسيرهاى گندم هم اينست كه زير خاك بطور مناسب قرار بگيرد و شرايط روئيدن آن بوجود بيايد و مسير سنبله شدن را طىّ نمايد و دانه هائى از گندم را بوجود بياورد . ملاحظه مىشود كه وقتى انسان گندم را آرد و آرد را خمير و خمير را نان و نان را مىخورد ، نه معدومى را موجود\r\n","description":"","footnote":"","page_name":" 119 ","page_number":119},
  {"content":"\r\nمىكند و نه موجودى را معدوم مىسازد و نه قانون علَّيّت را نقض مىكند ، بلكه با معرفت و قدرتى كه دارد با بوجود آوردن علَّت اقوى ، مسير و جهت حركت گندم را تعيين مىكند ، در گندم متحرّك در مسير انتخاب شده از طرف انسان كمترين خلاف اصل و قانون صورت نمىگيرد .\r\nاگر بخواهيم قانون اين جريان را با اصطلاح مناسبى بيان كنيم ، بايد بگوئيم :\r\n\r\n9 - نقش علل در تبديل كيفيّتهاى اوّليّه به كيفيّتهاى ثانويّه\r\nكيفيّت ثانويّه ناشى از برخورد يك جسم و بطور كلَّى يك موضوع با علَّت ضدّ قانون آن جسم كه داراى كيفيّت اوّليّه بوده است ، نمىباشد ، بلكه اين قانون عامّ عالم هستى است كه حركت همواره كيفيّتهاى اوّليّه را تغيير مىدهد و از اين تغيير كيفيّتهاى ثانويّه بوجود مىآيد . هيزم زغال مىشود ، زغال محترق مىگردد و آتش مىشود و آن گاه مبدّل به خاكستر مىگردد . كيفيّت اوّليّه و ثانويّه در جريان هيزم تا خاكستر بدينقرار است : هيزم با آن وضع و شكل خاصّ اجزاء و تركيبات آن ، كيفيّت اوّليّه است [ كه البتّه بالنّسبه به حالات پيشين كيفيّت ثانويّه مىباشد 
  ] پس از برخورد هيزم با آتش و احتراقى معيّن ، مبدّل به زغال مىشود . زغال بالنّسبه به هيزم كيفيّت ثانويّه است ، ولى بالنّسبه به زغال محترق در مرحلهء بعدى كيفيّت اوّليّه مىباشد . زغال محترق كيفيّت ثانويّه براى زغال و كيفيّت اوّليّه مىباشد . زغال محترق كيفيّت ثانويّه براى زغال و كيفيّت اوّليه براى خاكستر است و خاكستر كيفيّت ثانويّه زغال محترق مىباشد . اين جريان مستمرّ از كيفيّتهاى اوّليّه به كيفيّتهاى ثانويّه بوسيلهء برخورد با علل ، قانون فراگير همهء متغيّرات عالم هستى است .\r\n\r\n10 - ضرورت تفكيك ميان تعاقب حوادث و علَّت و معلول\r\nشايد حسّاسترين مسئله در شناخت فلسفهء تاريخ همين مسئله است كه متفكَّر تحليلگر بايد نهايت دقّت و كوشش خود را در بارهء آن به كار بيندازد .\r\n","description":"","footnote":"","page_name":" 120 ","page_number":120},
  {"content":"\r\nاگر چه هر معلولى پس از علَّت بوجود مىآيد ، خواه با تأخّر زمانى محسوس و خواه بدون تأخّر زمانى محسوس بلكه با تأخّر رتبى از علَّت ، ولى چنان نيست كه هر حادثه اى كه بدنبال حادثه اى بوجود بيايد ، حتما بايد آن حادثهء پيشين علَّت و حادثهء متأخّر كه پيوسته بان ولى پس از آن آمده است معلول بوده باشد . فصول چهار گانه ( بهار و تابستان و پائيز و زمستان ) پشت سر هم مىآيند ، ولى هيچيك از آنها علَّت ديگرى نيست . رابطهء علَّيّت در حوادث و موجوداتى است كه اگر موجود و حادثهء اوّل كه علَّت است بوجود نيايد يا كمترين تغييرى در بعضى اجزاء يا شرايط آن علَّت بوجود بيايد ، معلول يا موجود نمىگردد و يا همان تغيير در علَّت موجب تغيير در معلول نيز مىباشد . در صورتى كه در حوادث و موجودات متعاقبه بدان جهت كه رابطهء علَّيّت ميان آنها وجود ندارد نه تنها تغيير در حادثه و موجود پيشين موجب تغيير در حادثهء بعدى نمىباشد ، بلكه حتّى معدوم گشتن حادثه و موجود پيشين كمترين اثر در حادثه و موجود بعدى نمىگذراد . البتّه در بارهء تعريف رابطهء علَّيّت مسائل متعدّدى مطرح است كه به مطلب كنونى ما مربوط نيست . آنچه كه در اين مورد بايد دقّت كرد ، اينست كه در بررسى فلسفهء تاريخ و تحليل رويدادهاى تاريخى به علل اساسى آن ، نبايد دو جريان مخالف يكديگر ( تعاقب حوادث و علَّت و معلول ) مورد اشتباه قرار بگيرند ، بعنوان مثال : دو گروه از مردم را در تاريخ مىبينيم كه براى جنگ و پيكار روياروى همديگر صف آرائى مىكنند ، وقتى كه در صدد تحليل آن جنگ بر مىآئيم ، مثلا مىبينيم علَّت اقتصادى بوده است كه دو گروه را بجان هم انداخته است ، در عين حال و همزمان با تحريكات عوامل اقتصادى [ مثلا غصب اراضى يكديگر 
  ] مىبينيم سردمداران دو گروه قدرتپرست و خودخواه هم بوده‌اند [ كه البتّه اين صفت رذل خود به تنهائى مىتواند شعلهء جنگ را بيفروزد و خانمانها را بسوزاند 
  ] ولى دلائل قاطع بدست آورده‌ايم كه جنگ مفروض انگيزهء اقتصادى داشته است . متفكَّر در فلسفهء تاريخ و\r\n","description":"","footnote":"","page_name":" 121 ","page_number":121},
  {"content":"\r\nتحليلگر دقيق بدون كمترين غفلت بايد علَّت اصلى جنگ را كه در مثال ما عامل اقتصادى است ، منظور نموده حوادث همزمان و متقدّم را كه پيش از جنگ مفروض بوجود آمده ، ولى رابطهء علَّيّت ميان آن حوادث و جنگ وجود نداشته است كنار بگذارد و در صورت نياز مورد مطالعهء جداگانه قرار بدهد .\r\n\r\n11 - آيا علَّت محرّك كه براى تاريخ ضرورت دارد در درون تاريخ است يا خارج آن\r\nبدانجهت كه وقايع و رويدادهاى تاريخ مانند ديگر حوادث عالم هستى معلولاتى مىباشند كه هرگز با تصادف بوجود نمىآيند لذا هر يك از آنها بعلَّتى نيازمند است كه آن را بوجود بياورد . اگر منظور از علَّت محرّك براى تاريخ همين است كه متذكَّر شديم ، از نظر علمى و فلسفى كسى نمىتواند آن را مورد ترديد قرار بدهد . و اگر منظور از علَّت محرّك تاريخ ، علَّت مجموع تاريخ بوده باشد در اين مورد دو طرز تفكَّر متفاوت با همديگر وجود دارد كه صاحبان هر يك از آن دو ، مسئله را با نظر به مبادى فكرى خود مطرح مىنمايند و پاسخ مىدهند .\r\nيكم - اين كه مجموع تاريخ يك رشته علل و معلولاتى است كه پشت سر هم بجريان افتاده و تاريخ را تشكيل مىدهند و هر حادثه و تحوّل تاريخى را كه در نظر بگيريم معلولى است براى حادثه يا حوادث گذشته و علَّتى است براى حادثه يا حوادث آينده و هيچ گونه علَّتى از خارج براى تاريخ وجود ندارد .\r\nدوم - اين كه وقايع و حوادث تاريخى در عين حال كه مجراى قانون « علَّيّت » قرار مىگيرند ، تحت سلطه و نظارهء عامل ما فوق همهء عوامل بوجود مىآيند و به حركت مىافتند ، مانند اجزاء و حوادث عالم طبيعت كه در عين تبعيّت از قانون « علَّيّت » پيوسته به منبع فيض خالق هستى مىباشند . و چنان كه اعتقاد به قرار گرفتن همهء موجودات عالم طبيعت در مجراى قانون « علَّيّت » يا هر قانون ديگرى منافاتى با پيوستگى آنها با خالق و صانع بزرگ ندارد ، همچنين است\r\n","description":"","footnote":"","page_name":" 122 ","page_number":122},
  {"content":"\r\nوقايع و رويدادهاى جزئى و كلَّى تاريخ بشرى . با نظر همه جانبه و دقيق در هويّت وقايع تاريخ نظرهء دوم منطقىتر مىباشد ، زيرا همان دليل كاملا روشن كه وجود طبيعت در مجراى قانون « علَّيّت » را بدون پيوستن به خدا قابل تفسير نمىداند ، وقايع و تحوّلات تاريخ را بدون استثناء به خدا قابل تفسير نمىبيند .\r\nتوضيح اين كه كلّ مجموعى تاريخ مانند كلّ مجموعى هستى ، با نظام ( سيستم ) بازى كه دارد ، نمىتواند مستند به اجزاء و روابط درونى خود بوده باشد ، زيرا خود اجزاء و روابط درونى تاريخ محكوم به همان قوانين است كه از ذات خود آنها نمىجوشد ، چنان كه قوانين حاكم بر اجزاء و روابط هستى از ذات خود آنها نمىجوشد . زيرا همهء آن اجزاء و روابط در حال تغيير و دگرگونى است ، در صورتى كه قوانين حاكمه بر آنها ثابت و غير قابل تغيير مىباشد .\r\nبعنوان مثال : همهء جاندارانى كه از آغاز بروز حيات تاكنون در روى زمين زندگى كرده‌اند ، از بين رفته و نابود شده‌اند ، در صورتى كه قانون توليد مثل و دفاع از خويشتن از همان آغاز و تاكنون ثابت و پا برجا است . و از نظر علمى و فلسفى اشيائى كه از همهء جهات و ابعاد در حركت و دگرگونى هستند ، نمىتوانند منشأ حقائق ثابت و غير متغيّر بوده باشند . بنا بر اين ، بايد گفت : علَّت محرّك تاريخ چه از جنس خود پديده‌هاى طبيعى حيات انسانى باشد و چه از سنخ امور ماوراى طبيعى ، بايد امرى خارج از خود وقائع و تحوّلات تشكيل دهندهء تاريخ باشد . و نبايد مرتكب اين اشتباه شويم و بگوئيم كه اگر علَّت محرّك تاريخ را خارج از خود تاريخ بدانيم ، حتما بايد قوانين حاكمه بر تاريخ را منكر شويم ، زيرا چنان كه قوانين حاكمه در عالم طبيعت با وجود علَّت فاعلى اعلى كه هم سنخ طبيعت نيست ( خدا ) منافاتى ندارد ، همچنين قوانين حاكمه بر تاريخ هم با وجود علَّت فاعلى اعلى ( خدا ) هيچگونه منافاتى ندارد زيرا همان گونه كه در بالا اشاره كرديم : تغييرات و دگرگونىهاى همهء ابعاد و سطوح طبيعت ، با قوانين حاكمه بر آنها كه ثابتند تضادّ و تناقضى ندارند\r\n","description":"","footnote":"","page_name":" 123 ","page_number":123},
  {"content":"\r\nتوضيح اين كه تغيير و دگرگونى در سطوح و ابعاد روبنائى طبيعت است و ثبات و وحدت در مبادى زير بنائى طبيعت فعّاليّت مىنمايد ، به جهت حسّاسيّت شديد اين مسئله ، يك مثال ديگر را كه براى همگان قابل فهم بوده باشد ، در نظر مىگيريم : هيچ كس كوچكترين ترديدى در اين قضيّه ندارد كه بدن آدمى بدان جهت كه متشكَّل است از اجزاء و روابط مادّى ، قوانينى براى خود دارد كه رشته‌هاى متنوّعى از علوم آنها را براى ما بيان مىكنند ، اين قوانين مادامى كه اجزاء و روابط مادّى بدن ادامه و استمرار پيدا كنند ، با كمال استحكام و قدرت حكومت مىنمايند . در عين حال آيا همين اجزاء و روابط تحت سلطه و تأثير قوانين مغزى و روانى نامحسوس نيستند آيا همان قوانين حاكمه بر اجزاء و روابط مادّى بدن در برابر قوانين مغزى و روانى نامحسوس تسليم محض نمىباشند دقّت كنيم در اين كه همهء تغييرات عارضه بر بدن كه مستند به هدفگيرى و اراده و اشتياق بوجود مىآيند ، معلول علل نامحسوسى هستند كه نه از نظر ماهيّت شباهتى به اجزاء و روابط مادّى بدن دارند و نه از نظر آثار و مختصّات آنها . اراده در مغز شما بوجود مىآيد و موجب حركات عضلانى شما مىباشد ، مثلا از جاى خود برخاسته دنبال كارى مىرويد كه ممكن است احتياج به حركات بسيار متعدّد و متنوّع عضلانى داشته باشد . با اين كه خود عضلات و اجزاى مادّى بدن و حركات و جريانات آن عضلات مطابق قوانين فيزيكى و فيزيولوژيك است ، با اين حال همهء اينها مستند به عامل اراده و تصميم و هدفگيرى و احساسات متنوّعى است كه هيچ يك از آنها با تعريفات و قوانين حاكمه بر عضلات مادّى شما قابل تفسير و توجيه نمىباشند بدين جهت است كه مىگوئيم اگر متفكَّرى بپذيرد كه تاريخ قانون دارد ، در حقيقت مانند اينست كه براى تاريخ پيكرى و روحى قائل شده است كه هم سنخ خود وقايع و تحوّلات متغيّر نيست . بعضى از متفكَّران با ذوق بجاى روح تاريخ « وجدان تاريخ » را\r\n","description":"","footnote":"","page_name":" 124 ","page_number":124},
  {"content":"\r\nبه كار مىبرند ، نهايت امر نه مانند يك انسان شخصى .\r\n\r\n12 - آيا علَّت محرّك تاريخ بايد يك حقيقت بوده باشد\r\nدر مبحث پيشين گفتيم : هر روز وقايع و تحوّلات تشكيل دهندهء تاريخ ، يكى از سلسله‌هاى حوادثى است كه در عالم هستى در قلمرو انسانها بوجود مىآيد و ضميمهء مجموع حوادث كيهانى مىگردد . و نيز اثبات كرديم كه عالم هستى با قرار گرفتن آن در مجراى قوانين متنوّعهء خود ، مخلوق خداوندى است كه نظاره و سلطهء او در همهء لحظات از آغاز هستى تا انقراض آن استمرار دارد . و در جاى خود اين حقيقت اثبات شده است كه تفسير علمى و فلسفى جهان هستى بدون پذيرش خدا كه مبدء هستى و حافظ قوانين آن است امكانپذير نخواهد بود زيرا -\r\n\r\nزين پرده ترانه ساخت نتوان\r\nوين پرده به خود شناخت نتوان\r\n\r\nنظامى گنجوى\r\nو براى اين كه :\r\n\r\nهر چه گوئى اى دم هستى از آن\r\nپردهء ديگر بر او بستى بدان\r\nآفت ادراك آن قال است و حال\r\nخون به خون شستن محالست و محال\r\n\r\nمولوى\r\nبنا بر اين اگر منظور از علَّت محرّك تاريخ ، فاعل حقيقى و اصل وجودى آن است ، بديهى است كه اين علَّت واحد است و آن خداوند متعال است .\r\nو اگر منظور از علَّت محرّك ، علَّت غائى تاريخ بوده باشد ، يعنى هدف و غايتى است كه تاريخ براى بوجود آمدن آن بجريان افتاده و حركت مىكند ، بايد در نظر گرفت كه اگر ضرورت وجود چنين علَّتى ثابت شود و بگوئيم : سلسلهء تاريخ بشرى غايت و هدفى دارد كه براى وصول بان حركت مىكند ، به هيچ وجه نمىتوان آن غايت و هدف را از روى روش علمى و فلسفى شناخت ، زيرا اوّلا مجموع تاريخ بشرى كه مركَّب است از وقايع و تحوّلات آگاهانه\r\n","description":"","footnote":"","page_name":" 125 ","page_number":125},
  {"content":"\r\nو ناآگاهانه و اضطرارى و اجبارى و اختيارى و بروز شخصيّتهاى متنوّع از نظر نبوغ و تأثير در جوامع بشرى و ظهور انواعى از عوامل شتاب بخش به بعدى از ابعاد تاريخ و يا عواملى راكد كنندهء آن ، آگاهى و آزادى و اختيار به آنچه كه واقع خواهد شد ندارد تا بگوئيم : تاريخ غايت و هدفى را در نظر گرفته است و براى وصول بان در سعى و تكاپو است . يا بعبارت مختصرتر و روشنتر : كلّ مجموعى تاريخ اگر هم يك حقيقت شخصى است ، ولى يك انسان شخصى نيست كه در صورت اعتدال مغزى و روانى و جسمانى هدف و غايتى را از روى آگاهى و اختيار انتخاب نمايد و براى وصول به آن ، حركت كند ، و اين توهّم كه تاريخ بشرى مانند يك فرد انسان شخصى است كه مىفهمد چه مىكند ، از گذشته و حال و آينده اش آگاه است و هدفهاى نسبى و مطلق براى خود انتخاب مىكند و به حركت در مىآيد ، به هيچ اساسى مستند نيست ، لذا مىبينيم پس از آنكه بخار يا ماشين يا پديده‌هاى ناآگاه ديگر كه با دست بشر ساخته شد و شروع به فعّاليّت كرد ، نتايج و آثار خود را ناآگاه و بىاختيار در متن تاريخ قرار داد .\r\nاين مطلب هم قابل توجّه است كه در هيچ يك از دورانهاى تاريخ ، متفكَّرى پيدا نشده است كه بگويد : تاريخ بشرى با اين شواهد و دلائل علمى قطعى چنين آينده اى را در پيش دارد .\r\nالبتّه مقدارى كلَّى گوئى و خيالپردازىها كه هرگز نه قابل اثبات و نه قابل ردّ مىباشد از افكار انسانها تراوش مىنمايد و حتّى بعضى از ساده لوحان از آن كلَّى گوئى و خيالپردازيها بعنوان بدست آوردن معرفت تاريخ شناسى خوشحال و قانع هم مىگردند ، ولى مىدانيم كه واقعيّات و حقائق را نه با كلَّى گوئى و خيالپردازى مىتوان شناخت و نه آن واقعيّات و حقائق از خوشحالى و بدحالى و رضايت و عدم رضايت ما تبعيّت مىكنند . خلاصه اگر تاريخ بشرى مانند يك انسان شخصى مىفهميد كه چه مىكند و راه انتخاب وضع بهتر را در اختيار داشت ، هرگز تاريخ پر از اين همه خون و\r\n","description":"","footnote":"","page_name":" 126 ","page_number":126},
  {"content":"\r\nخونابه و حقّكشى و زورگوئى و ويرانگرى نمىگشت و اين همه بشر در جهل و فقر فرو نمىرفت . بلى آنچه كه مىتوان گفت : اينست كه خداوند فاعل و خالق يكتا چنان كه براى هر چيزى كه در اين دنيا آفريده است مادّهء و مقدارى قرار داده و براى هر چيزى هدفى تعيين فرموده است كه در كلّ هدف هستى اشتراك دارد ، همچنين تاريخ بشرى نيز كه عبارتست از وقايع و تحوّلات بسيار زياد كه هر يك از آنها از قانون مخصوص پيروى مىكند رو به هدفى كه خدا براى آن تعيين فرموده است ، حركت مىكند . البتّه معناى اين قضيّه آن نيست كه بشر قدرت هيچگونه آينده بينى و آينده سازى را ندارد . بلكه بايد گفت : بشر موقعى به مرحلهء عقل سليم خواهد رسيد كه آيندهء خود را ولو بطور مشروط پيشبينى كند و براى ساختن آيندهء بهترى فعّاليّت نمايد اگر چه به جهت باز بودن نظام ( سيستم ) تاريخ هم با نظر به تدريجى بودن بروز سطوح و ابعاد بشرى در رابطهء با جهان و همنوعان خود و هم با نظر به پيوستگى تاريخ به مشيّت بالغهء خداوندى مانند ديگر حوادث كيهان بزرگ ، آينده بينى و آينده - سازى به حدّ كمال نخواهد رسيد ، ولى كوشش انسانها در اين مسير از جهلها و ناتوانىهاى آنان كاسته بر علم و قدرتهاى آنان خواهد افزود . اين ارتباط قانون با خدا ، درست شبيه به قانون ضرورى مشورت است كه خداوند متعال به پيامبر اكرم دستور فرموده است كه : * ( وَشاوِرْهُمْ فِي الأَمْرِ ) * ( در امور با آنان ( ياران عاقل و متّقى خود ) مشورت نما . ) * ( فَإِذا عَزَمْتَ ) * ( وقتى كه با نظر به محصول مشورت عزم كردى و تصميم گرفتى ) * ( فَتَوَكَّلْ عَلَى الله ) * ( به خدا توكَّل كن . )\r\n","description":"","footnote":"","page_name":" 127 ","page_number":127},
  {"content":"\r\n* ( إِنَّ الله يُحِبُّ الْمُتَوَكِّلِينَ ) * ( قطعا ، خداوند توكَّل كنندگان را دوست دارد . ) ملاحظه مىشود كه مراعات قانون عقلانى و عقلائى شورى مورد دستور قرار مىگيرد و با اين حال توصيه به توكَّل جنبهء ماوراى آن را تضمين مىكند .\r\n\r\n13 - براى شناخت وحدت يا تعدّد عامل محرّك تاريخ بايد نخست منظور از تاريخ را بفهميم .\r\nآيا محصول تاريخ يا هويّت تاريخ واقعاً يك حقيقت است كه ما مجبور شويم كه براى تاريخ يك عامل محرك فرض كنيم به نظر مىرسد پاسخ اين سؤال منفى است ، زيرا وحدتى كه براى هويّت يا محصول تاريخ فرض شود ، به جهت تنوّع بسيار شديد تحوّلات و وقايع تشكيل دهندهء تاريخ ، بايد يك مفهوم تجريدى بوده باشد . اگر ما هويّت و متن خود تاريخ را در نظر بگيريم ، خواهيم ديد : مركَّب است از : 1 - تلاش انسان براى تهيّهء وسائل معيشت خود .\r\n2 - كوشش براى شناخت طبيعتى كه در آن زندگى مىكند .\r\n3 - محبّت و عشق پيدا كرده حيات خود را با آن محبّت و عشق توجيه نموده است .\r\n4 - ابزار و وسائلى را براى ساختن وسائل و موادّ استمرار حيات خويشتن مىسازد .\r\n5 - قوانين و حقوق براى امكانپذير ساختن زندگى دسته جمعى وضع مىكند .\r\n6 - شخصيّتهائى با درجاتى گوناگون از تأثير در جامعه [ و پيشرفت يا سقوط آن 
  ] بروز مىنمايند .\r\n7 - جنگهاى خانمانسوز به راه مىافتد و دمار از روزگار بشرى\r\n","description":"","footnote":"","page_name":" 128 ","page_number":128},
  {"content":"\r\nدر مىآورد .\r\n8 - در مسير رقابتهاى ظالمانه دست بكشتار غير مستقيم همديگر مىبرند .\r\n9 - اكتشافات و اختراعات صورت نمودها و وقايع تاريخ و روابط بشرى و كيفيّت زندگى را دگرگون مىسازد .\r\n10 - انسانهائى اگر چه در اقلَّيّت اسفانگيز در برابر خودخواهان و خودكامگان با اتّصاف به فضائل اخلاقى و روحيّات دينى ، قد علم مىكنند و استقامت مىورزند و در راه اعتلاى حقّ و حقيقت بمبارزه با انبوه خودخواهان بر مىخيزند .\r\n11 - فرهنگهائى بروز مىكنند ، بعضى از آنها به اوج مىرسند و سپس راكد مىشوند و بعضى ديگر به مرحلهء اوج نرسيده رو بزوال و فنا مىروند .\r\n12 - تمدّنها پشت سر هم با تناوب شگفتانگيز در اين نقطه و آن نقطه از دنيا بظهور مىرسند و سپس تدريجا يا با سرعت شديد سقوط مىكنند و از بين مىروند .\r\n13 - مصائب و ناگواريهاى حساب نشده مانند سيلها و زلزله‌ها و و آتشفشانىها بر سر بشر تاختن مىگيرند و دگرگونىهائى در وضع زندگى وى بوجود مىآورند .\r\n14 - در روياروى قرار گرفتن بشر با همديگر دو عامل گوناگون تأثير دارد : عامل خودخواهى كه توسعه مىيابد و به نژادپرستى مىرسد و مسائل اقتصادى كه گاهى يك جامعهء فقير عليه جامعهء ثروتمند مىخروشد و در برابر آن صفآرائى مىكند . گاهى هم با اين كه احتياج ضرورى وجود ندارد فقط به انگيزگى تملَّك بيشتر موادّ اقتصادى روياروى هم قرار مىگيرند .\r\nاين وقايع و تحوّلات و انگيزه‌ها كه نمونهء بسيار بسيار ناچيز پديده‌هاى تشكيل دهندهء تاريخ مىباشند ، مىتوانند بعنوان اجزاء و عناصر تشكيل دهندهء\r\n","description":"","footnote":"","page_name":" 129 ","page_number":129},
  {"content":"\r\nهويّت تاريخ ناميده شوند . اگر بخواهيم نمودهاى محض اين وقايع و تحوّلات را مورد توجّه قرار بدهيم در حقيقت پديده‌هاى فيزيكى تاريخ را مورد توجّه قرار داده‌ايم . اين نمودها ( خود اين وقايع و تحوّلات ) به هيچ وجه آن جامع مشترك حقيقى را ندارند كه بگوئيم : چون عامل مشترك آنها يك حقيقت نيست كه نياز به يك علَّت داشته باشد لذا جستجوى يك علَّت براى اجزاء و عناصر تاريخ ، معنائى معقول ندارد . و چنان كه در نمونه‌هاى چهارده گانهء وقايع و تحوّلات ملاحظه كرديم آنها يك عدّه امور متخالف و متضادّى هستند كه هيچ جامع مشترك حقيقى ندارند ، و اگر مفهومى مانند رويدادهاى تاريخى ، سرگذشت بشرى را بعنوان جامع در نظر بگيريم ، يك مفهوم اعتبارى و تجريدى محض خواهد بود كه هيچ راه حلّ علمى براى تحليل و تفسير تاريخ در اختيار ما نخواهد گذاشت ، چنان كه مفهوم تجريدى لذّت يا زيبائى نمىتواند ما را با هزاران نوع لذّت و زيبائى آشنا بسازد و حقيقت آنها را براى ما بشناساند .\r\nآيا تاريخ بشرى يك محصول معيّن و مشخّص دارد كه بگوئيم : براى ما از نظر علمى واجب است كه يك علَّت براى محصول تاريخ پيدا كنيم مسلَّم است كه محصول تاريخ تنوّع و تعدّد بىشمارى دارد كه مانند اجزاء و عناصر هويّت تاريخ جامع مشترك حقيقى ندارند و اگر بگوئيم : محصول تاريخ ، حيات بشرى است يا تكامل حيات بشرى است اين هم يك جامع اعتبارى مىباشد و نمىتواند بازگو كنندهء يك جامع حقيقى باشد .\r\n\r\nآيا تاريخ در مسير تكاملى حركت مىكند\r\nبه اضافهء اين كه ادّعاى حركت انسان در مسير تكاملى ، با ناتوانى او از مهار كردن قدرت كه به دستش مىافتد [ و لذا همواره آن را در تخريب و از بين بردن هر فرد و جامعه اى به كار مىاندازد كه حركتى مخالف خودخواهى قدرتمند از خود نشان بدهد 
  ] يك ادّعاى مسخره است ، ادّعاى حركت انسان در مسير\r\n","description":"","footnote":"","page_name":" 130 ","page_number":130},
  {"content":"\r\nتكاملى با در نظر داشتن اين كه هنوز انسان نتوانسته است لذائذ خود را بدون اين كه به آلام ديگران تمام شود تنظيم نمايد و با در نظر داشتن اين كه حتّى يك قدم در راه تعديل خودخواهىهايش برنداشته است و با در نظر گرفتن اين كه براى حفظ ارزشهاى والاى انسانى نتوانسته است قانون « هدف وسيله را توجيه مىكند » را بطورى معنى كند كه انسانيّت را قربانى هوى و هوس قدرتپرستان ننمايد . و با در نظر داشتن اين كه هنوز نتوانسته است بان مرحله برسد كه از آلام ديگر آن رنج ببيند ، نيز ادعاى پوچى است ، لذا ادّعاى تكامل براى كسى خوشايند است كه بتواند با به كار بردن اين اصطلاح ، قدرتى و امتيازى براى خود اثبات نمايد . خداوندا ، اين موجود چگونه ادّعاى حركت در مسير تكامل مىنمايد با اين كه در هر فرد و جامعه اى كه احساس ضعف مىنمايد ، تاخت و تاز بر سر او را شروع مىكند . بىدليل نيست كه اغلب انقلاباتى كه در جوامع بوجود آمده ، بدون فاصله زمانى زياد مورد هجوم همسايه يا دور از اقليم آن جامعهء انقلابى گشته است ، چرا براى اين كه انقلاب و تحوّل ، آن جامعه را ضعيف ساخته و اقوياء اكنون مىتوانند آن را بسود خود متلاشى كنند .\r\nآرى همهء اينها دليل حركت تكاملى تاريخ انسانى است در روزگار ما كه اوايل قرن پانزدهم هجرى و اواخر قرن بيستم ميلادى است ، تكامل به اوج خود رسيده و مىگويند : بشر براى نابودى خودش قدرتى بيش از قدرت سى بار كشتن همهء انسانها و متلاشى كردن كرهء زمين تهيّه نموده است آرى ، براى آن انسانها كه حركت در مسير اخلاق و ارزشهاى والاى انسانى و ارتباط به عالم ملكوت الهى و قرار گرفتن در جاذبهء كمال ، تنزّل و ارتجاع و سير قهقرائى تلقّى شود ، نابودى از صفحهء وجود هم تكامل محسوب مىگردد\r\n\r\nچشم باز و گوش باز و اين عما\r\nحيرتم از چشمبندى خدا\r\n\r\nبراى اثبات اين كه بشر رو به تكامل نرفته است در صفحات آينده حتما به مبحث « گرايش تبهكاران به فساد و افساد در روى زمين و نتائج آن ،\r\n","description":"","footnote":"","page_name":" 131 ","page_number":131},
  {"content":"\r\nو مقاومت پيامبران در برابر تبهكاران بامر خداوند « مراجعه شود .\r\nآنچه كه با نظر به مجموع سرگذشت بشرى و موجوديّت طبيعى و مغزى و روانى بشر ، بدست مىآيد ، اينست كه حركت بشر در مسير تكاملى در تاريخ ، يك مسئلهء مبهم و غير قابل توضيح و اثبات است ، زيرا آنچه كه همگان مشاهده مىكنيم : گسترش تفكَّرات و تصرّفات انسانها در طبيعت و نفوذ به بعضى از سطوح با اهمّيّت آن است كه تاكنون از ديدگاه علمى مخصوصا در دو قرن اخير بدست آمده و بسيار چشمگير بوده است . امّا آيا اين گسترش و نفوذ را كه همهء ارزشها و عظمتهاى انسانى را زير پا گذاشته است ، مىتوان تكامل ناميد خوشبينى غير عاقلانه اى مىخواهد كه يك انسان خود را از بهشت عواطف و احساسات و تعقّل و وجدان و فداكارىها در راه پيشرفت بنى نوع خود بيرون انداخته و با تورّم شديد خود طبيعى و خودخواهى فوق تصوّر ، روى قلَّهء كوههاى اسلحهء كشنده بنشيند و بگويد : من تكامل يافته‌ام و من بر مبناى اصل منفعتطلبى ، بايد مالك همهء دنيا شوم ، زيرا در همهء دنيا منافعى براى من وجود دارد\r\n\r\n15 - ضرورت تفكيك ميان عامل ضرورى تاريخ و عامل تعيين كنندهء كيفيّت تاريخ\r\nيك اشتباه بزرگ از بعضى از صاحبنظران كه در فلسفهء تاريخ كار كرده‌اند ، ديده مىشود كه بايد مورد توجّه قرار گيرد و مرتفع گردد و آن اشتباه اينست كه عامل ضرورى تاريخ را با عامل تعيين كنندهء كيفيّت تاريخ يكى دانسته و آن دو را از يكديگر تفكيك نكرده‌اند براى توضيح ضرورت تفكيك دو عامل مزبور از يكديگر ، بايستى توجّهى به خود پديدهء حيات نمائيم . عوامل مربوط به اين پديده بر دو قسم عمده تقسيم مىگردند : قسم يكم - عوامل وجود و ادامهء حيات است ، مانند تنفّس از هوا ، اعتدال\r\n","description":"","footnote":"","page_name":" 132 ","page_number":132},
  {"content":"\r\nو صحّت مزاج و خوردن و آشاميدن و امثال اينها از واقعيّاتى كه بدون آنها حيات آدمى در معرض نابودى است .\r\nقسم دوم - عوامل تعيين كنندهء كيفيّت حيات است ، مانند فقر و تمكَّن ، فراگرفتن صنعت ، دانش ، شكست ، پيروزى ، شجاعت ، زبونى ، تكيه بر غير ، استقلال ، منش هنرى ، منش قضائى ، منش سياسى ، منش روحانى ، منش مديريّت و غير ذلك اين نوع عوامل در تعيين كيفيّت حيات ، نقش اساسى را بازى ميكنند . قسم يكم از عوامل فقط ادامهء حيات آدمى را به عهده دارند و بدون آنها ، حياتى وجود ندارد ، در صورتى كه قسم دوم چگونگى حيات را مشخّص مىنمايد .\r\nهر يك از پديده‌هاى بالا ( صنعت ، دانش . . . ) رنگ خاصّى به حيات آدمى مىبخشد كه پديده‌هاى ديگر ، آن رنگ را نمىبخشند ، كيفيّت آن زندگى با حدّ وسايل معيشت ادامه مىيابد ( فقر ) غير از زندگى با تمكَّن از همهء وسايل معيشت و پديده‌هاى تجمّلى و رفاه و كامكارى مىباشد . تاريخ بشرى هم از يك جهت شبيه به حيات آدمى يعنى از دو نوع عامل برخوردار است : عامل ضرورى براى بوجود آمدن و تشكَّل اجزاء و عناصر تاريخ و عامل تعيين كنندهء كيفيّت تاريخ .\r\nنوع اوّل - كه عبارتست از عامل ضرورى بوجود آمدن و تشكَّل تاريخ همان علل طبيعى و روانى حوادث و تحوّلاتى است كه در تاريخ بوجود مىآيند و معلولات خود را كه حوادث و تحوّلات تاريخى است بدنبال خود مىآورند . در تاريخ ، مردم جوامع بشرى دست به كشاورزى زده‌اند . علَّت اين جريان در تاريخ نياز مردم به غلَّات و ديگر محصولات بوده است كه زندگى مادّى مردم بدون آنها امكان ناپذير است . همچنين مردم در طول تاريخ براى خود خانه‌ها و مساكن ساخته‌اند ، سدّها كشيده‌اند ، معادن استخراج نموده‌اند ، از حيات خود در برابر عوامل مزاحم طبيعت و درندگان همنوع خويش دفاع نموده‌اند ، مسافرتهاى طولانى در خشكىها نموده درياها را در نورديده‌اند .\r\n","description":"","footnote":"","page_name":" 133 ","page_number":133},
  {"content":"\r\nاينها يك عدّه رؤياها و نمودهاى طبيعى هستند كه ناشى از علل ضرورى حيات انسانها در تاريخ مىباشند . اصل فعّاليّتهاى اقتصادى و قوانين و تعهّدات حقوقى و اجراى سياستهاى لازم همه و همه ناشى از عوامل ضرورى تشكَّل اجزاء و عناصر تاريخ بوده و مىباشد . نكته اى را كه بايد در اين قسم از عوامل مورد توجّه قرار بدهيم ، اينست كه عوامل ضرورى بوجود آمدن اجزاء و عناصر تشكيل دهندهء تاريخ نمىتوانند بازگو كنندهء كيفيّت تاريخ و نمودها و اجزاء و عناصر آن بوده باشند زيرا نشستن در يك مسكن كه ضرورى حيات است ، نمىتواند چگونگى حيات را مثلا خوشبينى يا هنرگرائى يا انتخاب عقيدهء خاصّ اقتصادى ، سياسى ، حقوقى ، فلسفى ، و فرهنگى و غير ذلك را تعيين نمايد . همچنين خوراك و پوشاك و آشاميدنىها و ديگر عوامل تنظيم معيشت مادّى . ما بايد براى توضيح عامل تعيين كنندهء چگونگى حيات ( نوع دوم ) انسان را در دو موقعيّت عمده مطرح نمائيم :\r\n\r\n16 - موقعيّت يكم براى تعيين عامل كيفيّت حيات ، ماهيّت و مختصّات خود انسان است\r\nاساسىترين عامل تعيين كنندهء كيفيّت حيات يك انسان با نظر به ماهيّت و مختصّات او ، عبارتست از من ايده آل ( من مطلوب ) او كه در اين زندگانى آن را ساخته و محور همهء شئون حياتى خود تلقّى نموده است . اگر من مطلوب يك انسان علاقمند و عاشق ثروت مال دنيا باشد ، قطعى است كه چنين انسانى بهر كس و بهر چيزى بنگرد و با هر كس و هر چيزى ارتباط برقرار كند ، بر مبناى ثروت و مال دنيا خواهد بود . تابلوى هنرى بسيار زيبا براى او از اين جهت جالب است كه اگر آن را مثلا به هزار تومان خريده است مىتواند به دو هزار تومان بفروشد ، كتاب خطَّى را كه در مفيدترين و و ضرورىترين موضوعات علمى نوشته شده است ، بايد با كمال دقّت و علاقه\r\n","description":"","footnote":"","page_name":" 134 ","page_number":134},
  {"content":"\r\nحفظ كرد ، زيرا هر چه زمان بر او بگذرد به قيمتش افزوده مىشود ، اگر چنين كتابى بدست مردى محقّق بيفتد كه بتواند هزاران مشكلات بشرى را با محتويات آن كتاب حلّ و فصل كند ، جامع يا جوامعى را به سعادت برساند ، آن انسان صاحب كتاب كه من مطلوبش فقط افزايش ثروت مىخواهد ، آن كتاب را به هيچ وجه از دست نخواهد داد اگر چه سعادت ميلياردها انسان را برآورده نمايد ، زيرا او پول مىخواهد و انسانها غلط مىكنند كه در فكر سعادت خود يا منتفى ساختن دردهاى خويش هستند و مىخواهند آن كتاب را از دست او نه با قيمت عادلانه اش ، بلكه با صدها برابر قيمت عادلانه اش ، بيرون بياورند براى اين حيوان وقيح شرابى كه با كهنه شدن بقيمتش افزوده مىشود با چنين كتابى كه با گذشت زمان به ارزش پولى آن اضافه مىشود ، تفاوتى ندارد آن انسانى كه من مطلوب او شهرت اجتماعى مىخواهد ، كيفيّت حيات خود را طورى مىسازد كه مطلوب اجتماعش باشد . همچنين كسى كه من مطلوب او سلطه و قدرتخواهى است ، كيفيّت حيات او همان حيوان قدرتمند لوياتان باصطلاح هابس است ، او مىخواهد از همهء ابعاد حيات بر ديگران و بر زمين و آسمان مسلَّط شود و ديگر هيچ بنا بر اين اگر كسى بخواهد كيفيّت حيات يك انسان را در طول تاريخ زندگيش بفهمد ، بايد تمام كوشش و فعّاليّت خود را صرف شناخت من مطلوب وى بنمايد و اين حقيقت را بدست بياورد كه من مطلوب او چه مىخواسته است و آرمان اصيل او چه بوده است ، لذا اگر بر فرض يك انسان هزاران سال زندگى كند و داراى من مطلوب مخصوصى باشد براى شناخت كيفيّت حيات او در آن هزاران سال بايد سراغ شناسائى من مطلوب او را گرفت .\r\n\r\n17 - موقعيّت دوم - براى تعيين عامل كيفيّت حيات انسانها در حال زندگى دسته جمعى\r\nعامل كيفيّت حيات انسانها در حال زندگى دسته جمعى بسيار پيچيده تر\r\n","description":"","footnote":"","page_name":" 135 ","page_number":135},
  {"content":"\r\nاز عامل كيفيّت حيات انسانها در حال زندگى فردى است . به همين جهت است كه در تعيين عامل اين كيفيّت ، آراء و عقائد مختلف و متعدّد ابراز شده است .\r\nاهمّيّت اين عامل بقدرى است كه مىتوان گفت : با شناختن آن ، مؤثّرترين گام را در راه پيدا كردن عامل تعيين كنندهء تحوّلات تاريخ و رويدادهاى آن ، برداشته‌ايم .\r\nعدّه اى از نويسندگان آن اندازه كه در تأثير اجتماع بر فرد مىانديشند ، به همان اندازه در تعيين عامل كيفيّت حيات انسانها در حال زندگى دسته جمعى نمىانديشند .\r\nاگر چه آنان صريحا نمىگويند كه علَّت اساسى اين طرز تفكَّر چيست ولى مىتوان از راه حدس بدست آورد كه شدّت تغييرات و تحوّلات عارضه بر اجتماعات كه معلول باز بودن نظام ( سيستم ) زندگى اجتماعى است ، براى آنان مانع تعيين قطعى عامل يا عوامل كيفيّت زندگى جمعى مىباشد . براى ورود به تحقيق كافى در بارهء اين مسئله ضرورى است كه ما دو نوع كيفيّت را در زندگى جمعى از همديگر تفكيك كنيم : 1 - كيفيّت اوّلى كه عناصر ضرورى زندگى است 2 - كيفيّت ثانوى عبارتست از روابط انسانها و گروههاى اجتماعى با يكديگر و فرهنگ و طرز تفكَّرات و آرمانها و برداشتها از زندگى و ارزشهاى متنوّع و غير ذلك .\r\nدريافت عامل تعيين كنندهء كيفيّت اوّلى حيات جمعى ساده تر و روشنتر از كيفيّت ثانوى است . زيرا عامل اساسى اين كيفيّت لزوم هماهنگى در اراده‌ها ( مىخواهمها ) بوسيلهء تعديل آنها براى بوجود آوردن زندگى جمعى است . البتّه هر اندازه هماهنگى و تعديل اراده‌هاى مردم جامعه منطقىتر بوده باشد ، زمينه براى بروز كيفيّت عالىتر در زندگى جمعى آماده تر خواهد بود .\r\nاين عامل اساسى كه متأسّفانه غالبا مورد توجّه جدّى قرار نمىگيرد ، بقدرى از اهمّيّت برخوردار است كه مىتوان گفت : بدون اين عامل ، اگر چه سطح ظاهرى جامعه آرام و منظَّم هم بوده باشد ، آرامش جامعه مانند كوه آتشفشان است كه عوامل انفجار و تخريب را در درون خود دارا مىباشد . آرامش و نظم و هماهنگى\r\n","description":"","footnote":"","page_name":" 136 ","page_number":136},
  {"content":"\r\nجبرى در اجتماع باضافهء اين كه پايدار نبوده و همواره در معرض طوفان و انواعى از اختلالات است ، طعم حقيقى حيات در چنين جوامعى قابل دريافت نمىباشد ، و نتيجهء كيفيّتهاى ثانوى چنين جوامعى هم طبيعى نبوده و ساختگى خواهد بود [ اگر تاريخ يك جامعه و ملَّتى با كيفيّتهاى ثانوى ساختگى امتداد پيدا كند ، هر تفسير و تحليلى كه در بارهء چنين تاريخى ابراز شود ، بىاساس بوده و قابل قبول نمىباشد 
  ] بنا بر اين ، اين اصل را بايد مورد توجّه قرار بدهيم كه : معناى هماهنگى اراده‌ها كه بوسيلهء تعديل آنها بوجود مىآيد ، بر دو قسم عمده تقسيم مىگردد : قسم يكم - تعديل جبرى كه محصول آن هماهنگى جبرى است كه متأسّفانه در اكثريّت قريب به اتّفاق جوامع در طول تاريخ حاكميّت داشته است . نهايت امر اين است كه اشكال تعديل جبرى براى گروه‌هاى اجتماع مختلف بوده است .\r\nقسم دوم - تعديل طبيعى كه محصول آن ، هماهنگى طبيعى مىباشد .\r\nملاحظه مىشود كه ما تعبير « تعديل طبيعى و هماهنگى طبيعى » نموديم . مقصود از طبيعى در اين مورد ، اختيار ناشى از آگاهى كامل و اراده و تصميم ناشى از حدّ اعلاى به فعليّت رسيدن استعدادها نمىباشد ، زيرا چنين اختيارى نه تنها در اكثر انسانها بوجود نمىآيد بلكه اقلَّيّتى كه توانسته باشد چنين اختيارى را بدست بياورد ، از نظر كمّيّت بسيار محدود مىباشند ، بلكه منظور ما از تعديل طبيعى و هماهنگى طبيعى ، مراعات حدّ متوسّط از اراده‌هاى مردم جامعه است كه مردم در آن تعديل ، احساس ظلم و جور نكنند . اكنون ببينيم معناى تعديل اراده‌ها كه بعنوان عامل تعيين كنندهء كيفيّت اوّلى يك جامعه ، معرّفى نموديم چيست نمونه اى از تعديلها را در اين جا براى روشن شدن مسئله مىآوريم : 1 - در زندگى جمعى تقسيم كار ضرورى است ، اگر اشخاصى بخواهند كارها را در اختيار خود بگيرند يا تقسيم كار را طورى قرار بدهند كه به ضرر\r\n","description":"","footnote":"","page_name":" 137 ","page_number":137},
  {"content":"\r\nجامعه تمام شود ، بدون ترديد جامعه ارادهء آن اشخاص را محدود كرده و با نظر به كلّ مصالح جامعه آن را تعديل خواهد نمود .\r\n2 - در زندگى جمعى ، مالكيّت نامحدود امكان ناپذير است ، زيرا موادّ مفيد براى زندگى محدود و تدريجا در اختيار انسانها قرار مىگيرد و فرض تجويز نامحدود بودن مالكيّت ، تزاحم و تصادم ميان افراد و گروههاى جامعه را قطعى خواهد ساخت .\r\n3 - دو پديدهء جلب لذّت و منفعت شخصى و فرار از الم و ضرر شخصى به عنوان گسترده ترين عوامل و انگيزه‌هاى حركت افراد در جامعه مطرحند .\r\nو نيز اين دو پديده اساسىترين عامل حيات طبيعى انسانها مىباشند تا آن مرحله كه حيات طبيعى تحت مديريّت خرد و روح آدمى در آيند ، آدمى با وصول به اين مرحله ، نخست لذّت و منفعت ديگران را هم در زندگى خود به حساب مىآورد ، يعنى مادامى كه دو پديدهء مزبور موجب درد و ضرر ناگوار در حيات او نباشد ، آن دو را براى آنان مىخواهد چنان كه براى خود مىخواهد و همچنين درد و ضرر ديگران را نمىخواهد چنان كه آن دو را براى خويشتن نمىخواهد سپس او مىتواند به مرحله اى عالىتر وارد شود كه بدون ورود بان ، رشد و كمالى وجود ندارد . در اين مرحله روح انسانى در مىيابد كه عظمت نيكىها بالاتر از آن است كه در معرض معامله گرى در برابر لذّت و منفعت قرار بگيرد .\r\nمتأسّفانه اين مرحله را نه اپيكور مورد توجّه قرار مىدهد و نه بنتام و جيمز استوارت ميل جدّى مىگيرند . مىتوان گفت : به جهت طرز تفكَّرات اين گونه شخصيّتهاى محدودنگر بوده است كه بشر با اين كه از يك اشتياق جدّى درونى براى رشد و كمال روحى برخوردار است ، از ورود به مرحلهء عالى و رشد كمال بىبهره مانده است . بهر حال پديدهء جلب لذّت و منفعت و گريز از الم و ضرر در هر دوره اى از تاريخ و در هر يك از جوامع كوچك و بزرگ ، چنان كه بطور مختصر به آن اشاره كرديم اساسىترين و گسترده ترين عامل و انگيزه‌هاى حركات و\r\n","description":"","footnote":"","page_name":" 138 ","page_number":138},
  {"content":"\r\nفعّاليّتهاى بشرى است و تفسير تاريخ بدون ملاحظهء اين عامل قطعا يك تفسير ناقص خواهد بود . اين نكته را هم در نظر داريم كه مصاديق و عوامل لذّت و منفعت و درد و ضرر ، يك عدّه امور ثابت و مشخّص نيستند ، بلكه در پيرو گسترش ارتباطات انسانى با طبيعت و همنوعان خود ، مصاديق و عوامل دو پديدهء مزبور نيز در تغيير قرار مىگيرند . اين قضيّه را بايد بعنوان يك اصل مسلَّم در تحقيقات و مطالعات خود منظور نمائيم كه دو پديدهء جلب لذّت و منفعت و گريز از درد و ضرر علَّت اصلى حركات و فعّاليّتهاى عضلانى و فكرى نيست ، بلكه علَّت اصلى عبارت است از « صيانت ذات » كه با عامل ضرورى « خودخواهى » تمام دوران زندگى را اداره مىكند . بنا بر اين « صيانت ذات » يا عامل خودخواهى كه انسان را بسوى لذّت و منفعت جلب و از درد و ضرر گريزان مىنمايد در متن تاريخ همهء دورانها و همهء جوامع وجود دارد ، نهايت امر اينست كه دو گروه ديگر از انسانها در اغلب جوامع بيدار كه عقول و احساسات افراد آنها به فعّاليّت افتاده است ، وجود دارند كه بالاتر از متن طبيعى محض حيات ، حركت مىكنند : گروه يكم - انسانهائى هستند كه ذات يا « من » خود را بطورى تفسير و دريافت مىنمايند كه لذائذ و آلام بنى نوع خود را هم مربوط به خود مىدانند و لذّت بردن از احساس لذّتى كه ديگران مىنمايند و رنج كشيدن از دردهائى كه ديگران را رنج مىدهند ، در درون آنان بوجود مىآيد ، يعنى در اين اشتراك لذّتى احساس مىكنند و دردى دريافت مىكنند و بعبارت ديگر لذّت شخصى و رنج شخصى آنان معناى عمومىترى پيدا مىكند ، شامل لذّت و رنج ديگران نيز مىگردد .\r\nو همچنين ارزشهاى اخلاقى و دينى را مورد اهمّيّت جدّى قرار مىدهند و لذّت و نفع را شامل آنها نيز مىدانند ، به اين معنى كه از عمل به ارزشهاى اخلاقى و اعتقاد به معتقدات دينى و عمل به دستور خداوندى لذّت مىبرند و در صورت دورى از آنها احساس رنج مىنمايند . قطعى است\r\n","description":"","footnote":"","page_name":" 139 ","page_number":139},
  {"content":"\r\nكه اين گروه از اكثريّت افراد جامعه اى كه متن حيات آنان را لذّت و منفعت محسوس و طبيعى شخصى تشكيل مىدهد رشد يافته تر و با عظمتتر مىباشند .\r\nگروه دوم - افرادى هستند كه از جاذبيّت لذّت و منفعت رها گشته و آن پديده‌ها را از هدف بودن بر كنار ساخته‌اند و در دفاع از خود در برابر رنجها و ضررها ، آن اندازه عشق به خود طبيعى نمىورزند كه در هر حال و با اين كه بوجود آورندهء عوامل آنها خودشان مىباشند ، آنها را متوجّه ديگران بسازند و خود را در اين دنيا كه هر كسى بايستى رنج و ضررى را متحمّل شود ، هميشه خوش بدارند و از حوادث تلخ در امان مطلق بمانند اينان با طبيعت واقعى روح كه در طلب واقعيّاتست نه لذّت و منفعت ، زندگى مىكنند ، لذّت و منفعت را نفى نمىكنند ، بلكه طبيعت واقعى روح كه رشد و كمال مىجويد براى آنان اهمّيّت دارد . البتّه اين افراد در اقلَّيّت اسفناكى هستند ، كه اگر در هر قرنى در هر جامعه اى از اين شخصيّتهاى رشد يافته به عدد انگشتان پيدا شوند ، بايستى آن قرن در تاريخ با درخشش خاصّى ثبت شود .\r\n4 - حقوق و قوانين مقرّره در يك جامعه هر اندازه طبيعىتر و نزديكتر به فطرت اوّليّهء آدمى باشد ، در اجراء ، به مشكلات كمتر برخورد مىكند و عصيانهاى اجتماعى گاهى حتّى تا حدّ صفر تقليل مىيابد .\r\n5 - تعدّى و ظلم اگر مستند به گردانندگان جامعه باشد و يا اگر هم مستند به خود مردم باشد ولى گردانندگان آن جامعه با توانائى بر منتفى ساختن آن ظلم اقدام نكنند ، آن اشخاص گردانندهء جامعه دير يا زود ، تشكيلات مديريّتشان را از صحنهء اجتماع بر كنار خواهند كرد ، البتّه نه با اختيار و رضايت بلكه اجتماع اين كار را بشكلى از اشكال انجام خواهد داد .\r\nآن عدّه از صاحبنظران در فلسفهء تاريخ كه اين امور اساسى را در متن اصلى تاريخ اقوام و ملل مورد توجّه قرار نمىدهند ، نمىتوانند در تفسير و تحليل تاريخ مطلب قابل توجّهى ارائه بدهند .\r\n","description":"","footnote":"","page_name":" 140 ","page_number":140},
  {"content":"\r\n\r\n18 - نظراتى كه بعنوان عامل محرّك تاكنون ارائه شده است .\r\nاز آن زمان كه بحث در فلسفهء تاريخ به شكل جديدش اوج گرفت و فلاسفه براى ابراز نظر در علَّتها و هويّت و هدفهاى تاريخ خود را مجبور ديدند ، بررسى عامل محرّك تاريخ هم بطور جدّى توجه آنان را به خود جلب نمود ، تا آنجا كه به نظر برخى از نويسندگان در بارهء فلسفهء تاريخ : اگر يك متفكَّر نتواند عامل محرّك تاريخ را بيان كند ، او حقّ اظهار نظر در فلسفهء تاريخ را ندارد . و بهر حال نمونه اى از موضوعهائى را كه بعنوان عامل محرّك تاريخ ممكن است ارائه شود متذكَّر مىگرديم : 1 - طبيعت انسانى بطور عموم .\r\n2 - عوامل طبيعى خارج از خود انسان و محيط به انسان ، مانند عوامل جغرافيايى و ديگر عواملى از طبيعت كه جبرا خود را بر انسان تحميل مىكند چه انسان به آنها آگاه باشد و چه آگاه نباشد ، چه در مقابله با آنها قدرت و اختيارى داشته باشد يا نه .\r\n3 - عوامل سياسى كه بر اجتماعات حكمرانى كرده خواه افكار و روشهاى سياستمداران آنها را با كمال دقّت مراعات نمايد يا نه .\r\n4 - قدرت به معناى عمومى آن چنان كه امثال فردريك نيچه را به خود جلب نموده است .\r\n5 - نوابغ و شخصيّتهاى برجسته اى كه مىتوانند از جهات مختلف تحوّلات و تغييراتى در جامعهء خود بوجود بياورند .\r\n6 - طبيعت انسان نه بمفهوم عامّ آن ، بلكه از آن جهت كه موجوديست كه به منافع و لذائذ مادّى علاقه و گرايش شديد دارد .\r\n7 - يك عامل مخفى كه اجتماعات را به سرنوشت گوناگون رهبرى مىكند . اين عامل در فلسفهء اشپنگلر براى تاريخ مشاهده مىشود .\r\n","description":"","footnote":"","page_name":" 141 ","page_number":141},
  {"content":"\r\n8 - موجودات و كرات آسمانى و قوانين حاكمه بر آنها . اين عامل در پندارهاى گذشتگان به چشم مىخورد . آنان مىگفتند : كرات آسمانى داراى نفوسند و همهء شئون انسانهاى اين كرهء زمين را آن موجودات و قوانين اداره مىكنند .\r\n9 - ايدهء مطلقى كه در فلسفهء هگل و پيروانش ديده مىشود .\r\n10 - پديده‌هاى اقتصادى بطور عموم .\r\n11 - ارادهء حيات يا « مطلق اراده » چنان كه در فلسفهء شوپنهاور ديده مىشود .\r\n12 - حيات كلَّى فعّال كه از ماوراى نمودهاى طبيعى مىباشد . چيزى شبيه به اين موضوع در تفكَّرات هنرى برگسون آمده است .\r\n13 - رگهاى رسوب شدهء پيشين در اجتماعات ، مانند وراثت و ايده‌هاى مستحكم و پا برجا . اين عامل را مىتوان در روشهاى جامعه شناسى گوستاو لوبون پيدا كرد .\r\n14 - افزايش جمعيّت و تراكم آن كه موجب دگرگونىهاى كيفى در تاريخ مىباشد . اين موضوع را در نظريّات مالتوس مىبينيم .\r\n15 - غريزهء جنسى با نظر به هويّت و ريشه‌ها و مختصّات عمومى آن ، فرويد از شدّت عقيده اى كه به اين پديده دارد و ديگر غرائز و عوامل انسانى را در برابر آن در درجهء بعدى قرار مىدهد ، مىتواند اين غريزه را عامل محرّك تاريخ معرّفى كند .\r\n16 - ايده‌هاى اصيلى كه در اجتماعات بروز مىكند ، تكيه به اين عامل را مىتوان در فلسفهء آلفرد نورث و ايتهد پيدا كرد .\r\n17 - شانس و اتّفاق كه لازمهء آن انكار قانون علَّيّت است .\r\n18 - عشق و كينه يا « جذب و دفع » كه از سيستم فلسفى امپيدوكلس بيادگار مانده است .\r\n","description":"","footnote":"","page_name":" 142 ","page_number":142},
  {"content":"\r\n19 - هر چيزى كه مفيد به حال انسانها است .\r\n20 - حقيقتجوئى و جمال .\r\n21 - عدم قناعت مقدّس به وضع موجود .\r\n22 - عامل برين و موجود كامل و فيضبخش هستى كه خداوند متعال است .\r\n23 - دين .\r\nسه عامل از عوامل فوق ( خدا - انسان - آنچه كه مفيد به حال انسانها است ) اساسىترين عوامل محرّك و ايجاد كنندهء كيفيّتهاى اوّليّه و ثانويه و هويّت اصلى و رويدادهاست . بقيّهء عوامل كه هر يك بعنوان عامل محرّك تاريخ مطرح شده است مربوط به بعدى از ابعاد انسانها است و نمىتوان حركت و شكل - پذيرى تاريخ را بهر يك يا چند عامل از آن عوامل نسبت داد .\r\n1 - خدا - تأثير خداوندى در تاريخ ، مانند تأثير آن ذات اقدس در اجزاء و پديده‌ها و روابط عالم هستى است . موضوع و مادّه ( اجزاء و عناصر ) سازندهء تاريخ از انسان گرفته تا مصالح اهرام مصر و سدّ مأرب و سنگهاى تراشيده و حكّ شده و كتيبه‌ها و همهء آثار فكرى و عضلانى بشرى كه در نمودى فيزيكى نقش بسته و آيندگان را در جريان سرگذشت گذشتگان قرار داده است ، همه و همه مخلوقات خداوندى هستند از طرف ديگر تفكَّرات و اراده‌ها و تصميمها و اكتشافات و جهشها و به كار افتادن همّتهاى عالى و بفعليّت رسيدن انواع استعدادها كه موادّ تشكيل دهندهء تاريخ مىباشند ، همه و همه مستند به خدا مىباشند ، حتّى مبادى كارهاى اختيارى انسانها و نقشى كه آن كارها در صحنهء محسوس و معقول بوجود مىآورند و نتايجى كه مانند معلولها از آن كارهاى اختيارى بظهور مىپيوندد ، همهء آنها نيز مستند به خدا است ، جز توجيه شخصيّت براى « نظاره و سلطه بر دو قطب مثبت و منفى كار » كه حقيقت اختيار است و مدار سعادت و شقاوت و مسئوليّتها و ارزشهاى انسانى مىباشد . همان\r\n","description":"","footnote":"","page_name":" 143 ","page_number":143},
  {"content":"\r\nدلائل متقنى كه فاعليّت خداوندى را اثبات مىكند براى يك برگ درخت يا يك شاخ مورچهء ضعيف يا ترانهء يك پرندهء ظريف و ناتوان بر يك شاخسار و براى كيهان بزرگ كه ميلياردها خورشيد و ثوابت و سيّارات در خود دارد ، همان دلايل فاعليّت خداوندى را بر موضوع و موادّ تاريخ بشرى نيز اثبات مىكند .\r\nبعنوان مثال : اگر نظمى كه در عالم هستى اثبات كنندهء خداوند ناظم هستى است ، در موضوع و موادّ تركيب كنندهء تاريخ وجود نداشت ، يعنى وجود و عدم هر چيزى بدون شرط و قيد در همهء احوال محتمل بود ، حتّى زندگى يك روز بشر قابل تفسير و تحليل نبود ، چه رسد به هزاران سال كه با متشكَّل ساختن تاريخ خود ، از آن عبور نموده و بدوران كنونى رسيده است . همچنين اگر بخواهيم با دليل « وجود ثوابت در متغيّرات » دخالت خداوندى در جهان هستى را اثبات كنيم ، همان دليل در موضوع و موادّ ( اجزاء و عناصر تشكيل دهندهء تاريخ ) نيز قابل تمسّك مىباشد . باضافهء يك جريان بسيار روشن و با اهمّيّت كه در سرتاسر تاريخ كه فقط فراموشكاران و محدود نگران آن را مورد توجّه قرار نمىدهند و آن جريان عبارتست از آنچه كه تا حدودى در ادبيات زير از انورى آمده است :\r\n\r\nاگر محوّل حال جهانيان نه قضاست\r\nچرا مجارى احوال بر خلاف رضاست\r\nبلى قضاست بهر نيك و بد عنان كش خلق\r\nبدان دليل كه تدبيرهاى جمله خطاست\r\nهزار نقش بر آرد زمانه و نبود\r\nيكى ، چنان كه در آيينهء تصوّر ماست\r\n\r\nآيات فراوانى در قرآن مجيد دخالت قدرت و مشيّت خداوند سبحان را در جريان حيات بشرى در تاريخ و قرار گرفتن آن در تحوّلات و فراز و نشيبها تذكَّر داده است . بعنوان نمونه : * ( وَجَعَلْنا بَيْنَهُمْ وَبَيْنَ الْقُرَى الَّتِي بارَكْنا فِيها قُرىً ظاهِرَةً وَقَدَّرْنا فِيهَا ) *\r\n","description":"","footnote":"","page_name":" 144 ","page_number":144},
  {"content":"\r\n* ( السَّيْرَ سِيرُوا فِيها لَيالِيَ وَأَيَّاماً آمِنِينَ ) * ( 1 ) \r\n( و ما ميان مردم سبأ و آن آباديهائى كه مبارك گردانيديم [ آباديهاى شام كه بسيار سرسبز و با طراوت و درختهاى آن آباديها متّصل بهم بوده است 
  ] آبادىهايى قرار داديم كه براى يكديگر [ به ترتيب اوّلى براى دومى و دومى براى سومى 
  ] آشكار بودند [ و همديگر را مىديدند 
  ] و مسافت حركت زمان آن را در ميان آن آبادىها معيّن نموديم و [ گفتيم 
  ] : در آباديها شبها و روزها در حال امن سير كنند . ) در اين آيهء مباركه خداوند متعال آبادى و طراوت و امن در مسافتهاى ما بين آباديها و ديگر عوامل زندگى در رفاه مدنيّت را به خود نسبت مىدهد و در آيهء 15 از همين سوره كشور سبئيّون را بلدهء طيّبه معرّفى مىفرمايد ، زيرا خداوند وسائل زندگى در حدّ عالى را براى آنان آماده فرموده بود . همچنين خداوند هلاكت و سقوط تمدّنها و جوامع را به قدرت و مشيّت خود نسبت مىدهد در همين سوره در آيهء 17 مىفرمايد : * ( فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ ) * [ سبئيّون در برابر نعمت و احسان الهى 
  ] ( اعراص از حقّ نمودند و ما سيلى شديد [ يا سيل آن سدّ بزرگ معروف به سدّ مأرب 
  ] به آنان فرستاديم . ) و در آيهء 19 مىفرمايد : * ( فَقالُوا رَبَّنا باعِدْ بَيْنَ أَسْفارِنا وَظَلَمُوا أَنْفُسَهُمْ فَجَعَلْناهُمْ أَحادِيثَ وَمَزَّقْناهُمْ كُلَّ مُمَزَّقٍ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ ) * ( مردم سبأ گفتند : اى پروردگار ما ، فاصلهء سفرهاى ما را ( مسافت ميان آبادىهاى ما را ) دور كن و آنان به خود ستم كردند ما آنان را [ به صورت داستانها در آورديم و بطور كامل آنانرا متلاشى ساختيم ، در اين عمل و نتيجهء عمل آنان آياتى است براى هر انسان بردبار و شكر گزار . 
  ]\r\n","description":"","footnote":" ( 1 ) . سبأ آيهء 18 . ","page_name":" 145 ","page_number":145},
  {"content":"\r\n* ( وَلَوْ لا دَفْعُ الله النَّاسَ بَعْضَهُمْ بِبَعْضٍ لَفَسَدَتِ الأَرْضُ ) * ( 1 ) \r\n( اگر خداوند بعضى از مردم را بوسيلهء مردم ديگر دفع نمىكرد زمين فاسد مىگشت . ) * ( وَما أَهْلَكْنا مِنْ قَرْيَةٍ إِلَّا وَلَها كِتابٌ مَعْلُومٌ ) * ( 2 ) \r\n( و ما هيچ آبادى را هلاك نكرديم مگر اين كه براى آن كتابى معلوم بود . )\r\n\r\nتوضيحى در رابطهء موجودات و رويدادهاى تاريخ بشرى با انسان\r\nچنان كه در مبحث گذشته بيان نموديم خداوند سبحان خالق جميع موجودات و حركات و روابط و رويدادها در همهء سطوح و ابعاد هستى است و هيچ احدى توانائى شركت در خالقيّت و فيض بخشى خداوندى نمىتواند داشته باشد . در اين مورد طبيعى است اين مسئله پيش بيايد كه پس انسان در بوجود آوردن شئون زندگى و تشكيل تاريخش چكاره است آيا انسان در اين صحنهء هستى كارى انجام مىدهد يا نقش او فقط نقش وسيله و آلت است اين مسئله بطور اجمال در مبحث گذشته مطرح شده و نظريّهء اسلام را در اين باره متذكَّر شده‌ايم .\r\nدر اين مبحث بعضى از آيات مربوط به استناد كارهاى آگاهانه و اختيارى بشر به خود را مىآوريم : 1 - * ( ذلِكَ بِأَنَّ الله لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ ) * ( 3 ) \r\n( اين ، براى آنست كه خداوند نعمتى را كه به قومى عطا فرمايد آن را تغيير نمىدهد مگر اين كه وضع خودشان را تغيير بدهند . )\r\n","description":"","footnote":" ( 1 ) . البقرة آيهء 251 .  ( 2 ) . الحجر آيهء 4 .  ( 3 ) . الانفال آيهء 53 . ","page_name":" 146 ","page_number":146},
  {"content":"\r\n2 - * ( إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ) * ( 1 ) \r\n( قطعا خداوند وضع هيچ قومى را تغيير نمىدهد مگر اين كه آنان وضع خود را تغيير بدهند . ) اين دو آيهء مباركه با كمال صراحت ، انسان را در ساختن سرنوشت حيات خود و تشكيل اجزاء و عناصر تاريخش داراى اختيار معرّفى مىنمايد ، دليل اجمالى اين سنّت الهى بر مبناى دادگرى مطلق خداوند سبحان است .\r\nزيرا وضعى كه در حيات يك انسان بوجود مىآيد ، خواه آن وضع كيفيّتى مطلوب براى انسان بوده باشد و خواه نامطلوب ، قطعا يا خود او عوامل آن وضع را بوجود آورده است يا عوامل جبرى بوده است كه وضع مفروض را بوجود آورده است . اگر قسم اوّل باشد يعنى خود او عوامل آن وضع را بوجود آورده باشد ، پس رضايت و آگاهى و اختيار وى بوده است كه وضع مطلوب يا نامطلوب را بوجود آورده است و بايستى نتايج آن را دريابد يعنى بدانجهت كه انسان خود را در مجراى نوعى خاصّ از حيات قرار داده و كيفيّت معيّنى از زندگى را براى خود برگزيده است و خداوند سبحان بدون بخل و بىنياز از همه چيز بطور مطلق وسائل طبيعى و عضلانى و استعدادهاى گوناگون درونى را در اختيار او گذاشته است كه بتواند كيفيّتى را كه براى حيات خود انتخاب نموده است بوجود بياورد و آن را ادامه بدهد . اگر خداوند سبحان همان كيفيّت انتخاب شده بوسيلهء خود انسان را تغيير بدهد ، انسان گمان خواهد كرد ، بلكه به نظر خود احتجاج به خدا خواهد كرد كه اگر من همان كيفيّت را كه براى حيات خودم انتخاب نمودم ، در اختيار داشتم و خداوند آن را مطابق مشيّت خود تغيير نمىداد ، من چنين و چنان مىكردم ، من با آن كيفيّت برگزيده به رشد و كمال اعلا مىرسيدم و آنچه مشيّت خداوندى\r\n","description":"","footnote":" ( 1 ) . الرّعد آيهء 11 . ","page_name":" 147 ","page_number":147},
  {"content":"\r\nدر بارهء خلقت انسان و حيات او است ، قرار گرفتن وى در مسير كمال با آگاهى و اختيار خود انسان است ، و هر كيفيّتى را كه آدمى براى حيات خود انتخاب مىكند ، آگاهى و اختيار و قدرتش را مىتواند بطورى به كار بيندازد كه در مسير كمال كه هدف از خلقت اوست ، قرار بگيرد . لذا تغيير وضع انسان از كيفيّتى به كيفيّتى ديگر ، علَّت مجوّزى ندارد .\r\n3 - * ( وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ ) * ( 1 ) \r\n( و اگر اهل آباديها ايمان مىآوردند و تقوى مىورزيدند البتّه ما براى آنان بركاتى از آسمان و زمين باز مىكرديم ولى آنان [ انبياء و حقّ را 
  ] تكذيب نمودند و ما آنان را به جهت آنچه كه مىاندوختند گرفتار ساختيم . ) 4 - * ( وَكَمْ قَصَمْنا مِنْ قَرْيَةٍ كانَتْ ظالِمَةً ) * ( 2 ) \r\n( و ما چه بسا آباديها را كه شكستيم و از بين برديم كه ستمكار بودند . ) اين مضمون در سورهء الحجّ آيهء 48 نيز آمده است .\r\n5 - * ( وَكَمْ أَهْلَكْنا مِنْ قَرْيَةٍ بَطِرَتْ مَعِيشَتَها ) * ( 3 ) \r\n( و چه بسا آباديها كه زندگى آنها فاسد شده بود [ در زندگى خودكامگى و فساد به راه انداخته بودند 
  ] هلاك نموديم . ) 6 - * ( ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ . . . ) * ( 4 ) \r\n( فساد در خشكى و دريا بروز كرد به جهت آنچه كه مردم با اختيار خود اندوختند . ) از اين آيهء شريفه و امثال آن در قرآن مجيد به خوبى استفاده مىشود\r\n","description":"","footnote":" ( 1 ) . الأعراف آيهء 96 .  ( 2 ) . الأنبياء آيهء 11 .  ( 3 ) . القصص آيهء 58 .  ( 4 ) . الرّوم آيهء 41 . ","page_name":" 148 ","page_number":148},
  {"content":"\r\nكه فساد در حيات انسان در هر نوعى كه بوده باشد ، فقط به خود او مستند است نه به خدا ، و نه به وسائل و نيروها و استعدادهائى كه خداوند در اختيار او قرار داده است .\r\n\r\nتو درون چاه رفتستى ز كاخ\r\nچه گنه دارد جهانهاى فراخ\r\nمر رسن را نيست جرمى اى عنود\r\nچون ترا سوداى سر بالا نبود\r\n\r\nمولوى\r\nاين بود نمونه اى از آيات شريفه اى كه با كمال وضوح قدرت و اختيار انسان را در ساختن سرنوشت خود كه تشكيل دهندهء اجزاء و عناصر تاريخ او است ، تذكَّر مىدهد .\r\n\r\n20 - گرايش تبهكاران به فساد و افساد در روى زمين و نتائج آن\r\nو پنجاه پديدهء نكبت و سقوط كه با ادّعاى تكامل ناسازگار است و چنين ادّعائى براى مسخره كردن خودمان بسيار مناسب است . ممكن است گفته شود : مگر در تاريخ بشرى فساد و إفساد هم وجود دارد كه در شناخت فلسفهء تاريخ بالضّروره بايد رسيدگى شود نخست اين قضيّهء بديهى را در نظر بگيريم كه بشر در طول تاريخ امتيازات قابل توجّهى بدست نياورده است . مقصودم آن نيست كه هواپيماهاى قاره پيما ندارد ، جاروب برقى ندارد ، اعمال شگفتانگيز جرّاحى را نمىداند ، كمپيوترهاى فوق العاده كارساز بدست نياورده است ، وسائل ارتباطش زمين را مانند يك آبادى چند خانه اى [ كه اگر در يكى از آنها سرفه اى كنند ديگرى هم آن را مىشنود 
  ] ننموده است . . . همهء اينها و صدها برابر آنها با فكر و دست بشرى بوجود آمده‌اند و بسيار هم جالب و داراى اهمّيّت مىباشند . بلكه مىخواهيم بگوئيم : با وجود آن همه امتيازات و پيشرفتها كه هيچ كس نمىتواند آنها را ناديده بگيرد ، و منهاى رگه‌هاى باريكى از انسانهاى بسيار پر ارزش\r\n","description":"","footnote":"","page_name":" 149 ","page_number":149},
  {"content":"\r\nو رشد يافته كه در ميان انبوه نامحدود زغال سنگ اكثريّت انسانها ، در جريان است فساد و إفساد در روى زمين خيلى فراوان بوده و موجب عقبماندگى آنان از رشد و عظمتهاى قابل وصول گشته است .\r\nو چون بشر مىتوانسته است بوسيلهء تعليم و تربيت صحيح و بهره بردارى از حكمت عاليهء اديان و اخلاق والاى انسانى حيات خود را در گذرگاه دنيا قابل تفسير و توجيه مقبول نمايد ، بنا بر اين مىتوان گفت : فساد و إفسادى كه بشر در روى زمين در طول تاريخ به راه انداخته است ، تا حدّى كه بتواند براى خود ، تاريخ انسانى بسازد قابل اجتناب بوده است . براى اثبات اين حقيقت كه بشر براى پيشرفت و تكامل روحى و مغزى خود حركت آگاهانه و مستمرّ انجام نداده است [ با اين كه مىتوانست چنين حركتى را شروع و آن را ادامه بدهد 
  ] دو دليل بسيار مهمّ و بديهى را مطرح كنيم :\r\n\r\nدليل يكم - رفتار بشرى در سرتاسر تاريخ خلاف ادّعاى تكامل را نشان مىدهد\r\nمىتوان گفت : يكى از اساسىترين عوامل كشف فلسفهء تاريخ ، يا حدّاقلّ كشف برخى از پايه‌هاى بسيار مهمّ تاريخ ، رفتارهائى است كه بشر از خود نشان داده است . با دقّت در انواع رفتارهائى كه در گذرگاه تاريخ از نوع بشر نمودار گشته است ، مىتوانيم عوامل اصيل و پايه اى حيات بشر را در تاريخ از عوامل فرعى و ثانوى آن يا به اصطلاح ديگر عوامل زيربنائى حيات بشر را از عوامل روبنائى آن ، تفكيك نمائيم . در اين مبحث چند مطلب را مطرح مىنمائيم :\r\n\r\n1 - تعريف رفتار\r\n- رفتار عبارتست از هر نمود و عمل و موضعگيرى كه از انسان در زندگى مادّى و معنوى بروز مىنمايد . و اين يك مفهوم عامّ است كه شامل همهء انواع گفتار و كردار و نمودهاى عقلانى و عاطفى و انعكاسى\r\n","description":"","footnote":"","page_name":" 150 ","page_number":150},
  {"content":"\r\nو اضطرارى . . . بوده و هر نمودى را كه از علَّت و انگيزه اى بروز مىنمايد در بر مىگيرد . اين مفهوم عامّ براى رفتار ، شامل همهء فعّاليّتهاى مغزى و روانى آدمى مىباشد . چنان كه هر گونه گفتار و عمل و انتخاب و حركات دينى ، اخلاقى ، سياسى ، حقوقى ، اقتصادى ، هنرى ، ابداعى ، ادبى ، جنگى و صلحى نيز ، رفتارهاى آدمى محسوب مىگردند . امّا سكون و عدم حركت ، آيا مىتوان گفت : سكون كه همان عدم حركت است نيز مشمول مفهوم رفتار آدمى مىباشد بايد گفت : عدم حركت بر دو نوع عمده تقسيم مىگردد : نوع يكم - عدم حركت به جهت نبودن انگيزه و عامل براى حركت . مانند نخوردن غذا به جهت گرسنه نبودن و عدم استعمال دوا به جهت تندرست بودن .\r\nاين نوع از عدم حركتها را نمىتوان رفتار ناميد ، زيرا هيچ عمل و حركتى وابسته به عامل و انگيزه از انسان بروز ننموده است ، تا رفتار ناميده شود .\r\nنوع دوم - عدم حركت با وجود عامل و انگيزه اى كه قدرت تحريك داشته باشند ، اگر انسان در برابر انگيزه اى كه قدرت تحريك دارد ، خوددارى و مقاومت نمايد و قدرت تحريك انگيزه را با خوددارى درونى خنثى كند ، رفتارى در آن مورد ابراز كرده است ، چنان كه در انتخاب شخصى براى نمايندگى به يك صنف ، يا به يك جامعه اتّفاق مىافتد . همان گونه كه كسى كه براى شخص مفروض رأى مثبت مىدهد ، رفتارى از خود نشان داده است ، همانطور هم كسى كه رأى منفى داده است ، رفتارى از خود ابراز كرده است ، حتّى كسى كه رأى ممتنع مىدهد ( در حقيقت از رأى دادن امتناع مىورزد ) نيز رفتارى را بروز داده است ، زيرا در برابر انگيزهء رأى مثبت ، خوددارى كرده و يا رأى منفى داده است .\r\n\r\n2 - تقسيم رفتار در كشش زمان\r\n- رفتار با نظر به زوال و دوام نمود آن در امتداد زمان بر سه قسم عمده تقسيم مىگردد : قسم يكم - رفتار سريع الزّوال - نمودى كه در اين قسم از رفتار بروز مىكند ،\r\n","description":"","footnote":"","page_name":" 151 ","page_number":151},
  {"content":"\r\nاز لحظه يا لحظات بسيار محدود تجاوز نمىكند ، مانند خجلت كه يك يا چند لحظه در جريان خون و اضطراب عصبى نمودى نشان مىدهد و بسرعت از بين مىرود .\r\nقسم دوم - رفتار موقّت - اين قسم از رفتارها اگر چه بسرعت زايل نمىشوند ، ولى زمان محدودى را اشغال مىنمايند ، مانند يك يا چند روز ، يك يا چند ماه و يك يا چند سال ، مانند بعضى از شاديها و اندوه‌ها ، رضايتها و كراهتها و غير ذلك .\r\nقسم سوم - رفتار پايدار - برخى از رفتارها دوام و استمرار نسبتا زيادى دارند كه مىتوان آنها را در برابر دو قسم اوّل ( سريع الزّوال ) و دوم ( موقّت ) قرار داد ، مانند رفتارهاى مستند به منشهاى مستحكم كه منها ( شخصيّت ) ها را توجيه مىنمايند مانند منش مديريّت ، منش تقوى ، منش هنر ، منش علم ، منش سياسى ، منش حقوقى ، منش اقتصادى و غير ذلك . دوام و بقاى اين نوع رفتارها اگر چه براى همهء ساليان عمر ضرورى نيست ، ولى بدانجهت كه منش انسانى يك هويّت مستحكم در درون آدمى دارد ، لذا مادامى كه علَّتى قوىتر منش ثابت در درون را متزلزل و زايل نكند و يا خود عامل مقتضى آن منش در درون متزلزل و پوچ نگردد ، منش ثابت ، هويّت و فعّاليّت خود را حفظ مىنمايد .\r\n\r\n3 - انواع رفتار با نظر به اراده\r\nتقسيم ديگرى در بارهء رفتار وجود دارد كه بسيار مهمّ است و درك آن براى شناخت هويّت و ارزشهاى رفتار آدمى در طول تاريخ ضرورت حتمى دارد . اين تقسيم با نظر به دخالت و عدم دخالت ارادهء انسانى است . انواع اساسى رفتار از اين ديدگاه بقرار زير است :\r\n\r\nنوع يكم - رفتار انعكاسى يا بازتابى محض\r\n- در اين نوع از رفتار چنان كه شخصيّت آدمى هيچگونه دخالت و وساطتى در بروز رفتار ندارد ، همچنان اراده كه عبارتست از اشتياق و حركت درونى بسوى هدف مطلوب ، دخالتى در آن ندارد زيرا ضرورت و حتميّت بروز رفتار به جهت وجود علَّت تامّه و\r\n","description":"","footnote":"","page_name":" 152 ","page_number":152},
  {"content":"\r\nكاملهء آن ، در حدّى است كه فرصت و مجالى براى نظاره و موازنه و بررسى مصالح و مفاسد و بجريان افتادن اراده و تصميم ، وجود ندارد . و بعبارت ديگر تمام بودن علَّت از همهء جهات ، وجود معلول را كه رفتار انعكاسى و بازتابى محض است ، چنان ايجاب مىكند كه هيچ يك از امور مزبوره نمىتواند دخالتى نموده و جريان علَّيّت را دگرگون بسازد . مانند بروز نمود شادى در جريانات مغزى و عضلانى با ديدار محبوبترين دوست ، و جستن ناگهانى با شنيدن صداى تكان دهنده همچنين تأثّرات و احساسات ناشى از ديدن زيباييها يا زشتى و غير ذلك . كسانى كه از داشتن شخصيّت قوىّ و اراده‌هاى طبيعى و منطقى حيات محرومند ، سرتاسر زندگيشان را رفتار انعكاسى تشكيل مىدهد .\r\nبه همين جهت است كه در طول تاريخ اقوياء و آنان كه سوداى سلطه گرى در مغز خود مىپرورانند ، طالب اين گونه مردمند كه بتوانند از دوش آنان بالا رفته و به مرادشان برسند . اين مردم همان بىبال و پرهائى هستند كه : « با بى پر و بالى ، پر و بال دگرانند » اين يك پديدهء تصادفى نيست كه خودكامگان سلطه جو ، همواره ضدّ هشيارىها و شكنندهء استقلال شخصيّتها و سست كنندهء اراده‌ها بوده‌اند .\r\n\r\nنوع دوم - رفتار عادى\r\n- تكرار طولانى يك گفتار يا كردار ، بروز آن را عادى مىسازد و نيازى به انديشه و اراده و انتخاب و تصميم ندارد مانند رفتارهاى كارگران عضلانى در كارهاى هميشگى خود ، يعنى حركات عضلانى يك كارگر كه زمانى طولانى رفتار او را تشكيل داده است ، موجب مىشود كه آن حركتها براى او عادى بوده و بسادگى و كمال سهولت از او صادر شوند .\r\nنيز تكرار و دوام كيفيّت انتخاب شده براى گفتار و كردار و حتّى فعّاليّتهاى مغزى و روانى نيز همان كيفيّت را به صورت عادى در مىآورد ، مانند حركات خاصّ دستها و طرز نگاه‌هاى يك استاد در هنگام تدريس و قرار گرفتن عضلات در موقع انديشه در وضعى مخصوص . البتّه از يك نظر مىتوان رفتارهاى\r\n","description":"","footnote":"","page_name":" 153 ","page_number":153},
  {"content":"\r\nمستند به منشها را [ مانند منش مديريّت ، جنگى ، هنرى ، اخلاقى و قضائى و غير ذلك 
  ] هم نوعى از رفتارهاى عادى محسوب نمود كه نيازى به آگاهى و اشراف و سلطهء شخصيّت به كارى كه صادر مىشود ، ندارد . البتّه بىنيازى رفتار عادى از آگاهى و اشراف و سلطهء شخصيّت بان معنى نيست كه در رفتارهاى عادى ، امور مزبوره به هيچ وجه مورد احتياج نيست ، بلكه مقصود اينست كه آن رفتارهائى كه بدون كم و زيادى و بدون دگرگونىهاى كيفى ناشى از دگرگونى علل و انگيزه‌ها صادر مىگردند ، معمولا نيازى به امور مزبوره ندارد . لذا با بروز كمترين تغييرات در هويّت خود رفتار و يا علل و انگيزه‌هاى آن ، بدون ترديد و در صورت امكان شخصيّت با ابزار و وسائل مربوطه اشراف و سلطهء خود را به رفتار مفروض اعمال مىنمايد . ارزش رفتار عادى كه شايد اكثريّت كارهاى ما را در زندگى تشكيل مىدهد ، بستگى به ارزش نتيجه اى دارد كه اشتياق به آن ، ما را وادار به تكرار رفتار مربوط به آن نتيجه مىنمايد ، و همچنين بستگى به كمّيّت و كيفيّت نيّت و هدفگيرى دارد كه انجام دهندهء كار آن را در درون خود دارد . اكنون اين مسئله را بايد مطرح كنيم كه آيا رفتارهاى عادى بشر در طول تاريخ كه مانند ماشين آنها را از خود بروز داده است ، به خير و صلاح او بوده است كيست كه پاسخ منفى اين مسئله را نداند همهء ما مىدانيم كه اين نوع از جانداران كه انسان ناميده مىشود ، در طول تاريخ زشتترين و وقيحترين رفتارها را بطور عادى از خود ابراز نموده است كه به هيچ وجه قابل تفسير و توجيه نمىباشد . اعتياد خانمانسوز افراد بسيار فراوان از مردم به انواعى از مواد مخدّر از همين اعتيادها است كه تاريخش را ننگ آلود ساخته است . بيك اعتبار بايد گفت : همهء بىشرمىها و وقاحتهائى را كه افراد بسيار فراوانى از بشر با تكيه بر خودخواهىهاى خود مرتكب مىشوند ، از اين گونه رفتارها است كه ما آنها را عادى مىناميم . توضيح اين كه پديدهء خودخواهى كه حالت بيمار گونهء « صيانت ذات » است ، بطور مستقيم و بالضّروره از اصل\r\n","description":"","footnote":"","page_name":" 154 ","page_number":154},
  {"content":"\r\n« صيانت ذات » ناشى نمىگردد ، و الَّا مىبايست همهء انبياء و اولياء و حكماء و پاكان اولاد آدم ( ع ) نيز خودخواه و خودكامه باشند ، زيرا همهء آنان از « صيانت ذات » كه ما آن را اصل الاصول در متن زندگى ناميده‌ايم ، برخوردارند ولى آن وارستگان فهميده بودند كه چگونه بايد از « صيانت ذات » استفاده كنند و آن را با قرار دادن در جاذبهء كمال از بيمارى تحوّل به خودخواهى وقيح نجات بدهند . پس حتمى و ضرورى نيست كه هر كس از اصل « صيانت ذات » برخوردار است ، بايد خودخواه هم بوده باشد . بنا بر اين ، رفتارهاى خودخواهانه زشت و ركيك را كه متأسّفانه زندگى اكثريّت افراد بشر را در طول تاريخ آلوده نموده است ، مىتوان از گروه رفتارهاى عادى محسوب نمود . و اين وظيفهء تعليم و تربيتها است كه موادّ رفتارى شايستهء عادت را به انسانها بياموزند و آنان را براى عمل بان مواد تربيت كنند . آيا بشر را به انديشه در زندگى مادّى و معنويش عادت بدهيم ، يا به تخدير هشيارىهايش كه از حيات خود جز چند لذّت محدود در زمانى موقّت ، چيز ديگرى نفهمد اهمّيّت اين مسئله موقعى روشن مىشود كه اين اصل علمى را در پديدهء عادت بدانيم كه هر عادتى ، حسى را از كار مىاندازد و نيازى را بوجود مىآورد . مولوى مىگويد :\r\n\r\nخار بن دان هر يكى خوى بدت\r\nبارها در پاى خار آخر زدت\r\nبارها از فعل بد نادم شدى\r\nبر سر راه ندامت آمدى\r\nبارها از خوى خود خسته شدى\r\nحسّ ندارى سخت بى حسّ آمدى\r\n\r\nحسّى را كه عادت از كار مىاندازد ، احساس اثر كار زشت و مضرّ است كه به جهت عادت ، در نظر شخص معتاد آن زشتى از بين رفته است ، در صورتى كه زشتى و ضرر آن كار از بين نرفته است ، بلكه احساس زشتى آن است كه در نظر شخص معتاد نابود گشته است . امّا نيازى را كه عادت بوجود مىآورد ، عبارتست از نياز به همان موضوع كه مورد اعتياد قرار گرفته است ، مانند دخانيّات و مسكرات و غير ذلك . بنا بر اين ، بايد اعتراف كنيم كه سرتاسر تاريخ\r\n","description":"","footnote":"","page_name":" 155 ","page_number":155},
  {"content":"\r\nبشر آنجا كه اعتياد به رفتارهاى ناشايست ديده مىشود ، پر است از ، از دست دادن حسّها و بدست آوردن نيازهاى مصنوعى\r\n\r\nنوع سوم - رفتار اضطرارى\r\n- عبارتست از آن نوع رفتارهائى كه با اراده‌هاى تحميلى ثانوى بوجود مىآيند ، مانند اين كه يك دانشمند مضطرّ مىشود كتابى را بفروشد كه به جهت اهمّيّتى كه كتاب دارد ، با اراده و انگيزه‌هاى معمولى براى آن دانشمند قابل فروش نمىباشد . مثلا يك عمل جرّاحى براى همسر يا فرزند آن دانشمند ضرورت پيدا مىكند و او به جهت نداشتن بودجه مضطرّ مىشود كتاب محبوب خود را كه نمىخواست آن را با انگيزه‌هاى معمولى از دست بدهد ، بفروشد . كارگرى مضطرّ مىشود براى امرار معاش خود در يك محيط مثلا در برابر صد تومان ده ساعت كار كند ، در صورتى كه اگر اضطرار نداشت ، كار را در برابر آن دستمزد انجام نمىداد ، زيرا ارزش كارش بالاتر از آن مبلغ مىباشد . حال كه معناى رفتار اضطرارى روشن شد ، برگرديم به پشت سر ببينيم تاريخ بشرى در اين باره چه مىگويد آنچه كه از مطالعهء تاريخ بدست ما خواهد آمد ، روشنتر از آنست كه نيازى به بحث و مناقشه و مجادله داشته باشد . واقعيّت تاريخى چنين است كه رفتارهاى صادره از انسانها ، اغلب از نوع اضطرارى آن بوده است ، زيرا ما در شناخت علل رفتارهاى صادره اغلب با اين جمله روبرو خواهيم گشت كه اگر آن كار را نمىكردم ، از گروه حذف مىشدم ، يا جامعه مرا طرد مىكرد ، خانواده‌ام گرسنگى مىكشيدند ، از قافله عقب مىماندم ، . . . و با اين جملات كمتر روبرو خواهيم گشت كه من آن كار را كردم به جهت اين كه ارزش حقيقى كار مرا شناختند و آن ارزش را به من دادند . و كمتر از آن با اين گونه جملات مواجه خواهيم گشت كه : « من آن كار را با كمال آگاهى و تعقّل و نظاره و سلطهء شخصيّت خود و با كمال توجّه به علل گذشته و نتايج آيندهء آن ، انجام دادم . » تعجّب در اينست كه بشر با اين وضع اسفناكى كه از قديمترين دورانها تاكنون ، در آن غوطه ور\r\n","description":"","footnote":"","page_name":" 156 ","page_number":156},
  {"content":"\r\nاست ، ادّعاى تكاملش سرتاسر تاريخ را پر كرده است\r\n\r\nچهارم - رفتار اجبارى\r\n- عبارتست از رفتارى كه از علَّت جبرى محض صادر شود . اين نوع رفتار شامل رفتارهاى انعكاسى محض نيز مىباشد . ملاك جبرى بودن يك رفتار آن است كه انسان در صادر كردن يا ابراز آن ، درست مانند يك وسيلهء ناآگاه و بىاختيار بوده باشد ، مانند سقوط جبرى از يك پرتگاه مثلا كه تمامى لحظات حركت سقوطى با جبر محض انجام مىگيرد ، زيرا غير از يك راه الف كه سقوط است ، راه ديگرى وجود ندارد . بعضى از متفكَّران ما بين دو نوع رفتار اضطرارى و اجبارى تفاوتى نمىگذارند و اين ، قطعا اشتباه است ، زيرا در رفتار اضطرارى ، اراده براى رفتار وجود دارد ، نهايت اينست كه انگيزه و عامل بوجود آورندهء اراده ، امرى است ناخواسته و در عين حال مهمّ كه موجب بوجود آمدن ارادهء تحميلى و ثانوى گشته است ، در صورتى كه در رفتار اجبارى اصلا اراده اى وجود ندارد و انسان در صادر كردن يا بروز دادن رفتار مفروض مانند يك وسيلهء محض مىباشد . زندگى افراد بسيار بسيار فراوانى از انسانها هم با اين گونه رفتارهاى اجبارى سپرى مىشود كه عمدتا ناشى از نقص آگاهىها به طرق زندگى است . البتّه معناى اين جمله آن نيست كه اين افراد فراوان مجبور به رفتارهاى اجبارى مىباشند ، بلكه برخى از اين گونه رفتارها مسبوق به قدرت انتخاب و اختيار بوده است ، كه با بىتوجّهى و فرو رفتن در محسوسات زود گذر و به اصطلاح « نقد » ناديده گرفته شده و با اختيار خود را مبتلا به رفتارهاى جبرى نموده‌اند . بعضى ديگر از افراد هستند كه موقعيّت محدودى را كه در آن قرار گرفته و رفتار آن موقعيّت را صادر مىنمايند ، تحت محاسبه قرار داده و فقط از اختيار در آن موقعيّت محدود برخوردار مىباشند . خلاصه مقدار بسيار بسيار فراوانى از كاروان بشريّت با اختيار خود را در جبر غوطه ور مىسازند و نمىدانند عظمت اختيار چيست و دخالت و نظاره و سلطهء شخصيّت در رفتار ، چه لزوم و ارزشى دارد .\r\n","description":"","footnote":"","page_name":" 157 ","page_number":157},
  {"content":"\r\nاحساس اختيارى كه اينان دارند ، همانست كه مولوى توضيح مىدهد :\r\n\r\nاشترىام لاغر و هم پشت ريش\r\nز اختيار همچو پالان شكل خويش\r\nاين كژاوه گه شود اين سو كشان\r\nآن كژاوه گه شود آن سو گران\r\n\r\nخدايا :\r\n\r\nبفكن از من حمل ناهموار راه\r\nتا ببينم روضهء انوار را\r\n\r\n\r\nپنجم - رفتار اكراهى\r\n- رفتارى كه از انسان صادر مىشود ، اگر همراه با تنفّر و مقاومت درونى بوده باشد رفتار اكراهى ناميده مىشود . بدانجهت كه نفرت و اكراه از يك كار داراى درجات ضعيف و شديد است . لذا رفتار اكراهى از كمترين نفرت و اكراه گرفته تا شديدترين آن را شامل مىشود ، هر اندازه اكراه و نفرت از كار شديدتر باشد رفتار به رفتار اجبارى نزديكتر مىگردد در شديدترين مرحلهء اكراه كه كار صادر حالت جبرى پيدا مىكند ، تفاوتى كه با رفتار جبرى دارد ، اينست كه ممكن است رفتار جبرى توأم با آن نفرت و كراهت كه در رفتار اكراهى وجود دارد ، نبوده باشد . ملاحظه كنيد كه شيوع رفتار اكراهى در تاريخ بشرى در چه حدّ بوده است .\r\n\r\nششم - رفتار اختيارى معمولى\r\n- اغلب رفتارهاى آگاهانهء مردم معمولى كه مبناى مسئوليّت آنان قرار مىگيرد ، اين گونه رفتار است . در اين نوع رفتار ، شخصيّت آدمى از نظاره و سلطه بر دو قطب مثبت و منفى كار برخوردار است ولى نه در حدّ اعلاى آن . بدانجهت كه مردم معمولى عمدتا با محسوسات و نقد فعلى و لذائذ و آلام قابل لمس و معامله گرىها سرو كار دارند ، لذا مقاومت و سلطه و نظارهء شخصيّت آنان ، در رفتارهائى كه از آنان صادر مىگردند يا بروز مىنمايند ، ضعيف و سطحى مىباشد و طبق همان فرمولى كه در فرهنگ عامّيان مشاهده مىشود ( با يك كشمش گرم و با يك غوره سردش مىشود ) در خودشان احساس اختيار مىنمايند . در ميان انواع رفتارهائى كه تاكنون گفتيم ، ارزش اين رفتار عالىتر از آنها است ، زيرا شخصيّت انسانى\r\n","description":"","footnote":"","page_name":" 158 ","page_number":158},
  {"content":"\r\nاست كه در اين رفتار اگر چه با آگاهى و سلطهء ضعيف ، دست به كار مىشود .\r\n\r\nهفتم - رفتار اختيارى عالى\r\n- اين نوع رفتار كه متأسّفانه از شدّت اقلَّيّت صاحبان آنها ، داخل در استثناها است ، عبارتست از رفتار مستند به كمال نظاره و سلطهء شخصيّت كمالگرا بر دو قطب مثبت و منفى كار كه از درجاتى از كمال هم برخوردار گشته است . مسلَّم است كه در اين دنيا كسانى پيدا مىشوند كه چنين حقيقت و جريانى براى آنان مطرح نيست ، و واقعا در امتداد ساليان عمر در اين فكر نبوده‌اند كه ببينند اصلا « شخصيّت » چيست « نظارهء شخصيّت » يعنى چه « سلطهء شخصيّت » كدام است « قطب مثبت كار » چيست و « قطب منفى كار » چه معنى دارد ما هم در اين مبحث سخنى با اين گونه اشخاص نداريم . اگر اين اشخاص از هشيارى و بيدارى احساس ناراحتى و كراهت مىنمايند ، و از عالم طبيعت و از شما معلَّمان و مربيان مىخواهند كه بگذاريد بخوابند و بانان لالائى بگوئيد ، شما با كمال اخلاص و مهارت آن لالائى را انتخاب كنيد كه آن بينوايان را بدون احساس ضربه بيدار كند ، باشد كه نخست به موجوديّت خودشان پى ببرند ( بدانند كه موجودند ) سپس از عظمت و ارزش شخصيّت آگاه شوند و آن گاه معناى نظاره و سلطهء آن را به دو قطب مثبت و منفى كار درك كنند . ولى هيهات تا آن جريانات ضدّ انسان كه اعتلاى شخصيّت افرادى معدود را نابود كردن و يا تضعيف شخصيّت ديگر انسانها دريافته‌اند هرگز اجازه نخواهند داد كه همهء مردم مطابق فراخور موجوديّت خويش از اختيار عالى برخوردار كردند و از اين نعمت عظماى الهى متنعّم شوند .\r\nباز بار ديگر برگرديم پشت سر خود ، ببينيم در هر دوره و جامعه اى در گذرگاه تاريخ چه مقدار اشخاص از اين رفتار ( اختيارى عالى ) بهره مند بوده و مىباشند قطعا همهء ما به اين حقيقت اعتراف خواهيم كرد كه « افراديكه موفّق به چنين رفتارى بوده باشند ، همواره مانند نوابغ از استثناها بوده‌اند . » با اين حال ، ادّعا اينست كه سر فصل تكامل است ، بشر به تكامل مىرود\r\n","description":"","footnote":"","page_name":" 159 ","page_number":159},
  {"content":"\r\n\r\nهشتم - رفتارهاى تقليدى\r\n- تقليد عبارتست از عمل يا التزام به عمل به نظر و رأى ديگرى بدون درخواست دليل تفصيلى و چنان كه در علم اصول آمده است ، مبناى ضرورت تقليد ، لزوم رجوع جاهل به عالم است كه از بديهىترين قواعد عقلى و از محكمترين بناى عقلاى همهء جوامع و ملل در همهء دورانهاى تاريخ مىباشد . جاى ترديد نيست كه تحصيل معرفت به واقعيّات از طرق علمى مشروح كه مستند به يقينيّات بوده باشد ، مطلوبترين آرمان و بلكه ضرورىترين مطالب انسانى است ، ولى بديهى است كه هيچ فردى قدرت تحصيل چنان معرفت و الا را در همهء موارد نيازهاى مادّى و معنوى دارا نمىباشد . مخصوصا با گسترش بيش از اندازهء علوم و بازشدن سطوح و ابعاد واقعيّات فوق شمارش در هر دو صحنهء انسان و جهان ، با عمرهاى محدودى كه بشر سپرى مىنمايد ، حتّى تصوّر امكان تحصيل چنان معرفت هم ، يك تصوّر صحيح نمىباشد . لذا بشر مجبور است در ابعاد و سطوح فراوانى از واقعيّات زندگيش عقيده و گفتار و كردار مقلَّدانه داشته باشد و به اصطلاحى كه در اين مبحث به كار مىبريم ، طبيعى است كه اكثر رفتارهاى بشر مستند به تقليد بوده باشد . ولى اين رفتار تقليدى نبايد به اصول اساسى حيات آدمى سرايت كرده و انسان را از فهم عميق آنها محروم بسازد . براى بررسى و تفكَّر در اين كه ما چگونه از فهم و درك حقيقى اصول اساسى حيات ناتوان بوده و همهء آنها را با تقليد مىپذيريم و رفتارهاى ما كه مربوط به آن اصول است ، از نوع رفتارهاى تقليدى است ، مراجعه فرمائيد به مبحث : « 20 - گرايش تبهكاران به فساد و افساد روى زمين و نتائج آن و پنجاه پديدهء نكبت و سقوط كه با ادّعاى تكامل ناسازگار بوده و اين ادّعا براى مسخره كردن خودمان بسيار مناسب است » شمارهء ( 36 ) .\r\n\r\nنهم - رفتار ابداعى\r\n- اين نوع رفتار كه مستند به بارقه‌ها و جهشهاى\r\n","description":"","footnote":"","page_name":" 160 ","page_number":160},
  {"content":"\r\nمغزى نوابغ مىباشد ، مانند رفتارهاى اختيارى عالى از شدّت اقلَّيّت ، بايد از استثناءها محسوب گردد . و بهر حال چنين رفتارى وجود دارد و يكى از با عظمتترين و با ارزشترين فعّاليّتهاى مغزى و روانى بشرى محسوب مىگردد .\r\nهر ابداعى پرده اى از امتيازات استعداد بشر بر مىدارد و موجب گسترش موجوديّت بشرى در عالم هستى مىگردد . مسلَّم است كه هر انسانى موفّق به ابداع نمىشود ، يعنى به فعليّت رسيدن استعداد ابداعى معلول عوامل و شرائطى است كه براى همه كس آماده نمىشود . دو مسئله در بارهء رفتار ابداعى در تاريخ بايد مطرح شود : يكى اين كه - آيا وسايل و طرقى وجود دارد كه استعداد ابداعهاى گوناگون هنرى ، علمى ، فلسفى و صنعتى و غير ذلك را به فعليّت برساند و مطابق نيازهاى مردم از آنها بهره بردارى شود اين همان مسئله است كه در تحقيقات مربوط به تعليم و تربيت ، تقويت استعداد خلَّاقيّت و به فعليّت رسانيدن آن ناميده مىشود .\r\nدوم اين كه - آيا رفتارهاى ابداعى از نظر سازندگى و تخريب و بطور كلَّى از نظر ارزش و ضدّ ارزش ، مربوط به نهاد انسانى است و خود انسان مبدع ( ابداع كننده ) در برابر آن دست بسته است يا اين كه نيروى ابداع حقيقتى است بيطرف از بدىها و خوبىها كه در نهاد انسانها بوديعت نهاده شده است . شكل و كيفيّتپذيرى نيروى ابداع ، مربوط به محتويات مغزى و آمال و آرمانها و تجارب و معلومات و هدفگيرىهائى است كه شخص ابداع - كننده داراى آنها مىباشد حقيقت اينست كه تاكنون علوم انسانى چه در رشته‌هاى روانشناسى و چه در رشته‌هاى علم الاعضاء و زيستشناسى و غير ذلك ، مطلب قابل توجّهى در بارهء دو مسئلهء فوق ارائه ننموده است . و اين خود يكى از موجبات سرافكندگى است كه جامعهء انسانى به دو مسئلهء فوق كه قطعا در رديف با اهمّيّتترين مسائل است ، اين قدر بىاعتنا بوده باشد\r\nجملهء نهائى\r\n","description":"","footnote":"","page_name":" 161 ","page_number":161},
  {"content":"\r\nما در اين مبحث كه انواع رفتارها را مورد بحث و بررسى قرار داديم ، اينست كه : ادّعاى تكاملى كه در دو قرن اخير فضاى دنيا را پر كرده است كه انسان سر فصل تكامل و در مسير تكامل حركت مىكند ، با نظر به اقلَّيّت و محدوديّت اسفانگيز دو نوع از رفتارهاى نه گانه ( رفتار اختيارى عالى و رفتار ابداعى ) ، ادّعائى خلاف واقع و هيچ مستندى جز بلند پروازى بشر و خودخواهى و محدوديّت ديدگاه او ندارد .\r\n\r\nآيا مىتوان انسان و تاريخ وى را از رفتارهائى كه در طول تاريخ از وى بروز نموده است ، شناخت\r\nيكى از نويسندگان مغرب زمين در دوران ما مىگويد : « انسان تاريخ دارد و نهاد ندارد » البتّه شگفتى و يكَّه خوردن كه از اين گونه جملات نصيب مطالعه كننده مىگردد [ و گويندگان آنان نيز معمولا طالب همان شگفتى و يكَّه خوردن شنونده و مطالعه كننده مىباشند 
  ] خيلى بيش از آن است كه محتواى جملات نشان مىدهد . توضيح اين كه اين نويسندگان مىخواهند لحظات يا حدّ اكثر ساعتهائى شنونده را در شگفتى و حيرت فرو ببرند كه آرى ، نويسنده خيلى قهرمان است ، زيرا چنين جمله اى را گفته است مولوى يادت بخير :\r\n\r\nطالب حيرانى خلقان شديم\r\nدست طمع اندر الوهيّت زديم\r\n\r\nبهر حال جملهء فوق بدانجهت كه بعنوان بيان « انسان آن چنان كه هست گفته شده است » و گويندهء آن هم با كمال مهارت و هشيارى توانسته است حدّ اقلّ بخوانندگان آثارش مخصوصا به خانم سيمون دوبوار اثبات كند كه فيلسوف است لذا ، در تحريف واقعيّت مىتواند اثر قابل توجّهى بوجود بياورد .\r\nپاسخ جملهء مزبور چنين است كه آنچه از انسانها در تاريخ ثبت مىشود ، همهء موجوديّت او نيست ، بلكه آن قسمت از موجوديّت او است كه با تحقيق علل و شرائطى كه بتواند آن قسمت از موجوديّت بشر را بفعليّت بياورد و رفتارهائى\r\n","description":"","footnote":"","page_name":" 162 ","page_number":162},
  {"content":"\r\nمطابق آن قسمت از خود ابراز نمايد ، بروز كرده است . آيا علىّ بن ابي طالب عليه السّلام در همان رفتارهاى مدّت محدود عمر مباركش خلاصه مىشود آيا چنين نيست كه اگر علل و شرائط اجازه مىداد و علىّ بن ابي طالب عليه السّلام همهء استعدادها و امكانات خود را به كار مىانداخت ، جز همان رفتارهاى محدود چيز ديگر نداشت هر كس چنين گمان كند ، قطعا از شخصيّت علىّ بن ابي طالب عليه السّلام بىاطَّلاع است .\r\nآيا روزگار اجازه داد كه پيامبران عظام ، آنچه را كه در نهادشان بود بوسيلهء رفتارهايشان ابراز نمايند آيا چنين نيست كه -\r\n\r\nبر لبش قفل است و در دل رازها\r\nلب خموش و دل پر از آوازها\r\nعارفان كه جام حقّ نوشيده اند\r\nرازها دانسته و پوشيده اند\r\nهر كه را اسرار حقّ آموختند\r\nمهر كردند و دهانش دوختند\r\n\r\nمولوى\r\nآيا احتمال مىدهيد كه مغزى مانند مغز ابن سينا ، در مدّت 52 يا حدّاكثر 57 سال ، هر چه داشته است به فعّاليّت انداخته و تمام شده است واقعا شما باور مىكنيد كه ابو ذرهائى در اين دنيا عمرى در تبعيد گذرانيدند و يا مانند آن فيلسوف رواقى بيش از نصف عمرش را در زندان سپرى كرد ، در همان رفتارها و نمودهاى محدود در تبعيد و زندان خلاصه مىشوند واقعا باور مىكنيد كه كسى مكرّر و با كمال جدّيّت مىگويد :\r\n\r\nبا لب دمساز خود گر جفتمى\r\nهمچو نى من گفتنىها گفتمى\r\nهر چه مىگويم به قدر فهم تست\r\nمردم اندر حسرت فهم درست\r\n\r\nو اين كه بارها پس از بيان مطالبى بسيار مهمّ در بارهء واقعيّات هستى مىگويد : « اين سخن پايان ندارد » همان است كه نمود ظاهرى عمر محدودش در يك محيط محدود قونيه نشان مىدهد\r\n","description":"","footnote":"","page_name":" 163 ","page_number":163},
  {"content":"\r\nآيا اين جمله كه « انسان تاريخ دارد و نهاد ندارد » براى تسليت در برابر ورشكستگى انسانها در زندگانى ، و يا روپوش گذاشتن بر روى رفاه طلبىها و خودكامگىها و نادانيهاى آنان گفته نشده است به نظر مىرسد پاسخ اين سؤال مثبت است . و بشر بايد بجاى ساختن و پرداختن اين گونه روپوشها به فكر استعدادها و نهادهاى خويشتن باشد كه آنها چيستند و چگونه مىتوان آنها را به فعليّت رسانيد .\r\n\r\nآيا بشر مدّعى تكامل در بارهء رفتار خود شناخت صحيح داشته است اگر چنين است ، پس چرا با اين كه مىبيند سرتاسر تاريخ هر كس انسان يا انسانهائى را گريانده است ، خود او را نيز گريانده‌اند ، با اين حال كمترين عبرتى نمىگيرد\r\nدرست است كه اين دنيا جايگاه اجراى عدل الهى در بارهء پاداش فضيلتها و كيفر گناهان نيست ، زيرا امتيازات و عذابهاى اين دنيا ناچيزتر از آنند كه معادل آنچه كه وقوع يافته است بوده باشند ، مثلا خوردنى و لباس يا مسكن يا مقام خوب و شلَّاق و حبس و چوبهء دار كه لحظاتى بيش به طول نمىانجامد بعنوان كيفر خون آشامىهاى جلَّادان قدرتپرست تاريخ معادل بوده باشد .\r\nآنچه كه در اين دنيا جريان دارد عمل و عكس العملهاى هشدار دهنده است كه خداوند متعال بطور فراوان [ نه بطور كلَّى 
  ] از پشت پرده نشان مىدهد مثلا سيلى بىعلَّت كه به گونهء چپ يك انسان نواخته است ، دير يا زود سيلى با همان كيفيّت و كمّيّت به گونهء چپش نواخته شده است . اگر در راه احياى يك انسان قدم خالصانه برداشته است ، دير يا زود قدمى خالصانه در احياى او برداشته شده است . خلاصه با يك عبارت كلَّى اين مدّعى تكامل بهتر از همه مىداند كه -\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nآن قدر گرم است بازار مكافات عمل\r\nديده گر بينا شود هر روز روز محشر است\r\n\r\nاى فراموشكار تكامل يافته ، يا اى تكامل يافتهء فراموشكار ، تو كه مىدانى هر شمشيرى كه ظالمانه بر سر يك انسان فرود مىآيد ، دو لبه دارد : لبهء يكم - همانست كه فقط سر يا سينهء آن مظلوم را شكافته و روح او را خارج از نوبت به پرواز در آورده است .\r\nلبهء دوم - همانست كه سر يا سينهء خود را دريده و مىگذرد تا روحش را هم تباه بسازد و تحويل آتش ابدى الهى بدهد ، با اين حال چرا دائما در صدد تيز كردن شمشير و فرود آوردن آن بر سر انسانها هستى آيا شنيده اى -\r\n\r\nبر من است امروز و فردا بر وى است\r\nخون من همچون كسى ضايع كى است\r\n\r\nبگذريم ، اگر در اين باره بيشتر صحبت كنيم ، ممكن است فراموشكارى را كنار بگذارد و از تكامل باز بماند و مرتجع شود و چون بشر مىتوانسته است بوسيلهء تعليم و تربيت صحيح و بهره بردارى از حكمت عاليهء اديان ، حيات خود را در گذرگاه دنيا قابل تفسير و توجيه منطقى نمايد . بنا بر اين ، مىتوان گفت : فساد و افسادى كه بشر در روى زمين در طول تاريخ به راه انداخته است ، تا حدّى كه بتواند براى خود تاريخ انسانى بسازد ، قابل اجتناب بوده است .\r\n\r\nدليل دوم - براى اثبات اين حقيقت كه بشر براى پيشرفت و تكامل ارزشى خود بطور مستمرّ قانونى حركتى انجام نداده است\r\nنكبتها و عوامل سقوط فراوانى است كه از آغاز تاريخ تاكنون از او ديده مىشود و ما مقدارى از آنها را در رسالهء « حيات معقول » آورده‌ايم و در اين مبحث باضافهء توضيحات بيشتر و افزودن چند عامل ديگر كه مجموعا به پنجاه و دو عامل مىرسد ، به خوبى اثبات مىكنيم كه :\r\n","description":"","footnote":"","page_name":" 165 ","page_number":165},
  {"content":"\r\nادّعاى تكاملى كه بشر به راه انداخته است فقط مىتواند تسليتى بر ورشكستگى و عقب ماندگى خود بوده باشد . 1 - آيا بشر توانسته است قدمى در راه توسعه و تقويت هشيارىهاى خود بردارد آيا در تعليم و تربيت نسلها ، اصرار شده است كه :\r\n\r\nچون سر و ماهيّت جان مخبر است\r\nهر كه او آگاه تر با جانتر است\r\n\r\nپس بايد بر آگاهيها و هشيارىهاى مردم افزود ، يا اين كه هر چه زمان پيشرفته ، انواع بيشترى از عوامل تخدير و سركوبى هشيارىها رواج پيدا كرده است آيا مضامين ابيات زير كه از جلال الَّدين مولوى است ، چاره جوئى شده است ، يا اين كه مبارزه با هشيارىها و سركوب آنها ، با گذشت زمانها رو به افزايش گذاشته است :\r\n\r\nجمله عالم ز اختيار و هست خود\r\nمىگريزد در سر سرمست خود\r\nمىگريزند از خودى در بيخودى\r\nيا به مستى يا به شغل اى مهتدى\r\nتا دمى از هوشيارى وا رهند\r\nننگ خمر و بنگ بر خود مىنهند\r\n\r\nادّعاى تكامل با اين وضع چه معنا دارد بايد گفت : بدانجهت كه بشر با تكامل سرو كارى ندارد ، لذا خود را به پيدا كردن پاسخ اين سؤال مجبور نمىبيند 2 - در مسير تكاملى كه اين عاشق تكامل پيش گرفته است ، عشقهاى سازنده و بوجود آورندهء خيرات ، از صحنهء زندگى رخت بر بسته است . عشقهائى كه بشر هيچ كار بزرگى را در طول تاريخ بدون استمداد از آنها نتوانسته است انجام بدهد . من از وجدان انسانها مىپرسم نه از انديشه‌هاى حرفه اى سودجو ، آيا اين عشقهاى سازنده دوشادوش پيشرفت تكنيك ( صنعت ) پيش رفته است آيا كمپيوترها اين عشقها را در درون مردم مورد تشويق قرار مىدهند با اين كه مىدانيم پاسخ اين گونه سؤالات منفى است ، با كدامين منطق و وجدان\r\n","description":"","footnote":"","page_name":" 166 ","page_number":166},
  {"content":"\r\nفرياد مىزنيم : انسان سر فصل تكامل است انسان تكامل يافته رو به تكامل بيشتر مىرود 3 - يكى از علامات بسيار جالب تكامل بشرى خشكيدن چشمه سارهاى عواطف و احساسات شريف و نيروبخش حيات است كه بشر امروزى را بيچاره كرده است 4 - اين هم نوعى از منطق تكامل است كه قدرت را در برابر حقّ مىنهد و اين مسئله را بوجود مىآورد كه « آيا حقّ پيروز است يا قدرت » انسان با طرح اين مسئله ، رسوا كننده ترين اعتراف را در بارهء عقب ماندگى خود از رشد و تكامل ابراز مىنمايد . مسلَّم است كه قدرت اساسىترين عامل طبيعى حركات و تحوّلات و بروز نمودها و مختصّات اشياء در نظم هستى است ، بنا بر اين ، قدرت بزرگترين نعمت خدادادى براى عالم وجود است . با اين وصف وقتى كه آدمى اين مسئله را مطرح مىكند كه « آيا حقّ پيروز است يا قدرت » نخست قدرت را مساوى باطل فرض مىكند و سپس مسئلهء فوق را طرح مىنمايد .\r\n5 - يكى ديگر از علامات تكامل اين موجود اينست كه در طول هزاران سال كه از ديدگاه‌ها و جنبه‌هاى گوناگون با خويشتن سرو كار داشته زيستشناسى اعضاء شناسى ، روانشناسى ، حقوق ، اقتصاد ، اخلاق ، سياست و هنر و ده‌ها امثال اين علوم را در بارهء خويشتن بوجود آورده است ، ولى از شدّت اوج تكامل هنوز نمىداند « من » چيست و هر وقت با امثال اين گونه مسائل مواجه شده است با اين جمله كه اساتيد و رهبران ما مىفهمند و يا در آينده معلوم خواهد گشت ، خود را تسليت مىدهد و در اين زندگى با من مجهول ميليونها حقّ و امتياز همديگر را پايمال نموده و تا فرداى ناپيدا و تا رو يا رويى با اساتيد و رهبران ، ميلياردها ميليارد انسان ، راهى زير خاك تيره مىگردند .\r\n6 - اين انسان تكامل يافته خواه « من » خود را شناخته يا نشناخته باشد ، در هر دو حال نتوانسته بان اعتدال روانى موفّق شود كه از دو بيمارى « خود -\r\n","description":"","footnote":"","page_name":" 167 ","page_number":167},
  {"content":"\r\nبزرگ بينى » و خود كوچك بينى نجات پيدا كند و بعبارت كلَّىتر اين موجود تكامل يافته هنوز نمىداند كه اصل « صيانت ذات » را كه ما آن را اصل الاصول مىخوانيم چگونه مورد بهره بردارى قرار بدهد .\r\n7 - اين بينواى بينوايان ولى پر ادّعا مخصوصا پر ادّعا در تكامل ، هر موقعى كه قدرتى به دستش رسيده است ، « از شدّت تكامل » نخست خود آن قدرتمند از مالكيّت بر خويشتن ناتوان گشته و همهء اصول و قوانين انسانى را زير پا گذاشته و سپس همان قدرت را در راه تخريب و نابود كردن قدرتهاى ديگران مستهلك ساخته است كه بان قدرتمندان مسلَّط شود و ارادهء زندگى آنان را مشروط به ارادهء خود نمايد با اين حال ، باز مىگويد : من تكامل يافته‌ام اين قدرتمندان نابخرد نمىدانند كه همان شيران بدور از عقلند كه در سرتاسر تاريخ آتش در نيزارهائى مىافروزند كه خود در آنها زندگى مىكنند نادانتر از آنند كه بدانند كه در آن آبادى كه ساختمانهايش از نى و بورياست ، با آتش نبايد بازى كنند و بقول سعدى : « آن را كه خانه نيين ( از نى ساخته شده است ) بازى نه اين است . »\r\n8 - اين تكامل يافته هنوز نمىداند كه از شخصيّتهاى بزرگ و نوابغى كه خداوند متعال براى پيشرفت انسانها به جوامع عنايت مىفرمايد ، چگونه استفاده كند . گاهى از اين شخصيّتها بتهائى مىسازد و همهء ارزشها و اصول انسانى را قربانى آنان مىنمايد . گاهى ديگر چنان آن شخصيّتها را سركوب مىكند كه حتّى نام و نشانى از آنان را زنده نمىگذارد و هنوز اين تكامل يافته نفهميده است كه بايستى از امتيازاتى كه شخصيّتهاى بزرگ دارا مىباشند ، با كمال قدردانى از آنان [ نه با عشق و پرستش بر موجوديّتشان كه دير يا زود در زير خاكهاى تيره خواهد پوسيد 
  ] بهره بردارى كنند و هرگز شخصيّتها را به مرحلهء مطلق نرسانند كه هيچ انسانى نه بمرحلهء مطلق مىرسد و نه ظرفيّت شنيدن چنين سخنى را دارد كه به او بگويند : « تو از نظر عظمت\r\n","description":"","footnote":"","page_name":" 168 ","page_number":168},
  {"content":"\r\nبه مرحلهء مطلق رسيده اى » .\r\n9 - اين تكامل يافته هنوز توانائى زيستن بدون اسلحه را ياد نگرفته است و بعبارت روشنتر : همانطور كه اين موجود در زندگى ابتدائى براى اين كه بتواند زندگى كند مىبايست چوب و چماق و قمه و تير و كمان و گرز و نيزه و شمشير داشته باشد تا بتواند اثبات كند كه من زنده‌ام ، امروز هم كه فرياد تكاملش تا آخرين نقطه‌هاى كهكشانها طنين انداخته است ، براى اثبات اين كه زنده است مجبور است به توپ و خمپاره و تانك و مسلسل و ناوهاى متنوّع جنگى و بمبها و موشكها با كلاهكهاى اتمى و مواد شيميائى و ميكربى كه كوس رسوائى تكامل ما انسانها را چنان نواخته است كه خود ما از شنيدن اين اسم ( انسان ) سرافكنده مىشويم ، و غير ذلك متوسّل شود . قضيّهء بالاتر از اينست كه ما گفتيم ، بلكه بمقتضاى تكاملى كه در پيش گرفته است انسان امروزى مجبور شده است براى اثبات اين كه زنده است و حقّ زندگى دارد ، اسلحه اى را بدست آورد كه بنا به اظهارات كارشناسان براى چند بار متلاشى كردن زمين كفايت مىكند و معناى اين گونه استدلال به اين كه من زنده هستم و در مسير تكاملم ، اينست كه « من چند بار مىتوانم خودكشى كنم تا اثبات كنم كه من هستم و در مسير تكاملم »\r\n\r\nچشم باز و گوش باز و اين عما\r\nحيرتم از چشم بندى خدا\r\n\r\n10 - اين سر فصل تكامل در دورانهاى اخير كه پيشرفت دانش و بينش به اوج رسيده و واقعا گسترش و عمق علمى خيره كننده اى را بوجود آورده است نمىتواند طرح علمى يك موضوع را از عشق و پرستش آن ، بر كنار داشته باشد مثلا در بارهء اراده كه يك موضوع قابل بررسى علمى است و مىتوان آن را با اصول و قوانين علمى مورد تحقيق قرار داد ، بقدرى در توسعه و تعميم آن افراط مىكند كه مانند شوپنهاور مىگويد : « اگر ما اراده را خوب بشناسيم ، همهء اسرار هستى را خواهيم فهميد » . آن يكى با عشق به پديدهء جنسى نر و ماده ، همين پديده را تا سر حدّ جوهر حيات و زير بناى همهء شئون زندگى فردى و اجتماعى بالا مىبرد\r\n","description":"","footnote":"","page_name":" 169 ","page_number":169},
  {"content":"\r\n11 - اگر بخواهيد معناى تكامل را خوب درك كنيد ، به اين جريان شرمآور در روابط انسانها با يكديگر توجّه فرمائيد : كه : « پيوستن انسان به انسان ديگر بر مبناى احتياج و گسيختن آن دو از يكديگر بر مبناى سود شخصى » 12 - شدّت گرفتن منفعتپرستى حتّى در مواردى كه به ضرر ديگران تمام شود تا حدّى كه بعنوان مفسّر و عامل ادامهء حيات و گاهى هم بعنوان فلسفهء حيات ، از مختصّات تكامل اين انسان است . و منظور عمده از اين منفعت همان منفعت مادّى است .\r\n13 - لذّتپرستى ، حتّى در مواردى كه به آلام ديگران تمام شود . اين پديده حتّى در كلمات برخى از آنان كه مىگويند : « ما فيلسوفيم » تا حدّ فلسفه و هدف زندگى نيز معرّفى شده است اين هم يكى از دلائل تكامل است كه لذّت فقط در قلمرو لذائذ مادّى هدف حيات انسانى تلقّى مىشود در مقابل گفتار بعضى از انسان شناسان كه گفته‌اند : تلذّذ چه هدف ناچيز تلذّذ كار جانوران است .\r\n14 - يكى از محكمترين دلايل تكامل اين موجود عبارتست از جواز قربانى كردن همهء ارزشها و عظمتهاى انسانى و الهى براى وصول به هدفى كه تشخيص داده شده است اين رسالت براى نابودى انسانيّت را ماكياولى دست پروردهء سزار بورژيا در اختيار كاروان تكامل قرار داده است . اين رسولان ضدّ انسانى اين شرط را هم در « هدف وسيله را توجيه مىكند » در نظر نگرفتند كه بگويند : « عظمت آن هدف كه واقعيّتهائى را بعنوان وسيله قربانى مىنمايد ، بايد بقدرى داراى ارزش و عظمت باشد كه هم از دست رفتن وسيله را جبران نمايد و هم موجب حلّ مشكل يا مشكلاتى گردد .\r\n15 - پانزدهمين دليل تكامل انسانها كه بسيار جالب است ، « هدف ديدن خويشتن و وسيله ديدن ديگران » مىباشد كه پديده ايست بسيار شائع ، و هنوز\r\n","description":"","footnote":"","page_name":" 170 ","page_number":170},
  {"content":"\r\nاين موجود تكامل يافته نمىخواهد بپذيرد كه امتياز تكوينى كه او دارد ، ديگران نيز دارا مىباشند . همان مشيّت خداوندى كه وجود او را براى قرار گرفتن در آهنگ والاى هستى ، تحقّق بخشيده است ، همان مشيّت ديگر افراد انسانى را هم جزئى از آهنگ والاى هستى قرار داده است . آيا به نظر شما ، منطق « من هدف ، ديگران وسيله » بازگو كنندهء هويّت « خودپرستى » كه مهلكترين بيمارى در قلمرو زندگان است ، نمىباشد و اگر بگوئيم : انسانها از جريان موجودات طبيعى ناآگاه بوجود آمده و در همان قلمرو طبيعت هم نابود مىشوند و از بين مىروند و مشيّت الهى آنان را بوجود نياورده است در اين فرض ، باز منطق فوق جز زائيده شده از مغزهاى تباه نخواهد بود ، زيرا چه معنى دارد كه طبيعت ناآگاه و بىزبان و بىاختيار بعضى از اجزاء خود را بر بعضى ديگر ترجيح بدهد كه بعضى از آنان هدف و برخى ديگر وسيله اى براى آنان باشند البتّه مسلَّم است كه اگر در تفسير وجود انسان ، مشيّت الهى دخالت نكند ، يا اصلا با پيروى از مكتب تكامل يافتهء خفاش بگوئيم : آفتابى وجود ندارد ، در اين صورت بمقتضاى قانون ويرانگر انتخاب طبيعى و تنازع در بقاء هيچ منطقى در برابر همان منطق پوچ كه مىگويد « من هدف و ديگران وسيله » وجود نخواهد داشت . من معتقدم همهء متفكَّران اين مسئله را به خوبى مىدانند يعنى به خوبى مىدانند كه اگر وجود انسانى وابسته به خدا و مشيّت خداوندى نباشد ، منطقى جز « من هدف و ديگران وسيله » قابل تصوّر نيست و اگر كسى يا كسانى پيدا شوند كه بگويند : نه آقا ، اين چه حرفى است كه مىزنيد وا انسانا ، وا تكاملا ، وا علما ، وا ترقّيا ، وا صنعتا ، وا پيشرفتا ، وا قرن بيستما شما ضدّ انسانى صحبت مىكنيد شما به انسان اهانت مىكنيد كه مىگوئيد : اگر وابستگى انسان به خدا و مشيّت خداوندى نفى و انكار شود ، هيچ منطقى « جز من هدف و ديگران وسيله » و هيچ حركتى جز حركت در مسير تنازع در بقاء و انتخاب اقوى [ به معناى درنده تر نه سقراطتر و نه ابو ذرتر و نه ابن سيناتر و مولوىتر 
  ] وجود نخواهد\r\n","description":"","footnote":"","page_name":" 171 ","page_number":171},
  {"content":"\r\nداشت . مىگوئيم : آيا نفى پيوستگى انسان به خدا و مشيّت خدا ، و دم زدن از انسان ، جز دو روئى و يا حيله گرى براى شكار انسانها و منتقل ساختن قدرت از دسته اى به دسته اى ديگر از انسانها چيزى ديگر در بر دارد 16 - اين هم تكامل فلسفى انسان است كه نه تنها نمىخواهد فاسد را با صالح دفع كند ، يعنى فاسد را بر دارد و صالح را بجاى آن بگذارد . كاش جريان ملاحظهء مصالح و مفاسد در همينجا تمام مىشد ، بلكه اغلب به جهت بىتوجّهى و گاهى با توجّه ولى از روى لجاجت فاسد را با افسد دفع كرده است اى كاش فقط به همين نكبت و سيه روزى قناعت مىنمود ، ولى همه مىدانيم كه در آن موارد كه دفاع از خويشتن و توجيه موقعيّت خود مطرح است ، فاسد را با افسد دفع مىكند و براى اين نابكارى فيلسوف مىشود و فلسفه هم مىبافد 17 - اختلالات كنشهاى سيستمهاى زنده . اين همان « دليل تكامل » است كه كنراد لورنتس در كتاب معروف خود « هشت گناه بزرگ انسان متمدّن » مشروحا مورد بررسى قرار داده است .\r\n18 - ويران ساختن محيط زندگى و تبديل مناظر زيباى طبيعت و فضاى حياتبخش كرهء زمين به ميادين جنگ و جبهه‌هاى كشتار و ماشينهاى خشكانندهء زندگى و زرّادخانه‌هاى اسلحهء كشنده .\r\n19 - يكى از مهمترين دلائل تكامل بشرى ، اشتغال روزافزون مغزهاى بزرگ براى كشف آسانترين و بىخرجترين طرق تخريب آباديها و نابوديهاى زراعت و از بين بردن نسلها ، در صورتى كه اگر اين مغزهاى بزرگ در راه كشف وسائل احياى انسانها و تقويت عواطف آنان و ايجاد ارتباطهاى انسانى سازنده ، به كار بيفتد ، واقعا مىتوانند تاريخ طبيعى حيات انسانها را به تاريخ انسانى انسانها مبدّل بسازند .\r\n20 - لاينحل ماندن معمّاى مرد و زن و روياروى قرار گرفتن اين دو صنف با يكديگر ، پس از تحرّك با عامل جنسى بنام عشق و علاقه ، تا آنجا كه\r\n","description":"","footnote":"","page_name":" 172 ","page_number":172},
  {"content":"\r\nبعضى از روانشناسان چنين گفته‌اند كه : احتمال تطابق و هماهنگى يك زن و مرد با يكديگر همان مقدار است كه سيبى را دو نصف كنند ، يكى از دو نصف را به گوشه اى از يك جنگل بسيار بزرگ [ پر از كوه‌ها و درختان و رودخانه‌ها 
  ] بيندازند و نصف ديگر را به گوشه اى بسيار دور از آن گوشه ، آن گاه بادى بوزد و اين دو نصف سيب را بهمديگر بچسباند 21 - رقابت و تضادّ انسان با خويشتن با انواعى گوناگون ، با اين كه مىداند كه اين رقابت و تضادّ بدانجهت كه سازنده نيست به ضرر و گاهى نابودى خود مىانجامد .\r\n22 - منتفى شدن احساس وحدت عالى در حيات و در شخصيّت .\r\nگويى : تكامل آدمى خصومت شديدى با احساس و گرايش به وحدت حيات و وحدت شخصيّت دارد كه هر چه زمان پيش مىرود ، اين خصومت شديدتر مىگردد بدون دريافت و تحقّق بخشيدن به اين وحدت كه واقعا مىتواند هويّت و مختصّات حيات و شخصيّت آدمى را تفسير و توجيه نمايد ، ما انسانها جز دركها و تعقّلها و اراده‌ها و عواطف گسيخته اى چيزى نخواهيم داشت . بعبارت روشنتر هر يك از حيات و شخصيّت آدمى يك حقيقت است ، و در عين حال كه هر يك از آن دو داراى ابعاد بسيار متنوّعى است و بايستى هر يك از آن ابعاد بطور كامل از نظر شناخت و اشباع مقتضياتش مورد توجّه و تكاپو قرار بگيرد ، بايستى آن حالت وحدت كه حيات و شخصيّت انسان را مشرف به خود مىسازد و از متلاشى شدن باز مىدارد [ آن متلاشى شدن كه هر يكى از اجزاء معناى پيوستگى بكلّ را از دست مىدهد 
  ] بشناسد و آن را هر چه كاملتر بوجود بياورد . از بين رفتن وحدت حيات و وحدت شخصيّت ، از يك جهت تفاوتى با عدم درك آن ندارد ، زيرا اگر وحدت حيات و وحدت شخصيّت درك نشوند ، هم قطعات گسيخته حيات قابل تفسير و توجيه منطقى نخواهد بود و هم قطعات گسيخته شخصيّت او . به همين جهت است كه پيشتازان تكامل روحى مىگويند :\r\n","description":"","footnote":"","page_name":" 173 ","page_number":173},
  {"content":"\r\nمگذاريد زمان با قطعات خيالى سه گانه اش ( گذشته ، حال و آينده ) روح شما را قطعه قطعه نمايد يا بقول مولوى : نى روح شما را پر گره بسازد -\r\n\r\nهست هشيارى زياد ما مضى\r\nماضى و مستقبلت پردهء خدا\r\nآتش اندر زن بهر دو تا به كى\r\nپر گره باشى از اين هر دو چونى\r\nلا مكانى كه در او نور خدا است\r\nماضى و مستقبل و حالش كجاست\r\nماضى و مستقبل اى جان از تو است\r\nهر دو يك چيزند پندارى دو است\r\n\r\n23 - تحوّل تدريجى شخصيّتهاى مستقلّ انسانى به شخصيّتهاى بى - رنگ و بىاصل كه هر اندازه اين تحوّل پيشتر برود ، احاطهء جبر و ناآگاهى بر وجود انسان بيشتر مىگردد . و بعبارت ساده تر : « سازگارى شخصيّت با هر عامل و رويدادى كه پيش بيايد و عدم تأثّر از هيچ اصل و قانونى كه براى شخصيّت آگاه و مستقلّ آدمى وجود دارد . » آرى ، اين هم يكى از دلائل تكامل بشرى است اگر در بارهء جبرگرائى بسيار افراطى كه در قرن نوزدهم در عرب به راه افتاد ، دقّت بيشترى كنيم ، خواهيم ديد : بعضى از متفكَّران در آن دوران ، از پديدهء اختيار چنان گريزان بودند كه گوئى اگر يك انسان ادّعاى اختيار نمايد ، كاروان بشريّت را در حركت خود به پيش ، به عقب بر گردانده است از مطالعه كنندهء محترم كه با ديدهء تحقيق در اين مطالب مىنگرد ، استدعا مىشود به عبارات زير كه از يكى از مشهورترين شخصيّتهاى قرن 19 نقل شده است دقّت فرمايد : « بشر تاريخ خودش را مىسازد ، ولى نه آن طور كه مايل است و نه تحت شرايط و اوضاع و احوالى كه خود انتخاب كرده است بلكه تحت شرايط و اوضاع و احوالى كه مستقيما بر او وارد شده [ با او مواجه شده 
  ] و به او داده شده است و از گذشته به او منتقل گشته است . . » سپس مىگويد : « سنّت همه نسلهاى گذشته همچون كابوسى بر مغز انسانها سنگينى مىكند و درست همان زمانى كه به نظر مىرسد او در فعّاليّتهاى انقلابى خويش\r\n","description":"","footnote":"","page_name":" 174 ","page_number":174},
  {"content":"\r\nاشتغال دارد و چيزهائى كه تصوّر مىكند خلق كرده است و در گذشته هرگز وجود نداشته است و بروشنى چنين دوره اى از بحرانهاى انقلابى كه بشر با هيجان و اضطراب مطرح مىكند ، روح گذشتگان است كه در خدمت آنان در آمده است و انسان انقلابى [ آن چيزها را 
  ] از نسلهاى گذشته عاريه گرفته مىجنگد ، فرياد مىكشد ، تظاهر مىكند بدين منظور كه ارائه كند ، صحنهء جديدى از تاريخ جهان را در اين زمان باز كرده است ، بان افتخار مىكند ( احساس غرور مىكند ) در حالى كه جامه اى بدل پوشيده و با زبان عاريتى سخن مىگويد » ( 1 )  مسائلى را كه در پيرامون مطالب فوق مىتوانيم مطرح كنيم ، بدينقرار است : يك - جملهء اوّل كه مىگويد : « بشر تاريخ خود را مىسازد » با مطالب بعدى كه بشر را يك جاندار صد در صد متأثّر از گذشتگان قرار مىدهد ، تناقض صريح دارد و نويسنده مىبايست بجاى جملهء مزبور اين جمله را « بشر در گذرگاه جبرى تاريخ جبراً ساخته مىشود » بگويد .\r\nدو - مىگويد : « نه آن طور كه مايل است و نه تحت شرائط و اوضاع و احوالى كه خود انتخاب كرده است بلكه تحت شرائط و اوضاع و احوالى كه مستقيما بر او وارد شده [ با او مواجه شده 
  ] و به او داده شده و از گذشته به او منتقل گشته است » اگر اين جمله را مورد دقّت قرار بدهيد ، انتقادهاى زير را در آن خواهيد ديد 1 - آن گذشتگان كه شرائط و اوضاع و احوال را به دورهء آينده منتقل نموده‌اند ، آنها را از كجا گرفته بودند آيا دموكراسى را از شامپانزه‌ها و رياضيّات عاليه را از گوريلها و علوم مربوط به ذرّات بنيادين طبيعت را از هايدلبرگ و آن همه هنرهاى بسيار ظريف داوينچى را از عنكبوت و سمفونىهاى بتهون را از الاغهاى قبرس گرفته‌اند 2 - قدرت و استعداد اكتشاف و فرهنگسازى و تمدّن پردازى بشر چه شده است آيا اين كه دانشمندان مسلمين\r\n","description":"","footnote":" ( 1 ) در بارهء جامعه و تغييرات اجتماعى تأليف نيل اسمسلر ص 165 از متن انگليسى . ","page_name":" 175 ","page_number":175},
  {"content":"\r\nدر قرن سه و چهار و نيمهء قرن پنجم هجرى علم را از سقوط حتمى نجات دادند و تجربه و مشاهده را در بوجود آوردن دانش مبنا قرار دادند ، دروغ بوده است آيا اين همه اكتشافات و اختراعات كه در دو قرن 19 و 20 در مغرب زمين بروز كرده است ، دروغ بوده و همهء آنها ناگهان از آسمان به زمين باريده است يا از زمين روئيده است 3 - اگر گذشتگان بوده‌اند كه همهء اوضاع و شرائط و احوال و عناصر پيشرفتها و تمدّنها و انقلابات را به آيندگان منتقل مىنمايند چرا هر يك از آن گذشتگان آن اوضاع و شرايط و احوال و عناصر را به جامعه و نسل خود منتقل نمىسازند ، مگر هر جامعه اى از گذشتگان با نسلهاى آيندهء خود عداوت داشته‌اند يونان آن فرهنگ علمى و سياسى و هنرى خود را به نسل خود نمىدهد و ناگهان مردمان رم مىآيند و از يونانىها غارت مىكنند و مىبرند و براى خود يك فرهنگ و تمدّن تشكيل مىدهند كه هم نرون خونخوار و ديوانه را مىسازد و هم مارك اورليوس فيلسوف خردمند و عاطفى را [ بجز در بارهء مسيحىها كه اين فيلسوف در بارهء آنان حسّاسيّت داشته است 
  ] تمدّن بين النّهرين نه تنها به نسل خود بينالنّهرينىها منتقل نمىگردد و اقوام و جوامع ديگر آن را تعقيب مىكنند ، يا بوجود مىآورند ، بلكه قرنهاى بسيار طولانى اين سرزمين مانند هند دست بدست مىگردد .\r\nسه - اين كه اين نويسنده تأكيد مىكند كه همه چيز از گذشتگان است ، متوجّه نشده است كه واقعيّات شايستهء انسان كه همهء مردم خردمند در همهء ادوار و در همهء جوامع در تحصيل آنها تكاپو مىكنند ، امورى فطرى و مشترك مىباشند كه چنان كه به هيچ قوم و نژادى اختصاص ندارند ، به هيچ اقليم و دورانى هم بسته نيستند . اگر بر فرض جامعه اى امروز داد و فرياد راه بيندازد و طرح انقلابى بريزد كه من مىخواهم به « از خود بيگانگى » خاتمه بدهم و به خود - آشنائى و انسان آشنائى برسم ، اگر هم وسائل و ابزار و سخنان و شعارهائى نو در اين داد و فرياد و انقلاب داشته باشد ، اصل هدفى كه براى داد و فرياد\r\n","description":"","footnote":"","page_name":" 176 ","page_number":176},
  {"content":"\r\nانقلاب طرح نموده است ، سابقه دارد و شما مىتوانيد همين هدف را در عناصر و پديده‌هاى دينى و فرهنگى گذشتگان به خوبى مشاهده كنيد . بعنوان مثال در نتيجه گيرى از قصّه‌ها و اساطير آفريقاى باستانى جملات زير بدست آمده است : « انديشه‌هاى لطيف فلسفى و باورداشتهاى متعالى مذهبى ، پا بپاى خرافه گرائى و گمانهاى ساده لوحانه و كودك پسندانه ، عموما در افسانه‌ها منعكساند .\r\nاسطوره‌ها همانند كانهاى زغال سنگ ، انبوهى از زغال ، و رگه‌هاى الماس را با هم و درهم دارند . از اين روى تا اسطوره كاوى ، نسج افسانه‌ها را ، از شكل قصّه گونهء آنها به واحدهاى اوّليّهء فكرى ، به نخستين ياخته‌هاى تشكيل - دهندهء عقيدتى آنها ، باز پس نكاود ، ما هرگز به گوهرهاى مكنون و پايدار لطائف انديشهء بشرى ، در بطن اسطوره‌ها پى نخواهيم برد . در حقيقت صرفنظر از جنبهء تفريحى ، و لالائى گويانهء افسانه‌ها - آنچه كه مطالعه در اسطوره‌ها را براى پژوهندگان تاريخ رشد فكر فلسفى ، براى تجلَّى جويان وجدان عامّ بشرى ، براى مردم شناسان ، براى جامعه شناسان ، براى كارشناسان مقايسه اى اديان ، براى آرمانشناسان و ديگر انديشمندان علوم انسانى و ادبيّات عامّيانه ، اجتناب ناپذير مىسازد ، انعكاس وجود همين ديرينترين ذخائر فكرى و ناآگاه اقوام مختلف در اسطوره‌ها است . » ( 1 )  ولى اين حقايق انسانى براى هر جامعه و دورانى از همهء جهات يكسان تلقّى نمىگردد . مثلا حقائق اقتصادى زمانى آن انگيزگى را ندارد كه همهء شئون بشرى را تحت الشّعاع خود قرار بدهد ولى در زمانى با اجتماع شرايطى مناسب انگيزگى مزبور را پيدا مىكند و بطور كلَّى چنان كه در عوامل محرّك تاريخ گفتيم : هر يك از آن عوامل بمقتضاى شرايط و اوضاع و احوال مىتواند در سير تاريخ و بروز كيفيّتهاى اوّليّه و ثانويّه تأثير اساسى داشته باشد .\r\n","description":"","footnote":" ( 1 ) . آفريقا - افسانه‌هاى آفرينش تأليف يولى باير ترجمهء ژ . آ . صديقى ص 177 و 178 . ","page_name":" 177 ","page_number":177},
  {"content":"\r\nچهار - نويسندهء جملات مورد نقد و بررسى از كسانى است كه اعتقاد به تكامل انسان دارد ، يعنى بر اين عقيده است كه چنان كه انسان از نظر بيولوژيك و فيزيولوژيك در جريان تكاملى است ، همينطور از نظر مغزى و روانى .\r\nو بهر حال مسلَّم است كه اين نويسنده تكامل را با جبر محض سازگار ديده است و ما بايد اين نظريّه را مورد دقّت قرار بدهيم بايد اين مسئله حلّ شود كه فرق است ميان قدرت و كمال ، زيرا مىتوان از قدرت براى كشتار همهء انسانها و تخريب هر چيزى كه با دست بشر بسود مادّى و معنوى وى ساخته شده است ، بهره بردارى كرد ، ولى كمال در هر شكلش كه تصوّر شود جز احياء و سازندگى را نمىتواند مطرح كند . همچنين فرق است ما بين قدرت و جمال . بنا بر اين ، كمال باردار مفهوم ارزشى است چنان كه جمال باردار مفهوم جذبه و انبساط روانى است و در ماهيّت قدرت هيچ يك از اين دو مفهوم وجود ندارد ، بلكه بستگى به اين دارد كه قدرت كه يك واقعيّت ناآگاه و بىاختيار است ، در دست كيست و در راه وصول به چه هدفى استخدام شده است .\r\nپس اگر بگوئيم تكامل عبارتست از قهر و غلبهء جبرى بر طبيعت فقط ، در حقيقت يك مفهوم ارزشى را بجاى يك مفهوم بيطرف از ارزش و ضدّ ارزش به كار برده و مورد تعريف قرار داده‌ايم . اگر بگوئيم : تكامل عبارتست از غلبهء جبرى بر همنوع بطور مطلق ، در اين مورد نيز يك مفهوم ارزشى را در موردى به كار برده‌ايم كه از جهت جبرى بودن غير ارزشى است و از آن جهت كه غلبه بر همنوع بطور مطلق از عامل جبرى ضرورى سرچشمه نمىگيرد ، بلكه فقط در مواقع تزاحم و روياروئىهاى خشن است كه كشتار بوجود مىآيد ، در غير اين صورت عمل مزبور ضدّ ارزش و مورد نفرت همهء انسانها مىباشد .\r\nو اگر گفته شود : تكامل عبارتست از ايجاد بيشترين تأثير ، و پذيرش بيشترين تأثّر از واقعيّات انسانى و جهانى بسود خويش . اين تعريف . اگر چه\r\n","description":"","footnote":"","page_name":" 178 ","page_number":178},
  {"content":"\r\nبا نظر به مختصّات خود انسان مىتواند يك بعدى مهمّ از او را توصيف نمايد ( 1 )  ولى با نظر به عمق واقعيّات ، مىبينيم كه اگر از اين تأثّر و تأثير فقط نفع و حيات مطلوب و مادّى خويش را منظور نمايد ، ناتوانترين جانداران خواهد بود . اين ناتوانى معلول دو علَّت مىتواند بوده باشد : علَّت يكم - وقتى كه يك خود انسانى خويشتن را بعنوان محور يا باصطلاح روشنتر هدف مطلق تلقّى نمود ، از شناخت و پذيرش موجوديّت ديگر اشياء در هر دو قلمرو انسان و جهان [ بدانجهت كه واقعيّاتى براى خود هستند 
  ] ناتوان مىگردد ، زيرا چنان كه فرض كرديم چنين انسانى فقط و فقط خود خويشتن را مىشناسد و آن خود را هدف مطلق ديده و ديگر واقعيّات را وسيله مىبيند ، در صورتى كه با عظمتترين قسمت آن واقعيّات كه بنى نوع او هستند ، نه تنها وسائلى براى خود او نيستند ، بلكه هر يك از آنان ، مانند خود او استعداد تأثير و تأثّر فراگير در جهان هستى را در خود مىبيند . حتّى مىتوان گفت : آن قسمت از اشياء هم كه موجودات غير انسانى اين كيهان بزرگ را تشكيل مىدهند ، اگر هم بعد وسيله اى براى انسان داشته باشند ، بُعدى مستقلّ براى خود دارند كه با نظر بان بعد ، آهنگ خود را مىنوازند و مىشنوند و آيات الهى بودن خود را در آفاق روشن مىسازند -\r\n\r\nجمله اجزاء در تحرّك در سكون\r\nناطقان كانّا إليه راجعون\r\nذكر و تسبيحات اجزاء نهان\r\nغلغلى افكنده در اين آسمان\r\nجمله اجزاء زمين و آسمان\r\nبا تو مىگويند روزان و شبان\r\n\r\n","description":"","footnote":" ( 1 ) . چنان كه دانشمند ارجمند آقاى دكتر جهانگير ثانى در مقدّمهء مباحث مربوط به اعلاميّهء جهانى حقوق بشر آورده‌اند كه : « انسان جانداريست كه بيشترين اثر را بر موجودات و امور مىگذارد و بيشترين اثر را از آنها مىپذيرد و اين تأثير و تأثّر را در روند زندگى به وجه غير قابل مقايسه اى با ديگر حيوانات مورد عمل و استفاده قرار مىدهد . » ","page_name":" 179 ","page_number":179},
  {"content":"\r\n\r\nما سميعيم و بصيريم و هشيم\r\nبا شما نامحرمان ما خامُشيم\r\nخامشيم و نعرهء تكرارمان\r\nمىرود تا پاى تخت يارمان\r\n\r\nعلَّت دوم - محدوديّت هويّت و مختصّات خود از لحاظ مادّى - عمر محدود ، آنچه را كه بعنوان غذا و پوشاك مستهلك خواهد كرد محدود ، جائى را كه بعنوان مسكن انتخاب خواهد كرد محدود ، فعّاليّت غرائز طبيعىاش محدود است ، براى چنين خود محدود ، چگونه مىتوان با هستى نامحدود در تأثير و تأثّر قرار گرفت . بلى اگر خود انسانى بتواند از مرحلهء خود طبيعى بگذرد و آن خود مجازى را پشت سر بگذارد و به خود حقيقى برسد كه شعاعى نا محدود از اشعّهء خورشيد عظمت خداوندى مىباشد ، در اين صورت نوعى احاطه و اشراف بر عالم هستى پيدا مىكند و بقول جلال الدّين مولوى متوجّه مىشود كه :\r\n\r\nجوهر است انسان و چرخ او را عرض\r\nجمله فرع و سايه‌اند و تو غرض\r\n\r\nپنج - نتيجهء جبرى بسيار روشنى كه مىتوان از مجموع جملات آن نويسنده در اين مبحث و در مباحث ديگر كه مىگويد : تحوّلات و رويدادهاى تاريخ بر مبناى جبر محض بوقوع مىپيوندند و از چهار مرحله مىگذرند و بمرحلهء پنجم مىرسند ، گرفت ، اينست كه انسان در صحنهء هستى جز مشتى جاندار مجبور به زندگى وسيله اى چيز ديگرى نيست ، او انتخاب نمىكند ، بلكه تاريخ و گذشتگان براى او انتخاب مىنمايند . پس تنها توصيه اى كه بنا بر اين نظريّه مىتوان به انسان نمود ، اينست كه بنشين تا مبدء و مقصد و سمت حركت ترا تعيين كنند ، و آن گاه حركت كن و اين جبر بىامان بهشت آمال ماكياولى - ها و چنگيزهاى قرون و اعصار است كه همواره ادّعا مىكنند : اين مائيم كه مىتوانيم و بايد مبدء و مقصد و سمت حركت انسانها را تعيين كنيم\r\n","description":"","footnote":"","page_name":" 180 ","page_number":180},
  {"content":"\r\nاميدواريم كه مقصود نويسنده يا نويسندگان چيز ديگرى غير از محتويات مستقيم الفاظشان بوده باشد .\r\n24 - رو به سستى و انحطاط رفتن احساسات لطيف انسانى كه اساسىترين عامل تلطيف واقعيّات خشن طبيعت بوده و انسانها را تا حدّ احساس وحدت در حيات و ايدآلهاى اعلاى آن ، بالا مىبرد . شگفتآور اينست كه هر مكتبى را كه از تراوشات مغز بشرى يا ابلاغ شده از وحى خداوندى است ، سراغ بگيريم ، همهء آن مكتبها انسانها را به داشتن جوهرى در نهاد كه موجب وحدت و احساس آن مىباشد هشدار داده و بسوى شناخت و تحصيل آن همهء انسانها را دعوت و تحريك نموده‌اند ، با اين حال مشاهده مىشود كه جدائى انسان از انسان هر روز رو به افزونى بوده و آدميان در ارتباط با يكديگر شبيه جماداتى هستند كه فقط براى حفظ خويشتن مجبورند در كوهها و دشتها و درياها و فضاها دنبال يكديگر بدوند و فرياد بزنند كه كجا فرار مىكنى ، من بايد ترا با دست خود بكشم ، زيرا تو در آسيا متولَّد شده اى و يا در فضاى آفريقا به دنيا آمده و از آن تنفّس مىنمائى اين روياروى هم قرار گرفتن و اين تخاصمهاى نامحدود و مستمرّ بهترين دليل آن است كه انسانها فاقد احساس همنوع بودن مىباشند و انسانها از احساس درد و شكنجهء ديگران نه تنها رنج نمىبرند ، بلكه خوشحال هم هستند .\r\n25 - آيا مىتوانيد اثبات كنيد كه اين حضرت تكامل يافته در مسير رشد و تكامل به موقعيّتى رسيده است كه مادران امروز بيش از گذشتگان و بهتر از آنان ، براى فرزندان خود احساس عاطفه مىنمايند آيا مىتوانيد اثبات كنيد كه همسران امروز خيلى بهتر و اصيلتر از گذشتگان از رابطهء زناشوئى لذّت مىبرند و نظم و بايستگى حيات خود را با ارتباط زناشوئى عالىتر و زيباتر از گذشتگان درك مىكنند و آيا مىتوانيد اثبات كنيد كه به جهت رشد و تكامل روحى يا روانى كه قطعا به تبعيّت از رشد و تكامل\r\n","description":"","footnote":"","page_name":" 181 ","page_number":181},
  {"content":"\r\nفيزيولوژيك و بيولوژيك بوجود آمده است [ با بنظريّات تكامليّون باصطلاح امروز 
  ] لذّت فعّاليّت غريزهء جنسى امروز اصيلتر و عالىتر از گذشتگان است 26 - آيا مىتوانيد اثبات كنيد كه انسان در مسير تكاملى خود به درك عاليترى در زيباييها از گذشتگان نائل گشته است يعنى آيا انسانهاى امروز از درك زيبائى سپهر لاجوردين با ستارگان زرّينش [ در زيباييهاى محسوس 
  ] و از درك زيبائى وجدانهاى پاك و عالى [ در زيباييهاى معقول 
  ] معناى عالىتر و لذّتى عالىتر دريافت مىكنند 27 - در مسير تكامل خلَّاق وراثت رو به تباهى رفته و اختلالاتى مهمّ بوجود آمده است . آيا اين اختلالاتست كه دليل تكامل مىباشد براى بررسى اين مسئله رجوع شود به كتاب « هشت گناه بزرگ انسان متمدّن - كنراد لورنتس » 28 - تكامل در مسير خود ، فلسفه و هدف زندگى را هم گم كرده است اين ديگر از آن دلائل بسيار روشن براى اثبات تكامل است كه نه داروين آن را در خواب ديده بود و نه هربرت اسپنسر و نه اميل دوركيم و نه چرنيشنسكى و غيرهم .\r\nامروزه تيراژ كتابها و مقالاتى كه در پوچى و بىهدفى زندگى با اشكال مختلف نوشته مىشود و مورد مطالعهء حتّى جوانانى كه در متن بهار زندگى بسر مىبرند ، خيلى بالاتر از آن است كه كسى بگويد : بگذاريد يك عدّهء اندك از راه گم كرده‌ها هم با اين گونه كتابها و مقالات دلخوش باشند .\r\n29 - اضطراب شديد و نگرانى بىحدّ در بارهء آينده اى كه بشر در پيش دارد . ( مرض عمومى قرن بيستم ) آيا واقعا كرهء زمين با اين تاريخ و سابقه و با آن عظمت و با آن ميلياردها ساكنانش كه هر يك بالقوه\r\nبقول امير المؤمنين عليه السّلام كه فرمود : « و فيك انطوى العالم الأكبر »\r\n","description":"","footnote":"","page_name":" 182 ","page_number":182},
  {"content":"\r\n( و در درون تو جهانى بزرگتر نهاده شده است . ) هستند بانگيزگى هوى و هوس چند نفر بى خبر از خدا و انسان متلاشى خواهد گشت آيا هر چه انسان پيشتر حركت مىكند ، بر خودخواهى و لذّتجوئى و منفعتپرستى او كه بر آلام و ضررهاى ديگران تمام مىشود ، افزوده خواهد گشت آيا با گذشت زمانهاى بيشتر همهء حقائق عالى و با ارزش مانند علم و قانون و غير ذلك ابزار دست اقوياء خواهد شد اضطرابات ناشى از اين نگرانىها در وضع روانى همهء انسانهاى آگاه از جوانان نو رسيده تا كهنسالان سپيد موى تأثير ناگوار بوجود مىآورد . آيا اين نوع تكامل يافته فكرى در بارهء اين اضطرابات و نگرانىها مىكند اصلا آيا اين دلهره‌ها و آشفتگيها را جدّى تلقّى مىنمايد يك انسان آگاه مىگفت : شما چه فكر مىكنيد مگر نمىبينيد مردم شب و روز در ميان انواع بىشمار از وسائل تخدير غوطه ورند 30 - گويا حركت تكاملى چنين اقتضاء كرده است كه اين جزء تكامل - يافته كه انسان ناميده مىشود ، از مفهوم كلَّى و هدف اعلاى جهان و قوانينى كه او را در مسير تكامل قرار داده است ، اطَّلاعى نداشته باشد واقعا جاى شگفتى است كه آدمى كه در دامان اين جهان بزرگ شده و به اصطلاح به تكامل رسيده است ، چگونه باستثناى افراد نادر و استثنائى در هر قرنى ، نمىخواهند اين جهان را مگر در حدود خور و خواب و خشم و شهوتشان بشناسند حتّى همان كسان استثنائى هم كه در بارهء جهان و عظمت و شكوه قوانين و هدف عالى آن مىانديشند ، چنان از مردم غريب و بيگانه زندگى مىكنند كه گوئى از سنخ انسانها نيستند 31 - فرداگرايى ناشى از بريده شدن دست از امروز و ديروز و متلاشى ساختن واقعيّات با قطعات برندهء زمان ، بطورى كه مىتوان گفت : چندين هزار سال است كه ما تكامل يافتگان با اين بشارت بخويشتن « كه فردا كارها\r\n","description":"","footnote":"","page_name":" 183 ","page_number":183},
  {"content":"\r\nدرست خواهد شد « در فرداها زندگى مىكنيم :\r\n\r\nعمر من شد برخى فرداى من\r\nواى از اين فرداى ناپيداى من ( 1 ) \r\n\r\nالبتّه در دوران ما تاريكى اسلحهء گوناگون كه تكامل يافتگان براى راحت كردن يكديگر از زحمت نفس كشيدن آماده فرموده‌اند حتّى آن فرداهاى تسليت - بخش را هم از دستشان گرفته است .\r\n32 - يك بيمارى فراگير كه همهء كاروانيان تكامل را در بر گرفته است ، مىتواند عاقبت و آيندهء اين تكاپوگر كمال را روشن بسازد . اين بيمارى فراگير « از خود بيگانگى » ناميده مىشود كه همواره معلولى بنام : 33 - « بيگانگى انسانها از يكديگر » را به ارمغان مىآورد . البتّه اين يك معلول جبرى براى آن علَّت است و آگاهى و آزادى و قدرت و پديده‌هاى ضدّ آنها دخالتى در آن ندارند زيرا وقتى كه من از خودم كه نزديكترين حقائق به خودم مىباشم احساس بيگانگى نمايم ، جاى ترديد نيست كه بطريق اولى از ديگر انسانها بيگانه خواهم گشت .\r\n34 - يكى ديگر از دلائل تكامل اين نوع شگفتانگيز از حيوانات قرار دادن همه چيز در دكَّان معاملات است . حالا توجّه فرمائيد : به تو محبّت مىورزم كه تو هم به من محبّت بورزى به تو محبّت مىورزم كه از انتقامجوئى تو در امان باشم به تو محبّت مىورزم كه اثبات كنم من آدمى داراى عاطفه و محبّت هستم به تو محبّت مىورزم و خار از پايت در مىآورم كه تا در موقعش خار از پاى من در آورى به تو محبّت مىورزم كه درونم را شاد و منبسط نمايد البتّه اين گونه محبّت هم اگر چه مانند ديگر اقسام آن ، معامله ايست كه به سود شخصى انجام مىگيرد ، ولى با نظر به اين كه عوض مطلوب در اين قسم شادى و انبساط وجدانى است ، اين معامله شريفتر از اقسام ديگر است كه متذكَّر شديم .\r\n","description":"","footnote":" ( 1 ) . برخى قربانى . ","page_name":" 184 ","page_number":184},
  {"content":"\r\nبهر حال ، با اين كه اين انسان تكامل يافته صفحات كتابهاى ادبى و اخلاقى و حتّى كتب مذهبىاش كه در تفسير و توضيح كتب آسمانى خود برشتهء تحرير در آورده است ، پر از دستور به محبّت ورزيدن است و بالاتر از اين ، با اين كه همهء كتابهاى آسمانى اين تكامل يافته محبّت به بنى نوع انسانى را با اشكال گوناگون توصيه نموده و حتّى در مواردى فراوان محبّت به انسان را محبّت به خدا معرّفى كرده‌اند ، با اين حال ، انسان پر مدّعا دست از سوداگرى خود برنداشته و اين نعمت الهى را در مجراى داد و ستد قرار داده است ، در صورتى كه داد و ستد كه بمقتضاى خود طبيعى آدمى با عوامل جبرى خواه ناخواه بايد انجام بگيرد ، نه ارزشى دارد و نه نيازى به توصيه و نه كسانى كه محبّت را بر مبناى سوداگرى ابراز مىكنند ، شايستهء تمجيد و تحسين مىباشند .\r\n35 - ناتوانى شديد گردانندگان جوامع [ و به اصطلاح متصدّيان مديريّت جوامع كه سياستمداران و زمامداران نيز ناميده مىشوند 
  ] از عمل به تعهّدات و قولهايى كه براى بدست آوردن پست و مقام بالا به مردم مىدهند و چنان آينده اى براى جامعه تصوير كرده و وعده مىدهند كه مردم بينوا و ساده لوحان خوشباور و خوشبين ، با تصدّى وعده دهنده بچنان آينده ، خود را در بهشت برين مىبينند و تأسّف مىخورند كه چرا گذشتگان مردند و به اين فردوس برين كه زمامدار ما مىخواهد براى ما ايجاد كند وارد نشدند معمولا كوشش مىشود يا ادّعا بر اين بوده است كه زمامداران و گردانندگان از برگزيدگان جامعه مىباشند اگر حال برگزيدگان جامعهء بشرى اين دغل و دروغ باشد ، وضعيّت پيروان و انسانهاى معمولى روشن مىشود يكى از دوستان مىگفت : پسرم پس از امتحان رياضى موقعى كه مىتوانست از دبير پاسخ بگيرد كه نمره‌هاى بچّه‌هاى كلاس ما چگونه بود ، پرسيده بود كه جناب آقاى دبير محترم ، لطفا بفرمائيد : وضع بچّه‌هاى كلاس ما در امتحان رياضى چگونه بود ، دبير گفته بود : فرزندم ، برو فكرت را ناراحت مكن ، شاگرد اوّل كلاس ( 3 ) گرفته است يعنى تكليف شماها\r\n","description":"","footnote":"","page_name":" 185 ","page_number":185},
  {"content":"\r\nروشن است .\r\nبىاعتنائى سياستمداران و زمامداران در بارهء مردم بقدرى تند و زننده است كه و ايتهد را وادار كرده است بگويد : « طبيعت بشرى آن چنان گره خورده است كه همهء برنامه‌هاى اصلاحى كه نوشته مىشود در نزد زمامدار حتّى از كاغذ باطل شده بوسيلهء نوشتن برنامه روى آن نيز بىارزشتر است » ( 1 )  يعنى حيف و دريغ از آن صفحهء كاغذ كه بوسيلهء تكامل يافتگان تعيين در تكليف براى يك يا چند تكامل يافتهء ديگر باطل شده و در جيب يا در قفسه‌ها در آرزوى دوران ريخته شدن به سطل زباله بسر مىبرد 36 - هنوز تكليف هنر روشن نشده و رسالت اين پديدهء عالى و سازنده معلوم نيست . اصلا اين حركت تكاملى كه بشر شروع كرده است ، بقدرى از هنر اشباع شده است كه نيازى به اصالت بخشيدن به هنر و تقويت عقل و اشباع احساسات عالى انسانى بوسيلهء هنر را نمىبيند و چه هنرى بالاتر از اين كه هنر فقط براى تلمبه زدن به فوارهء غريزهء جنسى كه منبعش در بالاترين فضاى حيات نصب شده است و نيازى به تلمبه زدن ندارد [ بلكه از جهاتى به مختلّ ساختن دستگاه منتهى مىگردد 
  ] استخدام شود و بقول مولوى :\r\n\r\nجز ذكر نى دين او نى ذكر او\r\nسوى اسفل برد او را فكر او\r\n\r\nو با اين حال ادّعايش چنين است كه من راه كعبهء كمال را پيش گرفته‌ام در صورتى كه خودش مىداند : « اين ره كه تو مىروى به تركستان است » .\r\n37 - مباحث نسبى و مطلق و ثابت و متغيّر بكجا رسيده است گويا : ناتوانى اسفانگيز از تفسير و تطبيق نسبىها و مطلقها و ثابتها و متغيّرها هيچ ارتباطى به تكامل و تناقص ندارد چه اشكالى دارد كه ما در معارف خود هيچ آشنائى با چهار موضوع فوق نداشته باشيم همين مقدار كافى است\r\n","description":"","footnote":" ( 1 ) . نفوذ و ماجراى ايده‌ها - آلفرد نورث و ايتهد متن اصلى انگليسى ص 13 . ","page_name":" 186 ","page_number":186},
  {"content":"\r\nكه ما بدانيم كه ما مىتوانيم عكسى از 4 2 2 و اين كه زنده بايد از زندگى خود دفاع كند و بدانيم كه همهء زنده‌ها خواهند مرد و ضمنا بايد بدانيم كه حقّ زندگى هم در اختصاص اقوياء است در ذهن خود داشته باشيم ، كفايت مىكند 38 - همهء آنچه را كه تا حال گفتيم كنار بگذاريد و اين دليل سى و هشتم را براى اثبات تكامل در نظر بگيريد ، كافى خواهد بود : مسائل ضرورى حيات براى اكثريّت قريب به اتّفاق مردم كه در حيات طبيعى محض زندگى مىكنند ، از روى تقليد و تأثّر از يكديگر پذيرفته مىشود .\r\nاين مسائل ضرورى چنان كه در مجلَّد هفتم صفحهء 21 و 22 از ترجمه و تفسير نهج البلاغه آورده‌ايم ، هفت مسئله است : مسئلهء يكم - من در عين حال كه در ميان عوامل محيطى و اجتماعى و پديده‌هاى ارثى درونى و عوامل ريشه دار زندگى مىكنم ، در بارهء اين زندگى يك احساس شخصى دارم و آن اينست كه اين منم كه زندگى مىكنم ، لذّت مىبرم ، درد مىكشم ، تكاپو مىكنم ، عمل به قانون و قراردادها مىنمايم .\r\nخلاصه با اين كه در ميان عوامل فوق غوطه ورم ، آن عوامل نمىتواند من را آن طور محو و نابود بسازد كه هيچ احساس در بارهء حيات شخصى خود نداشته باشم . با اين مشاهدهء قطعى در بارهء حيات شخصى چه بايد بكنم آيا اين حيات شخصى را هم بتقليد از ديگران بپذيرم متأسّفانه چنان كه گفتيم در امتداد تاريخ ، حيات طبيعى محض چنين بوده و چنين هست و ظاهرا آن طور كه به نظر مىرسد در آينده همچنين خواهد بود كه اين حيات شخصى و ارادهء آن را بايد از ديگران گرفت .\r\nمسئلهء دوم - مشاهدات بديهى و دلايل لازم و كافى اثبات مىكند كه حيات من در اين بره از زمان كه زندگى ميكنم ، يك امر تصادفى نبوده ، بلكه از گذرگاه پر پيچ و خم ميلياردها رويداد در طبيعت از كانال معيّن عبور كرده به اين\r\n","description":"","footnote":"","page_name":" 187 ","page_number":187},
  {"content":"\r\nموقعيّت فعلى رسيده است . من اگر هم نتوانم پاسخ هفت ميليون « چرا » را كه از آغاز حيات مطرح مىشود ، بدهم ، حدّاقلّ بايستى يك تفسير و توجيه منطقى براى اقناع خود داشته باشم كه حيات من در اين برهه از تاريخ بشرى در امتداد تاريخ كيهانى چه موقعيّتى دارد مسئلهء سوم - هدف نهايى و فلسفهء قابل قبول اين زندگى چيست متأسّفانه ، باستثناى عدّه اى محدود در هر قرنى از قرون و اعصار ، همهء مردم كه در حيات طبيعى محض حركت مىكنند ، اين هدف و فلسفه را با تقليد تعيين مىنمايند .\r\nمسئلهء چهارم - چون انواعى بىشمار از چگونگىهاى زندگى انسانها را مشاهده مىكنم كه بر دو قسم عمدهء ( حيات قابل تفسير منطقى و حيات يله و رها در ميان عوامل طبيعت و خواسته‌ها و تمايلات همنوعان ) تقسيم مىگردند ، من بايد كدام يك از اين دو طرز زندگى را بپذيرم و با كدامين دليل متقن و غير قابل ترديد اين پذيرش را منطقى تلقّى كنم مسلَّم است كه انتخاب يكى از اين دو قسم عمده نيز معمولا با تقليد صورت مىگيرد .\r\nمسئله پنجم - آيا در اين دنيا اين سؤال مطرح است كه « از كجا آمده‌ام ، براى چه آمده‌ام ، و بكجا مىروم » كه قطعا مطرح است ، پاسخ استدلالى اين سؤال چيست متأسّفانه پاسخ اين سؤال با منتفى كردن اصل آن ( كه چنين سؤالى وجود ندارد ) نيز با تقليد برگزار مىشود .\r\nمسئلهء ششم - آيا مىتوان راهى را براى تعديل امتيازات سودمند و موادّ معيشت كه با دست بشر استخراج مىشوند ، پيشنهاد كرد كه مورد عشق و علاقهء همهء انسانها يا حدّ اقلّ مورد خواست اكثريّت قابل توجّه انسانها بوده و احتياجى به توسّل به زور و قدرت و فريبكارى نداشته باشد آيا مىتوان دارندگان امتيازات مستند به استعدادهاى شخصى را از روى دليل قانع ساخت كه بايد امتيازاتى را كه بدست آورده‌ايد در راه صلاح خود و ديگر انسانها به كار\r\n","description":"","footnote":"","page_name":" 188 ","page_number":188},
  {"content":"\r\nبيندازيد آيا لزوم تعديل امتيازات تاكنون متكَّى به حماسه‌ها و تقليد از عدّه اى انگشت شمار از پيشتازان بشرى نبوده است .\r\nمسئلهء هفتم - با قطع نظر از يقين صد در صد به نظم و معقول بودن جريانات جهان هستى كه در آن زندگى مىكنم ، حدّاقلّ يك نوع نگرانى كه موضوعش بسيار جدّى است در خود مىبينم . اين نگرانى ناشى از احتمال ( حدّاقلّ ) منطقى وابستگى وجود من به موجود برين و كوك كنندهء اين ساعت بزرگ است كه جهان هستى ناميده مىشود . اين نگرانى جدّى را چگونه بايد حلّ و فصل نمائيم متأسّفانه تصفيه حساب با اين نگرانى ناشى از احتمال منطقى فوق العاده جدّى و محرّك نيز اكثرا با تقليد انجام مىگيرد .\r\n39 - آيا انسان در مسير تكامل خود توانسته است كه خطوطى را براى تعليم و تربيت كودكان و جوانان خود ترسيم كند كه قوا و استعدادهاى آنان را بدون اختلال و با كمال هماهنگى بفعليّت برساند كه تا در مراحل پايانى عمر نگويند :\r\n\r\nمن كيستم تبه شده سامانى\r\nافسانه اى رسيده به پايانى ( 1 ) \r\n\r\n40 - آيا پيچيدگى انسان به حيات طبيعى محض و غوطه ور شدن در لذائذ حيوانى و متورّم ساختن خود طبيعى گذاشته است اين مدّعى تكامل در بارهء آزادى و اختيار واقعا بينديشد آيا اين مدّعى تكامل نمىداند كه جبر نقص است و آزادى و اختيار كمال است ، زيرا تسليم شدن در برابر هر گونه عوامل كه انسان را مانند وسيله و ابزار ناآگاه معرّفى مىكند كجا ، و استقلال شخصيّت و سلطهء آن برانگيزگى عوامل و تصرّف آن در آن انگيزه‌ها كجا آيا جاى شگفتى نيست كه اين رهرو تكامل همواره مىكوشد دلائلى براى مجبور بودن خود بتراشد و نمىداند كه با آن دلائل ساختگى از روى آگاهى\r\n","description":"","footnote":" ( 1 ) . مرحوم نگارنده . ","page_name":" 189 ","page_number":189},
  {"content":"\r\nو عمد مىخواهد خود را از مسؤليّتها و ارزشها كنار كشيده و خود را داخل در قلمرو حيواناتى نمايد كه با كمال صراحت بدستور لامارك و داروين ادّعا كرده است كه در مسير تكامل صدها هزار سال از آن حيوانات دور شده است 41 - يك پديدهء بسيار جالب توجّه در گذرگاه تكامل نصيب اين سر فصل تكامل شده است كه خودكشى نام دارد . همه مىدانيم كه اين خودكشى به دو نوع عمده تقسيم مىگردد : نوع يكم - شكستن و مختلّ ساختن قفس كالبد مادّى و پرواز خارج از نوبت قانونى روح به پشت پردهء طبيعت - البتّه وقتى كه اصطلاح « خودكشى » به كار برده مىشود معمولا مقصود همين نوع طبيعى است كه رواج دارد و ناشى از اين است كه اين كاروان تكامل هنوز نتوانسته است اصالت و عظمت و هدف حيات و طرق بهره بردارى از آن را بفهمد و چنان به آنها معتقد شود كه دست به چنين جرم شرمآور نيازد نوع دوم - خودكشى روانى است كه عبارت است از سركوب كردن وجدان و تعقّل و قربانى كردن حقائق پيش پاى هوى و هوسهاى شيطانى . رواج و شيوع اين نوع خودكشى بحدّيست كه ديگر براى هيچ كس جلب توجّه نمىكند و بيك اعتبار مىتوان گفت : كمتر كسى است كه در طول زندگانى معموليش ، بارها خودكشى نكرده باشد . ممكن است گفته شود : خودكشى به معناى سركوب كردن عقل و وجدان چيزى نامفهوم است ، زيرا انسان هر قدر هم با وجدان و تعقّل خودش بمبارزه برخيزد و آن دو را سركوب كند بالاخره « من » او يا به اصطلاح ديگر « شخصيّت » يا روان او وجود دارد ، بنا بر اين ، خودكشى در اين موارد چه معنائى دارد پاسخ اين اعتراض روشن است و آن اينست كه هر نوع تعقّل خير و فعّاليّت صحيح وجدانى موجى از من است كه از هويّت حقيقى من سر مىكشد و ترديدى نيست در اين كه سركوبى اين موج سركوبى خود من است كه موج\r\n","description":"","footnote":"","page_name":" 190 ","page_number":190},
  {"content":"\r\nمزبور را از هويّت خود به حركت در آورده بود . سركوبى من در هر لحظه اى عبارت است از ساقط كردن آن ، از موقعيّتى كه در آن لحظه بدست آورده است ، اين سقوط مساوى مرگ من در همان لحظه مىباشد . البتّه خداوند متعال قدرت احياء و بازسازى من را در درون آدمى به وديعت نهاده است كه عبارتست از ندامت از آن سركوب كردن و بازگشت به طرف فيّاض مطلق و هستى بخش همهء منها .\r\n42 - يكى ديگر از علامات تكامل اين مدّعى بىاساس اينست كه اين موجود در موقع عرض امانت الهى سينهء خود را پيش آورد و گفت : منم كه شايستگى حمل امانت الهى را دارم و در آن موقع با خويشتن نگفت : كه\r\n\r\nبار غم عشق او را گردون ندارد تحمّل\r\nچون مىتواند كشيدن اين پيكر لاغر من ( 1 ) \r\n\r\nسپس چنان كه ديديم ، با كمال بىخيالى ظلوم و جهول از آب در آمد .\r\nاز اين امانت الهى صرف نظر مىكنيم ، زيرا تكامل يافتگان هر چه گشته‌اند ، آن را در اطاق تشريح در خون و گوشت و استخوان و اعصاب و سلَّولهاى انسانها نديده‌اند آيا از امانت تعهّدهاى اجتماعى هم مىتوان صرفنظر كرد اين نكته براى هيچ كس پوشيده نيست كه پديدهء تعهّد اساس زندگى اجتماعى انسانها و تخلَّف و عدم عمل به تعهّدها در حقيقت نه تنها شخصيّت تعهّد كنندگان را ساقط و به پستترين تباهى پايين مىآورد ، اصل زندگى اجتماعى را مختلّ مىسازد . با اين وصف ، آيا پيمان شكنىهاى فردى و دسته جمعى امرى شايع و رايج در اين جوامع تكامل يافته كه حتّى در برخى از عقائد قرن 19 بمقام خدائى هم رسيده است نمىباشد . در گذشتهء نزديك آمارى در بارهء پيمانهاى صلح ابدى و مدّت دوام آن پيمانها ديدم كه مجبور شدم تكامل انسان را تا مرحلهء\r\n","description":"","footnote":" ( 1 ) . ديوان حكيم صفا اصفهانى . ","page_name":" 191 ","page_number":191},
  {"content":"\r\nخدايى [ البّته خداى مجسّم در مغز همان اشخاصى از قرن 19 
  ] بپذيرم بنظرم آمار چنين بوده است كه در مدّت هجده قرن ( 1800 سال ) در حدود 2000 پيمان صلح ابدى بسته شده است كه هيچيك از اين پيمانها بيش از دو سال طول نكشيده است . البتّه چنان كه با كلمهء « بنظرم » اشاره كردم ، رقم دقيق در هر دو مورد در خاطرم نمانده است ، ولى در همين حدود بود كه عرض كردم . در اين مسئله بايد توجّه كنيم كه اين پيمانشكنىها در موارد بسيار چشمگير بوده است كه تاريخ به آنها اهمّيّت داده و ثبت كرده است ، اگر بخواهيم همهء پيمانهاى فردى و خانواده اى و محلَّى و شهرى و كشورى و بين كشورها را حساب كنيم ، بدون ترديد رقم ما فوق ارقام نجومى خواهد بود .\r\nدر خاتمهء اين علامت تكامل عجيب و غريب اگر پيمانشكنىهاى هريك از افراد با خويشتن را در بارهء ترك آلودگىها و كثافات و گناهان در نظر بگيريم ، روشن خواهد شد كه مرحلهء تكامل ما انسانها بكجا رسيده است 43 - مىدانيم كه اساسىترين شرط يك حيات معقول و قابل محاسبه و متّكى به بيّنه و برهان ، عبارتست از شناخت رابطهء منطقى با افراد بنى نوع و ديگر موادّ جالب دنيا مانند خوراك و پوشاك و مسكن و ديگر وسائل رفاه و آسايش مانند پول و زيباييها و مقام و علم و غير ذلك كه بسيار فراوانند و برقرار ساختن آن رابطهء منطقى ميان خود و « جز خود » است كه شامل همهء افراد بنى نوع و موادّ جالب دنيا مىباشد . آيا بشر مىتواند در بارهء رابطه اى كه با « جز خود » برقرار مىكند ، توضيح و استدلال قانع كننده اى را ارائه بدهد پاسخ اين سؤال قطعا منفى است . بطورى كه اگر بقول بعضى از انسان شناسان در طول هر قرنى بيش از شمارهء انگشتان ، انسانهائى را پيدا كرديد كه منطقىترين رابطه ميان جز خود را شناخته و همان رابطه را ميان خود و جز خود برقرار كرده‌اند ، يقين بدانيد كه شما معناى عدد را نمىدانيد يا ضعف باصره و بصيرت داريد .\r\n44 - پس از گذشت دو قرن از داد و فرياد و ادّعاى تكامل اكنون موقع\r\n","description":"","footnote":"","page_name":" 192 ","page_number":192},
  {"content":"\r\nآن رسيده است كه از كاروانسالاران اين قافله بپرسيم كه شما خيلى حرفها براى ما زديد امّا بالاخره بما نگفتيد كه اصالت با فرد است يا با اجتماع و اين سخنان بسيار فراوان و احساسات انگيز و آرزو ساز شما ، ما را به ياد آن داستان بسيار مختصر و شيرين انداخت كه مىگويند : يك نفر از آغاز شب تا پايان آن ، داستان ليلى و مجنون را با آب و تاب زياد به رفيقش مىگفت ، در پايان شب كه داستان هم باخر رسيده بود ، گويندهء داستان برفيقش گفت : خوب ، اى رفيق ، اين داستان كه گفتم ، چگونه بود ، آيا دلچسب بود و آيا لذّت برديد رفيقش كه تا بامداد گوش به داستان فراداده بود گفت : آرى ، داستان بسيار عالى و جالب بود ، ولى راستش را بخواهيد ، من بالاخره نفهميدم ليلى نر بود و مجنون ماده ، يا مجنون نر بود و ليلى ماده هنوز جنگ ميان جان استوارت ميل و پيروانش از يك طرف و اميل دوركيم و هواخواهانش از طرف ديگر برقرار است . آيا بدون تعارفات معمولى مىتوان ادّعا كرد كه عاشق زندگى طبيعى محض توانسته است رابطهء فرد و اجتماع و دو قلمرو زندگى آن دو را بطور منطقى انسانى تنظيم نمايد آنچه كه مشاهدات تاريخى جريان زندگى عينى دو طرف رابطه ( فرد و اجتماع ) نشان مىدهد ، اينست كه استعدادها و نهادهاى فردى انسانها ( نه بعنوان فرد موجود در خلأ بلكه بعنوان ماهيّت انسانى ) در زندگى اجتماعى يا بكلَّى حذف مىشود و يا آن نوع استعدادها و نهادها را به فعليّت مىرساند كه قالبهاى زندگى اجتماعى تعيين مىنمايد . در اينجا مجبوريم براى توضيح اين مسئله جمله اى را كه بعضى از مطلعين به « ژان پل سارتر » نسبت داده‌اند ( و من بنوبت خود در صحّت اين نسبت ترديد دارم ) نقل كنيم . بهر حال جمله اى كه نقل شده است چنين است : « انسان تاريخ دارد و نهاد ندارد » يعنى آنچه كه انسان دارد همانست كه در زندگى اجتماعى به فعليّت مىرسد و سپس به حلقه‌هاى زنجير تاريخ مىپيوندد . ملاحظه مىشود كه جملهء فوق چگونه انسان را تحويل قالبهاى زندگى اجتماعى مىدهد\r\n","description":"","footnote":"","page_name":" 193 ","page_number":193},
  {"content":"\r\nو سپس بدون اين كه مجالى به بروز استعدادهائى بدهد كه در جوامع و محيطهاى بازتر شكوفا مىشود ، بدست تاريخ مىسپارد . مسئله اينست كه چه بايد كرد كه به فعليّت رسيدن آن استعدادها و امتيازات با برخوردارى از مزاياى زندگى اجتماعى بحذف نبوغها آزاديها و احساسات و عواطف اصيل نينجامد . پاسخ و راه چارهء اين مسئله در تنظيم فرديّت افراد با زندگى اجتماعى در حدّ لازم و كافى ديده نمىشود . به نظر مىرسد كه اكثريّت قريب باتّفاق ناله‌ها و آه هائى كه تاريخ بشرى از هشياران در ميان مستان در دفتر خود ثبت نموده است ، مربوط به نادانى آنان در بارهء رازهاى اصلى جهان هستى نبوده است ، بلكه مستند به اين بوده است كه آيا ضرورت يا شايستگى داشته است كه انسان با همهء آن استعدادها و نهادهائى كه دارا مىباشد ، با يك قيافهء نيمرخ از صدها چهرهء با ارزش در قالبهاى زندگى اجتماعى ريخته شود و سپس به بستر تاريخ بخزد بعنوان مثال : آيا ابو ذر غفارى همانست كه عوامل محيط و اجتماع او را در خود فشرده ولى تاريخ تنها نمودهايى محدود امّا در نهايت عظمت ( براى هشياران در ميان مستان ) از وى نشان مىدهد آيا واقعا سقراط با همهء نهادهايش همانست كه تاريخ يونان از قالبهاى اجتماعى خود گرفته و سمّ شوكران بدست بما نشان داده است 45 - اين سؤال جدّى را هم بايد از حمايت كنندگان تكامل پرسيد كه : براستى ، اى دوستان عزيز ، در همين منزلگه از رشد و تكامل كه رسيده‌ايد ، چند دقيقه توقّف كنيد و نترسيد ، تكامل دير نمىشود و بما بگوئيد : ببينيم : واقعا انسان ماشينى امروزى و ماهيگير معمولى مغرب زمين و ديگر آچار و بيل - بدستهاى تكامل يافتهء ارسطوى پير و افلاطون كهنسالند كه فعّاليّت مغزى هر يك از آنها [ با قطع نظر از اين كه تا امروز چه مقدارى از محصولات مغزى آنان از واقعيّت برخوردار مىباشد 
  ] بالاتر از اين ، آيا واقعا مغز رياضيدانان و هندسه دانان امروزى ما تكامل يافته تر از مغز اقليدس و ارشميدس و شيخ\r\n","description":"","footnote":"","page_name":" 194 ","page_number":194},
  {"content":"\r\nموسى خوارزمى و البتّانى و حسن بن هيثم و ابن خلدون و ابن سينا و خواجه نصير طوسى گشته است آيا امروزه مغز برتراند راسل ، و ايتهد ، سارتر و چرنيشفسكى و اومو واقعيّت جهان عينى را بهتر از محمّد بن طرخان فارابى اثبات مىكند مسلَّم است كه تفاوت ميان ديروز و امروز در اين مسئله ناشى از همان احساسات است كه در مغز كسانى موج مىزند كه از ساعت شمار ساعت آويزان شده موقعى كه ساعت شمار به 9 مىرسد ، با جهانى روبرو مىشوند كه پس از ساعت 8 با همهء موجوديّتش از يك الكترون و مزونهايپرون تا مجموع كيهان بزرگ ، ناگهان بوجود آمده است به همين جهت است كه اگر كسى خواست در بارهء عللى صحبت كند كه ساعت 8 يا پيش از آن بوجود آمده و معلولهاى خود را از ساعت 9 به بعد بوجود خواهند آورد ، با اين داد و فرياد كه « آقا ساكت باش گذشت آن زمان كه شما بتوانيد اين مطالب را مطرح كنيد گذشت ساعت 8 و ما اكنون در ساعت 9 بسر مىبريم سكوت اى مرتجع عاشق حركت به قهقرا » از بحث در بارهء آن علل كاسته شده در ساعت 8 و پيش از آن پشيمان گشته و عذرخواهى خواهد كرد 46 - گويا هنوز وقت آن نرسيده است كه اين تكامل يافته در بارهء ارزش جان و جانداران بينديشد و بفهمد كه حدّ و مرز منطقهء ممنوع الورود جانهاى آدميان كجاست اصلا نبايد در برابر اين پيشرفتگان سخنى از شعر سعدى بميان بياورى كه مىگويد :\r\n\r\nبجان زنده دلان سعديا كه ملك وجود\r\nنيرزد آن كه دلى را ز خود بيازارى\r\n\r\nزيرا او نه تنها از جانهاى آدميان فقط پديدهء زيست را مىبيند كه حركت و احساس و توالد مىكند و همواره در صدد دفاع از خويشتن و آماده ساختن محيط براى زندگى مىكوشد ، بلكه او بمقتضاى درجهء اعلاى تكامل مىتواند براى يك يا چند فرد از جامعهء خود ، چنان قدرت قرار دادى بدهد كه آن احمق و يا\r\n","description":"","footnote":"","page_name":" 195 ","page_number":195},
  {"content":"\r\nاحمقها را سرمست غرور و كبر نمايد و آنان را به ريختن خون ده‌ها ميليون انسان جاندار وادار كند چنان كه در جنگ جهانى دوم مشاهده كرديم .\r\nاز اينجا است كه بحث در علامت ذيل براى تكامل ضرورت پيدا مىكند و آن عبارتست از : 47 - جنگ و جنايات و مشتقّات مربوط به آن . اگر جريان جنگها و پيكارها چنين بود كه هر جنگى فقط مردم آلوده و منحرف و مفسد جامعه را اعمّ از داخلى و خارجى از بين مىبرد و جامعه را براى زندگى انسانها هموار مىكرد ، مىتوانستيم بگوئيم : جنگ همواره يك عامل تطهير كنندهء جوامع مىباشد ، ولى مىدانيم كه در ميان جنگهاى كوچك و بزرگى كه تاكنون در جوامع بشرى رخ داده است ، حتّى يك هزارم آنها نيز از ملاك فوق ( كه جهاد مقدّس است ) برخوردار نبوده است . شيوع و رواج پديدهء جنگ و پيكار و استناد اكثر قريب به اتّفاق آنها به زورگوئى و قدرتپرستى و شهوات و هوى و هوس و خود - كامگى بقدرى بديهى است كه متفكَّران به جهت ناتوانى از پيدا كردن يك علَّت معقول براى آن همه كشتارهاى فجيع كه گذرگاه تاريخ را پر كرده است ، خود را مجبور ديده‌اند كه بگويند : جنگ بعنوان يك نهاد ثابت در طبيعت انسان وجود دارد اين متفكَّران يا باصطلاح صحيحتر : اين متفكَّر نماها براى اين كه به پستى و سقوط فكرى و روحى خود اعتراف نكنند ، تقصير را به گردن خود انسان مىاندازند و با زنجير پولادين جبر دست و پاى او را مىبندند كه آرى ، چه بايد كرد ، زيرا اين موجود طبيعتا مجبور به جنگ و پيكار است اين متفكَّر نماها بجاى آنكه به بيان استعدادهاى عالى انسان بپردازند و اثبات كنند كه اخلاق و مذهب راستين [ نه ساختگى 
  ] مىتواند آن استعدادها را به فعليّت برساند و ريشهء جنگ و برادركشى را از صفحهء زمين بركند با ابزار فلسفه شمشيرهاى يكَّه تازان تنازع در بقاء را تيز مىكنند .\r\nآنان هرگز به دلَّالى خود براى خونريزىها اعتراف نخواهند كرد زيرا اگر چنين اعترافى بكنند و اين راهنمائى را\r\n","description":"","footnote":"","page_name":" 196 ","page_number":196},
  {"content":"\r\nبراى به فعليّت رسانيدن استعدادهاى عالى انسانى انجام بدهند و در نتيجه انسانها بجاى رنگين كردن دشتها و هامونها و كوهسارها و حتّى شهرها با رنگ خون و خونابه ، آنها را با رنگهاى زيباى گلها و آثار هنرى جالب و سازنده بيارايند ، تكامل آنان دچار ركود مىشود و زحماتشان در بارهء اسلحهء كشنده بهدر مىرود ، مگر شوخى است كه مقدار 51000 ( پنجاه و يكهزار ) كلاهك اتمى را كه بنا بنوشتهء مجلَّهء اشترن 17000 ( هفده هزار ) از آنها فقط در اروپا و آبهاى اطراف اين قارّه مستقرّ شده است ، ناديده بگيريم . اگر يك نفر با نظر به آيهء : * ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّه مَنْ قَتَلَ نَفْساً بِغَيْرِ نَفْسٍ أَوْ ، . . . ) * ( هر كس يك انسانى را بدون استحقاق قصاص يا فساد راه انداختن در روى زمين بكشد مانند اينست كه همهء انسانها را كشته است . ) به آن 51000 كلاهك اتمى كج كج نگاه كند ، حتماً مورد نفرين تكامل و مستحقّ محاكمهء انسانهاى تكامل يافته خواهد گشت كه چرا به عامل كشتار ميلياردى آدميان كه علامت اوج تكامل و ترقّى انسانيّت است ، اهانت و جسارت كرده است جالبتر از اين علامت تكامل كه عبارتست از نابودى انسانها بدست همديگر ، فلسفه بافى و علمپردازى است كه اين تكامل يافتگان به پيروى از توماس هابس و ماكياولى ( منشيان معتقد جلَّادان خونآشام شرق و غرب : چنگيز و نرون و تيمور لنگ و گاليگولا كه در كشتار انسانها به تكامل رسيده بودند ) مىگويند : « انسان گرگ انسان است » . آرى ، اين هم يك نوع منطق در تكامل است كه نوع يعنى همين انسان در جهان هستى تكامل يافته است و در برابر كوه‌ها و درياها و دشتها و جنگلها و حتّى در برابر ستارگان ، موجودى است تكامل يافته ، ولى در برابر همنوع خود گرگى است درنده 48 - معمّاى لا ينحلّ اين كاروان تكامل در اينست كه اشتياق به كمال اعلا\r\n","description":"","footnote":"","page_name":" 197 ","page_number":197},
  {"content":"\r\nكه واقعا در درونش بطور جدّى زبانه مىكشد ، ولى راهى براى تحقّق بخشيدن به آن نمىبيند در نتيجهء اين احساس برين در شهوات و آدمكشىها و زورگوئىها پياده مىشود و تطبيق مىگردد يعنى اين پليديها و درندگىها در حدّ اعلا انجام مىگيرد .\r\n49 - اين قهرمانان تكامل از شدّت رشد و كمالى كه بان دست يافته‌اند ، نيروى مطلقسازى و تجريد بازىشان بقدرى شدّت يافته و گسترش پيدا كرده است كه نمىتوان فوق آن را تصوّر نمود . براى اين كه مبادا مغزشان با مطلق - بافى و تجريد بازى دور از واقعيّات حركت كند ، فرياد زدند كه خدا وجود ندارد از روح هم خبرى نيست فرشتگان و ابديّت هم نوعى ساخته‌هاى ذهنى است كه از موادّ خام جمال و جلالهاى مادّى نسبى تجريد شده است ولى انسان بطور مطلق بايد هدف همهء تلاشها و كوششها و فداكارىها باشد و بدينترتيب انسان خدائى چنان شيوع پيدا كرد كه براى هيچ كسى احتمال خلاف آن ، قابل درك نبود . و در عين حال براى اثبات همين انسان خدائى ميليونها انسان كه خدايانى بوده‌اند ، قربانى شدند و دهها ميليون بزنجير كشيده شدند و بدين ترتيب خدايان با خدايان به جنگ و كشتار پرداختند آرى ، يك ارادهء كلَّى بدان جهت كه مطلق است نفى شده ولى بدانجهت كه حركت در عالم هستى مىبايست تفسير شود ، زيرا بدانجهت كه در هر يك از كوچكترين اجزاء تا كلّ مجموعى آن ، حركت حكمفرماست بايستى عامل اصلى حركت را پيدا كنند ، وجود شعور و اراده براى هر جزئى از مادّه ضرورت پيدا كرد و در نتيجه مطلقهاى بينهايت براى توجيه حركت ضرورت پيدا كرد البتّه نمىتوان منكر شد كه هيچ كس نگفته است ما يگانهء مطلق را حذف كرديم و بجاى آن بعدد اجزاء عالم هستى مطلق مقرّر نموديم . بلكه آنچه كه بيان مىشود مفاهيم بسيار عمومى است مانند كلّ طبيعت ، كلّ مادّه و كلّ حركت يا طبيعت كلَّى ، مادّهء كلى و حركت كلَّى و همهء ما مىدانيم كه هم « كلّ » با قطع نظر از اجزاء واقعى مفهومى است انتزاعى و هم « كلَّى » با قطع نظر از افرادش و اين دو مفهوم با اختلافاتى كه با يكديگر دارند در تجريدى و انتزاعى بودن\r\n","description":"","footnote":"","page_name":" 198 ","page_number":198},
  {"content":"\r\nمشتر كند .\r\n50 - هيچ اتّفاق افتاده است كه تاكنون در اين باره فكر كرده باشيد كه اغلب تلاشها و بودجه‌ها و انرژىهاى فكرى و عضلانى بشر در اشكال بسيار گوناگون صرف رفع تزاحم همنوعان از يكديگر گشته است نه از عوامل مزاحم طبيعت . بدين معنى كه انسان براى امكانپذير ساختن زندگى براى خود ، در دفع تزاحم از بنى نوع خود تكامل يافتهء خود آن مقدار كه تلاش و كوشش و بودجه‌ها و انرژىهاى فكرى و عضلانى صرف كرده و مىكند شايد يك هزارم آن را براى رفع تزاحم عوامل ناآگاه و مجبور طبيعت صرف ننموده است .\r\nوقتى كه در اين موضوع به فكر افتاديد يادتان نرود كه شما در بارهء انسانى فكر مىكنيد كه مدّعى تكامل بوده و منكر آن را وحشى خوانده است 51 - قطعى است كه انسانشناسان هشيار و انسان دوست [ نه تخدير - شدگان و ضدّ انسانها 
  ] مىدانند وقاحت دروغ و زشتى آن در چه حدّ است .\r\nاز طرف ديگر آن فلاسفهء واقعنگر هم مىدانند كه يك دروغ عبارتست از واقعيّت را زير پا گذاشتن و آن را پايمال نمودن . بدين ترتيب دروغ و دروغگو هم از ديدگاه واقعيّتها آن چنان كه هستند و هم از ديدگاه ارزشها ، كثيف و خبيث و زشت و قبيح مىباشند .\r\nآيا ، مىتوان گفت : دروغ در ضرورت حيات انسانها است ، چنان كه سياستمداران حرفه اى و مستخدمان آنان در هر طبقه و هر لباسى كه باشند ، مىگويند ، و با اين حال فرياد زد كه كنار برويد و راه اين كاروان متحرّك در مسير تكامل را نگيريد يعنى اين موجود در عين كمال و تكامل دروغ را ضرورى مىداند آيا معناى اين مسئله چنين نيست كه بشر تكامل يافته در برقرار كردن ارتباطات خود با واقعيّات به قدر عاجز و ناتوان است كه مجبور است زندگى خود را با دروغ سپرى نمايد 52 - آخرين علامت و دليل تكامل انسان عبارت است از مكر پردازيها\r\n","description":"","footnote":"","page_name":" 199 ","page_number":199},
  {"content":"\r\nو حيله گرىها و نيرنگ بازىها و چند روئىها كه بنام هوشيارىها و زيركيها و مهارتها مشغول خدمت به تكامل انسانها مىباشند به همين جهت است كه آن شخص آگاه مىگفت : اگر تكامل اين پنجاه و دو مسئله است كه بشر در ميان آنها غوطه مىخورد ، ما انسانها همين امروز اعلام مىكنيم :\r\n\r\nاز طلا گشتن پشيمان گشته ايم\r\nمرحمت فرموده ما را مس كنيد\r\n\r\nو اگر كسى احتمال بدهد كه اين بيچارگىها و نكبتهاى پنجاه و دو گانه كه آنها را فقط براى نشان دادن نمونه متذكَّر شديم ، بدون شناخت و گرايش انسانها به خدا و پذيرش ابديّت و پيوستن حيات آنان به هدف اعلائى كه بايد ما فوق خور و خواب و خشم و شهوت باشد قابل بر طرف شدن مىباشد ، او در بارهء انسانهائى كه ما مىشناسيم صحبت نمىكند ، او در ذهن خويشتن موجوداتى را فرض كرده است كه تاكنون در اين خاكدان مشاهده نشده‌اند .\r\n\r\n21 - پيامبران الهى مردم را با دور كردن از فساد و افساد و ترغيب و تحريك به صلاح و اصلاح در مسير تكامل قرار مىدادند\r\nتكامل با جبر سازگار نيست ، اصلى است كه همهء اديان و مكتبهاى اخلاقى مستند به اديان و حكمتهاى سازندهء بشرى ، آن را پذيرفته‌اند . ما در ضمن مطالب گذشته اين اصل را بيان و تثبيت نموديم .\r\nبنا بر اين اصل است ، كه انسانى كه از روى آگاهى و اختيار يك سنگ را از مسير همنوعان خود برميدارد ، در مسير تكامل است ولى انسانى كه ناآگاهانه و بوسيلهء عوامل جبرى ، دنيائى را مىسازد ، در مسير تكامل نيست .\r\nاگر بخواهيم اين مسئله را طورى مطرح كنيم كه هيچ متفكَّر و هيچ مكتبى نتواند اعتراضى بان داشته باشد ، چنين مىگوئيم كه امتياز بر دو قسم است : امتياز جبرى مانند زيبائى طبيعى و قدّ و قامت رسا . امتياز اختيارى مانند عادل بودن\r\n","description":"","footnote":"","page_name":" 200 ","page_number":200},
  {"content":"\r\nو دانش فرا گرفتن و حقّ شناسى و تكاپو براى خدمت بهم نوع و غير ذلك .\r\nاگر كسى بگويد : همهء امتيازات كه بشر صاحب آن مىشود ، جبرى است ، چون چنين شخصى اساسىترين بعد انسانى را ناديده مىگيرد ، ما سخنى با چنين شخصى نداريم . يعنى چنين شخصى مىگويد : آن انسانهائى كه در اين دنيا با بعد احساس تعهّد برين و احساس شريف تكليف عمل به وظيفه مىنمايند و داراى درجه اى از عظمتاند كه در برابر انجام وظيفه هيچگونه پاداشى نمىطلبند ، حيوانات احمقى هستند كه بر ضدّ جبر طبيعى حيوانى خود قيام نموده و از جبر لذائذ و منافع چشم پوشيده‌اند پيامبران الهى و حكماى راستين و اخلاقيّون به پيروى آنان ، همهء كوششهاى خود را در اين مسير مبذول نموده‌اند كه براى ورود انسانها به ميدان تكامل ( بدست آوردن امتيازات ارزشى ) آنان را از فساد و افساد كردن دور و به صلاح و اصلاح ترغيب و تحريك نمايند . لذا ما معتقديم كه انبياى عظام با همكارى بسيار نزديك و ضرورى با عقول و وجدانهاى پاك آدميان ، ميدان زندگى را براى تكامل آماده نموده و عامل حركت و تكاپو را در انسانها بوجود آورده‌اند و اين حركت دائمى بوسيلهء انبياء و وجدانها و عقول در همهء دورانها و جوامع مشاهده شده است كه :\r\n\r\nاز جمادى مُردم و نامى شدم\r\nو ز نما مُردم ز حيوان سر زدم\r\nمُردم از حيوانى و آدم شدم\r\nپس چه ترسم كى ز مُردن كم شدم\r\nجملهء ديگر بميرم از بشر\r\nتا بر آرم از ملائك بال و پر\r\nاز ملك هم بايدم جستن ز جو\r\nكلّ شيء هالك إلَّا وجهه\r\nبار ديگر از ملك پرّان شوم\r\nآنچه آن در وهم نايد آن شوم\r\nپس عدم گردم عدم چون ارغنون\r\nگويدم إنّا إليه راجعون\r\n\r\nهمان گونه براى هابيل فرزند حضرت آدم عليه السّلام جريان داشته است كه براى نوح و ابراهيم و موسى و عيسى و محمّد و علىّ صلوات اللَّه عليهم أجمعين\r\n","description":"","footnote":"","page_name":" 201 ","page_number":201},
  {"content":"\r\nو پيروان راستين آنان و انسانهاى شريف امروزى .\r\nبنا بر اين ، ممكن است در اوايل بروز زندگى انسانها در روى زمين انسانهائى باشند كه به جهت پيروى از پيامبران و عقول و وجدانهاى پاك خويش ، تكامل يافته باشند و در امروز كه خلاصهء همهء پيشرفتها و ترقّيات بشرى را در خود جمع كرده است كه از نظر امتياز ارزشى ، بينهايت زير صفر و اشقى و خبيث و كثيفترين فرد بوده باشد و اگر اين تحقيق را نپذيريم ، ما هرگز قدرت تفسير بروز امثال سقراط را در زمانى در حدود 2000 سال پيش با آن امتيازات علمى و انسانى و آدمكشان حرفه اى و تبهكاران جاهل امروز را نخواهيم داشت .\r\nارسطو و افلاطون و اقليدس و حكماى هند در دنياى باستانى و احمقهاى امروزى را چگونه مىتوان تفسير نمود . آيا مردمان امروز خوارزم تكامل يافته شيخ موسى خوارزمى و مردمان بصرهء امروز تكامل يافته حسن بن هيثم بصرى و اهالى امروزى خرميثن [ كه دهى است ميان بلخ و بخارا 
  ] تكامل يافته ابن سينا و مردم بلخ امروزى تكامل يافته جلال الدّين محمّد مولوى و انسانهاى بيرون امروزى تكامل يافته ابو ريحان بيرونى قديمى هستند\r\n\r\n22 - چگونه پيامبران الهى با افساد كنندگان در روى زمين مبارزه‌ها كرده اند\r\nپيامبران الهى ، كه مسخ كنندگان علم و محدود كنندگان علم در محسوسات نمىخواهند بوجود آنان اعتراف نمايند با فساد و افساد در روى زمين مبارزه‌هاى بىامان داشته‌اند . آن انسانهاى الهى با هر شكل و طريق ممكن مىخواستند به مردم بفهمانند كه خداوند به فساد و افساد در روى زمين رضايت نداد . و اين مطلبى است كه در همهء كتب آسمانى كه خداوند به پيامبران فرستاده منعكس است . صحف ابراهيم و تورات موسى و انجيل عيسى و قرآن محمّد بن - عبد اللَّه صلَّى اللَّه عليهم أجمعين اثبات كنندهء مدّعاى فوق است . بعنوان نمونه - 1 - * ( وَإِذا قِيلَ لَهُمْ لا تُفْسِدُوا فِي الأَرْضِ قالُوا إِنَّما نَحْنُ مُصْلِحُونَ . أَلا ) *\r\n","description":"","footnote":"","page_name":" 202 ","page_number":202},
  {"content":"\r\n* ( إِنَّهُمْ هُمُ الْمُفْسِدُونَ وَلكِنْ لا يَشْعُرُونَ ) * ( 1 ) \r\n( و هنگامى كه بانان گفته مىشود در زمين افساد نكنيد ، مىگويند : جز اين نيست كه ما مصلحيم . آگاه باشيد آنان هستند كه مفسدند ولى دركى ندارند . ) 2 - * ( وَلا تُفْسِدُوا فِي الأَرْضِ بَعْدَ إِصْلاحِها ) * ( 2 ) \r\n( در روى زمين پس از آنكه اصلاح شد ، افساد نكنيد . ) 3 - * ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الأَرْضِ وَتُقَطِّعُوا أَرْحامَكُمْ . أُولئِكَ الَّذِينَ لَعَنَهُمُ الله فَأَصَمَّهُمْ وَأَعْمى أَبْصارَهُمْ ) * ( 3 ) \r\n( آيا در اين صدد برآمديد كه اگر ولايتى براى خود قرار داديد [ يا اگر از دين و قرآن روى گردان شديد 
  ] در روى زمين فساد به راه بياندازيد و قطع رحم نمائيد . آنان كسانى هستند كه خداوند به آنان لعنت نموده و ناشنوا ساخته و ديدگان آنان را نابينا كرده است . ) 4 - * ( وَإِذا تَوَلَّى سَعى فِي الأَرْضِ لِيُفْسِدَ فِيها وَيُهْلِكَ الْحَرْثَ وَالنَّسْلَ وَالله لا يُحِبُّ الْفَسادَ ) * ( 4 ) \r\n( [ آن تبهكار زبان باز 
  ] وقتى كه از دين روى گردان شد يا به مقامى رسيد ، در روى زمين براى افساد و نابود ساختن زراعت و از بين بردن نسل مىكوشد و خداوند فساد را دوست نمىدارد . ) 5 - * ( الَّذِينَ يَنْقُضُونَ عَهْدَ الله مِنْ بَعْدِ مِيثاقِه وَيَقْطَعُونَ ما أَمَرَ الله بِه أَنْ يُوصَلَ وَيُفْسِدُونَ فِي الأَرْضِ أُولئِكَ هُمُ الْخاسِرُونَ ) * ( 5 ) \r\n( و آنان كه عهد خداوندى را بعد از محكم كردن آن مىشكنند و آنچه را كه خدا دستور داده است وصل كنند [ صلهء ارحام بجاى بياورند 
  ] قطع مىكنند و در روى زمين افساد مىكنند ، آنان زيانكارانند . )\r\n","description":"","footnote":" ( 1 ) . البقرة آيهء 11 و 12 .  ( 2 ) . الأعراف آيهء 56 .  ( 3 ) . محمّد ( ص ) آيهء 22 و 23 .  ( 4 ) . البقرة آيهء 205 .  ( 5 ) . البقرة آيهء 27 . ","page_name":" 203 ","page_number":203},
  {"content":"\r\n6 - * ( . . . وَيُفْسِدُونَ فِي الأَرْضِ أُولئِكَ لَهُمُ اللَّعْنَةُ وَلَهُمْ سُوءُ الدَّارِ ) * ( 1 )  [ و آن تبهكاران 
  ] در روى زمين افساد مىكنند ، بر آنان باد لعنت خداوندى و براى آنان است سراى بد [ در ابديّت 
  ] .\r\n7 - * ( زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ ) * ( 2 ) \r\n( براى آنان در مقابل افساد كه در روى زمين مىكردند عذاب بالاى عذاب افزوديم . ) 8 - * ( فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الأَرْضِ إِلَّا قَلِيلًا مِمَّنْ أَنْجَيْنا مِنْهُمْ وَاتَّبَعَ الَّذِينَ ظَلَمُوا ما أُتْرِفُوا فِيه وَكانُوا مُجْرِمِينَ . ) * ( 3 ) \r\n( آيا نبود نمىبايست ) در ميان قرنها پيش از شما باقى ماندگانى بودند كه از فساد در روى زمين جلوگيرى مىكردند ، مگر اندكى ( ميان آنان افراد اندكى بودند ) كه از ميان مردم آن قرون [ از عذاب نازل بمردم آن قرون 
  ] نجات داديم مانند پيامبران و حكما و اولياء اللَّه ) و آنان كه ستم ورزيدند از وسائل رفاه و آسايش خودكامگى پيروى نمودند و آنان گنهكاران بودند . ) 9 - * ( وَما كانَ رَبُّكَ لِيُهْلِكَ الْقُرى بِظُلْمٍ وَأَهْلُها مُصْلِحُونَ ) * ( 4 ) \r\n( و پروردگار تو آباديها را به جهت ظلم هلاك نمىكرد اگر مردم آنها مصلح بودند . ) 10 - * ( ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ ) * ( 5 ) \r\n( فساد در خشكى و دريا آشكار شد به جهت آنچه كه مردم با اختيار خود اندوختند . )\r\n","description":"","footnote":" ( 1 ) . الرّعد آيهء 25 .  ( 2 ) . النّحل آيهء 88 .  ( 3 ) . هود آيهء 116 .  ( 4 ) . هود آيه 117 .  ( 5 ) . الرّوم آيهء 41 ","page_name":" 204 ","page_number":204},
  {"content":"\r\n11 - * ( وَفِرْعَوْنَ ذِي الأَوْتادِ الَّذِينَ طَغَوْا فِي الْبِلادِ . فَأَكْثَرُوا فِيهَا الْفَسادَ . فَصَبَّ عَلَيْهِمْ رَبُّكَ سَوْطَ عَذابٍ . إِنَّ رَبَّكَ لَبِالْمِرْصادِ ) * ( 1 ) \r\n( [ آيا نديدى خداى تو چه كرد با 
  ] فرعون داراى لشكريانى [ نيرومند 
  ] كه در شهرها طغيان كردند ، و فساد زياد در آنها به راه انداختند و خداوند تازيانهء عذاب بر آنان وارد آورد . قطعا پروردگار تو در كمين است . ) 12 - * ( وَالله لا يُحِبُّ الْمُفْسِدِينَ ) * ( 2 ) \r\n( و خداوند افساد كنندگان را دوست نمىدارد . ) 13 - * ( إِنَّما جَزاءُ الَّذِينَ يُحارِبُونَ الله وَرَسُولَه وَيَسْعَوْنَ فِي الأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَأَرْجُلُهُمْ مِنْ خِلافٍ أَوْ يُنْفَوْا مِنَ الأَرْضِ ذلِكَ لَهُمْ خِزْيٌ فِي الدُّنْيا وَلَهُمْ فِي الآخِرَةِ عَذابٌ عَظِيمٌ ) * ( 3 ) \r\n( جز اين نيست جزاى كسانى كه با خدا و رسولش به محاربه بر مىخيزند و در روى زمين براى افساد مىكوشند ، اين كه كشته شوند يا از دار آويخته شوند يا دستها و پاهاى آنان بر خلاف ( دست راست با پاى چپ يا دست چپ با پاى راست ) بريده شود يا از زمين نفى ( تبعيد ) شوند ، اين مجازات براى آنان رسوائى در اين دنيا است و در آخرت براى آنان عذابى بزرگ است .\r\n) 14 - * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً ) * ( 4 ) \r\n( و آن دنياى ابدى را براى كسانى قرار مىدهيم كه در روى زمين برترى و فساد نمىخواهند . )\r\n","description":"","footnote":" ( 1 ) . الفجر آيهء 10 تا 14 .  ( 2 ) . المائده آيهء 64 .  ( 3 ) . المائده آيهء 33 .  ( 4 ) . القصص آيهء 83 . ","page_name":" 205 ","page_number":205},
  {"content":"\r\n15 - * ( وَلا تَعْثَوْا فِي الأَرْضِ مُفْسِدِينَ ) * ( 1 ) \r\n( و به تبهكارى در زمين نپردازيد كه افساد كننده‌ايد . ) 16 - * ( . . وَاذْكُرُوا إِذْ كُنْتُمْ قَلِيلًا فَكَثَّرَكُمْ وَانْظُرُوا كَيْفَ كانَ عاقِبَةُ الْمُفْسِدِينَ ) * ( 2 ) \r\n( و به ياد بياوريد زمانى را كه شما اندك بوديد و خداوند شما را تكثير فرمود و بنگريد كا عاقبت مفسدين چگونه گشت . ) .\r\n17 - * ( وَلا تَتَّبِعْ سَبِيلَ الْمُفْسِدِينَ ) * ( 3 )  و از راهى كه مفسدين پيش گرفته‌اند پيروى مكن . ) 18 - * ( إِنَّ الله لا يُصْلِحُ عَمَلَ الْمُفْسِدِينَ ) * ( 4 ) \r\n( قطعا ، خداوند عمل افساد كنندگان را اصلاح نمىفرمايد . ) 19 - * ( أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ ) * ( 5 ) \r\n( يا [ امكان دارد 
  ] كسانى كه ايمان آورده و اعمال صالح انجام داده اند مانند افساد كنندگان در روى زمين قرار بدهيم . ) آياتى ديگر در قرآن مجيد وجود دارد كه با اشكال مختلف و تأكيد شديد دستور به اصلاح ميان انسانها در روى زمين مىدهد . امير المؤمنين عليه السّلام در نهج البلاغه هم از افساد در روى زمين نهى و جلوگيرى مىفرمايد و هم دستور به اصلاح مىدهد به عنوان نمونه مىتوان جملات ذيل را در نظر گرفت :\r\n","description":"","footnote":" ( 1 ) . البقرة آيهء 60 و الاعراف 74 و هود 85 و الشعراء 183 و العنكبوت 36 .  ( 2 ) . الأعراف آيهء 86 و النمل 14 .  ( 3 ) . الأعراف آيهء 142 .  ( 4 ) . يونُس آيهء 81 .  ( 5 ) . ص آيهء 28 . ","page_name":" 206 ","page_number":206},
  {"content":"\r\n1 - ألا و قد أمعنتم في البغي ، و أفسدتم في الأرض مصارحة للَّه بالمناصبة ، و مبارزة للمؤمنين بالمحاربة ( 1 ) \r\n( بدانيد كه شما در ستمگرى فرو رفتيد و در روى زمين براى عرض اندام واضح در برابر خدا و مبارزه براى پيكار با مؤمنان ، فساد به راه انداختيد . ) 2 - فإذا أدّت الرّعيّة إلى الوالي حقّه ، و أدّى الوالي إليها حقّها عز الحقّ بينهم و قامت مناهج الدّين و اعتدلت معالم العدل و جرت على اذلا لها السّنن ، فصلح بذلك الزّمان و طمع في بقاء الدّولة ، و يئست مطامع الأعداء ( 2 ) \r\n( پس هنگامى كه مردم حقّ والى ( زمامدار ) را ادا كردند و والى هم حقّ مردم را ادا نمود ، حقّ ميان آنان عزيز مىشود و طرق دين همواره و پا بر جا مىگردد و نشانه‌هاى عدالت معتدل گشته و سنّتها بر حدّ وسط بجريان مىافتد و در نتيجه زمان صالح مىشود و بقاى دولت مورد اميد و طمعهاى دشمنان به يأس و نوميدى مبدّل مىگردد .\r\n) 3 - اللَّهمّ إنّك تعلم انّه لم يكن الَّذي كان منّا منافسة في سلطان و لا التماس شيء من فضول الحطام و لكن لنرد المعالم من دينك و نظهر الإصلاح في بلادك ، فيأمن المظلومون من عبادك و تقام المعطَّلة من حدودك ( 3 ) \r\n( خداوندا ، تو مىدانى كه آنچه كه ( اقدامى كه براى گرفتن حقّ ) از ما بوقوع پيوست از روى طمع و رقابت براى بدست آوردن سلطه و تحصيل پس مانده هائى از مال دنياى پست نبود ، بلكه آن اقدام و تكاپو براى ورود به طرق و نشانىهايى از دين تو و اظهار اصلاح در شهرهاى تو بود كه بندگان ستمديده ات در امن و امان باشند و كيفرها و قوانين راكد مانده ات بجريان بيفتند . )\r\n","description":"","footnote":" ( 1 ) . خطبهء قاصعه ( 192 ) ص 289 .  ( 2 ) . خطبهء 216 ص 333 .  ( 3 ) . خطبهء 131 ص 189 . ","page_name":" 207 ","page_number":207},
  {"content":"\r\nبا نظر به آيات قرآنى فوق و جملاتى كه در نهج البلاغه آورديم ، به خوبى روشن شد كه مشيّت بالغهء تشريعى خداوندى اينست كه فساد و افساد در روى زمين منتفى شود و انسانها بتوانند بدون اضطراب و آلودگى به كثافتها و ستمكاريها زندگى كنند . اين مشيّت خداوندى از انسانها يك عمل تعبّدى محض نمىخواهد ، بلكه او حيات انسانها را مىخواهد ، كه با فساد در روى زمين ، قطعا مختلّ مىگردد . ممكن است در اين مورد گفته شود : اگر افساد يكى از مختصّات طبيعت انسانى بوده باشد ، چنان كه از سؤال فرشتگان در حكمت خلقت آدميان برمىآيد كه گفتند : * ( أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ . . . ) * ( 1 ) \r\n( آيا قرار مىدهى ( مىآفرينى ) در روى زمين كسى را كه فساد در آن به راه خواهد انداخت و خونها خواهد ريخت ) آيات و روايات وارده در لزوم منتفى ساختن فساد از روى زمين ، چه نفعى خواهد داشت پاسخ اين سؤال روشن است ، زيرا فرشتگان نگفتند : أَتَجْعَلُ فِيهَا مُفْسِدا فِيهَا ( آيا مفسد در روى زمين مىآفرينى ) بلكه سؤال اين بود كه خدايا در روى زمين كسى را مىآفرينى كه فساد خواهد كرد و خونها خواهد ريخت .\r\nچنان كه اين آيه دلالت نمىكند بر اين كه هدف از خلقت آدميان ، فساد و خونريزى بوده است ، همچنين دلالت نمىكند بر اين كه انسان ذاتا مفسد و خونريز است ، بلكه در طبيعت او هر دو استعداد افساد و اصلاح و خونريزى و احياء وجود دارد و در اين طبيعت كه داراى هر دو استعداد است بعضى از افراد اصلاح و بعضى ديگر افساد را بجريان\r\n","description":"","footnote":" ( 1 ) . البقرة آيهء 30 . ","page_name":" 208 ","page_number":208},
  {"content":"\r\nمىاندازند . و روشنترين دليل اين مدّعا مشاهدهء خود انسانها است كه مىبينيم نه تنها همهء انسانها حيوانات خون آشام نيستند و نه تنها از آدمكشى شديدترين وحشت را دارند و حتّى حاضر نيستند جراحتى سبك و قابل تحمّل بيك انسان ، بلكه بيك حيوان وارد بياورند ، بلكه مىبينيم افسادهاى مخرّب و خيلى ناشايست و ناگوار از اندك افراد كه بكلَّى وجدان خود را سركوب كرده‌اند ، سر مىزند .\r\nافساد فرعونى و چنگيزى و تيمورى و ماكياولى در اقلَّيّت است اگر چه اثر و نتيجهء آن گسترده و فراوان است و بهر حال افساد در ذات هيچ تبهكارى بطورى كه مجبور بان باشد ، وجود ندارد .\r\nدر مبحث شمارهء 18 ( نظريّاتى كه بعنوان عامل محرّك تاريخ تاكنون ارائه شده است ) گفتيم : سه عامل از عوامل فوق ( خدا - انسان - آنچه كه مفيد به حال انسانها است ) اساسىترين عوامل محرّك و ايجاد كنندهء كيفيّتهاى اوّليّه و ثانويّه و هويّت اصلى تحوّلات و رويدادها است . مسائل مربوط به مشيّت و عمل خدا را تحت عنوان « 1 - خدا » مطرح كرديم .\r\n2 - انسان - مىبينيم يك فرد از انسان مىتواند مديريّت حيات خويش را داشته باشد . معناى اين جمله چنين است : كه انسان داراى نفس [ من ، شخصيّت 
  ] است و اين نفس او را در رابطه با جهانى كه در آن زندگى مىكند و در رابطهء اجتماعى كه با مردم آن اجتماع بطور دسته جمعى حركت مىكند و در رابطه با خدا كه خود را از او و بسوى او مىبيند ، توجيه مىنمايد . همچنين مىبينيم از آغاز تاريخ تاكنون افرادى از انسانها جمعيّتهائى را اداره مىكنند و سرنوشت آنانرا در زندگى بدست مىگيرند . مانند امراء و رؤساء و همچنين افرادى از انسانها ابعاد معنوى جمعى را اداره مىكنند و سرنوشت فرهنگ و تعليم و تربيتى اجتماع را به عهده مىگيرند . و بطور كلَّى شخصيّتهاى بزرگى در جوامع بروز مىكنند و خواه ناخواه ، و چه مردم آگاه باشند يا نه در توجيه حيات آنان مؤثّر مىباشند . اگر كسى اين انواع مديريّت را كه گفتيم منكر شود\r\n","description":"","footnote":"","page_name":" 209 ","page_number":209},
  {"content":"\r\nما سخنى قابل گفتن با چنين شخصى نداريم . انسانها با اين مديريّت و مقاومت در برابر عوامل جبرى مخرّب است كه در گذرگاه قرون انواعى بىشمار از ابعاد و سطوح طبيعت را شناخته و خود خويشتن را در آن ابعاد و سطوح گسترده است ، به نحوى كه گوئى طبيعت ساختهء خود اوست و نيز انسان در اين گذرگاه بس طولانى با انواعى از روابط با همنوعانش به زندگى خود ادامه داده است . آيا با چنين قدرت و فعّاليّت فكرى و عضلانى كه بشر را از آغاز تاريخ به موقعيّت كنونى رسانده است ، باز مىتوان گفت : انسان در بوجود آوردن تاريخ خود نقشى ندارد و عامل محرّك تاريخ مثلا محيط طبيعى او است يا عامل محرّك فعّاليّت جبرى غريزهء جنسى اوست ، يا عامل محرّك تاريخ كرات آسمانى هستند به نظر مىرسد اگر چه ابراز كنندگان اين گونه نظريّات ، قصد بيان واقعيّات را دارند و نمىخواهند خويشتن و ديگران را فريب دهند ، ولى اينان بدون توجّه انسان را سركوب مىكنند و او را آلت و ابزار بىاختيار عوامل جبرى كه از انسان كوچكترند مىنمايند .\r\nاگر انسان اسير محيط طبيعى و اجتماعى خويشتن بود ، آيا مىتوانست از غارهاى آغاز زندگى خود [ باصطلاح باستان شناسان 
  ] بيرون بيايد و راهى كهكشانها شود و رهسپار اعماق اقيانوسها گردد و به ديار ذرّات بنياد طبيعت مانند الكترونها مسافرت نمايد حتّى كسانى كه مىگويند : تاريخ بشرى ساخته - شدهء مسائل اقتصادى است كه خود انسان را اجباراً اداره مىكند و كيفيّتهاى اوّليّه و ثانويّهء تاريخ او را مىسازد ، اگر چه در فلسفه و تفسير تاريخ با قصد واقع بينى وارد مىشوند ، ولى ناآگاهانه انسان را تسليم عوامل جبرى كه ساختهء خود او است ، مىسازند . يك مثال ساده و لطيفى مىتواند مقصود ما را در اين مورد توضيح بدهد : يكى زا اساتيد رياضيّات در جامعهء ما كه از طرح كردن مسائل شگفتانگيز خيلى لذّت مىبرد و شايد وا داشتن مردم به تعجّب را هدف اصلى زندگى خود قرار داده بود ، در يكى از سخنرانىهاى خود گفته بود : سلطهء كمپيوترها بر جوامع انسانى بحدّى شدّت پيدا خواهد كرد كه مردم حتّى\r\n","description":"","footnote":"","page_name":" 210 ","page_number":210},
  {"content":"\r\nخنده‌ها و گريه‌ها و تفكَّرات و احساسات و تخيّلات خود را هم در اسارت كمپيوتر قرار خواهند داد و بدين ترتيب اراده و جهت آن را هم كمپيوترها تعيين خواهند نمود و در نتيجه انسانها مبدّل به يك عدّه اجزاء ناآگاه و بىاراده اى در صحنهء طبيعت خواهند گشت يكى از دانشجويان در همان موقع از جاى برميخيزد و مىگويد : استاد عزيز ، به ياد داشته باشيد كه كليد كامپيوترها بالاخره در دست خود انسان است و انسان در آن موقع كه احساس كرد جبراً بوسيلهء كمپيوتر معدوم مىشود ، با جبر قوىترى بوسيلهء مهار كمپيوترها بوجود خود ادامه خواهد داد . آن استاد رياضى [ كه فقط با داشتن مقدارى از شناختهاى رياضى خود را در همهء علوم و فلسفه‌ها صاحبنظر مىديد ، در حالى كه يك روز پس از آنكه اين جانب در دانشكدهء علوم تهران سخنرانى كرده بودم به من گفت : « من هيچ فلسفه نخوانده‌ام » 
  ] ساكت مىشود و دنبال بحث را نمىگيرد . خلاصه ما نبايد عظمت وجودى انسان را تا حد كرم پيله به پائين بياوريم و بگوئيم او اسير بافته‌ها و ساخته‌ها و ابزارهائى كه خودش آنها را ساخته است ، مىباشد البتّه اين نكته را فراموش نمىكنيم كه مىتوان بعضى از انسانها را براى هميشه و همهء انسانها را بمدّتى محدود با تلقين و فريب اسير جبرى ساخته و پرداختهء خود آنان قرار داد ، ولى همهء انسانها را براى هميشه نمىتوان اسير جبر همه چيز ساخت . خلاصه ، ناديده انگاشتن قدرت و اراده و انديشهء انسان در تشكيل تاريخ خويشتن به اضافهء اين كه بوى ، هواى قهوه خانه‌هاى نيهليستى ( هيچ و پوچ گرائى ) مىدهد ، رسالتى در تحقير انسان را بالخصوص از خود نشان مىدهد كه برنامهء اساسى آن اينست كه اى انسان ، بنشين تا عوامل جبرى كه در برابر قدرت و اراده و انديشهء تو داراى توانائى نبوده و امكان تسليم شدن در برابر ترا داشت ، بيايند و موجوديّت مادّى و معنوى ترا بسازند برخى از نويسندگان در بارهء فلسفه و تحليل تاريخ كه اصرار در تسليم نمودن انسان به عوامل ناآگاه و بىارادهء محيط و اجتماع و عوامل مربوط\r\n","description":"","footnote":"","page_name":" 211 ","page_number":211},
  {"content":"\r\nبه آن دو دارند ، به نظر بزرگتر از آن مىنمايند كه واقعا عظمت و اهمّيّت قدرت و اراده و انديشهء انسان را نشناخته باشند و در نتيجه دست و پاى انسان را با زنجير پولادين ساخته شده‌هاى خود انسان بسته و تسليم قدرتپرستان خود كامهء جوامع نمايند آيا بيل و كلنگ ديروزى و كمپيوتر امروزى كه هر دو ساخته - شدهء فكر و دست بشرى است مىتوانند انسان را پيرو خود نموده و حقيقت و كيفيّت اوّليّه و ثانويّهء تاريخ او را بسازند ، ولى خود انسان كه بوجود آورندهء بيل و كلنگ ديروزى و كامپيوتر امروزى مىباشد ، نتواند راهى را كه در پيش گرفته است ببيند و بشناسد و انتخاب كند آيا مفاهيمى مانند دموكراسى بعنوان مبناى اصلى سياست ، حقوق پيرو مردم بعنوان مبناى بهترين حقوق مردمى ، اقتصاد اجتماعى با ارشاد معقول از ناحيهء مديريّتها طرز تفكَّر « خودسازى انسان » در فلسفه‌ها و غير ذلك كه بعنوان عاليترين آرمانهاى بشرى تلقّى شده‌اند ، نمىتوانند تأثير انسان را در تشكيل تاريخ خود اثبات نمايند يك بحث بسيار مهمّى كه در اين مورد بايد در نظر داشت و نبايد مورد غفلت قرار بگيرد\r\nاينست كه :\r\n\r\n23 - كمّيّت و كيفيّت دخالت و تأثير انسان در تشكيل تاريخ خود چيست و چگونه است\r\nتعيين دقيق كمّيّت و كيفيّت دخالت و تأثير انسان در تشكيل تاريخ خود ، اگر امكانناپذير نباشد ، حدّاقلّ بسيار بسيار دشوار است ، زيرا چنان كه در مباحث اوّليّهء اين رساله گفتيم : هم نظام ( سيستم ) موجوديّت مغزى و روانى انسان در حال انفرادى و اجتماعى و هم نظام اجتماع و محيط و منظومهء شمسى مربوط به كيهان كه در آن زندگى مىكند باز بوده و قابل بستن نيست [ مگر با اعمال قرار داد و قدرت و زور آن هم براى مدّتى در حيطهء اجتماع 
  ] و مسلَّم است كه واحدها و جرياناتى كه در يك نظام ( سيستم ) باز ، مشغول\r\n","description":"","footnote":"","page_name":" 212 ","page_number":212},
  {"content":"\r\nفعّاليّتند ، همواره در معرض دگرگونى مىباشند لذا به هيچ وجه از ديدگاه علمى نمىتواند سرنوشت كمّى و كيفى جريانات و واحدهاى فعّال در يك سيستم باز را تعيين و مشخّص نمود . و به همين علَّت است كه همواره تفسير و تحليل رويدادهاى مهمّ در تاريخ مانند بروز تمدّنها و زوال آنها و ظهور و اعتلا و سقوط امپراطورىها و شكوفائى و پژمردگى فرهنگها جز با تخمين و احتمال و « شايد » و « ممكن است » و غير ذلك تفسير و تحليل نمىشود .\r\nبا اين حال انديشه و ارادهء انسانها ، در هر مقطعى از تاريخ توانسته است آمال و اهداف و وسائل واقعى حيات خود را درك نموده و براى بدست آوردن آنها اقدام نمايد كه گاهى در حركت خود موفّق بوده است و گاهى ناموفّق و در آن صورت هم كه ناموفّق بوده است ، اشتياق بان واقعيّات مانند آتش زير خاكستر بوده است كه بادهاى رويدادهاى محاسبه نشده براى بازيگران صحنهء اجتماع كه عامل ناموفّق بودن مردم بوده‌اند ، از راه رسيده ، خاكسترها را بر كنار نموده و آتش اشتياق را نمودار ساخته و به فعّاليّت واداشته است .\r\n3 - آنچه كه مفيد به حال انسانها است - همهء موضوعات و رويدادها كه چه از طرف طبيعت و چه از ناحيهء خود نوع انسانى ، به انسان روى مىآورند و با وى در حال تأثير و تأثّر قرار مىگيرند بر دو نوع عمده تقسيم مىگردند : نوع يكم - امورى هستند كه بروز مىكنند و بوجود مىآيند و زمانى نسبتاً كم و بيش ولى محدود ، در ارتباط با انسان قرار مىگيرند و سپس از منطقهء ارتباط بيرون مىروند .\r\nنوع دوم - امورى هستند پايدار و ملايم هويّت انسانى در هر دو قلمرو مادّى و معنوى انسان . اين امور به جهت منفعتى كه به موجوديّت مادّى يا معنوى او دارند ، پايدار مىمانند و اگر هم در معرض دگرگونىها قرار بگيرند ، مطلوبيّت ماهيّت خود را از دست نمىدهند .\r\nالبتّه منظور از منفعت در اين مورد اعمّ از منافع گوناگون مادّى و\r\n","description":"","footnote":"","page_name":" 213 ","page_number":213},
  {"content":"\r\nاقسام مختلف منافع معنوى مىباشد .\r\nاين منفعت نه تنها بايد مزاحم اصول بنيادين حيات انسانى نباشد ، بلكه بالضّروره بايد ملايم و بر پا دارندهء اصول مزبوره بوده باشد . لذا فرهنگهائى كه بوجود مىآيند و زمانى يا از بعضى جهات براى انسان لذّتبخش و سودمند بوده و سپس عامل ضرر به انسانها مىباشند و يا نفع بعضى جهات آنها موجب ضرر بزرگترى به جهات ديگر مىگردد ، اين گونه عوامل منفعت دير يا زود از صحنهء حيات انسانها رخت برمىبندند و منتفى مىگردند .\r\n\r\nمنفعتگرايى در فلسفهء تاريخ\r\nگمان نمىرود خردمندى پيدا شود و در نفعگرائى انسانها كمترين ترديدى داشته باشد ، چنان كه گريز از ضرر براى انسانها بعنوان يك اصل كاملًا جدّى مطرح است . منفعت در قرآن مجيد با صراحت كامل مورد تذكَّر قرار گرفته است از آن جمله : 1 - * ( إِنَّ فِي خَلْقِ السَّماواتِ وَالأَرْضِ وَاخْتِلافِ اللَّيْلِ وَالنَّهارِ وَالْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَما أَنْزَلَ الله مِنَ السَّماءِ مِنْ ماءٍ فَأَحْيا بِه الأَرْضَ بَعْدَ مَوْتِها وَبَثَّ فِيها مِنْ كُلِّ دَابَّةٍ وَتَصْرِيفِ الرِّياحِ وَالسَّحابِ الْمُسَخَّرِ بَيْنَ السَّماءِ وَالأَرْضِ لَآياتٍ لِقَوْمٍ يَعْقِلُونَ ) * ( 1 ) \r\n( قطعا ، در آفرينش آسمانها و زمين و تعاقب شب و روز و كشتى كه در دريا به نفع مردم حركت مىكند و در آن آب كه خداوند از آسمان فرستاده و زمين را بعد از مرگش حيات مىبخشد و در اين كه از هر نوع جنبنده در روى زمين منتشر ساخته و در وزش بادها و ابر مسخّر ميان آسمان و زمين آياتى است براى مردمى كه تعقّل مىنمايند . )\r\n","description":"","footnote":" ( 1 ) . البقرة آيهء 164 . ","page_name":" 214 ","page_number":214},
  {"content":"\r\n2 - * ( وَأَمَّا ما يَنْفَعُ النَّاسَ فَيَمْكُثُ فِي الأَرْضِ ) * ( 1 ) \r\n( و امّا آنچه كه براى مردم نفع مىرساند در روى زمين مىماند . ) 3 - * ( وَالأَنْعامَ خَلَقَها لَكُمْ فِيها دِفْءٌ وَمَنافِعُ وَمِنْها تَأْكُلُونَ ) * ( 2 ) \r\n( و چهار پايان را آفريد ، در آن چهار پايان براى شما وسيلهء گرمى [ مانند پشم 
  ] و منافعى است و از آنها مىخوريد . ) 4 - * ( وَأَذِّنْ فِي النَّاسِ بِالْحَجِّ يَأْتُوكَ رِجالًا وَعَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ . لِيَشْهَدُوا مَنافِعَ لَهُمْ وَيَذْكُرُوا اسْمَ الله . . . ) * ( 3 ) \r\n( اعلان كن در مردم وجوب حجّ را ، در حال پياده و سوار بر شترهاى لاغر بسوى تو خواهند آمد از هر راه دور مىآيند تا منافعى را كه براى آنان است مشاهده كنند و نام خداوندى را ذكر كنند . . . ) 5 - * ( وَإِنَّ لَكُمْ فِي الأَنْعامِ لَعِبْرَةً نُسْقِيكُمْ مِمَّا فِي بُطُونِها وَلَكُمْ فِيها مَنافِعُ كَثِيرَةٌ وَمِنْها تَأْكُلُونَ . وَعَلَيْها وَعَلَى الْفُلْكِ تُحْمَلُونَ ) * ( 4 ) \r\n( و قطعا براى شما در بارهء چارپايان عبرتى است ، ما شما را از آنچه كه در شكمهاى آنهاست ( از شيرهايشان ) سيراب مىكنيم و براى شما است در آن چارپايان منافعى فراوان و از آنها مىخوريد . و بر آن چهارپا و بر كشتى حمل مىشويد . ) و در سورهء يس آيهء 73 و غافر آيهء 80 و الحديد آيهء 25 نيز موضوع منافع را گوشزد كرده است . كلمهء خير در آيات قرآنى به هر دو معناى خير مادّى و خير معنوى آمده است . از آن جمله :\r\n","description":"","footnote":" ( 1 ) . الرّعد آيهء 17 .  ( 2 ) . النّحل آيهء 5 .  ( 3 ) . الحجّ آيهء 27 .  ( 4 ) . المؤمنون آيهء 21 و 22 . ","page_name":" 215 ","page_number":215},
  {"content":"\r\n* ( وَإِنَّه لِحُبِّ الْخَيْرِ لَشَدِيدٌ ) * ( 1 ) \r\n( و قطعاً انسان در محبّت خير شديد و مقاوم است . ) * ( وَما تُنْفِقُوا مِنْ خَيْرٍ فَإِنَّ الله بِه عَلِيمٌ ) * ( 2 ) \r\n( و هر چه كه از خيرات انفاق كنيد قطعاً خداوند بان دانا است . ) در بعضى آيات ديگر محبّت شديد به مال كه نوعى خاصّ از نفع است تذكَّر داده شده است . از آن جمله : * ( وَتُحِبُّونَ الْمالَ حُبًّا جَمًّا ) * ( 3 ) \r\n( و شما مال را بسيار دوست مىداريد . ) ما در اين مبحث به تفصيل تعريف نفع و منفعت كه به لغت فارسى سود گفته مىشود ، نمىپردازيم و ببيان دو مفهوم بسيار روشن كه در ذهن همگان وجود دارد قناعت مىكنيم : مفهوم يكم - هر چيزى كه بحالى از حالات انسانى مفيد باشد آن را نافع و سودبخش و سودمند مىنامند ، خواه در برابر آن كار و كالا يا قيمتى پرداخته باشد يا نه . مانند نور و حرارت آفتاب و هواى قابل استنشاق در روى زمين و همچنين كار و تلاش عضلانى و فكرى در راه وصول به مقاصد مادّى و معنوى كه آرمان تلقّى شده‌اند ، نيز نافع و سودمند ناميده مىشوند ، زيرا اين گونه كار و تلاش مفيد است . البتّه در نظر داريم كه مفيد بودن اشياء گاهى مربوط به ماهيّت خود آنهاست ، مانند خوراك گوارا و پوشاك و مسكن مناسب و غير ذلك\r\n","description":"","footnote":" ( 1 ) . العاديات آيهء 8 .  ( 2 ) . البقرة آيهء 273 .  ( 3 ) . الفجر آيهء 20 . ","page_name":" 216 ","page_number":216},
  {"content":"\r\nو گاهى ديگر از جنبهء وسيله بودن اشياء براى وصول به خواسته‌هاى است ، مانند پولهائى كه ارزش آنها كاملًا اعتبارى ( قرار دادى ) است و مربوط به ماهيّت آنها نيست و مانند كار و تلاش براى آماده كردن زمينهء وصول به منافع يعنى آن سودها مستقيماً در ماهيّت خود اشياء مىباشند چنان كه در بالا متذكَّر شديم .\r\nمفهوم دوم - نفع تبادلى كه ناشى از داد و ستد مىباشد ، نفع به اين معنى عبارتست از سودى كه بيش از آنست كه واگذار كرده و از دست داده است بنا بر اين ، اگر يك صندلى را كه مثلا صد تومان خريده است ، به همان صد تومان بفروشد ، سودى نبرده است ، يا در برابر آن صندلى مقدارى چوب بگيرد كه قيمتش معادل صد تومان مىباشد ، در اين دو صورت اگر چه صد تومان پول بعنوان وسيله و مقدارى چوب به قيمت صد تومان منفعت بمفهوم اوّل يعنى مفيد به حال انسان است ، ولى منفعت به مفهوم دوم نيست ، زيرا در مقابل آنچه كه دريافته داشته است ، كالائى داده است كه از نظر ارزش مساوى همان دريافت - شدهء او مىباشد . از همين جاست اگر فرض كنيم ارزش كار يك بافنده در هشت ساعت مثلا صد و پنجاه تومان است ، اگر چه صد و پنجاه تومان بمفهوم اوّل منفعت محسوب شود ، زيرا مبلغ مزبور به جهت تبديل آن به كار و كالا داراى فايدهء وسيله ايست ، ولى بدانجهت كه در برابر آن مبلغ هشت ساعت انرژى كار مصرف نموده و فرض اينست كه دستمزد مزبور از نظر ارزش درست معادل همان هشت ساعت كار است ، لذا نفع و منفعت بمفهوم دوم بان مبلغ دستمزد گفته نمىشود .\r\n\r\nتلاش انسان براى منفعت\r\nطلب و جويندگى هر دو معناى نفع و منفعت را مىتوان به انسان نسبت داد و اين مسئله اى نيست كه جاى ترديد باشد ، لذا از بحث و تفصيل در بارهء\r\n","description":"","footnote":"","page_name":" 217 ","page_number":217},
  {"content":"\r\nاثبات آن خوددارى مىنمائيم . چيزى كه در اين مورد داراى اهمّيّت است و بايد آن را مورد توجّه قرار بدهيم ، اينست كه تلاش براى بدست آوردن منفعت به مفهوم اوّل را كه مستند به ضرورت و جستجوى عامل و وسيلهء ادامهء حيات انسانى است ، مىتوان به « صيانت ذات » نسبت داد . يعنى منفعتجوئى كه عبارتست از تلاش براى بدست آوردن هر چيزى كه مفيد به ادامهء حيات است ، از فعّاليّتهاى كاملا طبيعى اصل الاصول « صيانت ذات » است كه هيچ كس را ترديدى در آن نيست . آيات قرآنى كه بازگو كنندهء متن اصلى همهء اديان حقّهء الهى است كه بر مبناى فطرت اصلى انسان مقرّر شده‌اند ، اين تلاش را نه تنها محكوم نكرده است ، بلكه چنان كه گفتيم تشويق و تحريك شديد براى بدست آوردن آن نيز نموده است . اگر براى منفعتگرائى انسان كيفيّت و حدّ و اندازه اى مقرّر نشود ، بدانجهت كه خودخواهى آدمى هيچ كيفيّت خاصّ و حدّ و اندازه اى براى خود نمىشناسد ، لذا تا بلعيدن همهء موادّ مفيد و امتيازات دنيا ، بنام اصالت منفعت ( تيليتارنيسم ) پيش خواهد رفت و هر كس كه بخواهد از اين جهانخوارى جلوگيرى كند ، خواهد گفت : طبيعت انسانى منفعتگرا است و تو مىخواهى بر ضدّ طبيعت من كه انسانم ، قيام كنى اين حركت كه متأسّفانه سرتاسر تاريخ را به خود مشغول داشته است ، بدون پرده پوشى بايد گفت كه : اساسىترين عامل جدائى انسان از انسان گشته است . اين داستان غمانگيز چنين بوده است كه اقوياى ناآگاه و قدرتپرست همواره چنين پنداشته‌اند : كه عالم هستى با همهء مزاياى مفيد و انسانهايش وسائلى براى ادامهء حيات مطلوب آنان مىباشند و آنان بدون اين كه به زبان بياورند ، با كنايه‌هاى روشن و طرز رفتار خود ، اين پندار انسانكش را ابراز نموده‌اند . ناگوارتر و غمانگيزتر از اين داستان ، آن متفكَّر نماها هستند كه بجاى اين كه براى دفاع از انسان برخيزند و اثبات كنند كه منفعت بيش از ضرورتهاى حيات ، نه تنها منفعت نيستند ، بلكه ضرر مىباشند ، و نفع ديگران را كه عامل بقاى حياتشان مىباشد ،\r\n","description":"","footnote":"","page_name":" 218 ","page_number":218},
  {"content":"\r\nدر نظر گرفتن خود بزرگترين نفع است ، بجاى اين راهنمائى فلسفه اى بنام اصالت منفعت را پىريزى مىكنند و مردم را كه اكثرا به جهت عدم تربيت سودجو هستند و بلكه در برابر سود هوش و عقل از دست مىدهند ، مستتر و ناهشيارتر مىسازند و رسالت خود را كه تعديل حسّ منفعت خواهى است بفراموشى مىسپارند و با اين فراموشكارى صدمه اى جبران ناپذير به حيات انسانها وارد مىآورند ، زيرا منفعتخواهى نامحدود و بيحساب ، قطعا به ضرر ديگر انسانها تمام خواهد گشت زيرا :\r\n\r\nده تن از تو زرد روى و بينوا خسبد همى\r\nتا بگلگون مىتو روى خويش را گلگون كنى\r\n\r\nو اين ضرر مستقيما به ديگر انسانها وارد مىگردد ، و بطور غير مستقيم و در زمانى نسبتا طولانى سراغ خود انسان منفعتپرست را مىگيرد و بنا بقانون علَّيّت و يا عمل و عكس العمل -\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nدمار از روزگار او هم در مىآورد و همان گونه كه در پنجاه و دو عامل نكبت و سقوط گفتيم : « اين منفعتگرايان و اين قدرتپرستان نابخرد نمىدانند كه همان شيران بدور از عقلند كه در سرتاسر تاريخ آتش در نيزارهائى مىافروزند كه خود در آنها زندگى مىكنند » اين سه عامل اساسى ( خدا ، انسان ، آنچه كه به سود انسانها است ) مانند سه جزء معمولى از يك عامل مركَّب نمىباشند . يعنى چنين نيست كه عامل محرّك تاريخ يك كلّ مجموعى است كه جزء يكم ، آن خدا و جزء دوم آن ، انسان و جزء سوم آن هر حقيقتى است كه به سود انسانها مىباشد ، بلكه هر يك از دو عامل دوم و سوم ( انسان و آنچه كه بسود اوست ) بعدى از تاريخ و كيفيّت اوّليّه و ثانويّهء آن را مىسازند و خداوند سبحان فوق همهء دو عامل اساسى و\r\n","description":"","footnote":"","page_name":" 219 ","page_number":219},
  {"content":"\r\nديگر عوامل فرعى است كه نظاره و سلطه بر تاريخ و ايجاد اجزاء و عناصر و حفظ قوانين حاكمه بر آن را در اختيار دارد . اهمّيّت عامل انسانى در شكل دادن به تاريخ در اينست كه خداوند او را مسلَّط به طبيعت نموده و قدرت تفاهم و هماهنگى با بنى نوع خود را به او عنايت فرموده است ، بنا بر اين ، همهء عوامل ديگر كه در بارهء عامل محرّك تاريخ گفته شده است ، در حقيقت مانند موادّ خامى است كه انسان مىتواند آنها را به قدر توانائى و معرفتى كه در بارهء آنها بدست آورده است ، در توجيه حيات خود استخدام نمايد و بوسيلهء آنها بتاريخ خود شكل بدهد .\r\nممكن است در اينجا اعتراضى شود كه گاهى بعضى از عوامل مزبور بعنوان محرّك تاريخ كه تأثير آنها را در تاريخ در درجهء دوم قرار داديم ، بقدرى شيوع و اهمّيّت پيدا كند كه خود انسان را تحت تأثير قرار بدهد و نوعى كيفيّت جبرى را در تاريخ براى او پيش بياورد در اين صورت نقش انسان در سازندگى تاريخ يا ناچيز مىگردد و يا بكلَّى از بين مىرود ، مانند عوامل سياسى . پديدهء سياست با اين كه ساختهء مغز آدمى است ، ولى اغلب بقدرى قدرت و نفوذ بدست مىآورد كه همهء انسانهاى يك جامعه را دست بسته در برابر كارهاى انجام شده و يا آنچه بايد انجام بگيرد قرار مىدهد . پاسخ اين اعتراض روشن است ، زيرا اوّلا پديدهء سياست و فعّاليّتهاى مربوط ، عبارتست از مديريّتى كه انسان در بارهء جمعى از همنوعانش تصويب و انجام مىدهد . بنا بر اين ، اين خود انسان است كه با انتخاب روش خاصّى از سياست يا حقوق يا فرهنگ تاريخ خود را شكل مىدهد ، اگر چه اين شكلگيرى با جبر پديده اى بوجود آيد كه از اختيار او خارج است .\r\nما با چنين جريانى در بارهء يك فرد از انسان نيز مواجه هستيم . يك فرد از انسان مىتواند كارى انجام بدهد يا شغلى را انتخاب نمايد كه بعدها نتواند از تأثير جبرى آنها خود را رها نمايد . به همين جهت است كه در اسلام تأكيد شده\r\n","description":"","footnote":"","page_name":" 220 ","page_number":220},
  {"content":"\r\nاست كه حكومت آن قدر بايد سالم و شايسته باشد كه مردم چنين تلقّى كنند كه خودشان حكومت مىكنند و يا اگر خودشان مديريّت سياسى را در اختيار مىگرفتند همان روش را اتّخاذ مىكردند كه حكومت در پيش گرفته است .\r\nنيز بعضى ديگر از عوامل كه بعنوان عوامل محرّك تاريخ گفته شده است ، مانند قوّه ، حيات كلَّى فعّال ، رگه‌هاى رسوب شدهء پيشين در اجتماعات و حقيقت و جمال نمىتوانند در تحريك و تشكيل تاريخ بالاتر از خود انسان بوده باشند ، زيرا قوّه مثلا يك وسيلهء ناآگاه در دست انسان است كه مىتواند از آن سوء استفاده كند و حتّى در راه نابودى خويشتن به كار بيندازد مانند اسلحهء وحشتناك كه امروزه بشر آگاه را در يك اضطراب شديد فرو برده است و مىتواند از آن ، حسن استفاده كند ، مگر اين كه خود انسان با اختيار خويش تحت تسلَّط قوّه در آيد و دست و پاى خود را ببندد . حيات كلَّى فعّال كه در فلسفهء برگسون ديده مىشود بنياد زندگى انسان است كه توجيه آن بدست خود انسان است و او با فرهنگ و تعليم و تربيت صحيح مىتواند آن حيات كلَّى فعّال را در مسير رشد و كمال خود قرار بدهد .\r\nرگه‌هاى رسوب شدهء پيشين در مردم اجتماعات اگر چه مانند عوامل وراثت در فرد انسانى زمينهء اخلاقى و صفات خاصّى را بوجود بياورد ، ولى هرگز تعيين كنندهء قطعى همهء ابعاد و اجزاء سرنوشت آن فرد نمىباشد ، همينطور رگه‌هاى رسوب شده در يك اجتماع ، مانند ترسها و اميدها و تخيّلات و گرايشها و عناصر فرهنگى رسوب شده ، اگر چه مىتوانند زمينهء تشكيل متن تاريخ جامعه و كيفيّت اوّليّه و ثانويّهء آن را بوجود بياورند ، ولى توانائى ساختن سرنوشت قطعى و همه جانبهء تاريخ آن قوم را ندارند . و اگر واقعيّت چنين بود كه رگه‌هاى رسوبى سازندهء سرنوشت تاريخ ملَّتى را به عهده بگيرند ، تحوّلات و دگرگونىها و بوجود آمدن شخصيّتهائى در جامعه كه از آن رگه‌هاى رسوبى رويگردان مىباشند ، امكانناپذير مىگشت . امّا ديگر امورى كه بعنوان عوامل محرّك تاريخ گفته شده است ، بعضى از آنها مانند كرات آسمانى و محيط\r\n","description":"","footnote":"","page_name":" 221 ","page_number":221},
  {"content":"\r\nمحض طبيعى ، به هيچ وجه در تعيين متن تاريخ و كيفيّت اوّليّه و كيفيّت ثانويّهء آن ، اثرى ندارند و بقول ناصر خسرو :\r\n\r\nنكوهش مكن چرخ نيلوفرى را\r\nبرون كن ز سر باد خيره سرى را\r\nبرى دان ز افعال چرخ برين را\r\nنكوهش نشايد ز دانش برى را\r\nچو تو خود كنى اختر خويش را بد\r\nمدار از فلك چشم نيك اخترى را\r\n\r\nالبتّه كرات فضائى كه با زمين ما در ارتباط طبيعى هستند و همچنين محيط طبيعى ما در تكوين موادّ اجزاء و عناصر انسانى و شئون او در تاريخ تأثير وسيله اى و علل طبيعى در معلولات خود دارند ، ولى اين كه پس از تكوين موادّ اجزاء و عناصر تاريخ چه شكلى را به خود خواهد گرفت و دو نوع كيفيّت اوّلى و ثانويّهء او چه خواهد شد ، از كرات فضائى و محيط طبيعى بر نمىآيد .\r\nهمهء آن كشورها و جوامعى كه در آنها تمدّنها و فرهنگها بروز نموده و به اعتلاء رسيده و سپس راه زوال را پيش گرفته‌اند ، اكنون هم داراى همان محيطهاى طبيعى خود مىباشند . نه محيط طبيعى مصر تغيير يافته است و نه يونان و نه بينالنّهرين ، ولى چه دگرگونىهائى كه در آنها به وجود نيامده است .\r\nبعضى ديگر از امورى كه بعنوان عامل محرّك تاريخ گفته شده است ، مانند حقيقت و جمال و عدم رضايت ( قناعت ) مقدّس مىتوانند در بوجود آوردن ابعادى از كيفيّت تاريخ نقش بسيار مهمّى داشته باشند . مثلا عامل حقيقتجوئى و بيان حقيقت و واقعيّت داشتن حقيقت در برابر باطل و ثبات و پايدارى آن و اميد بخش و عامل تسليت بودن آن ، در فعّاليّت انسانهاى داراى شرف و فضيلت در زندگى جمعى بسيار مؤثّر مىباشد .\r\nتوضيح اين كه در همهء دورانها در هر يك از جوامع ، انسانهاى رشد يافته اى هستند كه با احساس تكليف و تعهّد برين براى حركتهاى اجتماعى و بوجود آوردن يا تشديد فداكارىها در راه بدست آوردن حقيقت ، فعّاليّت نموده و\r\n","description":"","footnote":"","page_name":" 222 ","page_number":222},
  {"content":"\r\nمىنمايند و قطعى است كه وجود اين انسانهاى بزرگ كه با اشتياق سوزان دنبال حقيقت مىروند و مىخواهند حقيقت را در جامعهء خويشتن قابل درك و عمل بسازند ، در حركت و شكلپذيرى تاريخ بسيار مؤثّر بوده است لذا با كمال صراحت مىتوان گفت : اين روحيّهء حقيقتجوئى با در نظر گرفتن نسبيّت اشكال و مصاديق حقيقت و تنوّع عوامل آن ، مربوط به انسان است كه چنان كه گفتيم دومين عامل اساسى عامل محرّك و تعيين كنندهء كيفيّت اوّليّه و كيفيّت ثانويّهء تاريخ مىباشد . همينطور جمال ( زيبايابى و زيباجوئى ) هر دو نوع زيبائى ( محسوس و معقول ) مسلَّماً يكى از عوامل آماده كنندهء زمينهء مناسب براى زندگى طبيعى و معنوى انسانها در تاريخ است .\r\nگاهى زيبائى بمفهوم عامّ آن بطور مستقيم يا غير مستقيم در تاريخ اثر مىگذارد كلئوپاترا ، آنتوان سردار رومى و امثال او را كاملا كلافه كرده و موقعيّت آنتوان را در آن دوران تغيير داد و اگوست كنت كه در طرز تفكَّرات فلسفى فرانسه و سپس در مقدارى از قارّهء اروپا با نوعى عينگرائى تند تأثيراتى گذاشته بود ، با عشق به زنى زيبا بنام كلوتلد دگرگون مىشود و تفكَّراتش تلطيف مىگردد و در مكتب اومانيسم شكوفا مىشود . خلاصه به نظر مىرسد كه با نظر به نتائج مجموع مطالعات و تجارب و تحقيقاتى كه تاكنون در بارهء انسان و تاريخش بدست آمده است بايد گفت : سه عامل اساسى در بوجود آمدن و كيفيّت تاريخ اصيلترين عامل مىباشند كه عبارتند از : 1 - خدا .\r\n2 - انسان .\r\n3 - واقعيّات مفيد براى انسان .\r\nبقيّهء عوامل در برخى كيفيّات ثانويّهء تاريخ مؤثّرند و بعضى ديگر موادّ مهمّى هستند كه انسان با شناخت و در اختيار گرفتن آنها تاريخ خود را توجيه مىنمايد و بعضى ديگر مىتوانند تأثيرات مقطعى و يا مشروط داشته باشند .\r\n","description":"","footnote":"","page_name":" 223 ","page_number":223},
  {"content":"\r\n\r\nمعانى سنّت در آيات قرآنى و نهج البلاغه\r\nسنّت به معناى طريق و اصل و قانون و به معانى متعدّد ، در قرآن و نهج البلاغه آمده است .\r\nبا نظر به آن آيات قرآنى و جملاتى از نهج البلاغه شامل كلمهء سنّت و سنن [ كه جمع آنست 
  ] توجّه و آموزش و تجربه اندوزى از سنّتهاى تاريخ امرى است لازم و بدون كوشش در اين مسير ، نه تنها شناسائى ما در بارهء سرگذشت بشرى و طرق و اصول و قوانين حاكمه در تاريخ ناقص خواهد بود ، بلكه از يك جهت بايد گفت : بدون كوشش مزبور ، معارف ما در بارهء هويّت انسان و مختصّات موقّت و پايدار و مفيد و مضرّ ، بقدرى ناچيز خواهد بود كه شايستگى توجّه و اعتناء را از دست خواهد داد .\r\nبهر حال ، بر خلاف سطح بينان و مردم كم اطَّلاع كه گمان مىكنند اسلام به تاريخ و سرگذشت بشرى توجّهى ندارد ، با در نظر گرفتن قصّه‌هاى فراوانى كه خداوند متعال در قرآن براى شناساندن انسان در دو منطقهء ( انسان آن چنان كه هست ) و ( انسان آن چنان كه بايد ) تذكَّر داده و مخصوصا با در نظر داشتن تذكَّر فراوان در انواع سنّتهائى كه در تاريخ مورد پيروى بوده يا مىبايست مورد پيروى و تبعيّت قرار بگيرد ، بطلان گمان آن مردم بىاطَّلاع يا غرضورز با كمال وضوح اثبات مىشود ( 1 )  . ما اكنون مىپردازيم به بيان انواع سنّتها كه در قرآن و نهج البلاغه آمده است :\r\n","description":"","footnote":" ( 1 ) . در قرآن مجيد در مواردى متعدّد ، خداوند متعال دستور به سير روى زمين و مطالعه و تحقيق در سرگذشت انسانها در امتداد تاريخ صادر فرموده است . از آن جمله در سورهء الحجّ آيه 46 است كه در متن همين صفحه ديديم و مضمون اين دستور سازنده در موارد زير آمده است : يوسف آيهء 109 ، الرّوم آيهء 9 ، فاطر آيهء 44 ، غافر آيهء 21 ، و آيهء 82 ، محمّد ( ص ) آيه 10 ، آلعمران آيهء 137 ، الأنعام آيهء 11 ، النّحل آيهء 36 ، النّمل آيهء 69 ، العنكبوت آيهء 20 ، الرّوم آيهء 42 . ","page_name":" 224 ","page_number":224},
  {"content":"\r\n1 - سنّت به معناى طريق يا اصل نافذ در اجتماع كه از مدّتى پايدارى برخوردار بوده و اجتماع يا اجتماعاتى را تحت تأثير قرار داده است : * ( قَدْ خَلَتْ مِنْ قَبْلِكُمْ سُنَنٌ فَسِيرُوا فِي الأَرْضِ فَانْظُروا كَيْفَ كانَ عاقِبَةُ الْمُكَذِّبِينَ ) * ( 1 ) \r\n( پيش از شما سنّتهائى گذشته است ، در روى زمين سير كنيد و ببينيد چگونه بود عاقبت تكذيب كنندگان . ) در اين آيهء مباركه سير در روى زمين و بررسى و تحقيق در سنّتهائى كه در روى زمين بروز و مدّتى از زمان را در جريان بوده‌اند ، مورد دستور قرار گرفته است . مسلَّم است كه اين سير و بررسى براى پر كردن حافظه و سياه كردن كاغذهاى سفيد فقط نيست ، بلكه از توجّه دادن مردم در ذيل آيهء مباركه به سرنوشت نهائى تكذيب كنندگان پيامبران و پيامهاى خداوندى كه بوسيلهء آنان و بوسيلهء عقل و وجدان به مردم ابلاغ گشته است .\r\nمعلوم مىشود كه منظور از سير و بررسى ، شناخت علل و معلولات و اصول و قوانين حاكم در تاريخ بوده است . مخصوصاً آيهء 46 از سورهء الحجّ : * ( أَ فَلَمْ يَسِيرُوا فِي الأَرْضِ فَتَكُونَ لَهُمْ قُلُوبٌ يَعْقِلُونَ بِها ) * ( آيا آنان در روى زمين سير نكرده‌اند تا براى آنان دلهائى باشد بوسيلهء آنها تعقّل كنند . ) عظمت محتواى اين آيهء مباركه وصفناپذير است ، زيرا مىتوان گفت : بنا بر مفهوم اين آيه كسانى كه از سرگذشت انسانها در روى زمين و نتائج كارها و انديشه‌هاى آنان و نمودها و محصولاتى كه از همهء شئون حياتى و قواعد و سنّتهائى كه به موجوديّت انسانها و عموم شئون حياتى آنان حكمفرما\r\n","description":"","footnote":" ( 1 ) . آل عمران آيهء 137 . ","page_name":" 225 ","page_number":225},
  {"content":"\r\nبوده است ، از تعقّل بوسيلهء دلهاى آگاه محرومند . و بالعكس گشت و گذار و بررسى و تحقيق در سرگذشت انسانها در گذرگاه تاريخ ، دلهاى آنان را براى تعقّل آماده مىسازد .\r\n2 - * ( قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَإِنْ يَعُودُوا فَقَدْ مَضَتْ سُنَّتُ الأَوَّلِينَ ) * ( 1 ) \r\n( بان كسانى كه كفر ورزيده‌اند بگو : اگر از [ كفر و پليديها 
  ] خوددارى كنند ، خطاهاى گذشتهء آنان آمرزيده مىشود و اگر به همان كفر و پليديها برگردند ، سنّت گذشتگان [ كه عذاب و مشاهدهء نتايج دردناك عقايد منحرف و اعمال ناپاك است 
  ] در گذشته ثابت شده است . ) يعنى اين يك قانون است كه انسان در گرو اعمال و انديشه‌هاى خويش است عمل و عكس العمل يا « فعل و ردّ فعل » ، « كنش و واكنش » در همهء شئون حياتى انسانها چه در حال انفرادى و چه در حال جمعى بدون استثناء حاكميّت دارد ، چنان كه قانون علَّيّت با اشكال گوناگونش در هر دو قلمرو انسان و جهان حاكميّت دارد . به تجربه ثابت شده است كه ستمكاران نتيجهء كار خود را در طول تاريخ مىبينند ، آنان كه گريانده‌اند خود خواهند گريست ، آنان كه در راه خدمت به انسان فداكارى كرده‌اند ، پاداش خود را مانند يك واكنش ضرورى دريافته‌اند .\r\nاين معنى براى سنّت در سورهء الحجر آيهء 13 و الإسراء آيهء 77 و الكهف آيهء 55 و الأحزاب آيهء 38 و 63 و فاطر آيهء 43 و غافر آيهء 85 نيز منظور شده است . و در همهء اين موارد بروز نتيجهء اعمال انسانها در امتداد تاريخ مانند بروز معلول به دنبال علَّت خود گوشزد شده است . در آيهء 43 از سورهء فاطر\r\n","description":"","footnote":" ( 1 ) . الأنفال آيهء 38 . ","page_name":" 226 ","page_number":226},
  {"content":"\r\nبروز نتايج استكبار و حيله پردازىها ( غدر و مكر و نقشه كشىها براى اجراى ظلم و تعدّى ) را سنت غير قابل دگرگونى معرّفى فرموده است . و در سورهء النّساء آيهء 26 سنّتهاى شايسته اى را كه در تاريخ گذشتهء بشرى در جريان بوده‌اند توصيه مىنمايد : * ( يُرِيدُ الله لِيُبَيِّنَ لَكُمْ وَيَهْدِيَكُمْ سُنَنَ الَّذِينَ مِنْ قَبْلِكُمْ . . . ) * ( خداوند مىخواهد براى شما بيان كند و شما را به سنّتهاى اقوام پيش از شما هدايت كند . ) بنا بر اين ، در فلسفهء تاريخ از ديدگاه اسلام حتما اصل يا قانون عمل و عكس العمل ناشى از يك نظم ثابت در قلمرو حيات انسانها وجود دارد كه بدون پذيرش آن ، تاريخ بشر قابل تفسير و تحليل نمىباشد .\r\n\r\nتقليد از گذشتگان در تاريخ و تكيه بر آنان\r\nقرآن مجيد تقليد بىدليل از گذشتگان و تكيه بر آنان را دور از عقل و ناشايست مىداند و مردم را از تقليد و تكيه بر حذر مىدارد ، و مىدانيم كه اين يك پديدهء مستمرّ و فراگير در تاريخ بشرى است كه اساسىترين نقش را در ركود تاريخ به عهده داشته است . اگر همين امروز وضع فرهنگها و عقائد اقتصادى و حقوقى جوامع را مورد مطالعه و تحقيق قرار بدهيم ، خواهيم ديد كه اغلب اين فرهنگها و عقائد تقليد از گذشتگان مخصوصا تقليد از شخصيّتهائى چشمگير است به اين عنوان كه آنان صاحبنظران و بانيان اين فرهنگها و عقائد مىباشند . نمونه اى از آيات قرآنى در بارهء اين جريان راكد كننده چنين است : 1 - * ( بَلْ قالُوا إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُهْتَدُونَ . وَكَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ . قالَ أَ وَلَوْ جِئْتُكُمْ\r\n","description":"","footnote":"","page_name":" 227 ","page_number":227},
  {"content":"\r\n* ( بِأَهْدى مِمَّا وَجَدْتُمْ عَلَيْه آباءَكُمْ قالُوا إِنَّا بِما أُرْسِلْتُمْ بِه كافِرُونَ ) * ( 1 ) \r\n( بلكه آن تبهكاران [ در پاسخ پيامبر 
  ] گفتند : ما پدرانمان را معتقد به عقائد امّتى دريافتيم و ما بر مبناى آثار آنان هدايت يافتيم و همچنين ما پيش از تو در هيچ آبادى مبلَّغى نفرستاديم ، مگر اين كه خودكامگان آن آباديها گفتند كه ما پدرانمان را معتقد به عقائد امّتى دريافتيم و ما از آثار آنان پيروى مىكنيم . [ آن فرستادهء خداوندى 
  ] گفت : [ شما باز از پدرانتان تبعيّت خواهيد كرد 
  ] اگر چه آنچه را كه من آورده‌ام هدايت كننده تر از آن باشد كه پدرانتان را معتقد بان يافته‌ايد ، آنان گفتند : ما به آن چه كه بشما فرستاده شده كفر مىورزيم .\r\n) 2 - * ( قالُوا بَلْ نَتَّبِعُ ما أَلْفَيْنا عَلَيْه آباءَنا ) * ( 2 ) \r\n( كافران گفتند : بلكه ما از آنچه كه پدرانمان را معتقد بان يافته‌ايم پيروى مىكنيم . ) مضمون اين دو آيهء مباركه در سورهء المائده آيهء 104 و الأعراف آيهء 28 و يونُس آيهء 78 و الأنبياء آيهء 53 وارد شده است . در بررسى فلسفهء تاريخ و تحليل و تحقيق در بارهء اصول و عوامل اساسى آن ، توجّه و اهتمام به پديدهء تقليد و تبعيّت از گذشتگان ، مخصوصا از شخصيّتهاى چشمگير فوق العاده اهمّيّت دارد . مخصوصا تقليد ا شخصيّتهائى كه بعنوان بنيانگذاران مكتبهاى اجتماعى ، اقتصادى ، سياسى و فلسفى بطور عموم در تاريخ براى خود جاى چشمگير باز نموده‌اند . اهمّيّت تجديد نظر و بررسىهاى دقيقتر در بارهء شخصيّتها از آنجا ناشى مىشود كه آراء و عقائدى كه اين شخصيّتها از خود در تاريخ بيادگار مىگذارند ، معمولا با استناد به آن شخصيّتها از هر گونه اعتراض و انتقاد بر كنار مىماند و بعبارت ديگر ما فوق اعتراض و انتقاد قرار مىگيرد .\r\nخلفاى بنى عبّاس امير المؤمنينهائى هستند كه نبايد جز با احترام و تجليل از\r\n","description":"","footnote":" ( 1 ) . الزّخرف آيهء 22 تا 24 .  ( 2 ) . البقرة آيهء 170 . ","page_name":" 228 ","page_number":228},
  {"content":"\r\nآنها نام برد چرا براى اين كه پدرانمان بهر يك از آنان امير المؤمنين گفته‌اند پس آراء و عقائدشان هم لازم الاتّباع مىباشند مطابق آيات قرآنى : پدرانمان اگر مجبور نبوده‌اند غلط فرموده‌اند كه بانان امير المؤمنين گفته‌اند .\r\nمنطق راكد كننده اى است كه با كمال صراحت و بطور فراوان گفته مىشود : « تو بهتر مىفهمى يا ابن سينا » « تو بهتر مىفهمى يا ابن رشد » « تو بهتر مىفهمى يا صدر المتألَّهين شيرازى » « تو بهتر مىفهمى يا جلال الدّين مولوى » و در مغرب زمين : « تو بهتر مىفهمى يا دكارت » « تو بهتر مىفهمى يا جان لاك » تو يا هگل تو يا كانت تو يا آدام اسميت تو يا ريكاردو تو يا جان استوارت ميل . . . اين شخصيّتزدگى در تاريخ ، جريان بسيار اسفناكى است كه عقول و انديشه‌ها و وجدانهاى مردم را تحت الشّعاع قرار مىدهد در صورتى كه بقول امير المؤمنين عليه السّلام : ارزش و عظمت مردان ( اعمّ از شخصيّتها و هر انسانى ) با حقّ سنجيده مىشود نه حقّ بوسيلهء مردان . پاسخ « تو بهتر مىفهمى » ها يك جمله است و آن اينست كه هم من و هم آن شخصيّت كه امروز به رخ من مىكشى ، بايد از حقيقت پيروى كنيم ، هر كسى كه بيشتر به حقيقت نزديك است ، او بهتر مىفهمد و بايد از او تبعيّت كرد . با اين كه پيشرفت معارف انسانى در قلمروهاى مختلف انسان و جهان در دوران ما بسيار چشمگير بوده است ، ولى اين پيشرفت تاكنون نتوانسته است مردم را از بتپرستىهاى متنوّع نجات بدهد ، مانند شخصيّتپرستى ، نژادپرستى ، علمپرستى ، پولپرستى ، قدرت پرستى ، مقام پرستى ، شهرتپرستى ، محبوبيّتپرستى و غير ذلك . براى بوجود آمدن يك تاريخ سالم و مترقّيانهء انسانى حتماً بايد با يك مبارزهء عميق و گسترده با اين پرستشها ، انسانها را با خود واقعيّتها و حقائق آشنا ساخت . و استعدادهاى بسيار با ارزش آنان را مانند محبّت و عشق و فداكارى و پرستش و انديشه در مسير حقائق و واقعيّات قرار داد .\r\n","description":"","footnote":"","page_name":" 229 ","page_number":229},
  {"content":"\r\n\r\nزندگى در پرتو حقائق نه در سايهء اقوام و ملل و شخصيّتهاى گذشته\r\nنتيجهء بحث گذشته اين اصل سازنده است كه حيات حقيقى كه آدمى را به هدف تكاملى خود موفّق مىسازد و شواهد روشنى از تاريخ گذشتگان را مىتوان بر اين مدّعا منظور نمود ، اينست كه زندگى در پرتو حقائق است كه تاريخ حيات انسانى را قابل تفسير و توجيه مىنمايد ، نه در سايهء اقوام و ملل و شخصيّتهاى گذشته .\r\nاگر بخواهيم شاهدى روشن و متقن براى اثبات مدّعاى فوق در نظر بگيريم ، جريان علوم در تاريخ مىتواند منظور ما را تأمين نمايد . همهء ما مىدانيم از آن هنگام كه بشر توانست زنجير تقليد از اقوام و ملل و شخصيّتهاى علمى گذشته را از گردن خود باز كرده و به دور بيندازد ، گام در توسعهء علم و اكتشافات گذاشت و به پيشرفتهاى محيّر العقول در اين ميدان توفيق يافت . ما از قرن سوم تا اواخر قرن پنجم هجرى [ تقريبا 
  ] با گسيختن جوامع اسلامى از تقليد در دانش و صنعت و هنر و ادب روياروى مىشويم و مىبينيم در نتيجهء اين بريدن طناب تقليد و وابستگى بگذشته چه ارمغانهاى با ارزشى براى جوامع مسلمين تقديم كرد كه گفته مىشود : در يكى از كتابخانه‌هاى يكى از خلفاى مصر تعداد ششهزار مجلَّد كتاب فقط در رياضيّات و تعداد هجده هزار مجلَّد كتاب فقط در فلسفه وجود داشته است . بنا بنوشتهء پىير روسو در كتاب تاريخ علم ترجمهء آقاى حسن صفّارى ص 118 تعداد ششصد هزار مجلَّد كتاب در كتابخانهء قرطبه از نقاط مختلف دنيا جمعآورى شده بود . راسل كه كارى با مذهب ندارد ( در بارهء مذهب به نوعى حسّاسيّت دچار است ) با كمال صراحت مىگويد اگر در قرون وسطى علمگرايى مسلمانان نبود ، قطعا علم سقوط مىكرد . در اين مسئله رجوع شود به رساله اى از اين جانب بنام « علم از ديدگاه اسلام » و اگر مسلمين زنجير تقليد و تبعيّت از گذشتگان را از گردن خود باز نمىكردند ، سرنوشت علم يا سقوط حتمى بود و يا نامعلوم . آياتى در قرآن مجيد اين اصل\r\n","description":"","footnote":"","page_name":" 230 ","page_number":230},
  {"content":"\r\nرا مورد تأكيد قرار مىدهد كه بعضى از آنها را در بحث گذشته آورديم و يكى از آياتى كه تكليف انسانها را در رابطه با گذشتگان تعيين مىفرمايد ، آيهء 134 و 141 در سورهء البقرة است كه خداوند مىفرمايد : * ( تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ ) * ( آن ، امّتى بود كه در گذشته است و براى او است آنچه كه اندوخته است و براى شما آن خواهد بود كه اندوخته‌ايد . )\r\n\r\nتناوب متفرّق در تمدّنها\r\nيكى ديگر از جريانات مستمرّ تاريخ ، تناوب تمدّنها در جوامع است بشر در سرگذشت تاريخى خود تمدّنهائى متعدّد ديده است كه توينبى و عدّه اى از متفكَّران در تاريخ آنها را تا بيست و يك تمدّن شمرده‌اند . البتّه مسلَّم است كه امثال اين ارقام در بارهء چنين موضوعات گسترده در بستر تاريخ كه ايهامهائى گوناگون آنها را فرا گرفته است ، نمىتواند جز حدس و تخمين چيزى ديگر بوده باشد . و بهر حال ، با نظر دقيق واقعگرايانه در تاريخ [ نه با تكيه بر اصول پيش ساخته 
  ] اين قضيّه را بايد قطعى تلقّى كرد كه بروز تمدّنها و اعتلاء و زوال آنها از قانون پيوستگى و « از ساده به پيچيده » ( از بساطت رو به تركيب ) تبعيّت ننموده است . يعنى شما نمىتوانيد بنشينيد و براى بروز تمدّن يونان مثلا علل كاملا مشخّص در آن سرزمين ، پيدا كنيد و آن گاه كمّيّت زمانى و مقدار گسترش و كيفيّت آن تمدّن را از جنبه‌هاى علمى ، فلسفى ، صنعتى ، هنرى ، اجتماعى و سياسى و غير ذلك ، مورد تفسير و تحليل علمى خالص قرار بدهيد و آن گاه بپردازيد به تحقيق در بارهء اعتلاء و سقوط آن تمدّن با آن فرهنگ گسترده و عميقى كه در تاريخ عرضه كرده است . تمدّن رم را در نظر بگيريد ، با اين كه در بارهء اين تمدّن و بروز و اعتلا ، و سقوط امپراطورى رم ، كتابها ( مانند تاريخ گيبون ) و غير ذلك نوشته شده است ، با اين حال تاكنون نه فلسفهء قانع كننده اى براى\r\n","description":"","footnote":"","page_name":" 231 ","page_number":231},
  {"content":"\r\nبروز و اعتلاى تمدّن رم عرضه شده است و نه براى سقوط و اضمحلال آن . و آنگهى اين پديدهء شگفتانگيز چگونه تفسير مىشود كه حتّى در جريان يك تمدّن ، ميان گردانندگان آن فاصله و تفاوتى غير قابل تصوّر وجود داشته است .\r\nدر همين تمدّن رم ، نرون خونخوار و احمق و خودخواه را مىبينيم و ماركوس اورليوس را هم مىبينيم كه مردى است حكيم ، بسيار خردمند و متواضع و مردم دوست [ منهاى خصومت بىاساسى كه با مسيحىها داشته است 
  ] در مقدار زيادى از تمدّنها با همين اختلاف شديد در وضع روحى گردانندگان آنها مواجه هستيم كه گاهى اختلاف در حدّى غير قابل تصوّر است چنان كه در تمدّن رم مىبينيم . اگر واقعيّت چنين بود كه تمدّنها پديده هائى بودند كه از نظر هويّت و مختصّات و علل و انگيزه‌ها و اهداف كاملا مشخّص و قابل شناخت بودند ، نمىبايست ميان تفكَّرات و آرمانها و طرز عملكرد گردانندگان آنها آن همه اختلاف شديد وجود داشته باشد . از طرف ديگر در طول تاريخ تا دوران اخير ديده نشده است كه تمدّنى كه در نقطه اى از دنيا ظهور مىكند ، از قرنها حتّى از يك قرن پيش قابل پيشبينى قطعى بوده و هويّت و مختصّات و مدّت بقاء و دوران زوالش با يك عدّه قوانين علمى محض و تفكَّرات و تكاپوهاى عضلانى قابل ايجاد و ابقاء و نقل به جامعه يا جوامع ديگر بوده باشد . ممكن است بعضى از اشخاص گمان كنند كه اديان الهى همواره از يك نقطه از دنيا بروز كرده مانند مسيحيّت از ناصره و اسلام از مكَّه و سپس به ديگر نقاط دنيا منتقل و گسترش يافته است و همچنين در دوران معاصر ما بعضى از مكتبهاى اقتصادى و سياسى از نقطه اى از دنيا بروز و به ديگر نقاط دنيا منتقل و گسترش يافته است .\r\nپاسخ اين اعتراض بدين نحو است كه امّا پيشبينى قطعى بروز اديان و همچنين مكتبهاى اقتصادى و سياسى از طرق معمولى نه از راه اخبار غيبى ، تاكنون به هيچ وجه صورت نگرفته است . و آنگهى مورد بحث ما تمدّنهاى اصيل نه تقليدى و وابسته است كه در انتقال مكتبهاى اقتصادى و سياسى در دوران\r\n","description":"","footnote":"","page_name":" 232 ","page_number":232},
  {"content":"\r\nمعاصر ديده مىشود ، زيرا روشن است كه تمدّنهاى تقليدى نه از اصالت برخوردارند و نه از پايدارى و نه هضم واقعى از طرف ملَّتى كه بطور تقليد تمدّنى را وارد نموده است ، باضافه اين كه اصلا داستان انتقال و گسترش اديان را نمىتوان با تمدّن به معناى معمولى آن ، مقايسه كرد . زيرا هدف اعلاى اديان ايجاد زمينهء تكامل با متوجّه ساختن انسانها به چند اصل اساسى است كه عبارتند از : 1 - گرايش به مبدء و بوجود آورندهء كمال كه خدا است .\r\n2 - نظاره و سلطهء او بر جهان هستى و مشيّت او به آن كماليابى انسانى است كه از دو راه اساسى درونى ( عقل و وجدان ) و برونى ( پيامبران عظام ) آن را امكانپذير ساخته است .\r\n3 - پيوستگى اين زندگانى به ابديّت با نظر به دلائلى متقن ، كه اگر وجود نداشته باشد ، نه تنها زندگى دنيوى انسانها قابل تفسير و توجيه نخواهد بود ، بلكه خود جهان هستى هم ، معناى معقولى نخواهد داشت .\r\n4 - عدل و دادگرى مطلق خداوند سبحان كه داور مطلق است . و مقياس همهء دادگريها آن عدل الهى است و بس .\r\n5 - رهبرى مستمرّ انسانها بوسيلهء شخصيّتهاى الهى كه يا مستقيماً بوسيلهء وحى دستورات خداوندى را بمردم ابلاغ نمايند ، يا بوسيلهء ولايتى كه از منابع وحى به اثبات رسيده باشد .\r\n\r\nبروز اعتلا و سقوط جوامع و تمدّنها و فرهنگها از ديدگاه اسلام\r\nدر مقدّمهء اين مبحث مهمّ ، اشاره اى مختصر به تعريف توصيفى فرهنگ و تمدّن مىنمائيم : مىتوان گفت : فرهنگ عبارتست از « شيوهء انتخاب شده براى كيفيّت زندگى كه با گذشت زمان و مساعدت عوامل محيط طبيعى و پديده‌هاى روانى و رويدادهاى نافذ در حيات يك جامعه بوجود مىآيد » البتّه مىدانيم كه\r\n","description":"","footnote":"","page_name":" 233 ","page_number":233},
  {"content":"\r\nاين گونه معرّفى بيش از يك توصيف اجمالى نمىباشد ، ولى براى ديدگاه ما در اين مبحث كافى به نظر مىرسد . امّا تمدّن عبارتست از برقرارى آن نظم و هماهنگى در روابط انسانهاى يك جامعه كه تصادمها و تزاحمهاى ويرانگر را منتفى ساخته و مسابقه در مسير رشد و كمال را قائم مقام آنها بنمايد ، بطورى كه زندگى اجتماعى افراد و گروه‌هاى آن جامعه موجب بروز و به فعليّت رسيدن استعدادهاى سازندهء آنان بوده باشد . در اين زندگى متمدّن كه قطعا هر كسى ارزش واقعى كار و كالاى خود را در مىيابد و هر كسى توفيق و پيروزى ديگران را از آن خود و توفيق و پيروزى خود را از آن ديگران محسوب مىنمايد ، انسان رو به كمال محور همهء تكاپوها و تلاشها قرار مىگيرد . لذا تمدّن در اين تعريف بر مبناى انسان محورى معرّفى مىگردد ، در صورتى كه در اغلب تعريفهاى ديگرى كه تاكنون در مغرب زمين گفته شده است ، اصالت در تمدّن از آن انسان نيست ، بلكه بطور بسيار ماهرانه اى اصالت انسانيّت در آن تعريفات حذف مىشود و بجاى آن ، بالا رفتن در آمد سرانه و افزايش كمّى و كيفى مصرف ، جزء تعريف قرار مىگيرد . اين نكته را هم متذكَّر مىشويم كه مقصود ما از « انسان محورى » آن معناى مضحك نيست كه مستلزم « انسان خدائى » مىباشد ، بلكه منظور ما اينست كه محور همهء تلاشها و ارزشهاى مربوط به تمدّن بايد خدمتگزار انسان باشد نه اين كه انسان را قربانى ظواهر و پديده‌هاى فريبا بنام تمدّن نمايد و بعبارت روشنتر انسان در تعريف تمدّن هدف قرار مىگيرد ، و اين انسان شايستگى خود را براى هدف قرار گرفتن براى تمدّن از قرار گرفتنش در جاذبهء كمال مطلق كه خدا است ناشى مىگردد . پس از توجّه به اين مقدّمه نخست اين مسئله را بعنوان يك اصل اساسى در نظر بگيريم كه تمدّن و فرهنگ با همهء عناصر ممتازى كه دارند ، از ديدگاه اسلام در خدمت « حيات معقول » انسانها قرار مىگيرند نه « حيات معقول » انسانها در خدمت تمدّن و فرهنگى كه براى به فعليّت رسيدن استعدادهاى مثبت انسانى و اشباع احساسهاى برين او ،\r\n","description":"","footnote":"","page_name":" 234 ","page_number":234},
  {"content":"\r\nساخته شده‌اند . و اگر در مواردى انسانها بايد در راه وصول به تمدّن و فرهنگ فداكارى نموده و دست از جان خود بشويند ، گذشت و جانبازى است كه انسان در ريشه كن كردن آفات تمدّن در خدمت « حيات معقول » و بوجود آوردن شرايط حيات مزبور براى انسانها انجام مىدهد نه براى دو پديدهء مزبور كه ارتباطى با « حيات معقول » انسانها نداشته باشند .\r\nحال اجتماع انسانى در بروز و اعتلاء و سقوط تمدّنها و فرهنگها شبيه به حال فردى از انسان است كه تحت تأثير عواملى بروز مىكند و به اعتلاء مىرسد و سقوط مىنمايد . مثلا احساس نياز چنان كه فرد را وادار به تلاش و تكاپو در عرصهء طبيعت و منطقهء روابط همنوعانش مىنمايد ، همچنين جامعه را نيز رو به گسترش و عميق ساختن درك و معرفت و سازندگى در عرصهء زندگى تحريك و تشويق مىنمايد .\r\nما شاهد بروز تعدادى از اكتشافات در موقع بروز جنگها بوده‌ايم .\r\nلذا ممكن است يك يا چند نياز موجب اكتشاف و بدست آوردن امتياز يا امتيازاتى باشد كه آنها هم بنوبت خود ، مردم را براى وصول به امتيازات زنجيرى ديگر موفّق بسازد . ولى داستان تمدّنها از نظر عوامل بوجود آورنده در نياز خلاصه نمىشود ، بلكه در موارد بسيار فراوان بقول بعضى از محقّقان در سرگذشت علم ، بارقه‌ها و جهشهاى مغزى انسانها بوده است كه عناصر مهمّ تمدّن اصطلاحى را بوجود آورده‌اند گاهى ديگر تمدّنها و فرهنگهاى مثبت ناشى از اكتساب و استفاده از تمدّنها و فرهنگهاى ديگر جوامع مىباشد . البتّه اين گونه تمدّنها و فرهنگها گاهى بطور صورى و راكد مورد تقليد قرار مىگيرند كه در اين صورت نه تنها موجب پيشرفت جامعهء مقلَّد و پيرو نمىگردد ، بلكه ممكن است موجب عقبماندگى و باختن هويّت اصيل خود آن جامعه مقلَّد بوده باشد . ما در دوران اخير در جوامعى متعدّد شاهد اين گونه انتقال تمدّنها و فرهنگهاى تقليدى مىباشيم كه چگونه\r\n","description":"","footnote":"","page_name":" 235 ","page_number":235},
  {"content":"\r\nهويّت اصيل خود جوامع مقلَّد را محو و نابود ساخته است ، در صورتى كه اگر آن جوامع فريب امتيازات تقليدى آن تمدّنها و فرهنگها را نمىخوردند و با همان هويّت اصيل خود به راه مىافتادند ، مىتوانستند از تمدّن و فرهنگ اصيل و آشنا با خويشتن برخوردار گردند . يكى ديگر از عوامل بروز تمدّنها و فرهنگها ، احساس لزوم جبران ضعف در برابر رقيبان است كه مىتوان گفت از اساسىترين عوامل محسوب مىگردد . با اين حال تشخيص عامل قطعى بروز و اعتلا و سقوط تمدّنها و فرهنگها ، با نظر به تعريفات و استدلالهاى رائج در اين مبحث حداقلّ بسيار دشوار است . آنچه كه از قرآن مجيد و نهج البلاغه بر مىآيد اينست كه عامل اساسى آغاز و پايان منحنى تمدّنها و فرهنگها خود انسان است .\r\nبراى مطالعهء آيات قرآنى در بارهء عامل انسانى تاريخ به مبحث 18 ( نظريّاتى كه بعنوان عامل محرّك تاريخ تاكنون ارائه شده است ) و به مبحث 19 ( توضيحى در رابطهء موجودات و رويدادهاى تاريخ بشرى با انسان ) مراجعه شود . در آن آيات ديديم كه خداوند امورى را مانند كفران نعمت [ در از بين بردن اجتماع و تمدّن سبأ 
  ] و فساد و خودكامگىها و ظلم و استكبار و افساد در روى زمين و انحراف از حقيقت عوامل سقوط تمدّنها و فرهنگهاى معرّفى فرموده است و از همان آيات به خوبى استفاده مىشود كه مفاهيم مقابل آن صفات رذل عوامل بروز و اعتلاء تمدّنها و فرهنگها مىباشد . يعنى از همان آيات با كمال وضوح برمىآيد كه سپاسگزارى نعمتهاى خداوندى و صلاح و اصلاح ميان انسانها و تهذّب و عدالت و حركت در مسير واقعيّات از عوامل مهمّ بروز و اعتلاى تمدّنها و فرهنگهاى انسانى صحيح مىباشند . خداوند سبحان در قرآن مجيد تصريح فرموده است كه : * ( وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ ) * ( 1 ) \r\n","description":"","footnote":" ( 1 ) . الاعراف آيهء 96 . ","page_name":" 236 ","page_number":236},
  {"content":"\r\n( و اگر اهل آباديها ايمان مىآوردند و تقوى مىورزيدند قطعاً بركات خود را از آسمان و زمين براى آنان باز مىكرديم ( نازل مىنموديم ) ولى آنان [ ايمان و تقوى و مناديان آن دو را يعنى پيامبران را 
  ] تكذيب كردند و در نتيجه آنانرا به سبب اندوخته‌هاى [ ناشايستشان 
  ] مؤاخذه نموديم . ) آيات قرآنى در اين كه ظلم عامل سقوط جوامع و تمدّنها و فرهنگها است خيلى فراوان و تأكيد شگفتانگيزى دارند . از آن جمله : 1 - * ( وَكَذلِكَ أَخْذُ رَبِّكَ إِذا أَخَذَ الْقُرى وَهِيَ ظالِمَةٌ ) * ( 1 ) \r\n( و بدينسان است مؤاخذهء پروردگار تو ، هنگامى كه آباديها را مؤاخذه ( ساقط و مضمحل ) ساخت در حالى كه آنها ستمكار بودند .\r\n) 2 - * ( فَقُطِعَ دابِرُ الْقَوْمِ الَّذِينَ ظَلَمُوا وَالْحَمْدُ لِلَّه رَبِّ الْعالَمِينَ ) * ( 2 ) \r\n( پس دنبالهء قومى كه ظلم كردند ، بريده شد و سپاس مر خدا را كه پرورندهء عالميان است . ) 3 - * ( وَلَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا ) * ( 3 ) \r\n( ما مردم قرونى پيش از شما را به جهت ظلمى كه كردند نابود ساختيم . ) 4 - * ( وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ) * ( 4 )  [ اى نوح 
  ] ( و كشتى را با نظارهء ما و بسبب وحيى كه به تو كرديم بساز و در بارهء كسانى كه ظلم كرده‌اند با من سخنى مگو ، قطعاً آنان غرق خواهند گشت . )\r\n","description":"","footnote":" ( 1 ) . هود آيهء 102 .  ( 2 ) . الأنعام آيهء 45 .  ( 3 ) . يونُس آيهء 13 .  ( 4 ) . هود آيهء 37 . ","page_name":" 237 ","page_number":237},
  {"content":"\r\n5 - * ( وَضَرَبَ الله مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ الله فَأَذاقَهَا الله لِباسَ الْجُوعِ وَالْخَوْفِ بِما كانُوا يَصْنَعُونَ وَلَقَدْ جاءَهُمْ رَسُولٌ مِنْهُمْ فَكَذَّبُوه فَأَخَذَهُمُ الْعَذابُ وَهُمْ ظالِمُونَ ) * ( 1 ) \r\n( و خداوند مثل آن آبادى را [ براى شما 
  ] مىزند كه در امن و امان و آرامش بود و روزى او از هر طرف فراوان مىرسيد سپس آن آبادى به نعمتهاى خداوندى كفران ورزيد ، خداوند در نتيجهء تبهكارىهائى كه انجام مىدادند لباس گرسنگى و ترس را به آن آبادى چشانيد و براى آنان پيامبرى از خودشان آمد ، او را تكذيب كردند ، پس عذاب آنانرا در حالى كه ستمكاران بودند در گرفت . ) 6 - * ( وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ) * ( 2 ) \r\n( و آنانرا كه ستم كردند صيحه ( فرياد شديد آسمانى ) گرفت و آنان در ديار خود در حالى كه به رو [ يا به زانو 
  ] در افتاده بودند ، هلاك گشتند . ) 7 - * ( وَتِلْكَ الْقُرى أَهْلَكْناهُمْ لَمَّا ظَلَمُوا وَجَعَلْنا لِمَهْلِكِهِمْ مَوْعِداً ) * ( 3 )  و آن آباديها را زمانى كه ( به جهت آنكه ) ظلم كردند ، نابود ساختيم و براى نابود شدنشان زمان معيّنى قرار داديم .\r\n) 8 - * ( وَأَنَّه أَهْلَكَ عاداً الأُولى . وَثَمُودَ فَما أَبْقى . وَقَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَأَطْغى ) * ( 4 ) \r\n( و خدا است كه عاد اولى ( عاد بن ارم پيش از قوم عاد معروف ) را هلاك كرد . و ثمود را و از آنان كسى را نگذاشت . و پيش از آنان قوم نوح را نابود ساخت آنان ظالمتر و طغيانگرتر بودند . ) 9 - * ( هَلْ يُهْلَكُ إِلَّا الْقَوْمُ الظَّالِمُونَ ) * ( 5 ) \r\n","description":"","footnote":" ( 1 ) . النّحل آيهء 112 و 113 .  ( 2 ) . هود آيهء 67 .  ( 3 ) . الكهف آيهء 59 .  ( 4 ) . النّجم آيهء 50 تا 52 .  ( 5 ) . الأنعام آيهء 47 . ","page_name":" 238 ","page_number":238},
  {"content":"\r\n( آيا كسى جز مردم ستمكار هلاك مىشود ) 10 - * ( وَما كُنَّا مُهْلِكِي الْقُرى إِلَّا وَأَهْلُها ظالِمُونَ ) * ( 1 ) \r\n( و ما آباديها را به هلاكت نمىرسانيم مگر اين كه اهل آنها ستمكار باشند . ) امير المؤمنين عليه السّلام هم كه سخنانش گاهى اقتباسى از قرآن مجيد و گاهى ديگر تفسيرى از آن كتاب اللَّه و در مواردى تطبيق كلَّيّات آن به مصاديق و افراد آنها است ، ظلم را از اساسىترين عوامل سقوط و تباهى جوامع معرّفى فرموده است . از آن جمله : اللَّه اللَّه في عاجل البغي و آجل و خامة الظَّلم . . . ( 2 ) \r\n( خدا را ، خدا را در نظر بگيريد در نتيجهء سريع ( در همين دنيا ) ستم و آيندهء وخيم ظلم . ) يكى ديگر از عوامل سقوط جوامع و نابودى تمدّنها و فرهنگها ، استكبار است كه مفهوم عامّ آن عبارت است از « هدف ديدن خود و وسيله ديدن ديگران » امير المؤمنين عليه السّلام در سقوط جوامع چنان كه در آيات قرآنى مشاهده خواهيم كرد ، استكبار را مطرح فرموده است . او مىفرمايد : فاعتبروا بما أصاب الأمم المستكبرين من قبلكم من بأس اللَّه وصولاته و وقائعه و مثلاته ، و اتّعظوا بمثاوي خدودهم ، و مصارع جنوبهم و استعيذوا باللَّه من لواقح الكبر ، كما تستعيذونه من طوارق الدّهر . . . ( 3 ) \r\n( عبرت بگيريد از آن غضب و حمله‌ها و مصيبتها و عذابهاى خداوندى كه به اقوام و ملل مستكبر پيش از شما وارد گشت و پند بگيريد از خاكى كه گونه‌هاى آن مستكبرين در آن جاى گرفت و از جايگاه سقوط پهلوهايشان\r\n","description":"","footnote":" ( 1 ) . القصص آيهء 59 .  ( 2 ) . خطبهء قاصعه ص 294 .  ( 3 ) . خطبهء قاصعه 290 . ","page_name":" 239 ","page_number":239},
  {"content":"\r\nو پناه ببريد به خداوند از عوامل كبر چنان كه پناه مىبريد به او از حوادث كوبندهء روزگاران . ) از آن موارد نهج البلاغه كه امير المؤمنين عليه السّلام عوامل اعتلاء و سقوط جوامع و فرهنگها و تمدّنها را بيان فرموده است : خطبهء قاصعه است كه مىفرمايد : فإن كان لابدّ من العصبيّة ، فليكن تعصّبكم لمكارم الخصال و محامد الأفعال ، و محاسن الأمور الَّتي تفاضلت فيها المجداء و النّجدآء من بيوتات العرب و يعاسيب القبائل بالأخلاق الرّغيبة ، و الأحلام العظيمة و الأخطار الجليلة و الاثار المحمودة ، فتعصّبوا لخلال الحمد من الحفظ للجوار ، و الوفاء بالذّمام و الطَّاعة للبرّ ، و المعصية للكبر ، و الأخذ بالفضل و الكفّ عن البغي ، و الإعظام للقتل ، و الإئصاف للخلق و الكظم للغيظ ، و اجتناب الفساد في الأرض ، و احذروا ما نزل بالأمم قبلكم من المثلات بسوء الأفعال ، و ذميم الأعمال ، فتذكَّروا في الخير و الشّرّ أحوالهم ، و احذروا أن تكونوا أمثالهم . فإذا تفكَّرتم في تفاوت حاليهم ، فالزموا كلّ أمر لزمت العزّة به شأنهم ، و زاحت الأعداء له عنهم ، و مدّت العافية به عليهم و انقادت النّعمة له معهم ، و وصلت الكرامة عليه حبلهم من الاجتناب للفرقة و اللَّزوم للألفة ، و التّحاضّ عليها و التّواصي بها و اجتنبوا كلّ أمر كسر فقرتهم و أوهن منّتهم من تضاغن القلوب ، و تشاحن الصّدور ، و تدابر النّفوس ، و تخاذل الأيدي . و تدبّروا أحوال الماضين من المؤمنين قبلكم ، كيف كانوا في حال التّمحيص و البلاء . ألم يكونوا أثقل الخلائق أعباء و أجهد العباد بلاء ، و أضيق أهل الدّنيا حالا . اتّخذتهم الفراعنة عبيدا فساموهم سوء العذاب ، و جرّعوهم المرار ، فلم تبرح الحال بهم في ذلّ الهلكة و قهر الغلبة ، لا يجدون حيلة في امتناع ، و لا سبيلا إلى دفاع .\r\nحتّى إذا رأى اللَّه\r\n","description":"","footnote":"","page_name":" 240 ","page_number":240},
  {"content":"\r\nسبحانه جدّ الصّبر منهم على الأذى في محبّته ، و الاحتمال للمكروه من خوفه ، جعل لهم من مضائق البلاء فرجا فأبدلهم العزّ مكان الذّلّ ، و الأمن مكان الخوف ، فصاروا ملوكا حكَّاما ، و أئمّة أعلاما ، و قد بلغت الكرامة من اللَّه لهم ما لم تذهب الامال إليه بهم . فانظروا كيف كانوا حيث كانت الإملاء مجتمعة ، و الأهواء مؤتلفة ، و القلوب معتدلة ، و الأيدي مترادفة ، و السّيوف متناصرة ، و البصائر نافذة و العزائم واحدة . ألم يكونوا أربابا في أقطار الأرضين ، و ملوكا على رقاب - العالمين . فانظروا إلى ما صاروا إليه في آخر أمورهم ، حين وقعت الفرقة و تشتّت الألفة و اختلفت الكلمة و الأفئدة ، و تشعّبوا مختلفين ، و تفرّقوا متحاربين ، قد خلع اللَّه عنهم لباس كرامته ، و سلبهم غضارة نعمته ، و بقى قصص أخبارهم فيكم عبرا للمعتبرين . فاعتبروا به حال ولد إسماعيل و بني إسحاق و بني إسرائيل عليهم السّلام . فما أشدّ اعتدال الأحوال و أقرب اشتباه الأمثال ، تأمّلوآ أمرهم في حال تشتّتهم و تفرّقهم ، ليالي كانت الأكاسرة و القياصرة أربابا لهم ، يحتازونهم عن ريف الافاق ، و بحر العراق و خضرة الدّنيا ، إلى منابت الشّيح و مهافي الرّيح و نكد المعاش ، فتركوهم عالة مساكين ، إخوان دبر و و بر ، أذلّ الأمم دارا ، و أجدبهم قرارا ، لا يأوون إلى جناح دعوة يعتصمون بها ، و لا إلى ظلّ ألفة يعتمدون على عزّها . فالأحوال مضطربة ، و الأيديي مختلفة ، و الكثرة متفرّقة ، في بلاء أزل . و أطباق جهل من بنات موؤدة ، و أصنام معبودة ، و أرحام مقطوعة و غارات مشنونة .\r\nفانظروا إلى مواقع نعم اللَّه عليهم ، حين بعث إليهم رسولا فعقد بملَّته طاعتهم و جمع على دعوته ألفتهم ، كيف نشرت النّعمة عليهم جناح كرامتها ، و أسالت لهم جداول نعيمها ، و التفّت الملَّة بهم في عوائد بركتها ، فأصبحوا في نعمتها غرقين ، و في خضرة عيشها فكهين . قد تربعّت الأمور بهم في ظلّ سلطان قاهر و آوتهم الحال إلى كنف عزّ غالب و تعطَّفت الأمور عليهم في ذرى ملك ثابت . فهم حكَّام على -\r\n","description":"","footnote":"","page_name":" 241 ","page_number":241},
  {"content":"\r\nالعالمين ، و ملوك في أطراف الأرضين . يملكون الأمور على من كان يملكها عليهم ، و يمضون الأحكام فيمن كان يمضيها فيهم لا تغمز لهم قناة و لا تقرع لهم صفاة . ( 1 ) \r\n( اگر چاره اى از تعصّب ورزيدن نيست ، پس تعصّب بورزيد به اخلاق شريفه و اعمال پسنديده و امور شايسته اى كه بزرگان و دلاوران از خاندانهاى عرب و رؤساى قبائل در بارهء آنها به يكديگر سبقت مىورزيدند [ آنان در اين امور شايسته و برازنده به يكديگر سبقت مىگرفتند 
  ] : - اخلاق مورد رغبت و بردبارىها [ و يا آرمانهاى 
  ] با عظمت و تكاپو در مخاطرات بزرگ و آثار پسنديده . [ حال كه بايد تعصّب بورزيد 
  ] پس بياييد بخصلتهاى ستوده تعصب بورزيد مانند حفظ حقوق همسايگى و وفا به تعهّد و اطاعت از نيكوكارى و نافرمانى كبر و قرار گرفتن در انگيزگى فضيلت و خويشتن دارى از ظلم و بزرگ شمردن ( ناشايست بزرگ ) قتل نفس و انصاف براى خلق و فرو بردن غضب و پرهيز كردن از فساد در روى زمين و بترسيد از آن كيفرها و عذابها كه در نتيجهء زشتى كارها و ناشايستى اعمال بر امّتهائى پيش از شما نازل گشت . احوال آنان را در خير و شرّ متذكَّر شويد و بترسيد از آن كه از جملهء آنان باشيد .\r\nو هنگامى كه در احوال خير و شرّ آنان انديشيديد ، پس ملتزم شويد ( محكم بگيريد ) هر امرى را كه براى شأن آنان عزّت را ايجاب كرد و دشمن را از آنان دور ساخت و بوسيلهء آن ، آسايش بسوى آنان گسترش يافت و نعمت به جهت آن امر مطيع آنان گشت و كرامت و شرافت بر مبناى آن امر ، طناب آنان را بهم پيوست . [ آن امر كه موجب اين همه عظمت و پيشرفت شده بود عبارت بود از 
  ] : پرهيز از پراكندگى و التزام به الفت و انس و تحريك و توصيه به آن . و بپرهيزيد از هر امرى كه ستون فقراتشان را شكست و قوّهء آنان را سست نمود . [ امرى كه باعث شكست و پراكندگى و سقوطشان گشت عبارت بود از 
  ] كينه توزى دلها ، و خصومت سينه‌ها و روى گرداندن نفوس از يكديگر و خواركردن قدرتها همديگر را ( پراكنده شدن قدرتها ) در احوال مردمان با ايمان كه پيش از شما گذشته‌اند ، بينديشيد كه آنان\r\n","description":"","footnote":" ( 1 ) . خطبهء قاصعه از ص 295 تا 298 . ","page_name":" 242 ","page_number":242},
  {"content":"\r\nچگونه در تصفيه و آزمايش قرار گرفتند . آيا آنان سنگينبارترين مردم و كوشاترين خلق در هنگام آزمايش و گرفتارترين اهل دنيا در احوال زندگى نبودند . فراعنهء روزگاران آنان را به بردگى گرفتند و عذاب بدى بر آنان چشانيدند و با جرعه‌هاى تلخ كامشان را آزردند . حال آن مستضعفان در خوارى هلاكت و زور غلبه مىگذشت ، چاره اى در امتناع از آن وضع رقّتبار نمىيافتند و راهى براى دفاع از خويش نمىديدند تا آن گاه كه خداوند سبحان از آن مردم تحمّل جدّى بر آزار و اذيّت در راه محبّتش و تحمّل ناگوارى از خوفش را ديد ، براى آنان از تنگناهاى بلاء فرج عطا فرمود و بجاى ذلَّت عزّت و بجاى ترس امن و امان عنايت فرمود .\r\nپس آنان ملوك و زمامداران و پيشوايان و پرچمهاى هدايت گشتند و كرامت خداوندى براى آنان بحدّى رسيد كه حتّى آرزوهايشان بان نمىرفت . درست بنگريد كه آنان چگونه بودند : هنگامى كه جمعيّتهاى آنان هماهنگ و خواسته هايشان موافق يكديگر و دلهايشان معتدل و دستها و قدرتهايشان پشتيبان يكديگر و شمشيرهايشان يار و ياور همديگر و بصيرتهايشان نافذ و تصميمها [ يا هدفهاى اصلى يشان يكى بود . آيا آنان سرورانى در نقاط زمين و فرمانروايانى بر عالميان نبودند پس بنگريد به سرنوشت پايان امور آنان هنگامى كه ميانشان جدائى افتاد و الفتها پراكنده گشت و سخن و دلها به اختلاف افتادند و در حال اختلاف با همديگر از هم شكافتند و هر يك راه خود پيش گرفت و در حال محاربه از هم متفرّق شدند . خداوند لباس كرامتش را كه به آنان پوشانيده بود از تنشان كند و گسترش و طراوت نعمت خود را از آنان سلب نمود و داستانهاى اخبارشان را در ميان شما براى عبرتگيرى كسانى كه از احوال گذشتگان عبرت مىگيرند باقى گذاشت . عبرت بگيريد از حال فرزندان اسماعيل و اسحاق و اسرائيل عليهم السّلام ، چه شديد است برابرى احوال شما با آنان و چه نزديك است شباهت امثال آنان با شما . در امر آنان - در حال پراكندگى و جدائى آنان با يكديگر بينديشيد - در آن شبها ( روزگار تاريك ) بينديشيد كه كسرىها ( سلاطين ايران ) و قيصرها ( امپراطوران رم ) ارباب آنان بودند ، آنان را از مناطق آب و درخت و هر گونه نباتات فراوان و از درياى عراق ( دو نهر بزرگ فرات و دجله ) و از دنياى سر سبز به جايگاه‌هاى روييدن درمنه ( 1 )  و وزش\r\n","description":"","footnote":" ( 1 ) . گياهى است كه اسب آن را مىچرد و براى دفع انگل هم به كار مىرود - لغت نامهء دهخدا مادّهء د ","page_name":" 243 ","page_number":243},
  {"content":"\r\nبادها و تنگناى معاش منتقل نمودند . پس آن سلاطين و امپراطوران فرزندان اسماعيل و اسحاق و اسرائيل عليهم السّلام را در حالى كه فقرا و بينوايان و دمساز شتران مجروح و داراى كرك بودند ، رهايشان كردند - در حالى كه آنان پستترين امّتها از جهات جايگاه زندگى بودند و بىحاصلترين آنان از جهت قرارگاه . پناهگاهى براى دعوتى نداشتند كه به آن چنگ بزنند و راهى بسوى سايهء الفتى نبود كه به عزّت آن اعتماد نمايند . در نتيجه احوال و روزگار آنان مضطرب و قدرتهايشان مختلف و كثرتشان پراكنده در بلائى شديد و جهالت فراگير - دخترانى كه زنده بگور مىشدند و بتهائى كه معبود قرار مىگرفتند و خويشاوندانى كه از يكديگر مىبريدند و يغماگرىهائى كه بر سر هم مىآوردند . پس بنگريد به موقعيّتهائى كه از نعمتهاى خداوندى نصيبشان گشت ، در آن هنگام كه پيامبرى براى آنان فرستاد با دينى كه آورده بود اطاعت آنان را منعقد ساخت و الفت و تشكَّل آنان را با دعوتى كه فرمود ، صورت داد : [ با اين دعوت الهى و اجابتى كه آنان كردند 
  ] چگونه نعمت بال كرامتش را بر آنان بگسترانيد و نهرهاى وسائل آزمايش خود را براى آنان جارى ساخت ، و ( دين ) آنان را در منافع بركتش بهم پيچيد ( جمع نمود و متشكَّل ساخت ) آنان در نعمت ملَّت غرق شدند و در طراوت عيش آن مسرور و شادان . در اين هنگام كارهاى آنان در سايهء يك سلطهء پيروز به راه افتاد و حالتى كه بانان روى آورده بود ، آنان را به پناهگاه عزّتى پيروز پناهنده ساخت . امور دنيا در درجات عالى مالكيّت پا بر جا روى محبّت بانان كرد . در نتيجه حاكمان همهء عالميان گشتند و صاحبان سيطره در اقاليم زمين . در اين هنگام آنان در بارهء امور زندگى به كسانى مسلَّط شدند كه آنان در آن امور مالكشان بوده‌اند . و احكام خود را در بارهء كسانى اجراء كردند كه آنان در گذشته در بارهء آن بينوايان اجراء مىكردند ، ديگر نه قبضهء نيزه اى براى آنان فشرده مىشد و نه براى آنان سنگى كوبيده مىگشت . )\r\n\r\nعوامل بروز و اعتلاء و سقوط جوامع و فرهنگها و تمدّنها از ديدگاه نهج البلاغه\r\n\r\nمقدّمه اى در توصيف فرهنگ و تمدّن از ديدگاه اسلام و مكتبهاى معمولى\r\nدر مباحث گذشته اشاره كرديم كه بروز و اعتلاء و سقوط جوامع ، يك\r\n","description":"","footnote":"","page_name":" 244 ","page_number":244},
  {"content":"\r\nشباهت بسيار قابل توجّه با بروز و اعتلاء و سقوط فردى از شخصيّت انسان دارند ، چنان كه نظم قانونى ابعاد و استعدادهاى مادّى و معنوى يك فرد از انسان كه موجب به فعليّت رسيدن و جريان آن ابعاد و استعدادها در مجراى تكاملى خود مىگردد ، همچنان وقتى كه اعضاء پيكر يك اجتماع كه همان افراد تشكيل - دهندهء آن اجتماع است با نظم قانونى ، ابعاد و استعدادهاى خود را به فعليّت برساند موجب بروز و اعتلاى مدنيّت در آن جامعه كه موجب بروز و اعتلاى فرهنگ و تمدّن شايستهء انسانى مىباشد ، حتمى و ضرورى خواهد بود . و بالعكس ، چنان كه با تباهى و اختلال در ابعاد و استعدادهاى يك فرد ، موجوديّت وى رو به سقوط خواهد رفت همچنان است اجتماعى كه متشكَّل از افراد نوع انسانى است كه با بروز تباهى و اختلال در ابعاد و استعدادهاى آن جامعه ، قرار گرفتن آن در معرض سقوط ، قطعى خواهد بود . امير المؤمنين عليه السّلام در جملات فوق عناصر اساسى آن ابعاد و استعدادها را بيان فرموده است كه ما بطور مختصر در اين مبحث متذكَّر خواهيم گشت . پيش از بيان آن عناصر اساسى ، مجبوريم كه قبلا به اختلاف ديد اسلام و مكتبهاى معمولى در بارهء فرهنگ و تمدّن اشاره نمائيم : مكتبهاى معمولى مخصوصا آن نوع مكتبها كه در دو قرن اخير بوجود آمده‌اند ، نتوانسته‌اند براى انسان هويّتى قابل تفسير و براى فرهنگ و تمدّن ، هويّت و هدف و غايتى منطقى و قابل قبول مطرح كنند .\r\nكارى كه آن مكتبها انجام مىدهند يك مقدار پديده‌ها را بعنوان پديده‌هاى فرهنگى مىشمارند مانند فرهنگ هنرى ، فرهنگ اخلاقى ، فرهنگ آداب و رسوم ، و مىگويند : هنر و اخلاق و آداب و رسوم هر قومى از طرف سرگذشت تاريخى و محيطى و ريشه‌هاى اصلى روانى رنگآميزى مخصوص مىشود ، اين رنگآميزى ، فرهنگ آن قوم و جامعه است و كارى با آن ندارند كه اين رنگآميزى فرهنگى در بارهء انسانهاى آن قوم و جامعه چه مىكند .\r\nآيا آن رنگآميزى مردم جامعه را در گذشتهء خود ميخكوب مىكند\r\n","description":"","footnote":"","page_name":" 245 ","page_number":245},
  {"content":"\r\nآيا آن رنگآميزى تضادّى در درون خود ندارد مثلا فرض كنيم فرهنگ هنرى يك جامعه ، امتناعى از نقّاشى صورتهاى ركيك و مشمئزّ كننده ندارد ، ولى اخلاق آنان با يك عدّه اصول رنگآميزى فرهنگى شده است كه با آن گونه نقّاشىها تضادّ دارد در اين موارد چه بايد كرد همچنين فرض كنيم فرهنگ مذهبى يك جامعه عبارت از عطوفت و محبّت و عاطفه ورزيدن در حدّ اعلاى آن است ولى فرهنگ صيانت ذات ( خود را داشتن ) ، ( حبّ ذات ) ، ( ابقاى ذات ) و غير ذلك ، نه تنها با فرهنگ مذهبى آنان تعديل نمىشود ، بلكه اغلب فرهنگ صيانت ذات آنان بر فرهنگ مذهبى چيره و مسلَّط مىگردد . همهء اين نابسامانىهاى فرهنگى كه در جوامع و ملل غير اسلامى و حتّى در جوامع اسلامى كه معناى فرهنگ و تمدّن را از ديدگاه اسلام نمىدانند و يا بان عمل نمىكنند ، ناشى از بىهدفى و انسان محورى نبودن آن فرهنگها و تمدّنها است ، چنان كه در اين مبحث مشاهده خواهيم كرد ، و امّا تمدّن ، اين مفهوم بسيار درخشان و فوق العاده جالب ، معنائى در مكتبهاى معمولى بشرى دارد كه در اسلام ديده نمىشود .\r\nاگر بخواهيم معناى اجمالى تمدّن را از ديدگاه مكتبهاى امروزى در نظر بگيريم بايد بگوئيم : تمدّن عبارتست از رسيدن انسانهاى يك جامعه از نظر صنعت و علم و ديگر وسائل آسايش و پيروزى به مرحله اى كه افراد و گروه‌هاى جمعى آن جامعه ، هر چه را بخواهند ، بدون معطَّلى و ناتوانى ، بان خواستهء خود برسند ، ولى خواسته‌ها چيست هيچ هويّت خاصّ و قيد و شرطى براى آن خواسته‌ها وجود ندارد با اين تعريف كه به تمدّن متذكَّر شديم ، مىبينيم آنچه كه مطرح نيست ، انسانى است با هويّت خاصّ و هدفى كه آن تمدّن را توجيه منطقى نمايد . نتيجهء عدم مراعات انسان با هويّت خاصّ و هدف و الا براى فرهنگ و تمدّن همان پنجاه و دو پديدهء نكبت و سقوط است كه در مبحث « 20 - گرايش تبهكاران به فساد و افساد در روى زمين و نتائج آن ، و پنجاه و دو پديدهء نكبت و سقوط كه با ادّعاى تكامل به هيچ وجه سازگار نمىباشد . »\r\n","description":"","footnote":"","page_name":" 246 ","page_number":246},
  {"content":"\r\nكه تاريخ بشر را تا امروز ننگ آلود نموده است بيان نموده‌ايم .\r\nاكنون ببينيم عوامل بروز و اعتلاى جوامع و فرهنگها و تمدّنها و عوامل سقوط آنها چيست عوامل بروز و اعتلاء - در آغاز اين مبحث گفتيم كه يك فرد از انسان در عوامل بروز و اعتلا و سقوط شخصيّتش ، شباهت به عوامل بروز و اعتلاء و سقوط جوامع دارد . و اساس آن عوامل عبارتست از نظم قانونى ابعاد و استعدادهاى مادّى و معنوى انسان در هر دو قلمرو ( فرد و اجتماع ) و اختلال آن .\r\nبا نظر به وحدتى كه در هويّت شخصيّت انسانى وجود دارد ، بدون ملاحظهء هويّت مزبور و وحدت آن ، نه بروز و اعتلائى براى انسان تصوّر مىرود و نه شكوفائى ، زيرا فقط وحدت هويّت شخصيّت انسانى است كه مىتواند مديريّت همهء ابعاد و استعدادهاى موجوديّت انسانى را به عهده گرفته و آنها را در تشكَّلى منظَّم و بدون تضادّ تباه كننده به فعليّت برساند و بدون چنين هويّتى در شخصيّت ، هر يك از ابعاد و استعدادهاى آدمى را مىتوان تحت سلطهء ارادهء عوامل قوىتر قرار داد و در نتيجه آنها را از انسان سلب نمود .\r\nبعنوان مثال : انسانى را در نظر مىگيريم كه از عاليترين نبوغ هنرى برخوردار است ، ولى شخصيّت وى داراى آن وحدت و مديريّت نيست كه نبوغ مزبور را بطور منطقى مورد بهره بردارى قرار بدهد ، مسلَّم است كه نبوغ مزبور مانند ميوه اى خواهد بود در جنگلى بىصاحب يا در باغى بدون ديوار و باغبان ، كه هر حيوان و انسانى از آنجا عبور كند و آن ميوه را ببيند ، آن را خواهد چيد بدون آنكه قيد و شرطى دست او را بگيرد و مىدانيم كه درخت در آن جنگل يا باغ از چينندگان ميوه اش نخواهد پرسيد چرا ميوهء مرا چيدى تو كيستى از كجا آمدى و بكجا مىروى امروزه ما در اغلب جوامع شاهد اين گونه ميوه چينىها از استعدادها و امتيازات انسانها مىباشيم كه فقط قوّت\r\n","description":"","footnote":"","page_name":" 247 ","page_number":247},
  {"content":"\r\nو سيطرهء عامل است كه دليل برخوردارى از آنها مىباشد ، بدون اين كه هويّت شخصيّت صاحب امتياز اختيارى در كمّيّت و كيفيّت بهره بردارى خود و ديگران در بارهء آن استعدادها و امتيازات داشته باشد . اگر بخواهيم اين پديده را در صورت كلىّ آن مطرح كنيم ، بايد بگوئيم : « انسان بيگانه از خود و از استعدادها و امتيازاتش » . با اين فرض جاى ترديد نيست در اين كه فرهنگ و تمدّن چنين انسانهائى نه از هويّت مستقلَّى برخوردار خواهد بود و نه از هدفى ما فوق خود . و آنچه كه براى « انسانهاى بيگانه از خود و از استعدادها و امتيازاتش » مطرح خواهد بود ، حياتى بدون وحدت هويّت كه با كشش لذّت و نفع ادامه ، و با منتفى شدن آن دو ، سقوط خواهد نمود .\r\nآنچه كه بعنوان فرهنگ و تمدّن و بطور كلَّى جامعهء سالم از ديدگاه اسلام مطرح است ، آن است كه داراى هويّتى سازندهء هويّت شخصيّت انسان بوده باشد . و ترديدى نيست در اين كه براى تحقّق و بوجود آمدن هويّت شخصيّت در انسان ، چنان كه شناخت عوامل وجودى آن ( خدا و طبيعت و قوانين آن ) لازم است ، همچنين به شناخت عواملى كه آيندهء اين هويّت و علَّت بوجود آمدن آن را تشكيل مىدهند ، نيازمند مىباشد ، زيرا همانطور كه امير المؤمنين ( ع ) فرموده است : إن لم تعلم من أين جئت لا تعلم إلى أين تذهب ( اگر ندانسته اى از كجا آمده اى نخواهى دانست بكجا مىروى . ) همانطور اگر حيات آدمى فلسفهء حركت خود را بسوى فردا نداند ، شناخت وى در بارهء مبدء هستى و اين كه از كجا آمده است ، ناقص خواهد بود . و بر مبناى چنين فرضى ( انسان ناآگاه از مبدء و مسير و علَّت حركت و پايان سرنوشت ) از داشتن هويّتى كه بتواند شئون مثبت و منفى حيات او\r\n","description":"","footnote":"","page_name":" 248 ","page_number":248},
  {"content":"\r\nرا توجيه قابل قبول بنمايد محروم مىباشد .\r\nآن فرهنگ و تمدّنى كه نتواند هويّت مزبور را در انسان تحقّق ببخشد و يا نتواند دارندهء چنان هويّتى را پيش ببرد ، اعتبارى از ديدگاه اسلام ندارد ، زيرا هويّتى ندارد كه بتواند در خدمت هويّت آدمى قرار بگيرد .\r\nپس از دقّت در اين مقدّمه وارد مىشويم به ديدگاههاى امير المؤمنين عليه السّلام در نهج البلاغه در بارهء عوامل بروز و اعتلاء و سقوط جوامع و فرهنگها و تمدّنهاى آنها :\r\n\r\n1 - پاىبندى شديد به خصلتهاى نيكو\r\n- هر اجتماعى از انسانها كه تقيّدى به خصلتهاى نيكو نداشته باشد ، طعم انسانيّت را نخواهد چشيد ، اگر چه از همهء سطوح و ابعاد عالم طبيعت آگاهى داشته و در حدّ اعلا از آنها برخوردار بوده باشد ، چنان كه در تعدادى از جوامع دوران ما مشاهده مىشود در حقيقت لزوم خصلتهاى نيكو براى يك جامعهء متمدّن ، لزوم آب براى مادّهء رويندهء نيازمند به آب است ، به همين جهت در همين نهج البلاغه در ده‌ها مورد مىبينيم كه امير المؤمنين عليه السّلام اصرار به داشتن و تقويت خصلتهاى نيكو فرموده است . قرآن مجيد يك قسمت از آيات خود را به بيان ضرورت همين خصلتهاى نيكو قرار داده است . در يك جملهء مختصر تقيّد به خصلتهاى نيكو كه انسان را متخلَّق به اخلاق عالى مىنمايد ، هدف اعلاى بعثت پيامبر اكرم صلَّى اللَّه عليه و آله معرّفى شده است . پيامبر اكرم صلَّى اللَّه عليه و آله فرموده است : بعثت لأتمّم مكارم الأخلاق ( من براى تتميم مكارم اخلاق مبعوث شده‌ام . ) به نظر مىرسد آغاز سقوط ارزشهاى انسانى و وارد كردن انسانها به تاريخ طبيعى حيوانى از موقعى است كه اخلاق را از قاموس زندگى\r\n","description":"","footnote":"","page_name":" 249 ","page_number":249},
  {"content":"\r\nبشرى حذف نمودند و وجدان را از كار انداختند و گفتند : وجدان پديده اى است كه زندگى خانوادگى و اجتماعى آن را مىسازد و اصالتى در درون آدمى ندارد و براى اين نابكارى قيافهء علمى پوشانيدند و اين موجود را كه در نتيجهء تعليم و تربيت مىتوانست به تكاپوى -\r\n\r\nحملهء ديگر بميرم از بشر\r\nتا بر آرم از ملائك بال و پر\r\nبار ديگر از ملك پرّان شوم\r\nآنچه آن در و هم نايد آن شوم\r\n\r\nوارد شود ، بحدّى از پستى و رذالت و حقارت كشانيدند كه -\r\n\r\nجز ذكرنى دين او نى ذكر او\r\nسوى اسفل برد او را فكر او\r\n\r\nبا اين حال ، اين مبتلايان به بيمارى زندگى بىهدف و ابزار ناآگاه مصرف و استهلاك ، باور نمىكنند كه يكى از دلائل سقوط و ارتجاع و حركت قهقرائى آنان ، همين است كه مىگويد : من آن انسان زنده‌ام كه در حدود 2000 راه را براى بازى با آلت تناسل و دروازهء ورود انسانها به زندگى كشف كرده‌ام و امّا صحبت از خصلتهاى نيكو كه يكى از آنها عبارتست از شناختن حقوق حيات مادّى و معنوى ديگر انسانها ، يا بايد براى شعر و خيالبافى به كار برود و يا براى جست و خيزهاى ماكياوليستهاى جوامع\r\n\r\n2 و 3 - پاىبندى شديد به اعمال پسنديده و پاىبندى شديد به امور نيكو و زيبا\r\nكه ناشى از اخلاق مرغوب مىباشند . هر دو عامل بروز و اعتلاى تمدّن و فرهنگ پويا و هدفدار كه در سخنان امير المؤمنين عليه السّلام تذكَّر داده شده‌اند ، از عناصر اساسى آن انسانيّت مىباشند كه آدميان بدون آنها ، چنان كه در شمارهء « 1 » گفتيم ، در خوشىهاى بىاساس بيمارى زندگى بىهدف و موقعيّت ابزار ناآگاه براى مصرف و استهلاك ، غوطه ور مىگردد و نه تنها از چنان بيمارى احساس ناراحتى نمىكند ، بلكه احساس همان نشاط و شادى را مىنمايد كه\r\n","description":"","footnote":"","page_name":" 250 ","page_number":250},
  {"content":"\r\nمعتاد به هروئين و كسى كه روى زخم بدنش را مىخارد و لذّتى از آن خارش احساس مىكند و بديهى است كه تحريكات آن نشاط و شادى و لذّت تا نابودى خود زندگى ادامه پيدا مىكند .\r\n\r\n4 - آرمانهاى بزرگ -\r\nيكى از عناصر فوق العاده عالى تمدّن انسانى ، عظمت آرمانهائى است كه درون مردم جامعهء متمدّن را براى عمل عينى به خود مشغول بدارد . مانند آرمان افزايش دائمى معرفت ، برخوردارى همهء مردم از حقوق ضرورى حيات ، رخت بر بستن دروغ و مكرپردازى از زندگى بشرى ، تطابق رفتارها با انگيزه‌هاى واقعى خود ، جريان سياستها بر مبناى هدفگيريهاى و الا در قرار دادن انسانها در مسير تكامل ، و امثال اين آرمانها كه متأسّفانه مغز و روان مردم امروزى جوامع به جهت از دست دادن احساس ارزشها و كمالات ، از نداشتن آنها احساس هيچگونه رنج و نكبت نمىكند اين همان نكبت و رنج مغفول است كه ابن سينا در اشارات تذكَّر داده است : الان إذا كنت في البدن و في شواغله و علائقه و لم تشتق إلى كمالك الممكن أولم تتألَّم بحصول ضدّه فاعلم أنّ ذلك منك لا منه ( اكنون كه در مجاورت بدن و در اشتغالات و علائق مادّى آن فرو رفته و اشتياقى به وصول بان كمال كه براى تو ممكن است ، در خود احساس نمىكنى و يا از حصول ضدّ كمال ( پستى و رذالت و حقارت ) در خويشتن احساس درد و رنج نمىنمائى ، بدان كه اين نكبت مستند به خود تست نه بان كمال و عظمتها كه براى تو امكانپذير است . ) چه نام فريبنده و اصطلاح گولزن است تمدّن ، در آن هنگام كه انسانهايش عشق را كه داراى اين قدرت است -\r\n\r\nعاشق شو ار نه روزى كار جهان سر آيد\r\nناخوانده درس مقصود از كارگاه هستى\r\n\r\nمبدّل به درشكه‌هاى كرايه اى ( به اصطلاح بالزاك ) نمايند\r\n","description":"","footnote":"","page_name":" 251 ","page_number":251},
  {"content":"\r\nمردم از داشتن آرمانهائى و الا كه وصول به آنها امكانپذير است به « به به چه لذّت خوبست » قناعت بورزند اين بينوائى بنام « تمدّن » نتايج بسيار ناشايستى در بر دارد كه : اوّل - همهء آنها از دست دادن تدريجى احساس ضرورت آرمانگرائى است كه زندگى را براى آدمى با معنى و زيبا مىسازد .\r\nدوم - تعاقب گرفتاريهاى غير قابل تفسير و توجيه در صورتى كه يكى از آرمانهاى بسيار والاى انسانيّت ، كوشش براى پيدا كردن علل گرفتاريها و تحمّل و شكيبائى در صورت عدم امكان بر طرف كردن آنهاست .\r\nسوم - مست و تخدير شدن در نتيجهء نيل به نعمتها . مسلَّم است كه با نبودن آرمانهاى و الا ، هر عامل خوشى اگر چه بىپايه ترين و محدودترين خوشىها بوده باشد ، همهء سطوح و ابعاد شخصيّت را به خود مشغول مىدارد ، لذا تعقّل كار حقيقى خود را انجام نمىدهد ، منطق زمان و موقعيّتها گم مىشود . . . مجموع اين نتايج بىآرمانىها در كلمات امير المؤمنين عليه السّلام گوشزد شده است . از آن جمله : ثمّ إنّكم معشر العرب أغراض بلايا قد اقتربت . فاتّقوا سكرات النّعمة و احذروا بوائق النّقمة ( 1 )  سپس شما گروه عرب ، هدفهاى بلاهائى هستيد كه نزديك شده است ، بترسيد از مستىها و ناهشياريهائى كه از نعمتها سوء استفاده نموده‌ايد و بترسيد از مصيبتهاى بسيار ناگوار نقمت در خطبهء 138 صفحهء 196 مىفرمايد : فلا تزالون كذلك حتّى تؤوب إلى العرب عوازب أحلامها به حال نكبت و پراكندگى ادامه خواهيد داد تا آن گاه كه آرمانهاى غايب از درون عرب به آنان برگردد .\r\n","description":"","footnote":" ( 1 ) . خطبهء 151 ص 21 . ","page_name":" 252 ","page_number":252},
  {"content":"\r\nتفصيلى در بارهء خصلتهاى نيكو كه امير المؤمنين عليه السّلام آنها را مورد توصيه قرار داده‌اند :\r\n\r\n5 - تكاپو در مخاطرات بزرگ و آثار پسنديده -\r\nهيچ پيشرفت و تمدّنى كه از اصالت برخوردار بوده باشند ، بدون تكاپو ، و ورود در مخاطرات بزرگ و تلاش در دشواريها و گلاويز شدن با مشكلات تحصيل دانش و معرفت در بارهء طبيعت و بنى نوع انسانى بدست نمىآيد ، زيرا همواره ميان ما انسانها و هدفهائى كه از طبيعت يا انسانها بايد بدست بياوريم ، فاصله هائى كم و بيش از مشكلات و مسائل مبهم وجود دارد كه حتما بايد از آن فاصله‌ها عبور كنيم تا به امتيازات مطلوب برسيم [ چه در علم و چه در صنعت و غير ذلك 
  ] لذا دست به مخاطره زدن براى وصول به آن هدفها ، ضرورت يك تمدّن اصيل انسانى است . ( 1 )  قرن سوم و چهارم تا نيمهء قرن پنجم هجرى شاهد شديدترين تكاپوهاى علمى و معرفتى در جوامع اسلامى مىباشد كه محصول آنها نه تنها نجات دادن دانش از سقوط قطعى بوده است ، بلكه پيش برد و گسترش و عميق ساختن دانشهاى متنوّع بوده است كه مورّخان علم چه در شرق و چه در غرب آن را پذيرفته‌اند .\r\n","description":"","footnote":" ( 1 ) . يك نكتهء بسيار ضرورى كه بايد در اين مبحث مورد توجّه قرار بگيرد ، اينست كه همهء جوامع بشرى در احساس ضرورت وصول به پيشرفتهاى مادّى مشتركند ، به همين جهت همهء آنان در برداشتن فاصله‌ها ميان خود و اهدافى كه در سطوح طبيعت و مغزهاى انسانها دارند به تلاش و تكاپوى شديد مىپردازند . و چون آن جوامع كه جز اهداف مادّى و استفاده از آنها در راه تحصيل قدرت براى خويشتن آرمانى ديگر ندارند لذا آن جامعه اى كه مىخواهد از تمدّن اصيل انسانى ( نه مادّى محض ) برخوردار شود مجبور است در برداشتن فاصله‌ها ما بين خود و اهداف عالى كه در پيش دارد همواره حال سبقت داشته باشد و بدان جهت كه اين گونه جوامع داراى آرمان اعلاى انسانى بوده و در امتيازاتى كه در اين دنيا بدست مىآورند همه را مشترك مىدانند لذا سبقتگيرى اينان در وصول به امتيازات با برداشتن فاصله‌ها ، ضرر و آسيبى از اينان به ديگران نمىرسد . ","page_name":" 253 ","page_number":253},
  {"content":"\r\nعواملى ديگر براى اعتلاى تمدّن اسلامى در سخنان امير المؤمنين عليه السّلام تذكَّر داده شده است . از آن جمله - شدّت بخشيدن به احساس انسان دوستى و محبّت و خدمت بانسانها ، مخصوصا آن گروه از مردم كه يا رابطهء خويشاوندى با انسان دارند و يا در يك محيط با همديگر زندگى مىنمايند ، مانند همسايه‌ها .\r\nبعضى از راويان مىگويند : پيامبر اكرم صلَّى اللَّه عليه و آله در بارهء همسايگان بقدرى سفارش فرمود كه ما گمان كرديم : پيامبر ، همسايه‌ها را وارثان يكديگر قرار خواهد داد . و بمقتضاى : الأقربون أحقّ بالمعروف ( خويشاوندان به احسان و نيكوكارى شايسته ترند . ) و همچنين به مقتضاى آيهء « 8 » از سورهء الممتحنه كه مىفرمايد : لا ينهاكم اللَّه عن الَّذين لم يقاتلوكم في الدّين و لم يخرجوكم من دياركم أن تبرّوهم و تقسطوا إليهم .\r\n( خداوند شما را از نيكوكارى و عدالت در بارهء كسانى كه با شما نجنگيده‌اند و شما را از ديارتان آواره نكرده‌اند ، ممنوع نساخته است . ) و همچنين با نظر به\r\nفرمودهء امير المؤمنين عليه السّلام در فرمان مالك اشتر ) * و أشعر قلبك الرّحمة للرّعيّة و المحبّة لهم و اللَّطف بهم و لا تكوننّ عليهم سبعا ضاريا تغتنم أكلهم فإنّهم صنفان : إمّا أخ لك في الدّين ، أو نظير لك في الخلق . . .\r\n( مالكا : رحمت و محبّت و لطف به مردم جامعه را بر دلت قابل دريافت نما و براى آنان درندهء خونخوار مباش كه خوردن آنان را غنيمت بدانى ، زيرا آنان بر دو صنفند : يا برادر دينى تواند يا در اصل خلقت نظير تو مىباشند كه همهء شما فرزندان آدم و حوّائيد . ) بمقتضاى همهء اين دلائل و ده‌ها دلائل ديگر ، احساس وحدت در هويّت\r\n","description":"","footnote":"","page_name":" 254 ","page_number":254},
  {"content":"\r\nانسانها اساسىترين شرط بوجود آمدن يك تمدّن انسانى و اعتلاى آن خواهد بود . از همين اصل روشن مىشود كه تفرقه و پراكندگى ، سقوط تمدّن و زوال هويّت جامعه را در بر دارد و امير المؤمنين عليه السّلام در مواردى از نهج البلاغه همين قانون را بارها گوشزد فرموده است ، از آن جمله\r\nدر خطبهء قاصعه صريحا فرموده است : تأمّلوا أمرهم في حال تشتّتهم و تفرّقهم ليالي كانت الأكاسرة و القياصرة أربابا لهم . . .\r\n( بينديشيد در بارهء اولاد حضرت اسماعيل و اسحاق و اسرائيل عليهم السّلام . . . در حال پراكندگى و تفرقه اى كه كسرىها ( ى ايران ) و قيصرها ( ى روم ) را ارباب و مالكان آنان قرار داده بود . . . ) و عكس اين قاعده را نيز كه عبارتست از پيشرفت اجتماع و مدنيّت در سايهء هماهنگى و اتّحاد در هدفگيريهاى انسانى ، در موارد متعدّد گوشزد فرموده است ، از آن جمله :\r\nدر همين خطبه مىفرمايد : فانظروا إلى مواقع نعم اللَّه عليهم حين بعث إليهم رسولا فعقد بملَّته طاعتهم و جمع على دعوته ألفتهم . كيف نشرت النّعمة عليهم جناح كرامتها و أسالت لهم جداول نعيمها و التفّت الملَّة بهم في عوائد بركتها ، فأصبحوا في نعمتها غرقين ، و في خضرة عيشها فكهين . قد تربّعت الأمور بهم في ظلّ سلطان قاهر ، و آوتهم في أطراف الأرضين .\r\nيملكون الأمور على من كان يملكها عليهم و يمضون الأحكام فيمن كان يمضيها فيهم ، لا تغمز لهم قناة و لا تفرع لهم صفاة\r\n( پس به موقعيّتهائى كه از نعمتهاى خداوندى نصيبشان گشت بنگريد .\r\nدر آن هنگام كه پيامبرى براى آنان فرستاد ، با دينى كه آورده بود ، اطاعت آنان را منعقد ساخت و الفت و تشكَّل آنان را با دعوتى كه فرمود ، صورت داد [ با اين دعوت الهى و اجابتى كه آنان نمودند 
  ]\r\n","description":"","footnote":"","page_name":" 255 ","page_number":255},
  {"content":"\r\nچگونه نعمت بال كرامتش را بر آنان بگسترانيد و نهرهاى وسائل آزمايش خود را براى آنان جارى ساخت و ملَّت ( دين ) آنان را در منافع بركتش بهم پيچيد ( جمع نمود و متشكَّل ساخت ) آنان در نعمت ملَّت غرق شدند و در طراوت عيش آن ، مسرور و شادمان . در اين هنگام كارهاى آنان در سايهء يك سلطهء پيروز به راه افتاد و حالتى كه به آنان روى آورده بود به پناهگاه و عزّتى پيروز پناهنده ساخت . امور دنيا در درجات عالى مالكيّت پا بر جا روى محبّت به آنان كرد ، در نتيجه حاكمان همهء عالميان گشتند و سيطره بر اقاليم زمين بدست آوردند .\r\nدر اين موقع آنان در بارهء امور زندگى به كسانى مسلَّط شدند كه آن اشخاص در همان امور به آنان مسلَّط بودند و احكام خود را در بارهء كسانى اجرا كردند كه آنان در گذشته در بارهء آن بينوايان اجرا مىكردند ديگر نه قبضهء نيزه اى براى آنان فشرده مىشد و نه براى آنان سنگى كوبيده مىگشت . )\r\n\r\n6 - وفاء به عهد -\r\nاين پديده در ضرورتهاى حيات تمدّنى انسانها بدرجه اى از اهمّيّت است كه مىتوان گفت : اگر همهء امتيازات تمدّن براى يك جامعه فراهم شود مگر اين پديدهء حياتى ، آن جامعه نمىتواند از تمدّن دم بزند ، امير المؤمنين عليه السّلام روى اين پديدهء حياتى اصرار شديد مىورزد .\r\nدر فرمان مالك اشتر با عبارات زير مواجه مىگرديم : و إن عقدت بينك و بين عدوّك عقدة أو ألبسته منك ذمّة فحط عهدك بالوفاء و ارع ذمّتك بالأمانة و اجعل نفسك جنّة دون ما أعطيت فإنّه ليس من فرائض اللَّه شيء النّاس أشدّ عليه اجتماعا مع تفرّق أهوائهم و تشتّت آرائهم من تعظيم الوفاء بالعهود ، و قد لزم ذلك المشركون فيما بينهم دون المسلمين لما استوبلوا من عواقب الغدر ، فلا تغدرنّ بذمّتك و لا تخيسنّ بعهدك ، و لا تختلنّ عدوّك ، فإنّه لا يجترىء على اللَّه إلَّا جاهل شقيّ . و قد جعل اللَّه عهده و ذمّته أمنا أفضاه بين العباد برحمته و حريما يسكنون إلى منعته ، و يستفيضون إلى جواره ، فلا إدغال ، و لا مدالسة و لا خداع فيه ، و لا تعقد عقدا تجوّز فيه العلل ، و لا تعوّلنّ على لحن قول بعد التّأكيد و التّوثقة . و لا يدعونّك ضيق أمر\r\n","description":"","footnote":"","page_name":" 256 ","page_number":256},
  {"content":"\r\nلزمك فيه عهد اللَّه إلى طلب انفساخه به غير الحقّ ، فإنّ صبرك على ضيق أمر ترجو انفراجه و فضل عاقبته خير من غدر تخاف تبعته و أن تحيط بك من اللَّه فيه طلبة لا تستقبل فيه دنياك و لا آخرتك\r\n( مالكا ، اگر پيمانى ما بين خود و دشمنت منعقد نمودى يا ضمانتى از خويشتن را به او پوشانيدى ، پيمانت را با وفاء حفظ نما و با حفظ امانت عهدهء خود را مراعات كن . و شخصيّت خود را سپرى در برابر تعهّدى كه بسته اى بساز ، زيرا از دستورات خداوندى هيچ چيزى مانند تعظيم وفاء به تعهّدها كه مورد اتّفاق نظر همهء اقوام و ملل ، با اين كه خواسته‌هاى آنان با همديگر مختلف و آراء آنان پراكنده مىباشد ، نيست . [ حتّى 
  ] مشركين [ كه مانند مسلمين مقيّد به صفات حميده و اخلاق فاضله نيستند 
  ] در ميان خود به جهت مهلك بودن تخلَّف و حيله بازى به تعهّدهاى خود ملتزم بودند . پس ، به عهدهء خود نيرنگبازى راه مينداز ، و به پيمانى كه بسته اى خيانت مكن و مكر و حيله مپرداز ، زيرا هيچ كس به خدا جرأت نمىورزد جز نادان شقىّ . خداوند متعال عهد و عهدهء خود را با رحمت واسعه اش براى امن و اطمينان مردم به يكديگر در ميان آنان گسترده است و تعهّد را منطقه اى ممنوعه قرار داده است كه مردم بر نيروى آن تكيه كنند و بر آن پناهنده شوند . پس نبايد در تعهّد هيچگونه افساد و خيانت و نيرنگ بوده باشد . مالكا : هيچ تعهّدى برقرار مكن كه بتوانى آن را به غير مقصود اصلى تأويل نمائى و بتوانى آن را از محتواى اصليش منحرف بسازى و هرگز پس از صراحت و تأكيد و دادن اطمينان ، با گفتار كج خود تعهّد را مختلّ مساز . اگر تعهّد الهى موجب شد كه در تنگناى قرار گرفتى ، اين تنگناى و مشقّت باعث نشود كه فسخ ناحقّ آن تعهّد را مطالبه كنى ، زيرا تحمّل تنگناى و مشقّت امرى كه اميد به بر طرف شدن و عاقبت نيكوى آن دارى ، بهتر از آن حيله گريست كه همواره از عواقب وخيم آن در بيم و هراس باشى و بازخواست خداوندى از همه سو ترا احاطه كند و نتوانى از آن بازخواست نه در دنيا و نه در آخرت رها گردى . ) آيا يك انسان عاقل مىتواند ادّعا كند كه انسانها تمدّنى بوجود بياورند كه جريان پديدهء بسيار حسّاس و حياتى تعهّد به نحوى كه امير المؤمنين عليه السّلام در جملات فوق فرموده است ، نبوده باشد حقيقت اينست كه اگر\r\n","description":"","footnote":"","page_name":" 257 ","page_number":257},
  {"content":"\r\nتعهّد ميان انسانهاى يك جامعه و ميان آن جامعه و ديگر اقوام و ملل به ترتيب فوق عمل نشود و اهمّيّتى كه امير المؤمنين عليه السّلام در جملات فوق بان داده است ، نداشته باشد ، بلكه در جريان تعهّدها فقط منافع خاصّ طرفين تعهّد مراعات شود و جنبهء انسانى آن كه عبارت است از گرو قرار گرفتن شخصيّت منظور نگردد ، ادّعاى تمدّن غير از فريفتن خود و ديگران ، هيچ معنايى نمىتواند داشته باشد .\r\n\r\n7 - اطاعت از نيكوكارى -\r\nدر اينجا مقصود از « اطاعت از نيكوكارى » تسليم آگاهانه و آزادانه در برابر عوامل و انگيزه‌هاى نيكوكارى است . تسليم آگاهانه و آزادانه در برابر عوامل و انگيزه‌هاى نيكوكارى ، يكى از آثار و نتايج گسيختن از جاذبهء نيرومند طبيعت حيوانى و آغاز زندگى انسانى است .\r\nبدون گسيختن از جاذبهء مزبور ، اگر چه انسان مىتواند بوسيلهء علم و صنعتى كه بدست آورده است ، بر همهء عوالم طبيعت و انسان مسلَّط گردد ، قدرت اسناد هيچ كارى بر خويشتن حقيقى خود را ندارد . مىتوان گفت چنين انسانى كليد دستگاه بزرگ ماشين است كه حدّو مرز حقيقى آن در خود آهن پاره‌ها تمام نمىشود بلكه خود همان كليد نيز در جاذبهء همان دستگاه بزرگ ماشينى مىپيچد ، بازى مىكند و مىبندد . خدا آخر و عاقبت اين كليد و ماشين پيچيده بهم و ناآگاه را خير كناد .\r\n\r\n8 - نافرمانى و اعراض از كبر\r\n- فساد و تباهى كه ناشى از كبر و تسليم در برابر آن است ، چنان ارواح بشرى را مىكوبد كه توانائى حركت و رشد را از آنها سلب مىكند .\r\nامير المؤمنين عليه السّلام در خطبهء قاصعه مىفرمايد : ألا فالحذر ، الحذر ، من طاعة ساداتكم و كبرائكم الَّذين تكبّروا عن حسبهم و ترفّعوا فوق نسبهم و ألقوا الهجينة على ربّهم و جاهدوا اللَّه على ما صنع بهم مكابرة لقضائه و مغالبة لالائه ، فإنّهم قواعد أساس العصبيّة و دعائم أركان الفتنة و سيوف اعتزاء الجاهليّة . فاتّقوا اللَّه و لا تكونوا لنعمه\r\n","description":"","footnote":"","page_name":" 258 ","page_number":258},
  {"content":"\r\nعليكم أضدادا و لا لفضله عندكم حسّادا . و لا تطيعوا الأدعياء الَّذين شربتم بصفوكم كدرهم و خلطتم بصحّتكم مرضهم و أدخلتم في حقّكم باطلهم و هم أساس الفسوق و أحلاس العقوق ، اتّخذهم إبليس مطايا ضلال و جندا بهم يصول على النّاس و تراجمة ينطق على ألسنتهم ، استراقا لعقولكم ، و دخولا في عيونكم و نفثا في أسماعكم . فجعلكم مرمى نبله و موطىء قدمه و مأخذ يده فاعتبروا بما أصاب الأمم المستكبرين من قبلكم من بأس اللَّه و صولاته و وقائعه و مثلاته و اتّعظوا بمثاوي خدودهم و مصارع جنوبهم ، و استعيذوا باللَّه من لواقح الكبر كما تستعيذونه من طوارق الدّهر . . .\r\n( هشيار باشيد ، بپرهيزيد و بر حذر باشيد از اطاعت آن پيشروان و بزرگانتان كه با تكيه بر موقعيّت خود تكبّر ورزيدند و فوق نسبشان ( اصول روابط ولادت ) بزرگى جستند و كار زشت را بر پروردگارشان نسبت دادند . و با خدا در بارهء آنچه كه به آنان انجام داده بود بخصومت پرداختند ، آنان در اين خصومت ، در برابر قضاى خداوندى و نعمتهاى او ، زورگوئى و پيروزى طلبى نمودند . زيرا آنان قاعده‌هاى پايهء عصبيّتاند و ستونهاى اركان فتنه و شمشيرهاى استناد [ ندا كننده 
  ] به جاهليّت . پس براى خدا تقوى بورزيد و بان نعمتهائى كه بشما داده است ، اضداد نباشيد و به فضل و برترى كه در ميان شما بوجود آمده است حسادت مكنيد . اطاعت مكنيد از مدّعيانى كه با درون نيّتهاى صاف خود ، تيرگىهاى آنان را آشاميديد و بيمارىهاى خباثت نفسانى آنان را با سلامت و صحّت روحى خودتان مخلوط ساختيد و باطل آنان را در حقّ خود داخل كرديد . آنان اساس فسق و ملازمان انحراف و مقاومت [ در برابر پيامبر و امام عليهما السّلام 
  ] مىباشند . شيطان آن نابكاران را مركبهائى براى گمراه كردن اتّخاذ كرد و لشكريانى براى حمله بر مردم و ترجمانهائى كه با زبانهاى آنان سخن مىگويد ، [ اين اعمالى كه شيطان انجام مىدهد 
  ] براى ربودن عقلهاى شما است و گرفتن ديدگان و دميدن در گوشهاى شما . بدينسان شيطان شما را هدفهائى براى تير خود و جايگاههائى براى پا گذاشتن روى آن و دستگيره اى براى دست خود قرار داد . پس عبرت بگيريد بوسيلهء مشاهدهء ناملايماتى كه به امّتهاى مستكبر در روزگار پيش از شما رسيد - آن ناملايمات سطوت خداوندى و حمله‌ها و عذابها و كيفرهاى او بود [ كه طعم آنها را بان\r\n","description":"","footnote":"","page_name":" 259 ","page_number":259},
  {"content":"\r\nنابكاران خيره سر چشانيد 
  ] و پند بگيريد با ياد آوردن جايگاه هائى كه صورتهايشان در آنها نهاده شد . و پهلوهايشان در آن جايگاهها به خاك افتاد . به خداوند پناه ببريد از هر عامل كبر كه اين صفت رذل را بشما تزريق مىكند ، چنان كه از حوادث كوبندهء روزگار ، به او پناه مىبريد . ) بنا بر اين سخنان امير المؤمنين ، سقوط جامعه به جهت تكبّر افراد و پيشتازان آن ، حتمى خواهد بود ، دليل اين سقوط بقدرى روشن است كه نيازى به تفصيل ندارد ، همين مقدار مىگوئيم كه : كبر از اشتياق آدمى به تورّم خويشتن سرچشمه مىگيرد و اين اشتياق در هر انسانى بوجود بيايد و در هر جامعه اى كه شيوع پيدا كند ، بدون ترديد ، همهء حقوق و تكاليف مقرّره ضرورت و عظمت و ارزش خود را از دست مىدهند و همهء حركات و سكنات بر محور خود تورّم خواه مىچرخد . بر اين فرض ، حقيقتى ديگر براى متكبّر مطرح نيست ، چه از سنخ انسان باشد و چه از مقولهء ديگر واقعيّات ، تا با هماهنگى با انسان و برقرار كردن ارتباط صحيح ميان افراد و گروه‌هاى انسانى و شناخت و برخوردارى از ديگر واقعيّات ، تمدّنى بوجود بيايد . در جملات امير المؤمنين عليه السّلام آب حيات اساسى و آفت كشندهء تمدّنها به ترتيب زير گوشزد شده است : 1 - اطاعت مكنيد از مدّعيانى كه با درون و نيّتهاى صاف خود ، تيرگىهاى آنانرا آشاميديد و بيماريهاى خباثت نفسانى آنانرا با سلامت و صحّت روحى خودتان مخلوط ساختيد و باطل آنان را در حقّ خود داخل كرديد .\r\nآبحيات اساسى تمدّن انسانى عبارتست از : 1 - درون و نيّتهاى پاك و صاف مردم كه همواره طالب رشد و كمال خود و ديگران مىباشد . اين كه گفتيم : اين عامل آبحيات اساسى تمدّنها مىباشد ، براى اينست كه با بروز و تحقّق و تقويت اين حالت روحى ، اوّلين عامل مرگزاى تمدّن كه عبارتست از تزاحم و تصادم و كشتار ميان افراد و ميان گروه‌هاى يك جامعه و ميان آنها و هيئت حاكمه از بين مىرود و زمينه براى تحقّق حيات اجتماعى انسان\r\n","description":"","footnote":"","page_name":" 260 ","page_number":260},
  {"content":"\r\nمحورى آماده مىگردد . [ مقصود از انسان محورى را در آغاز مبحث « بروز و اعتلاء و سقوط جوامع و تمدّنها و فرهنگها » توضيح داده‌ايم ، لطفا مراجعه شود 
  ] در برابر اين آب حيات اساسى تمدّن ، آفت كشنده و نابود كننده آن عبارت از درون و نيّتهاى آلوده و ناپاك مردم يك جامعه و تيرگىهاى درون و نيّتهاى پيشروان آن جامعه مىباشد ، اگر چه مردم آن جامعه داراى انسانىترين درون و عاليترين نيّتها بوده باشند . يعنى اگر هدفگيريها و همهء سطوح روانى و مغزى افراد يك جامعه ، بهترين محتويات انسانى را هم داشته باشد ، بدانجهت كه درون پيشتازان و اداره كنندهء مردم آن جامعه ناپاك و كثيف و تيره مىباشد ، آن جامعه توفيق نيل به تمدّن را دارا نخواهد بود .\r\n2 - يكى ديگر از عوامل حياتى تمدّن عبارتست از صحّت و سلامت روحى افراد جامعه . مثل معروفى در ميان مردم در جريانست كه مىگويد : « فلانى توانسته است طشت طلائى بدست بياورد ، ولى چه فايده استفاده اى كه از اين طشت طلائى بسيار گرانبها مىبرد ، اينست كه آن را زير دهان خود مىگذارد و استفراغ خونى در آن مىنمايد » آرى ، آقايان تمدّن سازان دوران معاصر ما : به خود بيائيد و تمنّائى كه ما از شما داريم ، اينست كه صحّت و سلامت ارواح ما انسانها را بخودمان برگردانيد و طشت طلائى را برداريد و ببريد در موزه - خانه نگهدارى كنيد كه روزى به درد انسانها بخورد - در آن هنگام كه بخواهند بفكر تمدّن سازى بيفتند ، نخست خود انسان را بشناسند و دردها و درمانها و لذائذ و آلام و حيات و موت آن بينوا را در نظر بگيرند ، سپس طشت طلائى براى او بسازند و تمدّنى نسازند كه با هدفگيرى قدرتمندان در زندگى خود كه عبارتست از منفعت طلبى بدون كمترين قيد و شرط ، در جامعه اى كه افراد آن فقط براى بالا بردن در آمد سرانه تكاپو مىكنند ، بار ديگر مردم را وادار به دادن اين شعار بسيار پر معنى نمايند :\r\n\r\nاز طلا گشتن پشيمان گشته ايم\r\nمرحمت فرموده ما را مس كنيد\r\n\r\n","description":"","footnote":"","page_name":" 261 ","page_number":261},
  {"content":"\r\nدر آن پنجاه و دو نكبت و عامل سقوط كه در مباحث گذشته يادآور شديم ، بيش از ده عدد از آنها [ مانند نگرانى و اضطراب دائمى مردم و خودستيزى يعنى تضادّ انسان با خويشتن 
  ] انواعى از بيمارىهاى روانى است كه هيچ عاقلى نمىتواند آنها را ناديده بگيرد . [ در برابر اين عامل حياتى تمدّن مرضهاى روحى پيشتازان است كه ناشى از خباثت و حيوان صفتى و رذالت سردمداران است و آفت بزرگ تمدّن انسانى مىباشد 
  ] بنا بر اين هرگاه كه اين عامل حياتى ( صحّت و سلامت روحى افراد جامعه ) منتفى شود ، خواه از خود مردم جامعه يا از سردمداران آن ، زوال و سقوط جامعه و يا تمدّن و فرهنگ آن ، امرى است قطعى .\r\n3 - عامل نهائى حياتبخش يك تمدّن ، عبارت است از جريان همهء امور زندگى در دو قلمرو مادّى و معنوى بر مبناى حقّ . حقّ و قانون از يك نظر دو اصطلاح مختلف براى بيان واقعيّتى بايسته يا شايستهء تحقّق به كار مىروند وقتى كه مىگوئيم : « نياز نتيجه به كار حقّ است » يعنى تلازم كار و نتيجه واقعيّتى است شايستهء تحقّق . هنگامى كه مىگوئيم : « كلّ از جزء بزرگتر است » در حقيقت مىگوئيم : قانونى در دو مقولهء كلّ و جزء حاكم است كه تحقّق آن بايسته است و آن بزرگتر بودن كلّ از جزء است ( 1 )  . تصوّر تمدّنى كه بر مبناى حقّ نباشد ، مانند تصوّر يك عمل رياضى است كه عدد و علامت در آن مطرح نباشد و مانند ساختمانى است كه بنياد نداشته باشد\r\n\r\nنكتهء بسيار جالب در بارهء سه عامل حياتى تمدّن\r\nامير المؤمنين عليه السّلام نكته اى بسيار شگفتانگيز و جالب را در بارهء\r\n","description":"","footnote":" ( 1 ) . البتّه مباحثى قابل توجّه در اصل يا قانون كلّ و جزء وجود دارد كه جاى آنها در اين مبحث نيست ، مانند اين كه آيا اين اصل يا قانون بايد به كلّ و جزءهاى محدود مقيّد شود يا در همهء موارد صدق مىكند ","page_name":" 262 ","page_number":262},
  {"content":"\r\nسه عامل حياتى تمدّن متذكَّر شده‌اند كه غفلت از آن ، موجب فرو رفتن در ابهامات فراوان مىباشد . اين نكته عبارتست از اين كه\r\nآن حضرت مىفرمايد : اگر « درون و نيّتهاى شما افراد جامعه پاك و صاف و درون و نيّتهاى پيشتازانتان تيره و آلوده باشد ، شما سقوط خواهيد كرد\r\nو نيز نمىفرمايد كه صحّت و سلامت ارواح شما و مرضهاى ناشى از خبث و كثافت درونى آنان موجب زوال جامعه و تمدّن و فرهنگ انسانى شما خواهد گشت و نمىفرمايد بر حقّ بودن شما و بر باطل بودن آنان رشتهء حيات اجتماعى متمدّن و يا فرهنگ انسانى شما را از هم خواهد گسيخت . بلكه\r\nمىفرمايد : و لا تطيعوا الأدعياء الَّذين شربتم بصفوكم كدرهم و خلطتم بصحّتكم مرضهم و أدخلتم في حقّكم باطلهم\r\n( اطاعت مكنيد مدّعيانى را كه با صفا و پاكىهاى درونتان تيرگىها و آلودگىهاى آنان را آشاميديد و بيمارىهاى درونى آنان را با صحّت و سلامت روحى خودتان در هم آميختيد و باطلشان را در حقّتان داخل كرديد . ) نكته اينست كه چنين نبود كه دو پديدهء متضادّ « پاك و ناپاك » ، « صحّت و بيمارى » ، « حقّ و باطل » در يك جامعه روياروى هم قرار گرفته و با يكديگر گلاويز گشتند و در نتيجه ناپاكى بر پاكى و بيمارى بر صحّت و باطل بر حقّ پيروز گشت ، بلكه جريان امر چنين است كه سردمداران حيله گر و پيشتازان قدرتمند ، با كمال مهارت توانستند ناپاكىهاى خود را چنان پاك و صاف قلمداد كنند كه پاكىها و صفاهاى درونى شما را خيره و با همديگر مخلوط بسازند و بكام شما فرو ريزند و انحرافات درونى خود را چنان وانمود كنند كه صحّت و استقامت و كمال طلبى ارواح شما را تحت سلطهء خود قرار بدهند و باطلهاى ويرانگر خود را با حقّهاى سازندهء شما چنان درهم و برهم كنند كه شما انسانهاى پاك و بى غلّ و غِش را فريب بدهند ، تا حدّى كه يقين كنيد كه سردمداران نابكار\r\n","description":"","footnote":"","page_name":" 263 ","page_number":263},
  {"content":"\r\nشما را در بهشت برين يك تمدّن انسانى اداره مىكنند آيا اين نكتهء بسيار شگفتانگيز و با عظمتى كه امير المؤمنين عليه السّلام متذكَّر شده‌اند ، داستان همهء قرون و اعصارى كه تا همين لحظه بر جوامع انسانهاى بينوا گذشته است ، نمىباشد\r\n\r\n9 - قرار گرفتن در شعاع انگيزگىهاى فضيلت -\r\nپيش از بحث و بررسى اين عامل ، جمله اى را كه از بعضى نويسندگان مغرب زمين شنيده شده است ، مطرح مىكنيم كه گفته است :\r\n\r\n« فضيلت محبوبيّت ذاتى ندارد ، بلكه براى نظم زندگى اجتماعى است ، پس اگر زندگى اجتماعى بطور صحيح برقرار شود ، نيازى به فضيلت نيست . »\r\nالبتّه اين عبارت را خود اين جانب در بعضى از آثار برشت ديده‌ام ، نهايت اين كه بخاطر ندارم آيا اين مطلب را از شخص ديگرى نقل نموده است ، يا نظريّهء خود او مىباشد . بهر حال ، همان گونه كه مولوى در ردّ مطلبى كه به جالينوس نسبت داده شده است ، مىگويد : نقل شده است .\r\n\r\nهمچنان كه گفت جالينوس راد\r\nاز هواى اين جهان و از مراد\r\nراضيم كز من بماند نيم جان\r\nتا ز . . . استرى بينم جهان\r\n\r\nسپس مولوى مىگويد : اثبات نشده است كه گويندهء اين سخن [ كودكانه 
  ] جالينوس بوده باشد ، بهر حال ، پاسخ من متوجّه كسى است كه چنين سخن احمقانه اى را گفته باشد . ما هم مىگوئيم : طرف سخن ما كسى است كه چنين سخن انسان سوز و ويرانگر و ضدّ ارزشهاى والاى انسانى و نابود كنندهء هدف عالى حيات و رانندهء ماشين حيات انسانها بسوى قهوه خانه‌هاى پوچگرائى ( نيهيلستى ) را گفته باشد ، اگر برشت گويندهء چنين سخنى است ، پاسخ ما متوجّه او است و اگر كسى ديگر است پاسخ متوجّه آن شخص مىباشد . نخست بايد توجّه داشته باشيم كه سخن فوق تازگى ندارد ، در گذشته يكى از شعراى بسيار زبردست و اديب متخصّص در ادبيّات جامعهء ما كه حقّا از اين جهت در خور\r\n","description":"","footnote":"","page_name":" 264 ","page_number":264},
  {"content":"\r\nستايش است ، بدون داشتن گذرنامهء رسمى از قلمرو ادبيّات وارد اقليم فلسفه و هستى شناسى شده چنين گفته بود :\r\n\r\nانبياء حرف حكيمانه زدند\r\nاز پى نظم جهان چانه زدند\r\n\r\nاگر صفحات گذشتهء تاريخ بشرى را با دقّت ورق بزنيم ، خواهيم ديد اين كوته نظرى كه كمالات بالقوّه و بالفعل انسان را قربانى زندگى منظَّم زنبور عسلى و موريانه اى و خفّاشى مىنمايد ، مخصوصا اين حيوان اخيرى ( خفّاش ) كه با مراعات كمال نظم پس از رفتن نور خورشيد بازيگر ميدان هستى مىشود ( 1 ) \r\nتاريخى بس طولانى داشته و همواره بعنوان عامل تسليت بخش در برابر نداهاى وجدان و احساسات بسيار عالى و اصيل و نگرانىهاى بسيار مقدّس در بارهء هدف اعلاى حيات كه بدون عمل به فضيلتها قبل وصول نخواهد بود ، در استخدام آن كوته نظران قرار گرفته است . حال مقدارى مختصر به زندگى منهاى فضيلتها مىپردازيم تا ببينيم آيا بدون فضيلت ، تمدّن و فرهنگى مىتواند تحقّق پيدا كند يا نه البتّه اين سؤال در رتبهء پس از اين سؤال است كه « آيا بدون فضيلت اصلا يك جامعهء انسانى وجود دارد » و اگر ما نتوانيم در بارهء سؤال مزبور به نتيجهء مثبت برسيم يعنى نتوانيم اثبات كنيم كه بدون فضيلت هم ممكن است جامعهء انسانى وجود داشته باشد ، ديگر نيازى به بحث از تمدّن و فرهنگ نداريم و باصطلاح ، ما با قضيّه اى سالبه به انتفاء موضوع روبرو شده‌ايم .\r\n","description":"","footnote":" ( 1 ) . اين مضمون اقتباس از آن شعر سعدى است كه مىگويد :\r\n\r\nقرص درخشنده چو پنهان شود\r\nشب پره بازيگر ميدان شود\r\nو اگر كوته نظران منكر عظمت نور خورشيد فضيلت انسانىاند از رونق و عظمت آن نور كاسته نمىشود .\r\nشب پره گر وصل آفتاب نخواهد\r\nرونق بازار آفتاب نكاهد\r\n\r\n","page_name":" 265 ","page_number":265},
  {"content":"\r\n\r\nفضيلت محبوبيّت ذاتى ندارد ، بلكه وسيله اى براى نظم زندگى است تير خلاصى است كه در شكل ادبيّات يا فلسفه به مغز انسانيّت شليك شده است .\r\nجائى كه مشاهدهء آن همه نكبتها و بيچارگيها و تخديرها و كشتارها و بطور خلاصه مشاهدهء آن پنجاه و دو عامل نكبت و سقوط انسانيّت انسان نتواند كسى را قانع بسازد كه انسان در آتش بىفضيلتى كه با دست خود شعله ورش ساخته است ، مىسوزد و يك انسان با وجدان پاك نه تنها نبايد با بيان جملات شهرتزا و موجب مطرح شدن در اجتماع [ كه عجب مرد آزادمنشى است كه همهء اصول و قوانين حيات را زير پا مىگذارد 
  ] اين آتش انسان سوز را شعله ورترش بسازد ، بلكه اگر از حدّاقلّ عقل و وجدان برخوردار بوده باشد ، بايد بهر وسيله ايست در خاموش كردن چنين آتش انسانسوز تكاپو و تلاش بنمايد . سقوط اين نمايندگان وفادار آدمكشان در ميدان تنازع در بقاء ، و اين استخدام شدگان براى هموار كردن ميدان اعدام انسان و انسانيّت شديدتر و تباه تر از آن است كه شما حتّى بتوانيد يك سخن منطقى با آنان در ميان بگذاريد و بگوئيد : آقايان نمايندگان وفادار آدمكشان در ميدان تنازع در بقاء و آقايان استخدام شدگان براى هموار كردن ميدان اعدام انسان و انسانيّت آيا تاريخ با آن همه پيامبران و اولياء اللَّه و حكماء و مصلحان كه براى اين انسان فضيلت و انسانيّت آموخته و به عمل بان فضيلت تحريك كرده است و در مقابل كارنامهء سياه و ننگآورى كه اين انسان با دست خود مىنويسد و آن را با خواناترين خط امضاء مىنمايد ، براى لزوم كوشش در راه اصلاح انسانها با صفات حميده و نيكو و اخلاق عالى انسانى كافى نيست و بعبارت ديگر : شما بكدامين مقدّس سوگند خورده‌ايد كه اين حيوان درنده را كه قابل تعديل است ، درنده ترش كنيد روزى در بارهء عبارت فوق با بعضى از دانشمندان محقّق گفتگوئى داشتيم ، هر دو به اين نتيجه رسيديم كه مىتواند بازگو كنندهء\r\n","description":"","footnote":"","page_name":" 266 ","page_number":266},
  {"content":"\r\nحقيقتى بوده باشد . گوينده و هواداران اين مطلب كه فضيلت محبوبيّت ذاتى ندارد ، بلكه وسيله اى براى نظم زندگى است يا مبتلا به بيمارى مهلك تضادّ با خويشتن بوده‌اند كه موجب مىشود كه انسان اوّلًا خود را نشناسد بعد ديگران را يعنى ناتوانى او از شناختن خويشتن علَّت نشناختن ديگران بوده باشد . و يا مانند هابس و ماكياولى خود را يك حيوان درنده تلقّى كند و سپس همهء انسانها را هم نوع خود بداند . ممكن است كه عامل اين مبارزه نابخردانه با انسان و انسانيّت ، مزدورى آگاهانه يا ناآگاهانه باشد و يا عاشقان خود باختهء « طرح خويشتن » در جامعه و جوامع بوده‌اند كه براى وصول بچنين هدف احمقانه ، انسانيّت را زير پا نهاده و آن را نابود كرده‌اند [ به خيال خويشتن 
  ] . در ميان مردم مثلى است كه مىگويد : يك نفر عاشق شهرت اجتماعى گشته بود و بهر طريق ممكن مىخواست مردم جامعه او را بشناسند ، چون فاقد هر گونه امتياز چشمگير بود ، لذا نمىتوانست به معشوقهء خود كه مشهور شدن در جامعه بوده است نائل گردد . در اين موضوع شب و روز فكر مىكرد كه چه بايد كرد تا در ميان مردم مشهور شود بالاخره مقدارى پول از اين و آن قرض كرد ، بعضى مىگويند : مقدارى هم پول مردم را بسرقت برد و عازم مكَّه شد كه در مناسك حجّ ، مردم بسيار فراوانى براى عبادت در آنجا جمع مىشوند . بلكه كارى در آنجا انجام بدهد كه مشهور شود ، در مكَّه بود كه بجاى انديشه در اين كه -\r\n\r\nدر دير بود جايم ، به حرم رسيد پايم\r\nبه هزار در زدم تا ، در كبريا زدم من\r\nقَدَم وجود در بارگه قِدم نهادم\r\nعَلَم شهود در پيشگه خدا زدم من\r\n\r\nبه اين كشف و ابداع و اختراع و الهام تاريخى رسيد كه بروم در چاه زمزم بول كنم و چون اين يك حادثهء بىنظيرى است مردم آن را به يكديگر بازگو خواهند كرد و مردم همهء كشورهاى اسلامى و مقدارى هم از كشورهاى غير اسلامى\r\n","description":"","footnote":"","page_name":" 267 ","page_number":267},
  {"content":"\r\nخواهند فهميد كه اين من بودم كه به چاه زمزم بول كردم و از اين راه شهرت فراگير جهانى نصيب من خواهد گشت و اين كار را انجام داد . از بدبختى آن شهرتپرست چند نفر از مسلمين كه او را در حال بول به چاه زمزم ديدند ، چند دست كتك مفصّل و تمام عيار به او زدند و وقتى كه از آن ضاربين مىپرسيدند : چرا اين بيچاره را مىزنيد در پاسخ نمىگفتند كه او به چاه زمزم ادرار كرده است ، تا آن بدبخت بمقصودش كه شهرت بود برسد ، بلكه مىگفتند مقدارى پول در شهر ما سرقت نموده و به اين جايگاه مقدّس آمده ، و ما او را مىزنيم تا پولهاى مسروقه را از وى بگيريم ، لطفا شما هم بما كمك كنيد .\r\nدر پايان اين مبحث بطور اجمال مىگوئيم : از ديدگاه اسلام ، اگر فضيلت انسانى ( اخلاق فاضله و عشق به كمال و خود را با مردم در لذائذ و آلام مشترك ديدن و گذشت و فداكارى در راه تحصيل سعادت واقعى انسانها نه در راه كامكارى آنان ) وجود نداشته باشد ، انسانيّتى وجود ندارد و اگر انسانيّتى وجود نداشته باشد ، ما جز با يك تاريخ طبيعى حيوانى خاصّ بنام انسان سر و كار نخواهيم داشت ، در نتيجه دنيا رقّاص خانه اى خواهد بود كه هر كس نرقصيد و لو با پايكوبى كشنده روى دلها و مغزهاى پاكترين انسانها زندگى را باخته است\r\n\r\n10 - خويشتندارى از ظلم -\r\nاين عامل اساسى تمدّن را در گذشته مطرح كرده‌ايم ، لذا در اينجا تكرار نمىكنيم .\r\nو بزرگ شمردن ( ناشايست بزرگ ) تلقّى كردن قتل نفس ، اين مادّه شامل خودكشى و ديگر كشى و كشتن به معناى ويران كردن قفس كالبد و رها شدن روح و كشتن روح نيز مىباشد . تمدّن امروزى خودكشى را مورد اهمّيّت قرار نمىدهد ، گويا چنين گمان مىكند كه آدمى چنان كه در عقيده و بيان آزاد است ، همچنان اختيار زندگى خود را نيز دارا مىباشد و نبايد كسى مزاحم ديگرى باشد حتّى در خودكشى لذا بر فرض محال يا بسيار بعيد اگر\r\n","description":"","footnote":"","page_name":" 268 ","page_number":268},
  {"content":"\r\nروزى فرا رسد كه همهء مردم با اختيار خود ، دست به خودكشى بزنند ، ديگران نبايد فضولى كنند و مزاحم آزادى مردمى باشند كه مىخواهند خودكشى كنند شمارهء خودكشىهاى تمدّن امروزى بالاتر از آن عوامل است كه واقعا يك انسان را تا حدّ سيرى و اعراض از زندگى برساند [ اگر چنين چيزى امكانپذير باشد ، يعنى عواملى پيدا شوند كه خودكشى را قطعى و تجويز نمايند . 
  ] درك علَّت اين امر بسيار ساده است و آن اينست كه زندگى در تمدّن امروزى ، فلسفه و هدف خود را از دست داده است ، در حقيقت مردگانى متحرّك در روى زمين ، به حركت خود پايان مىبخشند ، نه اين كه يك زندگى واقعى را از بين مىبرند ، زيرا زندگى واقعى عامل ادامهء خود را در درون خود دارد . همچنين تمدّن امروزى كشتن معمولى را كه عبارتست از تخريب قفس كالبد مادّى ، تا حدودى كه از رسوائى بىاعتنايى به جانهاى آدميان نجات پيدا كند ، مورد استفاده قرار مىدهد و مىگويد : قاتل يك شخص بيمار است و بايد با آماده كردن وسائل رفاه و آسايش ، وى معالجه شود اين مطلب اگر چه در بعضى موارد صحّت دارد ، ولى قابل تطبيق بر همهء موارد قتل نفس نيست ، زيرا باستثناى بيماران روانى واقعى كه بايد اثبات و احراز شود ، جرأت كردن به منطقهء ممنوعهء جانهاى آدميان ، يك پديدهء ساده اى نيست كه روانشناسان و پزشكان روانى و حقوقدانان و سياستمداران با كمال بيخيالى ، با قيافهء علم نمائى بگويند : آرى ، اين قتل نفس علَّت روانى داشته است اين علم نمائى شبيه به اين است كه شما بپرسيد : اين مرض چرا در اين انسان بوجود آمده است براى شما چنين پاسخ داده شود كه « بدانجهت كه علَّتى دارد » مگر كسى پيدا مىشود كه احتياج معلول را به علَّت نداند سؤال از آن قانون عامّ نيست ، بلكه سؤال از اين است كه آن علَّت چه بوده است كه مرض فلانى را بوجود آورده است در مسئلهء مورد بحث ما ، قناعت كردن به اين كه علَّتى وجود داشته است كه قاتل دست به آدمكشى زده است معنائى جز توضيح واضحات ندارد كه براى\r\n","description":"","footnote":"","page_name":" 269 ","page_number":269},
  {"content":"\r\nفريفتن خود و مسخرهء ديگران مناسب است .\r\nجاى شگفتى است كه بوجود آمدن قتل نفس عمدى كه يكى از كارهاى آگاهانه و آزادانه است كه گاهى پس از تفكَّرات و تخيّلات و اراده و تصميمهاى طولانى انجام مىگيرد ، آيا با اين فرض فلسفه بافى ما اقتضاء مىكند كه با كلمهء جبر و اضطرار و بازتاب و رفلكس و ناگهان و حتميّت و مانند اينها بازى كرده و بگوئيم : هيچگونه كار آگاهانه و آزادانه و زشت و وقيح صورت نگرفته است ، بلكه يك بيمار به مقتضاى بيمارى خود سرفه اى فرموده است اگر قاتل از آغاز جريان مغزى و روانى خود در بارهء قتل نفس ، يك لحظهء ناچيز از اختيار برخوردار بوده باشد ، به همان اندازه مسئول ، و وقاحت و كيفر مناسب دامنگير وى مىباشد ، اينست جنبهء علمى و فلسفى و اخلاقى و دينى قضيّهء قتل نفس . حال اگر تمدّن امروزى دستور مىفرمايد كه منطقهء جانهاى آدميان براى بيماران آزاد است كه وارد شوند و انسانها را نابود كنند و اين بر عهدهء تمدّن است كه آن بيماران را در عاليترين محيطها از نظر آب و هوا و با بهترين غذاها و غير ذلك نوازش بدهد تا بعد از اين ، بدانند كه از اوّلين لحظات تفكَّر در بارهء از پاى در آوردن يك انسان ، قانون جبر آنان را احاطه نموده است ، لذا قانون جبرى اقتضا مىكند كه با تفكَّرات و ديگر فعّاليّتهاى مغزى و عضلانى كه بالاجبار بجريان افتاده‌اند ، به مبارزه بر نخيزند و بگذارند قانون كار خود را انجام بدهد آرى ، تمدّنى كه : 1 - اختيار را از انسانها حذف مىكند و مىگويد : بر تمامى فعّاليّتهاى مغزى و روانى و عضلانى انسانها ، جبر حاكميّت دارد .\r\n2 - من جز قوّه چيزى و جز قوىّ كسى را برسميّت نمىشناسم 3 - . . . وجدان و احكام آن ، ساختهء اجتماع است 4 - . . . هيچ نظاره و توجيهى از ما فوق براى انسان وجود ندارد 5 - . . . وصول به هدف هر چه باشد ، وسيله را هر چه باشد توجيه مىكند\r\n","description":"","footnote":"","page_name":" 270 ","page_number":270},
  {"content":"\r\n6 - . . . زندگى هدفى جز خور و خواب و خشم و شهوت ندارد 7 - . . . آنچه كه بايد يك انسان انجام بدهد ، كوشش براى بدست آوردن قدرت براى تورّم خود طبيعىاش است و چشيدن لذّت براى خوش داشتن آن خود طبيعى متورّم و غير ذلك در اين صورت قطعى است كه هيچ منطقى براى بازخواست قاتل عمدى ندارد ، مخصوصا اگر قاتل عمدى هم مانند خود گردانندگان تمدّن امروزى مقدارى اصطلاح براى بافتن داشته باشد و بگويد : آقايان داوران ، شما با كدامين دليل مرا بيمار مىخوانيد و يا با كدامين دليل مرا مستحقّ كيفر قلمداد مىكنيد ، با اين كه من جز كارى طبيعى و جبرى چيزى انجام نداده‌ام كارى كه من كرده‌ام ، عبارت است از مرخص كردن يك موجود جاندار بوسيلهء قدرتى كه در اختيار داشتم و مطابق قوانين جبرى علَّت و معلول .\r\nاين موجود جاندار به حكم انسان متمدّنى از گروه شما ( فرويد ) معلول اشباع غريزهء جنسى آزادانه و بدون قيد و شرط و كارت رسمى براى زندگى ، بوده است . چه مىگوئيد و از من چه مىخواهيد تمدّنى كه اسلام براى انسان پيشنهاد مىكند ، بر مبناى آن اصالت انسانى است كه در آيهء زير توضيح داده است : * ( أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً وَمَنْ أَحْياها فَكَأَنَّما أَحْيَا النَّاسَ جَمِيعاً ) * ( 1 ) \r\n( قطعى است كه هر كسى يك فرد از انسان را نه به جهت قصاص يا افساد در روى زمين بكشد ، مانند اينست كه همهء مردم را كشته است و كسى كه فردى از انسان را احياء كند مانند اينست كه همهء مردم را احياء نموده است . ) با نظر به اين آيهء است كه اسلام ارزش حيات انسانها را بالاتر از كميّتها\r\n","description":"","footnote":" ( 1 ) . المائده آيهء 32 . ","page_name":" 271 ","page_number":271},
  {"content":"\r\nقرار داده و مىگويد : « همه 1 » زيرا همان گونه كه « همهء انسانها » نهالهاى مورد توجّه باغ خداوندى هستند ، همچنان يك انسان كه نهالى از باغ وجود است و به تنهائى از جهت محبوبيّت نزد باغبان آن باغ تفاوتى نمىكند . كيفر قتل نفس عمدى آتش ابدى در سراى آخرتست ، حال به بينيم قتل نفس و احياى آن در تمدّن امروزى چگونه منظور مىشود اگر بخواهيم مقدارى از شواهد و دلائل اين مسئله را كه قتل نفس در تمدّن امروزى ، امرى است بسيار ناچيز و غير قابل اهمّيّت ، متذكَّر شويم يك مجلَّد كتاب بايد در اين مسئله بنويسيم . فقط به يك مطلب بعنوان نمونه اشاره مىكنيم و آن اينست كه امروزه مقدارى بسيار فراوان از انرژىهاى مغزى و عضلانى و سرمايه‌هاى بسيار كلان ، صرف ساختن اسلحه براى آدمكشى مىشود .\r\nاگر اين اسلحه فقط براى دفاع از خويشتن بود ، هيچ كسى اعتراض نداشت ، چنان كه دين اسلام نيز با نظر به آيهء شريفهء : * ( وَأَعِدُّوا لَهُمْ مَا اسْتَطَعْتُمْ مِنْ قُوَّةٍ . . . ) * ( 1 ) \r\n( براى دفاع از خويشتن در برابر دشمنانتان هر چه بتوانيد نيرو آماده كنيد . . . ) تهيّهء اسلحه را لازم ديده است .\r\nالبتّه اين يك اعتراض اصلى است كه با نياز قطعى بشر به اسلحه براى حفظ خويشتن ، ادّعاى تكامل تناقضى در بر دارد كه ناديده گرفتن آن هم يكى ديگر از علائم سقوط بشرى در پرتگاه ضدّ تكامل مىباشد . ولى مىدانيم كه حكمت واقعى وجود اسلحه نيست كه روى زمين را به صورت انبار اسلحه در آورده است ، بلكه با تراكم اسلحه و ركود سرمايه در آن ، و عدم توليد كار سازنده به شعله ور كردن آتش جنگها دامن زده مىشود ، تا تجارت\r\n","description":"","footnote":" ( 1 ) . الأنفال آيهء 60 . ","page_name":" 272 ","page_number":272},
  {"content":"\r\nاسلحه رواج داشته و سرمايه‌ها بازدهى داشته باشند در صورتى كه در اسلام فروش اسلحهء جنگ به مردمى كه در حال جنگند حرام مىباشد ، مگر وسائل دفاع ، مانند سپر و غير ذلك .\r\n\r\n11 - انصاف براى همهء خلق -\r\nانصاف همان عدالت است كه مايهء قوام حيات بشرى است ، هر دليلى كه براى ضرورت عدالت در روابط انسانها ، حتّى در رابطهء انسان با خويشتن و با خدايش اقامه شود ، در حقيقت براى ضرورت انصاف هم اقامه شده است ، تفاوتى كه ممكن است ميان عدالت و انصاف در نظر گرفت اينست كه انصاف غالبا در مواردى به كار مىرود كه انسان عدالت را با دريافت ضرورت و ارزش آن و به حكم وجدان خود ، اجرا نمايد . لذا وقتى كه مىگوئيم يا مىشنويم : فلانى شخص منصفى است ، در حقيقت شخصى را در نظر مىآوريم كه عدالت را با استناد به احساس والاى درونيش بدون اجبار برونى اجرا مىنمايد . ضدّ انصاف عبارتست از ظلم و تعدّى ناشى از عدم احساس و الا در بارهء عدل و داد . تضادّ ظلم و تعدّى با تمدّن ، حقيقتى است كه نيازى به شرح و تفصيل ندارد .\r\n\r\n12 - حلم و فرو بردن غضب -\r\nاين فضيلت عالى انسانى كه ناشى از تعديل هيجانات و مقاومت در برابر انگيزه‌هاى محرّك است ، يكى از علامات بارز رشد مغزى و روانى انسان است . مقاومت و خويشتندارى در برابر عوامل هيجانانگيز كه از فرو نشاندن غليان حسّ انتقامجوئى سرچشمه مىگيرد ، نشان - دهندهء ظرفيّت با ارزش روان در مقابل علل و انگيزه هائى است كه مغزها و ارواح سبك را به نوسان و اضطراب در مىآورند . اين فضيلت عظمى منشأ صبر و شكيبائى در مجراى رويدادها است كه از نظر ارزش كمتر فضيلتى بان درجه مىرسد . آيات قرآنى بقدرى در بارهء اين فضيلت عظمى تشويق و تحريك نموده است كه ما فوق آن قابل تصوّر نيست . از آن جمله در يكى از آيات فرموده است :\r\n","description":"","footnote":"","page_name":" 273 ","page_number":273},
  {"content":"\r\n* ( إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ ) * ( 1 ) \r\n( جز اين نيست كه انسانهاى بردبار پاداشهاى خود را بىحساب دريافت مىكنند . ) * ( سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ ) * ( 2 ) \r\n( درود بر شما باد در برابر صبرى كه كرديد و نيكو است خانهء آخرت . ) * ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ . الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ . أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ الْمُهْتَدُونَ ) * ( 3 ) \r\n( قطعاً شما را به چيزى از گرسنگى و ترس و كاهش در اموال و نفوس و ميوه‌ها آزمايش خواهيم كرد و بردباران [ در هنگام مصيبت 
  ] را بشارت بده كسانى كه وقتى كه مصيبت به آنان اصابت كند مىگويند : ما از آن خدائيم و به سوى او بر مىگرديم . آنان هستند كه به درودها و رحمتى از پروردگارشان نائل مىگردند و آنان هستند هدايت يافتگان . ) انسانهائى كه گرفتار بيمارى غضب و هيجانات عصبى تندى مىباشند نمىتوانند طعم تمدّن را بچشند ، چه رسد به اين كه وظيفه اى در راه بوجود آوردن و اعتلاى آن ، به عهده بگيرند .\r\n\r\n13 - پرهيز كردن از فساد در روى زمين\r\n- فساد در روى زمين بزرگترين عامل تباهى تمدّنها و فرهنگها مىباشد . در طول تاريخ جوامع فراوانى وجود داشته است كه شيوع فساد در ميان آنان نابودشان ساخت .\r\n* ( فَما بَكَتْ عَلَيْهِمُ السَّماءُ وَالأَرْضُ وَما كانُوا مُنْظَرِينَ ) * ( 4 ) \r\n","description":"","footnote":" ( 1 ) . الزّمر آيهء 10 .  ( 2 ) . الرّعد آيهء 24 .  ( 3 ) . البقرة آيهء 155 تا 157 .  ( 4 ) . الدّخان آيهء 29 . ","page_name":" 274 ","page_number":274},
  {"content":"\r\n( و آسمان و زمين به آن نابود شدگان اعمال زشت خود گريه به راه نينداختند و آنان مهلت داده نشدند . ) فسادى كه براى تمدّن انسانى مهلكترين عامل است ، شامل انواع و اصناف و مصاديق فساد مىباشد . معناى كلَّى فساد عبارتست از « اختلال در نظم و قانون لازم » اختلال در نظم و هماهنگى لازم در قلمرو زندگى انسانها كه فساد ناميده مىشود ، همان ضدّ قانون است كه در هر نقطه و موقعيّتى از جهان هستى بروز نمايد ، آن را مختلّ و فاسد مىسازد اين ادّعا كه هرگونه فسادى مىتواند تمدّن انسانى را نابود بسازد ، مستند به هويّت خود تمدّن است ، زيرا هويّت تمدّن حقيقتى است متعيّن و داراى مختصّات واقعى كه بدون آنها يعنى با ورود اخلال حتّى بر يكى از آنها بوسيلهء عامل فساد ، تمدّن بدون ترديد به همان اندازه دچار اختلال مىگردد . ممكن است گفته شود : اگر مقصود از نظم و قانون كه افساد و اخلال در آن موجب شكستن تمدّن و زوال آن مىباشد ، نظم و قانون و اصول و ارزشهاى انسانى است . اين اصول و ارزشها مدّتهاى طولانى است كه از كشورهاى صنعتى و سلطه جو كه اصطلاح تمدّن را براى روپوشى بر سقوط انسانيّت در آن سرزمينها به كار مىبرند ، رخت بر بسته است ، با اين حال سرنوشت بشر امروزى را بدست گرفته ، موجوديّت بشرى را دستخوش خواسته‌هاى خودكامانه و قدرتپرستانهء خويش نموده‌اند . پاسخ اين اعتراض بسيار روشن است و آن اين كه اگر كشورهاى صنعتى و سلطه جو كه قدرت مادّى وحشتناكى را از هر راهى كه خواسته و توانسته‌اند ، بدست آورده‌اند ، از يك تمدّن انسانى برخوردار بودند ، براى بر طرف ساختن آن پنجاه و دو نكبت و عامل سقوط بشرى گامى برميداشتند در صورتى كه مىبينيم نه تنها گامى در اين راه برنداشته‌اند ، بلكه خود عامل تشديد آنها را فراهمتر مىسازند . و آنگهى از تمدّنى كه گردانندگان آن ، از آگاهى و اختيار والاى انسانى محروم باشند و خود مهره هائى غير مسئول و\r\n","description":"","footnote":"","page_name":" 275 ","page_number":275},
  {"content":"\r\nناآگاه و مجبور براى گرداندن يك ماشين غير مسئول و ناآگاه و مجبور بوده باشند چه انتظارى مىتوان داشت انتظار تمدّن انسانى از اين مهره‌هاى غير مسئول و ناآگاه و مجبور درست مانند انتظار مراعات اصول انسانى و ارزشهاى انسانيّت از كوه آتشفشانى است كه جز مهار كردن آن با قدرت هيچ چاره اى ديگر ندارد .\r\n\r\n14 - التزام به انس و محبّت\r\n- و رحمت و لطف و تشكَّل و هماهنگى و پرهيز از پراكندگى و از هر امرى كه موجب شكست و سستى قوا بوده باشد . اگر اين عامل يا عنصر تمدّن را بنياد اساسى تمدّن تلقّى كنيم ، كارى كاملا منطقى انجام داده‌ايم ، زيرا اگر انس و الفت و تشكَّل بر مبناى اصيل انسانى نباشد قطعا بر مبناى سوداگرى خواهد بود ، يعنى آدمى با كسى انس و الفت خواهد گرفت و به كسى محبّت خواهد ورزيد كه در مقابل ، نفعى به او برسد يا ضررى از او دفع شود ، و حدّ اعلايش اين كه انس و الفت و محبّت از آن شخص دريافت كند و تشكَّل با ديگرى فقط با اين انگيزه صورت خواهد گرفت كه نفعى بياورد و يا ضررى را دفع نمايد اين يكى از همان عوامل پنجاه و دو گانهء نكبت و سقوط است كه در گذشته متذكَّر شده‌ايم و حاصل اين عامل اينست : « پيوستن انسانها به يكديگر با عامل نياز و گسيختن از يكديگر با عامل سودجوئى » .\r\nاين عامل در منابع اوّليّهء اسلام شديداً مورد دستور قرار گرفته و محبّت فوق سوداگرى را از علائم ايمان معرّفى نموده است . آيا تاكنون در فرمان مالك اشتر اين عبارت را كه ذيلًا نقل مىكنيم ، ديده‌ايد و اگر نديده‌ايد و لو يك بار تحمّل زحمت فرموده بان عبارت مراجعه كنيد كه\r\nمىفرمايد : و أشعر قلبك الرّحمة للرّعيّة و المحبّة لهم و اللَّطف بهم ، و لا تكوننّ عليهم سبعا ضاريا تغتنم أكلهم ، فإنّهم صنفان : إمّا أخ لك في الدّين أو نظير لك في الخلق . . .\r\n","description":"","footnote":"","page_name":" 276 ","page_number":276},
  {"content":"\r\n( مالكا ، رحمت و محبّت و لطف بر مردم جامعه را به قلبت قابل دريافت بساز و براى آنان درندهء خونآشام مباش كه خوردنشان را غنيمت بشمارى ، زيرا آنان ( همهء مردم جامعه ) يا برادر دينى تواند و يا در خلقت نظير تو مىباشند . ) در اين جملات درست دقّت بفرمائيد . امير المؤمنين نمىفرمايد : اى مالك براى مردم تحت حكومت خود رحمت و محبّت و لطف روا بدار . بلكه دريافت و پذيرش با دل را به وى سفارش مىدهد و مىفرمايد : مالكا ، رحمت و محبّت و لطف بر مردم جامعه را به دلت قابل پذيرش و دريافت بنما . و باصطلاح ديگر : مالكا ، رحمت و محبّت و لطف بر مردم جامعه را از اعمال سطوح جانت دريافت نما و براى ملَّت بگستران . ملاحظه مىشود كه امير المؤمنين مالك اشتر را براى رحمت و محبّت و لطف نمودن به مردم جامعه به دلش ارجاع مىنمايد ، زيرا دل پاك آدمى است كه كانون انوار ربّانى و امواج رحمت و محبّت و لطف الهى است ، نه قواى معمولى مغز و نه غرائز و غير ذلك كه معمولا تجارت پيشه و سوداگرند .\r\nنكتهء بسيار با اهمّيّت ديگر اين كه امير المؤمنين به يك يا دو موضوع قناعت نفرموده هر سه موضوع رحمت و محبّت و لطف را مورد توصيه قرار داده است ، و معناى چنين توصيه اى اينست كه انسانى كه در اين دنيا زندگى مىكند ، به هر سه موضوع نياز دارد ( رحمت ، محبّت و لطف ) چنان كه خداوند فيّاض مطلق بندگانش را با هر سه موضوع مورد عنايت قرار مىدهد . اين سه موضوع اگر از انسان به همنوع خود انسان ، عنايت شود بدين ترتيب است : 1 - رحمت ( دلسوزى ) 2 - محبّت ( قرار گرفتن در جاذبهء شخص ) 3 - لطف ، تعريف و حتّى ترجمهء اين كلمهء با عظمت با مفاهيم معمولى تقريبا امكانناپذير است . خداوند متعال با اين كلمه توصيف شده است و لطيف يكى از نامهاى آن ذات اقدس مىباشد ، اگر در ترجمه و توصيف اين كلمه بگوئيم : لطف\r\n","description":"","footnote":"","page_name":" 277 ","page_number":277},
  {"content":"\r\nعبارت است از نفوذ خير در نهايت ظرافت در يك موجود ، تا حدودى موفّق به توضيح آن كلمه گشته‌ايم ، بنا بر اين ، معناى لطيف بودن خداوندى بر بندگانش اينست كه خير يا خيرات الهى در نهايت ظرافت در بندگانش نفوذ دارد .\r\nدر تمدّن اسلامى چنان كه زمامدار مأمور به رحمت و محبّت و لطف بر مردم است ، افراد مردم هم بايد در حقّ يكديگر هر سه موضوع مزبور را مبذول بدارند . بيائيد در تفاوت ما بين دو نوع تمدّن بينديشيم كه يكى مىگويد : بايد انسانها به يكديگر رحمت و محبّت و لطف بورزند كه معناى آن چنين است كه انسانها واقعاً مانند اعضاى يك پيكرند ، بلكه بالاتر از اين ، انسانها مانند امواج يك روحند ، مسلَّم است تمدّنى كه بر اين مبنا استوار شود ، انسان را چگونه تلقّى مىكند و مىخواهد انسان را بكجا برساند تمدّن بر اين مبنا انسان را از منزلگه - * ( إِنَّا لِلَّه ) * ( ما از آن كمال مطلقيم ) برداشته و با قرار دادن وى در تكاپوى مسابقه در خيرات و كمالات ، رهسپار منزلگه * ( وَإِنَّا إِلَيْه راجِعُونَ ) * مىنمايد . اين انسانها سر تا پا رحمت و محبّت و لطف براى يكديگرند ، چون همهء افراد چنين تمدّن ، از دل برخوردارند و مىدانند كه -\r\n\r\nبجان زنده دلان سعديا كه ملك وجود\r\nنيرزد آن كه دلى را ز خود بيازارى\r\n\r\nو تمدّن ديگر مىگويد : خرد ، دل ، رحمت ، لطف و محبّت يعنى چه من اينها را نمىفهمم . اگر قدرت دارى بيا جلوتا با يكديگر به نزاع و كشمكش بپردازيم ، هر كس قوىتر باشد ، موجوديّت و حقّ زندگى از آن او است اين\r\n","description":"","footnote":"","page_name":" 278 ","page_number":278},
  {"content":"\r\nتمدّن بر مبناى قدرت موقّت است ، زيرا قدرت چنان كه براى هيچ فردى مطلق و ابدى نيست همچنان براى هيچ گروه و جامعه اى هم نمىتواند مطلق و ابدى بوده باشد ، اين گونه تمدّن نه از آگاهى برخوردار است كه آگاهى را ترويج كند و نه اختيارى براى آن مطرح است كه طعم آزادى و استقلال شخصيّت را به مردمش بچشاند و نه معنائى براى رحمت و محبّت و لطف و ديگر مختصّات روح انسانى مىفهمد كه اجراى آن را به پيشتازان در بارهء مردم جامعه توصيه نمايد و همهء مردم را نسبت به يكديگر از اين گونه صفات عاليهء انسانى برخوردار بسازد . بدينجهت است كه اين تمدّن سرتاسر تاريخ را بجاى بروز و اعتلاى مختصّات عالى انسانى كه علائم تكامل است ، بروز قدرتهاى ناآگاه و جبرى مىبيند كه بوسيلهء نابود ساختن ضعفاء شدّت و اوج مىگيرد [ نه اين كه به اعتلا برسد ، زيرا اعتلاء كلمه ايست كه باردار ارزش عظمت است 
  ] سپس بوسيلهء عوامل درونى خود تدريجاً رو به ضعف و نابودى مىرود و يا با دست عوامل ديگر كه قوىتر از آن قدرت است راه سقوط و نابودى را پيش مىگيرد . در جريان اين طومار پيچيدنها ، نقاطى از آشيانهء زيبا را كه زمين ناميده مىشود تخريب مىنمايد و موادّ با ارزش و حياتى آن را مستهلك مىسازند و آن گاه نام چنين جريان را تمدّن تكاملى مىگذارند\r\n\r\n15 - برخوردارى از نيروها\r\nو پرهيز از هر امرى كه موجب شكست و سستى قوا بوده باشد ، بطورى كه عضلات و انديشه‌ها و قدرتهاى مردم جامعه پشتيبان يكديگر بوده باشند . مجموع اين عوامل و نيروهاى تشكَّل يافته در چهار مورد به كار خواهند افتاد .\r\nمورد يكم - برداشتن عوامل و نيروهاى مزاحم از مسير حركت ، خواه اين عوامل و نيروهاى مزاحم ، از همنوعان كه خود را انسان مىنامند بوده باشند ( عشّاق وفادار تنازع در بقاء ) و خواه از طبيعت كه با اشكالى گوناگون مىتواند سدّ راه انسانها بوده باشد .\r\n","description":"","footnote":"","page_name":" 279 ","page_number":279},
  {"content":"\r\nمورد دوم - تهيهء وسائل رفاه و آسايش در زندگى و آماده ساختن معيشتى كه پاسخگوى نيازهاى مادّى آدمى بوده باشد . اين مورد به پيروى از نيازهاى متنوّع آدمى دامنهء بسيار گسترده اى دارد كه بايد براى تحصيل آسودگى مغزى و روانى آنها را تا حدّ مقدور بدست بياورد .\r\nضرورت توجّه به اين مورد براى بوجود آوردن تمدّن اسلامى ، بقدرى در منابع اوّليّه مانند قرآن و احاديث فراوان گوشزد شده است كه نيازى به بيان مفصّل آنها نداريم . فقط به عنوان نمونه به چند آيه از قرآن و جملاتى از نهج البلاغه اشاره مىكنيم : آيات قرآنى : يك - * ( يا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ . . . ) * ( 1 ) \r\n( اى كسانى كه ايمان آورده‌ايد ، اجابت كنيد ( بپذيريد ) خدا و رسول را هنگامى كه شما را به واقعيّاتى دعوت مىكنند كه شما را احياء مىكند . ) ترديدى نيست در اين كه مقصود از احياء مجرّد نفسزدن در اين دنيا نيست كه حيوانات هم بدون نيازى به بعثت انبيا و انديشه و تكاپو و ابداع و اكتشاف انجام مىدهند ، بلكه منظور دريافت « حيات معقول » است . و شكَّى نيست در اين كه بدون آمادگى معيشت سالم و با تباهى منافع معيشت چه در قلمرو صنايع و چه در قلمرو كشاورزى و ديگر ابزار معيشت ، توقّع « حيات معقول » از مردم يك جامعه ، توقّعى است غير منطقى .\r\nدو - * ( وَجَعَلْنَا النَّهارَ مَعاشاً ) * ( 2 ) \r\n( و ما روز را براى تكاپو در راه تحصيل معاش قرار داديم . )\r\n","description":"","footnote":" ( 1 ) . الأنفال آيهء 24 .  ( 2 ) . النّبأ آيهء 11 . ","page_name":" 280 ","page_number":280},
  {"content":"\r\nسه - * ( وَابْتَغِ فِيما آتاكَ الله الدَّارَ الآخِرَةَ وَلا تَنْسَ نَصِيبَكَ مِنَ الدُّنْيا ) * ( 1 ) \r\n( در آنچه كه خداوند به تو داده است ، آخرت را طلب كن و نصيب خود را از دنيا فراموش منما . ) چهار - * ( وَلَقَدْ مَكَّنَّاكُمْ فِي الأَرْضِ وَجَعَلْنا لَكُمْ فِيها مَعايِشَ ) * ( 2 ) \r\n( و مائيم كه شما را در زمين جايگير و مستقرّ نموديم و براى شما در زمين معيشتها قرار داديم . ) و امّا روايات ، مىتوان گفت : رواياتى كه در ضرورت تنظيم معاش آمده است ، بيش از حدّ متواتر است . از آن جمله\r\nدر كتاب كافى نقل شده است كه روزى پيامبر اكرم صلَّى اللَّه عليه و آله در حال نيايش با خدا چنين گفت : اللَّهمّ بارك لنا في الخبز فإنّه لو لا الخبز ما صلَّينا و لا صمنا و لا أدّينا فرائض ربّنا ( 3 ) \r\n( خداوندا ، براى ما در بارهء نان بركت عطا فرما ، زيرا اگر نان نباشد نه نماز مىگزاريم و نه روزه مىگيريم و نه واجبات پروردگارمان را ادا مىكنيم . )\r\nامير المؤمنين عليه السّلام در خطبهء يكم از نهج البلاغه در حكمت بعثت پيامبران چنين فرموده است : فبعث فيهم رسله و واتر إليهم أنبياءه ، ليستأدوهم ميثاق فطرته و يذكَّروهم منسيّ نعمته و يحتجّوا عليهم بالتّبليغ ، و يثيروا لهم دفائن العقول و يروهم آيات المقدرة : من سقف فوقهم مرفوع ، و مهاد تحتهم موضوع و معايش تحييهم . . .\r\n","description":"","footnote":" ( 1 ) . القصص آيهء 77 .  ( 2 ) . الأعراف آيهء 10 .  ( 3 ) . الكافى - محمّد بن يعقوب الكليني . ","page_name":" 281 ","page_number":281},
  {"content":"\r\n( و خداوند متعال در ميان اولاد آدم رسولانى فرستاد و پيامبرانى فراوان بسوى آنان ارسال فرمود تا با اداى پيمان فطرى كه در نهاد آنان قرار داده بود ، تحريك بمرحلهء عمل و وفا نمايند و نعمت فراموش شدهء خداوندى را بيادشان بياورند و بوسيلهء تبليغ ، حجّت براى آنان بياورند و گنجهاى مخفى عقول در نهادشان را برانگيزانند و آيات قدرت الهى را كه در سقف بلند بالاى سرشان و گهواره نهاده شده در زيرشان تجسّم يافته است ، بانان نشان بدهند [ و همچنين 
  ] پيامبران را براى تعليم طرق معاشى كه آنان را احياء كند ، فرستاد . ) خلاصه با نظر به منابع فوق كه تنها بعنوان نمونه نقل شده قطعى است كه اسلام براى امكانپذير ساختن ورود انسانها به « حيات معقول » تنظيم معاش را در هر زمان و مكان با ابزار و اشكال مورد نياز ضرورى و لازم ميداند .\r\nمورد سوم - برداشتن عوامل مزاحم از سر راه حركتهاى معنوى بدانجهت كه انسانيّت انسان از ديدگاه اسلام با روح اوست نه با جسم او و با معناى اوست نه با ظاهر او ، لذا كوشش و تكاپو و صرف نيرو در راه برداشتن آفات و عوامل مزاحم جنبه‌ها و حركات معنوى او ، يك امر ضرورى است .\r\nمتأسّفانه در تمدّنهائى كه فقط مادّيّات و ظواهر انسان مورد توجّه است ، نه تنها براى برداشتن عوامل مزاحم جنبه‌ها و حركات معنوى انسان ، اهمّيّتى داده نمىشود ، بلكه غالبا عوامل مزبور تقويت نيز مىگردند تقويت اين عوامل اگر چه آن قدر ماهرانه انجام مىگيرد كه نتايج پليد و نكبتبار آنها ، براى همه كس روشن نمىگردد ولى نتايج مزبور همانطور كه در پنجاه و دو عامل نكبت و سقوط مشاهده كرديم قابل اجتناب نبوده ، آشكار و پنهان كار خود را خواهند كرد .\r\nمورد چهارم - براى صرف قوا و نيروها عبارتست از بوجود آوردن عوامل تقويت معنويّات در اشكال مختلفى كه دارند . اين عوامل بر دو قسمت مهمّ تقسيم مىگردند : قسمت يكم - اخلاقيّات فاضلهء انسانى است كه ارتباط انسانها\r\n","description":"","footnote":"","page_name":" 282 ","page_number":282},
  {"content":"\r\nرا به حد اعلاى انسانيّت مىرساند ، مانند خيرخواهى به يكديگر ، صدق و صفا ، دريغ نكردن از بذل هر گونه خدمت و امتياز به انسان ديگر يا جامعه كه نيازمند آن است . و عمل دائمى به اين قانون اخلاقى « به خود بپسند آنچه را كه به ديگران مىپسندى و به ديگران مپسند آنچه را كه به خود نمىپسندى » كه ناشى از درك و پذيرش اين حقيقت است كه -\r\n\r\nجان گرگان و سگان از هم جدا است\r\nمتّحد جانهاى شيران خدا است\r\nروح حيوانى سفال جامده است\r\nروح انسانى كنفس واحده است\r\n\r\n\r\n16 - كوشش در هنگام آزمايشها و گرفتاريها\r\nمخصوصا تحمّل و شكيبائى جدّى در برابر ناگواريها در راه محبّت خداوندى . اگر انسان بتواند اين امتياز را بدست بياورد قطعى است كه تلخىها و مصائب روزگار نمىتواند او را از پاى در آورد و جامعه اى كه افرادش از اين گونه انسانها تشكيل بيابند ، قطعى است كه آن جامعه در راه وصول به آرمانهاى اعلاى تمدّن انسانى و فرهنگى موفّق و پيروز خواهد گشت . اين جامعه تا بتواند هر گونه ناگواريها و بلاها را تحمّل مىنمايد ولى هويّت و استقلال خود را از دست نمىدهد و طبيعى است كه نتيجهء چنين اصالت و مقاومت در زندگى و حفظ هويّت و استقلال ، تمدّنى شايستهء تكيه بر آن است كه زمينه را براى « حيات معقول » آماده مىسازد در جملات مورد تفسير ، امير المؤمنين عليه السّلام محبّت خدا را انگيزه و غايت كوشش و تكاپو و تحمّل در هنگام آزمايشها و گرفتاريها معرّفى\r\nمىفرمايد : حتّى إذا راى اللَّه سبحانه جدّ الصّبر منهم على الأذى في محبّته و الاحتمال للمكروه من خوفه ، جعل لهم من مضائق البلاء فرجا ، فأبد لهم العزّ مكان الذّلّ و الأمن مكان الخوف ، فصاروا ملوكا حكَّاما و أئمّة أعلاما ، و قد بلغت الكرامة من اللَّه لهم ما لم تذهب الامال إليهم .\r\n","description":"","footnote":"","page_name":" 283 ","page_number":283},
  {"content":"\r\n( تا آن گاه كه خداوند سبحان از آن مردم تحمّل جدّى بر آزار و اذيّت در راه محبّتش و تحمّل ناگواريها از خوفش ( ترس از مشاهدهء نتايج كردارهاى خويشتن ) را ديد ، براى آنان از تنگناهاى بلاء ، فرج عطا فرمود و بجاى ذلَّت ، عزّت و بجاى ترس ، امن و امان عنايت فرمود . پس آنان ملوك و زمامداران و پيشوايان و پرچمداران هدايت گشتند و كرامت خداوندى در بارهء آنان بحدّى رسيد كه حتّى آرزويشان هم به آن نمىرفت . )\r\n\r\n17 - توافق در اميال و آرمانها ،\r\nمنظور از اين توافق ، آن نيست كه مردم يك جامعه داراى اميال و خواسته‌ها و هدفها و آرمانهاى متّحد بوده باشند زيرا بديهى است كه اين يك امر محال است ، بلكه منظور هماهنگى و سازگارى با يكديگر است كه نخستين نتيجهء آن ، منتفى شدن تزاحمها و تصادمهاى شكنندهء يكديگر است . براى تخريب و نابود كردن يك جامعه ، كلنگ از آسمان نمىآيد ، بلكه عامل تخريب از ناسازگارى و ناهماهنگى آراء و اميال و خواسته‌هاى مردم آن جامعه بوجود مىآيد . به همين جهت است كه امير المؤمنين عليه السّلام نه تنها در خطبهء قاصعه ، بلكه در خطبه‌ها و نامه‌هاى خود در موارد متعدّد به پرهيز از اختلاف در آراء و اميال و آرمانها دستور داده‌اند . و ما در سرتاسر تاريخ اين پديده را مانند يك قانون كلَّى شاهديم كه قدرتمندان قدرتپرست و سلطه جو ، برّانترين اسلحه اى كه در تخريب يك جامعه براى تسلَّط بر آن به كار برده‌اند ، همان انداختن اختلاف و ناهماهنگى در ميان مردم آن جامعه بوده است . لذا مىتوان گفت : عامل هماهنگى ، سازگارى در هدفگيريها و آرمانها و خواسته‌ها و آراء ، عامل بقاى جامعه است و اصلا بدون آن ، جامعه اى وجود ندارد ، تا تمدّن و فرهنگش مطرح شود .\r\n\r\n18 - اعتدال دلها\r\nمىتوانيم بگوئيم : اين عامل يكى از موارد عامل شمارهء 17 مىباشد ، زيرا توافق و هماهنگى و سازگارى مطلق در جامعه بدون اعتدال دلها امكانپذير نخواهد بود مقصود از اعتدال دلها رشد و حركت تكاملى دلها است كه با شكوفائى طبيعى خود ، هم امتيازات عالى خود را براى انسان\r\n","description":"","footnote":"","page_name":" 284 ","page_number":284},
  {"content":"\r\nنشان مىدهد و هم آمادگى هماهنگى و سازگارى با ديگر دلها را بوجود مىآورد .\r\nاعتدال دل تنها صحّت و بهبودى جسمانى آن نيست ، بلكه به فعليّت رسيدن استعدادها و امتيازاتى است كه خداوند در دلها بوديعت نهاده است . اگر دل معتدل شود ، رشد خود را دريافته و در حركت تكاملى خود قرار گرفته است .\r\nمردم آن جامعه كه از دلهاى معتدل برخوردار نيستند ، عاملى براى اجتماع و هماهنگى و سازگارى ندارند و جامعه اى كه مردم آن از اين عامل حياتى بىبهره و محرومند ، به هيچ وجه نمىتوانند در پيش برد علم و هنر و صنعت و اخلاق و ديگر معنويّات و ساير قواى گردانندهء جامعه همكارى صميمانهء ناشى از هماهنگى و سازگارى داشته باشند .\r\n\r\n19 - بصيرتهاى نافذ -\r\nاين عامل است كه نه تنها ضامن بقاى تمدّن و فرهنگ انسانى جامعه مىباشد ، بلكه موجب گسترش و عمق يافتن آگاهىها در بارهء واقعيّتها است ، بصيرتهاى نافذ مردم يك جامعه است كه آن جامعه و تمدّن و فرهنگش را از ركود و جمود نجات مىدهد و با گذشت زمانها و بروز پديده‌هاى تازه ، براى تحصيل واقعيّات همگام مىگردند ، بلكه هر اندازه كه بينائىها و آگاهىهاى مردم يك جامعه قويتر و همه جانبه تر بوده باشد ، بجاى آنكه زمان بر آنان مسلَّط شود ، آنان بر زمان مسلَّط مىشوند و تازه هائى را كه ديگران بدانها دست يافته و ابزار سلطه گرى بر ديگران قرار مىدهند ، يا با سبقت جوئى آنها را بدست مىآورند و محصولات مفيد و سازندهء آن تازه‌ها را در اختيار مردم مىگذارند و يا عوامل خنثى كردن سلطه گريها را بوسيلهء آن تازه‌ها با بينائىهاى نافذ آماده نموده و سلطه گريها را نابود مىسازند .\r\nاين امور كه بعنوان عوامل سازندهء انسانهائى شايستهء تمدّن و فرهنگ اصيل انسانى مطرح شد ، حقائقى هستند كه بدون آنها ، هويّتى براى شخصيّت انسانى وجود ندارد تا تمدّنى و فرهنگى بوجود بياورد و از آن دو برخوردار گردد ، لذا به نظر مىرسد هر جامعه اى كه از عوامل اساسى مزبور بيشتر و\r\n","description":"","footnote":"","page_name":" 285 ","page_number":285},
  {"content":"\r\nعميقتر برخوردار بوده باشد ، آن جامعه به همان مقدار از تمدّن و فرهنگ اصيل انسانى برخوردار مىباشد . حالا فرض كنيم : كه جامعه اى بوجود آمده است كه از بعد صنعتى به وسايلى دست يافته است كه در يك دقيقه مىتواند همهء كهكشانها را دور بزند و برگردد به منزل خود . و هرگونه بيمارى را در يك لحظه تشخيص بدهد و آن را معالجه نمايد و اگر بخواهد مىتواند هر تعداد نطفه‌ها را مطابق ميل خود مرد يا زن نمايد و اگر بخواهد پانصد سال عمر كند مىتواند و اگر بخواهد هيچ جنبنده اى را در روى زمين زنده نگذارد ، مىتواند و اگر بخواهد هر كس كه از مادر متولَّد مىشود يك دانشمند كامل بوده باشد مىتواند . و اگر بخواهد همهء روى زمين از زيباترين مناظر پوشيده باشد ، مىتواند . . . ولى عوامل مزبوره نباشند ، يعنى جامعهء متمدّن مزبور پاىبند خصلتهاى نيكو و اعمال پسنديده و اخلاق فاضله نباشد ، اسلام چنين جامعه اى را متمدّن و با فرهنگ نمىشناسد ، زيرا انسانهاى چنين جامعه اى هويّتى را كه مديريّت موجوديّت خود را داشته باشد ، فاقد است و هنگامى كه جامعه اى فاقد هويّت خود باشد ، كدامين فرهنگ و تمدّنى مىتواند آن را بسوى رشد و كمال تصعيد بدهد . اگر جامعه اى با داشتن امتيازاتى كه گفتيم ، مقيّد به حفظ حقوق همسايگان و وفاء به عهد و پيمان و اطاعت از نيكوكاريها و اعراض از كبر و خودپرستى نباشد ، كدامين فرهنگ و تمدّن است كه بتواند به حال اين انسان مفيد باشد ، اصلا نمىتوان گفت : چنين جامعه اى قدرت پذيرش فرهنگ و تمدّنى مفيد دارد . اگر جامعه اى با داشتن امتيازات فوق ، غوطه ور در ستمگرى باشد و از آدمكشى هراسى نداشته باشد و در بارهء مردم انصاف نمودن را لازم نداند و تحمّل عوامل و انگيزه‌هاى غضب را ننمايد و از افساد در روى زمين امتناعى نداشته باشد و افراد آن جامعه از پراكندگى و بيگانگى از يكديگر احساس ناراحتى ننمايند و از شكسته شدن قوا بيمى به خود راه ندهند و از تلخى آزمايشها و گرفتاريها فرار كنند ، اصلا مبدئى برين و\r\n","description":"","footnote":"","page_name":" 286 ","page_number":286},
  {"content":"\r\nكمالى اعلا بنام خدا براى آنان مطرح نباشد كه در راه محبّتش از هرگونه فداكارى و فرورفتن در سختىها مضايقه ننمايند ، جمعيّتها متفرّق شود و اميال و آرمانهاى مختلف و دلها نا معتدل ، قدرتها تجزئه شده ، بصيرتها مبدّل به نابينائىها و هدفگيريها و تصميمها ناهماهنگ و متشتّت . اين نكبتها و اختلالات ، هويّت انسانى را مختلّ مىسازد ، وقتى كه هويّتى در شخصيّت انسانى نبود همانطور كه در بالا گفتيم : نه فرهنگى مطرح است و نه تمدّنى . كسانى كه در اين مدّعا ترديدى دارند ، مىتوانند به پنجاه و دو پديدهء نكبت و سقوط مراجعه نمايند كه در مبحث « 20 - گرايش تبهكاران به فساد و افساد در روى زمين و نتائج آن و پنجاه و دو پديدهء نكبت و سقوط كه با ادّعاى تكامل به هيچ وجه سازگار نمىباشد » متذكَّر شده‌ايم .\r\n\r\nچه انگيزه اى باعث شده است كه متفكَّران دوران معاصر دين را بعنوان عامل يا يكى از عوامل مؤثر در تاريخ به حساب نمىآورند\r\nمتفكَّران دوران معاصر ما [ مقصود از دوران معاصر دو قرن اخير است 
  ] خيلى از مسائل را ناديده مىگيرند ، و آنها را مورد توجّه قرار نمىدهند ، ولى اين بىاعتنائى را نبايد يك انسان متفكَّر كه علاقه به درك خود واقعيّات دارد مورد اعتناء قرار بدهد و بايد به كار جدى خود مشغول شود . مثلا خيلى از متفكَّران دوران ما ، در اين مسئله كه چگونه مىتوان اصل « صيانت ذات » را بفعليّت رسانده و تنظيم نمود كه آدمى بدون ابتلاء به بيماريهاى خود بزرگبينى و خود كوچكبينى بتواند از همهء عظمتها و استعدادهاى ذات بهره مند شود ، به هيچ وجه انديشهء جدّى نمىكنند خيلى از متفكَّران دورانهاى اخير ، مسائل اخلاقى را بطور جدّى مورد تحقيق و بررسى قرار نمىدهند و عدّهء فراوانى از متفكَّران هستند كه در بارهء زيباييهاى معقول يا نمىانديشند ، يا آنها را بسيار سطحى و بىاساس تلقّى مىكنند و حتّى متفكَّرانى هستند كه نمىخواهند\r\n","description":"","footnote":"","page_name":" 287 ","page_number":287},
  {"content":"\r\nمباحث عميق مربوط به شناخت زيباييهاى محسوس را طرح و مورد تحقيق قرار بدهند متفكَّرانى هستند كه از مسائل مربوط به رشد و كمال معنوى روان يا روح نه تنها به سادگى مىگذرند ، بلكه گاهى از طرح چنين مسائلى گريزانند .\r\nآدگارپش در صفحهء 92 از كتاب انديشه‌هاى فرويد اين عبارت را از فرويد نقل مىكند : « من از طرح مسائل توزين ناپذير خود را ناراحت مىيابم و من همواره به اين ناراحتى اعتراف مىكنم » اين شخص كه با در هم آميختن علم با تخيّلات و تجسّمات ، خود را در دوران ما انسانشناس مطرح كرده است بنا به اعتراف خودش از طرح مسائل توزين ناپذير ناراحت است آيا براى اين كه اين آقا ناراحت نشود ، مىتوانيم از هزاران انسان بزرگ در شرق و غرب از سقراط و افلاطون و ارسطو گرفته تا فيلون اسكندرى و ابن سينا و ابن رشد و غزالى و مولوى و مير داماد و صدر المتألهين و دكارت و لايبنيتز و كانت خواهش كنيم كه آقايان لطفا مسائل توزين ناپذير معنوى را مطرح نكنيد ، زيرا در سالن آزمايشگاه علمى ما يك متخصّص در بارهء بيماريهاى روانى مخصوصا در بارهء عقده‌هاى درونى ، كه از عقدهء روانى و بيمارى خاصّ درونى در بارهء مسائل معنوى رنج مىبرد ، خوابيده است ، مبادا كه سر و صداى شما او را از خواب بپراند و برخيزد و با درونى عقده دار وادار به مداواى عقده‌هاى درونى مردم گردد . آيا اين آلرژى بيمار گونه كه موجب شده عاشق جلب شگفتى مردم ( فرويد ) را وادار به وحشت از طرح مسائل توزين ناپذير نمايد مىتوان تكليف ميليونها انسان بزرگ الهى را كه با احساسات و خردهاى خود بزرگترين گامها را در راه شناساندن انسان و اصلاح حال او برميدارند ، روشن بسازد و از آنها بخواهد كه بروند و با اسافل اعضاى خود بخلوت بنشينند و هويّت حيات و هدف آن را از آن اعضاء جستجو كنند و سپس به ريش عظماى بشريّت بخندند بنا بر اين ، بىتوجّهى برخى از متفكَّران دوران متأخّر به اديان الهى بعنوان عامل يا يكى از عوامل محرّك و مؤثّر در تاريخ نبايد تعيين كنندهء تكليف\r\n","description":"","footnote":"","page_name":" 288 ","page_number":288},
  {"content":"\r\nواقعيّات بوده باشد . به نظر مىرسد انگيزهء اين بىتوجّهى شگفتانگيز دو عامل است : عامل يكم - بىاطَّلاعى از هويّت دين و نقش آن در حيات انسانها است كه متأسّفانه افراد فراوانى از متفكَّران و دانشمندان حرفه اى مبتلا به آن مىباشند و مىتوان گفت : اينان در بارهء دين دركى بالاتر از درك و معلومات مردم عامى كه با مقدارى از اصطلاحات آراسته شده باشد ، ندارند و همان اصطلاحات و معلومات محدوده را هم به تقليد از ديگران بدست آورده‌اند .\r\nعامل دوم - حسّاسيّت ( آلرژى ) شديدى است كه متفكَّران حرفه اى در بارهء مسائل و اصول معنوى دارند ، چنان كه فرويد با صراحت تمام اعتراف كرده است و ما در گذشته بان اشاره نموديم . و ما با قطع نظر از بىاطَّلاعىها و حسّاسيّتهاى بيمار گونهء بعضى از متفكَّران حرفه اى ، به خود واقعيّت اصرار مىورزيم و به مفاد دلائلى كه براى ما اقامه و روشن مىگردد ، ارتباط خود را با واقعيّات تنظيم مىنمائيم . هنگامى كه در سرگذشت بشرى از قديمترين دورانها تاكنون به تحقيق مىپردازيم به اين نتيجه مىرسيم كه هيچ تحوّل اساسى در هيچ يك از جوامع بشرى تاكنون صورت نگرفته است ، مگر اين كه پيشتازان آن تحوّلات رگ بينهايتگرائى و مطلقجوئى مردم آن جوامع را تحريك نموده‌اند و با وعدهء سعادت مطلق و پيشرفت ابدى در ميدان حيات با كيفيّتى كه ايجاد كنندگان تحوّل منظور مىنمودند ، براى انسان كه با چهرهء مطلق با نوعى حالت خداگونه در آن مكتب تبليغ شده است مقصود خود را عملى مىنمودند .\r\nشما اگر امروز با يك دقّت كافى در آرمانها و حيات بشرى كه مبنى بر آنها است ، مطالعه كنيد ، خواهيد ديد چه در شرق و چه در غرب ، جز حركت بدنبال عوامل لذّت و فرو رفتن در لذائذ و سپس نظاره بر رژهء تكرار رويدادها ، چيزى ديگر مشاهده نمىشود ، انسانها براى خود « فردا » ى اميدبخشى كه موجب شود باستقبال آن بشتابند سراغ ندارند ، بلكه « فردا » ها مانند مهمانهاى\r\n","description":"","footnote":"","page_name":" 289 ","page_number":289},
  {"content":"\r\nناخوانده اى كه ضمنا طلبكار بسيار خشن هم هستند از راه فرا مىرسند و مقدارى سربسر آدميان مىگذارند و مقدارى هم با آنان گلاويز مىشوند و با كمال بيرحمى طلب خود را كه « ديروز » ها سند آن را امضاء كرده و بدست فرداها سپرده‌اند مىگيرند و مىروند . علَّت اساسى اين ورشكستگى روانى كه تقريباً فراگير عمومى جوامع دنيا شده است ، همانست كه بعد دينى روانهاى آدميان اشباع نمىشود و هزاران چاره جوئىها و تبليغات براى اثبات بىنيازى از دين ، جز تخديرهاى موقّت و بىاساس كه فقط مردمان معدودى را مىتوانند فريب بدهند ، قدرت كارسازى ندارند .\r\n","description":"","footnote":"","page_name":" 290 ","page_number":290},
  {"content":"\r\nبقيّهء تفسير عمومى خطبهء نود و سوم اين مطلب ( آگاهى امير المؤمنين عليه السّلام ) از پشت پردهء ظواهر و اين كه اين آگاهى و اخبارى ( اخبار غيبى ) كه از امير المؤمنين عليه السّلام با تواتر اثبات شده است ، خود از بهترين دلائل اطَّلاع آن حضرت از تاريخ و اصول زيربنائى ( فلسفهء ) آن است ، لذا مطالعه كنندهء محترم اين مباحث را كه در بقيّهء خطبهء نود و سوم مطرح مىكنيم مىتواند در مباحث مربوط به تاريخ و فلسفهء آن نيز مورد بهره بردارى قرار بدهد .\r\n7 ، 13 - فاسئلوني قبل أن تفقدوني فو الَّذي نفسي بيده لا تسألوني عن شيء فيما بينكم و بين السّاعة و لا عن فئة تهدي مئة و تضلّ مئة إلَّا أنبأتكم بناعقها و قائدها و سائقها ، و مناخ ركابها و محطَّ رحالها و من يقتل من أهلها قتلا ، و من يموت منهم موتا ( پس ، از من بپرسيد ، پيش از آنكه مرا گم كنيد ( مرا از دست بدهيد و من\r\n","description":"","footnote":"","page_name":" 291 ","page_number":291},
  {"content":"\r\nاز ميان شما بروم ) سوگند بخدائى كه جانم بدست او است ، نخواهيد پرسيد از هيچ چيزى ميان موجوديّت كنونىتان تا روز قيامت و نه در بارهء گروهى كه صد كس را هدايت كند و گمراه كند صد كس را مگر اين كه شما را اطَّلاع خواهم داد از دعوت و تبليغ كننده اش و راننده و محرّكش و جايگاه فرود مراكب و بار و اثاثش . و اطَّلاع خواهم داد از اهل آن مردم چه كسى كشته خواهد شد و چه كسى [ با اجل طبيعى 
  ] خواهد مرد . )\r\n\r\nبپرسيد تا بدانيد ، بپرسيد از من پيش از آن روز كه رخت از ميان شما بربنديم .\r\nابن ابى الحديد مىگويد : « صاحب كتاب استيعاب ( ابو عمرو محمّد بن عبد البرّ ) از جماعتى از راويان و علماى حديث روايت كرده است كه هيچ كس از صحابه رضى اللَّه عنهم نگفته است : سلونى مگر علىّ بن ابي طالب و شيخ ما ابو جعفر اسكافى در كتاب نقض العثمانيّة از علىّ بن الجعد از ابن شبرمه روايت كرده است كه بر هيچ كس جائز نيست كه بر روى منبر بگويد سلونى مگر علىّ بن ابي طالب عليه السّلام » ( 1 )  ما در بارهء اثبات اين مسئله كه امير المؤمنين عليه السّلام فرموده است : سلوني قبل أن تفقدوني به تفصيل بيشترى نمىپردازيم و به نقل ابن ابى الحديد در بالا قناعت مىورزيم و جملاتى را هم از محقّق مرحوم آقا ميرزا حبيب اللَّه هاشمى خوئى در اينجا مىآوريم و مسئله را پايان مىدهيم .\r\nمحقّق مزبور پس از نقل مطالب فوق از ابن ابى الحديد ، عبارات بعدى را مىنويسد : « در تذييل دوم از شرح كلام چهل و سوم براى ما چنين روايت شده است كه روزى ابن الجوزى بر بالاى منبر بود ، گفت : سلوني قبل أن تفقدوني زنى در آنجا بود ، از ابن الجوزى پرسيد : كه چه مىگوئى در بارهء اين كه علىّ بن\r\n","description":"","footnote":" ( 1 ) . شرح نهج البلاغه - ابن ابى الحديد با تحقيق محمّد ابو الفضل ابراهيم ج 7 - ص 46 . ","page_name":" 292 ","page_number":292},
  {"content":"\r\nابي طالب در يك شب رفت و جنازهء سلمان را تجهيز ( تغسيل و تكفين و تدفين ) نمود و برگشت ابن الجوزى گفت : آرى ، روايت شده است . زن پرسيد كه جنازهء عثمان سه روز در روى زمين [ عبارت ابن ابى الحديد منبوذا فى المزابل است 
  ] ماند و علىّ بن ابي طالب حاضر بود ابن الجوزى گفت . آرى . زن گفت : [ حتما كار على براى 
  ] يكى از آن دو بر خطاء بوده است . ابن الجوزى گفت : اگر بدون اجازهء شوهرت از خانه ات بيرون آمده اى ، لعنت خدا بر تو و اگر با اجازهء شوهرت بيرون آمده اى لعنت خدا بر او . زن گفت : عائشه به جنگ على با اذن پيغمبر صلَّى اللَّه عليه و آله و سلَّم رفته است يا بدون اذن او ابن - الجوزى از سخن گفتن بريده شد و پاسخى پيدا نكرد . » ( 1 )  در همين صفحه روايت مىكند كه « قتاده به كوفه داخل شد و مردم دور او را گرفتند ، قتاده گفت : از هر چه كه بخواهيد از من بپرسيد و ابو حنيفه كه در آن موقع پسرى جوان بود حاضر بوده ، گفت : از وى بپرسيد : مورچهء سليمان عليه السّلام نر بود يا ماده وقتى از وى پرسيدند ، پاسخ نتوانست بدهد ، خود ابو حنيفه گفت : آن مورچه ماده بود ، به او گفته شد : از كجا فهميدى گفت : از كتاب خدا كه فرموده است : قالت نملة و اگر نر بود خدا مىفرمود : قال نملة زيرا لفظ نملة هم در مورد نر به كار مىرود و هم در مورد ماده ، مانند لفظ حمامه ، شاة و آنها را با علامت تأنيث از هم تفكيك مىكنند » چنان كه هيچ كس اين جملهء امير المؤمنين عليه السّلام لو كشف الغطاء ما ازددت يقينا را منكر نشده و راويان و اهل حديث فراوانى نقل نموده‌اند كه آن حضرت جملهء مزبور را فرموده است ، همانطور اين كه آن بزرگوار جمله سلونى را فرموده است ، هيچ كس آن را مورد ترديد قرار نداده است امّا مردم بيمارگونهء آن دوران از امير المؤمنين عليه السّلام چه پرسيدند و چه پاسخ گرفتند نقل آن\r\n","description":"","footnote":" ( 1 ) . منهاج البراعه ج 7 - ص 74 . ","page_name":" 293 ","page_number":293},
  {"content":"\r\nسؤالات جز احساس شرم و سرافكندگى هيچ نتيجه اى در بر ندارد . بعنوان نمونه در مباحث گذشته ديديم كه يكى از آنان كه جملهء سلونى را از امير المؤمنين عليه السّلام شنيد ، چنين سؤال كرد : يا على ، ريش من چند عدد مو دارد و شرمآورتر اين كه همين مردم مىخواستند تكليف زندگى آن قهرمان زندگى و مرگ را روشن كنند شايد اگر قدرتى را در خود مىديدند حقيقت زندگى و هدف اعلاى آن را به آن شهود كنندهء حقّ و حقيقت تعليم مىفرمودند در خاتمهء اين مبحث جملاتى را از ابن ابى الحديد در پيرامون اخبار غيبى كه امير المؤمنين عليه السّلام فرموده و همهء آنها مطابق واقع بوده است ، نقل مىكنيم : پيش از نقل آن جملات يادآور مىشويم كه ما در مجلَّد دهم از صفحهء 251 تا صفحهء 261 پانزده مورد از اخبار غيبى آن حضرت را با مقدّمه اى از صفحهء 242 به بعد متذكَّر شده‌ايم .\r\nبراى تكميل آن مبحث اين پانزده مورد را هم در همين مبحث مىآوريم :\r\n\r\nاخبار غيبى امير المؤمنين عليه السّلام\r\nابن ابى الحديد چنين مىگويد : « فصل في ذكر أمور غيبيّة أخبر بها الإمام ثمّ تحقّقت » فصلى است در ذكر امورى غيبى كه امام به آنها خبر داده و سپس آنها تحقّق يافته‌اند . بدان كه امير المؤمنين عليه السّلام در اين فصل سوگند بخدائى ياد كرده است كه جانش در دست او است ، به اين كه آنان ( مردم ) از هيچ حادثه اى ما بين موقعيّت خودشان در آن زمان تا روز قيامت نخواهند پرسيد مگر اين كه امير المؤمنين عليه السّلام بانان در بارهء آن حادثه خبر خواهد داد و در بارهء طائفه اى كه بوسيلهء آن صد نفر هدايت خواهد گشت و صد نفر به ضلالت خواهد افتاد و در بارهء دعوت كنندگان و فرماندهان و رانندگان و جايگاه‌هاى فرود آمدن مركبهاى آنان و همچنين در بارهء كسى از آنان كه كشته خواهد شد\r\n","description":"","footnote":"","page_name":" 294 ","page_number":294},
  {"content":"\r\nو كسى كه با مرگ طبيعى خود خواهد مرد .\r\nاين ادّعا از آن حضرت ادّعاى خدائى و ادّعاى نبوّت نيست ، بلكه آن حضرت مىفرمود : از حضرت رسول اللَّه صلَّى اللَّه عليه و آله علم آن اخبار را دريافت نموده است . و ما اخبار غيبى امير المؤمنين عليه السّلام را امتحان ( تتبّع ) كرديم و آنها را موافق واقع ديديم و از اين راه بصدق ادّعاى مذكور از آن حضرت استدلال نموديم . از آن جمله : 1 - خبر در بارهء ضربتى كه بر سر مباركش اصابت خواهد كرد و خون سرش ريش مباركش را خضاب خواهد كرد .\r\n2 - خبر در بارهء قتل امام حسين عليه السّلام .\r\n3 - اخبارى در بارهء كربلا و حادثه اى كه در آن روى خواهد داد ، در موقع عبور از آنجا به طرف صفّين .\r\n4 - خبر در بارهء ملك ( سلطنت ) معاويه بعد از وفات خود .\r\n5 - خبرى در توصيف معاويه و دستور او به سبّ امير المؤمنين عليه السّلام .\r\n6 - خبر در بارهء حجّاج بن يوسف .\r\n7 . خبر در بارهء يوسف بن عمر .\r\n8 . خبر در بارهء مارقين - امر خوارج در نهروان .\r\n9 - اخبار در بارهء كشته شده‌هاى خوارج و آنان كه به دار كشيده خواهند شد .\r\n10 - اخبار در بارهء ناكثين ( طلحه و زبير ) و پيروانشان كه جنگ جمل را به راه انداختند .\r\n11 - اخبار در بارهء قاسطين ( معاويه و عمرو بن عاص ) و دارو دستهء آن دو .\r\n12 - خبر در بارهء شمارهء سپاهى كه از كوفه به آن حضرت وارد شدند در آن هنگام كه آن حضرت آمادهء حركت به بصره براى جنگ با اصحاب جمل\r\n","description":"","footnote":"","page_name":" 295 ","page_number":295},
  {"content":"\r\nگشته بود .\r\n13 - خبر در بارهء عبد اللَّه بن زبير : « چيزى را مىخواهد كه به آن نخواهد رسيد .\r\nاو طناب [ دام 
  ] دين را براى شكار دنيا مىگستراند .\r\n[ در اين جملات در توصيف عبد اللَّه بن زبير خبّ ضبّ يروم أمرا و لا يدركه و هو بعد مصلوب قريش\r\nآمده است : ( حيله گر و كينه توز ) امرى را مىخواهد و آن را در نخواهد يافت . او به اضافهء اين كه به دار كشيده شده قريش است . )\r\n14 - خبر در بارهء هلاكت و غرق شدن بصره در آب .\r\n15 - خبر در بارهء هلاكت بصره بار ديگر بوسيلهء صاحب زنج كه خود را علىّ بن محمّد بن احمد بن عيسى بن زيد ناميده است .\r\n16 - اخبار در بارهء ظهور پرچمهاى سياه از طرف خراسان و تصريح فرمودن ايشان به قومى از اهالى آن كه بنى رزيق معروف بودند و آنان آل مصعب بودند كه از جملهء آنان طاهر بن الحسين و فرزندش و اسحاق بن ابراهيم مىباشند كه آنان و گذشتگانشان از دعوت كنندگان به دولت عبّاسى بوده‌اند .\r\n17 - اخبار در بارهء ظهور پيشوايانى از فرزندانش در طبرستان مانند النّاصر و الدّاعى ( 1 )  و غير از آنها كه در بعضى از سخنانشان فرموده‌اند : و إنّ لال محمّد صلَّى اللَّه عليه و آله و سلَّم بالطَّالقان لكنزا سيظهره اللَّه إذا شاء دعائه حقّ حتّى يقوم بإذن اللَّه فيدعو إلى دين اللَّه\r\n( و قطعا براى آل محمّد صلَّى اللَّه عليه و آله و سلَّم در طالقان خزانه اى است كه خداوند آن را اگر بخواهد ظاهر مىسازد ، دعاى او [ دعوت او 
  ] حقّ است تا اين كه با اذن خداوندى قيام مىكند و به دين خداوندى دعوت مىنمايد . )\r\n","description":"","footnote":" ( 1 ) . حسن بن علىّ النّاصر و حسن بن زيد ملقّب به داعى . ","page_name":" 296 ","page_number":296},
  {"content":"\r\n18 - خبر در بارهء كشته شدن نفس زكيّه در مدينه ( 1 )  و اين كه در نزد سنگهاى زيت كشته مىشود .\r\n19 -\r\nخبر در بارهء برادر نفس زكيّه ( ابراهيم ) كه در باب حمزة كشته مىشود : « يقتل بعد أن يظهر و يقهر بعد أن يقهر »\r\n( كشته مىشود پس از آنكه ظهور كند و مغلوب مىشود پس از آنكه غلبه مىكند . ) 20 -\r\nخبر در سبب قتل ابراهيم كه فرموده است : يأتيه سهم غرب\r\n( تيرى به او اصابت مىكند كه تيراندازش معلوم نمىشود . )\r\nيكون فيه منيّته فيا بؤسا للرّامي شلَّت يده و وهن عضده\r\n( مرگ ابراهيم در آن تير خواهد بود ، اى بدا به حال تيرانداز ، دستش شل و بازويش سست باد . ) 21 - خبر او در بارهء كشته شدگان وج ( وج به طائف گفته شده است كه آخرين جهاد پيامبر در آنجا روى داده است ) و اين كلمه قطعا غلط است بلكه فخ است كه فرمودند بهترين مردم روى زمين بودند .\r\n22 - اخبار او در بارهء مملكت علوى در غرب و تصريح او بنام كتامه و آنان كسانى بودند كه ابو عبد اللَّه الدّاعى معلم را يارى كردند .\r\n23 - خبر در بارهء ابو عبد اللَّه المهدى كه اوّلين شخص از آنان بوده است سپس صاحب قيروان چشم پوش و خوش رنگ [ يا كسى كه از چشمش آب بيايد 
  ] داراى نسب ناب برگزيده از نسل كسى كه در بارهء او بداء واقع شد و در\r\n","description":"","footnote":" ( 1 ) . محمّد بن عبد اللَّه المحض . ","page_name":" 297 ","page_number":297},
  {"content":"\r\nعباء خوابيده شد . و عبيد اللَّه المهدى سفيد رنگى بود مايل به سرخى و فربه و داراى عضلات نرم بود و مقصود از ذو البداء اسماعيل بن جعفر بن محمّد عليهما السّلام است و اوست خوابيده شده در رداء زيرا وقتى كه اسماعيل از دنيا رفت پدرش ابو عبد اللَّه امام جعفر صادق عليه السّلام او را در عبا پيچيد [ خوابانيد 
  ] و بزرگان شيعه را به او وارد كرد ، تا او را ببينند و بدانند كه او از دنيا رفته است و شبهه از وضع او منتفى گردد .\r\n24 - خبر در بارهء بنى بويه و در بارهء آنان فرموده است : و از بنو الصّيّاد ديلمان ظهور مىكنند كه اشاره به بنى بويه است ، پدر بزرگ آنان با دستش ماهى شكار مىكرد و با قيمت آن زاد توشهء خود و عائله اش را آماده مىنمود و خداوند از فرزندان صلبى ( اصلى ) او سه پادشاه بوجود آورد و نسل آنانرا منتشر ساخت تا جائى كه ملك و سلطنت آنان ضرب المثل شد و همچنين سخن امام در بارهء آنان كه فرمود : امر آنان گسترش مىيابد تا آنجا كه زوراء ( بغداد ) را مالك مىشوند و خلفاء را از مقامشان بر كنار مىكنند . گوينده اى پرسيد يا امير المؤمنين زمان سلطهء آنان چه مقدار است امام فرمود : « صد يا مقدارى كم يا بيش از صد . » 25 - خبر در بارهء مترف بن اجذم از بنى بويه كه در كنار دجله بدست پسر عمويش كشته خواهد شد و او اشاره به عزّ الدّوله بختيار بن معزّ الدوله ابو الحسين است و معزّ الدوله به جهت . . . دست بريده بود . . . امّا اين كه فرموده است خلفاء را خلع خواهند كرد ، زيرا معزّ الدّوله المستكفى باللَّه را بر كنار نمود و بجايش المطيع للَّه را نصب كرد و بهاء الدّوله ابو نصر بن عضد الدّوله الطَّائع را خلع و القادر را بجاى او نشاند و مدّت ملك آنان همان مقدار بود كه امام عليه السّلام خبر داده بود .\r\n26 - خبرى كه به عبد اللَّه بن عبّاس در بارهء انتقال امر زمامدارى به فرزندانش داده بود . « هنگامى كه علىّ بن عبد اللَّه متولَّد شد ، پدرش او را پيش\r\n","description":"","footnote":"","page_name":" 298 ","page_number":298},
  {"content":"\r\nعلى عليه السّلام برد ، آن حضرت مقدارى از آب دهانش را در دهان فرزند عبد اللَّه وارد كرد و با خرمائى كه آن را جويده بود ، زير چانهء او را بست و به عبد اللَّه برگرداند و فرمود : اى پدر ملوك ، بگير اين را ، روايت صحيحه بدين ترتيب بود كه نقل كرديم . اين روايت را ابو العبّاس مبرّد در كتاب الكامل آورده است و آن روايتى كه عدد فرزندان عبد اللَّه بن عبّاس را هم متذكَّر شده است ، صحيح نيست و چه فراوان است خبرهاى غيبى مانند قضايايى كه گفتيم از امير المؤمنين عليه السّلام كه اگر بخواهيم همهء آنها را يادآورى كنيم صفحات فراوانى را بايد براى اين كار اختصاص بدهيم و كتب سير بطور مشروح آنها را در بر دارد . » ( 1 )  27 - اخبار مربوط به موقعيّت و حوادثى كه در انتظار امير المؤمنين عليه السّلام بوده است .\r\n28 - اخبار مربوط به آيندهء كوفه و اين كه حوادث بسيار تندى بسراغ كوفه خواهد آمد .\r\n29 - اخبار مربوط به مروان بن الحكم و فرزندانش كه امّت اسلامى روز سرخى از آنان خواهد ديد .\r\n30 - اخبار مربوط به بنىاميّه ، مدّتى كوتاه از دنيا بهره مند مىشوند و سپس همهء آنچه را كه بدست آورده بودند از دست مىدهند .\r\n31 - خبر مردى گمراه در شام كه عربده خواهد كشيد و پرچمهايش را در حومه‌هاى كوفه نصب خواهد كرد .\r\n32 - خبر مغول و اين كه تاخت و تاز و خونريزيها به راه خواهند انداخت .\r\n14 ، 21 - و لو قد فقد تموني و نزلت بكم كرائه الأمور و حوازب الخطوب لأطرق\r\n","description":"","footnote":" ( 1 ) . شرح نهج البلاغه ابن ابى الحديد ج 7 از ص 47 تا ص 50 . ","page_name":" 299 ","page_number":299},
  {"content":"\r\nكثير من السّائلين و فشل كثير من المسئولين ، و ذلك إذا قلَّصت حربكم و شمّرت عن ساق ، و ضاقت الدّنيا عليكم ضيقا ، تستطيلون معه أيّام البلاء عليكم ، حتّى يفتح اللَّه لبقيّة الأبرار منكم ( و اگر شما مرا گم كنيد و امور ناگوار و رويدادهاى بسيار سخت بر شما فرود آيد ، كثيرى از سؤال كنندگان سر پايين اندازند و كثيرى از مسئولين شكست بخورند و اين هنگامى است كه جنگ و پيكارى كه شما را در خود فرو برده است ، خود را جمع كند و پوشاك پاهايش را بالا بزند و دنيا بر شما تنگ گردد و روزهاى ابتلاء و آزمايش را كه بر شما مىگذرد بسيار طولانى احساس كنيد ، تا اين كه خداوند متعال براى باقيماندهء نيكوكاران شما گشايش [ يا پيروزى 
  ] عنايت فرمايد . )\r\n\r\nروزگارى فرا مىرسد كه نه سؤال كنندگان روحيّهء سؤال خواهند داشت و نه پاسخ دهندگان قدرت براى پاسخ دادن ، تا عنايت خداوندى بار ديگر فرا رسد\r\nدر آن هنگام كه منابع معرفتى روى به زير خاك كشيدند و باقيماندگانشان از تنگى سينه‌هاى مردم و فشار رويدادهاى روزگار در گوشه‌ها خزيدند كه -\r\n\r\nقرص درخشنده چو پنهان شود\r\nشب پره بازيگر ميدان شود\r\n\r\nو شب پره‌هاى ضدّ خورشيد تاريكى فضا را به مراد خود ديدند و پروازهاى كور خود را شروع كردند ، اشتياق براى وصول به واقعيّتى نيست كه سؤالى در بارهء آن طرح شود ، مسئولى نيست كه در صدد پاسخ به آن سؤال بر آيد .\r\nدر آن هنگام كه حوادث گيج كننده و ناگوار دنيا بر سر قومى تاختن بياورد كه رهبرى واقع بين و واقعخواه و واقعگو و حقّبين و حقّخواه و حقّگو در ميان آنان نباشد ، نه سؤالى در دلها موج خواهد زد و نه پاسخ دهنده اى كه خود\r\n","description":"","footnote":"","page_name":" 300 ","page_number":300},
  {"content":"\r\nرا مديون جامعه بداند و خود از حقّ و واقع كاملا مطَّلع باشد . براستى آيا امير المؤمنين عليه السّلام با اين جملات با همهء تاريخ بشرى صحبت نمىكند آيا اين اصل كلَّى در همهء جادّه‌ها و طرق اصلى و فرعى تاريخ جريان ندارد\r\n22 ، 27 - إنّ الفتن إذا أقبلت شبّهت ، و إذا أدبرت نبّهت ، ينكرن مقبلات ، و يعرفن مدبرات ، يحمن حوم الرّياح يصبن بلدا و يخطئن بلدا ( بدانيد هنگامى كه فتنه‌ها روى مىآورند مشتبه مىباشند ( عوامل اشتباه ) و وقتى كه روى بر مىگردانند بيدار مىسازند ، در هنگام آمدن مورد انكار و ناشناسند و در موقع برگشت و روى گردان شدن شناخته مىشوند . فتنه‌ها مانند بادها مىگردند - به شهرى مىرسند ( در يك شهر وارد مىشوند و مىوزند و از شهرى بدون اصابت مىگذرند . )\r\n\r\nهنگامى كه طلايه‌هاى فتنه نمودار مىگردند امور را مشتبه مىنمايند ، و هنگامى كه رويگردان مىشوند بيدار مىكنند .\r\nامير المؤمنين عليه السّلام در اين چند جمله دو اصل بسيار مهمّ و فراگير را در تحرّكات و آشوبهاى فتنه اى گوشزد فرموده است كه با شناخت آن دو اصل مىتوان مقدارى فراوان از معمّاهاى تاريخ را حلّ و فصل نمود . اين دو اصل عبارتند از : 1 - فتنه در هنگام شروع ناشناخته و عامل اشتباه است .\r\n2 - فتنه در هنگام پايان يافتن و رويگردان شدن ، شناخته شده و بيدار - كننده است . اصل اوّل - هر فتنه اى كه با دست بشر و با تفكَّرات او در جامعه بروز مىكند ، هرگز بعنوان فتنه و علائم و مختصّات فتنه كه همه فهم باشد بروز\r\n","description":"","footnote":"","page_name":" 301 ","page_number":301},
  {"content":"\r\nنمىكند ، يعنى اين طور نيست كه وقتى كه فتنه اى در يك جامعه سر بر مىآورد بقدرى علامتها و مختصّات فتنه بودن آن واضح و روشن است كه همگان مىتوانند بفهمند . زيرا بوجود آورندگان فتنه‌ها آگاه تر و ماهرتر از آنند كه كارى انجام بدهند كه مردم جامعه از نخستين بروز نمودهاى آن ، حالت مقاومت از خود نشان داده و آن را استفراغ كنند . لذا مهمّترين و اساسىترين كارى كه فتنه گران براى گسترش و تعميق كار خود انجام مىدهند چند چيز است : 1 - استخدام قيافه هايى كه در جامعه به خوبى و پاكيزگى و اخلاص شناخته شده باشند ، مانند بعضى از افراد خوارج نهروان كه با پيشانى پينه بسته و لبهاى ذاكر و چشمهاى فرو رفته از شب بيداريها و قرآن به بغل وسيله اى براى بروز فتنهء تباه كننده خوارج گشتند . چه خوب گفته آن شاعر زبر دست در بارهء قاتلين امام حسين عليه السّلام :\r\n\r\nجاؤا برأسك يا أبن بنت محمّد\r\nمتر مّلا بدمائه ترميلا\r\nو يكبّرون بأن قتلت و إنّما\r\nقتلوا بك التّكبير و التّهليلا\r\n\r\n( اى پسر دختر محمّد صلَّى اللَّه عليه و آله ( اى حسين ) سر بريدهء ترا كه با خونش آغشته بود ، آوردند و آنان در موقع آوردن سر مبارك تو تكبير مىگفتند كه تو كشته شده اى و جز اين نيست كه با قتل تو تكبير ( اللَّه اكبر ) و تهليل ( لا إله الَّا اللَّه ) را كشتند . ) 2 - استخدام بهترين شعارها براى مردم آن جامعه ، مثلا اگر فقر مادّى در آن جامعه حكمفرماست ، شعار « ثروت قارون براى همه » اگر خفقان و اسارت و زنجير جبر جامعه اى را در خود فرو برده است ، قطعا شعارش آزادى مطلق است كه ادّعاى آزادى جان استوارت ميل و اگزيستانسياليسم ، سارتر و يا سپر و هايدگر در برابرش نه تنها رنگ باخته مىباشند ، بلكه اصلا رنگى ندارند . اگر نژادپرستى هدف افراد و گروه‌هاى يك جامعه باشد ، شعار نژادپرستى مانند « نژاد آلمان فوق همه » را سر خواهند داد و بهر حال فتنه گران ماهر\r\n","description":"","footnote":"","page_name":" 302 ","page_number":302},
  {"content":"\r\nپيش از آنكه مقتضاى جوّ جامعه را بشناسند به هيچ كارى اقدام نمىكنند . وقتى كه جوّ جامعه را شناختند مىفهمند كه تقاضاى اصلى و تقاضاى فرعى جامعه چيست تا كالاى خود را براى عرضه بان جامعه با تقاضاى موجود تنظيم نمايند .\r\n3 - اگر فتنه گران مردم ژرفنگر و مطَّلع بوده باشند ، تا آنجا كه مىتوانند دم از اصول عاليهء انسانى و ارزشهاى او مىزنند و چنان فرياد : وا عدلا ، وا حقّا ، وا آزاديا ، وا پيشرفتا ( 1 ) \r\nو بطور كلَّى چنان فرياد وا انسانا مىزنند كه حتّى بعضى از انسانهاى دانشمند و آگاه و خردمند را هم مىتوانند به اشتباه بيندازند .\r\n4 - موقعيّت گذشتهء جامعه و اصول حقوقى و سياسى و اجتماعى و علمى و هنرى و جهانبينى حاكم در آن را چنان بىامان و مطلق مىكوبند و چنان در آن كوبيده قيافهء حقّ بجانب از خود نشان مىدهند كه ساده لوحان را وادار ميكنند كه حتّى در بارهء بديهىترين اصول و قوانين طبيعى و قرار دادى دوران گذشته به ترديد بيفتند ، مثلا شكّ كنند در اين كه آيا خورشيد دوران گذشته هم مانند امروز روى زمين را روشن مىساخت آيا 2 × 2 هاى آن دوران ، مانند اين دوران جديد 4 نتيجه مىداد يا 04 / 517 آيا در دوران گذشته كشاورزان با قراردادى معيّن با كارفرمايان زمين را زراعت مىكردند ، يا با راهنمائى جانوران جنگلى 5 - ايجاد اراده و حركت از هر راه و با هر وسيله اى كه ممكن است ، اگر چه هدف منظور داراى حتّى يك صدم ارزش سپرى كردن آن راه و قربانى كردن وسيله را نداشته باشد .\r\nمسلَّم است كه اين امور پنجگانه براى اغلب مردم كه از نگرشهاى عميق\r\n","description":"","footnote":" ( 1 ) . ولى چه بايد كرد -\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\n","page_name":" 303 ","page_number":303},
  {"content":"\r\nو همه جانبه محرومند همهء امور جامعه را از تفكَّرات اصلى گرفته تا تخيّلات و از عاليترين ارزشها گرفته تا عادىترين پديده‌ها مورد سؤال قرار داده در ابهام فرو مىبرد .\r\nاصل دوم - فتنه در هنگام پايان يافتن و رويگردان شدن ، بيدار مىكند . براى توضيح اين اصل مجبوريم دو نوع فتنه را بطور مختصر توضيح بدهيم : نوع يكم - فتنه‌هاى گذرا نوع دوم - فتنه هايى كه در جامعه رسوب مىكنند و عناصر و اصول خود را بعنوان مكتب و عقيده بر جامعه تحميل كنند ، بطورى كه تدريجا همهء فرهنگ جامعه را فرا مىگيرند . دو نوع فتنه مزبور مشتركاتى دارند و تمايزاتى . مشتركان آن دو عبارتند از : يك - امور پنجگانه اى كه در تفسير اصل اوّل متذكَّر شديم .\r\nدو - انقسام مردم در برابر فتنه‌ها به گروه‌هاى مختلف : 1 - ساده لوحانى كه مبناى زندگى و اراده‌ها و تصميمها و هدفگيرى آنان بر اساس « كشمش و غوره » است [ با يك كشمش گرمشان و با يك غوره سردشان مىشود 
  ] .\r\n2 - مردمانى كه تا حدودى از آگاهىهاى مفيد در زندگى برخوردارند و يك كشمش و يك غوره نمىتواند وضع آنان را دگرگون كنند ، ولى باغى از كشمش و يا غوره مىتواند در دگرگون كردن وضع آنان مؤثّر بوده باشد .\r\n3 - جمعى ديگر وجود دارند كه بيدارتر و هشيارتر از آنند كه در بروز فتنه‌ها عناصر معرفتى و اختيارى شخصيّت خود را ببازند ، بلكه تا حدود زيادى مىتوانند به تحليل و تركيب قضايايى كه فتنه با خود آورده است بپردازند البتّه اينان در اقلَّيّت اسفانگيزند همچنان كه نوابغ در اقليّت اسفانگيزند .\r\nهر دو نوع فتنه پس از نزول يا استقرار براى آگاهان قابل شناخت و آموزنده\r\n","description":"","footnote":"","page_name":" 304 ","page_number":304},
  {"content":"\r\nمىباشند ، زيرا پس از آن كه يك فتنه در معرض زوال قرار گرفت عوامل و انگيزه‌هاى بوجود آمدن خود را آشكار مىسازد و همچنين با شناخت چگونگى قطع علاقهء مردم از آنچه كه فتنه آن را مطلوب نشان مىداد مىتوان حقيقت مطلوبيّت آن را به خوبى ارزيابى كرد مثلا اگر مشاهده شد كه « با بادى از بين رفت » كشف مىشود كه « با بادى آمده بود » امّا تمايزات دو نوع فتنه ، برخى از آنها بدينقرار است : 1 - فتنه‌هاى گذرا از آن جهت كه به اصل و قانون ثابت مستند نيستند و فقط از حوادث و تحوّلات مىتوانند استفاده كنند ، لذا دير يا زود صحنهء جامعه را ترك مىكنند و در موقع ترك جامعه براى عدّه اى قابل توجّه از مردم شناخته مىشوند . در صورتى كه فتنه‌هاى رسوبى از آن جهت كه با مهارت كامل خود را وابستهء اصل و قانون ثابت نشان مىدهند ، لذا مىتوانند زمانهائى طولانى مغز و روان مردم جامعه را در اختيار خود بگيرند ، بلكه چنان كه در بالا اشاره كرديم ، ممكن است تدريجا به صورت فرهنگ ثابت جامعه در آيند .\r\n2 - شناختن فتنه‌هاى گذرا براى مردمى كه تا حدودى از خرد و آگاهى برخوردارند ، آسانتر است از شناختن فتنه‌هاى رسوبى ، زيرا فتنه‌هاى رسوبى به جهت نمايش وابستگى به اصول و قوانين ثابت انسانى چنان كه اشاره كرديم مىتوانند حتّى هشيارترين انسانها را مبهوت بسازند و چنان كه در مباحث گذشته ديديم : خزيمه با آن خرد و تقوى نخست از پيكار با معاويه امتناع ورزيد ، تا آن گاه كه سپاهيان معاويه عمّار بن ياسر را شهيد كردند و بيادش آمد كه\r\nپيامبر اكرم صلَّى اللَّه عليه و آله در بارهء او فرموده بود : يا عمّار تقتلك الفئة الباغية\r\n( اى عمّار ترا گروهى ستمكار خواهد كشت . ) ( 1 ) \r\n","description":"","footnote":" ( 1 ) . در اين مورد مناسب است كه به ياد بياوريم : هنگامى كه عمّار شهيد شد ، شهادت آن صحابى بزرگ بدست سپاهيان معاويه ، جنجالى بر پا كرد و هر كس از سپاهيان معاويه كه از فرمايش پيامبر در بارهء عمّار كه در بالا متذكَّر شديم مطَّلع بود يا آن روز مطَّلع گشت ، به اضطراب افتاد اين اضطراب در سپاهيان معاويه شيوع پيدا مىكرد كه جدّ اعلاى ماكياولى ( عمرو بن عاص ) وارد ميدان شد و گفت : بمردم بگوئيد : عمّار بن ياسر را ما نكشتيم بلكه كسى او را كشته است كه او را به اين ميدان جنگ آورده است و او علىّ بن ابي طالب است نه ما هنگامى كه امير المؤمنين عليه السّلام اين مغالطه ماكياولى گرانه را شنيد ، فرمود : در پاسخ آن خودكامگان ضدّ راستى و حقيقت بگوئيد : بنا بگفتهء شما ، قاتل حمزة بن عبد المطَّلب عليه السّلام خود پيامبر اكرم صلَّى اللَّه عليه و آله و سلَّم بوده است ، زيرا حمزه را آن حضرت بميدان جنگ آورده‌اند تبصره - گاهى حيله گران و مكرپردازان ماكياولى فراموش مىكنند كه در برابر چه كسى قرار گرفته‌اند . عمرو بن عاص آن روز فراموش كرده بود كه اين مغالطه بازى را در برابر چه كسى به راه مىاندازد كه در همان روز شايعه ، با پاسخ امير المؤمنين عليه السّلام كوس رسوايى ماكياولىگرى عمرو نواخته شد ولى كيست كه از رو برود ","page_name":" 305 ","page_number":305},
  {"content":"\r\n3 - فتنه‌هاى رسوبى كه با گذشت زمان در جامعه رسوب مىكنند و چه بسا كه به صورت فرهنگ ثابت جامعه در مىآيند ، ممكن است با بروز شخصيّتهاى بزرگ و با تقوى مورد تصفيه قرار بگيرند ، و امور نامناسب و ناشايست آنها را از واقعيّات و امور شايسته تفكيك نموده و جامعه را از تصفيهء مزبور برخوردار بسازند .\r\n28 ، 32 - ألا و إنّ أخوف الفتن عندي عليكم فتنة بني أميّة ، فإنّها فتنة عمياء مظلمة : عمّت خطَّتها ، و خصّت بليّتها ، و أصاب البلاء من أبصر فيها ، و أخطأ البلاء من عمي عنها ( هشيار باشيد كه خوفناكترين فتنه‌ها براى شما در نظر من فتنهء بنى اميّه است زيرا فتنه اى است كور و تاريك و تاريك كنندهء [ خصلتها 
  ] نقشه اش فراگير\r\n","description":"","footnote":"","page_name":" 306 ","page_number":306},
  {"content":"\r\nو بلاهايش مخصوص [ پيشوايان دين و انسانهاى با ايمان 
  ] و هر كس كه در آن فتنه بينا باشد بلا بر او فرود آيد و هر كس كه در آن فتنه نابينا باشد بلا او را گم مىكند ( به او نمىرسد ) .\r\n\r\nفتنه اى كور كه بينايان در آن در رنج و نابينايان در آن در راحتند .\r\nبراى آشنائى مختصر با بنى اميّه مراجعه فرمائيد به مجلَّد 11 از صفحهء 210 تا 214 البتّه براى توصيف بنى اميّه نه تنها آن چهار صفحه بلكه هزار صفحه كافى نيست ، بنى اميّه در برابر بنى هاشم خود را مجبور به عرض وجود ديده و براى اثبات اين كه « ما هم هستيم » روش متضادّ با روش برگزيدگان بنى هاشم مانند محمّد بن عبد اللَّه صلَّى اللَّه عليه و آله و علىّ بن ابي طالب عليه السّلام پيش گرفتند .\r\nابو سفيان براى اثبات اين كه موجود است جنگها و كشتارها به راه مىاندازد تا محمّد صلَّى اللَّه عليه و آله را از بين ببرد و اثبات كند كه « موجود است » معاويه تمام كوشش و تلاش و سعيش بر اينست كه علىّ بن ابي طالب عليه السّلام را از صفحهء روى زمين به زير زمين بكشاند و اسلام را به عربگرايى و قيصر و كسرى - بازى مبدّل بسازد تا اثبات كند كه « موجود است » همان گونه كه فرزند دست - پرورده اش يزيد بن معاويه با شمشيرى كه پدرش بلند كرد و بمردم گفت بفرزندم يزيد بيعت كنيد ، اثبات كرد كه « موجود است » در برابر چه كسى در برابر حسين بن علىّ عليهما السّلام . حسين بن على كه بود او كسى بود كه\r\nپيامبر در بارهء او و برادرش امام حسن مجتبى عليه السّلام فرمود : إمامان قاما أو قعدا\r\n( اين دو فرزند من امامند قيام كنند يا در حال قعود باشند . ) او پسر فاطمه سلام اللَّه عليها بود . او پسر علىّ بن ابي طالب عليه السّلام بود او گويندهء نيايش عرفه بود ، او كسى بود كه براى حفظ اسلام از همهء موجوديّت\r\n","description":"","footnote":"","page_name":" 307 ","page_number":307},
  {"content":"\r\nخود گذشت كرد . او از عشق الهى چنان سرشار بود كه\r\nمىگفت : إلهى رضى بقضائك و تسليما لأمرك لا معبود سواك يا غياث المستغيثين\r\n( خداى من رضا به قضايت دارم و تسليم امر توام ، معبودى جز تو نيست اى پناه پناهندگان . ) احتياج زيادى به بحث در اين مورد نداريم و در مجلَّد 13 از تفسير و نقد و تحليل مثنوى از ص 292 تا 319 در بارهء بنى اميّه و مخصوصا در بارهء يزيد و پدر وى و در بارهء امام حسين عليه السّلام مقدارى بررسى شده است ، مراجعه فرمائيد . امير المؤمنين عليه السّلام دو مختصّ مهمّ براى فتنهء بنى اميّه متذكَّر شده‌اند : مختصّ يكم - كور و تاريك و تاريك كننده است ، زيرا دعاوى بنى اميّه به هيچ اصل و قانونى مستند نبود ، آنچه كه براى آنان مطرح بود هوى و خودكامگى و سلطه جوئى بود و چون اين سه موضوع هيچ مبنا و اصلى ندارند ، لذا قطعى است كه فتنه اى كه بر مبناى بىمبنائى بوجود بيايد و ادامه پيدا كند ، كور و تاريك و تاريك كننده خواهد بود .\r\n2 - مختصّ دوم - فراگير همهء مردم جامعه مىباشد ، زيرا اوّلا قدرت را بدست داشتند ، ثانيا از قيافه‌هاى به ظاهر حقّ بجانب استفاده مىكردند ثالثا شعارهائى عوامپسند مانند شعار در بارهء قرآن كه معاويه در روزهاى صفّين با تعليمات عمرو بن عاص به راه انداخت ، ولى فقط خواصّ و عظماء بودند كه از فتنهء بنى اميّه واقعا در شكنجه و فشار بودند . لذا\r\nمىفرمايد : عمّت خطَّتها و خصّت بليّتها\r\n( نقشه و خصلتش فراگير عموم ولى بلايش مخصوص بود . ) اين بلا و شكنجه و رنج سراغ آگاهان و پاكان انسانهاى آن دوران را كه در رديف اوّلشان ائمّهء اطهار و اولياء اللَّه بودند ، مىگرفت .\r\n","description":"","footnote":"","page_name":" 308 ","page_number":308},
  {"content":"\r\nو دو جملهء آخرى ( أصاب البلاء من أبصر فيها ، و أخطا البلاء من عمي عنها )\r\nدر حقيقت توضيح علَّت همان جملهء خصّت بليّتها مىباشد زيرا معناى دو جمله چنين است كه هر كس كه در آن فتنه بينا باشد [ و ناشايستى و وقاحتهاى آن را درك كند و بخواهد خود را از آنها دور نمايد ، 
  ] قطعى است كه بلا و مشقّت و محنت و رنج بر سر او تاختن خواهند گرفت و اگر كسى كه چيزى نمىفهمد و در صدد هم نيست كه چيزى از آن فتنه بفهمد و باصطلاح عامّيان توبره يا آخورش را مىخواهد كه سر در آن فرو كند ، نه بلائى خواهد ديد و نه رنجى .\r\n33 ، 45 - و أيم اللَّه لتجدنّ بني أميّة لكم أرباب سوء بعدي كالنّاب الضّروس : تعذم بفيها و تخبط بيدها ، و تزبن برجلها ، و تمنع درّها ، لا يزالون بكم حتّى لا يتركوا منكم إلَّا نافعا لهم أو غير ضائر بهم . و لا يزال بلاؤهم عنكم حتّى لا يكون انتصار أحدكم منهم إلَّا كانتصار العبد من ربّه و الصّاحب من مستصحبه ، ترد عليكم فتنتهم شوهاء مخشيّة ، و قطعا جاهليّة ليس فيها منار هدى و لا علم يرى ( و سوگند به خدا ، پس از من بنى اميّه را مالكان و رؤساى بدى براى خود خواهيد يافت ، مانند شتر بد خلق [ در موقع دوشيدن 
  ] كه با دهانش ( دندانهايش ) زخمى مىكند و با دستش مىزند و با پاهايش دفع مىكند و از دوشيدن شير جلوگيرى مىنمايد . بنى اميّه به همان وضعى كه گفتم با شما رفتار خواهند كرد تا كسى را از شما نگذارند مگر اين كه سودى براى آنان داشته باشد ، و يا ضررى به آنها نرساند و بلاى آنان از شما زايل نگردد تا موقعى كه پيروزى [ يا انتقام 
  ] يكى از شما از آنان مانند پيروزى برده اى\r\n","description":"","footnote":"","page_name":" 309 ","page_number":309},
  {"content":"\r\nبر مالكش و تابعى بر متبوعش باشد . فتنهء بنى اميّه بطور قبيح و وحشتناك و دسته دسته با وضع جاهليّت بر شما وارد مىگردد ، نه منارهء هدايتى در آن وجود دارد و نه نشانه اى كه ديده شود و راه گشا باشد . )\r\n\r\nاگر يك جامعه اى با آگاهى و اختيار ، والى عادل را بر زمامدارى نپذيرد بزنجير اربابان ستمپيشه با كمال جبر و نابينائى گردن خواهد نهاد .\r\nاين مدّعى تكامل كه انسان ناميده مىشود ، همهء شرايط و عناصر تكامل را جمع كرده است فقط يك چيز مانده اگر آن را هم بدست بياورد ، همانطور كه انسان پرستان از انسان بىخبر فرموده‌اند در حدود يك وجب و نيم در كمال از خدا بالاتر مىرود آن چيز اينست كه اين تكامل يافته خيلى سريع النّسيان است . و بگفتهء مردم : يك ساعت پيش ناهارى را كه خورده است فراموش مىكند . غرض از اين مقدّمه اينست كه بشر در تاريخ طولانى كه پشت سر گذاشته است ، اين جريان را همواره مشاهده كرده است كه وقتى كه از پذيرش قوانين عادلانه و زمامدار عادل سر باز مىزند ، بجاى قانون گرفتار زنجير و بجاى زمامدار گرفتار ارباب مىشود . با اين حال ، باز همين جريان را تكرار مىكند گوئى اصلا با چشمش نمىبيند كه -\r\n\r\nهر كه گريزد ز خراجات شهر\r\nباركش غول بيابان شود\r\n\r\nبهترين تعبير در بارهء جريان تاريخى فوق همان است كه امير المؤمنين عليه السّلام مىفرمايد كه : پس از من كه يك زمامدار عادلم و شما را با قانون الهى كه عدل محض است اداره مىكنم ، ارباب ( مالكان مدّعى ربوبيّت زمين و حيات انسانها ) بسراغتان خواهند آمد . از اين ارباب جز ضرر و آسيب چيزى عائد شما نخواهد گشت مگر اين كه سودى به آنها داشته باشد . و اگر سودى به آنها نداشتيد ، براى اين كه در روى زمين بتوانيد زندگى كنيد و نفس بكشيد حدّاقل ماليّاتى كه بايد بپردازيد اينست كه كمترين ضررى را به آنها نرسانيد .\r\n","description":"","footnote":"","page_name":" 310 ","page_number":310},
  {"content":"\r\n\r\nپيروزى شما بر آن اربابان همان مقدار و همان گونه است كه برده اى بر مالكش پيروز گردد .\r\nسلام و درود همهء عالميان به روان پاك تو اى امير المؤمنين ، اى انسان شناس آشنا با تمام صفحات تاريخ بشرى ، چه بگويم در مدح تو و با كه بگويم به خدا سوگند ، من خود را شايستهء آن نمىدانم كه مدح تو گويم . امّا گاهى نغمه‌هاى انسان شناسان بزرگ را در نى درونم شنيده‌ام كه مىگويند :\r\n\r\nيك دهن خواهم به پهناى فلك\r\nتا بگويم مدح آن رشك ملك\r\n\r\nمدح ترا با چه كسى در ميان بگذارند\r\n\r\nمدح تو حيف است با زندانيان\r\nگويم اندر محفل روحانيان\r\nباز باش اى باب رحمت تا ابد\r\nبارگاه ما له كفواً احد\r\nباز باش اى باب بر جوياى باب\r\nتا رسند از تو قشور اندر لباب\r\nاى على كه جمله عقل و ديده اى\r\nشمّه اى واگو از آنچه ديده اى\r\n\r\nاگر در عبارت امير المؤمنين عليه السّلام خوب دقّت كنيد ، خواهيد ديد هيچ توصيفى در بارهء حكومتهاى استبدادى بهتر و رساتر از جملهء فوق نمىتوان گفت . كه مردم در حكومتهاى استبدادى مانند بردگانى هستند در برابر مالكان مطلق العنان خود كه اگر از رجال حكم شكست بخورند ، چه چيزى طبيعىتر از شكست برده از مالك نابخرد و نابكار خود . و اگر پيروزى بدست بياورد ، يك برده از مالك نابخرد و نابكار چه پيروزى مىتواند بدست بياورد جز عصاى دست يك صاحب عصا كه به كلَّهء فردى فرود بيايد .\r\n46 ، 47 - نحن أهل البيت منها . بمنجاة و لسنا فيها بدعاة ( ما دودمان پيغمبر از فتنهء بنى اميّه در نجاتيم و در آن فتنه دعوت كننده نيستيم . ) دو مسئله در اين جمله متذكَّر شويم :\r\n","description":"","footnote":"","page_name":" 311 ","page_number":311},
  {"content":"\r\nمسئلهء يكم - مربوط به كلمهء دعاة است كه جمع داعى يعنى دعوت كننده است . در بارهء اين كه ما در آن فتنه دعوت كننده نيستيم ، دو احتمال مىرود : احتمال يكم اينست كه ما دعوت كننده به حمايت از حكومت بنى اميّه ( ارباب بردگى ) نيستيم ، چون اين قضيّه از واضحترين واضحات است لذا بعيد به نظر مىرسد كه نيازى به تذكَّر داشته باشد . احتمال دوم اينست كه ما در آن فتنه دعوت بسوى خويشتن نمىكنيم ، زيرا اثرى ندارد . اين احتمال از يك جهت ضعيف است ، زيرا نه خود امير المؤمنين عليه السّلام در فتنهء معاويه سكوت فرمود و نه امام حسن مجتبى عليه السّلام در اوائل زمامداريشان مادامى كه قدرت بر مقابله با معاويه داشتند و نه امام حسين عليه السّلام در فتنهء يزيد بن معاويه كه اسلام را در معرض نابودى قرار داده بود . البتّه پس از داستان كربلا دو امام كه معاصر چند سلطان بنى اميّه بودند به جهت عدم قدرت ، دعوتى نفرموده‌اند . بهر حال ، در جملهء و لسنا فيها بدعاة بايد تأمّل شود كه مقصود چه بوده است .\r\nمسئلهء دوم - امير المؤمنين عليه السّلام در جملات قبلى فرمودند كه بلاى فتنهء بنى اميّه مخصوص است ، ممكن است موجب اين گمان باشد كه با مضمون جملهء فوق كه « ما خاندان پيغمبر در آن فتنه در نجاتيم » سازگار نيست . پاسخ اين گمان چنين است كه مقصود از نجات خاندان پيغمبر نجات جسمانى و روانى از بلايا و مصائب فتنهء بنى اميّه نيست ، بلكه چنان كه تاريخ با كمال وضوح و قطعيّت نشان مىدهد ، مهمّترين و شديدترين ضربات فتنهء بنى اميّه متوجّه خاندان پيغمبر بوده است ، بنا بر اين ، مقصود از نجات ، نجات دينى و روحى است كه فتنه‌هاى بنى اميّه ناتوانتر از آن بودند كه آسيبى به دين و روحيّات والاى خاندان عصمت وارد بسازند . امّا مقام شامخ خاندان عصمت عليهم السّلام و عظمت شخصيّت آنان بالاتر از آن است كه ما انسانها بتوانيم از عهدهء بيان آن برآئيم -\r\n","description":"","footnote":"","page_name":" 312 ","page_number":312},
  {"content":"\r\n\r\nآب دريا را اگر نتوان كشيد\r\nهم به قدر تشنگى بايد چشيد\r\n\r\nدر مجلَّد 2 صفحهء 272 تا 281 و مجلَّد 5 صفحهء 250 و 251 و مجلَّد 14 از صفحهء 123 تا 126 و 129 تا 132 مقدارى مختصر در بارهء فضائل و عظمت خاندان عصمت بررسى شده است ، مراجعه فرمائيد . 48 ، 54 - ثمّ يفرّجها اللَّه عنكم كتفريج الأديم به من يسومهم خسفا و يسوقهم عنفا ، و يسقيهم بكأس مصبّرة لا يعطيهم إلَّا السّيف و لا يحلسهم إلَّا الخوف ، فعند ذلك تودّ قريش - بالدّنيا و ما فيها لو يرونني مقاما واحدا و لو قدر جزر جزور لأقبل منهم ما أطلب اليوم بعضه فلا يعطونيه ( سپس خداوند آن فتنه را از شما دفع مىكند مانند فع و جدا كردن پوست از گوشت . خداوند فتنهء بنى اميّه را بوسيلهء كسى بر طرف مىكند كه آنان را ذليل كند و با كمال خشونت آنانرا براند و با كاسهء تلخ آنانرا سيراب نمايد ، جز شمشير بر آنان چيزى ندهد و نپوشاند بر آنان جز ترس و وحشت را ، در اين هنگام قريش خواهد خواست كه دنيا و آنچه را كه در آنست بدهد و مرا يك موقعيّت محدود اگر چه به قدر ذبح يك شتر قربانى ببيند تا بپذيرم از آنان آنچه را كه امروز مقدارى از آن را مىخواهم و آنان از انجام دادن آن امتناع مىورزند . )\r\n\r\nآرى ، اينست قانون الهى : كسى كه انسانى را گريانده است ، او را خواهند گرياند .\r\nدر مبحث گذشته گفتيم : اين مدّعى تكامل باصطلاح عاميان « همه چيزش درست است » فقط كمى فراموشكار است . و فراموشكارى وى در امور قابل\r\n","description":"","footnote":"","page_name":" 313 ","page_number":313},
  {"content":"\r\nچشمپوشى نيست مانند اين كه صبح وقتى كه به محلّ كارش مىرفت اوّل پاى راستش را از خانه بيرون گذاشته است يا پاى چپ را يا مثلا در خيابان چه مقدار از طرف راست راه رفته است و چه مقدار از طرف چپ فراموشكارى او در بارهء حياتىترين مسئلهء زندگى در جهان پر معناى هستى است كه عبارتست از اين كه معاويه و عمرو بن عاص كه نژاد پرستى را در برابر اسلام علم كرده و براى حفظ مقام چند روزه در اين دنيا خونهاى مقدّس انسانهاى بيگناه مىريختند فراموش كرده بودند كه قوم عاد و ثمود و جديس و صدها اقوام و ملل ستمكار با لبهء دوم همان شمشير كه بر تارك انسانهاى بيگناه فرود آورده بودند ، عاقبت روزگارشان بكجا رسيد براستى آيا انسان اين قدر كوچك است كه وقتى كه مال و منال يا مقام و جاه دنيا او را در خود فرو برد ، خود را از همهء قوانين حاكم در جهان هستى كه از آن جمله قانون « علَّيّت » و « كنش و واكنش » است مستثنى مىداند براى هزارمين بار بگوئيم :\r\n\r\nچشم باز و گوش باز و اين عما\r\nحيرتم از چشم بندى خدا\r\n\r\nاى تكامل يافتهء فراموشكار يا اى فراموشكار تكامل يافته ، بدان كه -\r\n\r\nكجا خواهى ز چنگ ما پريدن\r\nكه تاند دام قدرت را دريدن\r\nچو پايت نيست تا از ما گريزى\r\nبنه گردن رها كن سر كشيدن\r\nدوان شو سوى شيرينى چو غوره\r\nبه باطن گر نمىدانى دويدن\r\nرسن را مىگزى اى صيد بسته\r\nنبرّد اين رسن هيچ از گزيدن ( 1 ) \r\n\r\nمولوى\r\n\r\nآرى دنبال علىّ بن ابى طالب عليه السّلام خواهند گشت ، ولى كو علىّ بن ابي طالب\r\nيك نويسندهء مسيحى بنام جرج جورداق در كتاب خود الإمام علىّ صوت\r\n","description":"","footnote":" ( 1 ) . ديوان شمس تبريزى - جلال الدّين مولوى غزليّات ن . ","page_name":" 314 ","page_number":314},
  {"content":"\r\nالعدالة الانسانيّه در آخرين سطرهاى مقدّمه اش چنين مىنويسد : و ما ذا عليك يا دنيا لو حشدت قواك و أتيت في كلّ زمن بعليّ بلسانه و عقله و قلبه و ذي فقاره ( چه مىشد به تو اى دنيا ، اگر تمامى نيروهايت را جمع مىكردى و در هر زمانى يك على مىآوردى با زبانش و عقلش و قلبش و ذو الفقارش ) ولى هيهات ديگر جامعهء بشريّت زمامدارى بر خود ببيند كه كفش خود را وصله بزند تا پا برهنگان قلمرو زمامداريش كفشى پيدا كنند و بپوشند .\r\nپيراهن خود را بدهد آن قدر وصله بزنند كه ديگر از دادن به وصله زننده شرمنده گردد .\r\n\r\nكفن از گريهء غسّال خجل\r\nپيراهن از رخ وصّال خجل\r\n\r\nهيهات كه روزى فرا رسد كه اين كرهء خاكى مردى را ببيند كه زمامدارى چند كشور پهناور اسلامى آن روز را براى اين كه مرتكب دروغى نشود ، زير پا بيندازد . ديگر از اين پس ماندهء تاريخ نتوان توقّع انسانى را داشت كه با شنيدن ظلم بيك زن يهودى كه با جامعهء اسلامى در حال همزيستى بسر مىبرد - با كشيدن خلخالى از پايش چنان مضطرب شود كه بگويد : يك انسان با ايمان با شنيدن چنين خبرى بميرد ، در نزد من مستحقّ سرزنش نمىباشد .\r\nتاريخ بايد اين صفحات خود را طىّ كند و براى مردم خود خواهش ثابت كند كه انسانسازى و مديريّت انسان كار هيچيك از آنان نيست ، تا يك انسان الهى بنام حضرت حجّة بن الحسن عجّل اللَّه تعالى فرجه را كه نسخهء ديگرى از پدر بزرگوارش امير المؤمنين علىّ بن ابي طالب عليه السّلام است وارد عرصهء حيات انسانها نمايد و طعم حقّ و عدالت را بانان بچشاند - آرى\r\n\r\nمنتظرم تا كه فصل دى بسر آيد\r\nباغ شود سبز و باغبان بدر آيد\r\nبلبل عاشق ، بپاى گلبن توحيد\r\nاشك فشان باش تا دم سحر آيد\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبگذرد اين روزگار تلختر از زهر\r\nبار دگر روزگار چون شكر آيد\r\n\r\nفقط در آن روز است كه معناى انسان جهان وطنى داراى حقوق جهانى خزيده زير بالهاى ملكوتى فرشتهء عدالت تحقّق پيدا خواهد كرد . انشاء اللَّه تعالى 28 تير ماه 1364\r\n","description":"","footnote":"","page_name":" 316 ","page_number":316},
  {"content":"\r\n\r\nفهرست مطالب\r\nبقيهء تفسير عمومى خطبه نود و يكم 3\r\nهو القادر الذى اذا ارتمت الاوهام لتدرك منقطع قدرته و حاول الفكر المبرأ من خطرات الوساوس ان يقع عليه فى عميقات غيوب ملكوته ، و تولهت القلوب اليه لتجرى فى كيفية صفاته و غمضت مداخل العقول فى حيث لا تبلغه الصفات لتناول علم ذاته ، ردعها و هى تجوب مهاوى سدف الغيوب متخلصة اليه - سبحانه - فرجعت اذ جبهت معترفة بانه لا ينال بجور الاعتساف كنه معرفته ، و لا تخطر ببال اولى الروايات خاطرة من تقدير جلال عزته 3\r\n1 - نهايت قدرت او قابل درك و شناسائى نيست 4\r\nبحثى مختصر در خود هشيارى 6\r\nالذى ابتدع الخلق على غير مثال امتثله و لا مقدار احتذى عليه ، من خالق معبود كان قبله ، و ارانا من ملكوت قدرته و عجائب ما نطقت به آثار حكمته ، و اعتراف الحاجة من الخلق الى ان يقيمها بمساك قوته ما دلنا باضطرار قيام الحجة على معرفته فظهرت البدائع التي احدثتها آثار صنعته و اعلام حكمته ، فصار كل ما خلق حجة له و دليلا عليه و إن كان خلقا صامتا ، فحجته بالتدبير ناطقة و دلالته على المبدع قائمة 8\r\n2 - مخلوقات با مشيت خداوندى ابداع شده و خداوند هم آنها را براى خداشناسى و خدايابى راهنمائى فرموده است 8\r\n3 - خداوند متعال دلائل متعدد و روشنى را براى معرفت ما در بارهء او اقامه فرموده است 10\r\nشگفتىهاى آثار حكمت خداوندى 12\r\nفاشهد ان من شبهك بتباين اعضاء خلقك و تلاحم حقاق مفاصلهم المحتجبة لتدبير حكمتك لم يعقد غيب ضميره على معرفتك و لم يباشر قلبه اليقين بانه لاندلك و كانه لم يسمع تبرؤ التابعين من المتبوعين اذ يقولون « تاللَّه ان كنا لفى\r\n","description":"","footnote":"","page_name":" 317 ","page_number":317},
  {"content":"\r\nضلال مبين . اذ نسويكم برب العالمين « كذب العادلون بك ، اذ شبهوك باصنامهم و نحلوك حلية المخلوقين باوها مهم و جزأوك تجزئة المجسمات بخواطرهم و قدروك على الخلقة المختلفة القوى بقرائح عقولهم فاشهد ان من ساواك بشيئى من خلقك فقد عدل بك ، فالعادل بك كافر بما تنزلت به محكمات آياتك ، و نطقت عنه شواهد حجج بيناتك ، و انك انت اللَّه الذى لم تتناه فى العقول فتكون فى مهب فكرها مكيفا و لا فى رويات خواطرها فتكون محدودا مصرفا 14\r\n4 - ليس كمثله شيئى - خداوند سبحان هيچگونه مثلى ندارد 16\r\nقدر ما خلق فاحكم تقديره ، و دبره فالطف تدبيره و وجهه لوجهته فلم يتعد حدود منزلته ، و لم يقصر دون الانتهاء الى غايته ، و لم يستصعب اذامر بالمضى على ارادته ، فكيف و انما صدرت الامور عن مشيئته 17\r\n5 - اندازه گيرى اشياء دقيق و تدبير متجلى در آنها لطيف و همهء آنها تسليم مشيت خداوندى در حركت بسوى غاياتى هستند كه براى آنها مقرر گشته است 18\r\n6 - مخلوقات بدون احساس دشوارى در حركتى كه براى آنها مقرر شده است با كمال تسليم به مشيت بالغهء خداوندى راه خود را مىروند 19\r\nالمنشئى اصناف الاشياء بلا روية فكر آل اليها و لا قريحة غريزة اضمر عليها و لا تجربة افادها من حوادث الدهور و لا شريك اعانه على ابتداع عجائب الامور فتم خلقه بامره و اذعن لطاعته و اجاب الى دعوته ، لم يعترض دونه ريث المبطئ ، و لا اناة المتلكئ 21\r\n7 - خداوند سبحان در خلقت اشياء نه به تفكرى نيازمند بود و نه به قريحه غريزه اى و نه به سابقهء تجربى و نه به شريكى كه او را در ابداع عجائب كائنات يارى كند 21\r\nدلائل توحيد و نفى مطلق شريك خداوندى 22\r\nفأقام من الاشياء اودها ، و نهج حدودها و لائم بقدرته بين متضادها ، و وصل اسباب قرائنها و فرقها اجناسا مختلفات فى الحدود و الاقدار و الغرائز ، و الهيئات بدايا خلائق احكم صنعها ، و فطرها على ما اراد و ابتدعها 24\r\n8 - نظمى شگفتانگيز را كه خداوند سبحان در مخلوقات بر قرار فرمود 24\r\nو منها فى صفة السماء : و نظم بلا تعليق رهوات فرجها ، و لا حم صدوع انفراجها ، و وشج بينها و بين ازواجها ، و ذل للها بطين بامره و الصاعدين باعمال خلقه خزونة معراجها و ناداها بعد اذهى دخان . فالتحمت عرى اشراجها و فتق بعد الارتتاق صوامت ابوابها و اقام رصدا من الشهب الثواقب على نقابها ، و امسكها من ان تمور فى خرق الهواء بايده و امرها ان تقف مستسلمة لامره 25\r\n9 - خلقت آسمانها و زمين از حالت تراكم تا انبساط 26\r\nبحث آسمانها و آيات مربوطه 31\r\n","description":"","footnote":"","page_name":" 318 ","page_number":318},
  {"content":"\r\nتأمل و انديشه و بررسى در بارهء آسمانها 32\r\nو جعل شمسها آية مبصرة لنهارها ، و قمرها آية ممحوة من ليلها ، و اجرا هما في مناقل مجراهما ، قدر سيرهما في مدارج درجهما ليميز بين الليل و النهار بهما و ليعلم عدد السنين و الحساب بمقاديرهما ، ثم علق في جوها فلكها و ناط بها زينتها من خفيات دراريها و مصابيح كواكبها و رمى مسترق السمع بثواقب شهبها و اجراها على اذلال تسخيرها من ثبات ثابتها و مسير سائرها ، و هبوطها و صعودها و نحوسها و سعودها 36\r\n10 - خورشيد و ماه در مجراى خود 37\r\nثم خلق سبحانه لاسكان سماواته و عمارة الصفيح الا على من ملكوته خلقا بديعا من ملائكته و ملابهم فروج فجاجها ، و حشابهم فتوق اجوائها ، و بين فجوات تلك الفروج زجل المسبحين منهم في حظائر القدس و سترات الحجب و سرادقات المجد و وراء ذلك الرجيج الذى تستك منه الاسماع سبحات نور تردع الابصار عن بلوغها ، فتقف خاسئة على حدودها 39\r\n11 - فرشتگان الهى و موقعيت و فعاليت آنها در آسمانها 39\r\nمقدمه در باره واقعيت موجودات پشت پرده طبيعت 40\r\nنقل و تفسير بخش ديگر از توصيف ملائكه در خطبه 43\r\nنقل و تفسير بخش ديگر خطبه در باره گروهى از ملائكه 46\r\n12 - آيا واقعا من انسان در همه حال از فرشتگان با عظمتترم 47\r\nنقل و تفسير بخش ديگرى از خطبه در باره فرشتگان 49\r\nبخش ديگرى از خطبه در باره فرشتگان 50\r\nنقل و تفسير بخش ديگر از خطبه در باره فرشتگان 51\r\nنقل و تفسير بخش ديگر از خطبه در باره فرشتگان 52\r\nنقل و تفسير بخش ديگر از خطبه در باره فرشتگان 54\r\nنقل و تفسير بخشى از خطبه در توصيف زمين 54\r\n13 - و از جمله اين خطبه است در توصيف زمين 55\r\n14 - زمين متحرك است يا ساكن 56\r\nنقل و تفسير بخشى از خطبه در توصيف زمين 57\r\n15 - خداوند زمين را كه گذرگاه ما انسانها است داراى عوامل زندگى قرار داد 58\r\n16 - نقل و تفسير بخشى از خطبه در تقسيم آبها در روى زمين 59\r\n17 - نقل و تفسير بخشى از خطبه در تركيب اجزاء ابر و به حركت در آمدن آن 60 و 61\r\n18 - چنان كه خداوند حكيم در خلقت ستارگان زيبائى را منظور فرموده در نمودهاى نباتات زيبائى را آفريده 62\r\nنقل بخش ديگرى از خطبه در خلقت آدم 64\r\n","description":"","footnote":"","page_name":" 319 ","page_number":319},
  {"content":"\r\n19 - آيا چون خداوند مىدانست حضرت آدم مرتكب آنچه براى او ممنوع بود خواهد گشت آدم بان مرتكب شد 66\r\nنقل و تفسير بخشى از خطبه در باره رزق مخلوق 68\r\n20 - تضادى حكمتآميز در جريان امكانات و امتيازات مادى 69\r\n21 - فلسفه و حكمت اين تضاد چيست 72\r\nنقل و تفسير بخشى از خطبه در باره علم خداوند 74\r\nنقل و تفسير بخش ديگرى از خطبه در باره علم خداوند 75\r\nنقل و تفسير بخش ديگرى از خطبه در باره علم و قدرت خداوند 76\r\n- علم خداوندى بر واقعيات ، قابل مقايسه با علم انسانها به آنها نيست 77\r\nنقل و تفسير بخشى از خطبه در نيايش امير المؤمنين با خداوند 78\r\nتوصيف زيبا از آن اوست 80\r\nشايسته ترين موجود براى آرزو كردن و اميد بستن 83\r\nچون همهء نعمتها از اوست ، پس ستايش و سپاس جز او را سزاوار نيست 85\r\nموقعيت والاى نيايش 87\r\nترجمه خطبه نود و دوم : در آن هنگام كه مردم خواستند پس از كشته شدن عثمان با او بيعت كنند فرموده است 89\r\nتفسير عمومى خطبهء نود و دوم 90\r\nبا طوفانهائى كه در پيش داريم و با عشقى كه من به عدالت دارم . . 90\r\nنقل و تفسير بخشى از خطبه و پاره اى از اتمام حجتهاى آن حضرت در باره قبول خلافت 92\r\nمن حقيقت را از شما نگرفته‌ام كه تابع مطلق شما باشم 93\r\nو ان تركتمونى فانا كاحدكم ، و لعلى اسمعكم و اطوعكم لمن وليتموه امركم و انا لكم وزيرا خير لكم منى اميرا 94\r\nمتن خطبه نود و سوم 95\r\nترجمه خطبه نود و سوم 97\r\nتفسير عمومى خطبه نود و سوم 100\r\nاما بعد حمد اللَّه و الثناء عليه ايها الناس فافى فقات عين الفتنة ، و لم يكن ليجترئ عليها احد غيرى بعد ان ماج غيهبها و اشتد كلبها 100\r\nمعنى لغوى كلب 102\r\nآگاهى امير المؤمنين على بن ابي طالب عليه السلام از تاريخ و فلسفه و عوامل آن 104\r\nمقدمه اى بر فلسفهء تاريخ از ديدگاه نهج البلاغه 105\r\n1 - همان ملاكى كه عالم هستى را قانونى ساخته است ، تاريخ بشر را قانونى نموده است 106\r\n2 - دو موضوع مهم كه عامل اشتباه برخى از متفكرين گشته است 108\r\n","description":"","footnote":"","page_name":" 320 ","page_number":320},
  {"content":"\r\n3 - شناخت معلول مستلزم شناخت علت نيست ولى شناخت همه جانبهء علت است كه شناخت معلول را نتيجه مىدهد 111\r\n4 - مقصود از فلسفهء تاريخ چيست 112\r\n5 - جريان شخصى بودن تاريخ منافاتى با قانونى بودن اجزاء و عناصر تشكيل تاريخ ندارد 114\r\n6 - تاريخ و قانون عليت 115\r\n7 - قضيه يكم - انسان داراى اختيار ، و قانون عليت در تاريخ 115\r\n8 - قضيه دوم انسان قانون عليت را از بين نمىبرد و معدومى را موجود و موجودى را معدوم نمىكند بلكه با تحصيل آگاهىها و قدرتهاى متنوع در عليت علتها و انگيزگى انگيزه‌ها در رابطه با خويشتن تصرف مىنمايد 117\r\n9 - نقش علل در تبديل كيفيتهاى اوليه به كيفيتهاى ثانويه 120\r\n10 - ضرورت تفكيك ميان تعاقب حوادث و علت و معلول 120\r\n11 - آيا علت محرك كه براى تاريخ ضرورت دارد در درون تاريخ است يا خارج آن 122\r\n12 - آيا علت محرك تاريخ بايد يك حقيقت بوده باشد 125\r\n13 - براى شناخت وحدت يا تعدد عامل محرك تاريخ بايد نخست منظور از تاريخ را بفهميم 128\r\n14 - آيا تاريخ در مسير تكاملى حركت مىكند 130\r\n15 - ضرورت تفكيك ميان عامل ضرورى تاريخ و عامل تعيين كنندهء كيفيت تاريخ 132\r\n16 - موقعيت يكم براى تعيين عامل كيفيت حيات ، ماهيت و مختصات خود انسان 134\r\n17 - موقعيت دوم براى تعيين عامل كيفيت حيات انسانها در حال زندگى دسته جمعى 136\r\n18 - نظراتى كه بعنوان عامل محرك تاكنون ارائه شده است 141\r\nتوضيحى در رابطه موجودات و رويدادهاى تاريخ بشرى با انسان 146\r\nگرايش تبهكاران به فساد و افساد در روى زمين و نتايج آن و پنجاه پديدهء نكبت و سقوط كه با ادعاى تكامل ناسازگار است و چنين ادعائى براى مسخره كردن خودمان بسيار مناسب است 149\r\nدليل يكم - رفتار بشرى در سرتاسر تاريخ خلاف ادعاى تكامل را نشان مىدهد 150\r\n1 - تعريف رفتار 150\r\n2 - تعريف رفتار در كشش زمان 151\r\n3 - انواع رفتار با نظر به اراده 152\r\nيكم - رفتار انعكاسى يا بازتابى محض 152\r\nدوم - رفتار عادى 153\r\nسوم - رفتار اضطرارى 156\r\nچهارم - رفتار اجبارى 157\r\nپنجم - رفتار اكراهى 158\r\n","description":"","footnote":"","page_name":" 321 ","page_number":321},
  {"content":"\r\nششم - رفتار اختيارى معمولى 158\r\nهفتم - رفتار اختيارى عالى 159\r\nهشتم - رفتارهاى تقليدى 160\r\nنهم - رفتار ابداعى 160\r\nآيا مىتوان انسان و تاريخ وى را از رفتارهائى كه در طول تاريخ از وى بروز نموده است شناخت 162\r\nآيا بشر مدعى تكامل در بارهء رفتار خود شناخت صحيح داشته است 164\r\nادعاى تكاملى كه بشر به راه انداخته است فقط مىتواند تسليتى براى ورشكستگى و عقب ماندگى خود بوده باشد - 166\r\nذكر پنجاه و دو عامل انحطاط و سقوط كه منافى ادعاى پيشرفت تكاملى است 166\r\n21 - پيامبران الهى مردم را با دور كردن از فساد و افساد و ترغيب و تحريك به صلاح و اصلاح در مسير تكامل قرار دادند 200\r\n22 - چگونه پيامبران الهى با افساد كنندگان در روى زمين مبارزه كرده‌اند 202\r\nمتن و شرح جملاتى از خطبه قاصعه در نهى از فساد 207\r\nعامل محرك تاريخ ، انسان 209\r\n23 - كميت و كيفيت دخالت و تاثير انسان در تشكيل تاريخ خود چيست و چگونه است 212\r\nمنفعتگرائى در فلسفه تاريخ 214\r\nتلاش انسان براى منفعت 217\r\nمعانى سنت در آيات قرآنى و نهج البلاغه 224\r\nتقليد از گذشتگان در تاريخ و تكيه بر آنان 227\r\nزندگى در پرتو حقايق نه در سايهء اقوام و ملل و شخصيتهاى گذشته 230\r\nتناوب متفرق در تمدنها 231\r\nبروز اعتلا و سقوط جوامع و تمدنها و فرهنگها از ديدگاه اسلام 233\r\nعوامل بروز و اعتلاء و سقوط جوامع و فرهنگها و تمدنها از ديدگاه نهج البلاغه مقدمه اى در توصيف فرهنگ و تمدن از ديدگاه اسلام و مكتبهاى معمولى 244\r\n1 - پاىبندى شديد به خصلتهاى نيكو 249\r\n3 و 2 - پاىبندى شديد به اعمال پسنديده و پاىبندى شديد به امور نيكو و زيبا 250\r\n4 - آرمانهاى بزرگ 251\r\n5 - تكاپو در مخاطرات بزرگ و آثار پسنديده 253\r\n6 - وفاء بعهد 256\r\n7 - اطاعت از نيكوكارى 258\r\n8 - نافرمانى و اعراض از كبر 258\r\nنكتهء بسيار جالب در باره سه عامل حياتى تمدن 262\r\n9 - قرار گرفتن در شعاع انگيزگىهاى فضيلت 264\r\n","description":"","footnote":"","page_name":" 322 ","page_number":322},
  {"content":"\r\nفضيلت محبوبيت ذاتى ندارد ، بلكه وسيله اى براى نظم زندگى است\r\nتير خلاصى است كه در شكل ادبيات يا فلسفه به مغز انسانيت شليك شده است . 266\r\n10 - خويشتندارى از ظلم 268\r\n11 - انصاف براى همهء خلق 273\r\n12 - حلم و فرو بردن خشم 273\r\n13 - پرهيز كردن از فساد در روى زمين 274\r\n14 - التزام به انس و محبت 276\r\n15 - برخوردارى از نيروها 279\r\n16 - كوشش در هنگام آزمايشها و گرفتاريها 283\r\n17 - توافق در اميال و آرمانها 284\r\n18 - اعتدال دلها 284\r\n19 - بصيرتهاى نافذ 285\r\nچه انگيزه اى باعث شده است كه متفكران دوران معاصر دين را بعنوان عامل يا يكى از عوامل موثر در تاريخ به حساب نمىآورند 287\r\nبقيه تفسير عمومى خطبه نود و سوم 292\r\nنقل و تفسير بخشى از خطبه نود و سوم 292\r\nبپرسيد از من تا بدانيد ، بپرسيد از من پيش از آن روز كه رخت از ميان شما بربندم 292\r\nاخبار غيبى امير المؤمنين عليه السلام 294\r\nنقل و تفسير بخش ديگرى از خطبه نود و سوم در باره ترغيب امير المؤمنين مردم را به سؤال كردن از او 299\r\nروزگارى فرا مىرسد كه نه سؤال كنندگان روحيهء سؤال خواهند داشت و نه پاسخ دهندگان قدرت پاسخ دادن ، تا عنايت خداوندى بار ديگر فرا رسد 300\r\nنقل و تفسير بخش ديگرى از خطبه و تعبير امير المؤمنين از خصوصيات فتنه 301\r\nفتنه در هنگام شروع ناشناخته و عامل شبهه است 301\r\nفتنه در هنگام پايان يافتن و رويگردان شدن بيدار مىكند 304\r\nالاوان اخوف الفتن عندى عليكم فتنة بنى اميه ، فانها فتنة عمياء مظلمة عمت خطتها و خصت بليتها و اصاب البلاء من ابصر فيها و اخطا البلاء من عمى عنها 306\r\nفتنه اى كور كه بينايان در آن در رنج و نابينايان در آن در راحتند 307\r\nنقل و تفسير بخش ديگرى از خطبه نود و سوم در بارهء مظالم بنى اميه 309\r\nاگر جامعه اى با آگاهى و اختيار والى عادل را بر زمامدارى نپذيرد به زنجير اربابان ستم پيشه با كمال جبر و نابينائى گردن خواهد نهاد 310\r\nپيروزى شما بر آن اربابان همان مقدار و همان گونه است كه برده اى بر مالكش پيروز شود 311\r\nاهل البيت منها بمنجاة و لسنا فيها بدعاة 311\r\nنقل و تفسير بخش ديگرى از خطبه نود و سوم در باره سرنوشت بنى أميه 313\r\nآرى اينست قانون الهى ، كسى كه انسانى را گريانده است او را خواهند گرياند 313\r\n","description":"","footnote":"","page_name":" 323 ","page_number":323},
  {"content":"\r\n\r\nفهرست آيات\r\nصفحه سوره آيه\r\n10 فتبارك اللَّه احسن الخالقين مؤمنون 14\r\n11 او لم ينظروا في ملكوت السماوات و الارض الاعراف 185\r\n19 قل أ إنكم لتكفرون بالذى خلق الارض في يومين و تجعلون له اندادا ذلك رب العالمين و جعل فيها رواسى من فوقها و بارك فيها و قدر فيها اقواتها في أربعة ايام سواء للسائلين ثم استوى الى السماء و هى دخان فقال لها و للارض ائتيا طوعا او كرها قالتا اتينا طائعين فصلت 11 - 9\r\n19 انا عرضنا الامانة على السماوات و الارض و الجبال فابين ان يحملنها و اشفقن منها و حملها الانسان انه كان ظلوما جهولا الاحزاب 73\r\n23 لو كان فيهما الهة الا اللَّه لفسدتا الانبياء 22\r\n26 او لم ير الذين كفروا ان السماوات و الارض كانتا رتقا ففتقناهما الانبياء 30\r\n28 و السماء بنيناها بايد و انا لموسعون الذاريات 48\r\n30 ثم استوى الى السماء و هى دخان فصلت 11\r\n30 فارتقب يوم تاتى السماء بدخان مبين الدخان 10\r\n31 و يمسك السماء ان تقع على الارض الا باذنه الحج 25\r\n31 اللَّه الذى رفع السماوات به غير عمد ترونها الرعد 2\r\n31 خلق السماوات به غير عمد ترونها لقمان 10\r\n31 ان ربكم اللَّه الذى خلق السماوات و الارض في ستة ايام الاعراف 54\r\n32 افلم ينظروا الى السماء فوقهم كيف بنيناها ق 6\r\n32 أ أنتم اشد خلقا ام السماء بناها النازعات 27\r\n32 لخلق السماوات و الارض اكبر من خلق الناس غافر 57\r\n","description":"","footnote":"","page_name":" 324 ","page_number":324},
  {"content":"\r\n32 يا ايتها النفس المطمئنة ارجعى الى ربك راضية مرضية الفجر 28\r\n33 و السماء ذات الحبك الذاريات 7\r\n35 و لقد زينا السماء الدنيا بمصابيح و جعلناها رجوما للشياطين الملك 5\r\n36 و القى في الارض رواسى ان تميد بكم النحل 15\r\n37 و الشمس تجرى لمستقر لها ذلك تقدير العزيز العليم يس 38\r\n38 انا زينا السماء الدنيا بزينة الكواكب\r\n58 منها خلقناكم و فيها نعيدكم و منها نخرجكم تارة اخرى طه 55\r\n58 فانظر الى آثار رحمة اللَّه كيف يحيى الارض بعد موتها ان ذلك لمحيى الموتى و هو على كل شيئى قدير الروم 50\r\n59 هو الذى خلق لكم ما فى الارض جميعا البقرة 29\r\n60 ان الذين توفاهم الملائكة ظالمى انفسهم قالوا فيم كنتم قالوا كنا مستضعفين في الارض قالوا الم تكن ارض اللَّه واسعة فتهاجروا فيها فأولئك ماواهم جهنم و سائت مصيرا النساء 97\r\n62 و صوركم فاحسن صوركم غافر 64\r\n63 و لكم فيها جمال حين تريحون و حين تسرحون النحل 6\r\n63 و ترى الارض هامدة فاذا انزلنا عليها الماء اهتزت و ربت و انبتت من كل زوج بهيج الحج 5\r\n63 و انزل لكم من السماء ماء فانبتنا به حدائق ذات بهجة النمل 60\r\n63 الم تر ان اللَّه انزل من السماء ماء فتصبح الارض مخضرة ان اللَّه لطيف خبير الحج 63\r\n71 فان مع العسر يسرا . ان مع العسر يسرا الانشراح 5 و 6\r\n80 و للَّه الاسماء الحسنى فادعوه بها الاعراف 180\r\n80 ايا ما تدعوا فله الاسماء الحسنى الاسراء 110\r\n81 اللَّه لا إله الا هو له الاسماء الحسنى طه 8\r\n81 هو اللَّه الخالق البارى المصور له الاسماء الحسنى الحشر 24\r\n83 و لنبلونكم بشيئى من الخوف و الجوع و نقص من الاموال و الانفس و الثمرات و بشر الصابرين الذين اذا اصابتهم مصيبة قالوا انا للَّه و انا اليه راجعون . اولئك عليهم صلوات من ربهم و رحمة و اولئك هم المهتدون البقرة 157 155\r\n83 سبحانه و تعالى عما يصفون الانعام 100\r\n91 ما ينطق عن الهوى ان هو الا وحى يوحى النجم 3 و 4\r\n127 و شاورهم في الامر فاذا عزمت فتوكل على اللَّه ان اللَّه يحب المتوكلين آل عمران 159\r\n","description":"","footnote":"","page_name":" 325 ","page_number":325},
  {"content":"\r\n144 و جعلنا بينهم و بين القرى التي باركنا فيها قرى ظاهرة و قدرنا فيها السير سيروا فيها ليالى و اياماً آمنين سبا 18\r\n145 فاعرضوا فارسلنا عليهم سيل العرم سبا 17\r\n145 فقالوا ربنا باعد بين اسفارنا و ظلموا انفسهم فجعلناهم احاديث و مزقناهم كل ممزق ان في ذلك لايات لكل صبار شكور سبا 19\r\n146 و لو لا دفع اللَّه الناس بعضهم ببعض لفسدت الارض البقرة 251\r\n146 و ما اهلكنا من قرية الا و لها كتاب معلوم الحجر 4\r\n146 ذلك بان اللَّه لم يك مغيراً نعمة انعمها على قوم حتى يغيروا ما بانفسهم الانفال 53\r\n147 ان اللَّه لا يغير ما بقوم حتى يغيروا ما بانفسهم الرعد 11\r\n148 و لو ان اهل القرى آمنوا و اتقوا لفتحنا عليهم بركات من السماء و الارض و لكن كذبوا فاخذناهم بما كانوا يكسبون الاعراف 96\r\n148 و كم قصمنا من قرية كانت ظالمة الانبياء 11\r\n148 و كم اهلكنا من قرية بطرت معيشتها القصص 58\r\n148 ظهر الفساد في البر و البحر بما كسبت ايدى الناس الروم 41\r\n197 انه من قتل نفسا به غير نفس او فساد في الارض فكانما قتل الناس جميعا المائدة 32\r\n202 و اذا قيل لهم لا تفسدوا في الارض قالوا انما نحن مصلحون .\r\nالا انهم هم المفسدون و لكن لا يشعرون البقرة 12 و 11\r\n203 و لا تفسدوا في الارض بعد اصلاحها الاعراف 56\r\n203 فهل عسيتم ان توليتم ان تفسدوا في الارض و تقطعوا ارحامكم .\r\nاولئك الذين لعنهم اللَّه فاصمهم و اعمى ابصارهم محمد 23 و 22\r\n203 و اذا تولى سعى في الارض ليفسد فيها و يهلك الحرث و النسل و اللَّه لا يحب الفساد البقرة 205\r\n203 الذين ينقضون عهد اللَّه من بعد ميثاقه و يقطعون ما امر اللَّه به ان يوصل و يفسدون في الارض اولئك هم الخاسرون البقرة 27\r\n204 و يفسدون في الارض اولئك لهم اللعنة و لهم سوء الدار الرعد 25\r\n204 زدناهم عذابا فوق العذاب بما كانوا يفسدون النحل 88\r\n204 فلو لا كان من القرون أولو بقيته ينهون عن الفساد في الارض الا قليلا ممن انجينا منهم و اتبع الذين ظلموا ما اترفوا فيه و كانوا مجرمين هود 116\r\n204 و ما كان ربك ليهلك القرى بظلم و اهلها مصلحون هود 117\r\n204 ظهر الفساد في البر و البحر بما كسبت ايدى الناس الروم 41\r\n205 و فرعون ذى الاوتاد الذين طغوا في البلاد فاكثروا فيها الفساد فصب عليهم ربك سوط عذاب . ان ربك لبا المرصاد الفجر 10 - 14\r\n205 و اللَّه لا يحب المفسدين المائدة 64\r\n205 انما جزاء الذين يحاربون اللَّه و رسوله و يسعون في الارض فساداً\r\n","description":"","footnote":"","page_name":" 326 ","page_number":326},
  {"content":"\r\nان يقتلوا او يصلبوا او تقطع ايديهم و ارجلهم من خلاف او ينفوا من الارض ذلك لهم خزى في الدنيا و لهم في الاخرة عذاب عظيم المائده 33\r\n205 و تلك الدار الاخرة نجعلها للذين لا يريدون علوا في الارض و لا فسادا القصص 83\r\n206 و لا تعثوا في الارض مفسدين البقرة 60 - الاعراف 74 - هود 85 الشعراء 183 - العنكبوت 36\r\n206 و اذكروا اذ كنتم قليلا فكثركم و انظروا كيف كان عاقبة المفسدين الاعراف 86 - نمل 14\r\n206 و لا تتبع سبيل المفسدين الاعراف 142\r\n206 ان اللَّه لا يصلح عمل المفسدين يونس 81\r\n206 ام نجعل الذين آمنوا و عملوا الصالحات كالمفسدين في الارض ص 28\r\n208 أ تجعل فيها من يفسد فيها و يسفك الدماء البقرة 30\r\n214 ان في خلق السموات و الارض و اختلاف الليل و النهار و الفلك التي تجرى في البحر بما ينفع الناس و ما انزل اللَّه من السماء ماء فاحيا به الارض بعد موتها و بث فيها من كل دابة و تصريف الرياح و السحاب المسخر بين السماء و الارض لايات لقوم يعقلون البقرة 164\r\n215 و اما ما ينفع الناس فيكمث في الارض الرعد 17\r\n215 و الانعام خلقها لكم فيها دفء و منافع و منها تأكلون النحل 5\r\n215 و اذن في الناس بالحج يأتوك رجالا و على كل ضامر يأتين من كل فج عميق ليشهدوا منافع لهم و يذكروا اسم اللَّه الحج 28\r\n215 و ان لكم في الانعام لعبرة نسقيكم مما في بطونها و لكم فيها منافع كثيرة و منها تأكلون . و عليها و على الفلك تحملون المؤمنون 22 - 21\r\n216 و انه لحب الخير لشديد العاديات 8\r\n216 و ما ينفقوا من خير فان اللَّه به عليم البقرة 273\r\n216 و تحبون المال حبا جما الفجر 20\r\n225 قد خلت من قبلكم سنن فسيروا في الارض فانظروا كيف كان عاقبة المكذبين آل عمران 137\r\n225 افلم يسيروا في الارض فتكون لهم قلب يعقلون بها الحج 46\r\n226 قل للذين كفروا ان ينتهوا نغفر لهم ما قد سلف و ان يعودوا فقد مضت سنته الاولين الانفال 38\r\n227 يريد اللَّه ليبين لكم و يهديكم سنن الذين من قبلكم النساء 26\r\n227 بل قالوا انا وجدنا آبائنا على امة و انا على آثارهم مهتدون .\r\nو كذلك ما ارسلنا من قبلك في قرية من نذير الا قال مترفوها انا وجدنا آبائنا على امة و انا على آثارهم مقتدون . قال او لو جئتكم باهدى مما وجدتم عليه آبائكم قالوا انا بما ارسلتم به كافرون الزخرف 24 - 22\r\n228 قالوا بل نتبع ما الفينا عليه آبائنا البقرة 170\r\n","description":"","footnote":"","page_name":" 327 ","page_number":327},
  {"content":"\r\n231 تلك امة قد خلت لها ما كسبت و لكم ما كسبتم البقرة 134\r\n236 و لو ان اهل القرى آمنوا و اتقوا لفتحنا عليهم بركات من السماء و الارض و لكن كذبوا فاخذناهم بما كانوا يكسبون الاعراف 96\r\n237 و كذلك اخذ ربك اذا اخذ القرى و هى ظالمة هود 102\r\n237 فقطع دابر القوم الذين ظلمو و الحمد للَّه رب العالمين الانعام 45\r\n237 و لقد اهلكنا القرون من قبلكم لما ظلموا يونس 13\r\n237 و اصنع الفلك باعيننا و وحينا و لا تخاطبنى في الذين ظلموا انهم مغرقون هود 37\r\n238 و ضرب اللَّه مثلا كانت آمنة مطمئنة يأتيها رزقا رغدا من كل مكان فكفرت بانعم اللَّه فاذاقها اللَّه لباس الجوع و الخوف بما كانوا يصنعون و لقد جاءهم رسول منهم فكذبوه فاخذهم العذاب و هم ظالمون النحل 113 - 112\r\n238 و اخذ الذين ظلموا الصيحة فاصبحوا في ديارهم جاثمين هود 67\r\n238 و تلك القرى اهلكناهم لما ظلمو و جعلنا لمهلكهم موعدا الكهف 59\r\n238 و انه اهلك عادا الاولى . و ثمود فما ابقى . و قوم نوح من قبل انهم كانوا هم اظلم و اطغى النجم 52 - 50\r\n238 هل يهلك الا القوم الظالمون الانعام 47\r\n239 و ما كنا مهلكى القرى الا و اهلها ظالمون القصص 59\r\n254 لا ينهاكم اللَّه عن الذين لم يقاتلوكم في الدين و لم يخرجوكم من دياركم ان تبروهم و تقسطوا اليهم الممتحنه 7\r\n271 انه من قتل نفسا به غير نفس او فساد في الارض فكانما قتل الناس جميعاً و من احياها فكانما احيا الناس جميعاً المائده 32\r\n272 و اعدوا لهم ما استطعتم من قوة الانفال 60\r\n274 انما يوفى الصابرون اجورهم به غير حساب الزمر 10\r\n274 سلام عليكم بما صبرتم فنعم عقبى الدار الرعد 24\r\n274 و لنبلونكم بشىء من الخوف و الجوع و نقص من الاموال و الانفس و الثمرات و بشر الصابرين . الذين اذا اصابتهم مصيبة قالوا انا للَّه و انا اليه راجعون . اولئك عليهم صلوات من ربهم و رحمة و اولئك هم المهتدون البقرة 157 - 155\r\n274 فما بكت عليهم السماء و الارض و ما كانوا منظرين الدخان 29\r\n280 يا ايها الذين آمنوا استجيبوا للَّه و للرسول اذا دعاكم لما يحييكم الانفال 24\r\n280 و جعلنا النهار معاشاً النباء 11\r\n281 و ابتغ فيما اتاك اللَّه الدار الاخرة و لا تنس نصيبك من الدنيا القصص 77\r\n281 و لقد مكناكم في الارض و جعلنا لكم فيها معايش الاعراف 10\r\n","description":"","footnote":"","page_name":" 328 ","page_number":328},
  {"content":"\r\n\r\nفهرست روايات\r\n86 احثوا في وجوه المداحين التراب\r\n92 الناس عبيد الدنيا و الدين لعق على ألسنتهم يحوطونه ما دارت به معائشهم و اذا محصوا بالبلاء قل الديانون\r\n305 - 101 يا عمار تقتلك الفئة الباغية و آخر شربك من الدنيا ضياح من لبن\r\n249 بعثت لاتمم مكارم الاخلاق\r\n254 الاقربون احق بالمعروف\r\n281 اللهم بارك لنا في الخبز فانه لو لا الخبز ما صلينا و لا صمنا و لا ادينا فرائض ربنا\r\n307 ابناى هذان ( الحسن و الحسين ) امامان قاما او قعدا\r\n308 الهى رضا بقضائك و تسليما لامرك لا معبود سواك يا غياث المستغيثين\r\n","description":"","footnote":"","page_name":" 329 ","page_number":329},
  {"content":"\r\n\r\nفهرست نامها\r\nالف\r\nآدم ( ع ) 66 ، 65 ، 64 ، 48 ، 45 ، 16\r\nآلفرد نورث و ايتهد 195 ، 186 ، 142\r\nآنتوان 223\r\nابراهيم ( ع ) 202 ، 201\r\nابراهيم بن طاهر 296\r\nابراهيم ثقفي 100\r\nابن الجوزى 292\r\nابن ابى الحديد 294 ، 293 ، 292 ، 102\r\nابن خلدون 195\r\nابن رشد 288\r\nابن سينا 251 ، 195 ، 163 ، 56\r\nابن شبرمه 292\r\nابو العادية فزارى 101\r\nابو العباس مبرد 299\r\nابو جعفر اسكافي 292\r\nابو حنيفه 293\r\nابو ذر 163\r\nابو ريحان بيرونى 202\r\nابو سفيان 207\r\nابو عبد اللَّه الداعى معلم 297\r\nابو عبد اللَّه المهدى 297\r\nاپيكور 138 ، 73\r\nادگارپش 288\r\nارسطو 288 ، 202\r\nارشميدس 194\r\nادوين هبل 28\r\nاسحق 243\r\nاسحق بن طاهر 296\r\nاسرائيل 243\r\nاسماعيل 243\r\nاسماعيل بن جعفر بن محمد ( ع ) 298\r\nاشپنگلر 141\r\nافلاطون 288 ، 202 ، 62\r\nاقصى رضا 29\r\nاقليدس 194\r\nاگوست كنت 223\r\nامام جعفر صادق ( ع ) 298\r\nامام حجة بن الحسن ( ع ) 315\r\nامام حسن بن على 317 ، 307\r\nامام حسين بن على 312 ، 308 ، 307 ، 292\r\nاميل دوركيم 182\r\nانورى 142\r\nاومو 195\r\nاويس قرنى 35\r\nب\r\nبالزاك 251\r\nبرگسون 221 ، 142\r\nبنتام 138\r\nبنى رزيق 296\r\n","description":"","footnote":"","page_name":" 330 ","page_number":330},
  {"content":"\r\nبنى هاشم 307\r\nبهاء الدوله ابو نصر 298\r\nبيسمارك 70\r\nپ\r\nپىير روسو 230\r\nت\r\nتوين بى 231\r\nتيمور لنگ 197 ، 70\r\nث\r\nثمود 314\r\nج\r\nجالينوس 264\r\nجان استوات ميل 302 ، 229 ، 193\r\nجان لاك 229\r\nجديس 314\r\nجورج جرداق 314\r\nجيمز استوارت ميل 138\r\nچ\r\nچرنيشفسكى 195 ، 182\r\nچنگيز 70\r\nح\r\nحجاج بن يوسف 295\r\nحسن بن زيد 96\r\nحسن بن على الناصر 296\r\nحسن بن هيثم 195\r\nحمزة بن عبد المطلب 306\r\nخ\r\nخزيمه 305\r\nخزيمة بن ثابت انصارى 101\r\nخليل بن احمد 93\r\nخوارزمى 202\r\nخوئى - ميرزا حبيب اللَّه هاشمى 292 ، 102 ، 100\r\nد\r\nداروين 190 ، 182\r\nدكارت 288 ، 229\r\nر\r\nروسو 93\r\nريكاردو 229\r\nز\r\nزبير 295\r\nزيرك زاده - غلامحسين 93\r\nژ\r\nژان پل سارتر 302 ، 195 ، 73\r\nژرژ گاموف 29\r\nژرژ لومتر 28\r\nس\r\nسزار بورژيا 170\r\nسعدى 265 ، 85 ، 48\r\nسقراط 288 ، 202\r\nسلمان 292\r\nسليمان 293\r\nسليم بن قيس هلالى 100\r\nسنائى 73\r\nسيمون دوبوار 162\r\nش\r\nشداد 71\r\nشوپنهاور 169 ، 142\r\nشيخ محمود شبسترى 85 ، 78\r\nص\r\nصائب تبريزى 71 ، 70\r\nصبحى صالح 33\r\nصدر المتألهين 288 ، 229\r\nصديقى . ژ . آ 177\r\nصفاى اصفهانى 191\r\nط\r\nطاهر بن الحسين 296\r\nالطائع 298\r\nطلحه 295\r\n","description":"","footnote":"","page_name":" 331 ","page_number":331},
  {"content":"\r\nع\r\nعاد 394\r\nعايشه 292\r\nعبد الله بن زبير 296\r\nعبد اللَّه بن عباس 299 ، 298\r\nعبيد اللَّه المهدى 298\r\nعثمان 292\r\nعز الدوله بختيار بن معز الدوله 288\r\nعطار 73\r\nعقيل 91\r\nعلى بن عبد اللَّه 298\r\nعلى بن محمد بن احمد بن عيسى بن زيد 296\r\nعمار بن ياسر 305 ، 306 ، 101 ، 35\r\nعمر بن ابراهيم خيامى 197 ، 66\r\nعمر و عاص 308 ، 306 ، 295\r\nعيسى ( ع ) 22 ، 201\r\nغ\r\nغزالى 288\r\nف\r\nفارابى 195\r\nفاطمه ( ع ) 307\r\nفردريك نيچه 141\r\nفرويد 271 ، 188 ، 73\r\nفريد من 28\r\nفيروز آبادى 102\r\nفيلون اسكندرى 288\r\nق\r\nقادر - القادر 298\r\nقتاده 293\r\nك\r\nكانت 288\r\nكلما نسو 70\r\nكميل بن زياد 35\r\nكنراد لورنتس 172\r\nكلوتلد 223\r\nكلئوا پاترا 223\r\nگ\r\nگاليگولا 197\r\nگوستاولوبون 142\r\nل\r\nلامارك 191\r\nلايپ نيتز 288\r\nم\r\nمارك اورليوس 233 ، 176\r\nماكياولى 306 ، 267 ، 197 ، 180 ، 170\r\nمالتوس 142\r\nمالك اشتر 277 ، 276 ، 256 ، 254 ، 35\r\nمترف بن اجذم 298\r\nمحمد بن ابو الفضل ابراهيم 292\r\nمحمد بن عبد اللَّه پيامبر اكرم رسول اللَّه ( ع ) ، 16 295 ، 281 ، 249 ، 202 ، 201 ، 91 ، 65 307 ، 306 ، 296\r\nمحمد بن عبد اللَّه المحض 297\r\nمستكفى باللَّه 298\r\nمطيع للَّه 298\r\nمعاوية 308 ، 306 ، 295 ، 101\r\nمغول 299\r\nموسى ( ع ) 202 ، 201\r\nمولوى 5 ، 27 ، 35 ، 48 ، 64 ، 73 ، 84 ، 86 87 ، 109 ، 125 ، 149 ، 155 ، 162 ، 163 174 ، 180 ، 186 ، 229 ، 264 ، 288 ، 314\r\nميثم تمار 35\r\nميلتن هوماسن 28\r\nن\r\nناپلئون بناپارت 119 ، 118 ، 70\r\nناصر خسرو 22\r\nنرون 233 ، 197 ، 176 ، 70\r\nنظامى گنجوى 125\r\n","description":"","footnote":"","page_name":" 332 ","page_number":332},
  {"content":"\r\nنفس زكيه ( ابراهيم ) 297\r\nنوح ( ع ) 201\r\nنيل اسمسلر 175\r\nو\r\nويكتور هوگو 73 ، 72\r\nه\r\nهابز - هابس 197 ، 135\r\nهابيل 201\r\nهايدگر 302\r\nهربرت اسپنسر 182\r\nهگل 229 ، 142\r\nهيتلر 70\r\nى\r\nياسر 302\r\nيزيد بن معاويه 312\r\nيوسف بن عمر 295\r\nباير لويى 177\r\n","description":"","footnote":"","page_name":" 333 ","page_number":333},
  {"content":"\r\n\r\nفهرست مأخذ\r\nآفريقا افسانه‌هاى آفرينش يولى باير ترجمه ژ . آ صديقى\r\nالامام صوت العدالة الانسانيه جورج جرداق\r\nانديشه‌هاى فرويد ادگارپش\r\nبينوايان ويكتور هوگو\r\nتاريخ علم پىير روسو ترجمه آقاى حسن صفارى\r\nدر باره جامعه و تغييرات اجتماعى نيل اسمسلر\r\nديوان حكيم صفاى اصفهانى\r\nديوان سعدى\r\nديوان شمس جلال الدين محمد مولوى\r\nديوان صائب تبريزى\r\nرباعيات عمر خيام\r\nشرح نهج البلاغه ابن ابى الحديد با تحقيق محمد ابو الفضل ابراهيم\r\nقاموس اللغه فيروز آبادى\r\nقرارداد اجتماعى ژان ژاك روسو\r\nقرآن كريم\r\nكلمات الحسين گردآورنده آقاى اعتمادى\r\nماده ، زمين و آسمان ژرژ گاموف ترجمه رضا اقصى\r\nمثنوى جلال الدين محمد مولوى\r\nمنهاج البراعه ميرزا حبيب اللَّه هاشمى خوئى\r\nنفوذ و ماجراى ايده‌ها آلفرد نورث و ايتهد\r\n","description":"","footnote":"","page_name":" 334 ","page_number":334},
  {"content":"\r\n\r\nنام جاىها\r\nباغ ارم 71\r\nواترلو 118\r\nقونيه 163\r\nهند 176\r\nخرميثن 202\r\nبصره 202\r\nخوارزم 202\r\nبلخ 202\r\nبيرون 202\r\nمكه 232\r\nناصره 232\r\nكوفه 293\r\nطبرستان 296\r\nطالقان 296\r\nمدينه 297\r\nديلمان 298\r\nزوراء بغداد 298\r\n\r\n","description":"","footnote":"","page_name":" 335 ","page_number":335}
  ]