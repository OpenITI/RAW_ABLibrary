[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nجلد اول - دفتر دوم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nشماره ثبت دفتر كتابخانه ملى 1117 بتاريخ 15 / 11 / 49\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\n\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nمناجات\r\nبه نام خدا\r\n\r\nاى خدا جان تو بنما آن مقام\r\nكه در آن بىحرف مىرويد كلام\r\n\r\nالطاف ربانىات اى خداى بىچون چند صباحى مهلتم بخشيد تا جملاتى را به روى اوراق آوردم ، عنايت ديگرى فرماى تا از ارزش آن مدت از عمر را كه هزاران حوادث طبيعى و نيروهاى انسانى به وجود آورده است غفلت نورزم ، چند ورق سفيد را كه انرژىهاى مغزى كلان و توانايى دست انسانها در اختيار من گذاشته است بازيچهء خيالات سست و بازيگرىهاى ذهنى بىاساس قرار ندهم . تو آگاهى كه من در هنگام نوشتن سطور اين كتاب نه به سخت پردازى عشق مىورزيدم ، نه وجود خود را از قلمرو طبيعت و كاروانيان مضطرب انسانها بر كنار ساخته بودم ، نه از ساختن جملات زيبا و خوشايند لذتى به من دست مىداد و نه از نشستن در گوشهء اطاق كار و قدم زدن در كتابخانه ها و انديشيدن و ورق زدن كتابهاى جامد احساس شعف و شادى داشتم .\r\nنيروى نشاطى كه تحريكم مىكرد و خستگىها و ساير تلخىها را فراموش مىساخت ، مشاهدهء يك حقيقت بود . مىديدم ( بر خلاف يأس و بد بينى كه امروزه دامن گير جوامع بشرى شده است ) هشيارانى در ميان مستان مانند پاسدارانى دل سوز كه به زير دستان خود با عطوفت و عدالت مىنگرند و به دستپاچگى و بد گويىها و تمردهاى زود گذر آنان گوش فرا نمىدهند و اعتنايى نمىكنند ، از قلهء مرتفعترى مىنگرند و نسخه هاى دردهاى خانمان سوز آنها را كه بدون توجه دور انداخته‌اند ، مانند جان عزيز و گرانبها از دست\r\n","description":"","footnote":"","page_name":" 1 ","page_number":5},
  {"content":"\r\nنمىدهند ، قرآن آن كلام الهى را مىخوانند و دروس انسانى على بن ابى طالب را فرا مىگيرند و گلهاى عطر آگين از مثنوى مىچينند و بىنوايى امروز بشر آنان را به آثار بزرگى مانند ( بىنوايان ) رهبرى مىكند .\r\nمىگويند : ما نسل امروز در نقطهء عطفى از تاريخ قرار گرفته‌ايم و با شتاب عجيبى در حال پيچيدن از گردنهء صحب العبور تاريخ در حركتيم ، ما كه نمىدانيم پس از سپرى كردن اين راه مخوف به كدامين جلگهء خرم يا دشت سوزان قدم خواهيم گذاشت ، پس بهتر اين است كه نفسها را در سينه ها حبس كنيم و دم نزنيم تا ببينيم اين كاروان از كجا سر به در خواهد آورد . بگذاريد اين بارهاى سنگين را كه از گذشته با خود همراه آورده‌ايم در همين گردنه بريزيم و بپاشيم . اينها نمىدانند و يا نمىخواهند بدانند كه اغلب انفجارهاى روانى مفيد در طول تاريخ در اين گونه گردنه هاى صعب العبور رخ داده و براى آينده جنبهء حياتى داشته است . ما بايد بدانيم بارهاى سنگينى را كه بايستى در اين نقطه عطف از دوش خود بيندازيم آن اصول و قوانين و رسوم است كه بشر در گذرگاه خود به سوى امروز از جنگلهاى قرون و اعصار گذشته كه ارتباطى با متن عقايد و روش الهى - انسانى آدميان نداشته چيده است و مىبايست آن بار سنگين را تدريجاً و با پيش رفت روزگاران از خود دور مىكرد و اين اندازه مسامحه و تأخير روا نمىداشت . ما در انداختن زنجيرهاى گرانبار و تحميلى سود جويان روزگاران گذشته ضرورت كامل مىبينيم ، ولى اين مطلب خنده آور و در عين حال درد انگيز است كه انسان خود را از دوش خود بيندازد و چون مبارزهء انسان با خويشتن سطحى و زود گذر است و براى هشياران انديشمند و انسان دوست مسخره‌اى بيش جلوه نمىكند ، لذا با تمام تحمل و بردبارى اين گردنه را در حالى كه دست ناتوانان را هم گرفته‌اند عبور خواهند كرد . درود بىشائبهء ما به اين شخصيتها است كه راه مىروند و به عقب ماندگان راه باز مىكنند .\r\n","description":"","footnote":"","page_name":" 2 ","page_number":6},
  {"content":"\r\n\r\n\r\nچند مقدمه را متذكر مىشويم :\r\nمقدمهء اول :\r\nتأثيرى كه شمس تبريزى در روح جلال الدين ايجاد كرده است .\r\nشايد براى اشخاص زيادى هنوز اين مسئله به طور يك معماى لا ينحل جلوه كند كه جلال الدين مولوى با آن مقام علمى و با داشتن آن انديشهء تابناك و فعال چگونه تحت تأثير مردى قرار گرفته است كه يك اثر علمى و فكرى برجسته از او ديده نمىشود ؟ ممكن است يك فرد انسان به فردى ديگر از نوع خود به جهت داشتن مزاياى جالب علاقه مند شود ، ولى محبت و علاقه غير از مسئلهء انفجار و دگرگون شدن روحى دهشتزايى است كه در جلال الدين مولوى در مقابل شمس تبريزى مشاهده مىشود و به يقين مىدانيم كه اين محبت مربوط به هيجانات غرايز معمولى انسانها نبوده است .\r\nپس اين معما چگونه حل خواهد گشت ؟ ما براى توضيح اين مسئله اولًا به طور اجمال داستان ملاقات اين دو مرد را نقل مىكنيم ، سپس به تفسير و تحليل آن در حدود توانايى مىپردازيم . ما با جزئيات مسافرت شمس به ديار جلال الدين و مقدمات آن كارى نداريم .\r\nآن چه كه از متن بعضى از تواريخ در خور توجه بر مىآيد اين است كه : جلال الدين در روز شنبه بيست و ششم جمادى الآخر در سال 642 هجرى در قونيه شمس تبريزى را ملاقات كرده است . در بارهء اين ملاقات مطالب گوناگونى گفته شده است . افلاكى مىگويد :\r\n« شمس الدين تبريزى از مولانا پرسيد كه : بايزيد بزرگتر است يا محمد صلى الله عليه و آله ؟ مولانا گفت : اين چه سؤال باشد ؟ محمد صلى الله عليه و آله خاتم پيغمبران است وى را با ابو يزيد چه\r\n","description":"","footnote":"","page_name":" 3 ","page_number":7},
  {"content":"\r\nنسبت ؟ شمس الدين گفت : پس چرا محمد صلى الله عليه و آله مىگويد : « ما عرفناك حق معرفتك » و با يزيد گفت : « سبحانى ما اعظم شانى » مولانا از هيبت اين سؤال بيفتاد و از هوش برفت . چون به خود آمده دست مولانا شمس الدين بگرفت و پياده به مدرسهء خود آورد و در حجره در آورد و تا چهل روز به هيچ آفريده راه ندادند . » ( 1 )  اين مطلب را در مقالات چنين نقل كرده‌اند :\r\n« . . . اما مصطفى صلى الله عليه و آله در بارهء او چيزى نمىگويم ، زيرا - شأن او بزرگ است ، خداوند او را در درياى كرم خود غوطه ور ساخت پس از آن بيرون آورد ، قطره هاى نور از او چكيد ، از هر قطره پيغمبرى بيرون آمد و از باقى ماندهء قطرات اولياء را آفريد ، پس چگونه به گفتگو در بارهء شأن او نزديك شوم ؟ مگر اين كه بگويم او از همه كس بعد از او افضل است و چگونه كسى را با او مقايسه توانم كردن ، آن چه كه بدون علم و عقل و كوشش بلكه به بركت پيروى او به من رسيده است اين بود و اولين سخنى كه با او گفتگو كردم ( با جلال الدين ) همين بود . اما با يزيد ملتزم پيروى او نشد و « سبحانك ما عبدناك » نگفت . مولانا تمام و كمال اين سخن را درك كرد . . . » ( 1 )  بعضىها گمان كرده‌اند عبارات فوق را كه شمس گفته است نقل افلاكى را در ملاقات شمس با جلال الدين و گفتگوى آنها تأييد مىكند ، در صورتى كه اگر عبارات فوق مخالف نقل افلاكى نباشد حد اقل ابهام انگيز است و نيز با يك دقت كافى معلوم مىشود كه خود شمس در بارهء پيغمبر اسلام همان عقيدهء تثبيت شدهء معمولى را داشته است .\r\nبه هر حال ما صورت ديگر داستان ملاقات و گفتگوى آن دو را نيز نقل مىكنيم و سپس به بررسى خود وارد مىشويم . صورت ديگر اين داستان چنين است :\r\n« شمس از مولانا پرسيد : ابا يزيد بزرگتر است يا محمد صلى الله عليه و آله ؟ مولانا فرمود از هيبت آن سؤال گويا هفت آسمان از همديگر جدا شد و بر زمين فرو ريخت و آتش عظيم از باطن من به جمجمهء دماغ زد و ديدم كه دودى تا ساق عرش بر آمد .\r\n","description":"","footnote":" ( 1 ) مناقب افلاكى ، ص 618 . .  ( 1 ) مقالات شمس تبريزى ، ص 96 . . ","page_name":" 4 ","page_number":8},
  {"content":"\r\nمولانا جواب داد كه محمد رسول الله صلى الله عليه و آله بزرگتر عالميان بوده ، چه جاى با يزيد است ؟ شمس فرمود : پس چه معنا است كه با همهء عظمت خود « ما عرفناك حق معرفتك » فرمايد و اين ابا يزيد « سبحانى ما اعظم شأنى » و « انا السلطان السلاطين » گويد ؟ فرمود : ابا يزيد را تشنگى از جرعه‌اى ساكن شد و دم از سيرابى زد و كوزهء ادراك او از آن مقدار پر شد و آن نور به قدر روزن خانهء او بود . اما حضرت مصطفى صلى الله عليه و آله را استسقاى عظيم بود و تشنگى در تشنگى و سينهء مباركش به شرح « أ لم نشرح لك صدرك » « ارض الله واسعه » گشته بود ، لاجرم دم از تشنگى زد و هر روز در استدعاى قربت زيادتى بود و از اين دو دعوى ، دعوى مصطفى صلى الله عليه و آله عظيم است ، از بهر آنك چون با يزيد به حق رسيد خود را پر ديد و بيشتر نظر نكرد اما مصطفى صلى الله عليه و آله هر روز بيشتر مىديد و پيشتر مىرفت ، انوار عظمت و قدرت و حكومت حق را يوما بيوم و ساعة بعد ساعة زياده مىديد ، از اين روى « ما عرفناك حق معرفتك » مىگفت . شمس الدين نعره‌اى بزد و بيفتاد . » ( 1 )  با نظر به مجموع روش علمى و عرفانى جلال الدين صورت دوم داستان ملاقات ، عقلانىتر و شايسته تر به نظر مىرسد و چند دليل اين مطلب را اثبات مىكند :\r\nدليل اول - اگر حقيقتاً سؤال شمس در باره برترى بايزيد و پيغمبر اسلام جلال الدين را منقلب و دگرگون ساخته و باعث انفجار روانى او گشته است ، چرا در كتاب مثنوى كه باز گو كنندهء تمام عقايد و سوزشهاى درونى او است اثرى از پذيرش گفتار شمس ديده نمىشود ؟ يعنى در هيچ صفحه‌اى از كتاب مثنوى ديده نمىشود كه جلال الدين به بايزيد آن برترى را داده باشد كه در داستان ديده مىشود .\r\nدليل دوم - تعظيم و تجليلى كه جلال الدين در موارد فراوان از خاتم الانبياء صلى الله عليه و آله در مثنوى آورده ، در بارهء هيچ مخلوقى از اولين و آخرين نياورده است ، با اين حال اگر جلال الدين چنين مقايسه‌اى را پذيرفته باشد در حقيقت يا چند شخصيتى\r\n","description":"","footnote":" ( 1 ) مقالات شمس ، مقدمه و تصحيح احمد خوشنويس عماد ، ص 1 و 2 كه نفحات الأنس ، عبد الرحمن جامى ، ص 466 . . ","page_name":" 5 ","page_number":9},
  {"content":"\r\nمنحرف بوده است و يا خود و ديگران را فريب داده است و چنين چيزى در بارهء جلال الدين بزرگترين توهين به مقام روحى او خواهد بود .\r\nدليل سوم - جلال الدين صدها بار در مثنوى مضمون بيت ذيل را فرياد مىزند :\r\n\r\nمن غلام آن كه او در هر رباط\r\nخويش را و اصل نداند بر سماط\r\n\r\nو اين اصل الهى را با اشكال و بيانات گوناگون آن اندازه گوشزد كرده است كه بدون تأويل آن جملات كه از امثال با يزيد نقل مىشود ، به هيچ وجه قابل پذيرش نمىباشد بلكه حتى اگر قابل تاويل هم بوده باشد ، صدور آن گونه جملات به اضافهء اين كه نوعى خود پرستى است كه جلال الدين آن را بدتر از بت پرستى مىداند - بستن راه سالكين حقيقى راه خدا خواهد بود ، زيرا - نقص مادى و جهان بينى همه جانبه آن اشخاص با چنان ادعا براى هيچ كس قابل هضم نمىباشد و معلوم است كه اين گونه دعاوى يك عده انقلابات روانى شخصى و به قول جلال الدين كه در مثنوى : « در بيان معنى فى التاخير آفات » گفته است جست و خيزهاى ( من ) انسانى است كه از واقعيت خبر نمىدهد . در ابيات عنوان فوق چنين مىگويد :\r\n\r\nچون در آن خم افتد و گوييش قم\r\nاز طرب گويد منم خم لا تلم\r\nآن منم خم خود انا الحق گفتنى است\r\nرنگ آتش دارد الا آهنى است\r\n\r\nملاحظه مىشود كه مولوى مىگويد كسى كه مىگويد ( منم خم صبغه الله ) يا ( انا الحق ) ، اين گفتار ناشى از طرب و جست و خيزهاى روانى او است . اين شخص كه مىگويد : ( من آتشم ) او آتش نيست ، بلكه آهن است كه رنگ آتش گرفته است .\r\n\r\nآدمى چون نور گيرد از خدا\r\nهست مسجود ملايك ز اجتبا\r\n\r\nجلال الدين اين مطلب را در موارد زيادى از مثنوى متذكر شده است كه خود كاشف از اين است كه دعاوى مزبوره واقعيت ندارد .\r\nدر بارهء علت انقلاب روحى مولوى در هنگام ملاقات با شمس تبريزى دو مطلب ديگر نيز نقل شده كه در تذكره ها آمده است .\r\n","description":"","footnote":"","page_name":" 6 ","page_number":10},
  {"content":"\r\n\r\n\r\nجلال الدين مولوى از شمس تبريزى دانشمندتر و متفكرتر بود\r\nخود شمس تبريزى در بارهء جلال الدين مىگويد :\r\n« مولانا اين ساعت در ربع مسكون مثل او نباشد ، در همهء فنون ، خواه اصول ، خواه فقه و خواه نحو و در منطق با ارباب آن به قوت معنى سخن گويد به از ايشان و با ذوق تر از ايشان و خوبتر از ايشان . اگرش ببايد و دلش بخواهد و ملالش مانع نيايد و بىمزگى آن كه اگر من از سر خرد شود و صد سال بكوشم ده يك علم و هنر او حاصل نتوانم كردن . . . » ( 1 )  همچنين با نظر به آثار كتبى جلال الدين جاى ترديد نيست كه فضل و دانش و انديشهء منطقى جلال الدين قابل مقايسه با نوشتجاتى كه در مقالات شمس ديده مىشود نمىباشد . مگر اين كه كسى بگويد : آثار شمس از بين رفته است و چنين احتمال بسيار بعيد به نظر مىرسد . آن چه كه در مقالات شمس مشاهده مىشود يك عده مطالب مربوط به الهيات و اخلاق است كه البته داراى مسائل بسيار قابل توجه است ، ولى قابل مقايسه با يك صدم مثنوى جلال الدين هم نمىباشد .\r\nآيا شمس تبريزى است كه جلال الدين را ساخته است ؟\r\nچقدر دور از حقيقت است كه شعله هاى يك انبار بنزين را معادل شعلهء يك چوب كبريت بدانيم كه به انبار بنزين نزديك شده است و آن را به آتش كشيده است درست است كه شمس تبريزى داراى آن مادهء احتراق بوده است ، ولى در طول زندگانى به هزاران نفر عالم و جاهل نزديك شده است ، چرا تنها موجودى كه از ملاقات شمس زبانه كشيده جلال الدين رومى بوده است ؟ آيا اين حقيقت دليل آن نيست كه خود جلال الدين شخصيت روحى بسيار و الا و ارجمندى داشته است ؟ اينك اين مسئله پيش مىآيد كه جلال الدين از شمس تبريزى چه گرفته است ؟ مىگوييم : براى روح انسانى لحظاتى مىآيد كه ممكن است يك حادثهء معين تمام درياهاى روح او را به تلاطم آورد ، اين حقيقت از نظر روانى قابل انكار نيست ،\r\n","description":"","footnote":" ( 1 ) مقالات شمس ، ص 125 . . ","page_name":" 7 ","page_number":11},
  {"content":"\r\nتاريخ بشرى از اين انقلابات روحى كه مردانى را به اوج شهرت و افتخار رسانيده است افراد بىشمارى را سراغ دارد .\r\nدر همين مجلد داستان انقلاب روحى فضيل بن عياض و حكيم سنايى و تولستوى و لنين را مشروحاً مطالعه خواهيد فرمود و خواهيد ديد كه شخص اولى با شنيدن يك آيه و دومى با شنيدن سخنان مجذوب لايخوار در گلخن حمام و دو مرد سوم و چهارم با ديدن دو حادثهء دل خراش به انقلاب روانى شگفت انگيزى دچار شدند كه هر يك به نوبت خود آثار شگفت انگيز روانى از خود به يادگار گذاشتند .\r\nاين لحظات روحى را با هيچ كلمه‌اى نمىتوان توصيف كرد به جز اين كه بگوييم : ( لحظاتى است كه تمام شخصيت پذيرندهء انسان با هر دو سطح ظاهرى و عميقش در پشت پردهء چشمش حادثه‌اى را تماشا مىكند ، يا كلامى را مىشنود ) .\r\nبنا بر اين تمام موجوديت او از خود آگاه و ناخود آگاه و عقل وجدان و صدها نيروى ديگرش دست به هم داده گويى تمام سيمهاى الكتريسته‌اى مغز انسانى را يك جا جمع كرده به يك لامپ وصل مىكنند . براى آدمى لحظه‌اى حساستر از اين لحظات وجود ندارد . او با روشنايى اين لامپ مرموز چه كارها كه نمىتواند انجام بدهد ؟ چراغى كه بدينسان روشن مىشود تمام حقايق را كه بر ديگران تاريك مىنمايد براى او روشن مىسازد ، قوانين انسان و جهان براى او طور ديگر مطرح مىگردد .\r\nبه نظر مىرسد كه ملاقات شمس تبريزى با جلال الدين لحظات روانى مزبور را ايجاد كرده است ، ولى روان و مغز و انديشه و وجدان جلال الدين بوده است كه با مشاهدهء شمس آن لحظات را نمودار ساخته است .\r\n","description":"","footnote":"","page_name":" 8 ","page_number":12},
  {"content":"\r\n\r\n\r\nمقدمهء دوم - جلال الدين مولوى شرقى و ويكتور هوگوى غربى\r\nيكى از مسائل با اهميت كه ميان فضلا و دانشمندان مطرح مىگردد ، مقايسهء جلال الدين مولوى با بعضى از متفكرين غربى مخصوصاً نويسنده و متفكر نامور ويكتور هوگو مىباشد . روشن است كه در اين گونه مسائل در تحت تأثير عواملى قضاوتهاى افراطى و تفريطى زياد صورت مىگيرد .\r\nالبته از اين نكته هم غفلت نداريم كه اين مقايسه براى اشخاصى مطرح است كه از اين دو شخصيت و آثارشان به حد كافى اطلاع دارند و اما كسانى كه از اين دو مرد تنها اسمى شنيده و از آثارشان فقط جنبهء داستان و ظواهر آنها را علاقه مند بوده‌اند ، يا بايستى مقدارى در تحقيق و شناسايى آن دو شخصيت متحمل زحمت بشوند ، يا اين مقدمه را نخوانند و بگذرند .\r\nسه مسئله را در اين مبحث مطرح كنيم :\r\nمسئله اول در اثبات همكارى جلال الدين و ويكتور هوگو در فرهنگ عالى انسانى .\r\nمسئله دوم - شخصيت فردى هر يك از دو شخصيت .\r\nمسئله سوم مقايسهء اجمالى ميان آثار دو شخصيت .\r\nمسئلهء اول - فرهنگ عالى انسانى شرق و غرب نمىشناسد\r\nدرست است كه اختلاف محيطها و عوامل اجتماعى و تاريخى و سياسى كرهء خاكى ما را از لحاظ فرهنگ به دو بلوك اساسى شرق و غرب تفكيك و تقسيم نموده است ، اگر وضع فرهنگ انسانى را داراى سطوح ظاهرى و عميق بدانيم ، مسلماً اين تفكيك و تمايز تا سطوح نسبتاً عميق نفوذ كرده است ، اما در قعر نهايى اين سطوح با انسانى روبه رو مىشويم كه پس از حذف همه تمايزات محيطى و ساير عوامل داراى يك فرهنگ بسيار عالى و مثبت مىباشد . اين فرهنگ عالى بدان جهت كه داراى گسترش ديدگاه و جريان دائمى است ، از اختصاصات ملتها و ركود به كلى بر كنار است . اين\r\n","description":"","footnote":"","page_name":" 9 ","page_number":13},
  {"content":"\r\nفرهنگ جايگاه اصول مشتركهء انسانها از لحاظ طبيعى و روانى است . اين جايگاهى است كه ديوژن بدون ژان ژاك روسو نمىتواند كار كند و انيشتين بدون هنرى برگسون نمىتواند به نتيجه‌اى برسد . ابن سينا با ابو سعيد ابو الخير مشغول مطالعهء يك كتابند .\r\nما اگر بخواهيم وعده گاه ملاقات جلال الدين و ويكتور هوگو را پيدا كنيم بايستى سطوح مزبورهء فرهنگ را پشت سر بگذاريم و به همان عميقترين سطح فرهنگ انسانى وارد شويم . در آن هنگام كه جلال الدين جنگها و صلحهاى بازيگرانه را خيالات معرفى مىكند و مىگويد :\r\n\r\nبا خيالى صلحشان و جنگشان\r\nبا خيالى فخرشان و ننگشان\r\n\r\nويكتور هوگو مىگويد :\r\n« حالا ديگر براى جلب خوشبختى تنها بايد دهان بر شيپور جنگ نهاد . همه جا برق فولاد مىدرخشد و همه جا دود و آتش بر مىخيزد ، ديگر مردمانى كه دسته دسته از پى كشتار هم روانهء ميدان آدم كشى مىشوند براى روشن كردن ظلمتكده روح خود وسيله‌اى جز آن ندارند كه شعلهء توپهاى جنگ را بر افروزند . . . اين يكى يك نفر روسى است زود او را بكش مغزش را بكوب اين ديگرى كروات است ، چرا معطلى ؟ آتش كن ، براى چه ؟ براى اين كه لباسش سفيد است اين آدم را به دست خود مىكشم و با دل آسوده به خانه باز مىگردم ، زيرا - اين مرد جانى است كه در آن سوى رود رن به دنيا آمده است » .\r\nدر همان سطح عميق است كه اين دو سخن شرقى و غربى به فاصلهء قرنها ، ولى در حقيقت در يك لحظهء ما فوق زمان گفته شده است . آرى آن سطح نهايى فرهنگها چنان كه محيط و نژادى را نمىشناسد ، بگذشت ساليان و قرنها نيز اعتنايى ندارد .\r\nبه جهت عدم توجه به فرهنگ اصيل و عالى انسانى است كه شايد براى عده‌اى از افراد مقايسه ميان ويكتور هوگوى غرب و جلال الدين شرق قابل هضم نباشد .\r\nولى بايستى در اين باره تأمل بيشترى داشته باشيم .\r\n","description":"","footnote":"","page_name":" 10 ","page_number":14},
  {"content":"\r\nويكتور هوگو صدها جملهء بسيار جالب در بارهء موقعيت انسان در اجتماع و در مجموع جهان هستى گفته است كه با حذف خصوصيات محلى و زمانى شباهتهاى قابل توجهى با گفته جلال الدين در مثنوى دارد . اگر براى آدميان يك فرهنگ اساسى در زير قشرهاى دريافتهاى موقت و محدود وجود نداشت ، بايستى آن تشابهات را بىعلت و تنها از راه تصادف نامعقول تفسير و تحليل كنيم و اين گونه تفسير در بارهء فعاليت مغزهاى بزرگ بسيار كودكانه مىباشد .\r\nما نمىخواهيم ميان مطالب اين دو شخصيت تشابه ساختگى ايجاد كرده و بگوييم : مطالب به طور مستقيم با يكديگر مربوطاند . چيزى كه با اطمينان مىتوانيم بگوييم اين است كه دو گروه مطالب در ريشه هاى نهايى خود به يك ديگر مىرسند و در هم مخلوط مىشوند .\r\nبا ملاحظهء شرايط دوران جلال الدين مسائلى را كه او مطرح كرده است ، مىتوانست به عنوان اولين منزلگه كاروانيان انسانها تلقى شود كه مىبايست بايستگىها و شايستگىهاى آن را مطرح ساخت ، اما در دوران هوگو با در نظر گرفتن شرايط محلى و زمانى اولين منزلگه :\r\n\r\nبشنو از نى چون حكايت مىكند\r\nو ز جدايىها شكايت مىكند\r\n\r\nو\r\n\r\nصورت از بىصورتى آمد برون\r\nباز شد كانا إليه راجعون\r\n\r\nنبوده است ، بلكه اولين منزلگه كاروانيان انسانى قلمرو پهناور و پيچ در پيچ اجتماع بوده است كه به جهت افزايش جمعيتها و كثرت ارتباطات و بروز تدريجى اكتشافات حاصل شده بود و اگر با اين شرايط ويكتور هوگو به مسائل مجموع جهان هستى و الهيات مطابق ديدگاه مولوى مىپرداخت در حقيقت هم خود را فريب داده بود و هم اجتماع خود را .\r\nفرهنگ عالى انسانى كه عميقترين سطوح فرهنگها است و ما به طور اجمال به آن اشاره كرديم نمىتواند راكد باشد ، جريان و تحول در ذرات آن است . اين فرهنگ\r\n","description":"","footnote":"","page_name":" 11 ","page_number":15},
  {"content":"\r\n\r\nوجود جلال الدين را در يك دوران همان گونه ضرورى نشان مىدهد كه ويكتور هوگو را در زمان ديگر و الكسيس كارل را در دورانى ديگر .\r\nاگر بخواهيم امروزه دو شخصيت مورد بحث را به عنوان دو خدمتگزار شايسته به كاروانيان انسانى در نظر بگيريم و نقطهء مأموريت آن دو را دقيقاً تعيين كنيم ، ويكتور هوگو در جايى قرار مىگيرد كه ديناميسم حيات انسانى را تقويت نموده به كار مىاندازد و سپس به دست جلال الدين مولوى مىسپارد كه دستشان را بگيرد و تا منزلگه انا لله و انا إليه راجعون رهنمونشان باش .\r\nمسئله دوم - شخصيت فردى هر يك از دو شخصيت\r\nاگر بخواهيم ميان جلال الدين و ويكتور هوگو از نظر شخصيت فردى به وسعت معناى كلمه مقايسه‌اى داشته باشيم ، مقايسهء همه جانبهء اين در شخصيت بسيار نامور به طور دقيق امكان پذير نيست ، بلكه ما هرگز نمىتوانيم اين دو شخصيت برجسته را به طور علمى منطقى ( نه با خيالات بىپايه ) رو در روى هم قرار داده ، واحدهاى عناصر شخصيت و مجموع تركيب يافتهء آنها را با يكديگر ارزيابى و مقايسه نماييم .\r\nمانند اين است كه ما از فاصلهء دور و با عينك مشخص و شمارهء زيادى از شرايط مخصوص ، سقراط را بيرون كشيده سپس دست برده گاندى را هم از ميان هزاران شرايط مخصوص تجريده نموده و آن دو را به جبار كنار هم مىنشانيم ، سپس در واحدهاى عناصر شخصيت و مجموع تركيب شدهء آنها به تفكر مىپردازيم كه از آنها بروز كرده و با عينك مخصوص ما هم قابل مشاهده مىباشند ، مقايسه ها انجام مىدهيم بلى در مقدارى از مشتركات عمومى از نظر اوصاف و فعاليتهاى روانى و نتايج آن فعاليتها كه آشكار شده و دست به دست به ما رسيده است مىتوان كارى كرد و تطبيق و مقايسه‌اى انجام داد ، به اضافه خصوصيت موردى كه در مسئلهء ما وجود دارد و آن اين است كه ما به جهت نزديكى دوران زندگى ويكتور هوگو با زمان ما ، مىتوانيم حقايق زيادى را در بارهء شخصيت فردى او بدانيم ، در صورتى كه اين روشنايى در بارهء جلال الدين مولوى تقريباً امكان ناپذير است .\r\n","description":"","footnote":"","page_name":" 12 ","page_number":16},
  {"content":"\r\nچنان كه از تواريخ بر مىآيد نسبت هر دو مرد به شخصيت برجسته‌اى منجر مىگردد . بنا به نقل فاضل محترم ارجمند كتاب ( بىنوايان ) ( 1 )  « ويكتور هوگو خود در نامه‌اى كه در 1829 به بوردونه وزير داخلهء شارل دهم پادشاه فرانسه براى امتناع از دريافت مستمرى از اين پادشاه نگاشته است مىنويسد :\r\n« در خانوادهء من كه از 1531 عنوان نجابت داشته است . . . » و نيز خود ويكتور هوگو ضمن بسيارى از آثارش به قدمت و اصالت خاندانش اشاره كرده مثلا در جلد اول بىنوايان از اسقف ( پتولماييس ) نام برده و او را عم بزرگ خود ناميده است .\r\nبعد در قسمت ( واترلو ) ، در همين كتاب به مناسبت قلعهء ( اوگومون ) نزديك جنگ واترلو گفته است كه اين اسم اوگومون در زبان لاتين « هوگومون » است و اين ناحيه به اسم يكى از اجداد او نامگذارى شده است . » ( 1 )  پدر او هم ژنرال هوگوى معروف است .\r\nجلال الدين مولوى نيز مطابق گفتار تذكره نويسان نسب درخشانى داشته و بنا به گفته شيروانى در ( بستان السياحه ) : « ابا عن جد از علماى نامدار و عالى مقدار و از فضلاى كبار آن ديار بودند . » عصر تولد هر دو شاعر تقريباً از دوره هاى پر غوغا بوده است ، ويكتور هوگو زمان تولد خود را چنين توصيف مىكند :\r\n« اين قرن دو سال داشت ( از قرن نوزدهم دو سال گذشته بود ) رم جاى اسپارت را مىگرفت از زير جلد بناپارت ، ناپلئون ظاهر مىگشت قنسول اول بود ، اما پيشانى امپراطوريش اين نقاب تنگ را در هم مىشكست . در چنين موقع در بزانسون شهر قديم اسپانيايى ، مانند حبه‌اى در معرض يك تند باد از نژادى در عين حال\r\n","description":"","footnote":" ( 1 ) آقاى حسين قلى مستعان . .  ( 1 ) بىنوايان ، ج 1 ص 10 ، شرح زندگى ويكتور هوگو به قلم آقاى مستعان . . ","page_name":" 13 ","page_number":17},
  {"content":"\r\nبرتون و لورن طفلى به وجود آمد . » ( 1 )  اگر چه اين مضمون شاعرانه نمىتواند باز گو كنندهء دقيقى در بارهء محيطى بوده باشد كه هوگو در آن به دنيا آمده است ، ولى دوران جوانى و ميانسالى او در نوسانات اجتماعى و سياسى غوطه ور بوده است ، حتى دورانى را در زندگانىاش سپرى كرده است كه « در خانه اش امنيت نداشت ، براى سرش قيمت معين شده بود ، ناگزير از آن بود كه پنهان شود و براى هر شب پناهگاه تازه‌اى بيابد . » ( 1 )  در دوران پناهندگىاش به جزيرهء زر سه قطعهء ذيل را سروده است :\r\n« اكنون كه درست كار را جاى در غرقاب ذلت است ، اكنون كه به خيانت عصاى پادشاهى مىدهند ، اكنون كه حقوق حقه پاى مال شده است ، اكنون كه هر كه صالحتر است ذليلتر است ، اكنون كه ذلت و زوال شرف كشور در همه جا اعلان شده است ، اى جمهورى پدران ما اى ( پانتئون ) عظيم مالامال از روشنايىها اى گنبد زرين كه سر بر گنبد لاجوردى آسمان سوده‌اى اى جايگاه ارواح فنا ناپذير اكنون كه با نردبانهاى بلند ظلم و استبداد را بر ديوارهاى رفيع تو چسبانده‌اند ، اكنون كه روح قوى ضعيف شده است ، اكنون كه حقيقت و عظمت و زيبايى را از ياد برده‌اند ، اكنون كه خائن و نالايق شرف را ، قانون را ، حق را ، افتخار را ، سوابق درخشان را و همهء بزرگانى را كه در بستر خاك خفته‌اند ، به خوارى مىنگرند . اكنون كه وضع چنين است اى جلاى وطن اى درد اى غم دوستت مىدارم اى يأس تو تاج افتخار منى اى فقر دوستت دارم در خانه‌ام را كه در معرض باد است دوست مىدارم مصيبت را همين مجسمهء خشن را كه مىآيد و كنار من مىنشيند دوست مىدارم بد بختى و تيره روزى را كه مورد امتحانم قرار داده است دوست مىدارم . . . » ( 3 ) \r\n","description":"","footnote":" ( 1 ) بىنوايان ، ج 1 ، ص 10 . .  ( 1 ) بىنوايان ، ج 1 ، ص 56 . .  ( 3 ) بىنوايان ، ج 1 ، ص 58 . . ","page_name":" 14 ","page_number":18},
  {"content":"\r\nاما جلال الدين مولوى ، درست است كه پيرامون زندگانى او را حوادث تلخى از سنخ حوادث ويكتور هوگو فرا نگرفته است ، ولى ضربه هاى روحى كه به جلال الدين روى آورده است مىتواند اثبات كند كه او هم مانند ويكتور هوگو تلخىهاى زندگانى را چشيده است .\r\nگفته شده است كه جلال الدين طعم غارتگران مغول را در زادگاه خود شهر بلخ نچشيده است ، زيرا - تصرف بلخ به دست غارتگران مغول در حدود سال 617 هجرى بوده است . ( 1 )  جلال الدين در آن تاريخ در بلخ نبوده و در حال مهاجرت به آسياى صغير بوده و اين مسافرت از روى قرائن به طول انجاميده است ، زيرا - در اين مسافرت از راه بغداد كه در آن موقع تحت حكومت سلطان علاء الدين كيقباد سلجوقى بوده است به حجاز و از حجاز به طرف شام و از آن جا به سوى قونيه حركت كرده است .\r\nما نمىدانيم اين استنباط در بارهء وضع جلال الدين تا چه اندازه صحيح است ، ولى بهترين مطالبى كه در اين مسئله تاريك مىتواند تا حدودى ما را روشن بسازد اين است كه در موقعى كه جلال الدين در قونيه بوده است از حملات و تاخت و تازهاى مغول به شام و مصر اظهار ناراحتى شديدى مىكرده است ، در يكى از جملاتش مىگويد :\r\n« مولانا فرمود در تفسير : كه من اين را به امير پروانه براى آن گفتم كه سپهسالار سپه مسلمانى شدى و ايمان آوردى كه خود را فدا كنم و عقل و راى و تدبير خود را براى بقاى اسلام و كثرت اهل اسلام فدا كنم تا اسلام بماند و چون اعتماد به رأى خود كردى و حق را نديدى و همه را از حق نداشتى ، حق تعالى عين آن سبب را وهن و سعى تو را سبب نقص اسلام كرد كه تو با تاتار يكى شده و يارى مىدهى تا\r\n","description":"","footnote":" ( 1 ) تاريخ مفصل ايران از استيلاى مغول تا اعلان مشروطيت ، عباس اقبال - اگر چه تاريخ تصرف بلخ را از طرف مغول مشخص ننوشته است ، ولى با ملاحظهء تاريخ تصرف مجموع شهرهاى خراسان تاريخ فوق قابل پذيرش است . . ","page_name":" 15 ","page_number":19},
  {"content":"\r\nشاميان و مصريان را فنا كنند و ولايت اسلام را خراب كنى ، پس آن سبب را كه بقاى اسلام بود سبب نقص اسلام كردى . » ( 1 )  در جملات ديگر مىگويد :\r\n« پروانه گفت : شب و روز جان و دلم به خدمت است و از مشغولىها و كارهاى مغول به خدمت نمىتوانم رسيدن ، مولانا فرمود : اين كارها كار خير است ، زيرا - كه سبب امن و امان مسلمانان است ، خود را فدا كرده‌ايد . » ( 2 )  و نيز مىگويد :\r\n« از مولانا سؤال كردند كه مغولان مالهاى ما مىستانند و ايشان نيز ما را گاهگاهى مالها مىبخشند ، حكم اين چون باشد ؟ فرمود : هر چه از مغول بستانند ، همچنان است كه در قبضه و خزينهء حق در آمده است ، همچنان كه از دريا كوزه‌اى يا خمى را پر كنى و بيرون آرى ، آن آب ملك تو گردد ، مادام كه در كوزه يا خم است و كس را در آن تصرف نرسد ، هر كه از آن خم ببرد بىاذن تو غاصب باشد ، اما چون باز به دريا ريخته شد بر جمله حلال گردد و از ملك تو بيرون آيد ، پس مال ما بر ايشان حرام است و مال ايشان بر ما حلال است . » ( 3 )  از امثال اين جملات روشن مىشود كه مسئلهء مغول از نظر ستمكارى و ويران ساختن كشورهاى اسلامى براى جلال الدين كاملًا مطرح بوده و در اين باره رنج مىبرده است ، مخصوصاً تندى جملات اول كاشف از ناراحتى بسيار شديدى است . به هر حال چنان كه گفتيم دوران جلال الدين مانند ويكتور هوگو به زمان ما نزديك نيست و بيش از اين نمىتوانيم در وضع روحى جلال الدين مطلب قاطعانه‌اى بگوييم .\r\n","description":"","footnote":" ( 1 ) فيه ما فيه ، ص 23 . .  ( 2 ) فيه ما فيه ، ص 30 . .  ( 3 ) فيه ما فيه ، ص 88 . . ","page_name":" 16 ","page_number":20},
  {"content":"\r\n\r\n\r\nمسئلهء سوم - مقايسهء آثار جلال الدين رومى و ويكتور هوگو\r\nمشروح اين مسئله نيز احتياج به بررسى فراوانى دارد كه از عهدهء اين مقدمات بيرون است ، زيرا - هم آثار ويكتور هوگو متعدد است و هم آثار جلال الدين . كارى كه ما به طور اجمال مىتوانيم انجام بدهيم ، يك مقايسهء اجمالى ميان دو اثر بسيار با اهميت است كه از دو شخصيت مزبور بيادگار مانده ( مثنوى و بىنوايان ) و محتويات آن دو از نظر اهميت چنان است كه كهنگى و فرسودگى به اغلب آنها راهيابى ندارد .\r\nما در اين مسئله مىتوانيم دو نوع مقايسه داشته باشيم :\r\n1 - مقايسه به طور كلى ميان مثنوى و بىنوايان .\r\n2 - مقايسه با نظر با مطالب جالب و ابتكارى آن دو .\r\n1 - مقايسه به طور كلى ميان مثنوى و بىنوايان\r\nالبته هر دو شخصيت آثار متعددى دارند كه براى به دست آوردن معلومات كافى در بارهء نتايج مغزى آن دو بايستى همهء آن آثار را رسيدگى كرد ، ولى مىدانيم كه شاه كار جلال الدين مثنوى است و شاه كار هوگو بىنوايان و با بررسى كافى در اين دو اثر تا حدود زيادى مىتوان از نتايج فعاليت مغزى اين دو شخصيت مطلع گشت .\r\n1 - موضوع هر دو كتاب انسان است و موقعيت او در جهان هستى ، با اين تفاوت كه تمركز قواى دماغى جلال الدين به موجوديت روانى الهى فرد بيشتر از توجه او به موجوديت انسان در قلمرو زندگانى اجتماعى است . به عبارت مختصر و جامعتر : جلال الدين فرد را در پهنهء مجموع هستى ( از طبيعت و ما وراى طبيعت ) كه با خدا ارتباطى دارد مطرح نموده ، سپس مىكوشد عظمت فرد و طرق به دست آوردن آن را نشان بدهد . دردهاى بشرى را در موقعيت مزبور تشخيص داده ، درمانهايى را پيش نهاد مىكند .\r\nويكتور هوگو فرد را در زندگانى فردى و قلمرو اجتماعى مطرح مىسازد و\r\n","description":"","footnote":"","page_name":" 17 ","page_number":21},
  {"content":"\r\nدر خلال مطالعه و استنباطها و انديشه هاى خود از تابش خورشيد الهى به ظلمتكدهء هستى بهره بردارى مىكند .\r\nاين دو نابغه در كار خود تمام نيروهاى عقلى و وجدانى خود را بسيج كرده‌اند ، اختلافى كه در نتيجهء كار آنها مشاهده مىشود مربوط به عوامل و شرايط تاريخى و محلى و دگرگونى و اهميت مسائلى است كه براى آن دو مطرح بوده است .\r\nجنبه هاى مثبت هر دو اثر بزرگ مانند جنبه هاى مثبت يك مجموعهء مركب از واحدهاى ضرورى است كه شرايط زمان و محيط بعضى از آنها را ضرورى و بعضى ديگر را بىاهميت جلوه مىدهد ، اما از لحاظ مجموع واقعيتها و شايستگى و بايستگىهاى انسانى ، هر دو كتاب در يك موضوع نوشته شده است و اين موضوع عبارت است از :\r\nانسان متولد و زندگى كننده در اجتماع كه حلقه‌اى از زنجير اين موضوع به حسب زمان و محيط در دست نوابغ و متفكرين ارجمند انسانى تقسيم شده و هر يك پاره‌اى از اين موضوع را بررسى و صيقلى كرده‌اند .\r\nنتيجهء مقايسهء ما ميان دو اثر بزرگ پس از اعتراف به ضرورت هر دو نوع فعاليت فكرى ، وسعت و عميق ميدانى است كه جلال الدين در آن تكاپو نموده و مقدم بودن موضوعى است كه ويكتور هوگو را جلب كرده است .\r\n2 - در هر دو كتاب اشتباهاتى ديده مىشود كه براى انديشمندان محقق پوشيده نيست . اين اشتباهات با نظر به معلومات طبيعى و انسانى دوران مخصوص هر يك از دو شخصيت ، يك مسئلهء طبيعى بوده است و آنان با نظر به شناسايى علمى و فلسفى زمان خودشان اشتباه فاحش نكرده‌اند ، بلكه معلومات موجوده بيش از آن اقتضا نمىكرده است .\r\nوانگهى هيچ بشر هشيار و خردمند نمىتواند نقص ادراكات خود را در اين دنيا ناديده بگيرد .\r\n","description":"","footnote":"","page_name":" 18 ","page_number":22},
  {"content":"\r\nويكتور هوگو ارزش نهايى كه به كتاب خود ( بىنوايان ) داده است به قرار ذيل است :\r\n« تا از تأثير قوانين و رسوم ، يك عقوبت اجتماعى بر قرار باشد كه در بحبوحهء تمدن دوزخهاى ساختگى به وجود آورد و تقدير ازلى را كه ربانى است از يك شئامت انسانى مشوش سازد ، تا سه معماى عصر : تدنى مرد به دليل رنجبرى ، سقوط زن به دليل گرسنگى و نزارى كودك به دليل ظلمت ، حل نشده باشند و تا در بعض اقطار اختناق اجتماعى امكان پذير باشد ، به عبارت ديگرى و با نظرى باز هم بسيطتر تا در روى زمين نادانى و بىنوايى وجود داشته باشد ، كتبى از اين قبيل مىتواند بىفايده نباشند . » ( 1 )  هوتويل هوس - اول ژانويه 1862 .\r\nملاحظه مىشود كه ويكتور هوگو در عين حال كه مفيد بودن كتاب خود را به گروهى از مسائل ريشه دار اجتماعى مربوط ساخته است ، با تواضع متين مىگويد : اين كتاب با آن شرايط مىتواند بىفايده نباشد ، نه اين كه بگويد من با نوشتن اين كتاب يك تز مطلق به دست بشريت داده‌ام . همچنين جلال الدين مولوى صراحتاً مىگويد :\r\n\r\nهر كه گويد جمله حق است احمقى است\r\nآن كه گويد جمله باطل او شقى است\r\n\r\n3 - هر يك از اين دو مرد بزرگ عالىترين مطالب انسانى را چه از نظر اخلاقى و چه از نظر الهى و روانى در داستانها بيان كرده‌اند .\r\nالبته ما نمىدانيم كه جلال الدين هم مىتوانست مانند ويكتور هوگو يك داستان مفصل و مربوط و منظم را به اندازهء ( بىنوايان ) ويكتور هوگو بسازد و صدها تابلو و سازندگى نبوغ آميز و استنتاجات بسيار عالى انسانى در آن انجام بدهد ؟ ولى اين مقدار مىبينيم كه مولوى در حدود 250 داستان در شش دفتر مثنوى و مثلهاى فوق العاده جالبى را با نتيجه گيرىهاى بسيار با ارزش مطرح كرده است .\r\nنتايج اخلاقى و الهى و فلسفى مثنوى خيلى زيادتر از بىنوايان است . به اضافهء\r\n","description":"","footnote":" ( 1 ) بىنوايان ، مقدمه ص 173 . . ","page_name":" 19 ","page_number":23},
  {"content":"\r\nمباحث قرآنى و حديثى كه خود احتياج به اطلاع و تعمق بيشترى دارد . در صورتى كه مباحث اجتماعى بىنوايان از حيث دقت و اهميت با مثنوى قابل مقايسه نيست ، ولى اين نكته را مىتوان اضافه كرد كه شايد مسائلى كه به جلال الدين مطرح بوده است از نظر فرد انسانى و رابطهء او با مجموع هستى و آفريننده ، به ويكتور هوگو ممكنتر بوده تا آن مسائل اجتماعى كه او را در شرايط مخصوص جلب كرده است ، بالنسبه به جلال الدين .\r\n4 - ابداع و ابتكار معانى بسيار لطيف در هر دو شخصيت فراوان ديده مىشود . تفاوت فعاليت ابداعى آنها روى آن اصل است كه در شماره هاى قبلى متذكر شديم و آن ميدان و قلمروى است كه هر يك از اين دو مرد براى خود انتخاب كرده‌اند . ميدان فعاليت انديشهء جلال الدين فرد در مجموعهء جهان هستى مربوط به خدا است . ميدان فعاليت ويكتور هوگو فرد در پهنهء اجتماع است در مجموعهء جهان هستى كه از روزنه هاى آن اشعه‌اى از تقدير و پيشگاه الهى فروزان است .\r\nولى چنان كه در گذشته گفتيم : جنبه هاى مثبت هر دو اثر بزرگ ( مثنوى و بىنوايان ) براى انسان شناسى و جهان بينى ضرورت اساسى دارد .\r\n2 - مقايسه با نظر به مطالب جالب و ابتكارى آن دو پوشيده نيست كه اين مقايسه هم به طور تقريبى بوده و به جهت اختلاف ديدگاه دو شخصيت در سطوح مجاور محيط و نژاد و عوامل ديگرى مورد مقايسهء همه جانبه نخواهد بود . اين كار را ما براى آن انجام نمىدهيم كه مطالب آن دو را صد در صد با همديگر تطبيق و تشبيه نماييم ، بلكه مىخواهيم تا حدودى وسعت و عمق و موارد مشترك ديدگاه هاى اين دو نفر را بيان كنيم - باشد كه اين مطلب براى بعضى از اشخاص قابل قبول باشد كه فرهنگ اصيل انسانى از نظر اساس و ريشه شرق و غرب نمىشناسد . ما در حدود 150 قطعه از جملات ويكتور هوگو را از كتاب ( بىنوايان ترجمهء فاضل گرامى آقاى مستعان ) در اختيار مطالعه كنندهء محترم مىگذاريم . با دقت در مضامين سخنان ويكتور هوگو\r\n","description":"","footnote":"","page_name":" 20 ","page_number":24},
  {"content":"\r\nاز يك طرف و با تأمل در ابيات بسيار مهم جلال الدين كه ما مورد تفسير و نقد و تحليل قرار داده‌ايم از طرف ديگر ، اين حقيقت را درك خواهيم كرد كه فرهنگ عالى انسانى همكاران و خدمتگزاران شايسته و صديق دارد كه فاصلهء زمان و محيط نمىتواند ميان آنها جدايى بيندازد . نيز باشد كه نويسندگان معاصر ما و آينده بدانند كه براى ورود به صحنهء همان فرهنگ عالى و بارور ساختن و به كار بردن آن در پيش رفت همه جوامع بشرى فقط احتياج به تغيير لباس و شكل و ظاهرى دارند .\r\nپيش از شروع به مطالعهء جملات جاودانى ويكتور هوگو اين نكتهء بسيار مهم را هم در نظر داشته باشيم كه مىتواند تفاوت هدف گيرى اين دو شخصيت را در فعاليت مغزى نشان بدهد : با دقت كافى در عبارات ويكتور هوگو روشن مىشود كه اين مرد در هنگام بيان نكته هاى ابتكارى و عالى در بارهء تنظيم و زيبا ساختن آنها كاملًا هشيارانه حركت مىكرده ، به عبارت ديگر روى هر يك از آن جملات به طور مستقل تكيه داشته است . در صورتى كه جلال الدين به جهت غوطه ور شدن در هدف كلىتر نكات ابتكارى و مطالب بسيار عالى را مثل اين كه ناخود آگاه است مىريزد و مىپاشد و اغلب روى آن مطالب تكيه مستقل ندارد . به همين جهت است كه گاهى ابيات جلال الدين بررسى كننده را در بارهء درك مقصودش دچار ترديد و حيرت مىسازد . مثلا در آن هنگام كه در صدد بيان ناچيز بودن فعاليتهاى حواس ظاهرى سخن مىگويد : اين بيت در ميان آنها ديده مىشود :\r\n\r\nموج خاكى فهم و وهم و فكر ماست\r\nموج آبى صحو و سكر است و فناست\r\n\r\nاگر مقصود جلال الدين از اين بيت آن مطلب باشد كه مىگويد : فهم و وهم و فكر و ساير پديده هاى روانى جلوه هايى از ماده است چنان كه با كلمهء ( موج خاكى ) تعبير كرده است واقعاً فوق العادگى دارد ، سپس جلال الدين اضافه مىكند كه غير از اين موج خاكى كه جلوه ماده است امواج روحانى ديگرى داريم كه هشيارى واقعى و مستى و فنا از مختصات آن است . اما چنان كه گفتيم روى مطلب مزبور تكيهء مستقل ندارد كه تا به طور قطع بگوييم : چه مىگويد .\r\n","description":"","footnote":"","page_name":" 21 ","page_number":25},
  {"content":"\r\n1 - « پس از دريافت بارهء نامهء مفصلى كه فوت يكى از بزرگان كشور را اعلام مىداشت و در آن علاوه بر مناصب و القاب متوفى همهء مشخصات اعيانى و مقامات اشرافى همه اقوامش نيز ذكر شده بود ، با حرارت گفت ( عالى جناب اسقف ) :\r\nچه جهيز فاخر براى مرگ چه بار شايان تحسين از عناوين ، كه شادى كنان بر دوشش نهاده‌اند و مردم چقدر ذوق بايد داشته باشند تا بتوانند بدين گونه قبر را براى خود ستايى به كار برند » ( 1 )  2 - « اصول عقايدى را تعليم مىكرد ( عالى جناب اسقف ) كه تقريباً مىتوان بدين گونه خلاصه اش كرد :\r\nآدمى بر بدنش گوشتى دارد كه هم در آن حال بار گران او و وسوسهء او است ، اين بار را مىكشد و تسليمش مىشود . بايد مراقبش باشد ، اختيارش را در دست گيرد ، مقهورش سازد و تن با طاعتش ندهد ، مگر در آخرين حد . در اين اطاعت نيز ممكن است خطايى وجود داشته باشد ، اما خطايى كه ارتكابش اين گونه باشد گناه صغيره است . اين نيز سقوط است ، اما سقوطى بر سر زانو كه ممكن است به سجود پايان يابد .\r\nمقدس بودن امرى است استثنايى ، عادل بودن قانون است ، اشتباه كنيد ، بلغزيد ، گناه كنيد ولى از عادلان باشيد . » ( 2 )  البته مقصود ويكتور هوگو تحريك بر گناه نيست ، بلكه مىخواهد بگويد اشتباه و لغزش و گناه از آدمى بعيد نيست ، ولى دايما بكوشيد كه روح خود را آن چنان تأديب كنيد كه عدالت را بپذيرد ، مسلم است كه در اين صورت از ارتكاب گناه هم دورى خواهد جست .\r\n3 - « مسئول ظلمتى است كه ايجاد مىكند ( هيئت اجتماع ) اين جان مالامال از تاريكى است ، گناه در آن ظلمت صورت مىپذيرد ، مقصر كسى نيست كه گناه مىكند\r\n","description":"","footnote":" ( 1 ) بىنوايان ج 1 ، ص 184 ، چاپ نهم . .  ( 2 ) بىنوايان ، ج 1 ، ص 186 . . ","page_name":" 22 ","page_number":26},
  {"content":"\r\n( به معناى فوق ) بلكه كسى است كه ظلمت به وجود مىآورد . » ( 1 )  از زبان همان روحانى :\r\n4 - « آقاى شهردار آيا محققاً جز اين كه مىگوييد نيست ؟ . . . من در اين دنيا براى حفظ حيات خودم نيستم ، بلكه نگهبانى جانها به عهدهء من است . » ( 2 ) \r\n5 - « شب ، پيش از خفتن باز گفت : هرگز نه از دزدان بترسيم ، نه از آدم كشان اينها خطرات بيرونىاند ، خطرات كوچكاند ، از خودمان بترسيم ، دزدان واقعى فتواهاى بىدليل ما هستند ، آدم كشان واقعى نادرستىهاى ما هستند . مهالك بزرگ در درون ما است . » ( 3 ) \r\n6 - « ترقى بايد به خداوند معتقد باشد ، خوبى نمىتواند خدمتگزار بىدين داشته باشد ، آن كس كه ملحد است راهنماى بدى براى نوع بشر خواهد بود . » ( 4 ) \r\n7 - « كسى نمىتواند بگويد كه عبور اين روح ( آن مرد كنوانسيونل » ژ « كه روحانى در نزديكى احتضار در بالينش نشسته و با او به گفتگو پرداخته بود ) از كنار روحش و انعكاس اين وجدان عالى در وجدانش ، در نزديك شدنش به حد كمال اثرى نداشت . » ( 5 ) \r\n8 - « چه محتشم و موثر است هنگامى كه يك ملت بزرگ و يك مرد بزرگ كنار لجه‌اى يكديگر را تنگ در آغوش گيرند . » ( 6 ) \r\n9 - « مرد پارسايى كه به حد افراط در ترك ما سوى زندگى مىكند همسايهء خطرناكى است ، ممكن است كه شما را در نتيجهء سرايت با فقرى علاج ناپذير كه مفاصل مفيد براى پيش رفت را از كار مىاندازد مربوط سازد و بيش از آن كه خود مىخواهد به پشت\r\n","description":"","footnote":" ( 1 ) بىنوايان ، ج 1 ، ص 187 . .  ( 2 ) بىنوايان ، ج 1 ، ص 198 . .  ( 3 ) بىنوايان ، ص 200 . .  ( 4 ) بىنوايان ، ص 219 . .  ( 5 ) بىنوايان ، ص 220 . .  ( 6 ) بىنوايان ، ص 223 . . ","page_name":" 23 ","page_number":27},
  {"content":"\r\nپا زدن به همه چيز وادارتان كند ، پس همه كس از اين تقواى چرب آلود مىگريزد . اين بود دليل تنهايى ( عالى جناب نيك پى ) . ما در جمعيت تاريكى زندگى مىكنيم ، كاميابى درسى است كه قطره قطره از لبريزى فساد اخلاق فرو مىريزد . » ( 1 ) \r\n10 - « اين نيز ناگفته نماند كه كاميابى چيزى بس زشت است ، شباهت دروغينش با لياقت ، مردم را مىفريبد ، براى عوام الناس توفيق تقريباً به صورت تفوق جلوه مىكند ، كاميابى ، اين مشابه استعداد يك چيز ديگر را نيز گول مىزند و آن تاريخ است . . . در زمان ما يك فلسفهء تقريباً رسمى ، با خصوصيت به خانهء خود وارد شده ، حلقهء غلامى كاميابى را در گوش كشيده است و در اطاق انتظار او خدمت مىكند . موفق شويد : نظريهء زمان حاضر است . شيرين كامى ، قابليت فرض مىشود در ( بخت آزمايى ببريد ) مرد قابلى هستيد ، هر كس مظفر شود محترم است ، سفيد بخت به دنيا بياييد همه چيز خواهيد داشت ، شانس داشته باشيد باقى را به دست خواهيد آورد ، خوشبخت باشيد همه كس بزرگتان خواهد شناخت ، خارج از پنج يا شش استثناى عظيم كه فروغ يك قرن را به وجود مىآورند ستايش معاصران دليلى جز ضعف باصره ندارد . مطلا طلا به شمار مىرود . » ( 2 ) \r\n11 - « در بارهء عظمت خداوند و در بارهء حضور خداوند فكر مىكرد ، ( آن مرد روحانى ) در ابديت آينده ، اين راز عجيب ، در ازليت گذشته ، اين راز عجيبتر ، در همهء امور نامتناهى كه پيش چشمش در همه جهت فرو مىشدند و اينها همه را بىآن كه در جستجوى فهم لا يفهم باشد ، نگاه مىكرد . در ذات الهى تدقيق مىكرد . از آن خيره مىشد . به مطالعه در تلاقى شگفت اتمها مىپرداخت كه صورى به مواد مىبخشند ، قوا را با تثبيتشان فعليت مىدهند ، كثرات را در وحدت ، تناسبات را در حيز ، لا يحصى را در لا يتناها مىآفرينند و به وسيله نور زيبايى را به وجود مىآورند . اين تلاقىها پيوسته\r\n","description":"","footnote":" ( 1 ) بىنوايان ، ص 227 . .  ( 2 ) بىنوايان ، ص 227 . . ","page_name":" 24 ","page_number":28},
  {"content":"\r\nبه هم مىپيوندند و از هم مىگسلند حيات و ممات از آن جا ناشى مىشود . » ( 1 ) \r\n12 - « چيزى كه اين مرد را نورانى مىكرد قلب بود ، عقلش از نورى ساخته شده بود كه از قلبش بيرون مىآمد . » ( 2 ) \r\n13 - « اسلوب هيچ و عمل بسيار ، مباحث نظرى غامض حاوى سر گيجه‌اند . ( 3 )  هيچ چيز حكايت نمىكند كه او روحش را در رموز عرفانى به زحمت مىانداخت . رسول مىتواند جسور باشد ، اما اسقف بايد محبوب باشد . محتملًا از تدقيق كامل در بعض معضلات كه از جهاتى به عقول بزرگان خارق العاده اختصاص دارند ، پروا داشت ، زير دهليزهاى معما دهشت مقدسى وجود دارد ، اين حفره هاى تاريك آن جا دهان گشوده‌اند ، اما چيزى ، به شما كه رهگذر حياتيد مىگويد : اين جا داخل نبايد شد . واى بر كسى كه قدم در آن گذارد نوابغ در ژرفاى ناپيداى ( تجريد ) و ( مسائل نظرى بحث ) كه به اصطلاح فوق اصول عقايد قرار دارند - افكارشان را به خداوند عرضه مىدارند . مناجاتشان محاجه‌اى جسورانه در بر دارد ، عبادتشان استفهام است . اين همانا دين مستقيم است و براى كسى كه خطر كند و قدم در اين سراشيب گذارد ، سرشار از اضطراب و مسئوليت . » ( 4 ) \r\n14 - « تفكر بشرى هيچ حدى ندارد ، اين با رفتن در كام خطرها و مهالك حيرت خود را تحليل و كاوش مىكند . تقريباً مىتوان گفت كه به وسيله يك نوع واكنش تابناك طبيعت را نيز از خود خيره مىسازد . عالم اسرار آميزى كه ما را احاطه مىكند هر چه بگيرد پس مىدهد و شايد سير كنندگان خود مورد سيرند . به هر حال در روى زمين مردانى هستند ( آيا واقعاً مردانند ؟ ) كه آشكارا در قعر آفاق تحير ، ارتفاعات\r\n","description":"","footnote":" ( 1 ) بىنوايان ، ج 1 ، ص 232 . .  ( 2 ) بىنوايان ، ج 1 ، ص 233 . .  ( 3 ) مسائل پيچيدهء فلسفه از همين قرار است كه هوگو مىگويد ، ولى نه براى آن كه در فلسفه انديشه هاى ورزيده دارند . .  ( 4 ) بىنوايان ، ج 1 ، ص 233 . . ","page_name":" 25 ","page_number":29},
  {"content":"\r\nوجود مطلق را مىبينند و به شهود دهشتزاى كوهستان لا يتناها نائل مىآيند . » ( 1 ) \r\n15 - « در بادى نظر متواضع و پس از آن خشن جلوه مىكرد ، چشمش زير ابروان مانند آتشى زير يك دسته خار برق مىزد . » ( 2 ) \r\n16 - « لحظاتى هست كه طبيعت نيز دشمن به نظر مىرسد . » ( 3 ) \r\n17 - « هر دفعه كه اسقف كلمهء ( آقا ) را با صدايى كه در عين ملاطفت و آن قدر دوستانه بود بر زبان مىآورد چهرهء مرد [ ( ژان والژان ) محكوم به جبر كار كه هيچ كس حتى براى خوابيدن راهش نداده بود 
  ] درخشانتر مىشد . به يك جبر كار ( آقا ) گفتن به مثابهء يك جرعه آب گوارا به يك غريق ( مدوز ) ( 4 )  دادن است ، رسوايى تشنهء رعايت است . » ( 5 ) \r\n18 - « اين در ( در خانهء روحانى ) از كسى كه وارد آن مىشود نمىپرسد كه اسمش چيست ؟ بلكه مىپرسد كه دردش چيست ؟ » ( 6 ) \r\n19 - « اسقف گفت : بلى ، شما از يك جايگاه غم خارج شده‌ايد ، گوش كنيد : در آسمان براى چهرهء اشك آلود يك گناهكار پشيمان بيشتر شادمانى وجود خواهد داشت تا براى سپيد جامهء صد در صد درست كار ، اگر از آن جايگاه دردناك ( زندان ) با افكار كينه و خشم نسبت به آدميان خارج شده‌ايد شايانتر حميد ، اگر با افكار خير خواهى و ملايمت و صلح بيرون آمده‌ايد ارزش شما بيش از همه است . » ( 7 ) \r\n","description":"","footnote":" ( 1 ) بىنوايان ، ج 1 ، ص 233 . .  ( 2 ) بىنوايان ، ج 1 ، ص 241 . .  ( 3 ) بىنوايان ، ج 1 ، ص 245 . .  ( 4 ) مدوز نام آن كشتى است كه به سال 1816 از طرف دولت فرانسه با يك صد و چهل و نه نفر مسافر در راه سنگال در آب فرو رفت و مسافران آن دوازده روز در روى تخته پاره با مرگ گلاويز بودند و آب آن دريا شور و تلخ بود . .  ( 5 ) بىنوايان ، ج 1 ، ص 252 . .  ( 6 ) بىنوايان ، ج 1 ، ص 253 . .  ( 7 ) بىنوايان ، ج 1 ، ص 253 و 254 . . ","page_name":" 26 ","page_number":30},
  {"content":"\r\n20 - « شهرها مردمى درنده به بار مىآورند ، زيرا - كه اشخاص فاسد پرورند . كوه ، دريا ، جنگل ، مردمى وحشى تربيت مىكنند ، جنبهء توحش را در آنان توسعه مىدهند بىآن كه جنبهء انسانىشان را تباه سازند . » ( 1 ) \r\n21 - « حكم مجرميت ( ژان والژان ) اعلام شد ، مواد قانون مخوف بود . در تمدن ما ساعات مهيبى وجود دارد ، اين همان لحظات است كه قانون مجازات غرق شدن كسى را اعلام مىكند ، چه دقيقهء شومى است كه آن موقع كه هيئت اجتماع خود را كنار مىكشيد و دور افكندن جبران ناپذير يك موجود متفكر را به انجام مىرساند . » ( 2 ) \r\n22 - « هنگامى كه - ميخ غلش ( ژان والژان ) را بر پشت گردنش با ضربات شديد چكش پر چين مىكردند مىگريست ، اشكهايش خفه اش مىكرد ، از حرف زدن بازش مىداشت و او گاهگاه فقط موفق مىشد بگويد : ( من در فاورول درخت تراش كن بودم ) سپس هق هق كنان دست راستش را بلند مىكرد و متدرجاً هفت دفعه مثل آن كه هفت سر نامساوى را پياپى لمس مىكرد فرود مىآورد و از اين حركت حدس زده مىشد كه كارى كرده و هر چه بوده براى پوشاندن و غذا دادن هفت طفل كوچك بوده است . » ( 3 ) \r\n23 - « ژان والژان ناله كنان و لرزان وارد جبرگاه شده بود ، دل سخت از آن بيرون آمد ، مأيوس وارد آن شده بود و مخوف بيرون آمد ، آيا در اين جان ستمديده چه گذشته بود . » ( 4 ) \r\n24 - « آن گاه از خود پرسيد ( ژان والژان ) : آيا او يگانه كسى بوده كه در اين ماجراى شوم تقصير داشته است ؟ آيا از يك طرف آن چه برايش پيش آمد طاقت فرسا نبود ؟ كارگر بود ، كار نمىيافت ، زحمت كش بود ، بىنان مىماند . آيا از طرف\r\n","description":"","footnote":" ( 1 ) بىنوايان ، ج 1 ، ص 260 . .  ( 2 ) بىنوايان ، ج 1 ، ص 260 . .  ( 3 ) بىنوايان ، ج 1 ، ص 260 و 261 . .  ( 4 ) بىنوايان ، ج 1 ، ص 263 . . ","page_name":" 27 ","page_number":31},
  {"content":"\r\nديگر در قبال جرم محقق و اعتراف شدهء او عقوبتش سبعانه و گزاف نبود ؟ آيا تعدّى قانون در مجازات او بالاتر از تعدى مجرم در ارتكاب جرم نبود ؟ آيا يكى از كفه هاى ترازو و كفه‌اى كه كيفر را در آن قرار داده بودند بر ديگرى فزونى نداشت ؟ آيا سربار مجازات به منزلهء محو جرم نبود ؟ و به اين نتايج نمىرسيد كه وضع را دگرگون كند ، خطاى عقوبت را جانشين خطاى جنايت بسازد ، مقصر را به صورت يك قربانى ستم و مديون را به صورت يك طلبكار در آورد و سرانجام حق را به طرف كسى نهد كه پشت پا به حق زده است . » ( 1 ) \r\n25 - « خشم ممكن است سفيهانه و نامعقول باشد ، شخص مىتواند به خطا غضبناك گردد ، اما هيچ كس خود را غير مستوجب نمىبيند ، مگر وقتى كه باطناً از بعض جهات ذى حق باشد . ژان والژان احساس مىكرد كه مستوجب اين همه عذاب نبوده است ، از اين گذشته جمعيت بشرى جز بد با وى نكرده بود ، هرگز از اين اجتماع رويى نديده بود جز همان چهرهء خشم آگين كه خود ( عدل ) مىنامدش و به افرادى نشان مىدهد كه مىكوبدشان . آدميان لمسش نكرده بودند مگر براى مجروح كردنش ، هر تماس با آنان برايش يك ضربت شده بود . . . از رنجى به رنج ديگر ، اندك اندك به اين مرحلهء يقين رسيد كه زندگى يك جنگ بوده و در اين جنگ او مغلوب شده است ، سلاح ديگرى جز كينه اش نداشت ، تصميم گرفت كه اين سلاح را در زندان تيز كند و هنگام بيرون رفتن با خود ببرد . » ( 2 )  26 - « در بعضى احوال معرفت و نور مىتوانند براى تمديد بدىها به كار روند . » ( 3 )  27 - « آيا هيچ ممكن است كه طبع انسانى اين گونه از بن تا سر و يك سره تغيير يابد ؟ آيا آدمى كه خداوندش خوب آفريده است ، ممكن است به دست مردم\r\n","description":"","footnote":" ( 1 ) بىنوايان ، ج 1 ، ص 263 . .  ( 2 ) بىنوايان ج 1 ص 246 . .  ( 3 ) بىنوايان ، ج 1 ، ص 264 . . ","page_name":" 28 ","page_number":32},
  {"content":"\r\nشرير شود ؟ آيا جان آدمى ممكن است ناگهان به دست سر نوشت دگرگون گردد ، بد شود به دليل بد بودن سر نوشت ؟ آيا ممكن است كه قلب زير فشار يك بد بختى نامتناسب بد شكل گردد ؟ » ( 1 ) \r\n28 - « ژان والژان در ظلمات بود ، در ظلمات رنج مىبرد ، در ظلمات كينه مىورزيد ممكن است گفته شود كه رو در رويش را هم دشمن مىداشت . عادتاً در اين تاريكى مىزيست و مثل يك كور يا يك رويا زده به كمك دست پيش مىرفت . فقط به فواصلى از وجود خود او و از خارج ، تكانى از غضب ، سربارى از رنج ، برق پريده رنگ و سريعى كه همهء جانش را روشن مىكرد ناگهان به او روى آورد مىشد و به سختى همه جا و پيرامونش ، جلو و عقبش در تابشهاى نورى هولناك پرتگاه هاى نفرت انگيز و مناظر هايل سر نوشتش را آشكار مىساخت ، چون اين روشنايى مىگذشت تاريكيش از نو فرا مىرسيد و آن وقت كجا بود ؟ خود نيز نمىدانست . » ( 2 )  29 - « مبدأ و همچنين مقصد همهء افكارش [ ژان والژان شكست خوردهء قوانين مجعولهء بشرى 
  ] كينه ورزيدن نسبت به قانون بشرى بود . اين همان كينه است كه اگر در جريان توسعه اش بر اثر حادثه‌اى معلول مشيت ربانى باز نايستد ، در مدت معينى به كينه ورزى نسبت به اجتماع ، سپس به كينه ورزى نسبت به نوع بشر ، سپس به كينه داشتن نسبت به دايرهء خلقت مبدل مىگردد . » ( 3 )  30 - « سال به سال ، اين جان ، بيش از پيش ، البته به آهستگى ، اما به وضعى شوم خشك شده بود ، وقتى كه قلب خشك شود چشم نيز خشك مىشود ، هنگامى كه از جبر گاه بيرون آمد نوزده سال بود كه يك قطره اشك نريخته بود . » ( 4 )  پس از آن كه غرق شدن يك انسان بىنوا را در يك اقيانوس سهمگين مجسم\r\n","description":"","footnote":" ( 1 ) بىنوايان ، ج 1 ، ص 256 . .  ( 2 ) بىنوايان ، ج 1 ، ص 266 . .  ( 3 ) بىنوايان ، ج 1 ، ص 268 . .  ( 4 ) بىنوايان ، ج 1 ، ص 268 . . ","page_name":" 29 ","page_number":33},
  {"content":"\r\nمىكند و در اين تجسم از نظر بىچارگى آن غريق و توانايى فوق قدرت دريا داد سخن مىدهد ، مىگويد :\r\n31 - « اى پيش رفت ظالمانهء جمعيت بشرى اى فنا كنندهء آدميان و جانها در راه پيش رفتنت اى اقيانوس كه هر آن چه به دست قانون مىافتد در تو مىافتد اى نابودى شوم معاضدتها - اى مرگ اخلاقى دريا ، آن ظلمت بىدادگر اجتماع است كه اصول جزايى عذاب ديدگان خود را در آن مىاندازد ، دريا همان بىنوايى بىپايان است . جانى كه در اين مغاك افتد مىتواند به جسدى مبدل شود ، چه كسى از نو زنده اش خواهد كرد ؟ » ( 1 )  32 - « نزد رئيس عطر كشى رفت ( ژان والژان ) و خواهش كرد كه مزدش را بدهد . رئيس يك كلمه هم بر زبان نياورد ، پانزده شاهى بوى داد . ژان والژان اعتراض كرد ، به وى جواب داده شد : اين براى تو بس است پا فشارى كرد ، رئيس ميان دو چشمش نگريست و به زبان محلى گفت :\r\nهلفدونى اين جا نيز احساس كرد كه حقش را دزديده‌اند هيئت اجتماع و دولت با كم كردن پس اندازش دزدى بزرگى از او كرده بودند ، اكنون نوبت فرد بود كه دزدى كوچكى از او مىكرد . » ( 2 )  در توصيف خوابيدن آن مرد روحانى مىگويد :\r\n33 - « همهء چهره اش را مخلوطى از رضا و اميد و سعادت روشن مىساخت . اين از يك تبسم بيشتر و تقريباً به منزلهء يك تلألؤ بود . بر پيشانىاش انعكاس وصف ناپذيرى را كه ديده نمىشد درخشان داشت . جان راستكاران هنگام خواب در آسمانى اسرار آميز سير مىكند . شعاعى از اين آسمان بر اسقف تابيده بود . اين در همان حال يك شفافى نور افشان بود ، زيرا - كه اين آسمان در نهادش قرار داشت ، اين آسمان وجدان\r\n","description":"","footnote":" ( 1 ) بىنوايان ، ج 1 ، ص 270 . .  ( 2 ) بىنوايان ، ج 1 ، ص 271 . . ","page_name":" 30 ","page_number":34},
  {"content":"\r\nاو بود . » ( 1 )  34 - « عالم اخلاق نمايشى از اين بزرگتر ندارد : يك وجدان مغشوش و مضطرب رسيده به كنارهء يك عمل زشت و غوطه ور در تماشاى خواب يك مرد درست . » ( 2 )  پس از آن كه آن روحانى ژان والژان را از دست ژاندارمها كه زنبيل حاوى نقره ها را در دست او ديده و گرفتارش كرده بودند نجات داد گفت :\r\n35 - « ژان والژان برادر من شما از اين پس ديگر به بدى تعلق نداريد ، بلكه متعلق به خوبى هستيد ، اين جان شما است كه من از شما مىخرم از افكار سياه و از جوهر هلاكش مىرهانم و به خدا تقديمش مىكنم . » ( 3 )  در بارهء پولى كه از دست آن بچه ( ساووايى ) در بيابان جلو ژان والژان به زمين افتاد و ژان والژان پاى خود را از روى آن پول بر نداشته بالاخره به سبب نهيب و تهديد او فرار كرد ، اكنون ژان والژان پاى خود را از روى آن پول برداشته است وقتى نگاهش به پول افتاد .\r\n36 - « اين در وى اثرى مانند يك لرزش كهربايى بخشيد ، زير لب گفت : اين چيست ؟ سه قدم به قهقرا رفت سپس بىآن كه بتواند نگاه از نقطه‌اى كه يك لحظه قبل پايش بر آن فشرده مىشد بر دارد ايستاد ، پنداشتى اين شيئى كه در تاريكى مىدرخشيد چشم گشوده‌اى است كه بر او خيره شده است . » ( 4 )  در تفكراتى كه ژان والژان داشت تناقضى كه هر يك از دو طرف نقيضين حملهء جدى به او شروع كرده بودند چنين مىگويد :\r\n37 - « مبهما احساس مىكرد كه عفو و اغماض اين كشيش بزرگترين هجوم و شديدترين حمله‌اى بوده كه تا آن موقع لرزه در او افكنده است كه اگر با اين رحمت\r\n","description":"","footnote":" ( 1 ) بىنوايان ، ج 1 ، ص 275 . .  ( 2 ) بىنوايان ، ج 1 ، ص 276 . .  ( 3 ) بىنوايان ، ج 1 ، ص 280 . .  ( 4 ) بىنوايان ، ج 1 ، ص 282 . . ","page_name":" 31 ","page_number":35},
  {"content":"\r\nستيزه كند سخت جانيش قطعى خواهد شد و اگر تسليم آن شود بايد بر بغضى كه اعمال ديگر آدميان جانش را طى ساليان دراز با آن انباشته است و اين مايه خوش آيندش است پشت پا زند ، كه اين دفعه يا بايد قطعا غلبه كند و يا يك سره مغلوب شود و اينك مبارزه ، مبارزه‌اى عظيم و قاطع بين شر وجود او و خير وجود آن مرد در گرفته است . » ( 1 )  38 - « فانتين يكى از موجوداتى بود كه به اصطلاح از قعر تودهء ملت سر بر مىآورند چون از مجهولترين ظلمتهاى اجتماع بيرون آمده بود بر پيشانى علامت بىنشانى و ناشناسى را مرتسم داشت . » ( 2 )  در توصيف قهوه خانه چى بنام تنارديه و زنش مىگويد :\r\n39 - « اينان از طبايع رذلى بودند كه اگر اتفاقاً آتش تيره‌اى گرمشان كند به آسانى غول آسا مىشوند ، در ذات اين زن ريشهء توحش و در طبيعت اين مرد يك نسج گدايى وجود داشت . هر دو براى ترقيات زشتى كه در جهت بدى امكان پذير است عالىترين درجهء لياقت را داشتند . در عالم يك نوع جانهاى خرچنگ صفت وجود دارند كه پيوسته به قهقرا سوى ظلمت مىروند و در دوران زندگى بىآن كه قدمى پيش گذارند به عقب بر مىگردند ، تجربه را براى افزودن بر شناعتشان به كار مىبرند ، پيوسته بدتر مىشوند و بيش از پيش خويشتن را به سياهى متزايدى مىآلايند . اين زن و اين مرد از اين گونه نفوس بودند .\r\nتنارديه به ويژه از حيث قيافه موجب تصديق هر قيافه شناس مىشد . براى اجتناب از بعضى اشخاص يك دفعه ديدنشان كفايت مىكند ، احساس مىشود كه از هر دو سر ظلمانىاند اينان از پشت سرشان مضطرب و از پيش رو تهديد آميزند ، مجهولى در نهادشان وجود دارد ، شنيدن يك كلمه از اين اشخاص يا ديدن يك حركت از آنان كافى است كه شخصى بتواند اسرار تيره‌اى در زندگانى گذشته شان و معماهاى تيره‌اى در آينده شان احساس كند . » ( 3 ) \r\n","description":"","footnote":" ( 1 ) بىنوايان ، ج 1 ، ص 284 . .  ( 2 ) بىنوايان ، ج 1 ، ص 304 . .  ( 3 ) بىنوايان ، ج 1 ، ص 340 . . ","page_name":" 32 ","page_number":36},
  {"content":"\r\n40 - « در يقين ما ، اگر همهء جانها به چشم ديده مىشدند ، هر كس به خوبى اين امر غريب را مىديد كه هر يك از افراد نوع بشر مطابقتى با يكى از انواع مخلوق حيوانى دارد و هر كس مىتواند به آسانى اين حقيقت را كه مرد متفكر نيز به زحمت توانسته است مشاهده كند ، باز شناسد كه از صدف گرفته تا عقاب و از خوك گرفته تا ببر ، همه حيوانات در وجود بشر جاى دارند و هر يك از آنها در يكى از افراد ناس متمكن است . حتى گاهى اتفاق مىافتد كه يك فرد چند حيوان را يك باره در وجود خود دارد . بهايم چيز ديگرى نيستند جز صور فضايل و عيوب ما ، سر گردان پيش چشمان ما ، اشباح مشهود جانهاى ما . خداوند به ما نشان مىدهد تا به تفكرمان وا دارد . فقط چون حيوانات چيزى جز سايه نيستند ، خدا آنان را از هيچ حيث به معناى واقعى كلمه تربيت پذير نيافريده است .\r\nاگر چنين مىشد براى چه خوب بود ؟ به عكس جانهاى ما چون از حقايق آفريده شده‌اند و غايتى مخصوص به خود دارند ، خدا به آنها ادراك يعنى امكان تربيت عطا كرده است . تربيت اجتماعى صحيح مىتواند از يك جان هر چه باشد فايده‌اى كه متضمن است استخراج كند . » ( 1 )  در توصيف ژاور آن مفتش كريه المنظر چنين مىگويد :\r\n41 - « همه زندگيش ( ژاور مفتّش ) در اين دو كلمه جاى داشت : بيدارى و مراقبت ، خط مستقيم را در آن چيز كه در دنيا از همه چيز پيچا پيچتر است داخل كرده بود » .\r\n42 - « گفتيم كه عيبى در او نبوده ، هر گاه كه از خود راضى بود كشيدن اندكى انفيه را براى خود مجاز مىشمرد ، از اين راه ارتباطى با عالم بشريت پيدا مىكرد . » ( 2 )  43 - « بعضى اشخاص فقط از لحاظ احتياج به حرف زدن شريراند ، صحبت\r\n","description":"","footnote":" ( 1 ) بىنوايان ، ج 1 ، ص 355 . .  ( 2 ) بىنوايان ، ج 1 ، ص 358 . . ","page_name":" 33 ","page_number":37},
  {"content":"\r\nدوستانه شان ، گفت و شنودشان در محافل ، پر گويىشان در اطاق انتظار مانند بخارى بزرگى است كه به سرعت هيزم را مىسوزاند ، سوخت فراوان لازم دارند و اين سوخت آيندهء اشخاص است . » ( 1 )  44 - « گسيختن رشته هاى علايق تاريكى كه شخص را به روزگار گذشته مىپيوندد كارى دردناك است . » ( 2 )  45 - « پتياره‌اى كه اين كار را كرده بود [ خرج زيادى كرده و براى پيدا كردن مقصد نامه هاى فانتين به مونفرمى نزد تنارديه رفته بود 
  ] عفريته‌اى بود موسوم به مادام ويكتورنىين نگهبان و دربان تقواى همه عالميان » ( 3 )  46 - « پس از زيستن با كم ، نوبت زيستن با هيچ مىرسد ، اين به منزلهء دو اطاق است كه نخستين تاريك است و ديگرى سياه . » ( 4 )  47 - « پير زنى كه به وى درسى داده بود كه مىتوان درس زندگى فقيرانه اش ناميد ، زن مقدسى بود به نام ( مارگريت ) زاهد با زهد واقعى ، فقير و هم در آن حال خير خواه نسبت به فقرا و هم نسبت به اغنيا . داراى سواد فقط به قدرى كه بتواند كلمهء ( مارگريت ) را امضا كند و معتقد به خدا كه اين خود علم واقعى است ، از اين گونه تقواها در عالم پايين فراوان است ، روزى اينها همه در عالم بالا جاى خواهند گرفت ، اين زندگى فردايى در پى دارد . » ( 5 )  48 - « مادام ويكتورنىين گاه از پنجرهء اطاقش فانتين را مىديد كه مىگذرد ، فلاكت اين مخلوق را كه بر اثر اقدامات او به سزاى خود رسيده بود مىنگريست و به خود تبريك مىگفت . شريران سعادتى سياه دارند . » ( 6 ) \r\n","description":"","footnote":" ( 1 ) بىنوايان ، ج 1 ، ص 363 . .  ( 2 ) بىنوايان ، ج 1 ، ص 364 . .  ( 3 ) بىنوايان ، ج 1 ، ص 364 . .  ( 4 ) بىنوايان ، ج 1 ، ص 365 . .  ( 5 ) بىنوايان ، ج 1 ، ص 366 . .  ( 6 ) بىنوايان ، ج 1 ، ص 366 . . ","page_name":" 34 ","page_number":38},
  {"content":"\r\n49 - « اين سر گذشت فانتين ( 1 )  چيست ؟ اين سر گذشت بشرى در حال برده خريدن است . از كه ؟ از بىنوايى ، از گرسنگى ، از سرما ، از تنهايى ، از بىكسى ، از استيصال ، چه سوداى دردناك يك جان به يك لقمه نان ، بىنوايى عرضه مىكند ، اجتماع مىخرد . . . گفته مىشود كه برده فروشى از تمدن اروپا نابود شده است . اين يك اشتباه است ، همچنان هست ( بردگى ) ، اما فقط بر زنان تحميل مىشود و فحشاء نام دارد » . ( 2 )  51 - « ژاور تا آن دم بر پا مانده بود ، بىحركت ، چشم دوخته به زمين ، ناموزون ، ميان اين صحنه مثل مجسمه‌اى كه از جاى خود بر كنار كرده باشند و منتظر باشد كه در گوشه‌اى جايش دهند ، صداى دستگيرهء در او را به خود آورد ، سر برداشت با وضعى آمرانه ، وضعى كه قدرت هر چه در مرحله پائينتر باشد موحشتر جلوه مىكند ، يعنى اگر در حيوان وحشى يافته شود درنده اش مىكند و اگر در مردم دون همت باشد سفاكشان مىسازد . » ( 3 ) \r\n52 - « ما سابقاً در اعماق اين وجدان نگريسته‌ايم ، اكنون موقع آن است كه باز در آن بنگريم ، اين كار را بىتأثر و بىارتعاش انجام نمىدهيم و از اين نوع سير و سياحت چيزى وحشت آورتر نيست ، چشم روح نمىتواند هيچ جا خيرگى و تيرگى بيش از آن چه در آدمى وجود دارد بيابد و نمىتواند در چيزى خيره شود كه از وجود آدمى مخوفتر ، مشوشتر ، اسرار آميزتر و لانهايه تر باشد ، تماشاگهى عظيمتر از دريا هست كه آسمان است و تماشاگهى عظيمتر از آسمان نيز هست كه درون جان آدمى است . آوردن منظومه‌اى در بارهء وجدان انسانى هر چند كه فقط راجع به يك فرد باشد و اگر چه آن يك فرد از پستترين افراد آدمى به شمار رود ، عبارت از گرد آوردن همه حماسه ها در يك حماسهء عالى و قاطع است . وجدان مركز اختلاط اوهام ، علايق و ابتلاآت ، كورهء\r\n","description":"","footnote":" ( 1 ) فانتين براى ادارهء معاش كودكش از نهايت بىنوايى فاحشه شده بود . .  ( 2 ) بىنوايان ، ج 1 ، ص 371 . .  ( 3 ) بىنوايان ، ج 1 ، ص 379 . . ","page_name":" 35 ","page_number":39},
  {"content":"\r\nاحلام و كنار افكارى است كه شخص از آنها شرم دارد . اين جولانگاه سفسطه ها است ، اين عرصهء جدال سوداها است ، بعضى ساعات از خلال چهرهء سربى رنگ يك موجود انسانى كه در حال تفكر است نفوذ كنيد و به وراى آن بنگريد ، درون اين ظلمت را بنگريد ، آن جا زير سكوت ظاهرى ، منازعات غولان را چنان كه در هومر است ، زد و خورد اژدهايان و ماران هفت سر را او ازدحام اشباح مخوف را چنان كه در ميلتون است و پيچ و خمهاى موهوم را چنان كه دانته مجسم كرده است خواهيد ديد . چه ظلمانى است اين شيئى نامتناهى كه همهء افراد بشر آن را با خود دارند و با نوميدى بسيار تمنيات دماغى خود را و اعمال حياتى خود را با آن مىسنجند . » ( 1 )  در دنبالهء جملات فوق عبارات ذيل را كه در تعارض وجدان با عقل نظرى است به طور بسيار شگفت انگيز بيان كرده است . اين جملات در اين باره گفته شده است كه ژان والژان پس از سپرى كردن ساليان دراز كه خاطرهء مجرم بودن او از يادها رفته حتى خود او هم نمىخواهد پس از آن كه مسيومادلن شهردار مونتروى سورمر شده و آن همه تغييرات روحى كه در او پديد آمده و از او يك مرد واقعاً با تقوى ساخته است ، آن خاطرهء منحوس با نام ژان والژان در دلش نمودار گردد ، ناگهان شنيده است كسى به نام شان ماتيو به جاى او اشتباها گرفتار شده و نزديك است كه او را محاكمه كنند . آيا برود خود را معرفى كند و بگويد : مجرم حقيقى منم و وجدان خود را راحت كند يا صبر كند آن بىنوا به تقصير اين كه اسمش بىشباهت به ژان والژان نيست محكوم گردد ؟ در عبارات ذيل دقت شود :\r\n52 - « چون با طاقش باز گشت به تفكر نشست ، وضع خود را سنجيد و بسيار غريبش يافت ، چنان غريب كه در خلال تفكراتش نمىدانم به تحريك چه هيجان وصف ناپذير از صندليش برخاست و در اطاق را محكم بست . بيم از آن داشت كه مبادا باز هم چيزى به درون آيد ، جلو حوادث ممكن سنگر مىبست . يك لحظه بعد چراغ را خاموش كرد ، روشنايى مزاحمش بود ، به نظرش مىرسيد كه ممكن است كه كسى\r\n","description":"","footnote":" ( 1 ) بىنوايان ، ج 1 ، ص 401 . . ","page_name":" 36 ","page_number":40},
  {"content":"\r\nببيندش ، اين چه كسى بود ؟ دريغا ، كسى را كه مىخواست به اطاق خود راهش ندهد به درون آمده بود ، كسى كه مىخواست كورش كند نگاه مىكرد ، اين وجدانش بود ، وجدانش يعنى خدا . » ( 1 ) \r\n53 - « قطع نظر از هدفى محكم و دينى كه نقطهء توجه اعمالش بود هر آن چه تا آن روز كرده بود هيچ نبود جز حفره‌اى كه براى دفن اسم خود ( ژان والژان ) حفر مىكرد ، چيزى كه هميشه در ساعات خم شدنش روى خويشتن در شبهاى بىخوابيش ، بيشتر موجب وحشتش بود اين بود كه روزى اين اسم را از زبان كسى بشنود ، با خود مىگفت كه اين برايش پايان همه چيز خواهد بود كه روزى اين اسم بار ديگر ظاهر شود پيرامون او زندگى جديدش را و نيز كه مىداند ، شايد در نهاد او جان تازه اش را نابود خواهد كرد . » ( 2 ) \r\n54 - « به نظرش مىرسيد كه نمىدانم از چه خواب بيدار شده است و خود را بر سراشيبى در بحبوحهء ظلمت ايستاده ، مرتعش ، بىهوده در تلاش براى عقب كشيدن خود بر آخرين نقطهء كنارهء يك لجه مشاهده مىكرد . در خلال تاريكى آشكارا يك ناشناس ، يك غريبه مىديد كه دست تقدير عوض اويش گرفته و به جاى او در مغاكش مىكشد . براى آن كه مغاك دوباره بسته شود لازم بود كه كسى در آن افتد ، او يا ديگرى . كارى نداشت جز آن كه بگذارد هر چه مىشود بشود . روشنايى فكرش به حد كمال رسيد و وى پيش خود چنين اعترافى كرد : كه وى كار خوبى كرده بود كه اين جاى خالى پيوسته در انتظارش بود كه دزدى از پتى ژروه مىتوانست به آن جا كشاندش كه اين جاى خالى آن قدر منتظرش مىماند . آن قدر سوى خود مىكشاندش تا در كام خويش جايش دهد كه اين امرى احتراز ناپذير و مقدر بود - آن گاه با خود گفت كه در اين لحظه جانشينى دارد و همچو پيدا است كه شخص موسوم به ( شان ماتيو ) به اين طالع شوم دچار گشته است و او كه پس از اين در جبرگاه در قالب شان ماتيو و بين\r\n","description":"","footnote":" ( 1 ) بىنوايان ، ج 1 ، ص 403 . .  ( 2 ) بىنوايان ، ج 1 ، ص 404 . . ","page_name":" 37 ","page_number":41},
  {"content":"\r\nمردم به اسم مسيومادلن حضور خواهد داشت ديگر جاى ترس ندارد ، اما به اين شرط كه آدميان را از افكندن اين سنگ عظيم رسوايى كه مانند سنگ قبر يك دفعه مىافتد و هرگز بلند نمىشود بر سر اين شان ماتيو باز ندارد .\r\nاينها همه چنان شديد و غريب بود كه او ناگهان در وجود خود آن نوع تكان وصف ناپذيرى را راه داد كه هيچ فرد بشرى بيش از دو يا سه دفعه در مدت حياتش به آن مبتلا نمىشود و آن يك نوع تشنج وجدان است كه همهء شبهات قلب را به جنبش مىآورد ، خود از استهزاء ، از مسرت و از يأس تركيب يافته است و مىتوان يك قهقهء خندهء درونيش ناميد . » ( 1 )  پس از اين جملات ژان والژان باز خود را تبرئه مىكند كه نوعى خود فريبى با استمداد از منطق پوشالى ناميده مىشود ، سپس هوگو به اين نحو ادامه مىدهد :\r\n55 - « اين گونه در اعماق وجدانش حرف مىزد ، خم شده بر سر چيزى كه مىتوان لجهء خويشتنش ناميد . از صندليش بلند شد ، در اطاق راه افتاد و با خود گفت : بس است ديگر در اين خصوص فكر نكنيم . اين تصميمى است كه گرفته شده است اما هيچ مسرت احساس نكرد .\r\nبه عكس ، از باز گشتن يك فكر به مغز به آن اندازه مىتوان جلوگيرى كرد كه از باز گشتن آب دريا به ساحل بتوان جلو گرفت . براى ملاح اين « جزر و مد » ناميده مىشود ، براى گناهكار ندامت نام دارد . خدا جان را مانند اقيانوس مىشوراند . » ( 2 )  56 - در پايان لحظاتى معدود ، جهدى كرد مكالمهء تيره‌اى را كه هم گوينده و هم شنونده اش خود او بود باز گرفت ، با گفتن آن چه مىخواست به سكوت بگذراند و گوش فرا دادن به آن چه مىخواست بشنود ، تسليم شده در پيشگاه آن قدرت اسرار آميز كه به وى مىگفت : فكر كن ، همچنان كه در هزار سال قبل به يك محكوم ديگر مىگفت :\r\n","description":"","footnote":" ( 1 ) بىنوايان ، ج 1 ، ص 405 . .  ( 2 ) بىنوايان ، ج 1 ، ص 406 . . ","page_name":" 38 ","page_number":42},
  {"content":"\r\nراه برو . » ( 1 )  57 - پيش از آن كه دور تر برويم و براى آن كه مطلب كاملًا مفهوم افتد ، در تذكار يك نكتهء لازم پا فشارى مىكنيم : مسلم است كه آدمى با خود حرف مىزند . موجود متفكرى نيست كه اين را نيازموده باشد و اين را هم مىتوان گفت كه كلام هرگز بيش از آن موقع به صورت يك راز بديع در نمىآيد كه در نهاد يك موجود بشرى از فكر به وجدان مىرود و از وجدان به فكر باز مىگردد . كلمات : ( با خود گفت ) و ( بانگ بر خود زد ) را كه غالباً در اين فصل به كار برده شده است فقط به اين معنى بايد گرفت ، آدمى به خود مىگويد و با خود حرف مىزند ، بانگ بر خويشتن مىزند ، بىآن كه سكوت خارجيش در هم بشكند . آن جا هنگامهء بزرگى است ، همه چيز در وجودمان سخن مىگويد به استثناى دهان . حقايق جان آدمى را به دليل آن كه مشهود و قابل لمس نيستند انكار نمىتوان كرد . » ( 2 )  58 - « باز به استنطاق خود پرداخت ، جدا از خود پرسيد : كه منظورش از كلام ( به هدفم رسيده‌ام ) چه بوده است ؟ بر خود اعلام داشت كه واقعاً زندگيش هدفى داشته است . اما كدام هدف ؟ نام خود را پنهان داشتن ؟ پليس را فريفتن ؟ آيا هر آن چه كرده است ، براى چيزى چنين كوچك كرده است ؟ آيا هدف ديگرى نداشته است كه هدف بزرگش ، هدف واقعىاش باشد ؟ نجات دادن نه شخص خود را ، بلكه جان خود را . » ( 3 )  59 - « اين بزرگترين فدا كارى بود [ آراس رفتن و آن مرد بىگناه را نجات دادن و خود را مجرم واقعى معرفى كردن 
  ] مؤثرترين پيروزى بود ، آخرين قدم رهروى بود ، اما لازم بود . چه سر نوشت دردناك ممكن نبود در چشم خداوند وارد تقديس شود مگر در صورتى كه در چشم آدميان برسوايى باز مىگشت با خود گفت :\r\n","description":"","footnote":" ( 1 ) بىنوايان ، ج 1 ، ص 407 . .  ( 2 ) بىنوايان ، ج 1 ، ص 407 . .  ( 3 ) بىنوايان ، ج 1 ، ص 407 و 408 . . ","page_name":" 39 ","page_number":43},
  {"content":"\r\nاين طور تصميم بگيريم وظيفه مان را انجام دهيم ، اين مرد را برهانيم . اين اقوال را با صداى بلند ادا كرد بىآن كه متوجه شود كه بلند حرف مىزند . » ( 1 )  60 - « تخيلش هيچ تغيير جهت نداده بود ، باز هم مىديد كه وظيفه اش آشكارا با حروف نورانى نوشته شده است كه پيش چشمانش زبانه مىكشند و با گردش نگاهش جا عوض مىكنند . » ( 2 )  در هنگام مسافرت به آراس كه مىرفت خود را معرفى كند و آن مرد را نجات بدهد :\r\n61 - « طى اين راه چه مىكرد ؟ در چه فكر بود ؟ مانند صبح درختها را ، بامهاى كلبه ها را ، كشتزارهاى كشته شده را ، مناظر زيبا را كه در هر پيچ جاده پنهان يا آشكار مىشدند تماشا مىكرد . اين سياحتى است كه گاهى جان را كفايت مىكند و از فكر كردن تقريباً منصرفش مىسازد . آخرين ديدار هزار چيز گوناگون چه حزن آور و چه جذاب است مسافرت به منزلهء هر لحظه زنده شدن و مردن است . شايد در مغشوشترين ناحيهء ذهنش بين اين آفاق متغير و حيات انسانى مقايسه‌اى مىكرد ، همه چيزهاى زندگى پيوسته پيش چشم ما در حال فراراند ، روشنايىها و تاريكىها با يكديگر مخلوط مىشوند .\r\nپس از هر تا بندگى خسوفى است ، آدمى نگاه مىكند ، مىشتابد ، دست پيش مىبرد تا آن چه را كه در گذر است بگيرد ، هر حادثه به منزلهء يك پيچ راه است و ناگهان شخص پير شده است . چيزى مثل يك تكان احساس مىشود ، همه چيز سياه است ، يك دروازهء تاريك تشخيص داده مىشود ، آن مركب تيرهء زندگى كه گردونهء شما را مىكشيد مىايستد و ديده مىشود كه شخص نقاب دار و ناشناس پيش مىآيد و آن را در ظلمات از گردونه مىگشايد . » ( 3 ) \r\n","description":"","footnote":" ( 1 ) بىنوايان ، ج 1 ، ص 408 . .  ( 2 ) بىنوايان ، ج 1 ، ص 408 . .  ( 3 ) بىنوايان ، ج 1 ، ص 427 . . ","page_name":" 40 ","page_number":44},
  {"content":"\r\nدر موقع محاكمه شان ماتيو آن بىگناه بىنوا ، ژان والژان متحيرانه ايستاده و به گفته هاى داديار گوش مىداد :\r\n62 - « هنگامى كه داديار سخن مىگفت ، متهم با دهان گشاده و با حيرتى كه كما بيش به تحسين نيز آميخته بود بيانات او را گوش مىداد ، مسلماً از آن جهت متغير بود كه چگونه يك مرد مىتواند اين طور سخن گويد ، گاهگاه در پر حرارتترين لحظات بيان ادعا ، در لحظاتى كه فصاحت قادر به خويشتن دارى نيست و با مد و طغيان از وصفهاى رسوا لبريز مىشود و متهم را مانند طوفانى فرا مىگيرد ، وى به آهستگى سرش را براست و چپ حركت مىداد و اين حاكى از يك نوع اعتراض بىصدا و حزن آور بود كه از آغاز محاكمه بدان اكتفا كرده بود . » ( 1 )  هنگامى كه پس از معرفى كردن ژان والژان خود را در دادگاه و نجات دادن آن مرد بىگناه كه دوباره به مونتروى سورمر بر گشته و به وضع فانتين آن زن بىنوا رسيدگى مىكرد ، ژاور كار آگاه بسيار عجيب ، كه هوگو شگفت انگيزترين تابلو را در بارهء او كشيده است ، به سراغ ژان والژان آمده مىخواهد او را دستگير كند :\r\n63 - « ژاور در آن لحظه در آسمان بود ، بىآن كه آشكارا متوجه شده باشد ، اما با داشتن ادراك مبهمى از ضرورت وجود خود و از كاميابى خود ، شخص خويشتن را مظهر ( عدالت و نور و حقيقت در عين اجراى وظايف آسمانى شان براى محو بدى ) به شمار مىآورد ، پشت سرش و پيرامونش در عمقى بىپايان ، قدرت و حقانيت ، حكم قطعى ، معرفت قانونى ، تعقيب جرائم عمومى و همهء ستارگان را داشت . نظام اجتماعى را حمايت مىكرد ، از قانون صاعقه بيرون مىآورد ، انتقام جامعهء بشرى را مىگرفت . ( 2 )  [ از كسى كه او بايستى انتقام از جامعهء بشريت بگيرد . 
  ]\r\n","description":"","footnote":" ( 1 ) بىنوايان ، ج 1 ، ص 447 . .  ( 2 ) از چه كسى ؟ از كسى كه اگر تغييراتى در روحش ايجاد نمىگشت سر دستهء انتقام گيرندگان از جوامع بشرى بود . . ","page_name":" 41 ","page_number":45},
  {"content":"\r\nدست كمك به سوى قدرت مطلق پيش مىبرد ، با افتخار تمام سر راست مىگرفت ، در پيروزيش باقيمانده‌اى از مبارزه طلبى و نبرد احساس مىشد ، ايستاده ، گردن افراشته ، درخشان ، سبعيت فوق بشرى يك ملك وحشتناك عذاب را بر صفحهء لاجوردى آسمان مىگسترد . سايهء خطير عملى كه انجام مىداد ، در مشت منقبضش تابش مبهم شمشير اجتماعى را نشان مىداد ، خوشبخت و نفرت زده ، پاشنهء خود را بر سر جنايت عيب و عصيان و حيف و ميل و بر سر دوزخ نهاده بود ، مىدرخشيد ، قلع و قمع مىكرد ، لبخند مىزد و در اين ميكائيل ديوآسا عظمت وصف ناپذير وجود داشت . » ( 1 )  64 - « چهرهء فانتين در آن دم به صورت شگفت انگيزى درخشان بود ، مرگ ورود در نور اعظم است . » ( 2 )  65 - « شدايد سر نوشت اين خاصيت بزرگ را دارند كه ما هر اندازه جامد باشيم از اعماق وجودمان طبيعت انسانى را بيرون مىكشند و مجبورش مىكنند كه در خارج آشكار شود . » ( 3 )  66 - اگر شب پيش از 17 و 18 ژوئن 1815 باران نباريده بود . آيندهء اروپا تغيير مىافت . چند قطره كم يا بيش آب ، ناپلئون را خم كرد ، براى آن كه واترلو پايان اوسترليتز شود مشيت الهى جز فرو ريختن اندكى باران زحمتى نداشت و يك ابر كه آسمان را در خلاف جهت پيمود ، براى تخريب عالمى كفايت كرد . » ( 4 )  67 - « اين چهره ( ناپلئون ) مدتى دراز كاملًا در روشنايى بود ، سپس يك چند در حجاب بعضى ظلمتهاى افسانه‌اى كه غالب دلاوران روزگار از خود بر جاى مىگذارند و حقيقت را مدتى كما بيش طولانى در پرده مىنهند ، گرفتار شد . اما امروز تاريخ و روشنايى اين حجاب را مىزدايند ، اين تاريخ بسى بىرحم است ، يك خاصيت\r\n","description":"","footnote":" ( 1 ) بىنوايان ، ج 1 ، ص 466 . .  ( 2 ) بىنوايان ، ج 1 ، ص 469 . .  ( 3 ) بىنوايان ، ج 1 ، ص 472 . .  ( 4 ) بىنوايان ، ج 1 ، ص 485 . . ","page_name":" 42 ","page_number":46},
  {"content":"\r\nعجيب و ملكوتى كه تاريخ دارد اين است : با آن كه روشنايى است و مسلماً چون روشنايى است بايد اين خاصيت را داشته باشد ، غالب اوقات سايه هايى بر نقاطى كه اشعه‌اى بسيار در آنها ديده مىشود مىاندازد . از يك مرد دو شبح مختلف مىسازد و يكى از آن دو شبح بر ديگرى حمله ور مىشود و در بارهء او اجراى عدالت مىكند و ظلمات پادشاه مستبد با اعمال خيره كننده فرمانده مىجنگد .\r\nاز اين جا است كه بايد گفت : كه يك مقياسى واقعىتر براى قدر دانى نهايى ملل موجود است ، تسخير جابرانه بابل موجب تخريب اسكندر شد ، منزلت سزار را به زنجير اسارت كشيدن رم تنزل داد ، تخريب بين المقدس از قدر تيتوس كاست بىدادگرى بىدادگر را دنبال مىكند ، براى يك مرد بد بختى بزرگى است كه در قفاى خود ظلمتى باقى گذارد كه به شكل خود او باشد . » ( 1 )  68 - « امپراطور ( ناپلئون ) با آن كه بيمار و بر اثر يك درد موضعى بر پشت اسب ناراحت بود ، هرگز مثل آن روز [ روز واترلو كه به شكست ناپلئون پايان يافت 
  ] خوش خلق ديده نشده بود . از صبح با احساسات مكتومش لبخند مىزد . روز 18 ژوئن 1815 اين جان شگرف كه نقابى از مرمر بر خود آراسته بود كورانه مىدرخشيد . مردى كه در اوسترليتز مكدر بود در واترلو مسرور شد . بزرگترين حوادث كه مقدمهء اجراى حكم قضا هستند اين گونه احساسات مخالف را در بر دارند . شادمانىهاى ما از تاريكى بيرون مىآيند . تبسم عالى مخصوص خداوند است . » ( 2 )  69 - « سنگينى بىاندازهء اين مرد در كفه مقدرات بشرى تعادل را بر هم مىزد ، اين شخص خويشتن را به تنهايى بيش از همهء جمعيت بشرى بشمار مىآورد ، اين غلظتهاى كليهء حيات بشرى كه در يك سر متمركز مىشوند ، جمع شدن همهء دنيا در دماغ يك مرد اگر دوام يابد براى مدنيت مهلك خواهد بود .\r\nهنگام آن رسيده بود كه دست تواناى عدل آسمانى از آستين بيرون آيد ، شايد\r\n","description":"","footnote":" ( 1 ) بىنوايان ، ج 1 ، ص 488 و 489 . .  ( 2 ) بىنوايان ، ج 1 ، ص 495 . . ","page_name":" 43 ","page_number":47},
  {"content":"\r\nاصول و عناصر كه جاذبيتهاى منتظم در نظام اخلاقى نيز مانند نظام مادى وابسته به آن است ، زبان به شكايت گشوده بودند ، خونى كه بخار از آن متصاعد مىشود ، مالامال شدن قبرستانها از اجساد كشته شدگان ، مادران اشك بار ، مدعيان مخوفى هستند . هنگامى كه زمين از سربارى رنج مىبرد ، ناله هايى اسرار آميز در ظلمات هست كه فقط در عالم بالا شنيده مىشود . ناپلئون در عالم ملكوت به بدى معرفى شده بود و تصميم به سقوطش گرفته شده بود . » ( 1 )  70 - « تقدير از اين گونه پيچ و خمها بسيار دارد ، كسى كه منتظر تخت و تاج جهان است ( ناپلئون ) سنت هلن [ جايى كه ناپلئون تبعيد و زندانى شده بود 
  ] را مشاهده مىكند . » ( 2 )  71 - « سفاهتهاى بزرگ غالباً مانند طنابهاى ضخيم از رشته هاى نازك ساخته شده‌اند ، اين رشته را جدا جدا بگيريد ، يكى را پس از ديگرى پاره خواهيد كرد و خواهيد گفت : اين كه چيزى نبود ؟ اين رشته ها را به هم پيچيد ضخامتى تشكيل خواهد يافت ، اين ( آتيلا ) است كه بين مارسيين در روم شرقى و والانتينين در روم غربى متردد مىماند ، دانتوان است كه در آرسيس سوراوب مىخسبد . » ( 3 )  72 - « در قرن نوزدهم فكر مذهبى به بحرانى دچار شد ، بعضى چيزها فراموش مىشوند و اين خوب است به شرط آن كه چون اين از ياد مىرود آن به ياد باز آيد ، در قلب آدمى جاى خالى نمىماند ، ويرانىهايى روى مىنمايند ، خوب است كه اين ويرانىهاى روى نمايند مشروط بر آن كه ساختمان تازه‌اى در پى داشته باشند . » ( 4 )  73 - « دير فكر مجرد - اين كتاب درامى است كه شخص اولش لا يتناهى است . انسان شخص دوم آن است . از اين لحاظ چون يك دير بر سر راهمان قرار گرفت ،\r\n","description":"","footnote":" ( 1 ) بىنوايان ، ج 1 ، ص 506 . .  ( 2 ) بىنوايان ، ج 1 ، ص پ 511 . .  ( 3 ) بىنوايان ، ج 1 ، ص 637 . .  ( 4 ) بىنوايان ، ج 1 ، ص 664 . . ","page_name":" 44 ","page_number":48},
  {"content":"\r\nبر ما لازم بود وارد آن شويم ، چرا ؟ زيرا كه دير كه چه به شرق و نيز چون به غرب ، به روزگار قديم نيز چون به زمان جديد ، به بت پرستى و بوديت و اسلام نيز چون به مسيحيت اختصاص دارد ، يكى از دستگاه هاى بصرى است كه به دست آدمى رو به لا يتناها نصب شده است . . . چه خوش سير و سلوكى است براى روح و چه مكاشفهء بىكرانى است تشعشع انوار خدايى بر ديوار آدمى « ( 1 )  74 - نماز - « نماز مىگزارند . براى كه ؟ براى خدا . نماز گزاردن براى خدا معنى اين كلمه چيست ؟ آيا خارج از ما يك لا يتناها وجود دارد ؟ آيا اين لا يتناها يك امر پايدار ، لا يزال و چون لا يتناها است بالضروره ذاتى است [ ضرورت ذاتى او است 
  ] و اگر شامل ماده نمىبود به همانجا محدود مىشد ( 2 )  و چون لا يتناها است بالضروره ذى شعور است ، اگر فاقد شعور مىبود به همانجا پايان مىيافت ؟ در صورتى كه ما نمىتوانيم چيزى جز تصور موجوديت به خويشتن نسبت بدهيم ، آيا اين لا يتناها در ما تصور جوهر و ذات را به وجود مىآورد ( 3 )  به عبارت ديگر آيا او همان وجود مطلق نيست كه ما وابستهء اوييم ؟ هم در آن حال كه يك لا يتناها خارج از ما وجود دارد ، آيا يك لا يتناها نيز در خود ما نيست ؟ - آيا اين لا يتناهاها ( چه جمع موحش ) يكىشان فوق ديگرى قرار نمىگيرد ؟ آيا لا يتناهاى دوم به اصطلاح زير دست نخستين نيست ؟ آيا آينهء آن ، پرتو آن ، انعكاس آن و لجهء متحد المركز با يك لجهء ديگر نيست ؟ آيا اين لا يتناهاى ثانوى نيز ذى شعور است ؟ فكر مىكند ؟ دوست مىدارد ؟ مىخواهد ؟ اگر هر دو لا يتناها ذى شعوراند پس هر يك از آن دو اصلى براى خود دارند و يك ( من )\r\n","description":"","footnote":" ( 1 ) بىنوايان ، ج 1 ، ص 665 . .  ( 2 ) اين جمله به مقصود ويكتور هوگو كافى نيست ، زيرا مىخواهد همان مطلب را بگويد كه در شرق به طور بسيار عالى مطرح شده است كه چون خداوند لا يتناها است ، پس به تمام اجزاء و مجموع ماده نيز محيط است : « داخل فى الاشياء لا با الممازجة و خارج عن الاشياء لا بالمباينة » .  ( 3 ) احتمال مىرود كه مقصود ويكتور هوگو همان برهان وجوبى دكارت بوده باشد . . ","page_name":" 45 ","page_number":49},
  {"content":"\r\nدر لا يتناهاى بالا هست ( 1 )  همچنان كه يك ( من ) در لا يتناها پائين وجود دارد . من پايينى جان است ، من بالايى خدا است .\r\nلا يتناهاى پايين را به نيروى تفكر با لا يتناهى بالا در تماس نهادن نماز ناميده مىشود . » ( 2 )  74 - « چيزى را از روح انسانى باز نگيريم ، حذف بد است ، بايد اصلاح كرد و تغيير شكل داد . بعض عوامل انسان رو به مجهول دارند ، اينها عبارتند از فكر ، رويا ، نماز . - عالم مجهول يك اقيانوس است . وجدان چيست ؟ قطب نماى عالم مجهول است . فكر ، رويا ، و نماز در آن عالم به مثابهء اشعهء بزرگ اسرار آميزى هستند ، محترمشان شماريم ، اين نور افشانىهاى محتشم جان آدمى به كجا مىروند ؟ به ظلمت ، يعنى به نور واقعى . » ( 3 )  75 - « عظمت دمكراسى در آن است كه چيزى را از انسانيت انكار نكند ، چيزى را از انسانيت رد نكند ، پهلو به پهلوى حقوق انسان يا لااقل نزديك به حقوق انسان حقوق جان آدمى است . ( 4 )  محو تعصب ، تجليل لا يتناها ، اين قانون واقعى است . آدمى بايد به وظيفهء آدميتش عمل كند . به كرنش كردن زير درخت خلقت و به سير و سياحت در شاخ و برگهاى پر ستارهء آن اكتفا نكنيم ، ما يك وظيفه داريم : كار كردن در راه جان انسانى ، دفاع از راز در قبال اعجاز ، لا يدرك را پرستيدن و نامعقول را دور انداختن ، از شگفتىها جز آن چه را كه ضرورى است نپذيرفتن ، ايمان را\r\n","description":"","footnote":" ( 1 ) البته اين اصطلاح در بارهء مقام شامخ ربوبى صحيح نيست . .  ( 2 ) بىنوايان ، ج 1 ، ص 617 و 672 . .  ( 3 ) بىنوايان ، ج 1 ، ص 672 . .  ( 4 ) با نظر به ساير مطالب هوگو در بىنوايان و ساير كتابهايش كه در حقيقت دفاع از جان آدمى است ، نه تنها كلمه « لااقل . . . » صحيح نيست ، بلكه حقوق جان انسانى را مىبايست مقدم بر حقوق هم زيستى بدارد ، زيرا هوگو نيز زندگانى حيوانى و رشد دادن به ( خود طبيعى ) را حيات واقعى نمىداند . . ","page_name":" 46 ","page_number":50},
  {"content":"\r\nسالم كردن ، خرافات را از روى دين برداشتن خدا را از قيود رهاندن . » ( 1 )  76 - « طرق گوناگون عبادت همه خوبند ، مشروط بر آن كه از روى خلوص نيت باشند ، كتابتان را واژگون بگردانيد و در لا يتناها باشيد . ( 2 )  امروز چنان كه مىدانيم فلسفه‌اى در كار است كه منكر لا يتناها است ، يك فلسفه ديگر نيز در طبقه بندى علم الامراض هست كه آفتاب را انكار مىكند ، اين فلسفه نابينايى نام دارد . به دست آوردن حسى براى ادراك سرچشمهء حقيقت كه فاقد آنيم به منزلهء عصايى است كه كورى به دست آورد . عجب آن است كه اين فلسفهء كورانه در قبال فلسفه كه خدا را مىبيند تفرعن و برترى شفقت آميزى به خود مىبندد . مثل اين است كه موش كورى فرياد زنان بگويد دلم به حال آدمى زادگان مىسوزد با اين آفتابشان مىدانيم كه ملحدان مجلل و مقتدرى در عالم هستند ، آنان نيز باطناً به وسيلهء همان قدرتشان سوى حقيقت رهبرى شده‌اند و خود يقين ندارند كه كافرانند . ( 3 )  آن چه اينان مىگويند جز تعريف نيست و در همه حال اگر هم خود به خدا معتقد نيستند چون روح بزرگ و فكر بلند دارند خدا را اثبات مىكنند . ما به اين گونه فيلسوفان هم در آن حال كه فلسفه شان را بىرحمانه تشريح مىكنيم درود مىفرستيم . باز هم بگوييم : يك امر شايان تمجيد نيست كه با نهايت سهولت به كلمات دل خوش مىكنند ، يك مكتب علوم ما فوق طبيعت شمال ( 4 )  قدرى از مد اشباع شده است . خيال مىكند كه با تبديل كلمهء ( نيرو ) به كلمهء ( اراده ) انقلاب بزرگى در فهم بشرى ايجاد كرده است . اگر به جاى ( گياه مىرويد ) گفته شود ( گياه مىخواهد ) در حقيقت اين كلام پر حاصلى است ، اما به شرط آن كه بر آن بيفزاييم : ( كون مىخواهد ) چرا ؟ زيرا كه اين نتيجه از آن حاصل مىشود ( گياه\r\n","description":"","footnote":" ( 1 ) بىنوايان ، ج 1 ، ص 672 . .  ( 2 ) مقصود اينست كه معلومات حرفاى را كه ممكن است سد راه شما باشد از خودتان دور كنيد . .  ( 3 ) وَجَحَدُوا بِها وَاِسْتَيْقَنَتْها أَنْفُسُهُمْ انسانى 1 - 6 27 : 14\r\n. .  ( 4 ) مقصود انگلستان است . . ","page_name":" 47 ","page_number":51},
  {"content":"\r\nمىخواهد ) پس انانيتى دارد - ( كون مىخواهد ) پس خدايى دارد . » ( 1 )  77 - « اما به نظر ما كه با اين همه خلاف اين مكتب ، در قبال برهان عناد نمىورزيم ، تصور اراده‌اى در گياه كه مورد قبول اين مكتب است دشوارتر از اذعان به وجود اراده‌اى در عالم آفرينش است كه مورد انكار اين مكتب است . » ( 2 )  78 - « انكار ارادهء لا يتناها ، يعنى خدا صورت پذير نيست مگر به شرط انكار لا يتناها ، ما اين نكته را اثبات كرده‌ايم . انكار لا يتناها نهيليسم را به كرسى مىنشاند ، همه چيز به صورت يك ادراك ذهنى در مىآيد . با نهيليسم جر و بحث ممكن نيست زيرا كه نهيليست منطقى ، در وجود مخاطب خود هم شك دارد و به وجود داشتن شخص خود نيز كاملًا اطمينان ندارد . به نظر او ممكن است كه خودش براى خود چيزى جز يك ( ادراك ذهنش ) نباشد ، فقط مشاهده نمىكند كه هر آن چه را انكار كرده است يك باره با تلفظ همين يك كلمهء ( ذهن ) قبول مىكند . به طور كلى فلسفه‌اى كه همه چيز را به يك كلمهء هجايى ( نه ) منتهى مىكند ، هيچ راه براى تفكر باز نمىگذارد .\r\n( نه ) بيش از يك جواب ندارد و آن ( آرى ) است . نهيليسم فاقد هر گونه ارزش است . ( عدم ) وجود ندارد . ( هيچ ) در عالم نيست . ( هيچ ) هيچ چيز نيست « ( 3 )  79 - زندگى آدمى پيش از آن كه به نان بسته باشد به ايجاب بسته است . ديدن و نشان دادن كافى نيست ، فلسفه بايد به منزلهء يك انرژى باشد ، بايد عملش و اثرش به كار بهبود جان بشر آيد . سقراط بايد در ( آدم ) وارد شود و مارك اورل را به وجود آورد ، به عبارت ديگر از مرد ( سعادت ) مرد ( عقل ) حاصل دارد . مبدل كردن\r\n","description":"","footnote":" ( 1 ) بىنوايان ، ج 1 ، ص 673 . .  ( 2 ) بىنوايان ، ج 1 ، ص 673 . .  ( 3 ) بىنوايان ، ج 1 ، ص 673 و 674 . . ","page_name":" 48 ","page_number":52},
  {"content":"\r\n( عدن ) به دانشكده . ( 1 )  علم بايد يك اكسير مقوى باشد . تلذذ ؟ چه هدف ناچيز و چه جاه طلبى بىمقدارى است تلذذ كار جانوران است . پيروزى واقعى جان آدمى فكر كردن است ، فكر را براى رفع عطش آدميان به كار بردن ، معرفت خدا را همچون اكسير به همه دادن ، در وجود همه كس وجدان و علم را دست در آغوش كردن و با اين مواجههء اسرار آميز رستگارشان ساختن . چنين است وظيفهء فلسفهء واقعى ، اخلاق يك شكفتگى حقايق است . سير و سلوك به عمل منتهى مىشود . كمال مطلق بايد عملى باشد ، ايدآل بايد براى روح آدمى قابل استنشاق ، قابل ادراك و قابل خوردن باشد ، همين ايده آل است كه حق دارد بگويد : ( اين گوشت من است ، اين خون من است ) . » ( 2 )  80 - « عقل يك آيين مقدس است ، به اين شرط كه مىتواند به منزلهء يك عشق بىحاصل به علم نباشد و اسلوب واحد و عالى پيوستگى بشر گردد و فلسفه را به مقام ديانت برساند .\r\nفلسفه نبايد مانند يك پيش آمدگى ساختمان باشد كه روى نماى اسرار ، فقط براى تماشا و حظ نظر ساخته شده باشد و حاصلى جز خوش آمدن حس كنجكاوى نداشته باشد . » ( 3 )  81 - « به هر صورت ما هم در آن حال كه بسط افكارمان را براى موقع ديگر مىگذاريم ، به بيان اين نكته اكتفا مىكنيم كه ما نه آدمى را مبدأ حركت و نه ترقى را هدف مىشماريم ، جز به وسيلهء اين دو نيرو كه به منزلهء دو موتوراند و عبارتند از معتقد بودن و دوست داشتن . » ( 4 ) \r\n","description":"","footnote":" ( 1 ) از نظر ادبى جملات فوق بسيار عالى است ، ولى علم و عقل كه در آن جملات جاى سعادت و فردوس اعلى را گرفته است تقريباً يك مطلب معمولى است ، زيرا با دقت كافى اين مفاهيم مكمل يكديگراند نه مخالف يكديگر ، چنان كه در جملات بعدى نيز متذكر مىشود . .  ( 2 ) بىنوايان ، ج 1 ، ص 674 . .  ( 3 ) بىنوايان ، ج 1 ، ص 674 . .  ( 4 ) بىنوايان ، ج 1 ، ص 674 . . ","page_name":" 49 ","page_number":53},
  {"content":"\r\n82 - « ترقى هدف است ، ايده آل سر مشق اعلا است .\r\nايده آل چيست ؟ خدا است .\r\nايده آل ، كمال مطلق ، كمال اتم ، لا نهايه كلمات متشابه‌اند . » ( 1 )  83 - « فكر كردن در بارهء عالم غيب يك كار جدى است . » ( 2 )  84 - در دنيا رشد مادى وجود دارد ما آن را مىخواهيم . عظمت اخلاقى نيز هست ما به آن علاقه منديم ، ارواح بىفكر و عجول مىگويند : اين صور بىحركت [ پرستش كنندگان عالم غيب 
  ] در كنار اسرار براى چه خوبند ؟ به چه كار مىآيند ؟ چه مىكنند ؟ دريغا در حضور ظلمتى كه ما را فرا گرفته است و در انتظار ما است در حالى كه نمىدانيم تفرقهء عظيم با ما چه خواهد كرد . در جواب مىگوييم : شايد كارى عالىتر از آن چه اين جانهاى معصوم مىكنند نباشد و بر گفتهء خود مىافزاييم : شايد كارى مفيدتر از آن هم نيست . مقابل كسانى كه هرگز روبه خدا نمىكنند وجود اشخاصى كه داريم در نمازاند لازم است . به نظر ما همهء مطلب در مقدار فكرى است كه با عبادت مىآميزد . » ( 3 )  85 - « عقربه‌اى كه بر صفحهء ساعت حركت مىكند در جانها نيز حركت مىكند . » ( 4 )  86 - بعضى ديگر از اين گروه هاى عقول بسى جدىتر بودند . آن جا در اصول تدقيق مىكردند ، به حقوق دل بستگى داشتند ، به اطلاق محض عشق مىورزيدند ، از آن جا حقايق نامتناهى را مشاهده مىكردند ، اطلاق محض در سايهء همان صلابتش ارواح را سوى گنبد لاجوردى مىراند و در نامحدود غوطه ورشان مىسازد . براى بارور كردن آرزو هيچ چيز به پايهء اعتقاد مطلق نمىرسد و براى توليد آينده هيچ چيز مقام آرزو\r\n","description":"","footnote":" ( 1 ) بىنوايان ، ج 1 ، ص 674 . .  ( 2 ) بىنوايان ، ج 1 ، ص 676 . .  ( 3 ) بىنوايان ، ج 1 ، ص 676 . .  ( 4 ) بىنوايان ، ج 2 ، ص 3 . . ","page_name":" 50 ","page_number":54},
  {"content":"\r\nرا ندارد ، امروز پندار است فردا گوشت و استخوان . » ( 1 )  87 - « دير يا زود وطنى كه در درياى ظلم غوطه ور شده است بر سطح مىآيد و آشكار مىگردد . يونان باز هم يونان مىشود ، ايتاليا باز هم ايتاليا مىشود . اعتراض حقوقى ملى بر ضد اعمال جابران تا ابد پايدار مىماند . دزديدن يك ملت هرگز دوام نمىيابد ، اين كلاه بردارى فجيع آيندهء خوشى نخواهند داشت ، نشانهء يك ملت را مانند نشانهء يك دستمال محو نمىتوان كرد . » ( 2 )  88 - تصادم ارواح جوان با يكديگر اين جنبهء شايان تمجيد را دارد كه هيچ كس نمىتواند شراره اش را پيش بينى كند و نمىتواند برقش را حدس بزند . » ( 3 )  89 - « اين اغتشاش احوال چنان وجدانش [ ماريوس 
  ] را به خود مشغول مىساخت كه در بارهء بعض جنبه هاى جدى زندگى هيچ فكر نمىكرد و اما واقعيات زندگى هرگز خود را در پردهء فراموشى نگاه نمىدارند . ناگهان بيرون جستند و ضربت آرنجشان را به پهلويش زدند . » ( 4 )  90 - « زيرا كه بسيارى از اعمال بزرگ در مبارزات كوچك وقوع مىيابند شجاعتهاى خود سرانه و ندانسته‌اى وجود دارند كه در ظلمات قدم به قدم در قبال استيلاى شوم حوايج و قبايح به دفاع از خويشتن مىپردازند . اينها پيروزىهاى شريف و اسرار آميزى هستند كه هيچ چشم نمىبيندشان ، هيچ شهرت به دست نمىآورند و هيچ موزيك نظامى سلامشان نمىگويد . زندگى بد بختى ، دور افتادگى ، رها شدگى ، تهيدستى ، ميدانهاى نبردى هستند كه براى خود قهرمانانى دارند ، پهلوانانى بىنام و نشان كه گاه از پهلوانان نامى بزرگترند . » ( 5 ) \r\n","description":"","footnote":" ( 1 ) بىنوايان ، ج 2 ، ص 3 . .  ( 2 ) بىنوايان ، ج 2 ، ص 10 . .  ( 3 ) بىنوايان ، ج 2 ، ص 28 . .  ( 4 ) بىنوايان ، ج 2 ، ص 32 . .  ( 5 ) بىنوايان ، ج 2 ، ص 35 و 36 . . ","page_name":" 51 ","page_number":55},
  {"content":"\r\n91 - « به راستى اگر به چشم ما بصيرتى عطا شده بود كه مىتوانستيم در وجدان ديگران بنگريم ، حكم كردن در بارهء هر كس از روى تخيلاتش آسانتر مىبود تا از روى افكارش . در فكر آدمى اراده راه دارد ، اما تخيلش جاى اراده نيست . تخيل كه هميشه به خودى خود در مىرسد ، در مرحلهء كبريايى و ايده آل نيز صورت ذهنى ما را مىگيرد و محفوظ مىدارد ، از اعماق جانمان چيزى مستقيمتر خالصتر از منويات نينديشيده و بىكرانمان ، سوى فروزندگىهاى تقدير روان نمىشود . در اين منويات بسى بيش از آن كه در افكار مركب و استدلالى و منظم آدمى بتوان ديد ، سجيهء واقعى هر كس را مىتوان مشاهده كرد . توهمات ما چيزهايى هستند كه بيش از هر چيز ديگر به ما شبيه‌اند . هر كس در بارهء مجهول و ممتنع تخيلى هم آهنگ با طبيعت خود دارد . » ( 1 )  92 - « به كمك زمان هر تيز كند مىشود . » ( 2 )  93 - « معادن و معدنچيان - جوامع بشرى ، همه آن چه را كه در تآترها ( سومين طبقهء زيرين ) ناميده مىشود ، دارند . خاك اجتماع همه جا مثل معادن نقب زده شده است ، گاه براى خوبى و گاه براى بدى ، اين عمليات بر سر هم قرار مىگيرند ، بعض اين معدنها فوقانى و بعض ديگر تحتانىاند . در اين زير خاك تاريك كه گاه در زير تمدن فرو مىريزد و بىاعتنايى ما ، لاقيدى ما زير پايش مىمالد ، بالايى و پايينى هست . دايره المعارف در قرن اخير معدنى بود تقريباً با آسمانى باز - ظلمتها ، اين جايگاه تيرهء رشد مسيحيت ابتدايى در انتظار چيزى نبودند جز فرصتى ، تا زير پاى قياصره منفجر شوند و نوع بشر را در نور غوطه ور سازند ، زيرا كه در ظلمتهاى مقدس انوارى نهان وجود دارد . كوه هاى آتش فشان انباشته از سايه‌اى قابل اشتغالند . هر مادهء مذاب آتش فشانى در آغاز چيزى جز تاريكى نيست . دخمه ها كه در آنها\r\n","description":"","footnote":" ( 1 ) بىنوايان ، ج 2 ، ص 48 . .  ( 2 ) بىنوايان ، ج 2 ، ص 68 به اين جمله بايستى عكس جزئى را هم اضافه كرد : ( و بعضى از كندها تيز مىگردد ) . . ","page_name":" 52 ","page_number":56},
  {"content":"\r\nنخستين آيين قداس روحانيان اجرا شد فقط سرداب ( روم ) نبودند ، بلكه زير زمين دنيا بشمار مىرفتند ، زير ساختمان اجتماع ، اين اعجوبهء ويرانهء درهم ، حفره هايى از همه قبيل هست . آن جا معدن دينى ، معدن فلسفى ، معدن سياسى ، معدن اقتصادى ، معدن انقلابى وجود دارد . يكى با فكر حفر مىكند ، يكى با رقم كلند مىزند و آن ديگرى كلندى جز خشم ندارد . از يك دخمه كسانى را كه در دخمهء ديگر هستند صدا مىزنند و جواب مىشنوند - فرضيات باطل در اين مجارى تاريك جريان دارند . از همه طرف شاخه مىدوانند ، گاه با يكديگر مصادف مىشوند و دست برادرى بهم مىدهند ژان ژاك [ روسو 
  ] مولف قرار داد اجتماعى كلندش را به ديو جانس [ ديوژن 
  ] قرض مىدهد و فانوس او را به وام مىستاند - گاه با يكديگر مىجنگند . كالون [ يكى از مصلحين دينى فرانسه 
  ] سوچين [ پروتستان و مصلح ايتاليايى 
  ] را از موهايش مىگيرد .\r\nاما هيچ چيز و هيچ پيش آمد كشش و كوشش اين جمعيتها را سوى مقصود و فعاليت بزرگ و هماهنگى را كه در اين ظلمتها رفت و آمد مىكند ، بالا و پايين مىشود ، صعود و نزول دارد و به آهستگى بالا را به زير و بيرون را به درون تغيير مىدهد ، نه به پايان مىرساند و نه متوقف مىسازد ، چه درهم لوليدن عظيم و مجهول اجتماع از اين حفره ها كه سطحش را به حال خود وامىگذارد و درونش را هر دم دگرگون مىكند به زحمت آگاه است . به همان اندازه كه طبقات زير زمينى هست كارهاى گوناگون و استخراجهاى مختلف نيز هست . از همهء اين كاوشهاى عميق چه بيرون مىآيد ؟ آينده . » ( 1 )  94 - « هر چه بيشتر فرو رويد كارگران را بد بختتر مىبينيد [ در بارهء اين مسئله از نظر جريان طبيعى و بايستگى دقت بيشترى شود 
  ] تا درجه‌اى كه فيلسوف اجتماعى مىتواند تشخيص دهد : كار خوب است و چون از اين درجه بگذرد مشكوك و مختلط مىشود ، قدرى پايينتر مخوف است ، در نقاط عميقتر ، اين گودالها ديگر قابل نفوذ\r\n","description":"","footnote":" ( 1 ) بىنوايان ، ج 2 ، ص 71 و 73 . . ","page_name":" 53 ","page_number":57},
  {"content":"\r\nدر ذهن تمدن نيستند ، زيرا كه از آن حد كه بشر را ياراى زيستن و تنفس در آن باشد گذاشته‌اند اين قسمت را آغاز بهيميت مىتوان شمرد . نردبان نزول از اين مرحله بس عجيب است ، هر يك از پله هايش با طبقه مربوط است كه فقط فلسفه مىتواند پا در آن بند كند و شخص در آن با يكى از كارگران مصادف مىشود كه گاه ملكوتى است ، گاه بد شكل ، پايينتر از ژان هوس [ مصلح سرزمين چكسلواكى كه پس از قتل او پيروانش ( هوسيتها ) در حدود صد سال با جور و استبداد جنگيدند 
  ] لوتر [ پيشواى پروتستانها 
  ] قرار دارد ، پايينتر از لوتر دكارت است ، زير دكارت ولتر است ، زير ولتر كوندورسه و پايينتر از كوندورسه روبسپير ، پايينتر از روبسپير مارا [ مرد انقلابى و آشوب طلب فرانسوى و عضو مجلس كنوانسيون 
  ] پايينتر از ما را بابوف است [ در زمان انقلاب كبير فرانسه مسلكى نظير مسلك كمونيسم داشته است 
  ] و به همين ترتيب ادامه دارد - قدرى پايينتر درهم و برهم در سر حدى كه نامشخص را از نامشهود جدا مىسازد ، مردان تيرهء ديگرى ديده مىشوند كه شايد اصلا زنده نيستند . ديروزىها شبحند ، فردايىها صورت خيالى مردگان . فقط چشم بصيرت مىتواند در تاريكى تشخيص دهد - كارى كه مربوط به تكوين نطفه هاى آينده است يكى از چشم اندازهاى فيلسوف است . » ( 1 )  95 - « كارهاشان كاملًا متفاوت است و روشنايى جمعى از آنان با اشتغال ديگر تناقض دارد . جمعى بهشتى هستند ، برخى رقت آور . با اين همه اين تضاد هر چه بيشتر باشد همهء اين كارگران از بالاتر از همه گرفته تا آن كه پستتر و تاريكتر از همه است ، از عاقلتر از همه گرفته تا ديوانه تر از همه ، يك وجه مشابهت دارند و آن بىغرضى است . مارا نيز مانند مسيح خود را از ياد مىبرد . اينان خود را كنار مىنهند ، خود را به حساب نمىآورند . فكر خود نيستند ، چيز ديگرى جز خود را مىبينند ، فقط يك نگاه دارند و اين در جستجوى ( مطلق ) است . نخستين همهء آسمان را در چشمان دارد ، ديگرى هر چند معمايى باشد باز هم روشنايى پريده رنگ ابديت را زيرا ابرو نهفته\r\n","description":"","footnote":" ( 1 ) بىنوايان ، ج 2 ، ص 72 و 73 . . ","page_name":" 54 ","page_number":58},
  {"content":"\r\nاست . آن كس را كه مردمكش ستاره است هر چه مىكند و هر كه هست همين كه اين نشانه را در او ديديد تقديسش كنيد .\r\nمردمك تاريك نشانهء ديگرى است . بدى از وى شروع مىشود - جلو كسى كه نگاه ندارد فكر كنيد و بلرزيد . نظام اجتماعى براى خود معدنچيان تاريك دارد . نقطه‌اى هست كه در آن گود كردن به منزله در گور كردن است و در آن روشنايى خاموش مىشود .\r\nپايينتر از همهء اين معادن كه نشان داديم ، پايينتر از همهء اين دهليزها ، پايينتر از همهء اين سلسله عروق زير زمينى ، ترقى و نظم دروغين ، در پايينترين نقطهء زمين بسى پايينتر از مارا بسى پايينتر از بابوف باز هم پايينتر ، بسى پايينتر از اين ، در نقطه‌اى است كه به سومين طبقهء زيرين موسومش ساختيم . اين مغاك ظلمات است ، اين سرداب كوران است ، اسفل السافلين است و اين نقطه با ورطات آخرين پيوستگى دارد . » ( 1 )  96 - « ( عميقترين گودال ) آن جا بىغرضى نابود مىشود ، شيطان خود را به طور مبهم نمايان مىسازد ، هر كس براى خويشتن است ، انانيت بىچشم ناله بر مىكشد ، جستجو مىكند ، به كمك دست و پا مىرود و مىجويد . ( اوگولن ) اجتماعى [ ستمگر بزرگ و درندهء ( پيز ) از نواحى يونان قديم است 
  ] در اين گودال است . صورت هراس آورى كه در اين گودال پرسه مىزنند ، اينان كه تقريباً از جانورانند ، اينان كه تقريباً از اشباحند التفاتى به ترقى جهانى نمىكنند ، از فكر و از كلمه بىخبرند ، اهتمامى جز اشباع شخص خود ندارند ، تقريباً بىمشعراند و در نهادشان يك نوع نابودى مخوف وجود دارد . دو مادر دارند كه هر دو نامادرىاند : جهل و بىنوايى ، يك راهنما دارند و آن احتياج است و رضاى خاطرشان صورت ديگرى جز اشتها\r\n","description":"","footnote":" ( 1 ) بىنوايان ، ج 2 ، ص 73 . . ","page_name":" 55 ","page_number":59},
  {"content":"\r\nندارد . وحشيانه بسيار خوار ، يعنى درنده‌اند و اين درندگى نه به شيوهء ستمگر بلكه به شيوهء ببر است .\r\nاين مردگان متحرك از رنج به جنايت مىرسند ، تسلسل شوم تولد دوار انگيز منطق ظلمت - آن كه در سومين طبقه زيرين اجتماع مىخيزد ادعاى خاموش اطلاق نيست ، اعتراض ماده است . - آن جا آدمى اژدها مىشود ، گرسنه بودن و تشنه بودن نقطهء حركت است ، شيطان بودن نقطهء وصول ، از آن سرداب تاريك ( لاسونر ) [ يكى از جنايت كاران بزرگ 
  ] بيرون مىآيند .\r\nاندكى پيش در كتاب چهارم يكى از ساختمانهاى معدن فوقانى ، يكى از ساختمانهاى گودال سياسى و انقلابى و فلسفى را ديديم ، آن جا چنان كه گفتيم هر چه هست نجيب ، طاهر ، صادق و شريف است - مسلماً آن جا آدمى مىتواند در اشتباه افتد و در اشتباه هم مىافتد ، اما اشتباه در آن جا شايان تعظيم است كه شامل شجاعت است ، مجموع كارهايى كه در آن جا صورت مىگيرد يك اسم دارد و آن ترقى است .\r\nهنگام آن رسيده است كه در اين ميان گودالهاى ديگر را ، گودالهاى خوفناك را بنگريم ، زير اجتماع ، در اين نكته پا فشارى كنيم ، مغارهء شرور وجود دارد و تا روزى كه جهل از ميان نرفته است وجود خواهد داشت . اين سرداب پايينتر از همه و دشمن همه است ، اين كينه‌اى است استثناء ناپذير ، اين گودال فيلسوفى نمىشناسد ، خنجرش هرگز قلم نتراشيده است ، سياهىاش هيچ نسبتى با سياهى عالى دوات ندارد هرگز انگشتان ظلمتى كه زير اين سقف اختناق آور منقبض مىشوند كتابى را ورق نزده و روزنامه هايى را باز نكرده‌اند . ( بابوف ) براى ( كارتوش ) [ رئيس معروف يك دسته از دزدان پاريس 
  ] يك استثمارگر است . ( مارا ) در نظر ( شندرهان ) يك آشوب طلب جنايت كار ، يك اريستوكرات است . هدف اين سرداب انهدام همه است ، همه ، از جمله همان گودالهاى فوقانى كه مورد نفرتش است - نه فقط با ازدحام زشتش زير پايهء نظام اجتماعى كنونى نقب مىزند ، بلكه پايهء فلسفه ، علم ، حقوق ، فكر بشرى ، تمدن ، انقلاب و ترقى و همه چيز را با اين نقب زدن متزلزل\r\n","description":"","footnote":"","page_name":" 56 ","page_number":60},
  {"content":"\r\nمىسازد ، با كمال سادگى خويشتن را دزدى ، فحشاء ، آدم كشى و جنايت مىنامد ظلمت است و هنگامه مىجويد - سقفش از جهل ساخته شده است .\r\nديگران آنان كه در طبقات بالا جاى گزيده‌اند جز يك هدف ندارند و آن محو اين يكى است . اين جا است كه فلسفه و ترقى دفعتا با همه عواملشان به وسيلهء اصلاح نفس الامر ، به وسيلهء سير در مطلق دست كمك پيش مىآورند ، مغارهء جهل را ويران كنيد ، جانوران جنايت را نابود كرده‌ايد .\r\nيك قسمت از آن چه را كه گفتيم در چند كلمه خلاصه كنيم ، يگانه خطر اجتماع ظلمت است . انسانيت به منزلهء يك هويت واحد است ، همه از يك خاك ساخته شده‌اند ، لااقل در اين عالم هيچ اختلاف در سر نوشت آدمى نيست ، همه را پشت سر ، همان ظلمت ، در حال حاضر همان گوشت و پوست و در آينده هم يك مشت خاكستر است . اما جهل چون با خميرهء انسانى مخلوط شود سياهش مىكند ، اين سياهى درمان ناپذير باطن آدمى را فرا مىگيرد و در آن به صورت ( شر ) در مىآيد . » ( 1 )  97 - « خاصيت حق آن است كه تا ابد زيبا و خالص بماند و عمل هر چند كه به ظاهر ضرورىترين چيز ، هر چند كه مقبولترين چيز براى معاصران بشمار رود ، اگر عمل محض است و اگر كمتر اثر از حق دارد و با هيچ حق در آن نيست بىچون و چرا سر نوشتش چنين است كه با طول زمان بد شكل ، چركين ، نفرت انگيز و حتى وحشتزا شود ، اگر كسى بخواهد با يك نظر محقق سازد كه ( عمل ) طى قرون به چه پايه از زشتى مىتواند برسد ، بايد به ماكياول بنگرد . ماكياول يك اهريمن بد كار نيست و ديو و دد هم نيست ، يك نويسندهء بىغيرت پست و بىنوا هم نيست ، چيزى جز يك ( عمل ) نيست و اين فقط عمل ايتاليايى نيست ، عمل اروپايى است ، عمل قرن شانزدهم است . زشت به نظر مىرسد و در پيشگاه انديشهء قرن نوزدهم زشت هم هست . اين كشمكش بين حق و عمل از آغاز پيدايش اجتماعات بشرى بوده است ، اين جنگ تن به تن را پايان دادن ، تصور محض را با واقعيت انسانيت در آميختن ، حق را با\r\n","description":"","footnote":" ( 1 ) بىنوايان ، ج 2 ، ص 74 و 75 . . ","page_name":" 57 ","page_number":61},
  {"content":"\r\nملايمت در عمل و عمل را در حق نفوذ دادن كار خردمندان است . » ( 1 )  98 - « براى آن كه ظرفش مالامال شود [ ماريوس 
  ] فقر نيز باز آمد ، او اين نسيم يخ زده را هميشه نزديك به خود و در قفاى خود مىديد . » ( 2 )  99 - « تفكر كار نيروى دراكه است ، تخيل شهوت آن است ، جاى تفكر را به تخيل دادن زهرى را به جاى طعام گرفتن است . ماريوس چنان كه به خاطر داريم از آن جا شروع كرده بود . عشق در رسيده و كار را با پرت كردن او در توهمات بىموضوع و بىاساس به پايان رسانده بود . ديگر انسان از خانهء خود خارج نمىشود مگر براى آن كه برود و به تخيل بپردازد . نيروى توليد دستخوش تنبلى - غرقاب پر آشوب و راكد و به همان اندازه كه كار تقليل مىيافت حوايج افزون مىشد . اين يك قانون است . مرد با مزاج متخيل طبعاً مسرف و نرم است روح سست نمىتواند زندگى را سخت گيرد . در اين نوع زيستن خوب با بد آميخته است ، زيرا كه اگر نرمى شوم است ، بلند همتى پاكيزه و خوب است . اما مرد فقير و بلند همت و شريفى كه كار نمىكند از دست رفته است ، سرچشمه هاى در آمد خشك مىشوند ، ضروريات فزونى مىگيرند و سراشيب شومى است كه شريفترين و محكمترين مردان مانند ضعيفترين و ناپاكترين افراد در آن كشانده شده‌اند و سرانجام به يكى از اين دو حفره فرومىروند : يا خودكشى ، يا جنايت . به نيروى بيرون رفتن براى اشتغال به تخيل روزى هم مىرسد كه شخص بيرون مىرود تا خود را در آب اندازد . » ( 3 )  100 - « براستى هيچ چيز كوچك نيست ، كسى كه در معرض نفوذهاى بىپايان طبيعت باشد بر اين نكته واقف است - هر چند كه در اين راه هيچ گونه رضاى مطلق نه از لحاظ محدود كردن علت و نه از جهت تحديد اثر براى فلسفه حاصل نيايد ، باز هم اهل سير و سلوك به دليل همهء اين تلاشى قوا كه به وحدت منجر مىشود ،\r\n","description":"","footnote":" ( 1 ) بىنوايان ، ج 2 ، ص 171 .  ( 2 ) بىنوايان ، ج 2 ، ص 204 . .  ( 3 ) بىنوايان ، ج 2 ، ص 204 و 205 . . ","page_name":" 58 ","page_number":62},
  {"content":"\r\nدر جذبات بىكران غوطه مىخورند ، همه كار گزار يكديگراند .\r\nجبر با ابر پيوستگى دارد . از نور افكنى ماه به سرخ گل بهره مىرسد ، هيچ متفكر جرات نمىورزد تا بگويد عطر ( خفچه ) براى بروج بىفايده است - پس كيست كه گذرگاه يك ذره را حساب تواند كرد ؟ از كجا مىدانيم كه آفرينش بعض عوالم معلول سقوط دانه هاى ريگ روان نيست ؟ كيست كه جزر و مدهاى متبادل را در بىنهايت بزرگ و بىنهايت كوچك و ولولهء علل را در پرتگاه هاى وجود و بهمنهاى عظيم دايرهء خلقت را بشناسد يك كرم ذره بينى نيز اهميت دارد ، كوچك بزرگ و بزرگ كوچك است ، همه چيز در ضرورت معادل يكديگراند ، رؤياى مخوفى است براى روح - بين موجودات و اشياء روابط خارق العاده‌اى است .\r\nدر اين مجموعهء پايان ناپذير از آفتاب گرفته تا پشهء بىمقدار هيچ چيز چيز ديگر را خوار نمىشمارد ، همه به يك ديگر نيازمنداند - نور ، عطرهاى زمين را به گنبد لاجوردين بىآن كه بداند چه مىكند بالا مىبرد ، شب ، يك جوهر درخشان انجمى بين گلهاى خفته تقسيم مىكند ، همهء پرندگانى كه پرواز مىكنند رشتهء ابديت را به پنجه دارند ، ناموس جوانه زدن با ظهور يك اثر جوى و با ضربت منقار چلچله كه بيضه را مىشكند آميخته مىشود و در توليد يك كرم خاكى و ظهور سقراط به يك اندازه دست دارد . آن جا كه ( تلسكوپ ) تمام مىشود ( آغاز ميكروسكوب ) است ، كدام يك از اين دو ، منظره‌اى عظيمتر دارد ؟ انتخاب كنيد يك كپكزدگى ، يك ( خوشهء پروين ) گلها است ، يك تراكم ابر يك ازدحام ستارگان است . همين گونه اختلاط است كه با نهايت تعجب مىبينيم شامل امور عقلى و اشياء مادى نيز مىشود عناصر و اصول با يكديگر مخلوط مىشوند ، جفت و جور مىگردند ، ازدواج مىكنند ، بر يكديگر افزوده مىگردند تا سرانجام دنياى مادى و دنياى عقلى به يك نور منتهى مىشوند ، امر حادث تا ابد روى خود چين خورد ، در مبادلات وسيع عالم آفرينش حيات عمومى به اندازه هاى ناشناخته مىرود و مىآيد ، همه چيز را در اسرار ناپيداى امواج حيات غوطه ور مىسازد ، همه را به كار مىگيرد ، نه يك خيال را از نظر دور\r\n","description":"","footnote":"","page_name":" 59 ","page_number":63},
  {"content":"\r\nمىسازد ، نه يك خواب را ، اين جا يك جانور ذره بينى مىكارد ، آن جا يك كوكب خرد مىكند ، به اهتزاز در مىآيد ، حركت مارپيچى مىكند . از نور قوه‌اى و از فكر عنصرى مىسازد ، پراكنده و تقسيم ناپذير است ، همه چيز را حل مىكند ، مگر آن نقطهء هندسى را كه ( من ) نام دارد ، همه چيز را به جان اتمى باز مىگرداند ، همه را بساطت خدايى مىبخشد ، همه را از اعلى تا ادنى بهم مىبندد ، همهء فعاليتها را در نهان خانهء يك ( مكانيسم ) سرسام انگيز مىاندازد . پرواز يك حشره را بر گردش زمين بستگى مىدهد ، شايد هم كه مىداند ؟ هيچ نباشد به حكم تمائل نظام خلقت ، تصور ذو ذنب را در اوج فلك تابع حركت كرم نقوعى در قطرهء آب مىداند . ماشينى است كه از روح ساخته شده است . چرخيدن و از دنده به دنده افتادن عظيمى است كه نخستين موتورش مگس مسكين و آخرين چرخش منطقة البروج است . » ( 1 )  101 - « خلاصه كردن عالم خلقت در يك موجود و بزرگ كردن يك موجود تا مقام ( الهه ) اى ( 2 )  ، عشق يعنى اين . » ( 3 )  102 - « عشق درود فرشتگان است به كواكب ، جان آدمى چه محزون است هنگامى كه حزنش از عشق است . » ( 4 )  103 - « چه فقدانى عظيمى است فراق موجودى كه به تنهايى جان جهان است . » ( 5 )  104 - « خدا پشت گوش همه چيز است اما همه چيز خدا را پنهان مىدارد ، همهء اشياء سياه و همه مخلوقات حاجب ماورايند . دوست داشتن يك موجود ، شفاف ساختن او است . » ( 6 ) \r\n","description":"","footnote":" ( 1 ) بىنوايان ، ج 2 ، ص 227 و 228 . .  ( 2 ) در عبارت هوگو كلمهء خدايى است كه با ملاحظات همه جانبه الهه بايستى گفته شود . .  ( 3 ) بىنوايان ج 2 ، ص 269 .  ( 4 ) بىنوايان ج 2 ، ص 269 .  ( 5 ) بىنوايان ج 2 ، ص 269 .  ( 6 ) بىنوايان ج 2 ، ص 269 . ","page_name":" 60 ","page_number":64},
  {"content":"\r\n105 - « بعضى افكار به منزلهء عبادتند ، در زندگى لحظاتى هست كه جسم به هر حالت كه باشد جان در حال سجود است . » ( 1 )  106 - « دل دادگان دور افتاده ، فراق را با هزاران چيز موهوم كه با اين همه هر يك را حقيقتى در بر است مىفريبند . ديگران از ديدار هم محرومشان مىسازند . نمىتوانند نامه براى هم بنويسند ، اما آنان هزاران وسيله اسرار آميز براى مكاتبه به دست مىآورند . آواز پرندگان را ، عطر گلها را ، قهقههء كودكان را ، نور آفتاب را ، زمزمه هاى نسيم را ، اشعهء ستارگان را ، همهء مظاهر آفرينش براى يكديگر مىفرستند . چرا نه ؟ هر چه خدا آفريده است براى آن است كه به كار عشق آيد ، عشق را آن قدرت هست كه بتواند طبيعت را با آن چه كه در او است قاصد خود سازد .\r\nاى بهار تو نامه‌اى هستى كه من براى او مىنويسم . » ( 2 )  107 - « اختيار آيندهء آدمى هنوز بسى بيشتر به دست دلها است تا به دست جانها ، دوست داشتن يگانه چيزى است كه مىتواند ابديت را فرا گيرد و سرشار سازد ، براى لا يتناها چيز تمامى ناپذير لازم است . » ( 3 )  108 - « خدا منتهاى عظمت عالم خلقت است ، عشق منتهاى عظمت آدمى . » ( 4 )  109 - « وقتى كه عشق دو موجود را بگذارد و در يك اتحاد ملكوتى و مقدس در همشان آميزد ، راز حيات بر آن دو فاش مىشود ، ديگر جز دو سر يك سر نوشت نيستند ، ديگر جز دو بال يك روح نيستند . دوست بداريد ، پرواز كنيد . » ( 5 )  110 - « چيزى كه عشق شروع مىكند تمام شدنى نيست مگر به دست خدا . » ( 6 )  111 - عشق واقعى ، از گم كردن يك دستكش ، يا از يافتن يك دستمال اندوهگين يا مسرور مىشود و براى اخلاصش و براى اميدوارىهايش به ابديتى نيازمند است . او در يك حال مركب از بىنهايت بزرگ و بىنهايت كوچك است . » ( 7 ) \r\n","description":"","footnote":" ( 1 ) بىنوايان ج 2 ، ص 269 .  ( 2 ) بىنوايان ج 2 ، ص 270 و 271 . .  ( 3 ) بىنوايان ج 2 ، ص 270 و 271 . .  ( 4 ) بىنوايان ج 2 ، ص 270 و 271 . .  ( 5 ) بىنوايان ج 2 ، ص 270 و 271 . .  ( 6 ) بىنوايان ج 2 ، ص 270 و 271 . .  ( 7 ) بىنوايان ج 2 ، ص 270 و 271 . . ","page_name":" 61 ","page_number":65},
  {"content":"\r\nدر توصيف كسى كه محل معشوقش را نمىداند و نقاط و محلهاى متعدد را از نظر مىگذراند ، گاهى مىپذيرد و گاهى رد مىكند ، مىگويد :\r\n112 - « چه چيز ناگوارى است كه آدمى آدرس جان خود را نداند . » ( 1 )  113 - « شما كه رنج مىبريد براى آن كه دوست مىداريد ، باز هم بيشتر دوست بداريد ، مردن از عشق زندگى واقعى است . » ( 2 )  114 - « چه خوش است نشاط پرندگان ، اين به دليل آشيانه داشتن است كه آواز دارند . » ( 3 )  115 - « عشق يك تنفس آسمانى از هواى بهشت است . » ( 4 )  116 - « اى دلهاى حساس اى ارواح خردمند زندگى را آن طور كه خداوند آفريده است به دست بياوريد . اين يك ابتلاى طولانى ، يك تدارك نامفهوم براى سر نوشت نامعلوم است . اين سر نوشت ، سر نوشت واقعى ، به دست آدمى با نخستين پلهء قبر آغاز مىشود ، آن گاه چيزى بر وى آشكار مىشود و شروع به تشخيص عاقبت مىكند . ( عاقبت ) در اين كلمه خوب بينديشيد ، زندگان لا يتناها را مىبينند ، عاقبت كار ديده نمىشود مگر به چشم مردگان . در اين انتظار دوست بداريد و رنج ببريد ، اميدوار باشيد و سياحت كنيد .\r\nدريغا بد بخت كسى كه چيزى جز اجسام و اشكال و ظواهر را دوست نمىدارد . مرگ همه چيز را از وى خواهد ربود . سعى كنيد تا عاشق جانها باشيد ، همه جا بازشان خواهيد يافت . » ( 5 )  117 - « جوانى بسيار فقير را در كوچه ديدم كه دوست مىداشت ، كلاهش كهنه بود ، لباسش مستعمل بود ، آرنجهايش سوراخ بود ، آب در كفشهايش نفوذ مىكرد و ستارگان آسمانى در جانش . » ( 6 )  118 - « چه چيز بزرگى است محبوب بودن و چه چيز بزرگترى است دوست\r\n","description":"","footnote":" ( 1 ) بىنوايان ج 2 ، ص 272 . .  ( 2 ) بىنوايان ج 2 ، ص 272 . .  ( 3 ) بىنوايان ج 2 ، ص 272 . .  ( 4 ) بىنوايان ج 2 ، ص 272 . .  ( 5 ) بىنوايان ج 2 ، ص 273 . .  ( 6 ) بىنوايان ج 2 ، ص 273 . . ","page_name":" 62 ","page_number":66},
  {"content":"\r\nداشتن دل به نيروى عشق دلاور مىشود ، ديگر از چيزى تركيب يابد مگر از طهارت ، ديگر به چيزى تكيه نمىزند جز بر رفعت و بر عظمت . يك فكر ناشايسته ديگر نمىتواند در آن جوانه بزند ، همچنان كه گزنه بر تودهء يخ جوانه نمىزند ، يك جان بلند و مصفا ، جانى كه دور از دسترس سوداها و هيجانات پست است ، جانى كه مسلط بر ابرهاى تيره و بر سايه هاى ظلمانى اين جهان و بر همه ديوانگىها ، دروغگويىها ، كينه توزىها ، خود ستايىها و بىنوايىها است ، در قبهء نيلگون آسمان سكونت دارد و آن جا ديگر چيزى احساس نمىكند جز لرزشهاى عميق و زير زمينى سر نوشت ، به همان اندازه كه قلهء كوه ها زمين لرزه را احساس مىكند . » ( 1 )  119 - « آدمى ، دايره نيست كه فقط يك مركز داشته باشد ، بيضى است ، و داراى دو كانون است ، يك كانونش افعال است و كانون ديگرش افكار . » ( 2 )  120 - « نسبت به عقوبت زدگان شفقت داشته باشيم - دريغا ما خود كيستيم ؟ من كه با شما سخن مىگويم كيستم ؟ شما كه گوش به من مىداريد كيستيد ؟ از كجا مىآييم ؟ آيا كاملًا اطمينان داريم كه پيش از آن كه زائيده شويم كارى نكرده‌ايم ؟ زمين خالى از شباهت به يك زندان نيست ، از كجا معلوم است كه آدمى يك بازداشت شدهء عدل الهى نيست ؟ از نزديك به زندگى بنگريد ، اين زندگى چنان ساخته شده است كه در همه جايش عقوبتى احساس مىشود ، آيا شما آن كسيد كه خوشبخت نام دارد ؟ بسيار خوب ، با اين همه همه روزه غمگين هستيد ، هر روز اندوه بزرگى يا پرواى كوچكى مخصوص به خود دارد . ديروز براى سلامت كسى كه نزد شما عزيز است مىلرزيديد ، امروز بر سلامت خود بيمناكيد ، فردا اضطرابتان راجع به پول خواهد بود ، پس فردا از خم زبان يك مفترى اندوهگينتان خواهد ساخت ، پسين فردا بد بختى يك دوست سبب تأثرتان خواهد شد ، سپس بدى يا خوبى هوا ، پس از آن شكستن يا گم شدن چيزى نفيس ، پس از آن تفريحى كه به دليل آن وجدان و ستون فقرات ملامتتان\r\n","description":"","footnote":" ( 1 ) بىنوايان ج 2 ، ص 274 . .  ( 2 ) بىنوايان ج 2 ، ص 320 . . ","page_name":" 63 ","page_number":67},
  {"content":"\r\nمىكند يك بار ديگر جريان امور عمومى . اين در صورتى است كه آلام قلبى را بشمار نياوريم و همچنين امتداد مىيابد ، ابرى از ميان مىرود ، ابر ديگرى پديدار مىشود ، در هر صد روز به زحمت يك روز اتفاق مىافتد كه آفتاب شادمانى براى شما بدرخشد و حال آن كه شما از افراد نادرى هستيد كه سعادت دارند ، اما ديگر آدميان ظلمت راكد بر سرشان افتاده است ، كسانى كه صاحب فكراند اين عبارت را كمتر به كار مىبرند : ( خوشبختان و بد بختان ) در اين عالم كه مسلماً دهليز عالم ديگرى است خوشبخت وجود ندارد . تقسيم واقعى بشرى از اين قرار است : روشنان و تاريكان .\r\nكاستن از تعداد تاريكان و افزودن بر تعداد روشنان هدف اصلى است . از اين جهت است كه فرياد كنان مىگوييم : تعليم دانش خواندن را آموختن روشن كردن آتش است . از هجى كردن هر هجا شراره‌اى بيرون مىجهد . در واقع كسى كه مىگويد : روشنايى ، واجب نمىآيد كه بگويد شادمانى . آدمى در روشنايى رنج مىبرد ، افراط در آن مىسوزاند ، شعله دشمن بال و پر است ، سوختن و از پرواز وانماندن خارقه‌اى از نبوغ است ، هنگامى كه بشناسيد و هنگامى كه دوست بداريد باز هم رنج خواهيد برد ، روز با چشم اشكبار به وجود مىآيد . روشنان اگر هم هيچ مورد براى گريستن نداشته باشند بر ظلمت زدگان مىگريند . » ( 1 )  121 - « اگر طبيعت مشيت ناميده مىشود ، اجتماع بايد بصيرت نام داشته باشد . ضرورت رشد معنوى و اخلاقى كمتر از لزوم بهبودى مادى نيست . دانستن يك توشهء حياتى است ، فكر كردن واجد نخستين ضرورت است ، حقيقت مانند آرد غذاى آدمى است . دماغى كه از دانش و خرد روزه داشته باشد لاغر مىشود ، به همان اندازه كه به شكمهاى گرسنه رحم مىكنيم به روحهايى كه غذا نمىخورند نيز دل بسوزانيم . اگر چيزى بتوان يافت كه از احتضار يك جسم بر اثر نان نداشتن دقت انگيزتر باشد ، همانا جان آدمى است كه از نور نداشتن مىميرد .\r\nترقى به طور كلى در طريق حل اين مسئله مىكوشد ، يك روز حيرت همه را\r\n","description":"","footnote":" ( 1 ) بىنوايان ج 2 ، ص 322 . . ","page_name":" 64 ","page_number":68},
  {"content":"\r\nفرا خواهد گرفت ، چون نوع بشر بالا مىرود بالتبع قشرهاى ته مانده نيز از منطقهء فلاكت بيرون مىآيند ، محو بىنوايى با يك ارتفاع سادهء سطحى صورت خواهد گرفت . » ( 1 )  122 - « پيش راندنهاى عظيم دسته جمعى ، امور بشرى را اداره مىكنند و در يك موقع معين به حالت منطقى يعنى به تعادل ، يعنى به عدل سوقشان مىدهند ، نيرويى مركب از زمين و آسمان ، از بشريت حاصل مىشود و بر او حكمفرمايى مىكند ، اين نيرو يك نشان دهندهء معجزات است . » ( 2 )  123 - « و مىتوان منتظر بود كه اين قدرت اسرار آميز ترقى در يك روز زيبا ، شرق و غرب را در قعر يك گور مواجه سازد و امامان را با بناپارت در داخل هرم بزرگ به مكالمه وادارد . » ( 3 )  124 - « عصيان از چه تركيب مىيابد ؟ از هيچ ، و از همه چيز ، الكتريسيته‌اى كه اندك اندك منبعث مىشود ، از شعله‌اى كه ناگهان بيرون مىجهد ، از نيرويى كه سر گردان است ، از نفحه‌اى كه مىگذرد ، اين نفحه در راه خود با سرهايى كه فكر مىكنند ، با دماغهايى كه رؤياهايى دارند ، با جانهايى كه رنج مىبرند ، با سوداهايى كه در سوز و گدازند ، با بىنوايىهايى كه ناله مىكنند مصادف مىشود و همه را با خود مىبرد . كجا ؟ به آغوش قضا و قدر - از ميان دولت ، از ميان قوانين ، از ميان شاد كامى و بىشرمى ديگران . » ( 4 )  125 - « چون حل همه كار به وسيلهء مراجعه به آراء همگان ، امرى كاملًا تازه است و همهء تاريخ مقدم بر اين امر ، از چهار هزار سال پيش مالامال از غصب حقوق زير دستان و از محنت ملل بوده است ، هر عصر تاريخ اعتراضى را كه براى او ممكن بوده همراه داشته است - در عهد قياصره شورشى وجود نداشت ، اما ژوه وه نال [ شاعر هجايى لاتين كه به مفاسد محيط خود به سختى و با نفرت حمله مىكرد 
  ] بود . » ( 5 ) \r\n","description":"","footnote":" ( 1 ) بىنوايان ج 2 ، ص 336 و 337 . .  ( 2 ) بىنوايان ، ج 2 ، ص 337 . .  ( 3 ) بىنوايان ، ج 2 ، ص 338 . .  ( 4 ) بىنوايان ، ج 2 ، ص 384 . .  ( 5 ) بىنوايان ، ج 2 ، ص 390 . . ","page_name":" 65 ","page_number":69},
  {"content":"\r\n126 - « آدمى به همان اندازه احمقانه كه مضطرب مىشود اطمينان نيز حاصل مىكند . » ( 1 )  127 - « بىچاره ژان والژان پير ، مسلماً نسبت به كوزت عشق ديگرى جز عشق پدرى نداشت . اما قبلًا نشان داديم كه در اين عشق پدرى حتى بىحاصلى زندگيش همه عشقها را داخل كرده بود . كوزت را مثل دختر خويش دوست مىداشت ، او را مثل خواهرش نيز دوست مىداشت و چون هرگز در عالم نه معشوقه‌اى نصيبش شده بود و نه همسرى - و چون طبيعت طلبكار بزرگ و زورمندى است كه هرگز نكول را نمىپذيرد و ناچار بايد حكمش جارى شود ، اين يك احساس هم كه بيش از همه گم نشدنى است با احساسات ديگر مخلوط شده بود ، اما مبهم ، جهالت آميز ، مملو از طهارتى كه از چشم بستگى حاصل مىشود ، غير ارادى ، آسمانى ، ملكوتى و خدايى ، پيش از آن كه شبيه يك احساس باشد شبيه يك غريزه ، شبيه يك شوق فطرى ، مجهول و ناديدنى اما واقعى . بهترين تعبير اين است كه بگوييم : عشقش در عطوفت عظيمش نسبت به كوزت مثل رگه هاى طلايى بود كه در كوهستان است تاريك و دست نخورده . » ( 2 )  128 - « آدمى گاهى دچار فرو ريختگىهاى درونى مىشود ، نفوذ يك يقين يأسآور در آدمى هرگز جز با انحراف و درهم شكستن بعض عناصر عميق كه گاهى عين آدمى هستند ، صورت نمىگيرد . درد هنگامى كه به اين درجه مىرسد به منزلهء هزيمت همهء قواى وجدان است . اينها همه از بحرانهاى مشئومند ، كمتر كسانى از ما مىتوانند از آن شبيه به خودشان و محكم در وظيفه شان بيرون آيند . » ( 3 )  129 - « قلب انسانى در عالىترين لحظاتش حاوى چه تناقض عجيب است » ( 4 )  130 - بلكه مساوات بر حسب تمدن آن است كه همه قابليتها دهانه‌اى همانند\r\n","description":"","footnote":" ( 1 ) بىنوايان ، ج 2 ، ص 487 . .  ( 2 ) بىنوايان ، ج 2 ، ص 490 و 491 . .  ( 3 ) بىنوايان ، ج 2 ، ص 491 و 492 . .  ( 4 ) بىنوايان ، ج 2 ، ص 523 . . ","page_name":" 66 ","page_number":70},
  {"content":"\r\nداشته باشند ، بر حسب سياست آن است كه همهء آراء داراى يك وزن باشند و به موجب ديانت آن است كه همه وجدانها از حقوق متساوى بهره مند شوند . » ( 1 )  131 - « نوع بشر نجات خواهد يافت ، به رفعت خواهد رسيد و تسليت خواهد ديد ، ما بر فراز سنگر زمان اين حق را براى او تثبيت مىكنيم ، فرياد عشق از قلهء فدا كارى بر نخيزد از كجا بر خواهد خاست ؟ اى برادران من اين نقطه جايگاه پيوستگى كسانى است كه فكر مىكنند با كسانى كه رنج مىبرند ، اين سنگر نه از سنگهاى سنگ فرش ساخته شده است ، نه از تيرهاى سقف و نه از قطعات آهن ، بلكه از دو توده تركيب يافته است : توده‌اى از افكار و توده‌اى از آلام . بىنوايى در اين سنگر با كمال مطلوب مواجه مىشود ، اين جا روز ، شب را در آغوش مىكشد و به او مىگويد : ( من اين جا با تو مىميرم و تو با من زندگى را از سر مىگيرى ) از هم آغوشى همهء غمها شرارهء ايمان بيرون مىجهد . آلام احتضارشان را و افكار ابديتشان را بدينجا مىآورند - اين احتضار و اين ابديت با هم در مىآميزند و مرگ ما را تشكيل مىدهند . برادران كسى كه اين جا مىميرد در تشعشع آينده جان داده است و ما همه وارد گورى مىشويم كه از همه طرف نور سپيده دم در آن نفوذ كرده است . » ( 2 )  132 - « چون كلام به منزلهء وزش نسيم است ، لرزش عقول در مقابل آن شباهت به لرزش برگها دارد . » ( 3 )  133 - « ويرژيل چنين گفته است : تدابير اعلا از تصميمات خارق العاده حاصل مىشوند ، فرود آمدن بر ساحل مرگ گاهى وسيلهء نجات از غرق است و سرپوش تابوت تخته پارهء نجات مىشود . » ( 4 )  134 - « موجوداتى هستند كه بيش از چيزى طلبند جاندارانى هستند كه چون\r\n","description":"","footnote":" ( 1 ) بىنوايان ، ج 2 ، ص 529 . .  ( 2 ) بىنوايان ، ج 2 ، ص 530 . .  ( 3 ) بىنوايان ، ج 2 ، ص 530 . .  ( 4 ) بىنوايان ، ج 2 ، ص 534 . . ","page_name":" 67 ","page_number":71},
  {"content":"\r\nآسمان لاجوردى داشته باشند مىگويند : همين بس است متفكرانى وجود دارند كه در شگفتىها فرو مىروند و در مجذوبيت و در پرستش طبيعت غوطه ور مىشوند و از ميان امواج آن بىاعتنايى به بد و خوب را حاصل مىدارند ، در كون و مكان سير و سياحت مىكنند ، با رخشندگى بسيار از آدميان فارغاند ، نمىفهمند كه آدمى در همان موقع كه مىتواند زير درختان با صفا بنشيند و در تخيل فرو رود ، مىتواند انديشه اش را به گرسنگى اينان ، به تشنگى آنان ، به برهنگى فقيران در زمستان ، به خميدگى لنفاوى يك ستون فقرات كوچك ، به بستر بيمار ، به كلبهء تاريك ، به زندان سياه چال ، به لباسهاى پارهء دختران جوان لرزان مشغول سازد . اينها ارواحى آرام و مخوفند كه رضايى بىرحمانه دارند .\r\nامر عجيب اين كه ابديت كفايتشان مىكند . اين احتياج بزرگ آدمى ، اين وجود فانى كه به خوبى قابل ديدن و فرا گرفتن است ، چيزى است كه آنان هيچ نمىدانند . محدودى كه قابل ترقى است ، اين شاه كار عالى چيزى است كه در فكرش نيستند . لا يتناها كه از تركيب بشرى و لاهوتى محدود و نامحدود به وجود مىآيد از نظرشان ناپديد مىشود . هر چند كه با عظمت رو در رو باشند لبخند مىزنند ، هرگز مسرتى ندارند ، هميشه در جذبه‌اند ، غوطه خوردن حيات آنان است . تاريخ بشريت براى آنان چيزى جز يك نقشهء چند پاره نيست . ( كل ) در آن وجود ندارد ، ( كل واقعى ) در خارج آن است . پس اشتغال به اين ( جزء ) يعنى آدمى براى چه خوب است ؟ آدمى رنج مىبرد ؟ ممكن است ، اما كارى به آن نداشته باشيد و ستاره ( آلده باران ) را بنگريد كه چگونه اوج مىگيرد مادر ديگر در پستان شير ندارد ، كودك نوزاد از گرسنگى جان مىدهد بسيار خوب ، اما من از اين مطالب هيچ نمىدانم بياييد و تماشا كنيد كه اين خط مدور كه بر كندهء درخت كاج است وقتى كه زير ( ميكروسكوپ ) ديده شود به صورت چه گل ستاره زيبا نمايان مىشود زيباترين تورىها را بياوريد و با اين مقايسه كنيد اين متفكران دوست داشتن را از ياد مىبرند ، منطقة البروج چنان در اينان اثر مىبخشد كه از نگريستن به كودكى كه اشك مىريزد بازشان مىدارد . خدا جانشان را در محاق\r\n","description":"","footnote":"","page_name":" 68 ","page_number":72},
  {"content":"\r\nنهاده است ، اينان خانواده‌اى از ارواحند كه يك باره هم بزرگ و هم كوچكاند . » ( 1 )  135 - « ترقى آيين انسانى است . زندگى عمومى نوع بشر ترقى ناميده مىشود . قدم دسته جمعى نوع بشر ترقى نام دارد ، ترقى راه مىرود ، سفرهاى بزرگ بشرى و ناسوتى سوى آسمان و لاهوت مىكند ، در اين مسافرت ( ايست ) دارد كه طى آنها گله عقب افتاده را جمع آورى مىكند ، ايستگاه هايى دارد كه در آنها در پيشگاه ارض موعود با شكوه كه ناگهان دامن افقش را براى او بالا مىزند به تفكر مىپردازد ، براى خود شبهايى كه در اثناى آنها مىخوابد و اين خود يكى از اضطرابات دل خراش مرد متفكر است كه جان آدمى را دستخوش تاريكى بيند ، خود در ظلمت دست و پا زند ، اما نتواند او و ترقى غرقه در خواب را از اين خواب گران بر انگيزد . » ( 2 )  136 - « بىمرارت اعتراف كنيم كه فرد نيز نفع شخصى براى خود دارد و مىتواند بىارتكاب خطا قرارى براى اين نفع خود گذارد و از آن دفاع كند . ( حال ) نيز مقدار قابل بخشايشى از خود خواهى براى خود دارد . حيات آنى نيز حق دارد و مجبور نيست كه خود را پيوسته فداى آينده كند . نسلى كه فعلًا نوبت عبورش از رهگذار زمين است ناگزير از آن نيست كه براى نسلهاى ديگر كه نوبتشان بعدها خواهد رسيد و گذشته از همه چيز با او مساويند دامنش را بر چيند و راهش را كوتاه كند . از اين جا است كه در بعض ساعات برودت شديدى بلند همتى پيش قدمان نوع بشر را فرا مىگيرد . » ( 3 )  137 - « اما هيچ تيغ ساده نيست ، هر شمشير دو دم دارد ، كسى كه با يك دمش كسى را مجروح مىكند با دم ديگرش خويشتن را مجروح مىسازد . » ( 4 )  138 - « كمال مطلوب چيزى جز مقام اعلاى منطق نيست ، همچنان كه زيبايى\r\n","description":"","footnote":" ( 1 ) بىنوايان ، ج 2 ، ص 555 و 556 . .  ( 2 ) بىنوايان ، ج 2 ، ص 571 . .  ( 3 ) بىنوايان ، ج 2 ، ص 572 . .  ( 4 ) بىنوايان ، ج 2 ، ص 572 . . ","page_name":" 69 ","page_number":73},
  {"content":"\r\nجز اوج حقيقت نيست . » ( 1 )  139 - ( اگو ) وجدان شهر است ، همه چيز رو به آن مىرود و در آن با خود مواجه مىشود . در اين جاى كبود ظلمات هست ، ولى اسرارى نيست . آن جا هر چيز شكل واقعىاش را يا لااقل شكل نهايىاش را دارد . آن جا تودهء كثافات اين خاصيت را براى خود دارد كه دروغگو نيست ، سادگى به آن پناهنده شده است ، نقاب ( بازيل ) [ شخص مظهر ريا و حرص 
  ] در آن يافته مىشود ، اما فقط از آن مقوايش و ريسمانهايش ، درونش مثل بيرونش نمايان است و گل و لاى شرم آورى پر رنگش ساخته است . بينى دروغين ( اسكاپن ) [ مظهر تقلب و تزوير 
  ] در مجاورت آن است . همه ناپاكىهاى مدنيت همين كه از خدمت بيرون روند در اين گودال حقيقت كه لغزش بىكران اجتماعى به آن منتهى مىشود فرو مىافتند و در آن غوطه مىخورند ، اما خويشتن را در آن جلوه گر مىسازند . اين آميختگى به منزلهء يك اعتراف است ، آن جا ديگر تظاهر دروغين وجود ندارد ، آراستگى ظاهرى يافته نمىشود ، ناپاكى حجابش را دور اندازد هر چه هست برهنگى مطلق است ، صورت موهوم و سرابها و هيچ چيز ديگر آن جا نيست ، جز آن چه واقعاً هست و چهرهء مشئوم آن چه را كه فنا مىپذيرد به خود مىگيرد . جايگاه واقعيت و نابودى است .\r\nآن جا يك ته بطرى شكسته شرابخوارگى را اعتراف مىكند ، يك دستهء زنبيل از نوكرى حكايت مىكند ، آن جا مغز سيب كه پيش از اين خويشتن را به آراء ادبى آراسته بود دوباره همان مغز سيب مىشود ، نقش سكهء پول سياه با نهايت صداقت زنگار به خود مىگيرد ، آب دهان ( كائيف ) [ كه آن را قيافا نيز گويند ، روحانى بزرگ يهودى است كه عيسى مسيح عليه السلام و حواريون را محكوم كرد 
  ] باقى ( فالستاف ) [ كاپيتن انگليسى رفيق هرزه گىهاى هانرى پنجم پادشاه انگليس 
  ] تلاقى مىكند ، ليرهء طلائى كه از قمار خانه بيرون مىآيد با ميخى كه نوك طناب خودكشى به آن آويخته\r\n","description":"","footnote":" ( 1 ) بىنوايان ، ج 2 ، ص 575 . ","page_name":" 70 ","page_number":74},
  {"content":"\r\nاست مصادم مىشود . يك جنين بىجان پيچيده شده در يك تكه از پيراهنهاى پولكى كه روز آخر جشن كارناوال در اوپرا كه در آن رقصيده‌اند ميان كثافات مىغلتد . يك كلاه بىلبه كه پيش از اين بر مسند قضا جاى داشت و بين مردم حكومت مىكرد نزديك پلاس پوسيده‌اى كه روزى پا چين ( مارگوتون ) [ اسم زنانه است ، مخصوصا براى زنان هرزه گفته مىشود 
  ] بود در لجن غوطه مىخورد . اين از برادرى گذشته به يگانگى رسيده است . هر آن چه خود را رنگ آميزى مىكرد ، اين جا خود را چرك مىكند . آخرين حجاب كنده شده است . اگو به منزلهء يك بىحيايى است كه همه چيز را مىگويد . » ( 1 )  140 - « ناظر اجتماعى بايد در اين تاريكى وارد شود . اينها قسمتى از اطاق كار او است . فلسفه ميكروسكوپ فكر است ، همه چيز مىخواهد از آن جا بگريزد ، اما او هيچ چيز را از قلم نمىاندازد . طفره زدن بىفايده است . آدمى كدام روى خود را نشان مىدهد وقتى كه طفره مىزند ؟ روى شرمندگيش را . فلسفه با نگاه صالحش بد را دنبال مىكند و به وى اجازه نمىدهد كه در عدم بگريزد ، او در محو اشيايى كه ناپديد مىشوند و در زبونى چيزهايى كه رو بنابودى مىروند همه را باز مىشناسد . » ( 2 )  141 - « فرو رفتن در ريگ روان عبارت از قبرى است كه به حالت مد از قعر زمين بالا آيد و پاى موجود جاندارى را بچسبد ، هر دقيقه اش به منزلهء دفن قساوت آميزى است . بىنواى گرفتار مىكوشد تا بنشيند ، دراز شود ، بخزد ، اما هر حركت كه به خود مىدهد ، بيشتر در زمينش فرو مىبرد ، خود را بالا مىكشاند ، باز فرو مىرود احساس مىكند كه عنقريب تا گلو فرو خواهد شد ، ضجه مىكند ، استغاثه مىكند ، فريادش را به گوش ابرها مىرساند ، بازوانش را دور خود مىپيچاند ، نااميد مىشود ، در اين موقع تا شكم فرو رفته است ، ماسه به سينه مىرسد ، ديگر از هيكل او جز نيم تنه‌اى نمانده است . دستهايش را بلند مىكند ، ناله هاى خشم آگينى در فضا مىافكند ، با\r\n","description":"","footnote":" ( 1 ) بىنوايان ، ج 2 ، ص 596 و 597 . .  ( 2 ) بىنوايان ، ج 2 ، ص 598 . . ","page_name":" 71 ","page_number":75},
  {"content":"\r\nناخنهاى متشنجش روى ريگ چنگ مىزند ، مىخواهد كه خود را به كمك اين خاكستر سست نگاه دارد ، به آرنجهايش تكيه مىكند تا خود را از اين غلاف نرم بيرون كشاند بىطاقت و سرسام زده مىنالد ، ماسه بالا مىآيد ، ماسه به شانه ها مىرسد ، ماسه به گردن مىرسد ، اكنون ديگر فقط صورت پيدا است دهان فرياد مىزند ، ماسه آن را پر مىكند سكوت - چشمها هنوز نگاه مىكنند ، ماسه مىپوشاندشان - ظلمت ، چيزى نمىگذرد كه پيشانى هم فرومىرود ، اندكى مو روى ماسه ها مىلرزد ، دستى بيرون مىآيد سطح ريگستان را سوراخ مىكند ، تكان مىدهد و تكان مىخورد و ناپديد مىشود . » ( 1 )  142 - « يعنى چه ( 2 )  از اين قرار هر چه بوده خراب بوده است هر چه بوده مطلقاً باطل بوده است پس به چه اعتماد بايد كرد ؟ آن چه محقق بود نابود مىشد . يعنى چه ؟ پس ممكن است كه وجود نقصى در زره پولادين اجتماع به وسيلهء يك بىنواى جوانمرد يافته شود ؟ يعنى چه يك خدمتگزار شريف قانون ممكن است ناگهان خود را بين دو جنايت مشاهده كند : جنايت آزاد گذاردن يك مرد و جنايت باز داشتن او ؟ پس دستورهايى كه دولت به يك مأمورش مىدهد قطعى نيست پس ممكن است كه در طريق وظيفه هم راه هاى بن بستى پيدا شود ؟ يعنى چه ؟ پس اين حقيقت دارد ؟ پس راست است كه يك دزد قديم در حالى كه پشتش زير بار محكوميتهاى بسيار خم شده است مىتواند قدر راست كند و سرانجام ذى حق شود ؟ آيا اين باور كردنى است ؟ پس مواردى هم ممكن است يافته شود كه قانون به حكم اجبار در قبال يك جنايت كه دگرگون شده است به قهقرا رود و با زبانى الكن بخشايش بطلبد ؟ » ( 3 )  143 - « جدال بىنظير - بعض اوقات پاى آدمى است كه مىلغزد ، بعض\r\n","description":"","footnote":" ( 1 ) بىنوايان ، ج 2 ، ص 625 . .  ( 2 ) ژاور آن مأمور پليس بسيار خشن كه جز انجام مأموريت چيزى در قاموس او وجود نداشت با عظمت روحى ژان والژان روبه رو شده ، در بارهء اين مجرم قديمى كه اينك با عظمتترين روح انسانى را در درون خود دارد چه كند ؟ .  ( 3 ) بىنوايان ، ج 2 ، ص 656 و 657 . . ","page_name":" 72 ","page_number":76},
  {"content":"\r\nاوقات ديگر زمين است كه زير پاى آدمى فرو مىريزد . چه بسيار دفعات اين وجدان كه سوى خوبى كشانده مىشد در فشارش نهاده و درمانده اش كرده بود چه بسيار دفعات حقيقت خلل ناپذير زانويش را بر سينه چسبانيده بود چه بسيار دفعات بر اثر هجوم نور از پاى در افتاده بود ، فرياد زده بود : الامان چه بسيار دفعات اين نور بىآرام كه به دست تواناى اسقف در او و بر او تابيده بود هنگامى كه آرزومند نابينايى بود به شدت خيره اش كرده بود چه بسيار در اين زد و خورد قد راست كرده ، دست به تخته سنگى گرفته ، سفسطه را پشتيبان خود ساخته ، ميان گرد و غبار كشانده شده ، گاه وجدانش را سر نگون كرده و گاه به دست او سر نگون شده بود » ( 1 )  144 - « چه بسيار دفعات پس از يك تصور ذو وجهين ، پس از استدلال فريبنده و عارى از حقيقتى كه مولود خود پرستى است ، شنيده بود كه وجدانش با منتهاى خشم در گوشش بانگ مىزند : ( بىسر و پا بىنوا ) چه بسيار دفعات ، فكر سركشش زير بار قطعيت وظيفه با تشنج ناليده بود مقاومت با خدا عرق ريختن مشئوم چه بسيار جراحات نهان كه فقط او احساس مىكرد كه خون فشانند چه بسيار خراشهاى تعب انگيز كه وجود شايان ترحمش را فرا گرفته بودند چه بسيار دفعات خون آلود ، مجروح ، درهم شكسته ، روشن ، نوميدى در دل ، صفا در جان ، از خاك برخاسته بود و با آن كه مغلوب بود خود را غالب احساس مىكرد . وجدانش پس از سلب قدرت از او و فشردن او و درهم شكستن او با وضعى مدهش ، درخشان و آرام ، دست تسلط بر سرش مىنهاد و بوى مىگفت : برو و آسوده باش . » ( 2 )  145 - « راه هاى سر نوشت آدمى همه سر راست نيستند ، به صورت خيابانى مستقيم پيش پاى صاحب خود منبسط نمىشوند ، بن بستهايى دارند و راه هايى كج و معوج و پيچهاى تاريكى و چهار راه هاى اضطراب آورى كه چندين راه از آنها منشعب مىشود . » ( 3 ) \r\n","description":"","footnote":" ( 1 ) بىنوايان ، ج 2 ، ص 713 . .  ( 2 ) بىنوايان ، ج 2 ، ص 713 . .  ( 3 ) بىنوايان ، ج 2 ، ص 713 . . ","page_name":" 73 ","page_number":77},
  {"content":"\r\n146 - « آن كه توليد وحشت مىكرد با انگشت راهنماى اسرار آميزى نشان داده مىشد كه ما همه نيز هر گاه كه چشم به عالم غيب بدوزيم بينيمش . » ( 1 )  147 - « بايد به تقدير و تصادفات آن كاملًا عادت داشته باشيم تا در مواقعى كه بعضى مشكلات بيرون افتند و با برهنگى مخوفشان در نظرمان جلوه مىكنند ، جرأت چشم گشودن داشته باشيم . نيك يا بد ، پشت سر اين نقطهء استفهام ناهنجار قرار گرفته‌اند . صدايى از غيب مىرسد : چه مىخواهى بكنى » ( 2 )  148 - « اين مرد از ظلمت ساخته شده بود ، از ظلمتى جاندار و مخوف ، چگونه آدمى را جرأت آن است كه در اعماق اين ظلمت جستجو كند ، سؤال از ظلمت عين وحشت است ، از كجا معلوم است كه چه پاسخ خواهد گفت ، ممكن است از اين پاسخ بامداد سعادت نيز به تاريكى گرايد . » ( 3 )  149 - « از اينها گذشته ، چيزى را كه برخى از مردم در بعض موارد با نهايت خشونت حق ناشناسى فرزندان مىنامند ، هميشه تا آن اندازه كه تصور مىرود در خور ملامت نيست ، اين حق ناشناسى فرزندان نيست ، حق ناشناسى طبيعت است ، طبيعت جاى ديگر هم گفته‌ايم ( پيش پاى خود را مىنگرد ) طبيعت موجودات جاندار را به آيندگان و روندگان تقسيم مىكند ، روندگان رو به ظلمت دارند ، آيندگان رو به نور .\r\nاز همين جا انحرافى حاصل مىشود كه از طرف پيران مقدر است و از طرف جوانان غير ارادى . اين انحراف كه در آغاز نامحسوس است ، مانند هر جدايى كه بين پيوستگان اتفاق افتد رفته رفته سريعتر مىشود شاخه هايى بىآن كه از تنه جدا شوند از آن دور مىشوند ، اين خطاى خودشان نيست . جوانى به جايى مىرود كه شادمانى باشد ، سوى جشنها ، سوى انوار درخشان ، سوى عشقها مىرود . پيرى سوى نهايت رهسپار است ، يكديگر را از نظر گم نمىكنند ، اما ديگر يكديگر را در\r\n","description":"","footnote":" ( 1 ) بىنوايان ، ج 2 ، ص 714 . .  ( 2 ) بىنوايان ، ج 2 ، ص 714 و 715 . .  ( 3 ) بىنوايان ، ج 2 ، ص 739 . . ","page_name":" 74 ","page_number":78},
  {"content":"\r\nآغوش نمىگيرند . جوانان سرد شدن حيات را احساس مىكنند پيران سردى گور را . » ( 1 )  150 - « مردن چيزى نيست زندگى نكردن هولناك است . . . لحظه به لحظه ژان والژان افول مىكرد ، پايين مىرفت به افق تيره نزديكتر مىشد ، نفسش منقطع شده بود . اندك اندك خروش احتضار آن را قطع مىكرد ، به زحمت مىتوانست دستش را جا به جا كند ، پاهايش به كلى از حركت افتاده بودند و هم در آن حال كه ناتوانى اعضاء و فروماندگى جسم فزونى مىگرفت ، همه حشمت جان صعود كرد و بر پيشانيش گسترده مىشد ، نور عالم مجهول به همين زودى در مردمكش مشهود بود . چهره اش پريده رنگتر مىشد و در همان حال تبسم مىكرد ، ديگر حيات در آن نبود چيز ديگر بود ، نفسش از كار مىافتاد ، نگاهش وسعتى به خود مىگرفت جسدى بود كه پنداشتى بال و پرى به او عطا شده است . » ( 2 ) \r\n","description":"","footnote":" ( 1 ) بىنوايان ، ج 2 ، ص 755 و 756 . .  ( 2 ) بىنوايان ، ج 2 ، ص 783 و 784 . . ","page_name":" 75 ","page_number":79},
  {"content":"\r\n","description":"","footnote":"","page_name":" 76 ","page_number":80},
  {"content":"\r\n\r\nديباچهء دفتر دوم مثنوى\r\nبيان بعضى از حكمت تأخير اين مجلد دوم كه اگر جمله حكمت الهى بنده را معلوم شود در فوايد آن كار بنده از آن كار فروماند و حكمت تعالى شمه‌اى از آن حكمت بىپايان مهار بينى او كند و او را بدان كار كشد و اگر او را از آن فايده هيچ خبر نكند هيچ نجنبد ، زيرا - كه وى را جنبانيدن از بهر آن است كه از بهر آن مصلحت آفريده شده است و اگر حكمت آن بر وى فرو ريزد هم نتواند جنبيدن ، چنان كه در بينى شتر اگر مهار نبود نرود و اگر مهار سخت بزرگ بود هم نرود و فرو خسبد « و ان شىء إلا عندنا خزائنه و ما ننزله الا به قدر معلوم » خاك بىآب كلوخ نشود و چون آب بسيار بود هم كلوخ نشود « و السماء رفعها و وضع الميزان » به ميزان دهد هر چيز را نه بىميزان و بىحساب ، الا كسانى را كه از عالم خلق مبدل شده‌اند . « و نرزق من نشاء به غير حساب » گشته‌اند . « و من لم يذق لم يدر » .\r\n\r\nپرسيد يكى كه عاشقى چيست ؟\r\nگفتم كه چو ما شوى بدانى\r\n\r\nعشق و محبت بىحساب است ، جهت آن گفته‌اند كه صفات حق به حقيقت نسبت او به بنده مجاز است ( يحبهم ) تمام است ( يحبونه ) كدام است ؟ و الحمد لله حق حمده و الصلاة على محمد و آله .\r\n","description":"","footnote":"","page_name":" 77 ","page_number":81},
  {"content":"\r\n( ( دفتر دوم مثنوى ) )\r\n\r\n( ( 1 ) ) مدتى اين مثنوى تأخير شد\r\nمهلتى بايست تا خون شير شد\r\n( ( 2 ) ) تا نزايد بخت تو فرزند نو\r\nخون نگردد شير شيرين خوش شنو\r\n( ( 3 ) ) چون ضياء الحق حسام الدين عنان\r\nباز گردانيد ز اوج آسمان\r\n( ( 4 ) ) چون به معراج حقايق رفته بود\r\nبىبهارش غنچه ها نشكفته بود\r\n( ( 5 ) ) چون ز دريا سوى ساحل باز گشت\r\nچنگ شعر مثنوى با ساز گشت\r\n( ( 6 ) ) مثنوى كه صيقل ارواح بود\r\nباز گشتش روز استفتاح بود\r\n( ( 7 ) ) مطلع تاريخ اين سودا و سود\r\nسال هجرت ششصد و شصت و دو بود\r\n( ( 8 ) ) بلبلى ز ينجا برفت و باز گشت\r\nبهر صيد اين معانى باز گشت\r\n( ( 9 ) ) ساعد شه مسكن اين باز باد\r\nتا ابد بر خلق اين در باز باد\r\n( ( 10 ) ) آفت اين در هوا و شهوت است\r\nور نه اينجا شربت اندر شربت است\r\n( ( 11 ) ) اين دهان بر بند تا بينى عيان\r\nچشم بند آن جهان حلق و دهان\r\n( ( 12 ) ) اى دهان تو خود دهان دوزخى\r\nوى جهان تو بر مثال برزخى\r\n( ( 13 ) ) نور باقى پهلوى دنياى دون\r\nشير صافى پهلوى جوهاى خون\r\n( ( 14 ) ) چون در او گامى زنى بىاحتياط\r\nشير تو خون مىشود از اختلاط\r\n( ( 15 ) ) يك دم زد آدم اندر ذوق نفس\r\nشد فراق صدر جنت طوق نفس\r\n( ( 16 ) ) همچو ديو از وى فرشته مىگريخت\r\nبهر نانى چند آب از چشم ريخت\r\n( ( 17 ) ) گر چه يك مو بد گنه كاو جسته بود\r\nليك آن مو در دو ديده رسته بود\r\n( ( 18 ) ) بود آدم ديدهء نور قديم\r\nموى در ديده بود كوه عظيم\r\n( ( 19 ) ) گر در آن حالت بكردى مشورت\r\nدر پشيمانى نگفتى معذرت\r\n( ( 20 ) ) ز انكه با عقلى چو عقلى جفت شد\r\nمانع بد فعلى و بد گفت شد\r\n( ( 21 ) ) نفس با نفس دگر چون يار شد\r\nعقل جزوى عاطل و بىكار شد\r\n( ( 22 ) ) چون ز تنهايى تو ناهيدى شوى\r\nزير ظلّ يار خورشيدى شوى\r\n( ( 23 ) ) رو بجو يار خدايى را تو زود\r\nچون چنان كردى خدا يار تو بود\r\n( ( 24 ) ) آن كه بر خلوت نظر بر دوختست\r\nآخر آن را هم ز يار آموختست\r\n\r\n","description":"","footnote":"","page_name":" 78 ","page_number":82},
  {"content":"\r\n\r\n( ( 25 ) ) خلوت از اغيار بايد نى ز يار\r\nپوستين بهر دى آمد نى بهار\r\n( ( 26 ) ) عقل با عقل دگر دو تا شود\r\nنور افزون گشت و ره پيدا شود\r\n( ( 27 ) ) نفس با نفس دگر خندان شود\r\nظلمت افزون گشت و ره پنهان شود\r\n( ( 28 ) ) يار چشم توست اى مرد شكار\r\nاز خس و خاشاك او را پاك دار\r\n( ( 29 ) ) هين بجاروب زبان گردى مكن\r\nچشم را از خس ره آوردى مكن\r\n( ( 30 ) ) چون كه مؤمن آينهء مؤمن بود\r\nروى او ز آلودگى ايمن بود\r\n( ( 31 ) ) يار آيينه است جان را در حزن\r\nبر رخ آيينه‌اى جان دم مزن\r\n( ( 32 ) ) تا نپوشد روى خود را از دمت\r\nدم فرو بردن ببايد هر دمت\r\n( ( 33 ) ) كم ز خاكى چون كه خاكى يار يافت\r\nاز بهارى صد هزار انوار يافت\r\n( ( 34 ) ) آن درختى كاو شود با يار جفت\r\nاز هواى خوش ز سر تا پا شكفت\r\n( ( 35 ) ) در خزان چون ديد او يار خلاف\r\nدر كشد او رو و سر زير لحاف\r\n( ( 36 ) ) گفت يار بد بلا آشفتن است\r\nچون كه او آمد طريقم خفتن است\r\n( ( 37 ) ) پس بخسبم باشم از اصحاب كهف\r\nبه ز دقيانوس باشد خواب كهف\r\n( ( 38 ) ) يقظه شان مصروف دقيانوس بود\r\nخوابشان سرمايهء ناموس بود\r\n( ( 39 ) ) خواب بيداريست چون با دانش است\r\nواى بيدارى كه با نادان نشست\r\n( ( 40 ) ) چون كه زاغان خيمه در گلشن زدند\r\nبلبلان پنهان شدند و تن زدند\r\n( ( 41 ) ) ز انكه بىگلزار بلبل خامُش است\r\nغيبت خورشيد بيدارى كش است\r\n( ( 42 ) ) آفتابا ترك اين گلشن كنى\r\nتا كه تحت الأرض را روشن كنى\r\n( ( 43 ) ) آفتاب معرفت را نقل نيست\r\nمشرق او غير حان و عقل نيست\r\n( ( 44 ) ) خاصه خورشيد كمالى كان سريست\r\nروز و شب كردار او روشنگريست\r\n( ( 45 ) ) مطلع شمس آى اگر اسكندرى\r\nبعد از آن هر جاروى نيكوفرى\r\n( ( 46 ) ) بعد از آن هر جا روى مشرق شود\r\nشرقها بر مشرقت عاشق شود\r\n( ( 47 ) ) حس خفاشت سوى مغرب دوان\r\nحسّ دُر پاشت سوى مشرق روان\r\n( ( 48 ) ) راه حسّ راه خران است اى سوار\r\nاى خزان را تو مزاحم شرم دار\r\n\r\n","description":"","footnote":"","page_name":" 79 ","page_number":83},
  {"content":"\r\n\r\n( ( 49 ) ) پنج حسّى هست جز اين پنج حسّ\r\nآن چو زرّ سرخ و اين حسها چو مس\r\n( ( 50 ) ) اندر آن بازار كايشان ماهرند\r\nحسّ مس را چون حس زر كى خرند\r\n( ( 51 ) ) حس ابدان قوت ظلمت مىخورد\r\nحسّ جان از آفتابى مىچرد\r\n( ( 52 ) ) اى ببرده رخت حسها سوى غيب\r\nدست چون موسى برون آور ز جيب\r\n( ( 53 ) ) اى صفاتت آفتاب معرفت\r\nو آفتاب چرخ بنده يك صفت\r\n( ( 54 ) ) گاه خورشيد و گهى دريا شوى\r\nگاه كوه قاف و گه عنقا شوى\r\n( ( 55 ) ) تو نه اين باشى نه آن در ذات خويش\r\nاى فزون از وهمها وز بيش بيش\r\n( ( 56 ) ) روح با علم است و با عقل است يار\r\nروح را با تازى و تركى چه كار\r\n( ( 57 ) ) از تو اى بىنقش با چندين صور\r\nهم مشبّه هم موحّد خيره سر\r\n( ( 58 ) ) گه مشبّه را موحّد مىكند\r\nگه موحّد را صور ره مىزند\r\n( ( 59 ) ) گه تو را گويد ز مستى بو الحسن\r\nيا صغير السن يا رطب البدن\r\n( ( 60 ) ) گاه نقش خويش ويران مىكند\r\nاز پى تنزيه جانان مىكند\r\n( ( 61 ) ) چشم حس را هست مذهب اعتزال\r\nديدهء عقل است سُنّى در وصال\r\n( ( 62 ) ) سخرهء حسّاند اهل اعتزال\r\nخويش را سُنّى نمايند از ضلال\r\n( ( 63 ) ) هر كه در حس ماند او معتزليست\r\nگر چه گويد سُنّىام از جاهليست\r\n( ( 64 ) ) هر كه بيرون شد ز حسّ او سنّى است\r\nاهل بينش چشم حس خويش بست\r\nهر كه از حس خدا ديد آيتى\r\nدر بر حق داشت بهتر طاعتى\r\n( ( 65 ) ) گر بديدى حس حيوان شاه را\r\nپس بديدى گاو و خر الله را\r\n( ( 66 ) ) گر نبودى حسّ ديگر مر تو را\r\nجز حس حيوان ز بيرون هوا\r\n( ( 67 ) ) پس بنى آدم مكرّم كى بدى\r\nكى به حس مشترك محرم شدى\r\n( ( 68 ) ) نامصوّر يا مصوّر گفتنت\r\nباطل آمد بىز صورت رستنت\r\n( ( 69 ) ) نامصور يا مصور پيش اوست\r\nكاو همه مغز است و بيرون شد ز پوست\r\n( ( 70 ) ) گر تو كورى نيست بر اعمى حرج\r\nور نه رو كالصبر مفتاح الفرج\r\n( ( 71 ) ) پرده هاى ديده را داروى صبر\r\nهم بسوزد هم بسازد شرح صدر\r\n\r\n","description":"","footnote":"","page_name":" 80 ","page_number":84},
  {"content":"\r\n\r\n( ( 72 ) ) آينهء دل چون شود صافى و پاك\r\nنقشها بينى برون از آب و خاك\r\n( ( 73 ) ) هم ببينى نقش و هم نقاش را\r\nفرش دولت را و هم فرّاش را\r\n( ( 74 ) ) چون خليل آمد خيال يار من\r\nصورتش بت معنى او بت شكن\r\n( ( 75 ) ) شكر يزدان را كه چون او شد پديد\r\nدر خيالش جان خيال خود بديد\r\n( ( 76 ) ) خاك درگاهت دلم را مىفريفت\r\nخاك بر وى كاو ز خاكت مىشكيفت\r\n( ( 77 ) ) گفتم ار خوبم پذيرم اين ازو\r\nور نه خود خنديد بر من زشت رو\r\n( ( 78 ) ) چاره آن باشد كه خود را بنگرم\r\nور نه او خندد مرا ، من كى خرم\r\n( ( 79 ) ) او جميل است و يحبّ للجمال\r\nكى جوان نو گزيند پير زال\r\n( ( 80 ) ) طيبات از بهر كه للطيبين\r\nخوب خوبى را كند جذب از يقين\r\nدر هر آن چيزى كه تو ناظر شوى\r\nمىكند با جنس سير اى معنوى\r\n( ( 81 ) ) در جهان هر چيز چيزى جذب كرد\r\nگرم گرمى را كشيد و سرد سرد\r\n( ( 82 ) ) قسم باطل باطلان را مىكشد\r\nباقيان را مىكشد اهل رشد\r\n( ( 83 ) ) ناريان مر ناريان را جاذبند\r\nنوريان مر نوريان را طالبند\r\nصاف را هم صافيان طالب شوند\r\nدُرد را هم تيرگان جاذب بوند\r\nزنگ را هم زنگيان باشند يار\r\nروم را با روميان افتاد كار\r\n( ( 84 ) ) چشم چون بستى تو را تا سه گرفت\r\nنور چشم از نور روزن كى شگفت\r\nچشم چون بستى تو را جان كندنيست\r\nچشم را از نور روزن صبر نيست\r\n( ( 85 ) ) تاسهء تو جذب نور چشم بود\r\nتا بپيوندد به نور روز زود\r\n( ( 86 ) ) چشم باز ار تا سه گيرد مر تو را\r\nدان كه چشم دل ببستى بر گشا\r\n( ( 87 ) ) آن تقاضاى دو چشم دل شناس\r\nكاو همىجويد ضياء بىقياس\r\n( ( 88 ) ) چون فراق آن دو نور بىثبات\r\nتا سه آوردت گشادى چشمهات\r\n( ( 89 ) ) پس فراق آن دو نور پايدار\r\nتا سه مىآرد مر آن را پاس دار\r\n( ( 90 ) ) او چو مىخواند مرا من بنگرم\r\nلايق جذبم و يا بد پيكرم\r\n( ( 91 ) ) گر لطيفى زشت را در پى كند\r\nتسخرى باشد كه او بر وى كند\r\n( ( 92 ) ) كى ببينم روى خود را اى عجب\r\nتا چه رنگم همچو روزم يا چو شب\r\n\r\n","description":"","footnote":"","page_name":" 81 ","page_number":85},
  {"content":"\r\n\r\n\r\n( ( 93 ) ) نقش جان خويش مىجستم بسى\r\nهيچ مىننمود نقشم از كسى\r\n( ( 94 ) ) گفتم آخر آينه از بهر چيست\r\nتا بداند هر كسى كاز جنس كيست\r\n( ( 95 ) ) آينهء آهن براى لونهاست\r\nآينهء سيماى جان سنگين بهاست\r\n( ( 96 ) ) آينهء جان نيست الَّا روى يار\r\nروى آن يارى كه باشد ز آن ديار\r\n( ( 97 ) ) گفتم اى دل آينهء كل را بجو\r\nرو به دريا كار بر نايد ز جو\r\n( ( 98 ) ) زين طلب بنده به كوى تو رسيد\r\nدرد مريم را به خرما بن كشيد\r\n( ( 99 ) ) ديدهء تو چون دلم را ديده شد\r\nصد دل ناديده غرق ديده شد\r\nآينهء كلى بر آوردم ز دود\r\nديدم اندر آينه نقش تو بود\r\n( ( 100 ) ) آينهء كلى تو را ديدم ابد\r\nديدم اندر چشم تو من نقش خود\r\n( ( 101 ) ) گفتم آخر خويش را من يافتم\r\nدر دو چشمش راه روشن يافتم\r\n( ( 102 ) ) گفت وهمم كان خيال توست هان\r\nذات خود را از خيال خود بدان\r\n( ( 103 ) ) نقش من از چشم تو آواز داد\r\nكه منم تو ، تو منى در اتحاد\r\n( ( 104 ) ) اندرين چشم منير بىزوال\r\nاز حقايق راه كى يابد خيال\r\n( ( 105 ) ) در دو چشم غير من تو نقش خود\r\nگر ببينى آن خيالى دان و ردّ\r\n( ( 106 ) ) آن كه سرمهء نيستى در مىكشد\r\nباده از تصوير شيطان مىچشد\r\n( ( 107 ) ) چشم او خانهء خيال است و عدم\r\nنيستها را هست بيند لاجرم\r\n( ( 108 ) ) چشم من چون سرمه ديد از ذو الجلال\r\nخانه هستى است نى خانه خيال\r\n( ( 109 ) ) تا يكى مو باشد از تو پيش چشم\r\nدر خيالت گوهرى باشد چو يشم\r\n( ( 110 ) ) يشم را آن گه شناسى از گهر\r\nكز خيال خود كنى كلى عبر\r\n\r\nآيه\r\n« وَتَحْسَبُهُمْ أَيْقاظاً وَهُمْ رُقُودٌ وَنُقَلِّبُهُمْ ذاتَ اَلْيَمِينِ وَذاتَ اَلشِّمالِ وَكَلْبُهُمْ باسِطٌ ذِراعَيْه بِالْوَصِيدِ لَوِ اِطَّلَعْتَ عَلَيْهِمْ لَوَلَّيْتَ مِنْهُمْ فِراراً وَلَمُلِئْتَ مِنْهُمْ رُعْباً . » 18 : 18 ( 1 ) \r\n","description":"","footnote":" ( 1 ) سوره الكهف ، آيهء 18 . . ","page_name":" 82 ","page_number":86},
  {"content":"\r\n\r\n( تو گمان مىكردى كه آنان بيداراند ؟ در صورتى كه در خواب بودند ، ما آنها را به طرف راست و چپ بر مىگردانديم ، سگ آنان بازوان خود را در آستانهء آن غار دراز كرده بود ، اگر موضع آنها اطلاع پيدا مىكردى رو به فرار مىگذاشتى و از وضع آنان رعبى سر تا پاى تو را فرا مىگرفت ) .\r\n« وَيَسْئَلُونَكَ عَنْ ذِي اَلْقَرْنَيْنِ قُلْ سَأَتْلُوا عَلَيْكُمْ مِنْه ذِكْراً . إِنَّا مَكَّنَّا لَه فِي اَلأَرْضِ وَآتَيْناه مِنْ كُلِّ شَيْءٍ سَبَباً فَأَتْبَعَ سَبَباً . حَتَّى إِذا بَلَغَ مَغْرِبَ اَلشَّمْسِ وَجَدَها تَغْرُبُ فِي عَيْنٍ حَمِئَةٍ وَوَجَدَ عِنْدَها قَوْماً . قُلْنا يا ذَا اَلْقَرْنَيْنِ إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً 18 : 83 - 86 - « ثُمَّ أَتْبَعَ سَبَباً . حَتَّى إِذا بَلَغَ مَطْلِعَ اَلشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً . » 18 : 89 - 90 ( 1 )  ( از تو در بارهء ذى القرنين سؤال مىكنند ، بگو در بارهء ذى القرنين براى شما خاطره‌اى خواهم گفت : ما او را در روى زمين متمكن ساختيم و از هر چيزى اسبابى براى او اعطا كرديم او با پيروى از آن اسباب حركت كرد هنگامى كه به غروبگاه خورشيد رسيد آفتاب را ديد كه در يك چشمهء گرمى غروب مىكند ، در همانجا گروهى را ديد ، ما به او گفتيم ذو القرنين تو مىتوانى آنها را عذاب دهى و مىتوانى با آنها رفتار نيكويى داشته باشى ، سپس به حركت خود ادامه داد و با پيروى از سببى كه به او داده بوديم به جايگاهى رسيد كه آفتاب از آن جا به گروهى طلوع مىكرد كه ميان آنها و آفتاب پرده‌اى قرار نداده بوديم ) .\r\nذو القرنين كيست ؟\r\nدر بارهء آيات مربوط به ذى القرنين تفسير و نظريات گوناگونى اظهار شده است آن چه كه قابل اطمينان و با ملاحظهء مجموع دلايل عقلى و نقلى معتبر به دست مىآيد اين است كه :\r\n1 - اين مرد يكى از بندگان شايستهء خداوندى بوده است .\r\n2 - ذو القرنين براى اين شخص لقبى بوده كه در آن دورانها هم با همان لقب معروف بوده است .\r\n","description":"","footnote":" ( 1 ) سوره الكهف ، آيهء 83 تا 86 و 89 تا 90 . . ","page_name":" 83 ","page_number":87},
  {"content":"\r\n3 - اين شخص مانند حضرت سليمان به دو مزيت دنيوى و اخروى نايل شده بود ، يعنى هم ملك دنيا را داشته و هم فيض اخروى را .\r\n4 - در ملك دنيوى عواملى را خداوند به او عنايت فرموده بود كه مىتوانست با آن عوامل به موفقيتهايى برسد كه براى ديگران امكان پذير نبوده است ، مانند درك نطق پرندگان و به كار واداشتن اجنه و وسيلهء حركت بسيار سريع و . . . غير ذلك .\r\nاين مرد در حركت خود به سه نقطه رسيده است :\r\n1 - پايان شهرهاى شرقى كه در قرآن با اين جمله ادا شده است :\r\n« حتى إذا بلغ مغرب الشمس » .\r\n2 - آخرين نقاط شهرهاى شرقى كه در قرآن با اين جمله بيان شده است :\r\n« حتى إذا بلغ مطلع الشمس وجدها تطلع على قوم » .\r\n3 - نقطه‌اى كه بين السدين ناميده شده و اين مطلب در قرآن مجيد چنين آمده است :\r\n« حتى إذا بلغ بين السدين وجد من دونهما قوما » .\r\nبعضى از بىخبران گمان كرده‌اند كه در آيات مربوط به طلوع آفتاب و غروب آن در قرآن اشتباهى وجود دارد ، زيرا - مىگويد به جايگاهى رسيد كه آفتاب در آن جا طلوع مىكرد يا به جايى رسيد كه آفتاب آن جا غروب مىكرد ، در صورتى كه بنا بكرويت زمين و اين كه طلوع و غروب آفتاب به حركت زمين مستند است طلوع و غروبى وجود ندارد .\r\nپاسخ اين سؤال چنان كه مفسرين اشاره كرده‌اند اين است كه قرآن نمىگويد ذو القرنين به جايگاه طلوع آفتاب رسيد ، بلكه مىگويد به نقطه‌اى از زمين رسيد كه طلوع آفتاب به آنها زودتر از ساير نقاط روى زمين نمايان مىشد و همچنين در بارهء آفتاب كه از افق نقاط ديگر زودتر غروب مىكرد . اين مسئله براى استدلال بكرويت زمين بهتر و روشنتر كمك مىكند تا بنفى كرويت و اما اين كه مىگويند خورشيد در چشمه يا گل سياه فرو نمىرود درست است ، ولى خداوند نمىفرمايد كه خورشيد در چشمه\r\n","description":"","footnote":"","page_name":" 84 ","page_number":88},
  {"content":"\r\nمزبور فرو مىرود ، بلكه از كلمهء « وجدها » كه به معناى گمان كردن و دريافتن است استفاده مىشود كه ذو القرنين چنين گمان كرد ، يعنى آفتاب براى او چنان نمودار مىگشت كه گويى در چشمهء مزبور فرو مىرود با ملاحظهء اين كه اگر در افق دورى بايستيم و دريا را كه با فاصلهء زيادى از ما قرار گرفته است تماشا كنيم مانند چشمه‌اى به ما نمايان خواهد گشت . « وَاُضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى . » 20 : 22 ( 1 )  ( دست خود را بگريبانت بچسبان « يا در گريبانت ببر » دست تو با نور سفيدى بدون ناراحتى بيرون خواهد آمد ، اين هم آيهء ديگرى است ) .\r\n« وَلَقَدْ كَرَّمْنا بَنِي آدَمَ وَحَمَلْناهُمْ فِي اَلْبَرِّ وَاَلْبَحْرِ وَرَزَقْناهُمْ مِنَ اَلطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا . » 17 : 70 ( 2 )  ( ما فرزندان آدم را تكريم نموده آنها را در خشكى و دريا به حركت در آورديم و از مواد پاكيزه به آنها روزى كرديم و آنان را به عدهء زيادى از مخلوقات خويش برترى داديم ) .\r\n« لَيْسَ عَلَى اَلأَعْمى حَرَجٌ وَلا عَلَى اَلأَعْرَجِ حَرَجٌ وَلا عَلَى اَلْمَرِيضِ حَرَجٌ 24 : 61 . . . » ( 3 )  ( حرجى بر نابينا نيست و حرجى بر آدم لنگ نيست و بيمار را حرج نيست ) .\r\n« . . . وَاَلطَّيِّباتُ لِلطَّيِّبِينَ وَاَلطَّيِّبُونَ لِلطَّيِّباتِ 24 : 26 . . . » ( 4 )  ( زنان پاكيزه براى مردان پاكيزه و مردان پاكيزه براى زنان پاكيزه مىباشند ) .\r\n« فَأَجاءَهَا اَلْمَخاضُ إِلى جِذْعِ اَلنَّخْلَةِ قالَتْ يا لَيْتَنِي مِتُّ قَبْلَ هذا وَكُنْتُ نَسْياً مَنْسِيًّا . » 19 : 23 ( 5 ) \r\n","description":"","footnote":" ( 1 ) سوره طه ، آيهء 22 . .  ( 2 ) سوره اسراء ، آيهء 70 . .  ( 3 ) سوره نور ، آيه 61 . .  ( 4 ) سوره نور ، آيهء 26 . .  ( 5 ) سوره مريم ، آيهء 23 . . ","page_name":" 85 ","page_number":89},
  {"content":"\r\n\r\n\r\n( درد زايمان مريم را به زير شاخ درخت خرما كشانيد ، مريم هنگامى كه اين وضع را ديد گفت : اى كاش پيش از اين مرده و از خاطرها به كلى فراموش شده بودم . )\r\nروايت\r\n« قال امير المؤمنين عليه السلام : مجالسة الاشرار تورث سوء الظن بالاخيار و مجالسة الاخيار تلحق الاشرار بالاخيار . » ( 1 )  ( امير المؤمنين عليه السلام مىفرمايد : همنشينى با اشرار موجب بد گمانى به نيكو كاران بوده و همنشينى با نيكو كاران اشرار را به اخيار ملحق مىسازد ) .\r\n« امير المؤمنين عليه السلام فرمود : « ان الله جميل يحب الجمال و يحب ان يرى اثر نعمته على عبده . » ( 2 )  ( خداوند داراى جمال است و جمال را دوست دارد و نيز دوست دارد كه اثر نعمتى را كه به يك بنده عطا فرموده است در او ببيند . )\r\n\r\n( ( 12 ) ) اى دهان تو خود دهانِ دوزخى\r\nوى جهان تو بر مثال برزخى\r\n\r\nبراى كسى كه دهانى مانند دهان دوزخ دارد اين دنيا هم مانند برزخ مىباشد\r\nمىتوان ارزيابى جهان را به پيرو ارزيابى هدفى كه از نيروهاى مادى انسانى منظور ساخته‌ايم انجام داد . اين اصل را در مباحث گذشته به طور مشروح توضيح داده‌ايم كه هر كسى جهان را مطابق كميت و كيفيت درك و خواسته هاى خود تفسير مىكند .\r\nاين يك اصل طبيعى است كه قابل انكار نيست . بنا بر همين اصل است كه هنگامى كه ما در مقابل اين سؤال قرار مىگيريم كه آيا دنيا خوب است يا بد ؟ دنيا زشت است يا زيبا ؟\r\n","description":"","footnote":" ( 1 ) سفينه ، ج 1 ص 126 . .  ( 2 ) وسايل ، ج 1 ، جزء 1 ، ص 340 . . ","page_name":" 86 ","page_number":90},
  {"content":"\r\nفوراً بايستى اين مسئله را مطرح كنيم كه شما خودتان را چگونه تفسير كرده‌ايد ؟ شما چه درك مىكنيد و چه مىخواهيد ؟ با پاسخ به دو سؤال مزبور بدون شك سؤال اولى نيز پاسخ داده خواهد شد ، روى اين ترتيب بايستى به اين مطلب توجه كامل داشته باشيم كه اگر خواسته ها و تمايلات و ادراكات ما در باره جهان نتواند از ( خود طبيعى ) و وسايل تقويت آن تجاوز كند دنيا هم براى ما به صورت برزخ خواهد در آمد كه جهان سايه ها و اشباح محض است .\r\nدنيا براى ما در آن صورت قيافهء لعب و لهو و لغو و تفاخر به امور ناچيز خود را مطرح خواهد كرد .\r\nاگر خواسته ها و تمايلات و ادراكات ما توانسته است از ( خود طبيعى ) تجاوز كرده به رشد ( خود انسانى ) خويش برسد ، در اين صورت دنيا براى ما عالىترين جايگاه است كه مىتوانيم شالودهء ابديت خود را در همين دنيا پى ريزى كنيم و به همين جهت بود كه امير المؤمنين عليه السلام در پاسخ كسى كه دنيا را مذمت مىكرد و آن را بسيار ناچيز مىشمرد فرمود : چرا دنيا را ملامت مىكنى ؟ مگر دنيا چيست كه براى تو ناهنجار جلوه كرده است ؟ دنيا با وضع طبيعى مخصوص به خود براى هر فردى به طور كافى اسباب ترقى و تنبه دارد ، اينجا معبد اولياء الله است و همين جا جاى سوداگرى بسيار عظيمى است تا شما چه بخواهيد .\r\nبنا بر اين نظر حتى نمىتوانيم بگوييم : تنها دنيا برزخ است ، بلكه مىتوانيم بگوييم : دنيا بهشت است ( براى گروهى ) و جهنم است ( براى گروه ديگر ) و برزخ است ( براى گروه سوم ) و اين كه همواره در منابع اسلامى و در آثار معتبر مىبينيم دنيا مورد ملامت قرار گرفته است ، اين ملامت به طور مطلق نيست ، بلكه با نظر بروش معمولى انسانها است كه از اين جايگاه غير از خور و خواب و خشم و شهوت هدفى را منظور نكرده‌اند و دليل اين حقيقت اين است كه در آيات زيادى زندگانى با ايمان در اين دنيا را كه ارزيابى منطقى در مزاياى آن انجام مىگيرد » حيات طيبه « معرفى كرده است و مىدانيم كه زندگانى لهو و لعب و لغو را نمىتوان » طيبه « معرفى كرد .\r\n","description":"","footnote":"","page_name":" 87 ","page_number":91},
  {"content":"\r\n\r\nخلاصه در كتاب مثنوى در موارد فراوان با همين مسئله رو به رو مىشويم كه دنيا ناچيز است و دنيا پست و پليد است و دنيا مانند برزخ است ، در اين موارد نبايد فراموش كنيم كه مقصود جلال الدين مطابق آيات قرآنى براى آن اشخاص اين دنيا را پليد معرفى مىكند كه محصولى جز اشباع مشتهيات نفسانى ندارند .\r\nالبته بنا بر اين چنان دنيايى از برزخ هم بدتر است كه هيچ حقيقت اصلى از خود ندارد و انسان را به هيچ حقيقت اصلى نائل نخواهد ساخت . باز دليل اين تفسير ابيات فراوانى است كه جلال الدين در آنها دنيا را جايگاه تكامل معرفى مىكند و دنيا را اين روى پردهء هستى قرار مىدهد كه مقدمهء آن روى هستى است .\r\n\r\n( ( 14 ) ) چون در او گامى زنى بىاحتياط\r\nشير تو خون مىشود از اختلاط\r\n\r\nشعاع ابديت در اين دنيا مانند شير و مقتضيات ماده مانند خون است متوجه باش شيرى را كه سهم تست با خون مخلوط نسازى\r\nممكن است گفته شود بنا به تفسيرى كه در بارهء بيت گذشته بيان كرديم اين مضمون كه در بيت مورد تفسير وجود دارد نابجا خواهد بود ، ولى با كمى دقت اين توهم بر طرف خواهد شد ، زيرا - چنان كه در شرح بيت گذشته گفتيم مسئله شير و خون در اين دنيا حقيقتاً دو موجود جداگانه‌اى نيستند كه هر يك به جهت خواص و نمودهاى مشخصى از ديگرى تفكيك گردد ، بلكه اين شير و خون دو نمود انتزاعى است كه از موجوديت درونى ما سرچشمه مىگيرد .\r\n","description":"","footnote":"","page_name":" 88 ","page_number":92},
  {"content":"\r\n\r\n\r\n\r\n( ( 17 ) ) گر چه يك مو بُد گنه كاو جسته بود\r\nليك آن مو در دو ديده رسته بود\r\n\r\nبه كوچكى گناه منگريد ، بلكه به آن خدا بنگريد كه به او معصيت مىكنيد\r\nاغلب گناهكاران از راه تحقير گناه تسليت به خود داده مىگويند : ما كارى نكرده‌ايم ، اين كارى را كه ما انجام داده‌ايم اگر چه گناه است ، ولى آن قدرها اهميت ندارد مثلًا : ده ريال از كسى دزديده‌ام ، آدم كه نكشته‌ام .\r\nباز در اين مسئله بايستى عينكى را مورد توجه قرار بدهيم كه براى شناسايى موجوديت انسانى به ديده گان زده شده است . اگر ما بتوانيم ظرافت و لطافت روح انسانى را كاملًا درك كنيم خواهيم ديد كه در ايجاد دگرگونى در روح لطيف انسانى به اصطلاح جلال الدين حتى يك موهم اثر مهمى دارد .\r\nآن وسيلهء سنجش كه مثلًا بتواند وزن يك الكترون را تعيين كند آن وسيله به يك ميليونم قيراط هم حساسيت نشان خواهد داد .\r\nما اولاد آدم به جهت نادانى به حساسيت روح نمىدانيم كه كارهايى را كه مرتكب مىشويم در روح ما چه آثار شگفت انگيزى ايجاد مىكند .\r\nانقلاب روحى يك فرد ممكن است جوامعى را منقلب بسازد\r\nاگر كمى در تاريخ انقلابات بشرى به سير و سياحت بپردازيم خواهيم ديد كه اغلب انقلاب روحى فردى بوده است كه به انقلاب جوامع منجر گشته است .\r\nبه اين معنى كه گاهى يك پديدهء معين كه براى اغلب مردم قابل هضم و تحمل بوده به يك نفر آن چنان ضربه وارد مىسازد كه قشرهاى روحى او را كنار زده نيروى فوق العاده عجيبى را در او ايجاد مىكند ، به طورى كه مىتواند هر نيرو و سدى را كه در مقابلش قرار گرفته است بشكند و عبور كند . ما براى توضيح اين مسئله چگونگى انقلاب روحى چند نفر از بزرگان را مطرح مىكنيم :\r\nدر بارهء انقلاب روحى سنايى غزنوى چنين مىنويسند : « وقتى كه سلطان ابو اسحاق\r\n","description":"","footnote":"","page_name":" 89 ","page_number":93},
  {"content":"\r\nابراهيم غزنوى متوفاى ( 482 ) ارادهء غزوه‌اند داشت سنايى او را مدحى گفته و اراده داشت كه به حضور سلطان رسيده و قصيدهء خود را در حضور سلطان بخواند ، هنگام سحرى قصد حمام كرد ، چون به گلخن حمام گذارش افتاد . آوازى بگوشش رسيد ، به سوى آواز شد و از دريچه به گلخن نگريست ، ديد كه مرد گلخنى با مجذوب مشهور به ديوانهء لايخوار نشسته و سبويى كه در آن قدرى درد ولاى شراب بود به ظرفى سفالين در برابر نهاده در آن حال لايخوار به گلخنى كه ساقى او بود گفت قدحى بيار به كورى چشم سلطان غزنوى كه هنوز كار اسلام و مسلمانان نساخته و به نظام نياورده مىخواهد به هند رود تا مهم كفار بسازد . بعد از آن قدحى ديگر خواست و گفت بده به كورى چشم سناييك ( كاف براى تصغير و تحقير سنايى است ) شاعر كه نداند خدا او را براى چه آفريده و او پيوسته روزگار خويش بستايشگرى صرف كرده و به خوشامد ديگران مىگذراند ، گزافى چند در كاغذ نوشته كه به هيچ كار وى نمىآيد ، اگر در آن سراى از او پرسند كه براى اين روز چه اندوخته‌اى و با خود چه آورده‌اى كه درگاه فرد يگانه را سزد ؟ قصيدهء مدح پادشاهان را عرضه خواهد داشت اين سخن كه سنايى را در واقع تنبيهى بود ، چنان مؤثر افتاده كه بىدرنگ آن عزيمت از سر بنهاد و به خانه باز گشت و از شراب غفلت هشيار شد و در به روى خلق بست و عزلت و انزوا اختيار كرد و راه فقر و شيوهء سلوك پيش گرفت تا به مرتبهء بلند رسيد . » ( 1 )  در بارهء انقلاب روحى كنت لئون تولستوى نويسنده و متفكر نامى روسى مولف كتاب جنگ و صلح اين داستان را خوانده‌ايم كه موقعى كه از يازنايا بوليانا به مسكو مىرفت در يكى از دهات محاسبهء مالك با رعايا را با چشم خود ديد ، مشاهدهء جنايتى دل خراش كه عبارت بود از بريده شدن سر پدر در مقابل زن و كودكانش و شنيدن صداى سر بريده كه به سبد افتاد ، آن انقلاب روحى را در تولستوى ايجاد كرد كه او را در\r\n","description":"","footnote":" ( 1 ) ديوان سنايى غزنوى ( حكيم ابو المجد مجدود بن آدم ) غزنوى ، مقدمه ، ص 70 و 71 كه به اهتمام مدرس رضوى . . ","page_name":" 90 ","page_number":94},
  {"content":"\r\n\r\nرديف طلايه داران بزرگ اصلاح اجتماعى وارد ساخت .\r\nدر بارهء خود جلال الدين و انقلاب روحى او به سبب ملاقات با شمس تبريزى همگى اطلاع كافى داريم و همچنين داستان ضربهء روحى كه به ولاديمير - ايليچ اوليانوف ( لنين ) وارد شده ، مىتواند يكى از شواهد بسيار روشن در مسئله ما بوده باشد :\r\n« در سال 1887 در زندگى لنين تحول عظيمى پديدار گشت و وى طريق انقلاب پيش گرفت . در آغاز اين سال خانوادهء اوليانوف دچار مصيبت عظيمى گشت . الكساندر اوليانوف برادر ارشد لنين به جرم شركت در توطئه بر ضد حيات تزار الكساندر سوم بازداشت و به دار كشيده شد . مرگ برادر در تصميم لنين نقش بزرگى بازى كرد ( 1 )  .\r\n« خواهر لنين در خاطرات خود نوشت : ( لنين ) تحت تأثير شديد عقايد مسلكى و اخلاقى او ( الكساندر برادر لنين ) قرار گرفت . گر چه دو برادر در راه انقلابى نظر متفاوت پيدا كردند ولى به خصوص اعدام الكساندر در ماه مه سال 1887 به علت شركت در سوء قصد به جان تزار الكساندر سوم باعث شد كه ولاديمير با كتب ماركسيستى آشنا شود . آنا ايلييچنا نوشت : الكساندر ايليچ مثل يك قهرمان كشته شد و خون او همانند شفق سرخ انقلاب ، راه برادرش ولاديمير را كه به دنبالش مىرفت روشن ساخت . » ( 2 ) \r\nمشورت يك اصل ضرورى است\r\nمسئله مشورت و تبادل افكار شايد يكى از قديمترين و ريشه دارترين اصول زندگانى انسانها بوده باشد و مىتوان گفت از آن موقع كه انسان متوجه شده است كه مغز محدود يك نفر از عهدهء درك تمام مسائل زندگانى بر نمىآيد ، مشورت را به عنوان يك اصل ضرورى براى خويش انتخاب كرده است . در قرآن مجيد و ساير منابع معتبر اسلامى به اصل شورى اهميت فوق العاده داده شده است .\r\n","description":"","footnote":" ( 1 ) مجلهء پيام نو دورهء دوم شمارهء سوم بهمن 1324 لنين بزرگ : به قلم شاد روان ملك الشعراء بهار . .  ( 2 ) به مناسبت صدمين سال تولد و . اى . لنين ص 4 . . ","page_name":" 91 ","page_number":95},
  {"content":"\r\nبه طور اختصار مىتوان مشورت را چنين تعريف كرد كه مشورت عبارت است از : در ميان گذاشتن مطلب با شخصى كه در بارهء آن آگاهى دارد و ابراز آگاهى خود را در آن مطلب مضايقه نخواهد كرد .\r\nشرايط طبيعى و قانونى مشورت زياد است و مىتوان گفت به حسب اختلاف زمانها و عوامل اين شرايط مختلف مىباشد ، ولى عنصر اساسى مشورت كه در همهء زمانها و شرايط بايستى مراعات شود دو چيز است :\r\nاول - عنصر اطلاع شخص مورد مشورت ، زيرا - اگر اطلاع نداشته باشد بدون ترديد مشورت كننده را در نادانى خود غوطه ور كرده و او را به خلاف واقع مرتكب خواهد ساخت .\r\nدوم - امين بودن شخص مورد مشورت است ، چنان كه در روايات هم وارد شده است كه « المستشار موتمن » ( شخصى كه مورد مشورت قرار گرفته است امين دانسته شده است . ) اين اصل به اين عظمت مانند ساير اصول انسانى نتوانسته است از بازيگرى انسانها در تاريخ در امان بوده باشد و نه تنها شرايط آن را مراعات نكرده و مسخره را مشورت ناميده‌اند ، بلكه خود يكى از وسايل گمراه كردن ساده لوحان قرار گرفته است .\r\nمخصوصاً در بارهء اكثريت كه قرنها است براى بشر به عنوان چارهء منحصر در رسيدن به واقعيات زندگى دستاويز قرار گرفته است ، چه ابهامها و تاريكىها كه روى نداده و چه بازيگرىها كه انسان در بارهء آن انجام نداده است . يكى از دانشمندان علوم اجتماعى تعبير خوبى دارد ، مىگويد : اين مسئله اكثريت مانند همان صندوق پاندورا است كه در افسانه هاى باستانى وجود دارد . ( مىگويند اين صندوقى بود كه تمام حيوانات موذى از قبيل مار و مور در آن جمع آورى شده بود ) نمىخواهيم بگوييم : اكثريت در اصل مشورت به هيچ وجه از واقعيت خبر نمىدهد ، بلكه مىگوييم : اكثريت مانند پول است كه تنها براى تبادل كالاها و كارها وضع شده است ، ولى به جهت عدم مراعات حقيقت اين وسيلهء مهم تلفات بىنهايت در انسانها و ارزشها وارد ساخته و به تمام مقدرات و سر نوشت بشر به طور ناخود آگاه حكمفرما بوده است .\r\n","description":"","footnote":"","page_name":" 92 ","page_number":96},
  {"content":"\r\n\r\n\r\n( ( 21 ) ) نفس با نفس دگر چون يار شد\r\nعقل جزوى عاطل و بىكار شد\r\n\r\nاضافهء نفس به نفس بدتر از اضافهء صفر به صفر است زيرا حاصل اضافهء صفر به صفر هيچ است ، ولى اضافهء نفس به نفس نتيجهء منفى دارد\r\nاحتمال مىرود كه مقصود جلال الدين از اضافهء نفس به نفس ديگر اضافهء نفس آدم به نفس حوا عليها السلام بوده باشد ، زيرا - آنان در بهشت از روى اتفاق در نفسانيت گندم خوردند و احتمال هم مىرود كه به اضافهء مطلب مزبور يك قانون كلى را مطرح مىكند كه مىگويد : نفس امارهء انسانى حقيقتى است كه هر چه از درون يا بيرون بر آن ضميمه شود ، اگر آن كه ضميمه مىشود از جنس و مقوله و نيروهاى نفسانى بوده باشد ، نتيجه‌اى جز مبهوت و بىكار ساختن عقل جزيى در بر نخواهد داشت ، زيرا - چنان كه در گذشته بارها گفته‌ايم عقل جزيى به جهت تماس با نمودهاى طبيعت همواره در معرض تباهى و گمراهى است و به عبارت ديگر عقل جزيى كارگاهى است كه بدون پوشش در جايگاهى قرار گرفته است كه دايما گرد و خاك و وسايل نابود كنندهء فعاليت عقل جزيى در جريان است ، لذا كوچكترين فعاليت نفس به طور خلاف اصل مىتواند اين كارگاه را از فعاليت باز داشته و آن را عاطل و باطل سازد .\r\nاين مطلب را در بيت بعدى هم متذكر مىشود :\r\n","description":"","footnote":"","page_name":" 93 ","page_number":97},
  {"content":"\r\n\r\n\r\n( ( 27 ) ) نفس با نفس دگر خندان شود\r\nظلمت افزون گشت ره پنهان شود\r\n\r\nنفس با دمسازى با نفس ديگر مىخندد ، در نتيجه در عالم عقل تاريكى پيروز مىگردد\r\nو راه گم مىشود « ديوانه چو ديوانه ببيند خوشش آيد » و اين دو ديوانه مطابق اختلال روانى كه دارند در صدد خود نمايى در برابر يكديگر در مىآيند و ممكن است خانه‌اى را به آتش بكشند و ضمنا هم خنده هاى رهبرى نشده خود را به ميدان نمايش در مىآورند و مىتوانند ساخته هاى بزرگان را كه با خون دل ساليان دراز آن را بنا نهاده‌اند در هم بكوبند و بسيار هم خوشحال باشند . اين دو كودك به شعله هاى سر به فلك كشيده آن چنان شادمان مىنگرند كه يك انسان عاقل از تنظيم امور همه جانبهء يك جامعه شايد آن اندازه خوشحال نباشد .\r\nامروزه جوامع بشرى را مىبينيم كه خيلى خنده ها سرداده‌اند . سازش همه با همه در هر گونه شرايط ، اصل مسلمى شده است كه قابل هيچ گونه مناقشه نيست ، بايستى بگوييم : از اين خنده ها و سازشها در بارهء حيات انسان كاريكاتورى كشيده شده است كه هيچ يك از فلاسفه و متفكرين و به طور عمومى هيچ يك از انسان شناسان نمىتوانند سر در بياورند كه اين جوامع امروزى چه مىگويند ؟ دو فرد از انسانها به يكديگر مىرسند و سراپاى يكديگر را ورانداز كرده با يك عده مسائل سطحى در باره زندگانى خود همديگر را قانع ساخته و مىخندند .\r\nبا اين كه مىدانيم هر سؤالى را كه پاسخ مىدهيم ، چند سؤال ديگر در پيرامون آن سبز مىشود و چشمك مىزند ، با اين حال هنگامى كه از دانش صحبت مىكنيم با تكيه به يك مشت اصطلاحات جالب ادعاى يقين و جزم مىكنيم و به خود اجازه مىدهيم كه هر مسئله و مفهومى كه در خارج از اين دانش ناقص كه تنها سؤالات ما را افزايش\r\n","description":"","footnote":"","page_name":" 94 ","page_number":98},
  {"content":"\r\nمىدهد مطرح شود ، آن را با يقين و جزم انكار كنيم . سپس باز بخنديم .\r\nچهره هاى بىنهايت انسانى در يك قيافه منحصر گشته ، اين قيافه كه از خود انسان بيگانه است ، فقط مىخندد ، او درد و اندوه نمىفهمد ، زيرا - آن قيافه از خود او نيست ، چنان كه يك فرد ديوانه چون عقل خود را از دست داده است مىخندد . گروهى از جانداران به نام انسان كه در امتداد زندگانى خويش نه خنده را مىشناسند و نه گريه را و نمىدانند كه اگر شادى در زير بناى زندگى ما نهفته است ، اندوه نيز يكى از عناصر اساسى آن بشمار مىرود ، بخندند يا گريه كنند چه تفسير معقولى مىتواند داشته باشد ؟ جبران خليل جبران در بارهء شادى و اندوه قطعه‌اى دارد كه براى تفسير خنده و گريه يا به طور عموم براى شادى و اندوه مىتواند بيان خوبى بوده باشد ، او مىگويد :\r\n« سپس زنى پيش آمد و در بارهء شادى و اندوه سؤال كرد . پيامبر چنين جواب داد :\r\nشادىهاى شما همان اندوه هاى شما است كه به شما لبخند سخريه مىزند . آن چاهى كه آب زلال خنده ها را از آن مىكشيد ، همان چاه است كه بارها از اشكهاى گرم شما لبريز شده است . » ( 1 )  مگر مىتوان غير از اين وضع را در بارهء انسان تصور نمود ؟ هر اندازه كه وحشى درندهء اندوه چنگالهاى خود را در بدن شما فرو برد ، همان اندازه هم در ژرفاى درون شما شادىها افزايش خواهد يافت . آن ساغر را كه امروز به عنوان بادهء گوارا در دست گرفته‌ايد ، مگر همان كاسهء سفالين نيست كه پيش از اين در كورهء كوزه گران آتش سوزان ديده است ؟ مگر اين گيتارى كه امروز با نواختن آن روح شما شاد و خرم گشته است . همان چوب نيست كه پيش از اين با كارد و تبر تيز از درخت بريده شده است ؟ در هنگامى كه شادمانى سراپاى وجود شما را فرا گرفته است مقدارى در اعماق قلب خود به تفكر بپردازيد ، خواهيد ديد آن چه كه امروز\r\n","description":"","footnote":" ( 1 ) پيامبر ( النَّبىّ ) ، جبران خليل جبران ، شادى و اندوه . . ","page_name":" 95 ","page_number":99},
  {"content":"\r\n\r\nشما را از شادى به هيجان آورده است ، همان است كه ديروز شما را از اندوه لرزانيده است . در آن موقع كه امواج اندوه شما را احاطه كند ، با يك بينايى صحيح به ژرفاى دل خود توجه كنيد و خوب تأمل نماييد ، خواهيد ديد : كه شما در حقيقت براى چيزى گريه كنيد كه ديروز خيال مىكرديد كه همين عامل گريهء امروزى شما بهترين انگيزهء خوشحالى بوده است .\r\nمن گمان كنم كه گروهى از شما مىگويد : شادى با عظمتتر از اندوه است . گروه ديگر در مقابل اينان مىگويند : نه هرگز بلكه اندوه با عظمتتر از شادى است .\r\nاما من از روى حقيقت به شما مىگويم : شادى و اندوه از يكديگر تفكيك پذير نيستند ، آن دو با هم مىآيند و با هم مىروند . اگر يكى از آن دو سر سفرهء شما تنها بنشيند ، فراموش نكنيد كه رفيقش هم در روى تخت خواب شما آرميده است . آرى در حقيقت شما مانند دو كفهء ترازو هستيد كه در ميان شادى و اندوه قرار گرفته‌ايد و شما ميان آن دو همواره در حركتيد . حركت و كوشش شما هرگز توقف پذير نخواهد بود ، مگر اين كه آن آرامش درونى روى نمايد كه اضطرابى در او وجود ندارد . در آن هنگام كه امين خزانه هاى ( حيات ) مىخواهد شما را برداشته و طلا و نقرهء شما را بسنجد كفهء شادى شما باندوه و بالعكس كفه اندوه شما بشادى سنگينى نخواهد كرد . »\r\n\r\n( ( 40 ) ) چون كه زاغان خيمه در گلشن زدند\r\nبلبلان پنهان شدند و تن زدند\r\n\r\nدو گروه نيكان و بد كاران پس از تثبيت شخصيت شان نمىتوانند با يكديگر سازگار باشند\r\nاگر براى يك انسان موجوديت و شخصيتى منعقد شد ، مطابق عناصر آن شخصيت زندگانى خود را توجيه خواهد كرد . در اين توجيه با هر پديده‌اى كه روبه رو مىگردد\r\n","description":"","footnote":"","page_name":" 96 ","page_number":100},
  {"content":"\r\n\r\nاگر موافق عناصر و مختصات شخصيت او بوده ، باشد با يكديگر سازگار گشته و همان پديده را در تقويت شخصيت به كار خواهد برد و بالعكس اگر با پديده‌اى روبه رو شود كه مخالف عنصر و مختصات شخصيت او باشد ، بدون ترديد نخواهد توانست با او سازگارى داشته باشد . بنا بر اين اگر توانايى داشته باشد او را از سر راه خود بر كنار خواهد كرد و اگر از بر كنار كردن آن ناتوان بود خود را كنار خواهد كشيد . امروزه كه مىبينيم هر كسى در هر حالى مىتواند با همهء اشخاص سازگارى داشته باشد ، ممكن است بيكى از دو علت مستند بوده باشد :\r\n1 - شخصيتى براى خود منعقد ساخته است كه ديگران را وسيله و خويشتن را هدف نهايى در زندگانى تفسير مىكند ، بنا بر اين تمام سازشهاى او با نفوس انسانى مانند سازش با عوامل آب و هوايى است كه انسان در يك محيط بايستى براى خود آماده بسازد ، اين آماده ساختن كشف از اين نمىكند كه آن فرد مفروض براى آب و هوا محاسبه‌اى داشته و به موجوديت آنها اعتقاد مىورزد ، بلكه تنها از آن جهت آب و هوا را خواهد پسنديد كه عوامل ضرورى يا تجملى زندگى او مىباشند .\r\n2 - شخصيتى براى خود منعقد نساخته و مانند گياهان بى ( خود طبيعى ) در مسير عوامل و انگيزه ها حركت مىكند و به قول بعضى از انسان شناسان او يك آلت موسيقى است كه انگشتان ديگران مىتوانند آن را بصدا در آورند يا خاموش در گوشه‌اى از اطاق بگذارند .\r\n\r\n( ( 41 ) ) ز انكه بىگلزار بلبل خامُش است\r\nغيبت خورشيد بيدارى كش است\r\n\r\nفعاليت يك موجود احتياج به زمينه آماده دارد\r\nدر ميان حوضى كه پر از آب است ميليونها كبريت بزنيم آتش نخواهد گرفت زيرا - اگر چه از طرف كبريت و مواد آن مقتضى احتراق وجود دارد ، ولى آب ، هوايى\r\n","description":"","footnote":"","page_name":" 97 ","page_number":101},
  {"content":"\r\n\r\nندارد كه آتش ماده محترق را رها كند به همين جهت است كه نمىتوان افراد بزرگ بشرى را در همان چند نفر معدود كه تاريخ نشان مىدهد منحصر ساخت ، بلكه با نظر دقيق خواهيم ديد كه تاريخ گذشته ما هزاران سقراطها و هزاران ابو ذرها مىتوانست به جهان بشرى تقديم كند ، ولى زمينه ها مساعد نبوده است .\r\n\r\n( ( 45 ) ) مطلع شمس آى اگر اسكندرى\r\nبعد از آن هر جا روى نيكوفرى\r\n( ( 46 ) ) بعد از آن هر جا روى مشرق شود\r\nشرقها بر مشرقت عاشق شود\r\n\r\nبكوشيم تا خود را بمنبع روشنايى برسانيم\r\nشايد جلال الدين در كتاب مثنوى اين اصل را ده ها بار گوشزد كرده باشد كه افراد انسانى در ميان اين روشنايىهاى نسبى نبايستى از رسيدن به روشنايى مطلق مايوس و نااميد شود ، زيرا - خود اين روشنايىهاى نسبى از يك طرف و تشنگى واقعى ما به روشنايىهاى مطلق از طرف ديگر است كه ما را همواره در راه تكامل تقويت و تحريك كرده است . آيا مىتوان بدون واقعيت يك امر اين اندازه با خيالات و پندارهاى تباه در پيرامون آن آثار واقعى به دست آورد ؟ اگر بشر به طور منطقى توانسته بود اين روشنايى مطلق را انكار كند و خيالى بودن آن را اثبات كند به طور اطمينان مىتوان گفت : حتى گامى هم نمىتوانست به سوى تكامل بر دارد نظير اين مطلب را زر نه دكارت در اثبات وجود برترين چنين مىگويد :\r\n« در اين هنگام در مقابل ما چيزى جز ايده ( خدا ) قرار نگرفته است ، سزاوار است كه اكنون ببينيم آيا اين ايده ( خدا ) را كه من در مىيابم چيزى دارد كه ايجاد كننده آن ذهن من نيست ، بلكه واقعيت دارد ؟ مقصودم از كلمه ( الله ) جوهر غير ازلى و منزه و قائم بذات است كه به همه اشياء احاطه داشته و بهر چيز توانا\r\n","description":"","footnote":"","page_name":" 98 ","page_number":102},
  {"content":"\r\nاو است كه همه اشياء را حتى مرا او ايجاد كرده است ( اگر بگوييم اشيايى وجود دارد ) اين صفات عاليه را كه در باره مفهوم خدا گفتم از نظر جلال و عظمت در درجه ايست كه هر اندازه كه بيشتر مىانديشم مىبينم اعتقادى را كه در باره آن صفات در مىيابم نمىخواهم بخويشتن مستند كنم ( يعنى بگويم اين صفات عاليه را ذهن من ساخته است ) .\r\nناچار بايستى مطلبى را كه گفتم از اين مسئله نتيجه گيرى كنم و آن نتيجه اين است كه ( خدا موجود است ) زيرا - اگر چه من در باره جوهر انديشه‌اى دارم ولى جوهرى كه بىنهايت باشد در فكر من كه متناهى هستم قابل تجسم نيست ، پس اين انديشه را خود همان جوهر بىنهايت در ذهن من ايجاد كرده است . » ( 1 )  با اين بيان كه دكارت توضيح مىدهد مىتوانيم در مسئله مورد بحث چنين بهره بردارى كنيم :\r\nجاى كوچكترين ترديد نيست كه در تمام دورانهاى تاريخ ، بشر در باره روشنايى مطلق در باره حقايق و واقعيات انديشيده است و اين انديشه او از قبيل خرافات و تصور غول بيابان و ديوى كه سه شاخ داشته باشد نبوده است و ميان پندارهاى بىپايه و اين ايده كه ( برويم و به روشنايى مطلق برسيم ) تفاوت گذاشته است .\r\nبنا بر اين اگر بخواهيم براى چنين انديشه‌اى ريشه واقعى جستجو كنيم بايستى آن را در اعماق درون خود بيابيم .\r\n","description":"","footnote":" ( 1 ) تأملات در فلسفه اولى ، زر نه دكارت ، ص 144 . . ","page_name":" 99 ","page_number":103},
  {"content":"\r\n\r\n\r\n( ( 49 ) ) پنج حسى هست جز اين پنج حس\r\nآن چو زرّ سرخ و اين حسها چو مس\r\n( ( 50 ) ) اندر آن بازار كايشان ماهرند\r\nحس مس را چون حس زر كى خرند ؟\r\n\r\nمحصولات حواس ظاهرى با فرايندهاى حواس درونى در پشت پرده اشتباه نمىشوند\r\nدر باره پنج حس درونى در دفتر اول توضيح مشروحى داده‌ايم آن چه كه در اين مبحث بايستى متذكر شويم اين است كه نتايج فعاليتهاى اين انواع مختلف حس در اين زندگانى مادى اغلب به جهت عدم دقت و ناخود آگاهى از يكديگر تفكيك نمىشود ، انسان همين مقدار احساس مىكند كه موضوعى يا مسأله‌اى براى او روشن است و به عبارت ديگر در ضمن معلوماتش معلوم معينى را هم دارد ، ولى هرگز در اين صدد بر نمىآيد كه منشأ به دست آمدن آن معلوم را بداند ، لذا يك انسان معمولى در حقيقت معلوماتى را در طول زندگانى در درون خود انباشته مىكند ، ولى صحيح آنها را از باطل و موقت آنها را از دائمى نمىتواند تشخيص بدهد ، چنان كه اين توانايى را ندارد كه بداند كدامين معلوم در زندگانى او اثر اساسى داشته است .\r\nممكن است بگوييد دانستن اين كه معلومات انسانى از چه وسيله‌اى براى او ايجاد شده است چه ثمرى دارد ؟ معلوم از هر وسيله‌اى كه ناشى شود بالاخره معلوم است و انسان را در باره موضوع يا مسئله روشن ساخته و مىتواند در موقع احتياج سنگى از راه زندگانى او بر دارد يا بنايى در ساختمان زندگانى او بگذارد .\r\nمىگوييم : براى توضيح اين مسئله يك مثال روشن مىتواند كمك زيادى به ما داشته باشد .\r\nآيا در اين باره فكر كرده‌ايد كه شناسايى علل در بهره بردارى از معلومات\r\n","description":"","footnote":"","page_name":" 100 ","page_number":104},
  {"content":"\r\nاثر شايانى دارد ؟ بدون ترديد چنين است ، ما هر چه كه بحقيقت و خواص يك علت بيشتر آشنايى داشته باشيم ، به همان اندازه معلول قيافه حقيقى خود را براى ما آشكار خواهد ساخت .\r\nمثلًا من مىبينم بدنم حرارت زيادى دارد ممكن است اين حرارت به جهت فعاليت زياد عضوى باشد و ممكن است از تابش خورشيد يا مستند به نوعى از حرارتهاى طبيعى باشد كه در محيط حكمفرما است و ممكن است اين حرارت مستند به تب بوده باشد .\r\nاگر من بخواهم در باره اين حرارت به زندگانى خودم توجهى داشته باشم بدون ترديد اگر مستند به تب بوده باشد بايستى در صدد معالجه بر آيم . اگر در نتيجه كار زيادى بوده باشد بايستى اثر حرارت فعاليت زياد را منظور كنم .\r\nمثلًا اگر چنين حرارتى مفيد است فعاليت بيشترى انجام بدهم و اگر براى من آسيبى خواهد داشت آن را كاهش بدهم . ملاحظه مىشود كه احساس خود حرارت در بدن يك نوع ديده مىشود ، ولى آثار اقسام حرارت چه اندازه گوناگون مىباشد . اكنون مىتوانيم اين اصل را به مسئله مورد بررسى تطبيق كنيم .\r\nمثلًا من احساس مىكنم كه عدالت براى انسان صفت خوبى است . اين مسئله ممكن است تنها از راه واحدهاى ابتدايى و حسى ظاهرى براى من معلوم شده باشد ، مانند اين كه به طور مكرر مشاهده كرده‌ام كه كسى كه عدالت مىورزد مورد احترام جامعه مىباشد .\r\nممكن است همين مسئله را كمى عميقتر از فرض اولى درك كرده باشم ، يعنى منشا درك شايستگى عدالت اين باشد كه در اين باره اشعار خوب و رؤيايى زيادى شنيده‌ام كه از همه آنها اين نتيجه را گرفته‌ام كه عدالت روش نيكويى است و ممكن است مسئله شايستگى عدالت را از وجدان و از اعماق درونم در يافته باشم بدون ترديد اين علل سه گانه براى به دست آمدن شايستگى عدالت تفاوت زيادى با يكديگر دارند يعنى :\r\n","description":"","footnote":"","page_name":" 101 ","page_number":105},
  {"content":"\r\nعلت اولى سطحىتر و ناچيزتر از دومى و دومى در مقابل سومى سطحىتر و علت سوم به عنوان منشأ دريافت شايستگى عدالت از هر دو علت مزبور عالىتر و مؤثرتر و دايمىتر مىباشد .\r\nاما علت اول كه تنها با ديدن اين كه مردم به انسان عادل احترام مىگذارند ، مشاهده يك روش كه ممكن است صدها علت داشته باشد ، مثلًا اين حالت احترام مانند يك حركت ماشينى در ميان مردم مفروض مرسوم است ، يا از نياكان آنها ديده شده است كه كسى كه بدون توجه به ضمان اجراى كيفرى حقوق مردم را ايفاء مىكند مىگويند ، اين شخصى است كه به حق كسى تعدى نمىكند .\r\nاما معناى حق چيست ؟ وضع روانى اين شخص عادل چرا قابل ستايش است ؟ و اگر محيط عوض شود و در آن محيط احترام به عدالت را مشاهده نكند باز شايستگى عدالت را اعتقاد خواهد كرد ؟ شكى نيست كه علت مزبور با اين سؤالات كارى ندارد بدين معنى كه مسئله شايستگى عدالت ممكن است براى چنين شخصى بر اساس شناختن معناى حق نباشد و نتواند علت قابل احترام بودن وضع روانى شخص عادل را به طور صحيح توضيح بدهد و در تبديل محيطى به محيط ديگر اعتقاد او در باره عدالت دگرگون شود ، به اضافه اين كه اگر براى چنين شخصى سودى بالاتر از احترام مردم پيش بيايد او نخواهد توانست باز با اعتقاد به شايستگى عدالت از آن سود دست بر دارد ، زيرا چنان كه روشن است مسئله مزبور شايستگى خود را از سودى حائز شده است كه ما آن را احترام مردم ناميديم و بدينسان سطحى بودن علت دوم را هم مىتوانيم درك كنيم زيرا هنگامى كه مستند شايستگى عدالت گفتگوهاى رؤيايى اشخاص در باره عدالت بوده باشد ، مانند اشعار زيبا و خوشايند كه در اين موضوع سروده مىشود ، ممكن است عدالت به طور كلى و در كالبدى كه اشعار نشان داده است ، براى من خوشايند بوده باشد و اما در موقع پياده كردن و تطبيق به جزييات زندگانى مسئله قيافه ديگرى به خود بگيرد .\r\nچنان كه احتمال دارد كه اگر اشخاصى پيدا شوند كه در باره قدرت و پيروى\r\n","description":"","footnote":"","page_name":" 102 ","page_number":106},
  {"content":"\r\nاز آن به هر شكل كه بوده باشد آن چنان داد سخن بدهند و در جنبه هاى رؤيايى قدرت و نيرومندى و عمل به مقتضاى قدرت اشعار زيباترى را بسرايند ، در آن موقع كيست تضمين كند كه اين شخص شيفته عدالت كه شايستگى عدالت را از گفتگوها و بيانات شاعرانه به دست آورده بود ، آن را به دور نخواهد انداخت ؟ كيست اثبات كند كه يك مشت مطالب شعرى و زيبا را مقابل مشت ديگرى از مطالب شعرى و زيبا ( كه در باره قدرت و پيروى از آن سروده شده است ) از دست او نخواهد گرفت ؟ اما هنگامى كه اين مسئله سرچشمه خود را بوجدان آدمى بپيوندد ، از آن جهت كه استحكام و رسوب يك مسئله در اعماق وجدان مخصوصاً براى اشخاص مطلع صدها حذف و انتخاب لازم دارد ، اين نتيجه به دست مىآيد كه احساس شايستگى عدالت منشأ ريشه دارى مستند است كه دگرگونى عوامل ظاهرى نمىتواند آن را از بين ببرد .\r\nبه همين مقياس اگر درست دقت كنيم خواهيم ديد كه اگر درك مسائل به ريشه هاى مستحكمترى تكيه كند چه اندازه دگرگونىها در باره جوامع بشرى صورت خواهد گرفت .\r\nبه همين جهت است كه اگر بتوانيم اين مسائل عاليه بشرى را بما وراى وجدان ظاهرى كه به فعليت رسيدن آن معلول زندگىهاى اجتماعى است بپيونديم ، بزرگترين گام را در اصالت معلومات خود برداشته‌ايم . مثلًا هنگامى كه متوجه مىشويم كه همين وجدان كه در باره آن عالىترين جملات رؤيايى گفته شده است ، از زنگ زدن در امان نيست و در دگرگونىهاى محيط كه باعث تغييرات و از بين رفتن قوانين و جانشين شدن اصول ديگرى بجاى آنها است از فعاليت مىافتد ، آن گاه است كه تحريكات و قيافه هاى اصلى و فرعى وجدان تقريباً خنثى مىشود ، در نتيجه وجدان پشتيبانى خود را از مسئله مفروضه از دست مىدهد . بنا بر اين بايستى تمام مقامات مسئول جوامع بشرى بكوشند تا درك شايستگى مسائل انسانى را به عواملى مستند بسازند كه حتى از وجدان نيز برتر بوده باشد .\r\nاين عامل برتر از وجدان انسانى اعتقاد به موجود برتر و استناد تمام مسائل انسانى به او است كه به هيچ وجه و در هيچ يك از شرايط ، قدرت تحريك خود را از دست\r\n","description":"","footnote":"","page_name":" 103 ","page_number":107},
  {"content":"\r\nنخواهد داد .\r\nبنا بر اين در دو بيت گذشته مضمونى را كه جلال الدين مىگويد ، مىتوان گفت : يك اصول انسانى بسيار عالى وجود دارد كه بايستى دير و يا زود رهبران تعليم و تربيتى بشرى به آن توجه كرده و مورد بهره بردارى قرار بدهند .\r\n\r\nاى صفاتت آفتاب معرفت\r\nو آفتاب چرخ بنده يك صفت\r\nگاه خورشيد و گهى دريا شوى\r\nراه كوه قاف و گه عنقا شوى\r\nتو نه اين باشى نه آن در ذات خويش\r\nاى فزون از وهمها وز بيش بيش\r\n\r\nآن گاه كه روح انسانى شروع به تكامل مىكند يك پديده بسيار شگفت انگيز در آن نمودار مىشود كه در هيچ يك از موجودات نظير آن ديده نمىشود . اين خاصيت انعطاف عالى است كه فعاليتهاى شديد و تكامل يافته ترى را نتيجه خواهد داد سپس انسان نوعى از اتحاد با جهان هستى را درك خواهد كرد .\r\nاكنون براى توضيح اين اتحاد مىگوييم : حواس انسانى هر يك مطابق خاصيت خود ، دريافت شخصى را از جهان به دست مىآورد و هيچ يك از اين دريافتها به ديگرى وابسته نيست ، گوش مىشنود كارى به اين ندارد كه چشم هم اشكال و رنگهايى را مىبيند يا اعضاى ديگر اشياء را لمس مىكنند ، همه اين در يافت شده هاى متفرقه در عالم ذهن با يكديگر ارتباط پيدا مىكنند ، قضايا تشكيل مىشود و سپس هر چه كه اين دريافت شده ها به اعماق شخصيت نفوذ كنند اتحاد بيشترى پيدا مىكنند تا آن گاه كه وارد عميقترين سطح شخصيت شدند ، در آن قلمرو تمايزات و اختلافات به كلى محو مىشود .\r\nملاحظه مىشود كه حقايق از جهان ماده به انسان مطرح مىشوند و رفته رفته هر چه كه به اعماق درون انسانى نفوذ مىكنند هم ميان آن دريافت شده متضاد اتحاد ايجاد مىشود و هم ميان آن دريافت شده هاى متحد و شخصيت انسانى وحدتى به وجود مىآيد .\r\nپديده انعطاف در دوران انسانى به دو نوع متمايز تقسيم مىگردد :\r\nنوع اول - آن حالت پذيرش است كه اثر موجودى را به موجود پذيرنده\r\n","description":"","footnote":"","page_name":" 104 ","page_number":108},
  {"content":"\r\nمىرساند و آن موجود پذيرنده همان اثر را جزء ذات يا خاصيت خود قرار داده خود را با همان رنگ در مىآميزد .\r\nاين انعطاف همان تأثرات معمولى است كه در همه عوالم نبات و جماد و حيوان حكمفرما است . انعطاف در اين قيافه تنها وجود خود را در موجود پذيرنده تثبيت مىكند و كوچكترين اثر فعلى در آن مشاهده نمىشود ، مثلًا رنگى كه بيك سطح كاغذ وارد مىشود رنگ كاغذ را عوض مىكند ، ولى ديگر آن كاغذ تبه جهت رنگ مفروض نمىتواند خود را به وسيله خود بنويسد و يا هنگامى كه سنگى مىشكند قطعات آن سنگ كه از يكديگر جدا شده‌اند به نباتات مبدل نخواهند شد .\r\nنوع دوم - خاصيت انعطافى است كه نتيجه فعاليت و دگرگونى مثبت را در دنبال مىآورد .\r\nاين نوع از پذيرش در حقيقت جنبه مقدمه بر فعاليتى است كه به شكل يك رويداد جديد در موجود ايجاد خواهد گشت ، البته اگر چه اين نوع از پذيرش را به قلمرو انسانها منحصر نمىكنيم ، زيرا - مىتوان در تمام موجودات اعم از جماد و نبات و حيوان اين نمود را مشاهده كرد كه هنگامى كه پديده‌اى به آنها وارد شده آن موجودات آن پديده را مىپذيرند ، ممكن است در اشكال مختلفى آن پديده به فعاليت بيفتد ، ولى فعاليتى كه در موجودات مزبوره به ظهور خواهد پيوست از دايره نمودهاى مربوط كه از سنخ همان موجود است يا نيروى مخصوص آن موجود ايجاب مىكند تجاوز نخواهد كرد .\r\nدر قلمرو انسان اين تفاعل و اين دگرگونى كه ايجاد مىشود قابل مقايسه با امور مزبوره نيست ، زيرا ، انسان پس از گيرندگى نيرو گسترش و عمق شگفت انگيزى در درون خود احساس مىكند كه مىتوان آن را اتحاد با تمام جهان هستى معرفى كرد .\r\nيك غنچه ظريف گل يا حركت يك مورچه ناتوان آن چنان درون او را به خود مشغول مىدارد كه تمام اجتماعات روى زمين . حركت يك نسيم لطيف در فضا او را\r\n","description":"","footnote":"","page_name":" 105 ","page_number":109},
  {"content":"\r\n\r\nآن چنان تحت تأثير قرار مىدهد كه حركت كلى جهان طبيعت با تمام انواع و اقسامش . انسان حالاتى پيدا مىكند كه هنگامى كه در مقابل گل قرار گرفت آن را تماشا نمىكند ، بلكه آن را در خويشتن در مىيابد . او انسانها را تماشا نمىكند ، بلكه خود را جزء انسانها يا انسانها را جزء خود در مىيابد . اگر به خورشيد نظاره كند خورشيد را در درون خود فروزان مىبيند ، بلكه درون خود را خورشيد درخشان احساس مىكند . بايستى بدون مبالغه گفت اين عظيمترين تكاملى است كه انسان مىتواند گامى در آن بگذارد .\r\nاما گمان نكنيد در اين حالت شما عين موجوداتى كه گفتيم مىباشيد . شما خورشيد نيستيد ، شما دسته گل نيستيد و شما همه انسانها هم نمىباشيد ، آرى :\r\n\r\nتو نه اين باشى نه آن در ذات خويش\r\nاى فزون از وهمها وز بيش بيش\r\n\r\nبلكه تو در اين حالت آن گسترش بىنهايت را بر خود گرفته‌اى كه تمام موجودات جهان هستى مانند اجزاء كالبد بدن تو شده است بلى ، تو نه ناخنى و نه دستى و نه پايى اما همه اجزاء تحت سلطه تو هستند ، بدينسان همه موجودات در مقابل ذات تو اين انسان رشد يافته مانند اجزاء كالبد تو مىباشند ممكن است ابيات مورد بررسى همگى مربوط به خدا باشد . يعنى اگر ابيات مزبوره را در باره خدا مورد تفسير قرار بدهيم از بيت :\r\n\r\nاى صفاتت آفتاب معرفت\r\nو آفتاب چرخ بنده يك صفت\r\n\r\nتا شش بيت بعدى خواهد بود .\r\n\r\n( ( 57 ) ) از تو اى بىنقش با چندين صور\r\nهم مشبّه هم موحّد خيره سر\r\n\r\nآيا هم موحد و هم مشبه در درك مقام عالى وحدت مبهوتاند\r\nاحتمال قوى مىرود كه مخاطب جلال الدين و مقصود او از كلمه » تو « خداوند\r\n","description":"","footnote":"","page_name":" 106 ","page_number":110},
  {"content":"\r\nذو الجلال باشد ، يعنى مىخواهد بگويد : هر دو معتقد در باره خداوندى در مفهوم آن موجود برتر بهت زده و حيرانند . خواه آنان كه خدا را در عالىترين مقام بساطت و تجرد از ماديات مىدانند و خواه آن گروه كه مطابق شرايط ذهنى خود حقيقتى را براى خود به عنوان خدا مشخص مىكنند ، آرى هر دو گروه مبهوت و حيرانند .\r\nعلت اين حيرانى چيست ؟\r\n\r\nگه مشبه را موحد مىكند\r\nگه موحد را صور ره مىزند\r\n\r\nشخصى كه در باره ذات خداوندى مطابق شرايط ذهنى خود نقاشى كرده است هنگامى كه به وحدت نظم مىنگرد و با توجه به اين كه تمام اسباب تمايز بين موجودات را او آفريده است ، به توحيد واقعى متمايل مىگردد و از نقاشى كه در باره خدا كرده است بر كنار مىشود . همچنين موحد در باره رابطه موجودات جهان هستى با خداوند به اين گمان مىفتد كه آن علت مطلق كه اين معلومات را ايجاد كرده است آيا سنخيتى با آنها ندارد ؟ آيا مىتواند آن موجود برترين آن چنان مباينتى با موجودات مشخص داشته باشد كه خداوند در مقابل اشياء قرار بگيرد ؟ اين كه به محدوديت خدا مىانجامد بنا بر اين دو قسم جريان روحى را هم موحد و هم مشبه سپرى مىكنند . اما بايستى متوجه شوند كه خدا به هيچ يك از موجودات آفريده شده خود شبيه نيست ، بلكه موجودى است ما فوق تمام اين موجودات و نفوذ و قيوميت او بالنسبه به همين اشياء مانند نورى است كه در اجسام شفاف نفوذ مىكند ، ولى عين آن اجسام شفاف نيست . » الله نور السماوات و الارض . » ( خدا نور آسمانها و زمين است ) .\r\nنيز بايد اين نكته را متوجه شويم كه اگر موجود انسانى به توحيد واقعى نائل شود محال است كه در مشكلات مسائل فلسفه الهى گيج و مبهوت شود .\r\n\r\nگه تو را گويد ز مست بو الحسن\r\nيا صغير السن يا رطب البدن\r\n\r\nجلال الدين دنباله اين ابيات را در ديوان شمس تبريزى به قرار ذيل مىآورد :\r\n","description":"","footnote":"","page_name":" 107 ","page_number":111},
  {"content":"\r\n\r\nيا صغير السن يا رطب البدن\r\nيا قريب العهد من شرب اللبن\r\nهاشمى الوجه تركى القفا\r\nديلمى الشعر رومى الذقن\r\nروحه روحى و روحى روحه\r\nمن رأى روحين عاشا فى بدن ؟\r\nصح عند الناس انى عاشق\r\nغير ان لم يعرفوا عشقى به من ؟\r\nاقطعوا شملى و ان شئتم صلوا\r\nكل شىء منكم عندى حسن ( 1 ) \r\n\r\nدر شرح مثنوى انقروى بيت ذيل هم جزء ابيات فوق نقل شده است :\r\n\r\nيا غزالا بين غزالان اليمن\r\nأنت عينى أنت روحى فى البدن ( 2 ) \r\n\r\nمقصود از بيت فوق كه مورد تفسير قرار داده‌ايم همان معنى است كه مىخواهد بگويد آن مرد نيكو گاهى تو را در قيافه يك كودك خرد سال كه سر تا پاى او را طراوت گرفته است مىبيند و گاهى در صور ديگر .\r\nجاى ترديد نيست كه ابيات فوق به طور مستقيم نمىتواند در باره خداوند بوده باشد ، بلكه با يك تفسير بعنوان اين كه زيبايىهاى مزبوره در انسان مفروض نمونه‌اى از زيبايىهاى خداوندى است مورد توجه قرار گرفته است .\r\n","description":"","footnote":" ( 1 ) اى محبوب خرد سالم ، اى صاحب بدن تر و تازه ، اى محبوبى كه به دوران شير خوارى نزديك هستى ، صورتت در زيبايى شبيه به صورت نژاد هاشم است و قفايت مانند قفاى تركان و مويت مانند موى ديلمىها و در چانه شبيه به رومىها هستى . روح او [ محبوب من 
  ] روح من است و روح من روح او . او ديده است كه دو روح در يك بدن زندگى كند ؟ آوازهء عشق من در ميان مردم طنين انداز شده است ، همه مىدانند كه من عاشقم و عشق مىورزم ، ولى آنان نمىدانند كه معشوق من كيست . من در اين حالم ، اگر بخواهيد اجتماع مرا از هم بگسليد بسته به اختيار شما است و اگر بخواهيد با من باشيد آن هم در ارادهء شما است تا هر چه . شما برسد نيكو است . .  ( 2 ) اى تو كه غزالى از غزالهاى [ زيباى 
  ] يمنى ، تويى چشم من ، تويى روح در بدن من . . ","page_name":" 108 ","page_number":112},
  {"content":"\r\n\r\n\r\n( ( 61 ) ) چشم حس را هست مذهب اعتزال\r\nديدهء عقل است سنى در وصال\r\n\r\nروش حواس در دريافت واقعيات مانند روش معتزله و روش بينايى عقل در رسيدن به حقيقت مانند روش ساير مسلمانان مىباشد\r\nمعتزله مىگويد : حواس انسانى اجناس گوناگونى هستند ، يعنى جنس بينايى غير از جنس شنوايى است و همچنين ساير حواس و اين حواس با تمام اختلافى كه دارند از قبيل اعراض غير حساس هستند ، اين است قول اكثر معتزله و از آن جمله ( جبايى ) و ديگران مىباشند . ( 1 )  البته مقصود اين نيست كه بگويند ديدن غير از شنوايى است .\r\nاين حقيقتى است كه همه مردم دانا و نادان مىدانند ، بلكه مقصد اينان اختلاف در محصول حواس است كه در درون انسانى به هيچ وجه با هم پيوستگى ندارند ، در صورتى كه جلال الدين بارها در مثنوى از اين مسئله دفاع مىكند كه اگر چه اين حواس ظاهرى اختلافاتى با يكديگر دارند ، ولى هنگامى كه نتايج آنها به درون منتقل مىشوند در يك وحدت عالىتر متحد مىگردند .\r\nاما اين كه مىگويند : « احساسهاى مزبوره خود احساس نمىكنند . » مىخواهند به اين معنى اشاره كنند كه ديدن مثلًا از جنبه عضوى مادى چشم نيست و همچنين شنيدن از جنبه عضوى گوش نيست ، بلكه از آن جهت كه انسان داراى حيات است اين وسايل فعاليت مىكنند و روح احساس مىنمايد .\r\nاما در بارهء عقل از ابو الهذيل كه يكى از سران معتزله است چنين نقل شده است :\r\n","description":"","footnote":" ( 1 ) مقالات الاشعريين ، اشعرى ، ج 2 ص 31 و 32 كه ابو الحسن على بن اسماعيل اشعرى متوفاى سال 330 ه . . ","page_name":" 109 ","page_number":113},
  {"content":"\r\n« عقل همان حس است كه عقل ناميده مىشود ، اين نامگذارى براى آنست كه حس معقول مىشود . » ( 1 )  روى اين عبارت از آن جهت كه حسهاى ظاهرى گوناگون بوده و در يك وحدت عالى هماهنگ نمىباشند ، لذا مىتوان گفت بنا به نظريه معتزله تعقلهاى ما هم انواع گوناگونى دارد .\r\nاز بعضى ديگر نقل شده است كه گفته‌اند : « عقل همان علم است و براى آن عقل ناميده مىشود كه انسان عاقل مىتواند از آن خطاها و اشتباهات كه ديوانگان نمىتوانند خود را حفظ كنند خوددارى نمايد . » ( 2 )  آن چه كه باعث انتقاد جلال الدين به فرقه معتزله است : مسئله وسعت ميدان عقل نظرى است كه معتزله در مكتب خود به وجود آورده‌اند . در اين توسعه و دخالت دادن عقل در حقايق عالى نتواتنسته‌اند از روش فلسفه يونان كاملًا كناره گيرى نموده و مسائل را به طورى مطرح كنند كه براى شهود و دريافتهاى درونى مجالى بماند . در اين باره در دوران معاصر ما در روش عقلانى معتزله چنين استنباط شده است :\r\n« عقل سيطرهء بسيار عالى در روش معتزله دارد . در عقيده آنان دادگرى خداوند اقتضا كرده است كه انسان با داشتن عقل بتواند آزادانه خير را از شر و زشت را از زيبا تفكيك كرده به خير و زيبا تمايل پيدا كند خير و شر دو پديده ذاتى هستند كه عقلاى برجسته خواه مؤمن باشند يا ملحد مىتوانند آن را درك كنند . در اين درك تفاوتى ميان دو گروه متدين و بىدين وجود ندارد و شريعت اسلامى ذات خير و شر را تغيير نداده است ، بلكه از ارتكاب تبه كارى جلوگيرى كرده است ، زيرا - تبه كارى قبيح است ، همچنين به خوبى تحريك و دستور داده است براى اين كه خوبىها زيبا و محبوب مىباشند . . . اين روش عقلانى را معتزله از فلسفه يونان گرفته و منطق ارسطو را كاملًا به\r\n","description":"","footnote":" ( 1 ) مقالات الاشعريين ، ج 2 ، ، ص 154 . .  ( 2 ) مقالات الاشعريين ، ج 2 ص 154 . . ","page_name":" 110 ","page_number":114},
  {"content":"\r\nكار مىبستند . » ( 1 )  جملات ديگرى در باره معتزله ديده مىشود كه معتزله را عقليون معرفى مىكند :\r\n« معتزله را نظريه نيز مىگويند ، زيرا - معتزله از فلسفه استمداد كرده و براى تثبيت عقايد خويش و انتقاد از مكتبهاى مخالف از آن بهره بردارى مىكند . آنان را ( عقليون ) نيز مىگويند ، زيرا نيروى عقل را تقويت كرده و مىگويند : عقل مىتواند ميان خير و شر تفكيك دهد و مشكلات دينى را با استناد به روش عقل و روشنايى آن حل و فصل مىكنند . » ( 2 )  اگر در باره مكاتبى كه در دين اسلام به وجود آمده است ، از نظر اصول اوليه و عقايد نظرى دقت بيشترى شود ، خواهيم ديد كه اين اختلافات را از دو لحاظ مىتوان در نظر گرفت :\r\nاول - از لحاظ مطالب خود صاحبان عقايد .\r\nدوم - از لحاظ نويسندگان و كسانى كه در دورانهاى بعدى اين عقايد و نظريات را به ما نقل كرده‌اند .\r\nاز لحاظ اول بايستى دو نكته مهم را در نظر گرفت :\r\nنكته اول - اين است كه اختلافات نظرى در آن دورانها آن چنان عميق مورد بررسى قرار نمىگرفت ، حتى اگر كاوشهاى عميقتر و تفاهم بيشترى هم مىكردند نمىتوانستند موافقت يكديگر را جلب كنند ، زيرا ، روابط اجتماعى آن دورانها مانع از آن بود كه آنها بتوانند دور هم جمع شده و بدون پا بندى كورانه و طرفدارى احساساتى مطالب را مورد مداقه قرار بدهند و به همين جهت است كه اگر يكى از آنان مثلًا مطلبى را اظهار مىكرد كه مورد پذيرش ديگرى نبود ، مسائل ديگرى را به مطالب گوينده آن مطلب نسبت مىداد و مىگفت مثلًا لازمه آن مطلب بايستى چنين باشد و ناچار شخص مفروض به همان مسائل عقيده مند مىباشد\r\n","description":"","footnote":" ( 1 ) دراسات فى تاريخ فلسفة العربية الاسلاميه ، عبده الشمالى ، ص 196 . .  ( 2 ) همان مأخذ ، ص 199 . . ","page_name":" 111 ","page_number":115},
  {"content":"\r\nدر صورتى كه اگر تفاهم مىكردند ديدند كه اعتقاد به مطلب مزبور هيچ گونه تلازمى با مسائل منسوب دارا نمىباشد .\r\nبه همين جهت نمىتوان اختلافات مزبوره در كتب را به متن اصول و عقايد اسلامى نسبت داد .\r\nنكته دوم - دخالت مسائل سياسى در باره اظهار عقايد گوناگون است و طرفدارى از آنها واحد بزرگى است كه بايستى در رسيدگى به نظريات آنان منظور شود ، مثلًا مىبينيم هنگامى كه مأمون الرشيد به جهت بهره مند بودن از مقدارى مطالب علمى و عقيدتى توانسته بود براى آراى خود مخالف و موافقى ايجاد كند كه اين مخالفت و موافقت در قيافه زمامدارى او نقش اساسى داشته است .\r\nاما از لحاظ دوم كه عبارت است از نقل نويسندگان بعد از صاحبان عقايد گوناگون اسلامى ، بايستى به طور قطع اين مطلب را در نظر بگيريم كه عوامل گوناگونى در دگرگون كردن حقايق و نظريات گويندگان موثر بوده است .\r\nمخصوصاً كسانى كه متصدى نقل عقايد گذشتگان بوده‌اند خود به يكى از مكتبها وابسته بوده و نمىتوانسته‌اند عينك ذهنى و عقيدتى خود را كنار گذاشته و عقيده منقوله را از روى تحقيق و بىطرفى نقل كنند .\r\nبه همين جهت مىبينيم كه ابن حزم پيدا مىشود و در كتاب » الفصل « هر كوچكترين نظر را يك مكتب معرفى مىكند . ( 1 )  از طرفى ديگر هر نظريه‌اى را كه مخالف مكتب خود احساس مىكند حتى بدون مراعات عفت قلم و آداب نويسندگى به باد انتقاد گرفته حتى براى اين كه به اصطلاح عاميانه دلش خنك شود ناسزا و لعنت و تكفير را هم بدرقه آنان ساخته است ، لذا براى تحقيقات كافى در باره نظريات گذشتگان از قبيل اشاعره و معتزله و . . . تا\r\n","description":"","footnote":" ( 1 ) اگر بخواهيم روش ابن حزم را در كتاب ( فصل ) براى تحقيق در بارهء آراء و عقايد اسلامى قبول كنيم ، بايستى بگوييم : دين اسلام به شمارهء هر دانشمندى كه دارد مكتب جداگانه‌اى ايجاد كرده است . . ","page_name":" 112 ","page_number":116},
  {"content":"\r\n\r\nبتوانيم بايستى از مدارك اوليه بهره بردارى كنيم .\r\nاين مسئله را براى آن مطرح ساختيم كه مثلًا ما نبايست نظريات معتزله را در باره عقل به طور مطلق محكوم كنيم ، بلكه چنان كه خود جلال الدين هم بارها از عقل نظرى در قلمرو مربوط به خود طرفدارى كرده و آن را كاملًا تأييد مىكند . او هنگامى عقل جزيى را مورد انتقاد قرار مىدهد كه مىخواهد به مفاهيم و اصول عالى مربوط به ما وراى طبيعت وارد شود و چون عقل جزيى با آن وسايل كه دارد نمىتواند در آن قلمرو مانند نمودهاى طبيعت حكومت كند ، لذا انتقاد از آن بسيار شايسته خواهد بود .\r\nخلاصه بايستى در تفصيل نظريه صاحبان عقايد كاوش بيشتر كرده و صحيح و باطل آن را از يكديگر تفكيك كنيم .\r\n\r\nهر كه از حس خدا ديد آيتى\r\nدر بر حق داشت بهتر طاعتى\r\n\r\nاگر حس طبيعى به حس الهى منقلب شود و آن حس آيات خدايى را در هستى ببيند نتيجه آن عالىترين اطاعت خواهد بود\r\nحس انسانى مطابق درجاتى كه در تكامل خود مىبيند به فعاليت مىپردازد ، مادامى كه حس انسانى از نمودهاى پيرامون انسان طبيعى تجاوز نكرده است هرگز نمىتواند در مقام اطاعت و گرايش شايسته وارد شده و به پيشگاه شامخ ربوبى نائل شود .\r\nهنگامى كه شخصيت دريافت كننده انسانى به كمال مىرسد ، حواس او نيز در دريافت خويش عالىتر و بهتر فعاليت مىكند تا جايى كه حس مفروض رنگ الهى بر خود بگيرد ، آن گاه مىتواند با تمام موجوديت خود در راه اطاعت خداوندى گام بر دارد و انسانيت انسان هم وابسته بامكان دارا بودن به همين حس خدايى است و الا ميان انسان و حيوان بلكه ساير موجودات تفاوتى نبود تا خداوند او را مورد توجه\r\n","description":"","footnote":"","page_name":" 113 ","page_number":117},
  {"content":"\r\n\r\nقرار داده بگويد : « و لقد كرمنا بنى آدم « جلال الدين به همين مضمون اشاره كرده مىگويد :\r\n\r\nپس بنى آدم مكرّم كى بدى ؟\r\nكى به حس مشترك محرم شدى ؟\r\n\r\nدر اين بيت مقصود از » حس مشترك ) معناى اصطلاحى آن نيست كه در افراد انسانى وجود دارد و در يونانى آن را « بنطاسيا » گفته‌اند كه امروزه به معناى عمومى ذهن تقريباً انطباق است ، بلكه مقصود از احساس مشترك معنايى شبيه به روح كلى است كه ميان انسانها وجود دارد و در قلمرو حيوان نيست و الا بايست حيوانات هم از طرف خدا تكريم شوند .\r\n\r\n( ( 68 ) ) نامصور يا مصور گفتنت\r\nباطل آمد بىز صورت رستنت\r\n\r\nخواه موحد باشى و خواه مشبه ، تا از صورت و ظاهر نگذرى نتيجه‌اى از گرايش الهى نخواهى برد\r\nمادامى كه تو نتوانسته‌اى از نمودهاى فريبنده جهان طبيعت و از طوفان كون و فساد و كثرتهاى گول زننده رهايى پيدا كنى ، معلومات تو مطابق همين اوهام و خيالات است كه خدا را براى تو مطرح خواهد كرد . تو از روى تقليد خواه بگويى خدا بىصورت است ، خدا حقيقت بسيط است و به هيچ يك از موجوداتش شبيه نيست و يا بالعكس : خدا را تشبيه كنى و صورتهاى محدود را به او نسبت بدهى ، بالاخره تو گامى در راه خدا پرستى واقعى نمىتوانى بردارى و اين مطلب را كه جلال الدين متذكر مىشود در حقيقت يك مطلب بسيار عالى است .\r\nگاهى مىشود كه ما فريب ادعاهاى خالص افراد را مىخوريم و همين كه ديديم فردى ادعاى حق بجا مىكند او را تكامل يافته تلقى مىكنيم ، اما ديگر با ريشه هاى\r\n","description":"","footnote":"","page_name":" 114 ","page_number":118},
  {"content":"\r\n\r\nاندوخته هاى روانى آن شخص كارى نداريم كه منشأ حقيق اين ادعاهاى حق بجانب چيست ؟ آيا تقليد است ؟ آيا براى سود شخصى خود مىگويد ؟ آيا تنها بلذت روانى آن ادعا جلب شده است ؟ آيا اصلا مىفهمد چه مىگويد ؟\r\n\r\n( ( 72 ) ) آينهء دل چون شود صافى و پاك\r\nنقشها بينى برون از آب و خاك\r\n( ( 73 ) ) هم ببينى نقش و هم نقاش را\r\nفرش دولت را و هم فراش را\r\n\r\nبياييد زنگارهاى تمايلات حيوانى را از آيينهء دل پاك كنيم تا هم نقش و هم نقاش را ببينيم\r\nچه اصل عالى است كه جلال الدين تذكر مىدهد و چه اندازه در پيش رفت انسانى به مقام والاى انسانيت مؤثر است - اين توصيه را كه با شيرينترين الفاظ در اختيار ما مىگذارد .\r\nتوضيح اين مطلب اين است كه در دنيا اغلب افراد به طور ناخود آگاه با درك حقايق سر و كار دارند ، زيرا - اين يكى از مختصات انسانى است كه جهان را ببيند و آن را درك كند .\r\nاگر هم تمايل روانى به اين درك و در يافت نشان ندهد ، ضرورتهاى زندگى به طور اجبار او را به اين كار وادار خواهد كرد ، ولى چيزى كه هست اين است كه هنگامى كه آيينه را نشان بدهد و هر چه كه جسم مفروض به آيينه نزديكتر باشد سطح آيينه را با نمود خود پر كرده جايى براى نشان دادن چيز ديگر باقى نخواهد گذاشت . هر چه كه جسم دور تر از آيينه قرار بگيرد اين مزيت را دارد كه وسعت نشان دهى آيينه بيشتر خواهد گشت ، ولى باز همان را نشان خواهد داد كه با آن مواجه مىباشد .\r\n","description":"","footnote":"","page_name":" 115 ","page_number":119},
  {"content":"\r\nدر آن هنگام كه صورتى از جسم آيينه را پر كرده است ، گويى سطح آيينه شده و نمىگذارد كه آيينه ما وراى آن را نشان بدهد ، لذا اگر نقشى در مقابل آيينه به طورى قرار بگيرد كه سطح آيينه را در اختيار خود بگيرد و نقاش با او مواجه نشود بدون ترديد نقاش آن نقش را نشان نخواهد داد . اين است وضع طبيعى آگاهىهاى ما در جهان طبيعت با وسايل درك معمولى ، حتى ما گامى هم از اين فراتر نهاده مىخواهيم الهامات و ابتكارات غير مسبوق به معلومات سابقى را هم مطابق همين روش آيينه در نشان دادن اشياء تفسير كنيم اما روش الهى چه مىگويد ؟ روش الهى مىگويد : بكوشيد و فعاليت كنيد كه آيينه قلب شما مانند آن سطح معمولى و محدود آيينه هاى طبيعى نباشد كه نتواند غير از نقشهاى محسوس را نشان بدهد ، هنگامى كه نقشها را در آيينه روح منعكس كرديد ، آنها را دقيقاً ارزيابى كنيد ، با اين ارزيابى شما نمودهايى كه در دل شما مانند نمودهاى اجسام در آيينه منعكس گشته است كنار مىروند و شما را براى درك خود نقاش آماده مىسازند .\r\nچنان كه يك انسان ابتدايى اگر تابلويى را ببيند آيينه ذهن او تنها مشغول زيبايىهاى آن تابلو مىگردد ، اما در صورتى كه انسان آشنا با نقش و نقاشى از اولين مرحله تماشا به تابلو حتى وضع روانى ترسيم كننده آن تابلو را نيز براى خود مطرح مىكند و نمىگذارد آن اشكال و خطوط و رنگهايى كه سطح طبيعى ذهن او را به خود مشغول داشته است از گيرندگى ذهن او در باره نقاش جلوگيرى كند .\r\n","description":"","footnote":"","page_name":" 116 ","page_number":120},
  {"content":"\r\n\r\n\r\n\r\n( ( 84 ) ) چشم چون بستى تو را جان كندنيست\r\nچشم را از نور روزن صبر نيست\r\n\r\nچشم كه براى ديدن است نبنديد زيرا - نديدن با چشم نوعى جان كندن است\r\nاين مسئله هم در امور طبيعى واقعيت دارد و هم در فعاليتهاى روانى ما . هنگامى كه عوامل محيطى اقتضا مىكند كه وسيله معينى مشغول فعاليت باشد ، يا اگر وسيله معينى بعنوان خاصيت ذاتى خود فعاليتى را دارا است ، اگر عمل معين از بين برود و يا خود آن وسيله را ما به اجبار از فعاليت باز بداريم ، در نتيجه آن وسيله از كار باز مانده كم كم به نابودى خواهد گراييد .\r\nدر فعاليتهاى روانى ما اين اصل وجود دارد . ما اگر افراد انسانى را كه با نيروى انديشه به اين دنيا قدم مىگذارند از انديشيدن باز داريم و همچنين با فرض اين كه با نيروى وجدان به اين دنيا قدم مىگذارند از انعقاد و فعاليت وجدانى آنان جلوگيرى كنيم ، محال است اين دو نيرو در او بوجود خود ادامه بدهند ، زيرا - اگر درست دقت كنيم خواهيم ديد كه وجود آن نيروها بقاء خود را از همان فعاليت تضمين مىكنند .\r\n\r\n( ( 81 ) ) در جهان هر چيز چيزى جذب كرد\r\nگرم گرمى را كشيد و سرد سرد\r\n\r\nجاذبيت ميان اشياء وجود دارد\r\nاگر چه با نظر به روش جلال الدين در كتاب مثنوى اين مسئله وجود دارد كه با مسائل علمى معمولى رسما و آگاهانه سر و كارى ندارد ، زيرا - در قلمروى بالاتر\r\n","description":"","footnote":"","page_name":" 117 ","page_number":121},
  {"content":"\r\nاز شناسايىهاى معمولى گام بر مىدارد ، ولى چنان كه به طور فراوان ديده‌ايم گاهى به بعضى از مطالب علمى فوق العاده شگفت انگيز اشاره مىكند كه موجب حيرت مطالعه كننده مىشود . يكى از آن موارد همين قضيه جاذبيت كيهانى است كه در دو مورد به طور صريح اشاره كرده است :\r\nمورد اول كه شرحش در دفتر اول گذشت :\r\n\r\nچون حكيمك اعتقادى كرده است\r\nكآسمان بيضه زمين چون زرده است\r\nگفت سائل چون بماند اين خاكدان\r\nدر ميان اين محيط آسمان ؟\r\nهمچو قنديلى معلق در هوا\r\nنى به اسفل مىرود نى بر علا ؟\r\nآن حكيمش گفت كز جذب سما\r\nاز جهات شش بماند اندر هوا\r\nچون ز مغناطيس قبه ريخته\r\nدر ميان ماند آهنى آويخته\r\n\r\nدوم همين مورد است كه تقريباً با صراحت كامل مىگويد : كه چيزى چيز ديگرى را جذب مىكند . البته ما نمىتوانيم بگوييم كه جلال الدين نشسته و بانديشه پرداخته و در اين باره از رياضيات و فيزيك بهره بردارى كرده است ، ولى قلمرو بالاترى به عنوان يك اصل كل و ما فوق در جريانات هستى ذهن او را جلب كرده است و چنان كه در گذشته گفتيم اين گونه اوج و اعتلاى روانى با نظر به زمان جلال الدين واقعاً شگفت انگيز است .\r\n","description":"","footnote":"","page_name":" 118 ","page_number":122},
  {"content":"\r\n\r\n\r\n( ( 93 ) ) نقش جان خويش مىجستم بسى\r\nهيچ مىننمود نقشم از كسى\r\n( ( 94 ) ) گفتم آخر آينه از بهر چيست ؟\r\nتا بداند هر كسى كاز جنس كيست ؟\r\n( ( 95 ) ) آينهء آهن براى لونهاست\r\nآينهء سيماى جان سنگين بهاست\r\n( ( 96 ) ) آينهء جان نيست الا روى يار\r\nروى آن يارى كه باشد ز ان ديار\r\n\r\nهر چه كوشش كنيد كه نسخه حقيق خود را از كس ديگر مشاهده كنيد ، نخواهد توانست\r\nتمام معلومات روانى و طبيعى و فلسفى ما مىتوانند اين نتيجه را به ما نشان بدهند كه هيچ كس نمىتواند حقيقت روح خود را در بيرون از خود جستجو كند ، بلكه چنان كه در گذشته گفتيم خود انسان هم كه به خود آشنايى دارد يك علم حضورى و اجمالى است زيرا :\r\nتن ز جان و جان ز تن مستور نيست ليك كس را ديد جان دستور نيست بلكه همين مقدار براى ما امكان پذير است كه خود را در مىيابيم و نمودهايى چند هم از فعاليتهاى خود را درك مىكنيم ، اما اين كه خود را مانند يك نمود فيزيكى در مقابل خويش قرار داده و آن را مانند شناسايى يك نمود فيزيكى بشناسيم ، امكان ناپذير است و تا كنون هيچ كس هم نتوانسته است چنين ادعايى داشته باشد . اين ناتوانى به ما مىگويد كه شما نمىتوانيد حتى خودتان را آن چنان كه هستيد دريابيد و موقعى كه ما نتوانستيم خود را به طور حقيقى درك كنيم ، چگونه مىتوانيم مطابق اصل خود را در ديگران جستجو كنيم ؟ اگر فرض كنيم كه اين ناتوانى ما به توانايى مبدل\r\n","description":"","footnote":"","page_name":" 119 ","page_number":123},
  {"content":"\r\n\r\nشد و ما توانستيم خود را درك كنيم آيا مىتوانيم عين خود را در ديگران مشاهده نماييم ؟ در صورتى كه با نظر به عوامل برونى و درونى كه موجوديت ما را تشكيل مىدهد يك موجود جزيى حقيقى هستيم كه قابل تكرار به هيچ وجه نخواهد بود .\r\nشيخ فريد الدين عطار هر دو مطلب را در دو بيت ذيل مطرح كرده است :\r\n\r\nكارگاهى بس عجايب ديده ام\r\nجمله را از خويش غايب ديده ام\r\nسوى كُنْه خويش كس را راه نيست\r\nذره‌اى از ذره‌اى آگاه نيست\r\n\r\nآن گاه اين سؤال پيش مىآيد كه بنا بر اين خاصيت آينه بودن درون ما چيست ؟ يا قيافه هاى مردان الهى كه به منزله آينه نشان ده عظمت الهى است چه معنا دارد ؟ مىگويد نشان دهندگى اين آينه را با آينه هاى معمولى مقايسه مكن ، زيرا ، اگر بخواهيد به آينه‌اى نگاه كنيد كه حقيقتاً موجوديت شما را نشان بدهد و مقام والاى انسانى شما را بنماياند ، به روى ياران الهى بايد بنگريد ، نه آن ياران معمولى كه زيبايى رويشان سد راه تكامل الهى شما است ، بلكه روى آن ياران الهى را بايد بنگريد ، آن ياران كه از ديار پشت پرده نمودار شره و در اين روى پرده جلوه مىكنند .\r\nتفسير ابيات\r\nاين مثنوى مدتى است كه به تأخير افتاده است . اين تأخير بىعلت نبوده ، بلكه براى رسيدن به تكامل ، آن مهلتى را مىخواست كه خون براى شير شدن لازم دارد . بايستى بخت روانى تو نتيجه حقايقى را كه در دفتر اول گفتيم مانند فرزند نو بروز بدهد و اين فرزند دهان بگشايد تا خون طبيعى يا فرا گرفته هاى قبلى به شير مبدل گردد تا ما بتوانى از ماده دهان يافته ترى به زندگانى روحى خود غذا برسانى . چون ضياء الحق حسام الدين ما در ملكوت روحى بپرواز آمده و به معراج حقايق روانه شده بود ، غنچه هاى روانى من بدون بهار ديدار او توانايى شكفتن نداشت . هنگامى او از درياى بىپايان عالم ملكوت به ساحل برگشت ( جهان مادى در مقابل آن درياى با عظمت شبيه به ساحل است كه خشكى مىباشد ، مير فندرسكى اين تشبيه را عكس نموده مىگويد :\r\n","description":"","footnote":"","page_name":" 120 ","page_number":124},
  {"content":"\r\n\r\nعقل كشتى آرزو گرداب و دانش بادبان\r\nحق تعالى ساحل و عالم همه درياستى\r\n\r\nحال كه حسام الدين به اين ساحل برگشت چنگ مثنوى بنوات و نغمه مىپردازد . تاريخ آغاز اين دفتر در سال ششصد و شصت و دو مىباشد . او مانند آن بلبلى بود كه از اين جايگاه بپرواز در آمد و تبديل به بازى نيرومند گشت و جهت صيد اين معانى مراجعت نمود .\r\nجايگاه نشيمن اين باز بلند پرواز دست و بازوى موجود برترين باد ، در خانه معانى يا در بارگاه ربوبى به روى همه مخلوقات خداوندى همواره گشاده باد . گمان مبريد كه شما نمىتوانيد از اين در وارد شويد ، بلكه بريا ورود به اين بارگاه با عظمت يك شرط وجود دارد كه اگر آن را مراعات كنيد همه شما مىتوانيد وارد شويد اين شرط عبارت است از مخالفت با هوا و شهوت .\r\nشما مىتوانيد با بستن دهان ياوه گو در اين زندگى ، بدانيد كه چشم بند جهان ما وراى طبيعت حلق و دهان مادى شما است . اى دهان مادى كه چيزى غير از هوا و خواسته هاى حيوانى را آرزو نمىكنى دهانه دوزخ تويى . جهان فريبنده كه براى ما حقيقت نمايى ، در حقيقت تو عالم برزخى . هيچ مىدانيد كه نور ابديت در مقابل اين دنياى پست چيست ؟ اگر بتوانيد ارزش چشمه سار شير را در مقابل نهرهاى خون درك كنيد تفاوت نور ابديت را با دنياى دون هم درك خواهيد كرد .\r\nاگر در اين جهان زندگانى ( يا در عالم نورانيت ابدى كه در اعماق درون خود در مىيابى ) گامى ناخود آگاه و بىاحتياط بردارى شير پاكيزه تو مبدل به خون خواهد شد .\r\nآدم عليه السلام يك قدم در راه ذوق نفسانى برداشت ، جدايى از بهشت پاى بند او شد . فرشتگان از او گريختند ، براى قطعه نانى ( چند دانه گندم ) اشكها از ديده گانش فرو ريخت .\r\nآرى آن گناهى كه آدم كرده بود بسيار ناچيزى بود ( اصلا گناه نبود بلكه ترك اولى بود ) ولى به جهت حساسيت روح آدم مانند اين بود كه مويى در چشم\r\n","description":"","footnote":"","page_name":" 121 ","page_number":125},
  {"content":"\r\nانسانى برويد . آدم عليه السلام نور ديده ازليت بود ، يك موى ناچيز در ديده مانند كوهى عظيم مىنمايد .\r\nاگر آدم در آن حالت كه مىخواست از گندم بخورد مشورت مىكرد ، در موقع پشيمانى پوزشها نمىخواست ، زيرا - اين يك اصل است كه هنگامى كه عقل با عقل ديگر به طور هماهنگ فعاليت كردند از بد كارى و بد گفتارى جلوگيرى خواهند كرد .\r\nاما اگر يك نفس با نفس ديگر دمساز شود ، عقل نظرى جزيى از كار افتاده و از مقتضاى خود كه راهنمايى است بر كنار خواهد گشت . اگر تو از نظر شخصيت انسانى به تنهايى مانند ستاره ناهيد هستى ، اگر زير سايه يار محبوبت قرار بگيرى موجوديت تو مانند خورشيد خواهد شد .\r\nاگر بخواهى خدا يار تو باشد ، برو يار خدايى بجوى . از ارتباط و پيرستگى با مردمان حيوان صفت خود را بر كنار كن و براى خويشتن خلوتى گزين ، زيرا - خلوت گرايى يكى از صفات محبوب است . براى اين كه اگر محبوب تو با مردمان معمولى مخلوط مىگشت مانند آنان داراى محدوديتهاى مادى و پستىهاى تمايلات حيوانى مىشد . اين كه گفتم : برو براى خود خلوتى پيدا كن ، مقصودم كناره گيرى از اغيار و بيگانگان است نه از ياران واقعى ، چنان كه پوستين را براى جلوگيرى از عوامل مضر زمستان مىپوشيد ، نه در موقع بهار كه لطافت آن بر جان انسانى ضرورى و روح افزاست .\r\nگفتيم كه هنگامى كه عقل با عقل ديگر دمساز شود تبه كارى نابود مىگردد ، زيرا - روشنايى عقلانى فروزان گشته و راه را نشان مىدهد .\r\nاما هنگامى كه يك نفس اماره با نفس اماره ديگر دمساز گردد درست است كه خنده ها سر مىدهند و لذايذ شخصى را افزايش مىدهند ولى ، تاريكىها را زيادتر كرده و راه را پنهان مىدارند . مىدانى يار محبوب تو چيست ؟ يار محبوب تو به منزلهء ديده گان تست ، مگذار خس و خاشاك در ديده گان تو وارد شود . ( مقصود جلال الدين\r\n","description":"","footnote":"","page_name":" 122 ","page_number":126},
  {"content":"\r\nاز اين جمله اين است كه كوچكترين انحراف روانى تو در ديار عزيز منعكس خواهد شد ، زيرا - او مانند ديده گان تو حساس است ) متوجه باش كه با جاروب زبان گرد و غبار راه نيندازى كه خس و خاشاك آن در ديده گان تو يعنى در يار عزيزت فرو خواهد نشست .\r\nآن روايت كه مىگويد « مؤمن آيينه مؤمن است » اثبات مىكند كه آن روى كه در مقابل روى مؤمن ديگر قرار گرفته است به جهت نشان دادن روى مؤمن روى تو نيز از آلودگى ايمن خواهد بود ، زيرا ، هر چيزى كه تو داشته باشى آن آيينه نشان خواهد داد .\r\nبدان جهت كه يار آيينه جان محزون تست ، بنا بر اين دم در آن آيينه مزن كه نشان دهى خود را از دست مىدهد ( ممكن است مقصود از كلمهء محزون « در بيت مورد تفسير اندوه و حساسيت و يا تمايل به تكامل روح بوده باشد كه با توجه به عظمت خود تكامل انسان همواره اين اندوه را دارد كه آيا به اندازه شايسته در اين راه گام برداشته است يا نه ؟ ) .\r\nتو مگر كمتر از خاك هستى ؟ توجهى به خاك كن كه چگونه از ورود دمهاى بهارى صد هزار روشنايى از گل و سبزه پيدا مىكند . آن درخت جان انسانى كه بتواند با هواى خوش و جان فزاى يار دمساز باشد بدون شك سر تا پا شكوفان مىگردد .\r\nاما در هنگام خزان مىبينيم : همان درخت از آن جهت كه با بادهاى خزانى كه يار ناهماهنگ است جفت مىشود ، روى خويش را در زير پرده پژمردگى و افسردگى مىكشد . درخت با خود چنين مىگويد : كه چون يار بد و ناسازگار بلا است براى من چاره‌اى جز خفتن وجود ندارد ، پس بايستى بخوابم و مانند اصحاب كهف باشم ، اين خواب بهتر از بيدارى و دوستى با دقيانوس تبه كار است .\r\nاصحاب كهف در هنگام بيدارى زندگانىشان در راه تباهىهاى دقيانوس مستهلك مىشد ، اما در خواب سرمايه قوانين و يا رازهاى الهى بود . اگر انسان روح خود را\r\n","description":"","footnote":"","page_name":" 123 ","page_number":127},
  {"content":"\r\nبا دانش توام بسازد خواب او بيدارى خواهد بود ، اما بىنوا كسى كه با نادان همنشين شود » كه تمام عمر او در خواب و بىهوشى خواهد گذشت » .\r\nدر آن هنگام كه زاغان سيه پوش خيمه در گلشن مىزنند بلبلان خوش خوان پنهان مىشوند و از صحنه چمنزارها دورى مىكنند ، مگر چنين نيست كه با افسردن گلزار بلبل را زمان خاموشى فرا مىرسد ؟ مگر چنين نيست كه هنگامى كه خورشيد از افق غروب مىكند بيدارىها هم از بين مىرود آفتابا اى يار عزيز تو هنگامى كه از افق ما غروب مىكنى ، روى ديگر زمين را فروزان مىسازى .\r\nاين آفتاب معرفت است آرى براى آفتاب معرفت غروبى وجود ندارد ، براى او مشرق و مغربى كه با انتقال به يكى از آن دو نقطه در ديگرى معدوم شود وجود ندارد ، زيرا آفتاب معرفت مشرق و مغرب خويش را در جان و عقل قرار داده است ، براى جان و عقل مشرق و مغربى وجود ندارد بلكه همواره روح تنها يك صحنه دارد و آن صحنه همواره فروزان است مخصوصاً اگر آن خورشيدى كه در درون انسانى مىدرخشد خورشيد كمال ما وراى طبيعى بوده باشد ، اين آفتاب روز و شب روشنگرى مىكند .\r\nاگر تو بتوانى مانند ذو القرنين به مطلع شمس حقيقى برسى ، پس از آن هر جا كه روى شكوه و جلال الهى با تو خواهد بود ، بدان جهت كه پس از ديدار مطلع الشمس حقيقى خود خورشيد فروزانى خواهى گشت ، لذا هر جا كه تو روى بياورى همانجا مشرق خواهد بود نه تنها تو مشرق خواهى بود ، بلكه مشرقها همه به شرق تو عاشق خواهند شد . متوجه باش كه تو دو حس دارى :\r\nيكى از آن دو حس مساوى نابينايى است مانند حس خفاش كه تو را به سوى مغرب خواهد برد .\r\nديگرى آن حس درربار تو است كه تو را سوى مشرق رهسپار خواهد كرد . مىدانى كه راه حسهاى طبيعى راه حيوانات است ؟ تو كه سوار عالىترين مركبى ، با راه حيوانات چكار دارى ؟ تو با انتخاب راه پست جانوران نه تنها رو بسقوط مىروى ،\r\n","description":"","footnote":"","page_name":" 124 ","page_number":128},
  {"content":"\r\nبلكه مزاحم راه حيوانات هم مىباشى .\r\n( اين نكته بسيار عالى است كه جلال الدين متذكر شده است و مقصود اين است كه هنگامى كه يك انسان راه سقوط را در زندگانى پيش مىگيرد تنها موجوديت خود را تباه نمىسازد ، بلكه موجود مزاحمى مىشود كه ديگران حتى جانوران نيز از دست او در امان نمىباشد ) .\r\nدر وراى اين پنج حس ظاهرى پنج حس درونى نيز وجود دارد كه اين حواس ظاهرى در مقابل آنها مانند مس در مقابل طلا است . در آ ، سوى طبيعت كه بررسى كنندگان بس ماهرى وجود دارند ، به هيچ وجه اندوخته هاى اين حواس ظاهرى را با اندوخته هاى حواس باطنى اشتباه نخواهند كرد .\r\nحواس طبيعى زاد و توشه خود را از ظلمت مىگيرند ، در صورتى كه حس روحى از آفتاب تغذى مىكند . اى انسانى كه توانسته‌اى از كهنه رباط طبيعت رخت بيرون برده و خيمه در سراى جاودانى بزنى دستى درخشنده از نور ابديت را مانند موسى از گريبان خود بيرون بياور . اى صفات تو خورشيد معرفت كه خورشيد جهان طبيعت كمترين بنده تست پس از آن كه تو بان مقام و الا قدم گذاشته‌اى .\r\n\r\nگاه خورشيد و گهى دريا شوى\r\nگاه كوه قاف و گه عنقا شوى\r\n\r\nاما :\r\n\r\nتو نه اين باشى نه آن در ذات خويش\r\nاى فزون از وهمها وز بيش بيش\r\n\r\nچرا انسان رشد يافته عين تمام موجودات هستى مىشود ، ولى در عين حال هيچ يك از آنها نيست ؟ براى اين كه وقتى يك انسان توانست به عالم روح قدم بگذارد و موجوديت او رنگ روحانيت عالى بگيرد ، ديگر براى او خصوصيات و مشخصات و نمودهاى جهان هستى مطرح نخواهد گشت . او رد غايت كمالى كه حيازت كرده است مىتواند داراى همه اين موجودات جهان هستى باشد ، اما اين موجودات با موجوديت و كون و فسادى كه دامن گير آنهاست نخواهند توانست او را محدود در جريان هستى\r\n","description":"","footnote":"","page_name":" 125 ","page_number":129},
  {"content":"\r\nو نيستىهاى طبيعى قرار بدهند .\r\nاى كسى كه در عين بىنقشى مالك تمام نقشهاى وجود هستى ، در باره تو هم موحد و هم مشبه در حيرتند .\r\nتماشاگه جهان هستى و جريانات گوناگون و شگفت انگيز آنها گاهى مرد مشبه را موحد و گاهى بالعكس همين صور و نمودها سر راه موحد را گرفته او را دچار حيرت مىسازند .\r\n\r\nگه تو را گويد ز مستى بو الحسن\r\nيا صغير السن يا رطب البدن\r\n\r\nيعنى آن چنان تو را به موجودات جهان هستى نزديك مىبيند كه در زيبايى يك كودك هم زيبايى تو را به ياد مىآورد . مرد الهى در راه تو و به جهت خيره شدن در هستى شگفت انگيز تو گاهى نقش خويش را در هم مىريزد ، اين بر هم زدن نقش موجوديت براى تنزيه جانان مطلق است .\r\n( ممكن است مقصود از اين بيت اشاره به اين باشد كه تمام مشخصات طبيعى خود را ناديده مىگيريد تا تنزيه خدايى را از آلودگىهاى صور درك كند و نيز ممكن است مقصود اين باشد كه با رياضت و تأديب نفس ، روح خود را كه نمونه‌اى از جانان است پاك و مبرا مىكند ) روش ديده گان حسى همان روش معتزله است كه نمىتواند اختلافات را هماهنگ ساخته و در يك وحدت همه آن تكثرات را يكى كند .\r\nاما روش بينايى عقل در عالم وصال به محبوب مانند روش سنى است كه با استفاده از اصول بىآلايش الهى تكثرات را پشت سر انداخته و مىتواند با جهان وحدت در تماس بوده باشد . اگر طرفداران مكتب معتزله خود را به مكتب سنى هم نسبت بدهند اين يك نسبت ناروايى است ، زيرا - معتزله در سخريه حواس ظاهرى مستغرقاند .\r\nهر كس كه توانست از حواس ظاهرى و نتايج فعاليتهاى آنها خود را بر كنار نمايد در حقيقت سنى او است .\r\nبه طور خلاصه بينايان ديده گان حسى خود را بسته‌اند . مىدانند اثر بستن چشم حسى و باز كردن ديده درونى چيست ؟ اثر بينايى درونى اين است كه اطاعتهاى صادره\r\n","description":"","footnote":"","page_name":" 126 ","page_number":130},
  {"content":"\r\nاز انسان حقيقتاً اطاعت بوده و شايسته ترين تقرب به خدا خواهد بود . اگر همين حس طبيعى كه حيوانات هم از آن بهره مند هستند مىتوانست موجود برترين را ببيند ، گاو و خر هم مىتوانستند از اولياء الله بوده باشند .\r\nتو مادامى كه از صورت و صورت پرستى رهايى نيافته‌اى ، خواه خود را با تصويرات ساختگى مورد توجه قرار بدهى يا بدون تصوير او را دريابى چنان كه موحد درك مىكنند ، باز نخواهى توانست از انحراف روانى خويش جلوگيرى كنى ، باز با دريافتهاى باطل خود را سر گرم خواهى كرد . در يافت حقيقى در باره مصور و غير مصور براى كسانى مىتواند مطرح شود كه پوست طبيعت را از تن بيرون كرده و توانسته‌اند برشد مغزى برسند .\r\nاگر تو احساس ناتوانى از اين در يافتهاى عالى دارى خود را به مشقت مينداز ، زيرا - خداوند مىفرمايد : حرج و مشقتى بر بىنوايان وجود ندارد .\r\nيعنى آنان معذوراند و اگر احساس مىكنى كه كور نيستى و با اين حال باز دريافت صحيحى در باره مسائل عالى الهى ندارى ، مدتى تمحل كن و شكيبا باش ، تا شايد خداوند براى تو فرجى عنايت فرمايد . اين صبر و بردبارى دوايى است كه هم مىتواند پرده هاى ظلمانى چشم را بر كنار كند و هم به سينه انسانى گسترش بىنهايت بدهد .\r\nاگر بدانيد كه هنگامى كه آيينه دل صاف و پاك مىشود چه حقايقى را درك مىكنند ، در آ ، موقع در تصفيه درون و پاك كردن آن از آلودگىها نهايت كوشش را انجام خواهيد داد ، زيرا - هنگامى كه آيينه دل صاف و پاك از آلودگىها مىگردد ، نقشهايى ما فوق آب و خاك نشان مىدهد ، نه تنها نقشها را نشان مىدهد ، بلكه خود نقاش ازل و ابد را هم براى تو آشكار مىسازد . از آن جهت كه تجسيم و تخيل يار براى من مانند خليل عليه السلام است ، اگر هم در ظاهر مانند بت بنمايد ، ولى در باطن بت شكن است .\r\nسپاس خدا را كه با نمودار شدن يار در درون ، جان من توانست خيال ( عكس ) خود را ببيند ، اين مطلب ممكن است تفسيرى به مسئله معرف مجسم پير مرشد در درون باشد كه مورد اعتراض روش دينى ، بلكه چنان كه گفتيم مورد اعتراض هر گونه\r\n","description":"","footnote":"","page_name":" 127 ","page_number":131},
  {"content":"\r\nمنطق الهى مىباشد ، زيرا تجسيم يك موجود در قلب به عنوان موضوع گرايش ، به شرك ميان جامد و بايستى هر موجودى را حتى بايستى انسان خود را هم در راه سير به خدا از ميان بر دارد . ( اين مسئله در دفتر مشروحاً مورد بررسى قرار گرفته است .\r\nاحتمال دارد كه جلال الدين با بيت مورد تفسير مىخواهد بگويد : چنين نيست كه تجسيم و تخيل يار به عنوان معبود صورت بگيرد ، بلكه مقصود از آن تجسيم عظمت انسانى كه كم كم انسان عارف را وادار مىكند كه بعظمت خود پى ببرد و در عين حال براى ادامه به راهى كه در پيش گرفته است ، همه ديگران و خود را كنار بگذارد و به سر منزل نهايى راه بيفتد .\r\nاحتمال ديگر در تفسير ابيات فوق اين است كه مراحل اوليه سلوك الى الله به همراه گروهى از مفاهيم ساختگى در درون انسانى نمودار مىشود ، ولى كم كم به جهت افزايش معرفت اين مفاهيم ساختگى هر يك راه خود را پيش مىگيرند و انسان به مقام توحيد و معرفت واقعى نايل مىشود ) .\r\nسپس مىگويد : خاك بر سر دل من كه خاك درگاهت را در همان مراحل اوليه مىديد و توجهى به آن نمىكرد ، با مشاهده آن حالت با خويشتن چنين راز و نياز مىكردم كه اگر من واقعا داراى درون زيبا و شايسته‌اى هستم او مرا خواهد پذيرفت و من با گراى بيشتر و تصفيه درون عالىتر خواهم توانست از ورود او در مهمان سراى دل بهره مند شوم و اگر به همان مراتب پست معرفت قناعت كرده و با زشتى درون با او روبه رو خواهم گشت ، او هرگز مرا نخواهد پذيرفت .\r\n( در ابيات فوق احتمال ديگرى هم هست كه ممكن است بتواند ابيات را طور ديگر تفسير كند . به توضيح اين كه گفته شود كه در مراحل اوليه سير به سوى او مفاهيم غير مربوط و يا آثار او را مىديدم و اين دل ساده لوح و خام من به همان مفاهيم و آثار فريفته مىشد ، اى خاك بر سر اين دل پست . من با خويشتن گفتم كه اگر من خوب باشم و حقيقتاً در راه معرفت گام بردارم همين توجه اولى به عنوان مقدمه مىتواند مرا به آن\r\n","description":"","footnote":"","page_name":" 128 ","page_number":132},
  {"content":"\r\nمقام شامخ آشنا ساخته و تدريجاً خود او را نه مفاهيم ساختگى و آثار او را خواهم پذيرفت و الا در ظلمتكده نادان خواهم ماند و او مرا نخواهد پذيرفت ) .\r\nبايستى براى پذيرش آن جمال عالى به دست آورد ، زيرا - او جميل است و جمال را دوست دارد . مگر قرآن مجيد نمىفرمايد : پاكيزگان براى پاكيزگان هستند ، آرى همواره خوب است كه خوب را جذب مىكند . اگر تو در تمام موجودات جهان به دقت بنگرى خواهى ديد كه هر چيزى با هم جنس خود در سير و حركت است گرمىها گرمىها را سردىها سردىها را جذب مىكنند . همواره موجودات باطل با هم جنس خود الفت مىگيرند ، در صورتى كه اهل رشد و كمال كه بقاى ابدى نصيب آنها است امثال خود ( اهل رشد و كمال ) را جذب مىكنند .\r\nآرى :\r\n\r\nناريان مر ناريان را جاذبند\r\nنوريان مر نوريان را طالبند\r\nصاف را هم صافيان طالب شوند\r\nدرد را هم تيرگان جاذب بوند\r\nزنگ را هم زنگيان باشند يار\r\nروم را روميان افتاد كار\r\n\r\nتو هنگامى كه چشم حقيقت بين را ببندى چون در طبيعت چشم ديدن نهاده شده است از اين راه براى تو اندوه و اضطرابى خواهد رسيد ، مگر چشم بيننده مىتواند خود را از نور روزنه كنار گيرد ؟ تو هنگامى كه به اختيار خويش ديده گان خود را مىبندى ، در حقيقت به جان كندن خود اقدام مىكنى ، زيرا - چشم توانايى جدايى از روشنايى روزنه را ندارد . ( مقصود بسيار روشن است كه جلال الدين مىخواهد اين حقيقت را آشكار كند كه هر وسيله‌اى كه به ما عطا شده است براى فعاليتى است كه بايستى در اين جهان هستى انجام بدهد و ما اين اصل را در بررسى ابيات بيان كرديم ) .\r\nآيا هيچ مىدانى كه درد و اضطراب تو در باره ديدن از چه ناشى شده است ؟ اين درد و اضطراب از آن جا ناشى شده است كه تو ديده گان خود را باز كرده‌اى ، ولى براى\r\n","description":"","footnote":"","page_name":" 129 ","page_number":133},
  {"content":"\r\nديدن روشنايى طبيعى روز ، كه از كارهاى مادى و طبيعى خود بهره مند شوى . با آن حال كه چشم تو باز است ، باز مىبينى كه درد و اندوه تو را فرا گرفته است ، بايد بدانى كه اين درد و اندوه معلول بستن چشم درونى تست . اين درد و اندوه ناشى از تقاضاى دايمى چشم درونى است كه به تو نهيب مىزند كه مرا باز كن و با من حقيقت را درياب . تو كه اين خواسته چشم درونى را اجابت نمىكنى ، درد و اندوهى در درون تو به وجود مىآيد . بيا در اين مسئله كمى دقت كن ، تو كه مىبينى وقتى دو چشمان طبيعى بسته مىشود تو از ديدن نور طبيعى اندوهگين و بىنوا مىشوى ، آيا با بستن ديده گان درونى ، دردمند و اندوهگين نخواهى گشت ؟ هنگامى كه معشوق من مرا مىخواند اول بايستى خود را مورد مطالعه قرار بدهم و ببينم آيا من شايستگى اين دعوت را دارم يا نه ؟ اگر احساس كردم كه شايستگى آن كشش را ندارم ، در پى تحصيل كمال و زيبايى بر آيم ، زيرا - اگر با همان حال زشت دعوت او را اجابت كنم آن چنان ناشايست خواهد بود كه انسان زيبايى يك فرد زشت و كريه المنظرى را به سوى خود بخواند . اين خواندن براى كشش حقيقى به سوى او نيست ، بلكه اين دعوت براى سخريه او است كه باشد كه به خود بيايد و در درون خود آرزوى زيبايان را نپروراند . آيا روزى فرا خواهد رسيد كه به خويشتن متوجه گشته بدانم كه آيا من زيبايم يا زشت ؟ من براى شناسايى خويشتن راه ها سپرى كردم ، تكاپوها نمودم ، به اميد آن كه نقش جان خود را پيدا كنم ، اما اين نقش را در هيچ كس نديدم . با خود گفتم پس اين كه انسانها آيينه انسانها هستند چيست ؟ مگر آيينه نبايد آن چه را كه در مقابلش قرار گرفته است نشان بدهد و جنس او حقيقت آن را آشكار نمايد ؟ با اين هدف گيرى كه من به راه افتاده بودم نمىتوانست مرا به مقصد برساند ، زيرا - من با آيينه هاى معمولى سر و كار داشته يا از صورت آيينه معمولى انسانها مىخواستم خود را دريابم و اين امرى امكان ناپذير بود ، زيرا - آينه آهن براى نشان دادن رنگها است .\r\n","description":"","footnote":"","page_name":" 130 ","page_number":134},
  {"content":"\r\nاين آيينه ها يا مشاهده آيينه معمولى و طبيعى افراد انسانى تنها مىتوانند اشكال و رنگهاى ظاهرى را نمودار بسازد نه جان آدمى را . آن آيينه كه سيماى واقعى جان آدمى را نشان مىدهد ارزش فوق العاده‌اى دارد .\r\nاكنون به شما بگويم كه اين آيينه كه مىتواند جان انسانى را نشان بدهد چيست ؟ اين آيينه تنها روى يار و معشوق شما است ، اما نه اين يارهاى صورى ، بلكه آن يارى كه از ديار ابدى خود را به شما مىنماياند .\r\nهمين كه به اين حقيقت پى بردم كه آيينه تمام نماى جان انسانى روى يار و معشوق مطلق است با خويشتن گفتم : ديگر در اين جويبارهاى محدود و فانى خود را بىهوده مستهلك مساز ، به سوى درياى ابديت روانه شو ، برو آن آيينه كل نما را پيدا كن . آرى جستجوى من از مراحل اولى شروع شد ، ولى پايان شگفت انگيزى داشت كه به دست آوردن آيين حقيقى بود ، آن چنان كه مريمعليها السلام را درد زايمان تا زير شاخه نخل كشانيد . آرى هنگامى كه به خود آمدم بكوى او رسيده بودم . هنگامى كه ديده خود يار براى دل من ديده‌اى ايجاد كرد ( يا ديده يار ديده درونى مرا به من نمودار ساخت ) صدها دل مجهول كه براى من تا آن هنگام ناديده بود در ديده گان من غرق شد .\r\nمن در آن هنگام كه آيينه كلى را از دود هوى و هوس و ماديات پاك كردم ، نقش تو را نظاره نمودم ، ديدم كه موقعى كه آيينه كلى در ما فوق زمان و در قلمرو ابديت تو را به من نشان داد نقش خود را در ديده گان تو ديدم و با خود گفتم : بالاخره خويشتن را دريافتم ، راه اين دريافت ديده گان او بود . در اين موقع توهم كردم كه اين كه مىبينم خيال من است و بايستى ذات خود را از خيال ذات تفكيك كنم .\r\nمن در اين خيال و گير و دار بودم كه نقش من از ديده تو بانگ زد كه در قلمرو اتحاد من توام و تو منى . متوجه باش كه در اين ديده روشنگر و ابدى هرگز به جاى حقايق خيالات را راهى نيست . اگر در غير اين از ديده من نقش خود را ببينى مىتوانى بگويى كه اين يك خيال است كه من خود را در آن چشم غير مىبينم ، زيرا - موجودى كه در ديده گان خود سرمه نيستى كشيده از صورت شيطانى مست شده است ، چشمان او\r\n","description":"","footnote":"","page_name":" 131 ","page_number":135},
  {"content":"\r\nجايگاه خيالات و نيستى است . به همين جهت نيستها را هست مىپندارد . اما من كه از بارگاه ربوبى و به ديده گان خود سرمه كشيده‌ام ديده گان من جايگاه هستى است نه خانه خيالات و پندارها .\r\nكمى به خود بياييد تا آن گاه كه در مقابل ديده گان شما مويى روييده است گوهر را مانند سنگ يشم خواهيد ديد و مادامى كه از خيالات عبور نكرده‌ايد و آنها را پشت سر نگذاشته‌ايد ، هرگز گوهر گرانبها را از سنگ ناچيز تشخيص نخواهيد داد . ( 1 ) \r\n","description":"","footnote":" ( 1 ) جلال الدين در ابيات فوق مطابق روش وحدت وجود مباحث را مطرح ساخته و با تشبيهات بسيار عالى مطلب را پرورانده و از نظر فنى نهايت مهارت و كمال روحى را در اين مسئله نشان داده است ، ولى چنان كه بارها گفتيم با نظر به حقايق فراوان ديگر كه خود جلال الدين هم از آنها دفاع مىكند بايستى مطلب فوق را ناشى از احساس شخصى جلال الدين بدانيم كه از شدت احساس قرب انسان به خداوند سرچشمه مىگيرد . . ","page_name":" 132 ","page_number":136},
  {"content":"\r\n\r\nهلال پنداشتن آن شخص خيال را در عهد عمر و تنبيه نمودن او را\r\n\r\n( ( 111 ) ) يك حكايت بشنو اى گوهر شناس\r\nتا بدانى تو عيان را از قياس\r\n( ( 112 ) ) ماه روزه گشت در عهد عمر\r\nبر سر كوهى دويدند آن نفر\r\n( ( 113 ) ) تا هلال روزه را گيرند فال\r\nآن يكى گفت اى عمر اينك هلال\r\n( ( 114 ) ) چون عمر بر آسمان مه را نديد\r\nگفت اين مه از خيال تو دميد\r\n( ( 115 ) ) ور نه من بيناترم افلاك را\r\nچون نمىبينم هلال پاك را ؟\r\n( ( 116 ) ) گفت تر كن دست و بر ابرو بمال\r\nآن گهان تو بر نگر سوى هلال\r\n( ( 117 ) ) چون كه او تر كرد ابر و مه نديد\r\nگفت اى شه نيست مه شد ناپديد\r\n( ( 118 ) ) گفت آرى موى ابرو شد كمان\r\nسوى تو افكند تيرى از گمان\r\n( ( 119 ) ) چون يكى مو كژ شد از ابروى او\r\nشكل ماه نو نمود آن موى او\r\n( ( 120 ) ) موى كژ چون پردهء گردون شود\r\nچون همه اجزات كژ شد چون بود\r\nچون كه مويى كژ شد او را راه زد\r\nتا به دعوى لاف ديد ماه زد\r\n( ( 121 ) ) راست كن اجزات را از راستان\r\nسر مكش اى راست روزان آستان\r\n( ( 122 ) ) هم ترازو را ترازو راست كرد\r\nهم ترازو را ترازو كاست كرد\r\n( ( 123 ) ) هر كه با ناراستان هم سنگ شد\r\nدر كمى افتاد و عقلش دنگ شد\r\n( ( 124 ) ) رو اشداء على الكفار باش\r\nخاك بر دل دارى اغيار پاش\r\n( ( 125 ) ) بر سر اغيار چون شمشير باش\r\nهين مكن روباه بازى شير باش\r\n( ( 126 ) ) تا ز غيرت از تو ياران نگسلند\r\nز انكه آن خاران عدوى اين گلند\r\n( ( 127 ) ) آتش اندر زن به گرگان چون سپند\r\nز انكه اين گرگان عدوى يوسفند\r\n( ( 128 ) ) جان بابا گويدت ابليس هين\r\nتا بدم بفريبدت ديو لعين\r\n( ( 129 ) ) اين چنين تلبيس با بابات كرد\r\nآدمى را آن سيه دل مات كرد\r\n( ( 130 ) ) بر سر شطرنج چست است اين غراب\r\nتو مبين بازى به چشم نيم خواب\r\n\r\n","description":"","footnote":"","page_name":" 133 ","page_number":137},
  {"content":"\r\n\r\n\r\n\r\n( ( 131 ) ) ز انكه فرزين بندها داند بسى\r\nكو بگيرد در گلويت چون خسى\r\n( ( 132 ) ) در گلو ماند خس او سالها\r\nچيست آن خس مهر جاه و مالها\r\n( ( 133 ) ) مال خس باشد چو هست آن بىثبات\r\nدر گلويت مانع از آب حيات\r\n( ( 134 ) ) گر بَرَد مالت عدوى پر فنى\r\nره زنى را برده باشد ره زنى\r\n\r\nآيه\r\n« يا أَيُّهَا اَلَّذِينَ آمَنُوا اِتَّقُوا الله وَكُونُوا مَعَ اَلصَّادِقِينَ . » 9 : 119 ( 1 )  ( اى مردمى كه ايمان آورده‌ايد به خدا تقوا بورزيد و با راستگويان باشيد ) .\r\n« مُحَمَّدٌ رَسُولُ الله وَاَلَّذِينَ مَعَه أَشِدَّاءُ عَلَى اَلْكُفَّارِ رُحَماءُ بَيْنَهُمْ 48 : 29 . . . » ( 2 )  ( محمد پيامبر خدا است و آنان كه به او ايمان آورده‌اند به همراه او به آنان كه كفر مىورزند شديد و غير قابل انعطاف هستند و ميان خود مردمى مهربان مىباشند . )\r\n\r\nچون كه يك مو كژ شد از ابروى او\r\nشكل ماه نو نمود آن موى او\r\n( ( 120 ) ) موى كژ چون پرده گردون شود\r\nچون همه اجزات كژ شد چون بود ؟\r\n\r\nجايى كه يك مو كج شود در فضاى خالى ماه دروغين نمودار مىشود - اگر تمام قوا و فعاليتهاى روحى شما كج شود چه خواهد شد ؟\r\nاگر ما بعظمت و حساسيت روح انسانى آشنا بوديم و درك مىكرديم كه اين موجود شگفت انگيز چه اندازه در شناسايى ما اهميت دارد ، مىتوانستيم از دردهاى بنيان كن نادانى و انحرافهاى نابود كننده نجات پيدا كنيم . ما در باره روح و به طور\r\n","description":"","footnote":" ( 1 ) سوره توبه ، آيهء 119 . .  ( 2 ) سوره فتح ، آيهء 29 . . ","page_name":" 134 ","page_number":138},
  {"content":"\r\nعموم در وسايل درك درونى كه داريم آن چنان مسامحه مىكنيم كه گويى تمام حقايق و واقعيات پيرو درك ما است ، اگر ما چيزى را كج ببينيم آن چيز در واقع كج است و اگر راست ببينيم همان چيز در واقع راست است ، اگر خيالى مىانگاريم در واقع همان انگاشته شده خيال است و اگر آن را حقيقت مىبينيم در واقع حقيقت است .\r\nآرى اين است درد بشرى ، اما هنگامى كه به واقعيت مىنگريم مىبينيم كه قانون هستى به تمام اين خيالات ساخته شدهء ما لبخند سخريه‌اى مىزند .\r\nبا اين كه مىبينيم با منحنى شدن و قرار گرفتن يك موى ناچيز روى چشم ما جهان طبيعت تا آن جا كه ديدگاه ما است دگرگون ديده مىشود ، لذا مىكوشيم آن موى ناچيز را از روى ديده برداريم .\r\nاما براى ديده گان روح هرگز فكرى نمىكنيم و در اين باره نمىانديشيم كه آيا ممكن است موهاى فراوانى روى ديده گان روح ما روييده و نمىگذارد واقعيات را آن چنان كه هستند ببينيم و اگر احساس كرديم كه مويى در روى ديدهء روح ما به وجود آمده است چه بايد كرد ؟\r\n\r\nخلد گر به پا خارى آسان در آرم\r\nچه سازم به خارى كه بر دل نشيند\r\n\r\nخارى كه در پا فرو مىرود سرتاسر وجود ما درد تلخ آن را درمىيابد و در صدد مبارزه با درد بر مىآيد و با كوشش حياتى مىخواهد آن خار را به هر شكل است از پاى در آورد ، ولى خارهايى در روح انسانى فرو مىرود و سرتاسر روح را يعنى تمام نمودها و فعاليتهاى آن را مشوش مىكند ، با اين حال انسان به روى خود نمىآورد كه خارى در دل من خليده است . حقيقت بايد گفت كه دو بيت مورد تفسير فوق العاده آموزنده است .\r\nمگر خود همين انسانها امروزه نمىگويند كه با جا گير شدن يك عقده روانى اگر چه ناچيز به نظر بيايد روح انسانى بايستى به آن عقده ترتيب اثر داده و بداند كه ممكن است همان عقده ناچيز هزاران اختلالات را در دنبال خود داشته باشد كه انسان حتى يكى از آنها را درك نكند كه به كدامين علت مستند است ، لذا ما مىتوانيم\r\n","description":"","footnote":"","page_name":" 135 ","page_number":139},
  {"content":"\r\n\r\nبه طور قاطعانه بگوييم كه هر گونه پليدىها عقده‌اى در روح انسانى ايجاد مىكند و انسان را از شناسايى واقعى هستى و تشخيص راه زندگى باز مىدارد ، اگر چه خود چيزى احساس نكند چنان كه در مثال عقده هاى روانى پذيرفته‌ايم .\r\n\r\n( ( 121 ) ) راست كن اجزات را از راستان\r\nسر مكش اى راست روزان آستان\r\n\r\nاجزاء وجودى خود را به وسيلهء مردان صدق و صفا استقامت و راستى بدهيم\r\nما بايستى اين قضيهء منحرف كننده را از روح خود بر كنار بسازيم : كه بگذاريد انسان آزادانه راه خود را بپويد . انسان مىتواند در هر حال و در هر محيطى واقعيت زندگانى خود را دريابد ، زيرا - چنان كه ديديم مويى كه منحنى شده روى چشم ما مىفتد نه از آسمان افتاده و نه از زمين بدون قانون به وجود آمده بود ، افتادن مو در روى چشم بدون ترديد مطابق قوانينى است كه آن را به عنوان معلول طبيعى ايجاب كرده است ، چنان كه به وجود آمدن ميكرب در بدن و از پا در انداختن يك فرد هم مطابق قوانين طبيعت انجام مىگيرد ، اما مىتوان گفت بنشينيد و بگذاريد طبيعت كار خودش را بكند و با قوانين ستيزه مكنيد ؟ آيا اين خود قانون اصيل نيست كه براى بقاى زندگى خود بايستى كوشيد و عوامل مزاحم را از سر راه بر كنار ساخت ؟ بنا بر اين هيچ اصل منطقى از اين مسئله نمىتواند دفاع كند كه با اين كه ذرات و حالات زندگانى ما احتياج به كوشش و جلب عوامل سود و فرار از عوامل آسيب دارد بگوييم : روح چنين احتياجى را ندارد .\r\nاگر براى انسان يك عامل شرمسارى وجود داشت تنها همين عامل بود كه مىگويد\r\n","description":"","footnote":"","page_name":" 136 ","page_number":140},
  {"content":"\r\n\r\nبراى تجويز قرص سر درد بايستى از مقامات مربوطهء پزشكى تصويب و تجويزى صادر شود ، اما روح به آن عظمت كه ممكن است از نظر رشد و كمال به بىنهايت فوق برسد يا از نظر سقوط تا بىنهايت پليدى نزول كند ، احتياج به هيچ بررسى و تربيت مردان رشد يافته ندارد .\r\nما به تبعيت از مردان صدق و صفا نيازمنديم ، ما نمىتوانيم مانند گياه خود رو در مقابل روىدادها تسليم گشته تنها به اين قناعت كنيم كه حركت مىكنيم ، احساس داريم و توالد و تناسل كرده و چند تنى مانند خود موجود بىهدف و بىهوده را به اين خاكدان رها كرده و راه زير خاك را در پيش بگيريم .\r\nتفسير ابيات\r\nاى انسان گوهر شناس گوش كن براى تو داستانى از دوران عمر بگويم ، باشد كه واقعيت را به طور عينى و آشكارا ببينى نه با مفاهيم و قضاياى قياسى و گمان آور . ماه رمضان پيش آمد و مردم براى ديدن هلال بالاى كوه رفتند ، يكى از آن اشخاص گفت اى عمر اين است هلال و من آن را مىبينم . عمر نگاهى به آسمان كرد و ماه را نديد ، به آن شخص گفت : اين كه تو مىبينى هلال نيست بلكه خيال است و الا من كه به افلاك بيناترم چگونه نتوانم اين ماه طبيعى را در فضا بينم ؟ سپس عمر به آن شخص گفت : سر انگشت را تر كن و روى ابروانت بكش سپس به هلال بنگر . هنگامى كه آن مرد دستور عمر را به كار بست در فضا نگريست و ماه را نديد و گفت ماه را نمىبينم يا ماه نيست و نابود شده است .\r\nعمر گفت : آرى ، يك مو از ابروانت مانند كمان شده تيرى از توهم و گمان بدرون تو انداخت و تو گمان كردى كه ماه را مىبينى .\r\nاى افراد انسانى اكنون كه يك موى كژ مىتواند در فضايى كه چيزى نيست ماه بيافريند ، اكنون كه يك موى كژ مىتواند جهانى را بر شما پوشيده بدارد ، وقتى كه تمام اجزاء درونى شما كج شده چه نتيجه‌اى در بر خواهد داشت ؟ يك موى كج\r\n","description":"","footnote":"","page_name":" 137 ","page_number":141},
  {"content":"\r\nشده راه حقيقت بينى آن بىنوا را مسدود كرد تا در نتيجه او ادعاى خلاف واقع كرده گفت من ماه را مىبينم .\r\nبياييد اجزاء خود را راست كنيم ، ولى اين كار خود به خود امكان پذير نيست ، برويم به آستان راستان و مردان الهى . مگر نمىدانيد كه براى تنظيم ترازو باز ترازو لازم است ؟ ترازو است كه مىتواند صحت و بطلان ترازو را اثبات كند . روح شما آدميان مانند ترازو است و همچنين ساير وسايل درك را خدا به شما به عنوان سنجش واقعيات عطا فرموده است ، ولى بدانيد كه براى تنظيم همين ترازوها و وسايل سنجش ( كه از همه طرف عوامل منحرف كننده آنها را احاطه كرده است ) ، ترازوهاى حقيقى كه همان مردان الهى باشند مورد نياز مىباشند . بپرهيزيد از دمسازى با منحرفين از جادهء الهى ، اين دمسازى موجوديت شما را از بين برده عقل تا را مبهوت و مشوش و بالاخره نيست خواهد كرد .\r\nبرويد آن آيهء قرآنى را بخوانيد كه فرمود : پيامبر و ياورانش براى آنان كه كفر مىورزند بسيار خشن و شديد ، ولى در ميان خود مهربان و شفيق مىباشند . برويد بر سر بيگانگان كه زندگانى مادى و معنوى شما را بازيچهء دست خود قرار مىدهند ، شمشير بران باشيد در اين ميدان زندگانى ، روباه بازى سقوط ابدى است ، قهرمان باشيد و شيرانه گام برداريد .\r\nاگر شما با منحرفين دمساز شويد ياران شما از غيرت از شما بريده خواهند شد زيرا - اين منحرفين خارهايى هستند كه با گلهاى با طراوت روح شما دشمنى مىورزند ، اينان همان گرگهايى هستند كه بايستى آتش در دودمانشان شعله ور ساخت ، زيرا - همين گرگان دشمنان يوسفهاى الهى هستند .\r\nشيطان با زبان بازى و تملق به تو جان بابا مىگويد ، آن ديو مطرود به تو دل سوزى نخواهد كرد ، بلكه او مىخواهد تو را بفريبد و زندگانى تو را سياه سازد . بشناس اين همان شيطان است كه پدر تو ( آدم ) را در شطرنج زندگى مات كرد . در بازى شطرنج\r\n","description":"","footnote":"","page_name":" 138 ","page_number":142},
  {"content":"\r\nطبيعت اين كلاغ پليد بسيار ماهر است . چشم را باز كن و در حال نيم خواب زندگانى را به بازى مگير ، زيرا - اين موجود پليد به همه فنون شطرنج اين دستگاه طبيعت آشنايى دارد ، تو را در جايى گلو گير مىكند كه ديگر نتوانى به هيچ وجه نجات پيدا كنى .\r\nاو مىتواند خسى در گلوى تو فرو برد كه سالها نتوانى از درد و نتايج بنيان كن او رهايى يا بى .\r\nمىدانى اين خس كه در گلوى تو فرو مىرود و روزگار تو را تباه مىسازد چيست ؟ اين خس وحشتناك محبت ثروت و مقام است . آرى اين مال مانند خس است كه ثباتى ندارد ، اما مىتواند راه گلوى تو را گرفته از آشاميدن آب حيات جلوگيرى كند . اين مال دنيا چنان راه زن است كه اگر راه زنى آن را بربايد در حقيقت مانند اين است كه راه زنى راه زنى را ربوده باشد .\r\n","description":"","footnote":"","page_name":" 139 ","page_number":143},
  {"content":"\r\n\r\n\r\nدزديدن شخصى مارى را از مارگيرى و گزيدن و كشتن او\r\n\r\n( ( 135 ) ) دزدكى از مارگيرى مار برد\r\nز ابلهى آن را غنيمت مىشمرد\r\n( ( 136 ) ) وارهيد آن مارگير از زخم مار\r\nمار كشت آن دزد خود را زار زار\r\n( ( 137 ) ) مارگيرش ديد و پس بشناختش\r\nگفت از جان مار من پرداختش\r\n( ( 138 ) ) در دعا مىخواستى جانم از او\r\nكش بيايم مار بستانم از او\r\n( ( 139 ) ) شكر حق را كان دعا مردود شد\r\nمن زيان پنداشتم آن سود شد\r\n( ( 140 ) ) بس دعاها كآن زيان است و هلاك\r\nوز كرم مىنشنود يزدان پاك\r\nمصلح است و مصلحت را داند او\r\nكان دعا را باز مىگرداند او\r\nو آن دعا گوينده شاكى مىشود\r\nمىبرد ظنّ بد و آن بد بود\r\nمىنداند كاو بلاى خويش خواست\r\nوز كرم حق آن بد و نآورد راست\r\nبس دعاها كآن زيان است و هلاك\r\nوز كرم مىنشنود يزدان پاك\r\n\r\nگاهى خواسته هاى ما موجب هلاكت ما است\r\nدر بارهء دعا و حكمت به زبان آوردن خواسته ها با اين كه خداوند از تمام جزييات و كليات درونى ما آگاهست مطالب فراوانى گفته شده است . اين موضوع را در كتابى به نام ( نيايش حسين عليه السلام در بيابان عرفات ) توضيح داده‌ايم . دو نكته را بايستى در اين مبحث متذكر شويم :\r\nاول - علت لزوم نيايش با خداوند .\r\nدوم - علت عدم لزوم استجابت بعضى از دعاها .\r\nبحث اول - علت اين كه بايستى خواسته هاى درونى خود را به زبان آورده و با خدا در ميان بگذاريم اين است كه فعاليتهاى درونى انسان به جهت كثرت و اختلاف كيفيت\r\n","description":"","footnote":"","page_name":" 140 ","page_number":144},
  {"content":"\r\nهمواره در صدد اختلاط با يكديگر و مبهم شدن آنها است ، به طورى كه انسان نمىداند در يك حالت معين در مقام آرزو است يا تجسيم مىكند ؟ اظهار تمايل دارد يا خيال مىكند و به پندار پرداخته است ؟ اما هنگامى كه به زبان مىآوريم فعاليت مخصوص كه همان حالت نيايش باشد از ساير فعاليتها متمايز گشته و انسان مىتواند قواى درونى خويش را در همان فعاليت متمركز بسازد .\r\nاين مسئله را در مباحث گذشته در دفتر اول توضيح داده و همچنين در آن مباحث ياد آور شده‌ايم كه اشكالاتى كه به مسالهء دعا چه در شرق و چه در غرب گفته شده است همگى بىپايه مىباشد ، زيرا - عمدهء آن اشكالات مربوط به مسالهء نظم جهان طبيعت است كه مىگويند : اگر نظم و ترتيب جهان اقتضا مىكند مثلًا انسان به بيمارى مبتلا شود دعا چه اثرى خواهد داشت ؟ و اگر دعا بتواند در اين مورد كارى انجام دهد در حقيقت خلاف سيستم مشخص جهان خواهد بود . اين اشكال كننده متوجه نيست كه : اولًا سيستم جهان هستى يك سيستم بسته نيست كه خدا نتواند آن را دگرگون كند ، بلكه بايستى بدانيم كه سيستم جهان باز است و هر حادثه و روى دادى كه در سيستم باز صورت مىگيرد در حقيقت كشف از نيروى انعطاف در نظم جهان مىكند كه توانسته است رويداد مزبور را به خود بپذيرد . اما دگرگون شدن حوادث به جهت دعا نه از آن جهت است كه نظم تمام شدهء طبيعت را بهم مىريزد ، بلكه از زير بناى جهان هستى اين دگرگونى شروع مىشود و در ظاهر نمودها براى ما خلاف جريان طبيعت جلوه مىكند .\r\nبحث دوم - علت عدم استجابت بعضى از دعاها . مسلم است كه هيچ يك از افراد انسانى به تمام مصالح و مفاسد خويش آگاهى ندارد .\r\nانسان خواسته هايى در اين زندگانى دارد كه اگر آن خواسته ها عملى شود ممكن است زندگانى او را تباه بسازد ، چنان كه اگر خواستهء طفل نورس را در بارهء خوردنىها و آشاميدنىها اجابت كنيم به زودى بزندگانى او خاتمه خواهيم داد ، مانند اين كه يك كيلو عسل در مقابل او بگذاريم و بگوييم چون طفل مىخواهد ، پس براى اين كه خواستهء او عملى شود آن مقدار عسل را بخورد .\r\n","description":"","footnote":"","page_name":" 141 ","page_number":145},
  {"content":"\r\n\r\nاين خدمت به كودك نيست ، بلكه بزرگترين جنايت در بارهء او محسوب خواهد شد .\r\nعلت ديگرى براى عدم استجابت بعضى از دعاها ذكر شده است كه جلال الدين آن را در آينده به بهترين وجهى بيان خواهد كرد . خلاصهء آن اين است كه خداوند مىخواهد انسانها سوز و گدازى به سوى او داشته باشند .\r\nانسان در حال تضرع و زارى به سوى مبدأ اعلى اعماق روح خود را به هيجان در مىآورد ، اين هيجان مانند انفجاريست كه چشمه سارهاى فعاليتهاى روحانى را بجريان مىاندازد ، اين هيجان مىتواند تا آخر زندگانى در موجوديت او اثر ببخشد ، اگر چه خواستهء او را به جا نياورده باشد . مثلًا او بهبودى از بيمارى را مىخواست اگر چه اين بهبودى نصيبش نمىشود ، ولى آن حالت روحانى عالى كه در موقع خواستن موضوع مزبور - به او دست داده بود ممكن است تا آخرين نفسهاى او نيرويى كلان در توجه به خدا به او بخشيده باشد ، چنان كه پليدىها و اعراض از مقام ربوبى اگر چه يك لحظه بوده باشد اگر به طور عميق انجام بگيرد ، ممكن است تا آخر عمر انسان را به سقوط بكشاند .\r\nتفسير ابيات\r\nدزدى از مارگيرى مارى را ربود و آن را از نادانى غنيمت مىشمرد . آن مارگير از زخم مار نجات پيدا كرد ، ولى دزدى كه مار را ربوده بود از نيش مار جان خود را از دست داد .\r\nمارگير هنگامى كه مردهء آن دزد را ديد ، او را شناخت و گفت : آرى مار من بوده است كه جان او را گرفته و به ديار نيستى رهسپارش ساخته است .\r\nمن از روى سادگى و نادانى دعا مىكردم كه خدايا چه مىشد اگر من آن دزد را پيدا مىكردم و مار خود را از او مىگرفتيم ، آن دزد را به من برسان تا مارم را از او بستانم ، سپاس خداى را كه دعاهاى من مستجاب نگشت ، من گمان مىكردم كه مستجاب نشدن دعاى من ضررى بود كه عايد من مىگشت ، ولى در واقع سودى بود كه بقاى\r\n","description":"","footnote":"","page_name":" 142 ","page_number":146},
  {"content":"\r\nزندگى مرا تأمين مىكرد .\r\nچه بسا دعاها كه اگر مستجاب شود زيان و هلاكت ما در استجابت آنها است ، خداوند از كرم و لطف خويش آنها را مستجاب نمىسازد .\r\nاو خداوند مصلح است و تمام مصلحتها را مىداند و روى همان مصلحت ذاتى دعاها را از استجاب باز مىدارد .\r\nآن دعا كنندهء ساده و نادان هم از آن جهت كه دعايش مستجاب نشده است گمان بد در حق خدا مىكند و اين كار زشتى است ، اين بد گمانى ناشى از جهالت است ، او نمىداند كه مورد دعايش بلاى جان او است و خداوند از روى كرم و لطف آن را مستجاب نكرده است .\r\n","description":"","footnote":"","page_name":" 143 ","page_number":147},
  {"content":"\r\n\r\nالتماس كردن همراه عيسى عليه السلام از او زنده كردن استخوان را\r\n\r\n( ( 141 ) ) گشت با عيسى يكى ابله رفيق\r\nاستخوانها ديد در گور عميق\r\n( ( 142 ) ) گفت اى روح الله آن نام سنىّ\r\nكه بدان تو مرده زنده مىكنى\r\n( ( 143 ) ) مر مرا آموز تا احسان كنم\r\nاستخوانها را بدان با جان كنم\r\n( ( 144 ) ) گفت خامش كن كه اين كار تو نيست\r\nلايق انفاس و گفتار تو نيست\r\n( ( 145 ) ) كآن نفس خواهد ز باران پاكتر\r\nوز فرشته در روش چالاكتر\r\n( ( 146 ) ) عمرها بايست كآدم پاك شد\r\nتا امين مخزن افلاك شد\r\n( ( 147 ) ) خود گرفتى اين عصا در دست راست\r\nدست را دستان موسى از كجاست\r\n( ( 149 ) ) گفت اگر من نيستم اسرار چيست ؟\r\nميل اين ابله در اين گفتار چيست ؟\r\n( ( 150 ) ) چون غم خود نيست اين بيمار را ؟\r\nچون غم جان نيست اين مردار را\r\n( ( 151 ) ) مردهء خود را رها كرده است او\r\nمرده بيگانه را جويد رفو\r\n( ( 152 ) ) گفت حق ادبارگر ادبار جوست\r\nخار روييده جزاى كشت اوست\r\n( ( 153 ) ) آن كه تخم خار كارد در جهان\r\nهان و هان او را مجو در گلستان\r\n( ( 154 ) ) گر گلى گيرد به كف خارى شود\r\nور سوى يارى رود مارى شود\r\n( ( 155 ) ) كيمياى زهر مار است آن شقى\r\nبر خلاف كيمياى متقى\r\nهين مكن بر قول و فعلش اعتميد\r\nكاو ندارد ميوه‌اى مانند بيد\r\n\r\n","description":"","footnote":"","page_name":" 144 ","page_number":148},
  {"content":"\r\n\r\n\r\n\r\n( ( 151 ) ) مردهء خود را رها كرده است او\r\nمردهء بيگانه را جويد رفو\r\n\r\nروح مردهء خود را رها كرده به دنبال زنده كردن لاشه هاى در خاك پوسيده نرويد\r\nاين گونه افراد در دنيا فراوان هستند كه بدون اين كه به وضع روحى خود توجهى داشته باشند در صدد احيا كردن ديگران بر مىآيند . اينان نمىدانند كه مرده هرگز نمىتواند مردهء ديگر را زنده گرداند . خداوند مىفرمايد :\r\n« أَ تَأْمُرُونَ اَلنَّاسَ بِالْبِرِّ وَتَنْسَوْنَ أَنْفُسَكُمْ 2 : 44 . . . » ( 1 )  ( آيا مردم را به نيكو كارى دستور مىدهيد ، ولى خودتان را فراموش كرده‌ايد ؟ ) اينان نمىدانند كه براى پر كردن كاسه زندگانى ديگران ، خود بايستى از جويبار زندگانى سرشار شوند .\r\nاينان نمىدانند كه هر فردى آن چه را كه دارد مىتواند به ديگرى بدهد نه آن چه را كه ندارد . چه قدر زيبا مىگويد ابو العتاهيه :\r\n\r\n« لن يصلح الناس و أنت فاسد\r\nهيهات ما ابعد ما تكابد « (\r\n\r\nاى انسان فاسد مادامى كه فساد سراسر وجود تو را گرفته است ، بىهوده در اصلاح ديگران مكوش . )\r\nتفسير ابيات\r\nابلهى با حضرت عيسى عليه السلام همراه شده بود به آن حضرت گفت : اى روح الله آن نامى را كه مىبرى و مردگان زنده مىشوند ، به من هم بياموز تا بخوانم و مردگان را زنده كنم . عيسى عليه السلام فرمود خاموش باش مرد زنده كردن كار تو نيست ، تو داراى آن نفس\r\n","description":"","footnote":" ( 1 ) سوره البقرة ، آيه 44 . . ","page_name":" 145 ","page_number":149},
  {"content":"\r\nمسيحايى نيستى كه بتوانى چنين كارى انجام بدهى .\r\nنفسى كه مرده را زنده مىكند بايستى از باران آسمانى پاكيزه تر باشد و از فرشتگان چالاكتر . عمرها بايد سپرى شود تا انسانى بتواند پاك گردد و بتواند امين خزانهء آسمانى بوده باشد . فرض كنيم كه تو توانستى عصاى موسى را به دست بياورى راز دست موسايى را از كجا مىتوانى تحصيل كنى ؟ آن مرد ابله گفت : اگر من شايسته نيستم ، تو كه شايستگى دارى همان نام را تو ببر ، تا يكى از اين مردگان زنده شود . عيسى با شنيدن اين اصرار رو به سوى خدا كرده كرده مىخواهد مردهء بيگانه را زنده كند .\r\nخداوند فرمود : اين فردى است كه بر عالم روح پشت كرده است ، لذا هر چه كه مىجويد مطابق روش همين اعراض است . در روان او خارى كاشته شده است كه ثمر آن همين جستجوى بىهوده مىباشد . كسى كه در دنيا خار مىكارد چگونه مىتواند توقع روييدن گل داشته باشد ؟ اينان آن چنان ساقط شده‌اند كه اگر گلى هم به دست بگيرند فورا آن گل خار مىگردد ، اينان اگر رو به سوى يار آورند آن يار براى آنها مار خواهد شد .\r\nاين اشقياء در حقيقت كيمياى زهر ماراند يعنى به هر چه برسند و با هر چه تماس بگيرند آن را به زهر مار تبديل مىكنند ، درست بر ضد كيمياى مردان با تقوا كه همه چيز را به طلا تبديل مىكنند . اى عيسى عليه السلام بگفتار اين ابله اعتماد مكن ، زيرا - او مانند درخت بيد است كه ثمرى ندارد .\r\n","description":"","footnote":"","page_name":" 146 ","page_number":150},
  {"content":"\r\n\r\n\r\nاندرز كردن صوفى خادم را در تيمار داشت بهيمه و لا حول گفتن خادم\r\n\r\n( ( 156 ) ) صوفئى مىگشت در دور افق\r\nتا شبى در خانقاهى شد قنق\r\n( ( 157 ) ) يك بهيمه داشت در آخر به بست\r\nاو به صدر صفه با ياران نشست\r\n( ( 158 ) ) پس مراقب گشت با ياران خويش\r\nدفترى باشد حضور يار بيش\r\n( ( 159 ) ) دفتر صوفى سواد و حرف نيست\r\nجز دل اسپيد همچون برف نيست\r\n( ( 160 ) ) زاد دانشمند آثار قلم\r\nزاد صوفى چيست ؟ انوار قدم\r\n( ( 161 ) ) همچو صيادى سوى اشكار شد\r\nگام آهو ديد و بر آثار شد\r\n( ( 162 ) ) چند گاهش گام آهو در خور است\r\nبعد از آن خود ناف آهو رهبر است\r\n( ( 163 ) ) چون كه شكر گام كرد و ره بريد\r\nلاجرم ز ان گام در كامى رسيد\r\n( ( 164 ) ) رفتن يك منزلى بر بوى ناف\r\nبهتر از صد منزل گام و طواف\r\nسير زاهد هر مهى تا پيشگاه\r\nسير عارف هر دمى تا تخت شاه\r\n( ( 165 ) ) آن دلى كاو مطلع مهتابهاست\r\nبهر عارف فتحت ابوابهاست\r\n( ( 166 ) ) با تو ديوار است و با ايشان در است\r\nبا تو سنگ و با عزيزان گوهر است\r\n( ( 167 ) ) آن چه تو در آينه بينى عيان\r\nپير اندر خشت بيند بيش از آن\r\n( ( 168 ) ) پير ايشانند كاين عالم نبود\r\nجان ايشان بود در درياى جود\r\n( ( 169 ) ) پيش از اين تن عمرها بگذاشتند\r\nپيشتر از كشت بر برداشتند\r\n( ( 170 ) ) پيشتر از نقش جان پذرفته اند\r\nپيشتر از بحر درها سفته اند\r\n\r\nآيه\r\n« وَسِيقَ اَلَّذِينَ اِتَّقَوْا رَبَّهُمْ إِلَى اَلْجَنَّةِ زُمَراً حَتَّى إِذا جاءها وَفُتِحَتْ أَبْوابُها وَقالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ . » 39 : 73 ( 1 )  ( آنان كه به خداى خود تقوا ورزيدند به سوى بهشت راهنمايى شدند تا آن گاه كه به بهشت\r\n","description":"","footnote":" ( 1 ) سوره الزمر ، آيهء 73 . . ","page_name":" 147 ","page_number":151},
  {"content":"\r\n\r\nرسيدند درهاى بهشت به روى آنها باز شد ، نگهبانان بهشت به آنان سلام گفتند » و گفتند « در اين بهشت براى ابد داخل شويد . )\r\n\r\n( ( 158 ) ) پس مراقب گشت با ياران خويش\r\nدفترى باشد حضور يار بيش\r\n\r\nياران الهى در موقع حضور ، هر يك كتابى خط خوانا كه در مقابل ساير ياران باز شده است\r\nاگر چه اين مطلب عموميت دارد كه هر فرد آگاه از انسانها هنگام ملاقات با انسان ديگر مىتواند معلومات كم و بيشى را از او استنباط كرده و مانند اين كه دفتر تازه‌اى در درون خود براى آن شخص باز كند - مسائلى را دريافت و ثبت مىنمايد ، ولى در ملاقات دوستان و آنان كه با يكديگر بيگانه نيستند در حقيقت تمام شخصيت و موجودىهاى آن را در مقابل يكديگر با تمام اخلاص نمودار مىسازند ، گويى هر يك از آنان كتاب شخصيت خود را با تمام سطورى كه دارد باز كرده در اختيار مطالعهء ديگرى قرار مىدهد . حاصل اين مطالعات كتابى مىشود كه همهء آنها در هر حالى مىتوانند آن را بخوانند و در موقع مناسب بهره بردارى كنند . اين مسئله در نظر بدوى يك روش عادى و ناچيز احساس مىشود ، در صورتى كه اهميت آن همان مقدار است كه كرهء زمين را براى افراد انسانى وطن حقيقى و افراد انسانى را با يكديگر آشنا مىسازد . از اين آشنايى نتيجهء مهمترى عايد انسانها مىگردد كه عبارت است از آشنايى با خود .\r\nاهميت اين قضيه موقعى براى ما روشن مىشود كه وضع امروزى جوامع بشرى را كاملا مجسم كنيم ، آن گاه خواهيم ديد ، آنان كه ساليان دراز در شناسايى جوامع امروزى و درك واقعيت انسانهاى كنونى صرف انرژى مغزى نموده‌اند با صراحت تمام مىگويند : اين زمين كه براى نياكان ما عالىترين و مأنوسترين وطن بود ، براى ما غربت جلوه مىكند و افراد انسانى همه از يكديگر بيگانه و نامانوس و در نتيجه\r\n","description":"","footnote":"","page_name":" 148 ","page_number":152},
  {"content":"\r\n\r\nانسان از خود بيگانه شده است .\r\nآرى شما مىخواهيد اين اصل را نپذيريد ، زيرا ، براى شما خيلى گران است كه بگوييد : صدها هزار تلفات انسانى در راه تمدن و صدها هزار مغزها كه در اين راه افسردند و زير خاك رفتند ، ميليونها كتاب و مقالات در ترويج تمدن و راهنمايى بشر ، هيچ نتيجه‌اى جز بيگانه ساختن انسان از زمين و از خود و از ديگران نداشته است ، اما خواه اعتراف بكنيد يا نه ، اول بيمارستانها را بگرديد و سپس در خيابانها با مردم به گفتگو بپردازيد تا اين نتيجهء تلخ را با چشمان خود مشاهده كنيد ، زيرا - شما با اين واقعيت روبه رو خواهيد گشت كه در هزار نفر دو نفر پيدا نمىشود كه داراى وضع روانى معتدل و از زندگانى خود به تمام معنى راضى بوده باشد .\r\nچرا ما با اين نتيجهء تلخ روبه رو شده‌ايم ؟ براى اين كه انسان از انسان بيگانه است و انسان از خود اطلاعى ندارد و هيچ كتابى نيست كه در ميان بگذاريم و در سطور آن مطالعه كرده و انسان را بشناسيم و دنبال كار خودمان برويم .\r\n\r\n( ( 164 ) ) رفتن يك منزلى بر بوى ناف\r\nبهتر از صد منزل گام و طواف\r\n\r\nسپرى شدن يك منزل در راه حقيقت ، بهتر است از هزاران گام و دور زدن در راه حقيقت نماها\r\nاگر هدف واقعاً تشخيص داده شود ، هر گامى كه در رسيدن به آن برداشته مىشود در حقيقت گامى در خود هدف خواهد بود . اين يك اشتباه بسيار بزرگى است كه ما همواره ميان ايده آل و نقطهء قرارگاه خود فاصله مىاندازيم و سپس مىبينيم هر چه كه مىرويم نمىرسيم گويى هدف و ايده آل مانند سايهء ما است كه هر چه پيش برويم او پيشتر از ما مىرود . اگر دقيقاً توجه كنيم خواهيم ديد سير در راه ايده آل از قبيل سير يك جسم از نقطه اى\r\n","description":"","footnote":"","page_name":" 149 ","page_number":153},
  {"content":"\r\nبه نقطهء ديگر نيست كه احتياجى به حركت از مبدأ و قطع مسافت و رسيدن به مقصد داشته باشد ، اين ايده آل است - ايده آل حركت روح در بىنهايت است كه آغاز و انجام براى آن قابل تصور نيست . شما در حركت به سوى ايده آل قصد واقعى كنيد كافى است كه خود را در مقصد ببينيد .\r\nخواهيد گفت : ايده آلهايى كه براى بشر مطرح است داراى درجات بسيار گوناگون بوده و براى رسيدن به ايده آل عالىتر سپرى كردن منازل مورد نياز مىباشد . پاسخ شما بسيار واضح است ، زيرا - چيزى كه معشوق انسانى قرار گرفت صدها هزار نوع جلوه هم كه داشته باشد يكى است . چون با روح عاشقانه حركت انجام مىگيرد كم و زيادى در آن سير مطرح نخواهد بود ، بلكه جلوه‌اى پس از جلوه‌اى مىباشد كه به حسب زمان ممكن است يكى پس از ديگرى از راه برسد ، ولى چنان كه گفتيم : قصد كردن ايده آل همان و رسيدن به ايده آل همان .\r\nروى اين اصل است كه جلال الدين مىگويد :\r\n\r\nرفتن يك منزلى بر بوى ناف\r\nبهتر از صد منزل گام و طواف\r\n\r\nزيرا - از آن هنگام كه بوى نافهء عطر آگين آهو انسان را به سوى خود مىكشاند در حقيقت همان بوى عطر آگين به انسان رسيده است يا انسان به آن بوى عطر آگين نايل شده است . او در خود هدف گام بر مىدارد و اين گام برداشتن غير از تقلا و فعاليت در راهى است كه هدف نهايى آن راه در نقطه‌اى دور خود را بنماياند و راهى بس دور و دراز ميان انسان و آن هدف وجود داشته باشد . راهى كه به قول جلال الدين درنده ها و سنگلاخها و درياها و صحراها دارد كه ممكن است در قدم اول انسان را از رفتن باز بدارد ، يا اصلا انگيزگى هدف را از هدف سلب كند ، تازه اين مطلب موقعى صحيح است كه هدف مزبور واقعاً هدف و ايده آل بوده باشد نه سراب آب نما و باطل هدف نما .\r\n","description":"","footnote":"","page_name":" 150 ","page_number":154},
  {"content":"\r\n\r\n\r\n( ( 166 ) ) با تو ديوار است و با ايشان در است\r\nبا تو سنگ و با عزيزان گوهر است\r\n\r\nآرى همين موجودات براى گروهى سدى است غير قابل نفوذ و بگروه ديگرى درى است به بارگاه حقيقت\r\nبياييد كمى در اين مسئله دقت كنيم كه چگونه مىشود جهان طبيعت براى گروهى آن چنان بسته باشد كه گويى يك ديوار آهنينى است كه قابل هيچ گونه نفوذ نيست ، در همان حال براى گروه ديگر دريچه هايى است كه انسان مىتواند از آن دريچه ها بىنهايت را نظاره كند و از راه همان دريچه ها با پشت پردهء طبيعت در تماس دايمى بوده باشد ؟ آرى چنين است و جهان هستى براى هر يك از دو گروه مزبور قيافهء مشخص و موجوديت متمايز دارد .\r\nبگذاريد با يك مثال اين حقيقت را روشن كنيم : در يك بيابان راه مىرويم و كودكى همراه ما است ، به دامنهء كوهى مىرسيم كه پشت آن كوه را نمىبينيم . اين كوه براى كودك آن چنان سد مستحكمى است كه به هيچ وجه احتمال نمىدهد كه در پشت اين كوه بيابانها و كوه هاى ديگر سر به فلك كشيده و درياهايى مواج گسترده و چمنزارها و هامونها وجود داشته باشد و اگر احتمال بدهد از آن جهت كه كوه مقابل به نظر او يك پارچه جلوه مىكند در درون خود مىگويد : چگونه مىتوان از اين كوه گذشت و به آن سوى كوه رسيد ؟ اما ما كه از آن طرف كوه اطلاع داريم و ما كه راه عبور از اين كوه را مىدانيم بدون كوچكترين انديشه و خيال راه خود را در پيش گرفته جلوتر مىرويم و كوه را در پشت سر مىگذاريم .\r\nآرى اين جهان با عظمت براى گروهى كه شايد اكثريت قاطع را تشكيل مىدهند\r\n","description":"","footnote":"","page_name":" 151 ","page_number":155},
  {"content":"\r\nچنين باشد كه اين سيستم بسته و اين سد فولادين قابل شكافتن نيست و نمىتوان به هيچ وجه از اين ديوار آهنين به آن سوى جهان نفوذ كرد .\r\nبراى افرادى كه مانند هشياران در ميان مستانند و بيداران در ميان خواب رفتگان ، نه ديوارى ديده مىشود و نه سدى . آنان در حالى به قول ابن سينا در آخر اشارات نمط نهم مىتوانند به ما وراى اين ديوارهاى آهنين مشرف شده لذيذترين فعاليت روحى را درك كنند .\r\nآرى همين جهان هستى :\r\n\r\n« با تو سنگ و با عزيزان گوهر است . »\r\n\r\nدر اين بحث يك بار ديگر با اختلاف عينكها در بارهء شناسايىها روبه رو مىشويم .\r\nيك آدم معمولى هنگامى كه از يك خيابان عبور مىكند بچهء خردسالى را مىبيند كه پروانه‌اى را دنبال كرده با خوشحالى فراوان مىخواهد او را بگيرد ، هدف آن كودك همان است كه مىبيند ، نگاه هاى ساده ، تمايلات ناچيز ، از تمام زندگى به همان لباس و كفش و پروانه‌اى كه دنبالش مىكند قناعت ورزيده است ، در صورتى كه از يك متفكر انسان شناس بپرسيد كه اين چه موجودى است ؟ خواهد گفت : اين همان موجود معما است كه هزاران سال است كه ميليونها متفكر و مصلح و ميليونها كتاب را در گرداب خود دچار سر گيجه كرده است . در اين جا جملات بسيار عالى از اريك نيوتن در دسترس داريم كه براى توضيح بيشتر در بارهء اختلاف ديدها بسيار مفيد است :\r\n« حتى براى آن رياضيدان كه حباب صابون را تبديل به يك ضابطهء سادهء رياضى نموده است : - ضابطه‌اى كه در آن فشار سطح محلول صابون ، و ( قانون حد اقل مساحت گنجايش ) هر يك سهمى را به عهده دارند - به مجرد آن كه دو تا از اين حباب به هم پيوسته شوند مشكلى بزرگ به وجود مىآيد ، زيرا - او بايد تغيير شكل وارد بر آن دو كرهء كامل را كه بر اثر پيدا شدن سطح مشترك در ميانشان به وجود آمده است بررسى نمايد . در اين حال البته ضابطهء رياضى پيچيده تر مىشود ، ولى هنوز براى\r\n","description":"","footnote":"","page_name":" 152 ","page_number":156},
  {"content":"\r\nرياضيدان ما قابل نظارت و محاسبه است ، به شرط آن كه عناصر اخلالگرى چون جريانات هوا را كه بر جدار نازك حباب صابون فشارهاى همه جانبه وارد مىآورند ناديده انگارد .\r\nاگر سه حباب صابون بهم متصل شوند ، كار محاسبه و ضابطه سازى را بر رياضيدان ما باز هم دشوارتر مىكند و چون شمارهء حبابهاى به هم پيوسته به پنج برسد مغز آدمى مبهوت و عاجز بر جاى ماند .\r\nبا اين حال طبيعت به ندرت نيروى خود را براى ايجاد تماشاگهى به سادگى يك خوشه پنج حبابى تلف مىسازد .\r\nبانوى خانه دارى كه بازوان خود را در توده‌اى متشكل از ده ها هزار حباب صابون فرو مىبرد و به جاى آن كه با كمال احتياط از وارد آوردن هر نوع فشار جزيى كه موجب بر هم زدن فشار سطح خارجى آنها گردد بپرهيزد ، با كمال شهامت پيراهن شوهر خود را در ميان آن تودهء حبابها به حركت درمىآورد ، يك سلسله جنبشهاى ناپايدار به وجود مىآورد كه اگر چه هنوز هم در زير قوانين رياضى قرار دارند ، ليكن رياضيدانى را كه بخواهد ضابطه هاى آن جنبش را تعيين نمايد ، با شتابى بيشتر از معمول رهسپار مرگى زودتر از معمول مىسازد و اما در مورد كف آبى كه به دنبال هر موج شكسته بر صخره ساحل كشيده مىشود ، شك نيست كه غيرتمندترين رياضيدان اگر بخواهد آن كردار طبيعى را به تأويل رياضى در آورد ، در همان وهلهء نخستين دچار دوار سر مىگردد . » ( 1 )  اين است مقدار اختلاف ديدها در جهان بينى و انسان شناسى در نوشتجات امروزى ما اغلب همان بازى كدبانو با پيراهن شوهرش در ميان هزاران حباب مشهود است .\r\nاينان به سادگى واقعيت را تفسير مىكنند . هدف خلقت را توضيح مىدهند ،\r\n","description":"","footnote":" ( 1 ) معنى زيبايى ص 69 و 70 - اريك نيوتن ، ترجمه مرزبان . . ","page_name":" 153 ","page_number":157},
  {"content":"\r\n\r\nدر بارهء انسان ادعاى علم و ارزيابى دارند ، پى در پى معلومات است كه روى كاغذ بىزبان مىآورند ، كسى نيست كه بگويد : چرا ؟\r\n\r\n( ( 169 ) ) پيش از اين تن عمرها بگذاشتند\r\nپيشتر از كشت بر برداشتند\r\n\r\nارواح راد مردان الهى پيش از ورود به جهان طبيعت كارها كرده و نتيجه ها برداشته اند\r\nاز بعضى آيات و روايات اين مسئله استنباط مىشود كه پيش از جهان طبيعت ارواح انسانى در صورت ذرات روحانى ، يا با كالبدى مناسب آن جهان وجود داشته مورد خطاب و دستور قرار گرفته‌اند . خداوند پس از آفرينش آنها خطاب كرد : « الست بربكم ؟ « پاسخ دادند : « بلى » .\r\nآيه‌اى كه اين مسئله در آن مطرح شده است آيهء ذيل است :\r\n« وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ اَلْقِيمَةِ إِنَّا كُنَّا عَنْ هذا غافِلِينَ . » 7 : 172 ( 1 )  ( هنگامى كه خداى تو فرزندان آدم را كه هنوز در پشت پدران بودند ) . مطرح ساخته آنان را به خود آنها گواه گرفته فرمود : آيا من خداى شما نيستم ؟ گفتند بلى ما گواه شديم اين استشهاد براى اين بود ) كه روز قيامت نگوييد ما از حقيقت كه خداى ما او است غفلت داشتيم ) .\r\nيعنى اين استشهاد براى اين بود كه فرزندان آدم نگويند كه پدران ما مشترك بودند و ما نمىتوانستيم موحد باشيم .\r\nاين حقيقت منافاتى با هيچ روش منطقى علمى ندارد و نمىتوان گفت كه آنها\r\n","description":"","footnote":" ( 1 ) سوره اعراف ، آيهء 172 . . ","page_name":" 154 ","page_number":158},
  {"content":"\r\n\r\nدر آن حالت توانايى درك و انجام وظيفه نداشتند ، پس چگونه آنان مورد خطاب تكليف قرار گرفتند ؟ زيرا - درك و اراده و اختيار مراتب بسيار گوناگونى دارد ، حتى گروهى از فلاسفه مانند اميل بريهيه مىگويد : اراده را در تمام موجودات جهان مىتوان تصور كرد و در اين باره كتابى به نام ( امكان قوانين طبيعى ) نوشته است و مىگويد : هر چه كه موجوديت يك موجود به كمال نزديكتر مىشود ، اراده و اختيار آن افزايش مىيابد . به هر حال با در نظر گرفتن مراتب شديد و ضعيف بودن اختيار و اراده اين گونه مخاطب قرار دادن مخالف منطق نيست . مخصوصاً كه موقعيت خطاب در راهى از طبيعت است .\r\nبعضى ديگر بنا به نقل طبرسى مىگويند : اين آيه در بارهء عالم » ذرّ « نيست ، بلكه مقصود خداوند بيان ترتيب طبيعى آفرينش انسانها است : آنها را از اصلاب پدران منتقل مىكند و در رحم مادران براى مدتى مستقر مىسازد و سپس آنان قدم به اين دنيا گذاشته و پس از دوران كودكى رشد شخصيت پيدا كرده داراى عقل و وجدان مىگردند و خداوند با همين عقل و وجدان و به وسيلهء اين دو پيك الهى آنان را به وحدانيت خود استشهاد مىكند . ( 1 )  ولى با نظر به ابيات فوق كه مورد تفسير ما است جلال الدين جهان ما قبل طبيعت را مىپذيرد و مىگويد : اين راد مردان الهى با » بلى « گفتن در حقيقت در كشتگاه وجود خود دانهء تكامل روح را كاشته و نتايج آن را هم ديده‌اند .\r\nتفسير ابيات\r\nيك مرد الهى در اطراف و اكناف عالم مىگشت ، شبى در خانقاهى مهمان شد . چار پايى داشت آن را در طويله به آخور ببست و خود پيش دوستان آمده در جايگاهى كه آنها مىنشستند نشست . در وضع روانى آنان كه در انتظار نمودار شدن هيجان روحى بودند با آنها شركت كرد .\r\n","description":"","footnote":" ( 1 ) مجمع البيان طبرسى ، ج 4 ص 498 كه تفسير سورهء اعراف . . ","page_name":" 155 ","page_number":159},
  {"content":"\r\nهنگامى كه دور هم مىنشينند ، گويى دفترى باز كرده و يكديگر را در آن دفتر مىخوانند و ثبت مىكنند .\r\nاما گمان مبريد كه دفتر مردان الهى مانند دفترهاى معمولى كاغذ پاره هايى است كه آن را سياه مىكنند . كتاب و دفتر آنان دل سفيد آنها است كه مانند برف است ، آن چه كه مغز يك دانشمند نتيجه مىدهد همان آثار قلمى او است كه همگان مىبينند ، ولى نتايج فعاليتهاى روحى مردان الهى ، انوار ابديت است كه در سينهء آنان مىدرخشد و جهانى را فروزان مىسازد .\r\nآنان اگر چه در مراحل اوليه با همين دانشهاى معمولى سر و كار دارند ، ولى چون هدف آنها عالىتر از تعدادى اصطلاحات معمولى است ، آنها را در وسط راه گذاشته و دنبال سير الى الله را مىگيرند ، چنان كه صياد مدتى سر گشته و بدون هدف مشخص كه آهو را نشان بدهد راه مىرود ، هنگامى كه رد پاى آهو را ديد دنبال آن را مىگيرد و مىرود تا به آهو برسد .\r\nاين گرفتن ردّ پا تا جايى رهبر او است كه بوى نافهء آهو به مشامش نرسد و همين كه بوى نافهء آهو را احساس كرد ديگر مانند اين است كه خود نافهء آهو را مىبيند و نافهء آهو است كه او را به سوى خود كشاند .\r\nمرد الهى هنگامى كه خود را در راه مىبيند و سپاس اين حركت در راه بودن را به جا مىآورد ، اين سپاس گزارى او را بالاخره كامياب مىسازد .\r\nآرى در دنيا يك منزل درد بنال بوى نافه رفتن بهتر از صد منزل و گام برداشتن و پيچيدن در اثر در پا است .\r\nمردان زاهد با سپرى كردن زمانها تا پيشگاه ربوبى رهنمايى مىشوند ، در صورتى كه سير مرد عارف در يك دم او را تا بارگاه ربوبى مىرساند . يك دل پر شور الهى براى مردان عارف باز مىشود و بارگاه الهى را به او نشان مىدهد و او را به سوى خود مىكشاند .\r\nآرى اين دلها و اين موجودات جهان هستى براى تو مانند ديوارهاى مستحكم\r\n","description":"","footnote":"","page_name":" 156 ","page_number":160},
  {"content":"\r\nو غير قابل نفوذ است ، ولى براى آنان درهاى باز و گشاده ايست كه هر لحظه مىتوانند از خلال آنها در پيشگاه خداوندى را ببينند . اين دلها و موجودات را كه مىبينى تو گمان مىبرى اجسام معمولى مانند سنگ هستند ، ولى براى آن مرد عارف گوهر گرانبها است . براى اين كه تو بتوانى صورت چيزى را مشاهده كنى بايستى آيينه‌اى در مقابل آن جسم بگذارى تا آيينه آن جسم را به تو نشان بدهد ، ولى آنان در يك خشت جهانى را مىتوانند نظاره كنند .\r\nاينان پيش از آن كه به اين كالبد مادى وارد شوند زندگيها سپرى كرده‌اند ، دانه ها كاشته و ثمره ها چيده‌اند و پيش از اين نقش و صورتها جان پذيرفته و از درياهاى بىكران خداوندى درهاى گرانبها به دست آورده و آنها را سفته‌اند .\r\n","description":"","footnote":"","page_name":" 157 ","page_number":161},
  {"content":"\r\n\r\nمشورت كردن خداى تعالى با فرشتگان در ايجاد خلق\r\n\r\n( ( 171 ) ) مشورت مىرفت در ايجاد خلق\r\nجانشان در بحر قدرت تا به حلق\r\n( ( 172 ) ) چون ملايك مانع آن مىشدند\r\nبر ملايك خفيه خنبك مىزدند\r\n( ( 173 ) ) مطَّلع بر نقش هر چه هست شد\r\nپيش از آن كاين نفس كل پا بست شد\r\n( ( 174 ) ) پيشتر ز افلاك كيوان ديده اند\r\nپيشتر از دانه‌اى نان ديده اند\r\n( ( 175 ) ) بىدماغ و دل پر از فكرت بدند\r\nبىسپاه و جنگ بر نصرت زدند\r\n( ( 176 ) ) آن عيان نسبت به ايشان فكرت است\r\nور نه خود نسبت به دوران رؤيت است\r\nفكر چه آن جا همه نور است پاك\r\nبهر توست اين لفظ فكر اى فكرناك\r\n( ( 177 ) ) فكرت از ماضى و مستقبل بود\r\nچون از اين دو رست مشكل حل شود\r\n( ( 179 ) ) ديده چون بىكيف هر با كيف را\r\nديده پيش از كان صحيح و زيف را\r\n( ( 180 ) ) پيشتر از خلقت انگورها\r\nخورده مىها و نموده شورها\r\n( ( 181 ) ) در تموز گرم مىبينند دى\r\nدر شعاع شمس مىبينند فى\r\n( ( 182 ) ) در دل انگور مىرا ديده اند\r\nدر فناى محض شيء را ديده اند\r\n( ( 183 ) ) آسمان در دور ايشان جرعه نوش\r\nآفتاب از جودشان زربفت پوش\r\n( ( 184 ) ) چون از ايشان مجتمع بينى دو يار\r\nهم يكى باشند و هم ششصد هزار\r\n( ( 185 ) ) بر مثال موجها اعدادشان\r\nدر عدد آورده باشد بادشان\r\n( ( 186 ) ) مفترق شد آفتاب جانها\r\nدر درون روزن ابدانها\r\n( ( 187 ) ) چون نظر بر قرص دارى خود يكى است\r\nآن كه شد محجوب ابدان در شكيست\r\n( ( 188 ) ) تفرقه در روح حيوانى بود\r\nنفس واحد روح انسانى بود\r\n( ( 189 ) ) چون كه حق رش عليهم نوره\r\nمفترق هرگز نگردد نور او\r\nروح انسانى كنفس واحده است\r\nروح حيوانى سفال جامده است\r\n\r\n","description":"","footnote":"","page_name":" 158 ","page_number":162},
  {"content":"\r\n\r\n\r\nعقل جز ، از رمز اين آگاه نيست\r\nواقف اين سر به جز الله نيست\r\nعقل را خود با چنين سودا چكار\r\nكرّ مادرزاد را سرنا چكار\r\n( ( 190 ) ) يك زمان بگذار اى همره ملال\r\nتا بگويم وصف خالى ز ان جمال\r\n( ( 191 ) ) در بيان نايد جمال خال او\r\nهر دو عالم چيست ؟ عكس خال او\r\n( ( 192 ) ) چون كه من از خال خوبش دم زنم\r\nنطق مىخواهد كه بشكافد تنم\r\n( ( 193 ) ) همچو مورى اندر اين خرمن خوشم\r\nتا فزون از خويش بارى مىكشم\r\n( ( 194 ) ) كى گذارد آن كه رشك روشنى است\r\nتا بگويم آن چه فرض و گفتنى است\r\n\r\nآيه\r\n« وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي اَلأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَيَسْفِكُ اَلدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ قالَ إِنِّي أَعْلَمُ ما لا تَعْلَمُونَ . » 2 : 30 ( 1 )  ( هنگامى كه خداوند به ملايكه فرمود من در روى زمين خليفه‌اى قرار مىدهم ، گفتند در روى زمين كسى را خلق مىكنى كه فساد راه خواهد انداخت ، خونريزىهاى خواهد كرد ؟ ما سپاس تو را به جاى مىآوريم و تو را تقديس مىكنيم . خداوند فرمود : من مىدانم آن چه را كه شما نمىدانيد ) .\r\nجلال الدين گفتگو ميان خدا و فرشتگان را با كلمهء مشورت تعبير كرده است ، ولى با نظر به دليل عقلى و مضامين ساير آيات ، اين تعبير مسامحه‌اى دارد ، زيرا - مسلماً مشورت در موردى گفته مىشود كه مشورت كننده از تمام جهات قضيهء مورد مشورت اطلاع نداشته باشد و كسى كه مورد مشورت قرار گرفته است از مشورت كننده داناتر باشد و در بارهء خدا و فرشتگان چنين احتمالى خلاف مىنمايد ، پس مقصود از آيات مزبوره تنها اطلاع دادن و فرشتگان را در جريان گذاشتن بود كه آنها هم مطلع شوند .\r\n","description":"","footnote":" ( 1 ) سوره البقرة ، آيهء 30 . . ","page_name":" 159 ","page_number":163},
  {"content":"\r\n\r\n\r\n« ما خَلْقُكُمْ وَلا بَعْثُكُمْ إِلَّا كَنَفْسٍ واحِدَةٍ إِنَّ الله سَمِيعٌ بَصِيرٌ . » 31 : 28 ( 1 )  ( آفرينش و بر انگيخته شدن شما روز رستاخيز نيست مگر مانند خلقت و محشور شدن يك نفس . )\r\nروايت\r\n« عن ابى بصير ، قال سمعت ابا عبد اللَّه عليه السلام يقول المؤمن اخو المؤمن كالجسد الواحد ان اشكى شيئا منه وجد ألم ذلك فى ساير جسده و ارواحهما من روح واحد . » ( 2 )  ( ابو بصير مىگويد : از امام صادق عليه السلام شنيدم كه فرمود مؤمن برادر مؤمن است مانند دو عضو يك جسد اگر چيزى از آن بدن ( به جهت ناراحتى ) شكايتى داشته باشد درد آن را در ساير اجزاء بدن احساس خواهد كرد ارواح آنان از يك روح است ) .\r\nدر بعضى از روايات معتبره چنين است كه ارواح آنها به شعاع خداوندى پيوسته است .\r\n\r\n( ( 175 ) ) بىدماغ و دل پر از فكرت بدند\r\nبىسپاه و جنگ بر نصرت زدند\r\n( ( 176 ) ) آن عيان نسبت به ايشان فكرت است\r\nور نه خود نسبت به دوران رؤيت است\r\n\r\nحقايق عينى پشت پردهء جهان هستى براى مردان الهى به منزله انديشه است كه مانند جزء ذات آنها بوده و به مردم دور از حقيقت خارج از ذات مىباشد\r\nجلال الدين در اين ابيات مىخواهد گسترش روحى مردان الهى را در قلمرو طبيعت بيان كند ، مىگويد : آنان در آن قلمرو بدون مغز و قلب كه در اين جهان طبيعى\r\n","description":"","footnote":" ( 1 ) سوره لقمان ، آيهء 27 . .  ( 2 ) الاصول من الكافى ، ج 2 ص 166 . . ","page_name":" 160 ","page_number":164},
  {"content":"\r\nوسيلهء منحصر شناسايى هستند به انديشه ها پرداخته و با واقعيات روبه رو گشته‌اند ، بدون اين كه در سر راه خود بمانعى بر خورد كنند به خواسته هاى خود رسيده‌اند . در تفسير بيت دوم دو احتمال وجود دارد كه بيان مىكنيم :\r\nاحتمال اول - اين است كه مردان الهى حقايق پشت پرده را مانند انديشه‌اى كه در درون انسان و به لحاظى با انسان اتحاد دارد درمىيابند ، در صورتى كه براى مرد معمولى همان حقايق بيرون از درون بوده و مانند محسوسات است كه بايستى آنها را ببينند و سپس در بارهء آنها به تفكر بپردازند و ممكن است مقصود از حس و رؤيت در اين بيت ، مطلق درك رؤيايى بوده باشد كه براى انسان روى مىآورد ، ولى هنوز حقيقت پيدا نكرده است .\r\nاحتمال دوم - مىگويد نسبتى كه ميان انديشه و انسان وجود دارد همان نسبت است كه آنان با جهان عينى هستى دارند يعنى : براى آنان جهان عينى مانند انديشه مخلوق ذهن آنها است ، در صورتى كه براى مردم معمولى مانند محسوس و قابل رويت است كه با قطع نظر از ذهن آنها خود عينيت دارد و براى شناسايى آن بايستى آن را درك كنند .\r\nهر دو احتمال با نظر به ابيات مربوطه قابل تصور است و اين مطلب را ما در گذشته بيان كرده‌ايم كه رشد شخصيت انسانى مىتواند بجايى برسد كه انسان و جهان را در خود دريابد - نه به عنوان بازيگرى ذهنى ، بلكه به طور حقيقى چنان كه يك مادر مهربان كودك خود را در درون خويش درمييابد . روش راد مردان بزرگ اجتماعات اين مسئله را براى ما روشن ساخته است كه آنان تمام افراد انسانى را جزيى از خود دانسته و تمام لذايذ و آلام آنها را در خود درمىيافتند .\r\n","description":"","footnote":"","page_name":" 161 ","page_number":165},
  {"content":"\r\n\r\n\r\nفكر چه ؟ آن جا همه نور است پاك\r\nبهر توست اين لفظ فكر اى فكرناك\r\n\r\nالفاظى را كه در بارهء حقايق ما وراى طبيعى به كار مىبريم مفاهيم واقعى را نشان نمىدهند ، بلكه اين استعمالات براى تفاهم معمولى است\r\nبديهى است كه مفاهيمى كه ما در اين جهان با آنها سر و كار داشته و براى تفاهم الفاظى را براى آنها وضع و مقرر كرده‌ايم ، در حقيقت براى كارگزارى و تفاهم در زندگانى است و اما هنگامى كه سخن از حقايق ما فوق طبيعت بميان مىآيد با اين كه چاره‌اى غير از به كار بردن همين الفاظ نداريم ، بايد بدانيم كه آن مفاهيم واقعى كه در ما فوق طبيعت واقعيت دارند با اين الفاظ معمولى قابل نشان دادن نيستند .\r\nابو نصر محمد بن طرخان فارابى حكيم و فيلسوف معروف صراحتا مىگويد : بدان كه هر لفظى را كه ما در بارهء خدا به كار مىبريم مانند : او زنده است ، او توانا است ، او اراده دارد ، مفاهيمى را كه در استعمالات معمولى از آنها توقع داريم در آن مقام شامخ راهيابى ندارد و اين از ناتوانى ما است كه نمىتوانيم الفاظ مناسبترى را در وصف آن مقام شامخ به كار ببريم .\r\nجلال الدين هم در اين مورد مىخواهد بگويد : من كه به شما مىگويم آن جهان يا اين جهان براى مردان الهى مانند فكرت است ، تو گمان مبر كه مقصودم از فكرت همين انديشه معمولى است كه از فعاليتهاى دماغى بوده و بايستى از مقدمات معمولى و مفاهيم عادى بهره ور باشد . در آن قلمرو مسئله انديشه و فكرت بيان معنا كه ما به كار مىبريم وجود ندارد .\r\n","description":"","footnote":"","page_name":" 162 ","page_number":166},
  {"content":"\r\n\r\nآيا منطق وضعى مىتواند منكر ما وراى طبيعت باشد ؟\r\nبعضى از اشخاص هستند كه اين مسئله را درست بررسى نكرده‌اند ، در نتيجه مىگويند : قضاياى متافيزيكى ( ما وراى طبيعى ) قضاياى حقيقى كه داراى معنا باشند نيستند .\r\nدر كتاب ( منطق وضعى ) چنين مىگويد :\r\n« بدان جهت كه مكتب ( منطق وضعى ) به طور كلى و منطق وضعى جديد بالخصوص نزديكترين روشهاى انديشه به روح دانش است ( چنان كه دانشمندانى كه عوامل تمدن را در آزمايشگاه هاى خود براى ما مىآفرينند ، درك مىكنند ) من هم مانند كسى كه اطمينان به صدق ادعاى خويش دارد با عينك منطق وضعى به دروس گوناگون مىنگرم ، در نتيجه براى خودم هر چيزى كه با اين عينك قابل محو شدن است از بين مىبرم و مانند آن گربهء ماده كه بچه هاى خود را مىخورد ، اولين شكارم را ما وراى طبيعت قرار داده آن را خوردم .\r\nمن ما وراى طبيعت را اولين ديدگاه خود قرار دادم و آن را با عينك منطق وضعى نگريستم سخنانى كه در باره آن گفته شده است ، همه آنها را تو خالى ديدم تا آن جا كه حتى به دروغ هم منتهى نمىگشت ، زيرا - كلام دروغ سخنى است كه عقل آن را مىتواند تصور كند ، ولى تجربه عينى آن را محو مىكند .\r\nاما سخنان مربوط به ما وراى طبيعت از قبيل « ان المزاحله مرتها خماله اشكار . » است كه اصلا مفهومى ندارد تا راست باشد يا دروغ .\r\nاين گونه جملات مهمل بدون اين كه معنايى داشته باشند صفحات كاغذ را پر مىكنند و احتياج به تحليل منطق وضعى داريم كه اين حقيقت را كشف كند . » ( 1 )  مثل اين كه اين نويسندهء عزيز خيلى دست و پاچه بوده است كه جملات را با بيان شيرين و تشبيه ادبى جالب پرداخته ، ولى متوجه واقعيت امر و تناقضى كه جملاتش را\r\n","description":"","footnote":" ( 1 ) المنطق الوضعى ، زكى نجيب محمود ، ص 3 . . ","page_name":" 163 ","page_number":167},
  {"content":"\r\nاز ارزش انداخته نگشته است . مسائل ذيل را در جملات فوق ملاحظه فرماييد :\r\nمسئله اول - مىگويد : « چنان كه دانشمندانى كه عوامل تمدن را در آزمايشگاه هاى خود براى ما مىآفرينند ، درك مىكنند « يعنى اين دانشمندان تنها با عينك منطق وضعى حقايق هستى را بررسى مىكنند .\r\nاول - بايد بگوييم كه : نتيجهء روش منطق وضعى تنظيم واحدهاى انديشه مطابق امور تثبيت شده است ، اين روش چگونه مىتواند ما وراى مثبت را انكار كند . مگر مثبتها نسبى نيستند ، مگر هر حقيقت مثبت در مقابل حقيقت مثبت ديگر خارج از عينيت يكديگر نيستند ؟ مثلًا مگر عنصر اكسيژن از مسئلهء توليد و توزيع مواد اقتصادى بر كنار نيست ؟ ( زيرا اكسيژن موضوعى است و توليد و توزيع موضوع ديگر » آيا مىتواند اكسيژن به موضوع توليد و توزيع بگويد : چون من هستم و مثبت هستم ، ديگر تو نيستى تو بايد منفى باشى دوم - اين آقاى نويسنده مىبايست كمى اوراق تاريخ علوم و اكتشافات را بگرداند و مطالعه كند تا ببيند كه تا امروز اغلب دانشمندان و متفكرينى كه عناصر مثبت تمدن را براى ما آفريده‌اند مردانى بودند كه ايده هاى متافيزيكى داشتند .\r\nشمارهء اينان با شمارهء آن عده از متفكرين كه به ما وراى طبيعت معتقد نيستند قابل مقايسه نيست :\r\nحتى همين امروزه باز شمارهء فراوانى از متفكرينى كه زندگانى آگاهانه‌اى دارند و مطالب ديگرى غير از آزمايشگاه محدودشان را براى خود مطرح مىسازند ، گرايشهاى ما وراى طبيعى دارند . اگر چه اشكال و رنگ معتقداتشان با يكديگر متفاوت مىباشد .\r\nسوم - اين كه مىگويد : « دانشمندانى كه عوامل تمدن را براى ما مىآفرينند از منطق وضعى تبعيت مىكنند » چنان كه گفتيم : يك بررسى محدود در اين مسئله با اهميت است .\r\nآيا اين نويسنده ، هيچ فكر كرده است كه پديدهء اكتشاف و اختراع هيچ وقت\r\n","description":"","footnote":"","page_name":" 164 ","page_number":168},
  {"content":"\r\nاز منطق رسمى پيروى نمىكند ؟ اگر منطق رسمى و قوانين آن مىتوانست ما را با حقايق و واقعيات مجهول آشنا بسازد ، مىبايست منطق دانان حرفه‌اى كه نويسنده خود را مسلما جزء آنان مىداند بزرگترين اكتشاف كنندگان و نوابغ بوده باشند .\r\nاكتشافهاى اصيل همواره پس از پايان يافتن تفكرات منطقى در ذهن متفكر به وسيلهء جهش صورت مىگيرد ، آن جا براى روشهاى منطقى و فورمولهاى آن راهيابى نيست و اين مطلبى است كه اغلب روان شناسان و متفكرين انسانى پذيرفته‌اند .\r\nچهارم - اين كه مىگويد : « مانند گربهء ماده كه بچه هاى خود را مىخورد ، ما وراى طبيعت را شكار كردم و خوردم » همانطور كه از لحن جملات پيدا است ، مىخواهد مطالعه كننده را بخنداند و با اين متلك گويى حساب حساسترين موضوع تفكرات انسانى را تصفيه كند آيا اين خوردن ما وراى طبيعت كه در تشبيه او زاييده شدهء فكر خود انسانى است با آن جملهء بعدى كه مىگويد : سخنان مربوط به ما وراى طبيعت هيچ مفهومى ندارد و مانند سخنان مهمل است تناقض آشكار ندارد ؟ زيرا - مسلماً مقصود نويسنده از خوردن ما وراى طبيعت مردود ساختن آن به وسيلهء منطق وضعى است .\r\nشما كه اعتراف مىكنيد كه سخنان ما وراى طبيعت نه دروغ است و نه راست چه چيز را در كرده‌ايد و به عبارت ديگر وقتى كه جمله نه از واقعيت كشف كند و نه از خلاف آن ، شما در حقيقت با چيزى روبه رو هستيد كه ميان ( هيچ ) و ( ضد هيچ ) مردد است . شما چگونه اين امر مردد را مردود كرده‌ايد ؟ پنجم - روش منطقى در هر نوع خود ( خواه وضعى ، خواه رمزى يا ارسطويى يا رياضى ) هرگز متكفل واقعيت قضاياى خود نيست . منطق براى تنظيم واحدهاى انديشه دستورهاى معين صادر مىكند و به هيچ وجه كارى به آن ندارد كه آيا اين كه مىگويد : انسان حيوان است ، هر حيوان توالد و تناسل مىكند ، پس انسان توالد و تناسل مىكند از نظر ماده صحيح است يا نه ، منطق مىگويد : شرايط انتاج دو قضيهء فوق مطابق قوانين\r\n","description":"","footnote":"","page_name":" 165 ","page_number":169},
  {"content":"\r\n\r\n\r\nمنطقى صحيح است و اگر همان قوانين در قضاياى ذيل هم مراعات شود : انسان سنگ است و هيچ سنگى توالد و تناسل نمىكند ، پس انسان توالد و تناسل نمىكند ، باز از نظر منطق صحيح خواهد بود . بنا بر اين منطق وضعى چه توانايى دارد كه به اضافهء تعليم راه درست انديشيدن صحت مواد انديشه را هم تضمين نموده بگويد :\r\nهمهء هستى خيالات است و هيچ خيالى واقعيت ندارد . پس هستى واقعيت ندارد . كاملًا درست ، مضمون قضاياى فوق واقعيت دارد ، زيرا - قوانين منطق كاملًا در آنها رعايت شده است بايد گفت : منطق چيزى نيست مگر تعليم دهنده و راهنماى درست انديشيدن در بارهء گروهى از قضايا كه از ميان ميلياردها معلومات و قضاياى موجوده در دو قلمرو انسان و جهان براى ما انسانها در شرايط خاص مطرح شده است .\r\n\r\n( ( 177 ) ) فكرت از ماضى و مستقبل بود\r\nچون از اين دو رست مشكل حل شود\r\n\r\nمشكل انديشه هاى مغزى مربوط به دخالت زمان در واحدهاى انديشهء ما است\r\nيك نظر اجمالى به عقايد گذشتگان در بارهء زمان\r\nدر اغلب دورانهاى گذشته تا كنون در بارهء پديدهء زمان تفكرات فراوانى صورت گرفته است . صدر المتالهين از ابن سينا نقل مىكند كه گروهى از فلاسفه وجود زمان را نفى كرده‌اند . ( 1 )  سپس نظريات مختلفه را در بارهء تعيين هويت زمان تا حدود ده نظريه نقل كرده است .\r\n","description":"","footnote":" ( 1 ) اسفار ج 3 سفر اول ، ص 141 چاپ تهران 1383 . . ","page_name":" 166 ","page_number":170},
  {"content":"\r\n\r\nاز آن جمله :\r\n« 1 - زمان در جهان عينى وجود ندارد ، بلكه يك پديدهء توهمى است .\r\n2 - زمان موجوديتى دارد اما نه موجوديتى كه قائم به خود باشد ، بلكه نسبتى است كه ميان رويدادها محقق مىشود ، مثلًا ميان طلوع آفتاب و حضور يك فرد از انسان در فلان محل ، دو حادثه است كه ميان آنها وقت وجود دارد يا به شكل هم زمانى يا مقدم و يا موخر و مجموع اين وقتها زمان ناميده مىشود .\r\n3 - زمان موجوديتى جدا از جسمانيات دارد .\r\n4 - زمان يك جوهر جسمانى است و آن خود فلك اقصى است .\r\n5 - زمان يك پديدهء عرضى و خود حركت است . . . » ( 1 )  سپس از ابو البركات بغدادى نقل مىكند كه او زمان را مقدار وجود معرفى كرده است . شگفت انگيزترين نظريه در بارهء زمان آن است كه مىگويد :\r\n« زمان وجود غير مادى دارد و عين واجب الوجود بذاته مىباشد . » ( 2 ) \r\nزمان از نظر افلاطون\r\nپس از نقل اين نظريات يك عقيدهء جامعترى از افلاطون در بارهء زمان نقل مىكند كه به طور اختصار بدين قرار است :\r\n« زمان در قلمرو موجودات ممكنه بوده و وجوب ذاتى ندارد ، ولى ذات آن از ماده جدا است ) .\r\n( توضيح نظريهء افلاطون در بارهء زمان چنين است ) :\r\nحقيقت زمان در واقع داراى تغيير و حركت نيست . بلكه حركت و تغيير به جهت ارتباط زمان با متغيرات ايجاد مىشود ، به همين جهت است كه ذات زمان دوام و ابديت مربوط به ( سرمد ) است پيش و پس كه در بارهء زمان تصور مىشود مربوط به ذات آن نيست بلكه از حوادث متغير ناشى مىگردد .\r\n","description":"","footnote":" ( 1 ) اسفار ، ج 3 ، سفر اول ، ص 142 و 143 . .  ( 2 ) اسفار ، ج 3 ، ص 144 . . ","page_name":" 167 ","page_number":171},
  {"content":"\r\n\r\nاگر نسبت زمان را به موجودات دور از تغير ( مجردات ) در نظر بگيريم ، سرمد ناميده مىشود و اگر نسبت زمان را به آن چه كه حركات و تحولات در آن صورت مىگيرد منظور بداريم دهر گفته مىشود و اگر نسبت زمان را به خود پديده هاى متغير كه مخصوص جسمانيات است ملاحظه كنيم زمان ناميده مىشود . » ( 1 )  در دورانهاى متاخر نيز در بارهء زمان مباحث بسيار دامنه دار و عميق صورت گرفته است ، مخصوصاً دو متفكر بزرگ هنرى برگسون از نظر قيافهء درون ذاتى زمان و البرت اينشتين از نظر قيافهء برون ذاتى زمان تحقيقات بسيار عالى انجام داده‌اند .\r\nچند مسئلهء روشن در مقدمهء شناسايى زمان\r\nدر بارهء مفهوم و حقيقت زمان و اين كه آيا مىتوانيم زمان را تحت ارادهء خود در آورده و به ما فوق آن گام بگذاريم ؟ مجبوريم ابتدا از روشنترين مسائل آغاز كنيم و تدريجاً مشكلات موضوع بحث را درميان بگذاريم .\r\n1 - هنگامى كه با يك يا چند حس طبيعى با جهان تماس پيدا مىكنيم حركت و تحول را درمىيابيم ، مثلًا با چشم خود مىبينيم قطار از نقطه‌اى به نقطهء ديگر روى دو خط آهن حركت كرد .\r\nبا گوش خود لفظ يا صدايى را مىشنويم ، و در لحظات كم و بيش آن لفظ يا آن صوت ديگر شنيده نمىشود ، يا لفظ و صوت ديگرى دنبالهء آنها شنيده مىشود يا اصلا چيزى را نمىشنويم .\r\nطعمها را مىچشيم اين طعمها لحظاتى ما را به خود مشغول مىدارند و سپس نمود و خاصيت خود را از دست مىدهند . گرمى و سردى را با حس لامسه درك مىكنيم و درمىيابيم كه به جهت تماس اجسام سرد يا گرم با عوامل مربوط تغيير پيدا مىكنند . . . و هكذا بوهاى گوناگون در شامه ما بوسيله مواد حامل مانند گل نمودار مىشوند و ما\r\n","description":"","footnote":" ( 1 ) اسفار ، ج 3 سفر اول ، ص 144 و 145 . . ","page_name":" 168 ","page_number":172},
  {"content":"\r\nآنها را درك مىكنيم ، ولى در مدتهاى كم و بيش تغيير پيدا مىكنند و يا از بين مىروند .\r\n2 - از نظر علمى و حسى اين حقيقت هم روشن است كه مىبينيم خواه ما شاهد بزرگ شدن و رسيدن سيبى در بالاى درخت باشيم يا نه ، سيب تا نقطه رسيدن مراحلى را سپرى مىكند و در سپرى كردن اين مراحل اجزاء و شكل و طعم و بوى آن نيز تغيير پيدا مىكند .\r\n3 - اكنون مىپردازيم به موجوديت خويش ، در اين صحنه كه وارد مىشويم به طور روشن با سه قسم تغيير روبه رو مىشويم :\r\nالف - تحولات عضوى و طبيعى خالص - مىبينيم اعضاى كالبد مادى ما هم مانند ساير موجودات طبيعى در معرض تحول و تبدل قرار گرفته است .\r\nب - تغييرات در سطح طبيعى ( حيات ) يا روان مانند نمود لذت و الم و محبت و كينه و ترحم و انتقام و غير ذلك . اين نمودها را هم در درون خود مانند پديده هاى فيزيكى خارجى درمىيابيم ، نه به آن معنى كه آنها را با شكل و رنگ و طعم و بو مشاهده مىكنيم ، بلكه ما آنها را آن چنان به عنوان حقيقت و واقعيت دريافت مىنماييم كه پديده هاى فيزيكى را .\r\nج - تحولات روانى خالص به طور روشن احساس مىكنيم كه شخصيت روانى ما در عبور از دورانهاى كودكى و جوانى و ميانسالى و پيرى تبدلات قابل درك داشته است . ( نوع و خاصيت شخصيت را در هر يك از دورانهاى مزبور در كتابهاى روان شناسى مىتوان مطالعه و بررسى كرد ) .\r\n4 - ما كه حركتها و تحولات مزبوره را تصور مىكنيم ، مىتوانيم به طور روشن و ابتدايى يك كشش مستمر را بدون كوچكترين گسيختگى در ذهن خود تصور كنيم ، همه مىدانيم كه خواه توجهى به حركت پديده ها و اجسام طبيعى و عضوى و درونى خويش داشته باشيم يا نه ، يك كشش متصل و در جريان را در ذهن خود در مىيابيم و اين كشش را زمان مىناميم .\r\n","description":"","footnote":"","page_name":" 169 ","page_number":173},
  {"content":"\r\n\r\n\r\n5 - بديهى است كه اين پديده ( كشش متصل و در جريان ) را به اندازه‌اى مستقل از حركات و تحولات درونى و برونى احساس مىكنيم كه براى آن وجود مستقل يا در برون ذات ( عينى ) يا در درون ذات ( ذهنى يا روانى ) مىپذيريم و مىگوييم : زمان وجود دارد ( يا در طبيعت خارج ) يا ( در درون ذات اعم از ذهن و روان ) . تا اينجا موضوع زمان در مسائل پنجگانه‌اى كه مطرح كرديم روشن است .\r\nاكنون مىبينيم آيا مىتوانيم موضوع زمان را در همين مسائل پنجگانه ختم كنيم يا نه ؟ با كمى دقت خواهيم ديد كه با درك مسائل مزبوره توانسته‌ايم تنها گامهايى چند در دهليز ورودى به موضوع برداريم .\r\nچند مسئله عالى در بارهء زمان\r\nاكنون مىخواهيم خود را آمادهء ورود به موضوع زمان نموده مسائل عالىترى را مطرح كنيم :\r\n1 - زمان و تحليل و تركيب حوادث :\r\nاگر واحدهاى حوادث منشأ به وجود آمدن زمان در ذهن ما باشد ، اين سؤال مطرح خواهد شد كه ما غالبا مىتوانيم در عين مشاهدهء يك حادثهء مجموعى تركيب دهندهء آن مجموعه را كه خود رويدادهاى قبلى است در نظر بگيريم .\r\n( مثلًا حركت قطار را مىبينيم ، ولى مىدانيم كه براى به وجود آمدن حركت قطار ده ها بلكه صدها واحد از رويدادها لازم است . ) در اين هنگام كه يك واحد حادثهء مركب را به حوادث كوچكتر كه به منزلهء عوامل حادثهء مركب مىباشد تحليل مىكنيم ، مىدانيم كه آن حوادث در گذشته روى داده است ، آيا آن كشش متصل در جريان ( زمان ) را كه از حركت قطار انتزاع كرده بوديم در همان لحظهء آغاز تحليل متوقف ساخته و در ذهن خود كشش متصل در جريان ولى منفى ( زمان گذشته ) را درمىيابيم ؟\r\n","description":"","footnote":"","page_name":" 170 ","page_number":174},
  {"content":"\r\n\r\nيا اين كه وضع ذهنى ما در هر دو حالت ( مشاهدهء حركت قطار ) و ( توجه برويدادهاى قبلى كه مانند عواملى حركت قطار را به وجود آورده‌اند ) يكى است ؟ و يا اين كه دو كشش متصل در جريان ( زمان فعلى و قطعات زمان گذشته ) براى ما نمودار مىشود ؟ همچنين ما در لحظهء كنونى يك حادثه و حركت را بينيم ، ولى به جهت تجربه يا ساير وسايل عمى مىدانيم كه اين حادثه به جهت ارتباط تدريجى با عوامل ديگر رو به تركيب و تاليف رفته و در آينده به شكل يك حادثهء مركب از ده ها رويداد خواهد بود . آيا در اين فرض دو كشش متصل در جريان ( زمان ) را احساس مىكنيم كه يكى همان كشش مربوط به ديدن حادثهء فعلى است و ديگرى را از رويدادهاى آينده كه با حادثهء فعلى تركيب يافته و به صورت يك واحد مجموعى درمىآيد انتزاع كرده‌ايم ؟ همچنين در بارهء حادثه معينى كه در لحظهء حاضر براى ما مطرح است مىتوانيم در عين حال كه زمان حاضر بودن آن را درك مىكنيم ، همين حادثه را متصل به پايان گذشته و آغاز آينده در نظر بگيريم و جاى ترديد نيست كه اين دو فعاليت ذهنى در بارهء زمان حاضر يكى نيست ، زيرا - توجه به خود حادثه در حال حاضر ( مانند چشيدن خود لذت غير از توجه به پديدهء لذت ) غير از توجه به دو نقطهء آغاز و پايان آن است .\r\n2 - آيا زمان به دو نوع حقيقى و مفهومى قابل تقسيم است ؟\r\nدر مسئلهء فوق ديديم كه يك حادثهء معين در زمان حاضر براى ما مطرح مىشود و ما مىتوانيم با تحليل آن حادثه به عوامل پيشين كه خود رويدادهايى بوده و مىتوانستند منشأ انتزاع زمان در گذشته باشند با زمان گذشته روبه رو شويم يا با تركيب دادن همين حادثهء معين در زمان با رويدادهايى كه در آينده اين حادثهء معين را تغيير داده و آن را داراى اجزاء بيشترى خواهند كرد ، با آينده‌اى كه فعلًا در روى همين حادثه متبلور شده است روبه رو شويم .\r\nدر اين مسئله مىخواهيم بدانيم كه آيا ما با دو زمان حقيقى سر و كار داريم يا اين كه زمان حقيقى آن ( كشش متصل در جريان ) است كه هم اكنون در\r\n","description":"","footnote":"","page_name":" 171 ","page_number":175},
  {"content":"\r\n\r\nدرون خود درمىيابيم و گذشته و آينده دو مفهوم خشك از حقيقت جاريهء زمان مىباشند ؟ آن چه كه مىتوان به آسانى پذيرفت اين است كه بگوييم : زمان حقيقى همان ( كشش متصل در جريان است ) كه در حالهاى حاضر ( لحظه ها ) دريافت مىشود ، اما گذشته و آينده و درك پيوستن حادثهء فعلى به پايان گذشته و آغاز آينده مفاهيم خشكى از زمان هستند كه ذهن مطابق خاصيت تجريدى خود توانايى انتزاع و درك آنها را دارد ، اما نبايستى ما به اين زودى مطلبى را بپذيريم كه ذهن آسايش طلب ما دستورش را مىدهد . آيا اين سؤال در اين مورد مطرح نيست كه اگر ما حقيقتاً گذشته و آينده را در درون خود مجسم نكنيم ، حال حاضر ( لحظهء حاضر ) براى ما حقيقتى نخواهد داشت ؟ چنان كه اگر براى ما دو طرف يك خط و لو به طور نسبى مطرح نباشد چگونه مىتوانيم براى آن ، نقطه يا نقاط وسط تصور كنيم ؟ براى بررسى و پاسخ به اين سؤال مسئلهء سوم را در نظر بگيريم كه ذيلًا بيان مىكنيم :\r\n3 - آيا مىتوانيم زمان را به واقعى و ايجادى و تصورى تقسيم كنيم ؟\r\nآن كشش متصل در جريان را كه زمان ناميديم در درون خود احساس مىكنيم ، اين است زمان واقعى وانگهى ما مىتوانيم زمان را در درون خود كوتاه يا دراز كنيم ، يا به عبارت كلىتر ( من ) چنان كه مىتواند فعاليت كرده اراده هايى بسازد ، تصميم را ايجاد كند ، همچنان مىتواند كشش متصل در جريان را بسازد ، آن را كوتاه ( مثلًا يك لحظه ) يا دراز ( مثلًا يك سال ) كند يا كندتر و سريعتر بسازد . به اضافهء دو قسم فوق ، مفهومى از زمان را مانند مفهومى از اجسام و فضا تصور كند ، البته اين تقسيم سه گانه براى زمان ممكن است مشكلاتى را حل و فصل كند .\r\nمثلًا در دو مسئلهء فوق مىتوان گفت : در هر يك از نمودهاى سه گانه\r\n","description":"","footnote":"","page_name":" 172 ","page_number":176},
  {"content":"\r\n( گذشته ، حال ، آينده ) هر سه نوع زمان ( واقعى ، ايجادى ، تصورى ) قابل تطبيق باشد .\r\nزمان واقعى كشش و بروز تدريجى رويدادهاى جهان طبيعت است كه خواه ادراك كننده‌اى وجود داشته باشد يا نه ، اين كشش و تدريج واقعيت دارد ، يعنى در جهان طبيعت همواره اول ريشه سپس درخت و شاخه بوده پس از آنها ميوه نمودار مىگردد .\r\nاين رويدادها مانند خود جهان هستى واقعيت دارد ، خواه ما در بارهء زمان تصورى داشته باشيم يا نه . بهترين دليل اين پديده از زمان مسئلهء اشتياق يا كراهت از رسيدن رويدادها از آينده است كه شتاب و كندى زمان را دگرگون جلوه مىدهد و در عين نظم و قانون حوادث همان رويدادها را در موقع معين مىرساند ، براى توضيح مشروح اين مسئله بحث بعدى ( مسئله 4 ) را با دقت مطالعه فرماييد :\r\nزمان ايجادى - اين مسئله مسلم است كه ما به اضافهء پديده هايى كه ذهن ما آنها را مانند آيينه در خود منعكس مىسازد ، فعاليتهاى ديگرى داريم كه از مقولهء انعكاس و تصوير نمىباشند .\r\nتجسيمات ذهنى از اين قبيل فعاليتها هستند ، شما مىتوانيد مردى را كه نقش ژان والژان را بازى مىكند به عنوان ژان والژان حقيقى تجسيم كنيد ، در بىچارگىهايى كه در آن نقش پيدا است احساس ناراحتى كنيد ، هنگامى كه به نداى وجدان گوش مىكند عظمتش را دريابيد و . . . واضح است كه اين پديده ها در آن شخص كه نقش مىبندد واقعيت ندارد ولى ذهن شما به عنوان رويدادهاى واقعى آنها را مىپذيرد و تجسيم مىكند ، لذا مطابق هر يك از آنها اثر مناسبى ابراز مىدارد .\r\nنوع ديگر از فعاليتهاى ايجادى ذهن ما تجريدهايى است كه روى حقايق انجام مىدهد . مثلًا افراد گوناگونى را ديده و يك مفهوم كلى را از آنها تجريد مىكند\r\n","description":"","footnote":"","page_name":" 173 ","page_number":177},
  {"content":"\r\nمسلم است كه اين مفهوم كلى ( اگر چه به اصطلاح جورج بار كلى هم بوده باشد ) بدون تجريد از خصوصيات فردى امكان پذير نخواهد بود .\r\nنوع سوم از فعاليتهاى ايجادى تمام قضاياى ( انشايى عقلى ) به اصطلاح كانت مىباشد ، اين قضيه كه ( اجتماع نقيضين محال است ) با نظر به واحدهاى تشكيل دهنده و حالت تركيبى آن به هيچ وجه نمىتواند از قبيل انعكاس آيينه‌اى در ذهن بوده باشد . از همين قبيل است فعاليت ذهنى كه محصول آن ( بىنهايت ) است ، اين مفهوم ( بىنهايت ) كه در قلمرو شناسايىها به طور فراوان مورد توجه ما است به هيچ وجه داراى صورتى نيست كه در ذهن ما منعكس شود ، اين فعاليتها را فعاليت ايجادى ذهن مىناميم .\r\nنوعى از زمان در درون ما نمودار مىگردد كه نمىتوان گفت : انعكاسى از عين تدريجى بودن رويدادهاى جهان طبيعى است ، بلكه ذهن ما با خاصيت سازندگى كه دارد مىتواند يك حادثهء معين را تحليل يا تركيب نموده در اين تحليل و تركيب حوادث كوچكتر را در بسترى از زمان بگستراند ، خواه اين بستر زمان گذشته باشد ، خواه آينده ، چنان كه در مسئلهء اول از ( چند مسئلهء عالى در بارهء زمان توضيح داديم .\r\nبدينسان ما مىتوانيم با قطع نظر از جريان زمان حال كه آن را درمىيابيم نقطه‌اى از زمان را به عنوان حال ايجاد كنيم كه ميان پايان گذشته و آغاز آينده را نمودار بسازد ، ولى از نظر زمان واقعى چنين نقطه‌اى كه تقريباً منفصل از گذشته و آينده و به عنوان حال بوده باشد وجود ندارد ، مگر بنا به نظريهء ثبوت كوچكترين مقدار زمان « كوانتم زمان » كه مىگويد : چنان كه خود رويدادهاى جهان هستى به كوانتمهاى نهايى مىرسد همچنين زمان نيز براى خود كوچكترين مقدار دارد .\r\nزمان تصورى - چنان كه مىتوانيم از موضوعات جهان طبيعت مفاهيمى را در ذهن خود تصور كنيم ، همچنين مىتوانيم از ( كشش متصل در جريان ) مفهومى به عنوان زمان در ذهن خود منعكس بسازيم .\r\nشايد اغلب مسائلى كه در بارهء زمان مطرح مىكنيم از همين قسم باشد ، دو نوع\r\n","description":"","footnote":"","page_name":" 174 ","page_number":178},
  {"content":"\r\n\r\nاز زمان گذشته ( ايجادى و مفهومى ) تقريباً جنبه فعاليت و بازيگرى ذهن در بارهء زمان بودند .\r\n4 - ( من ) و زمان\r\nممكن است چنين تصور شود كه مباحث گذشته در بارهء زمان تكليف وضع روانى ما را در مقابل اين پديده يك سره كرده است و جايى براى بررسى من و زمان وجود ندارد ، ولى اين يك تصور ابتدايى است كه با توجه به موضوع من كه حوادث براى او به عنوان لذت بار يا موجب كراهت . . . بوده باشد ، ( مانند خود لذت و الم و كراهت خود من را رنگ آميزى مىكند ) از بين خواهد رفت .\r\nبراى توضيح اين مسئله از مسائل روشنتر شروع كرده تدريجا به پيش رفت خود ادامه خواهيم داد .\r\nهمهء ما بارها با سه وضع روانى متفاوت با زمان آينده سر و كار داشته‌ايم . اين حالات سه گانهء روانى بقرار ذيل است :\r\n1 - اشتياق به رسيدن رويدادهايى كه مطلوب ما است ، مانند : رسيدن محصولى كه ماده ضرورى معيشت ما است ، يا رسيدن دوست مورد علاقهء ما از سفر كه شديدا مشتاق ديدار او هستيم .\r\n2 - كراهت از رسيدن رويدادها از آينده مانند : علامات پيرى يا لزوم ملاقات با كسى كه مورد تنفر و انزجار ما است .\r\n3 - بىطرفى وضع روانى ما در مقابل رويدادهايى كه از آينده خواهند رسيد .\r\nهر يك از دو حالت اول و دوم به جهت شديد و ضعيف بودن اشتياق و كراهت شايد تا بىنهايت مراتب گوناگون داشته باشند ، همچنين اگر با يك دقت نظر در وضع بىطرفى من بررسى كنيم ، خواهيم ديد بىطرفى يك حالت بسيط حقيقى نيست كه وضع روانى ما در مقابل حوادث به خود بگيرد ، بايستى اين حالت روانى را ناخود آگاهى يا غفلت از رويدادهاى آينده معرفى كنيم . اما اگر تمام حوادثى را كه از راه خواهند رسيد\r\n","description":"","footnote":"","page_name":" 175 ","page_number":179},
  {"content":"\r\n\r\nو ممكن است به وجهى از وجوه به ما ارتباط داشته باشند بررسى كنيم ، خواهيم ديد با نظر به انگيزه هاى درونى ما ، تقسيم بندى شده و به اقسام گوناگونى از مطلوب و غير مطلوب تفكيك مىشوند .\r\nدر هر يك از حالات سه گانه من دريافت مخصوصى در بارهء زمان خواهد داشت در حالت اول يعنى اشتياق به رسيدن رويدادها سرعت زمان كند دريافت مىشود و انسان گمان مىكند زمان با امتداد بيشتر از معمول از راه مىرسد و بالعكس هنگامى كه رويداد آينده مورد تنفر و اندوه زاى باشد ، در هنگام توجه به زمان شتاب بيشترى در گذشت زمان درك مىگردد ؟ با يك عبارت جامعتر هر چه كه بخواهيم حادثه را در جويبار تدريجى الجريان سريعتر به سوى خود بكشيم حركت و گذشت لحظات كندتر خواهد شد و هر چه كه بخواهيم حادثه را در جاى خود در نقاط آينده ميخكوب كنيم حركت آن حادثه به سوى ما با شتاب دريافت خواهد شد .\r\n5 - ( من ) و احساس زمان حال كه در گذر است\r\nحوادث فعلى كه يكى پس از ديگرى سپرى مىشود ، از لحاظ دريافت شتاب يا كندى حركت باز مربوط به چگونگى وضع روانى ما با آن حوادث است . به طور كلى هنگامى كه حوادث براى ما لذت بار و خوشايند باشند و من با اشتياق و تمركز قواى ذهنى با آن عوامل لذت در تماس باشد ، عبور زمان محسوس نمىشود ، ولى پس از توجه به اين كه به كدامين نقطه از زمان رسيده‌ايم ، شتاب زيادى در گذشتن زمان احساس مىكنيم . مثلًا مدت سه ساعت در مجمعى با حوادث خوشايندى روبه رو شده‌ايم ، هنگامى كه به خود مىآييم مىپرسيم ساعت چند است ؟ وقتى كه معلوم مىشود سه ساعت گذشته است مىگوييم : چطور ؟ دوباره به ساعتتان نگاه كنيد ، مانند اين است كه نيم ساعت بيشتر مجمع ما طول نكشيده است .\r\nاما در موقع فرو رفتن من در حوادث اندوهبار و دردناك با اين كه تمركز قوا و مبارزه با درد سر تا سر من را فرا گرفته است ، با اين حال زمان با حركت بسيار كندى\r\n","description":"","footnote":"","page_name":" 176 ","page_number":180},
  {"content":"\r\n\r\n\r\nخود را براى ما نمودار مىسازد ، گاهى هم از شدت درد و اندوه چنين گمان مىكنيم كه زمان به كلى از حركت ايستاده است .\r\n6 - ( من ) و احساس زمانى كه گذشته است\r\nهنگامى كه در حال حاضر به عقب بر مىگرديم و حوادث متعاقب را كه در بستر زمان ديده و يا با آنها ارتباط داشتيم به نظر مىآوريم مىبينيم : به جهت سپرى شدن آن حوادث و بريده شدن ارتباط آنها با من كنونى ما ، حساسيت مستقيمى در بارهء آنها نداريم ، يعنى چون حوادث گذشته از اختيار ما و امكان تماس با ما گسيخته شده است ، از اين جهت كندى و شتاب در بارهء آنها احساس نمىكنيم .\r\nمسأله‌اى كه هست اين است كه هنگامى كه امروز بر محصول تراكم يافتهء آن حوادث توجه مىكنيم ، زمان به طور ظريف خود را كنار مىكشد و آن كشش شصت ساله مثلًا ، مانند يك شبح مبهم در افق دور دستى براى ما چشمك مىزند ، در اين موقع مىگوييم : زمان چه قدر با شتاب گذشته است ، مثل اين كه ديروز بود من يك دانش آموز بودم و . . . علت اين احساس چنان كه گفتيم بر كنار شدن حوادث از جويبار واقعى زمان در من مىباشد ، به همين جهت است كه مطابق بعضى از آيات در روز رستاخيز مردم گذشت زمان زندگى دنيوى را خيلى ناچيز احساس خواهند كرد .\r\n7 - آيا ممكن است ( من ) انسانى زمان را درك نكند ؟\r\nبا نظر به مشخصات من و خواص شگفت انگيز آن پاسخ اين سؤال مثبت است . ما دو قسم مىتوانيم مطرح نشدن زمان را براى من در نظر بگيريم :\r\n1 - هنگامى كه با خود حوادث با قطع نظر از وقوع آنها در جويبار زمان و لذت بخش يا دردناك بودن آنها سر و كار داشته باشيم ، در اين حالت من مانند آيينه‌اى است كه حركت را از اجسام متحرك ( كه در مقابلش قرار گرفته است ) منها كرده تنها خود حادثه را درمىيابد ، اين گونه تماس با رويدادها ممكن است از عدم رشد من بوده باشد به طورى كه زمان و ساير مقولات براى او مطرح نيست و ممكن است به جهت اهميت خود\r\n","description":"","footnote":"","page_name":" 177 ","page_number":181},
  {"content":"\r\nرويدادها نه از جهت جريان يكى پس از ديگرى بوده باشد .\r\n2 - من انسانى مىتواند با به دست آوردن رشد بيشتر جهان هستى را يك پارچه در مقابل خود بر نهد و آن را به عنوان يك واحد تماشا كند يا دريابد . بدون ترديد اين حالت براى من امكان پذير است ، چنان كه در پيش تازان كاروان بشريت مشاهده مىشود ، آنان مىتوانند انسان صدها هزار سال پيش را به انسان صدها هزار سال بعد و نقطهء زمانى را كه كهكشانها انفجار خود را آغاز كرده‌اند تا آن نقطهء نهايى طبيعت در پيش رو نهاده و آن را نظاره كنند . يا چنان كه گفتيم دريابند ، انديشهء انسان در اين حالت غير از انديشهء او در حالات معمولى من است . اين مطلب است كه جلال الدين در ابيات مورد تفسير مىگويد :\r\n\r\nفكرت از ماضى و مستقبل بود\r\nچون از اين دو رست مشكل حل شود\r\n\r\nتوضيح اين كه پديدهء زمان با اين كه يك مقولهء بىطرف از حقايق جلوه مىكند ، ولى چنان كه از مباحث فوق به دست آورديم ، زمان واقعى از زمانهاى سه گانه عبارت است از حقيقت سيستم در جريان جهان طبيعت ، وقتى كه اين اصل را بپذيريم كه سيستم در جهان طبيعت ، همان جهان عينى ما است و معلومات ما محصول همين سيستم در جريان است ، در حقيقت اين مسئله را پذيرفته‌ايم كه بدون درك زمان خود سيستم در جريان نيز مجهول خواهد ماند و بالعكس بدون درك سيستم در جريان موضوع زمان براى ابد جزء معماها خواهد ماند .\r\nبا در نظر داشتن اين ارتباط بلكه با توجه به اين اتحاد چگونه مىتوانيم بگوييم انديشهء ما مىتواند با حذف زمان حقايق را درك كند ؟ و چون سيستم در جريان از همه جهات نسبى و تدريجى براى ما طرح خواهد شد ، لذا هرگز نخواهيم توانست يك انديشه لازم و كافى در بارهء جهان به عنوان يك واحد داشته باشيم ، پس ناچاريم با تحصيل رشد شخصيت روانى از راه علم و شهود من را برشد طبيعى خود برسانيم ، چنان كه در قسم دوم از ( مطرح نشدن زمان براى من بيان نموديم ) تا در نتيجه انديشهء ما در جهان به طور عالىتر مثمر گشته و براى گام زدن در مسير الهيات آماده شويم .\r\n","description":"","footnote":"","page_name":" 178 ","page_number":182},
  {"content":"\r\n\r\nاين نكته را هم متذكر مىشويم كه مباحثى را كه در بارهء زمان مطرح كرديم از حدود چند مقدمه براى بحث نهايى تجاوز نمىكند ، ولى اين مباحث مىتواند تا حدودى مقصد جلال الدين را از ابياتى مانند بيت مورد تفسير روشن بسازد .\r\n\r\n( ( 185 ) ) بر مثال موجها اعدادشان\r\nدر عدد آورده باشد بادشان\r\n( ( 186 ) ) مفترق شد آفتاب جانها\r\nدر درون روزن ابدانها\r\n\r\nمردان الهى در يك وحدت عالى با يكديگر متحد مىباشند\r\nاين مسئله هم بارها در كتاب مثنوى مورد تذكر قرار گرفته است :\r\n\r\nجان گرگان و سگان از هم جداست\r\nمتحد جانهاى شيران خداست\r\n\r\nولى ، كثرت موج تو را در غلط انداخته است .\r\nاين اتحاد و يگانگى را در نمودهاى ابتدايى روان كاملًا مىتوان مشاهده كرد هنگامى كه يك ايدهء عالى مورد پذيرش گروهى قرار گرفت ، افراد آن گروه با تمام اختلافات در شئون زندگانى ، بلكه با تمام اختلاف در اجزاء درونى و برونى داراى يك وحدت عالى روحى مىباشند كه لذايذ و آلام آنها در حقيقت از يك انگيزه و به يك ماهيت نمودار مىگردد و اين مطلب بسيار روشن است .\r\nآن گاه كه ايده آل خود خدا مىباشد و گروندگان با تمام شخصيتشان به اين ايده آل مىگروند ، ارواح آنان كه در حقيقت زير بناى كالبد مادى و شئون طبيعى شان مىباشد ، چنان اتحادى پيدا مىكنند كه با اين كه هر يك از افراد آنها زمان و مكان و خصوصيات مشخصى را اشغال مىكنند ، با اين حال در يك اتحاد معقول و روحانى به سر مىبرند . اما اين ماييم كه با ديده گان معمولى فرديت آنها را به حساب آورده و\r\n","description":"","footnote":"","page_name":" 179 ","page_number":183},
  {"content":"\r\nهر يك از آنها را موجود مستقلى مىانگاريم و گمان مىكنيم كه مانند ساير موجودات از يكديگر گسيخته مىباشند ، در صورتى كه كثرت آنان مانند كثرت نوسانات امواج دريا است كه در روى آب دريا كثراتى نشان مىدهد ، ولى هرگز واقعيت ندارد ، بلكه اين تحرك آب است كه امواج متعدد را ايجاد كرده و كثرتها را نمودار مىسازد .\r\nكالبدهاى مادى انسانها به منزلهء همان بادهاى بىاساس است كه ارواح افراد مردان الهى را متكثر نشان مىدهد ، يا مانند آن روزنه ها هستند كه با تمام اختلاف نقاطى كه در عرصهء هستى اشغال كرده‌اند ، وسيلهء ديد يك روح هستند . ( چنان كه چشم و گوش و قواى شامه و ذائقه و لامسهء ما ، حواسها و روزنه هاى گوناگونى هستند ، ولى در اين كه همهء آنها معلومات و دريافتها را به يك روح منتقل مىسازند يك واحد و مجموعهء هماهنگ مىباشند ، چنان كه اگر دقت كنيم خواهيم ديد كه يك روح است كه همهء آنها را تحت اختيار گرفته و از آنها بهره بردارى مىكند ) .\r\n\r\nعقل جز از رمز اين آگاه نيست\r\nواقف اين سر به جز الله نيست\r\n\r\nبارها گفتيم كه عقل جزيى نظرى كه سر و كارش با مقولات ساختگى از طبيعت و شئون آن است ، نمىتواند راز نهايى اين وحدت را درك كند ، اگر هم بخواهد كوششى در اين راه نموده و از پشت پردهء تكثرات وحدت را بفهمد ، نتيجه‌اى جز مقدارى از رموز و اشارات نخواهد گرفت . چنان كه در شناخت خداوند متعال همين مقدار را درك مىكند كه اين جهان با اين عظمت آهنگى دارد كه از آن بيرون مىآيد و اين آهنگ سازنده‌اى را نيازمند است ، اما سازندهء آن كيست ؟ و حقيقت آن كدام است ؟ درك آن از ماهيت عقل نظرى ساخته نمىباشد .\r\nآن چه كه عقل نظرى مىگويد اين است :\r\n\r\nكس ندانست كه منزلگه معشوق كجاست\r\nاين قدر هست كه بانگ جرسى مىآيد\r\n\r\n","description":"","footnote":"","page_name":" 180 ","page_number":184},
  {"content":"\r\n\r\nيا به قول شاعر ديگر :\r\n\r\nآستين بر روى و نقشى در ميان افكنده اى\r\nخويشتن تنها و شورى در جهان افكنده اى\r\nخود نهان چون غنچه و آشوب استيلاى عشق\r\nدر نهاد بلبل فرياد خوان افكنده اى\r\nهيچ نقاشى نمىبيند كه نقشى بر كشد\r\nو ان كه ديد از حيرتش كلك از بنان افكنده اى\r\n\r\nعقل جزئى نقشها را مىبيند و از اين نقشها هماهنگى آنها را درمىيابد و اين هماهنگى به جز يك رمز ناقصى از راز . وحدت نمىباشد .\r\n\r\n( ( 191 ) ) در بيان نايد جمال خال او\r\nهر دو عالم چيست عكس خال او\r\n( ( 192 ) ) چون كه من از خال خوبش دم زنم\r\nنطق مىخواهد كه بشكافد تنم\r\n\r\nمىخواهم براى تفاهم جهان را به خال صورت « او » تشبيه كنم و در بارهء اين زيبايى گفتگو كنم ، كالبد مادىام تحمل گفتن اين سخن با عظمت را ندارد\r\nروشن است كه آن چه را كه ما در ضمير ناخود آگاه داريم اگر بخواهيم با وضع طبيعى ذهنى كه داريم در قلمرو خود آگاه وارد بسازيم و سپس آنها را در قالب الفاظ بيان كنيم ، درست شبيه به اين است كه اقيانوسى را در يك جوى باريك و سپس آن جوى باريك را در قالب كف ناچيزى نمودار بسازيم . اين بيان اگر چه از حدود يك تشبيه تجاوز نمىكند ، ولى هنگامى كه حقيقتاً در باره موجودى ناخود آگاه با مقدار توانايى خود آگاه بررسى كنيم خواهيم ديد كه اين تشبيه هيچ گونه صورت گزافه ندارد و به همين\r\n","description":"","footnote":"","page_name":" 181 ","page_number":185},
  {"content":"\r\n\r\nجهت كه روان شناسان به طور صريح مىگويند : اگر آن چه را كه در ناخود آگاه وجود دارد به قلمرو خود آگاه سرازير كنيم ذهن از هم مىپاشد و توانايى تحمل يك صد هزارم آن را هم ندارد .\r\nاين مطلب را متفكرين عالى مقام همچنين گوشزد مىكنند كه هنگامى كه انسان از حدود نمودهاى طبيعت گام فراتر مىگذارد و جهان را به عنوان يك واحد متشكل مجسم مىسازد عظمتى در آن مشاهده مىكند كه مىخواهد كالبد بدن را بشكافد و از قفس تن پرواز كند .\r\nتفسير ابيات\r\nخداوند متعال در بارهء ايجاد انسانها با فرشتگان گفتگو مىكرد ، در صورتى كه ارواح انسانها در درياى قدرت خداوندى غوطه ور بودند . فرشتگان ساده لوح مىگفتند اين انسان را چرا مىآفرينى تا كشتارها راه بيندازند و حقوق يكديگر را پاى مال كنند ؟ اينان مشغول چنين گفتگو بودند و ارواح انسانها در درياى قدرت الهى بر آنها كف مىزدند و ( به اصطلاح به جلوگيرى آنان در فرشتگان مىخنديدند محدود ) آن قلمرو و پيش از آن كه نفس كلى مانند ( عقل كلى هگل ) پا بست اين كالبدهاى مادى شود به هر چه كه در پهنهء هستى وجود داشت دانا بودند . آنان پيش از خلقت طبيعى افلاك و كرات را ديده بودند . پيش از آن كه از دانه ها در جهان هستى اثرى باشد نان را كه محصول دانه ها است خورده بودند . آنان پيش از اين كه به كالبد مادى وارد شوند و داراى قواى دماغى شوند در درياى انديشه غوطه ور بودند . آنان بدون وسايل طبيعى بخواسته هاى خويش پيروز گشته بودند . باز هنگامى كه مىگويم : در آن قلمرو در انديشه ها فرو رفته بودند ، گمان مبر كه حقيقتاً اين انديشه هاى گسيخته پر از واحدهاى نسبى از معلومات محدود بوده است ، در آن قلمرو انديشه معناى ديگرى دارد كه اگر با كلمهء سر تا پاى روشنايى و نور تعبير كنيم مناسبتر خواهد بود ، اما چه كنم من با تو حرف مىزنم كه تنها با كلمهء فكرت و امثال آن سر و كار دارى . چرا در آن پشت پرده مسئله انديشه مطرح نبوده است ؟ براى اين كه واحدهاى انديشه از زمان گذشته و حال\r\n","description":"","footnote":"","page_name":" 182 ","page_number":186},
  {"content":"\r\nو آينده و امثال اين مفاهيم ريشه مىگيرد و اين مفاهيم هرگز شما را به معلوم مطلق و روشنايى همه جانبه هدايت نخواهد كرد .\r\nشما مىگوييد : در اين جهان طبيعى چاره‌اى جز تقيد به همين مفاهيم نداريم ، پس نمىتوانيم راهى بجز همين انديشه هاى منطقى معمولى در پيش بگيريم .\r\nمىگويم : درست است ، اما توجه كنيد كه در همين زندگانى مادى شما مىتوانيد با رشد دادن من و تكميل شخصيت ، زمان را با تمام خصوصياتش زير پا نهاده و بما فوق زمان قدم بگذاريد .\r\nآنان در آن قلمرو تمام موجودات را كه امروزه در اين جهان طبيعى براى تو با كيفيت جلوه مىكنند ، بدون كيفيتهاى محدود كننده ديده بودند . پيش از آن كه قوانين طبيعت بجريان بيفتد معادن را ديده و صحيح و خالص را از قلب و ناقص تشخيص داده بودند .\r\nآنان پيش از آفرينش انگور بادهء شراب طهور را سر كشيده‌اند . آنان در فصل تموز مىدانند كه دى چيست و خاصيت آن كدام است . در شعاع شمس قرار مىگيرند ، ولى سايه ها را درك مىكنند .\r\nآرى اين روح است ، اين يك موجود طبيعى معمولى نيست كه تا چيزى در مقابل او و با او تماس مستقيم مادى نداشته باشد اثرى از او نپذيرد . اين روح انگور را مىبيند ، ولى از همان انگور نتيجهء نهايى آن را هم مشاهده مىكند كه شراب است . در كتم عدم مىتواند با وجود آشنايى پيدا كند . آسمان عظمت در دور ايشان جرعه نوش شراب طهور الهى است و از جودشان خورشيد پوشاكهاى طلايى مىپوشد .\r\nيك مسئله با اهميت ديگرى را هم گوشزد كنم : اگر تو چند نفر از آنها را در يك جا ديدى اگر چه عدد آنها از ششصد هزار هم تجاوز كند اشتباه مكن و گمان مبر كه آنان واقعا متكثر و مختلفاند ، آنان مانند آب دريا يك حقيقت واحد بيش نيستند كثرات آنها به منزلهء امواجى است كه در سطح دريا نمايان مىشود و براى آدم ساده لوح كثرت نشان مىدهد ، اما انسانى كه از دريا و باد خبر دارد ، مىداند كه اين امواج\r\n","description":"","footnote":"","page_name":" 183 ","page_number":187},
  {"content":"\r\nمتكثر نتيجهء دخالت باد در آب دريا بوده و وحدت آب دريا را نمىتواند به هم بزند و تكثرى ايجاد كند .\r\nباز مثال ديگرى براى شما بزنم : آيا ديده‌ايد كه آفتاب از روزنه هاى متعدد مىتابد ؟ چرا ، همهء شما اين پديده را همواره مشاهده مىكنيد . آيا اين روزنه هاى متعدد مىتواند حقيقت آفتاب را كه يك واحد بيش نيست متعدد و متكثر بسازد ؟ البته نه . همچنين است روح كلى كه افراد اولياء الله هر يك حصه‌اى از آن را در درون كالبد خود جاى داده‌اند و در حقيقت كالبد مادى آنان به منزلهء روزنه هاى گوناگونى هستند كه يك روح را نشان مىدهند . اين را بدانيد كه آنان كه در اين مسئله عالى در ترديد و شك افتاده‌اند همانها هستند كه در لابه لاى پرده هاى مادى بدن محجوب مانده‌اند .\r\nاين تفرقه ها و تكثرات تنها در روح حيوانات است . اما نفس انسانى يك واحد حقيقى است [ چنان كه خداى ما مىفرمايد 
  ] : « و ما خلقكم و لا بعثكم الا كنفس واحده . » ( آفرينش و است مانند يك نفس ) .\r\nباز اگر بخواهيد به راز وحدت كه ( چنان كه خداى ما مىفرمايد ) محشور شدن شما نيست مگر گفتم بيشتر آشنا شويد به آن روايت متوجه شويد كه مىگويد : خداوند از شعاع نور خود به اولياء الله افكنده است . آيا مىتواند شعاع نور الهى متكثر و محدود شود ؟ اما عقل نظرى ، بىنوا عقل نظرى هر چه كه مىكوشد از اسرار اين وحدت آگاه شود ، هر قدمى كه در اين راه بر مىدارد با ياس و نوميدى بر مىگردد و اگر هم چيزى در اين باره دستگيرش شود رمز و اشاره‌اى است كه درمىيابد نه حقيقت راز الهى را . كسى كه به تمام معنى از اين راز بزرگ اطلاع دارد تنها خدا است .\r\nشما خيلى نكوشيد كه عقل اين گونه اسرار را درك كند ، زيرا - مثل شما در اين كوشش اين است كه مىخواهيد به يك كر مادرزاد اصرار كنيد كه تو بايستى حتماً صداى سرنا را بشنوى .\r\nلحظاتى چند مهلتم بدهيد تا كمى در بارهء خال جمال الهى با شما سخن بگويم ، اما چگونه به اين سخن آغاز كنم در صورتى كه وصف جمال خال او به گفتار راست نيايد ،\r\n","description":"","footnote":"","page_name":" 184 ","page_number":188},
  {"content":"\r\nزيرا - تمام جهان هستى خال ناچيزى در عكس او است كه در هستى نمودار گشته است . چون به خود مىنگرم مىبينم هنگامى كه مىخواهم در مورد اين خال زيبا سخنى بگويم ناطقهء من مىخواهد كالبد تن را بشكافد . آن چه كه براى من انگيزهء شادى و خوشى است اين است كه مانند يك مورچهء محقر و ناچيز در خرمن بىكران هستى بارى كه از موجوديت من زيادتر است بردارم و حركت كنم . آن خدايى كه تمام روشنايىها روشنى خود را از او مىگيرند ، خود نمىگذارد در بارهء او صحبتى كنم .\r\n","description":"","footnote":"","page_name":" 185 ","page_number":189},
  {"content":"\r\n\r\n\r\nبسته شدن تقرير معنى حكايت به سبب ميل مستمعان به استماع ظاهر\r\n\r\n( ( 195 ) ) بحر كف پيش آرد و سدّى كند\r\nجر كند از بعد جر مدّى كند\r\n( ( 196 ) ) اين زمان بشنو چه مانع شد مگر\r\nمستمع را رفت دل جاى دگر\r\n( ( 197 ) ) خاطرش شد سوى صوفىّ قُنق\r\nاندر آن سودا فرو شد تا عنق\r\n( ( 198 ) ) لازم آمد باز رفتن زين مقال\r\nسوى آن افسانه بهر وصف حال\r\n( ( 199 ) ) صوفى صورت مپندار اى عزيز\r\nهمچو طفلان تا كى از جوز و مويز\r\n( ( 200 ) ) جسم ما جوز و مويز است اى پسر\r\nگر تو مردى زين دو چيز اندر گذر\r\n( ( 201 ) ) ور تو اندر نگذرى ( 1 )  اكرام حق\r\nبگذراند مر تو را از نه طبق\r\n\r\nاقيانوس متلاطم معانى گاهى خود براى خود سدى ايجاد مىكند\r\nجلال الدين در ابيات فوق مىخواهد علت انصراف شنوندگان را از شنيدن حقايق الهى كه مورد بحث بود بيان كند . اين علت را هم با عامل درونى و هم با عامل برونى توضيح مىدهد .\r\nعامل درونى را با همان تشبيهى كه بيان كرده است توضيح مىدهد . يعنى درياى درونى جلال الدين در تلاطم آمده بود و مرتب در حال جزر و مد بود ، اما ناگهان اين درياى متلاطم از شدت حركتش كاسته شده امواج خود را به بيرون از خود دريا روانه نمىسازد ، گويى خود درياى درونى جلال الدين كفهايى با خود آورده بود كه سد راه جريان امواج گشتند . اين مطلب از نظر روانى كاملًا مشهود است ، هنگامى كه يك فرد در بارهء حقيقتى مشغول سخن گفتن است - به طور ناخود آگاه مطلبى به زبانش مىآيد كه نمىگذارد مطالب ديگر را توضيح بدهد و به سخن گفتن خويش ادامه بدهد .\r\n","description":"","footnote":" ( 1 ) در بعضى نسخ : اندر بگذرى . . ","page_name":" 186 ","page_number":190},
  {"content":"\r\n\r\nگاهى ديده مىشود كه سخن گويان در بروز اين گونه حالات مىگويند : بلى ، ديگر در همين جا توقف مىكنيم ، زيرا - مطالب ريشه دارى وجود دارد كه نمىتوان آنها را به زبان آورد يا با سخنانى از اين قبيل عذر سكوت خود را توضيح مىدهند .\r\nاما عامل برونى را در ابيات فوق چنين توضيح مىدهد كه شنوندگان من كه در باره صوفى مهمان خاطراتى اندوخته بودند اكنون ذهنشان به همان خاطرات منعطف شده و مىخواهند دوباره در بارهء آن مرد الهى به سخن گفتن بپردازيم .\r\nتفسير ابيات\r\nهمه ما ديده‌ايم كه دريا در حال جر و مد ( جزر و مد ) گاهى كفهايى با خود مىآورد ، اگر اين كفها داراى اجسام با مقاومت باشند مانع از جلو رفتن امواج مىشوند .\r\nاكنون بشنو كه مانع پيش رفت ما در مبحث فوق چه بود ؟ اين مستمعان بودند كه ذهنشان به سوى صوفى مهمان منتقل شد و در بارهء داستان آن مرد الهى تا گردن غوطه ور گشتند .\r\nما هم لازم مىبينيم كه مطابق خواست شنوندگان بر گرديم و براى توصيف حال انسانى همان افسانه را تعقيب كنيم . ما كه در بارهء آن مرد الهى صحبت خواهيم كرد متوجه باشيد كه با صورت و ظاهر او كارى نخواهيم داشت ، زيرا - سر و كار داشتن با صورت مانند مشغوليت كودكان با گردو و مويز است . تو كه گام در راه شخصيت انسانى بر مىدارى از اين گردو و مويز فريبا دست بردار . آرى جسم مادى ما و خواسته هايش همانند كودك و مويز و گردو است ، بياييد در اين راه بكوشيم كه من را به مراتب عالى انسانيت متوجه كنيم و او را از اين علايق پست نجات بدهيم . اگر ديديم كه از قدرت ما ساخته نيست به اين حقيقت متوجه شويم كه خداوند بزرگ از راه اكرام و انعام مىتواند دست ما . باز در اين مورد مىبينيم جلال الدين يك حالت را بگيرد و از مزاياى فريبنده نجات بدهد .\r\n","description":"","footnote":"","page_name":" 187 ","page_number":191},
  {"content":"\r\n[ باز در اين مورد مىبينيم جلال الدين يك حالت روانى و تركيبى بسيار عالى پيدا مىكند و نمىگذارد احساس نقص و ناتوانى ما را به پرتگاه يأس و نوميدى ساقط كند ، مىگويد :\r\n\r\nور تو اندر نگذرى اكرام حق\r\nبگذراند مر تو را از نه طبق\r\n\r\nدر اوايل مثنوى هم با چنين تحريك روحانى گفته است : بيا اين كثرات محسوس ماده را بگداز و آب كن و الا :\r\n\r\nگر تو نگدازى عنايتهاى او\r\nخود گدازد اى دلم مولاى او\r\n\r\n","description":"","footnote":"","page_name":" 188 ","page_number":192},
  {"content":"\r\n\r\nالتزام كردن خادم تيمار بهيمه را و تخلف نمودن\r\n\r\n( ( 202 ) ) بشنو اكنون صورت افسانه را\r\nليك هين از كه جدا كن دانه را\r\n( ( 203 ) ) حلقهء آن صوفيان مستفيد\r\nچون كه در وجد و طرب آخر رسيد\r\n( ( 204 ) ) خان بياوردند بهر ميهمان\r\nاز بهيمه ياد آورد آن زمان\r\n( ( 205 ) ) گفت خادم را كه در آخور برو\r\nراست كن بهر بهيمه كاه و جو\r\n( ( 206 ) ) گفت لا حول اين چه افزون گفتن است\r\nاز قديم اين كارها كار من است\r\n( ( 207 ) ) گفت تر كن آن جُوَش را از نخست\r\nكآن خرك پير است و دندانهاش سست\r\n( ( 208 ) ) گفت لا حول اين چه مىگويى مها\r\nاز من آموزند اين ترتيبها\r\n( ( 209 ) ) گفت پالانش فرو نه پيش پيش\r\nداروى منبل ( 1 )  بنه بر پشت ريش\r\n( ( 210 ) ) گفت لا حول آخر اين حكمت گذار\r\nجنس تو مهمانم آمد صد هزار\r\n( ( 211 ) ) جمله راضى رفته‌اند از پيش ما\r\nهست مهمان جان ما و خويش ما\r\n( ( 212 ) ) گفت آبش ده و ليكن شير گرم\r\nگفت لا حول از توام بگرفت شرم\r\n( ( 213 ) ) گفت اندر جو تو كمتر كاه كن\r\nگفت لا حول اين سخن كوتاه كن\r\n( ( 214 ) ) گفت جايش را بروب از سنگ و پشك\r\nور بود تر ريز بر وى خاك خشك\r\n( ( 215 ) ) گفت لا حول اى پدر لا حول كن\r\nبا رسول اهل كمتر گو سخن\r\n( ( 216 ) ) گفت بستان شانه پشت خر بخار\r\nگفت لا حول اى پدر شرمى بدار\r\nگفت دم افسار را كوته ببند\r\nتا ز غلتيدن نيفتد او ببند\r\nگفت لا حول اى پدر چندين منال\r\nبهر خر چندين مرو اندر جوال\r\nگفت بر پشتش فكن جل زود تر\r\nز انكه شب سرماست اى كان هنر\r\nگفت لا حول اى پدر چندين مگو\r\nاستخوان در شير نبود تو مجو\r\n\r\n","description":"","footnote":" ( 1 ) 1 - منبل : به فتح اول و ثالث مرهمى است گياهى كه براى التيام زخم تازه به كار رود . . ","page_name":" 189 ","page_number":193},
  {"content":"\r\n\r\nمن ز تو اُستاترم در فن خود\r\nميهمان آيد مرا از نيك و بد\r\nلايق هر ميهمان خدمت كنم\r\nمن ز خدمت چون گل و چون سوسنم\r\n( ( 217 ) ) خادم اين گفت و ميان بر بست چست\r\nگفت رفتم كاه و جو آرم نخست\r\n( ( 218 ) ) رفت و از آخور نكرد او هيچ ياد\r\nخواب خرگوشى بدان صوفى فتاد\r\n( ( 219 ) ) رفت خادم جانب اوباش چند\r\nكرد بر اندرز صوفى ريشخند\r\n( ( 220 ) ) صوفى از ره مانده بود و شد دراز\r\nخوابها مىديد با چشم فراز\r\n( ( 221 ) ) كآن خرش در چنگ گرگى مانده بود\r\nپاره ها از پشت و رانش مىربود\r\n( ( 222 ) ) گفت لا حول اين چه ماليخولياست\r\nاى عجب آن خادم مشفق كجاست\r\n( ( 223 ) ) باز مىديد آن خرش در راهرو\r\nگه به چاهى مىفتاد و گه بگو\r\n( ( 224 ) ) گونه گون مىديد ناخوش واقعه\r\nفاتحه مىخواند با القارعه\r\n( ( 225 ) ) گفت چاره چيست ياران جسته اند\r\nرفته‌اند و جمله درها بسته اند\r\n( ( 226 ) ) باز مىگفت اى عجب كان خادمك\r\nنى كه با ما گشت هم نان و نمك\r\n( ( 227 ) ) من نكردم با وى الا لطف و لين\r\nاو چرا با من كند بر عكس كين\r\n( ( 228 ) ) هر عداوت را سبب بايد سند\r\nور نه جنسيّت وفا تلقين كند\r\n( ( 229 ) ) باز مىگفت آدم با لطف وجود\r\nكى بر آن ابليس جورى كرده بود ؟\r\n( ( 230 ) ) آدمى مر مار و كژدم را چه كرد\r\nكه همىخواهند او را مرگ و درد ؟\r\n( ( 231 ) ) گرگ را خود خاصيت بدريدن است\r\nكاين حسد در خلق آخر روشن است\r\n( ( 232 ) ) باز مىگفت اين گمان بد خطاست\r\nبر برادر اين چنين ظنم چراست ؟\r\n( ( 233 ) ) باز گفتى حزم سوء الظن توست\r\nهر كه بد ظن نيست كى ماند درست\r\n( ( 234 ) ) صوفى اندر وسوسه و آن خر چنان\r\nكه چنان بادا جزاى دشمنان\r\n( ( 235 ) ) آن خر مسكين ميان خاك و سنگ\r\nكژ شده پالان دريده پالهنگ\r\n( ( 236 ) ) خسته از ره جملهء شب بىعلف\r\nگاه در جان كندن و گه در تلف\r\n( ( 237 ) ) خر همه شب ذكر گويان كاى إله\r\nجو رها كردم كم از يك مشت كاه\r\n\r\n","description":"","footnote":"","page_name":" 190 ","page_number":194},
  {"content":"\r\n\r\n\r\n( ( 238 ) ) با زبان حال مىگفت اى شيوخ\r\nرحمتى كه سوختم زين خام شوخ\r\n( ( 239 ) ) آن چه آن خر ديد از رنج و عذاب\r\nمرغ خاكى بيند اندر سيل آب\r\n( ( 240 ) ) بس به پهلو گشت آن شب تا سحر\r\nآن خر بىچاره از جوع البقر\r\nناله مىكرد از فراق كاه و جو\r\nمستمند از اشتياق كاه و جو\r\nهمچنين در محنت و در درد و سوز\r\nناله ها مىكرد از شب تا به روز\r\n( ( 241 ) ) روز شد خادم بيامد بامداد\r\nزود پالان جست و بر پشتش نهاد\r\n( ( 242 ) ) خر فروشانه دو سه زخمش بزد\r\nكرد با خر آن چه با سگ مىسزد\r\n( ( 243 ) ) خر جهنده گشت از تيزىّ نيش\r\nكو زبان تا خر بگويد حال خويش ؟\r\n\r\nروايت\r\n« الحزم سوء الظن . » ( 1 )  ( حزم و احتياط از بد گمانى است ) .\r\nبا قطع نظر از صحت سند روايت فوق ، مىتوان جملهء مزبور را به دو وجه معنا كرد :\r\nاول - همان معنى كه در ترجمه ياد آور شديم يعنى احتياط در حدود وسوسه ناشى از بد گمانى است . مثلًا در آن محيط كه همه مردم راستگو و در صدق و صفا زندگى مىكنند بدون ترديد احتياطهاى افراطى از بد گمانى خواهد بود .\r\nدوم - مطلوبيت سوء ظن در محيطهايى كه مردم همگى در صدد كوبيدن يكديگر هستند ، در اين صورت احتياط عالىترين روش زندگى خواهد ، چنان كه امير المؤمنين عليه السلام در نهج البلاغه مىفرمايد :\r\n« إذا استولى الصلاح على الزمان و اهله ثم اساء رجل الظن برجل لم تظهر منه خزيه فقد ظلم . و إذا استولى الفساد على الزمان و اهله فاحسن رجل الظن برجل فقد غرر . » ( 2 ) \r\n","description":"","footnote":" ( 1 ) پاورقى مثنوى ، رمضانى ، ص 83 . .  ( 2 ) نهج البلاغه ، ج 3 ، ص 177 . . ","page_name":" 191 ","page_number":195},
  {"content":"\r\n\r\n( هنگامى كه نيكويى و صلاح به زمان و اهل آن زمان غلبه كند ( رايج باشد ) و مردى به مرد ديگر بد گمان شود و از آن شخص كه مورد بد گمانى قرار گرفته است رسوايى و زشتى بروز نكند ، شخص بد گمان در حق او ظلم كرده است و اگر بدى و فساد به زمان و اهلش غلبه كند ( رايج شود ) و كسى در حق ديگرى خوش گمان باشد فريب خورده است ) .\r\nطغرايى در لامية العجم مىگويد :\r\n\r\nو حسن ظنك بالايام معجزة\r\nفظن شراً و كن منها على وجل (\r\n\r\nحسن ظن تو در بارهء روزگار از ناتوانى است تو در بارهء روزگار سوء ظن داشته و همواره در اين باره بيمناك باش . )\r\n\r\n( ( 228 ) ) هر عداوت را سبب بايد سند\r\nور نه جنسيّت وفا تلقين كند\r\n\r\nقانون هم جنس بودن وفا و تعاون در زندگانى است ، لذا تنازع در بقا بايستى انگيزهء غير طبيعى داشته باشد\r\nمسئلهء انجذاب جنس به جنس خود را جلال الدين در مثنوى بارها بيان كرده است . در اين ابيات مىخواهد دو مسئله را در بارهء اين قاعده متذكر شود :\r\nاول اين كه اين كشش و انجذاب جنس به جنس ديگر تنها از نظر پديده هاى متافيزيكى نيست ، بلكه خاصيت آن كشش در نمودهاى زندگانى بايستى آشكار شود .\r\nاين خاصيت عبارت است از وفا و تعاون با يكديگر در زندگى .\r\nدوم توجه دادن به اين حقيقت كه اكنون كه مسئلهء وفا و تعاون در افراد يك جنس روى قاعده و ناموس طبيعى است ، نتيجتا عداوت و كينه توزى ميان آنها احتياج به علت دارد كه با روش طبيعى افراد يك جنس به طور مخالف فعاليت مىورزد .\r\nاما مسئلهء اول ممكن است كشش و انجذاب افراد يك جنس به سوى يكديگر احساس مجانستى است از امكان توالد و تناسل و دسته بندى در موقع مبارزه با اجناس\r\n","description":"","footnote":"","page_name":" 192 ","page_number":196},
  {"content":"\r\nمخالف در زندگانى بوده باشد و اين پديده ها است كه آنان را به سوى يكديگر جذب مىكند .\r\nاگر درست دقت كنيم خواهيم ديد : تعاون مزبور و كشش به سوى يكديگر در حقيقت گسترش وجودى يك موجود با هم نوع و هم جنس خود مىباشد . اين مطلب در قلمرو حيوانات غير از انسان ممكن است صحيح باشد ، ولى در جهان انسانها مطلب مزبور اشكال پيچيده تر و بغرنجترى به خود مىگيرد ، زيرا - انسان به اضافهء آن دو پديده طبيعى ( مسئلهء توالد و گروه بندى در مقابل عوامل مخالف ) داراى فعاليتهاى روانى است كه ده ها پديده ديگر را براى خود اساس زندگانى فرض كرده ، روى آن پديده ها الفت مىگيرد و به كينه توزى مىپردازد .\r\nبراى حيوانات مسئلهء نژاد به مفهومى كه پيش ما انسانها رواج دارد مطرح نيست در گروه حيوانات مسائل اقتصادى و حقوقى و سياسى و اخلاقى و امور قرار دادى و پيمانها و تكامل وجود ندارد ، لذا آن دو پديدهء خام ( توالد و تعاون دسته جمعى ) در مقابل عوامل گوناگون موافق يا مزاحم در قلمرو انسانها شايد آن اندازه ناچيز باشد كه مورد توجه قرار نگيرد .\r\nبه همين جهت است كه ما در بارهء انسانها و تمدنهايى كه با تعاون و همكارى بر پا مىكنند محاسبهء دقيق و منطقى نمىتوانيم به دست بياوريم ، در صورتى كه با اندك ملاحظه تمام پديده هاى مربوط به كشش يا تنفر حيوانات از يكديگر قابل محاسبه و پيش بينى دقيق مىگردد .\r\nبلى يك نكتهء بسيار با عظمت وجود دارد كه قيافهء بحث ما را دگرگون مىكند . اين نكته انسان را در پشت پردهء طبيعت و جريان معمولى آن مطالعه كرده مىگويد : انسان جزء انسان است ، تمام افراد انسانى اجزاء يك پيكرند ، همهء آنان در شعاع نور الهى مشترك مىباشند كه مىتوان گفت : در مرحلهء اول كتب آسمانى و پيامبران و در مرحلهء بعدى مثنوىها و بىنوايانها مىخواهند آن را تثبيت كرده و مردم را به آن اتحاد نوعى فوق انواع معمولى آگاه بسازند ، بلكه طعم آن را بچشانند .\r\n","description":"","footnote":"","page_name":" 193 ","page_number":197},
  {"content":"\r\n\r\nاما مسئلهء دوم - ملاحظه مىشود كه يك اصل كاملًا منطقى است ، زيرا - هنگامى كه فرض كرديد هم نوع بودن يا هم جنس بودن مقتضى اتحاد است ، بنا بر اين كينه توزى و جدايى از يكديگر به علت عارضى نيازمند خواهد بود ، چنان كه هنگامى كه آفتاب طلوع كرده است تابش نور آن به همهء قلمرو نفوذ نور اصل اولى است ، مگر اين كه ديوارى يا جسمى كه از نفوذ نور جلوگيرى كند در مقابل نور خورشيد قرار گرفته و مانع تابش آن بوده باشد .\r\n\r\nخر جهنده گشت از تيزى نيش\r\nكو زبان تا خر بگويد حال خويش\r\n\r\nآرى واقعيت اين است كه افرادى از انسانها در زير دست افراد ديگرى قرار مىگيرند و افراد زبردست ظواهرى از حركات و سكنات افراد زير دست را مىبينند و به همان قناعت كرده به گمان خود روش زندگى زير دستان را تأمين كرده‌اند خوشحال مىباشند . ممكن است فردى در زير بناى تحميلات جاهلانهء پيش رو دست و پا بزند و در حال جان كندن باشد و آقاى پيش رو با خويشتن چنين بگويد : كه آفرين بر خودم باد آن چنان آرمان زير دست خود را بر آورده‌ام كه او را به رقص وادار كرده است اين آقاى پيش رو ممكن است با تمام ساده لوحى براى رقص زير دست خود كف بزند و پاى كوبى هم بكند\r\nتفسير ابيات\r\nمن صورت افسانه را به تو باز گو خواهم كرد ، ولى تو دانه ها را از كاه ها كه با هم در آميخته‌اند تفكيك كن . حلقهء اجتماع صوفيان به وجد و طرب در آمده به نهايت هيجان خود رسيد ، در اين حال خوان گستردند ، آن مرد الهى از راه رسيده به فكر چار پاى خود افتاد و رو به خادم كرده گفت : برو براى چار پاى من كاه و جو آماده كن تا آن حيوان بىزبان هم سير شود . خدمتگزار گفت : لا حول و لا قوة الا باللَّه من در اين كار سابقهء طولانى دارم ( مىدانم كه بايستى به چار پايى كه از راه رسيده است رسيدگى كرده و غذاى او را فراهم ساخت . )\r\n","description":"","footnote":"","page_name":" 194 ","page_number":198},
  {"content":"\r\nمرد الهى - اى خدمتگزار عزيز چون چار پاى من پير شده و دندانهايش سست است به آن جو كه به چار پا خواهى داد كمى آب بپاش و ترش كن .\r\nخدمتكار - لا حول . . . تو به من اين حرفها را ياد مىدهى ؟ ديگران اين ترتيبها را در بارهء چار پايان از من مىآموزند .\r\nمرد الهى - پالانش را بردار و جراحتى در پشت دارد ، به آن جراحت داروى منبل بگذار .\r\nخدمتكار - لا حول . . . اين حكمت گويىها را رها كن ، براى ما تا كنون صد هزار مهمان آمده است ، ما خودمان مىدانيم كه چه بايد كرد ، وظيفهء خود را مىشناسيم و عمل مىكنيم و همه مهمانان از دودمان ما راضى بر مىگردند .\r\nمرد الهى - به آن چار پا آب هم بده ، احتمال قوى مىرود كه مقصود آبى است كه نه سرد و نه گرم بلكه معتدل باشد چنان كه در بعضى نقاط ايران اصطلاح شير گرم به همين معنى به كار مىرود .\r\nخدمتكار - لا حول . . . من از اين گفته هاى تو شرمنده مىشوم .\r\nمرد الهى - جوها را كه به چارپاى خواهى داد ، كاه كم داشته باشد .\r\nخدمتكار - لا حول . . . بيا آقاى مهمان اين سخنها را كوتاه كن . ( من همهء اينها را مىدانم ) .\r\nمرد الهى - جاى اين چار پا را در طويله از سنگ و پشكل پاك كن ، اگر ديدى جايش تر است كمى خاك خشك در آن جا بريز تا خشك شود .\r\nخدمتكار - لا حول . . . اى مهمان عزيز اى پدر من تو هم توجه داشته باش لا حول و لا قوة الا باللَّه بگو و با كسى كه او را فرستاده و مأمور خود مىدانى اين قدر پر گويى مكن .\r\nمرد الهى - شانه‌اى پيدا كن و پشت خر را بخاران .\r\nخدمتكار - لا حول . . . اى پدر عزيز اى ميهمان گرامى كمى شرم داشته باش ( من همه اينها را مىدانم ) مرد الهى - پار دم حيوان را كمى كوتاه تر ببند تا پاى حيوان در آن بند نشود كه به زمين بغلتد .\r\n","description":"","footnote":"","page_name":" 195 ","page_number":199},
  {"content":"\r\nخدمتكار - لا حول . . . پدر عزيز اين اندازه سخن زياد مگو ، تو مىخواهى از شير استخوان پيدا كنى ؟ مگر در شير استخوانى پيدا مىشود من در فن خود خيلى از . تو استادترم ، هر گونه ميهمان براى ما وارد مىشود و من تمام فنون مهماننوازى و لوازم آن را مىدانم . من براى هر ميهمان آن نوازش را مىكنم كه شايستهء او است ، من در خدمتگزارى مانند گل و سوسن با زيباترين وجه خدمت مىكنم .\r\nخدمتكار اين مطلب را گفت و برخاست و به اصطلاح كمر خدمت بر ميان بست و در حال رفتن گفت : اول مىروم كاه و جو براى حيوان بياورم .\r\nخدمتكار رفت و كوچكترين يادى هم از طويله و آخور نكرد .\r\nاز اين طرف بىچاره مهمان چون از راه رسيده بود خواب او را گرفت . خادم به جاى اين كه دنبال كاه و جو برود و غذاى حيوان را آماده بسازد ، به سوى هم نوعان خود از اوباشها رفت و به اندرزها و دستورات آن مرد الهى سخريه زنان مىخنديد .\r\nآن مرد الهى از راه رسيده به خواب رفت و خوابهاى مشوش ديد . او در خواب ديد كه خرش در چنگال گرگى گرفتار شده است و آن گرگ از پشت و رانهاى حيوان بىچاره تكه ها بر مىداشت .\r\nآن مرد الهى در خواب با خويشتن مىگفت : لا حول و لا قوه الا باللَّه ، آيا اين اختلال مغزى است كه چنين تصوراتى را براى من ايجاد مىكند ، پس آن خدمتكار كجا رفته است ؟ باز مىديد كه خرش در راه رفتن گاهى به چاه مىافتد و گاهى به گودالهاى كثيف درمىغلتد ، انواع گوناگونى از وقايع ناخوشايند را در خواب مىديد ، گاهى سورهء « الفاتحة » مىخواند و گاهى سورهء « القارعه » هنگامى كه در اين وضع روانى آشفته كمى به خود آمد گفت : كارى از دست من ساخته نيست ، زيرا - همه رفته‌اند و درها را بسته‌اند . دوباره با خويش به گفتگو پرداخته مىگفت : شگفتا مگر آن خدمتكار با من نان و نمك نخورد ؟ مگر من غير از لطف و نرمى با او رفتارى كردم ؟ چرا او با من چنين رفتار ظالمانه‌اى در پيش گرفت آخر در دنيا براى بروز عداوت در ميان هم نوعان علتى لازم است ، و الا هم نوعى\r\n","description":"","footnote":"","page_name":" 196 ","page_number":200},
  {"content":"\r\nاقتضاى عاطفه و محبت و تعاون و وفا مىكند . آن گاه در انتقاد از گمان خود مىگفت : مگر هر كسى كه به ديگرى ستم روا مىدارد به جهت انتقام از ستمى است كه ستمديده به ستمكار وارد كرده است ، اگر چنين است چه علتى داشت كه شيطان به آدم كه سر تا پا لطف وجود بوده و كوچكترين ستمى بر شيطان روا نداشته بود كينه توزىها كرد ؟ آدميان با مار و كژدم كارى نداشتند ، مگر آنان كار خود را رها كرده مىروند آنها را در لانه هاى خود اذيت مىكنند كه هر موقع كه آدم را ببينند نيش زهرآگين خود را در او فرو مىبرند باز گرگ را درنظر بياوريم كه او به چه علت به هر جانورى كه احساس تسلط مىكند آن را مىدرد ؟ همهء اين سؤالات يك پاسخ دارد و آن اين است كه پديدهء حسد در نهان آدميان جاى گير است . اين حسد است كه باعث اين همه كينه توزى مىگردد . پس از به نظر آوردن چنين پاسخ ، باز با خويشتن مىگفت : اين يك سوء ظن بىمورد است ، چرا بايستى به برادر مؤمن سوء ظن پيدا كنم ؟ باز به اين تسليت خود پاسخ مىداد و مىگفت : بلى اشخاصى كه در دنيا سوء ظن دارند مردمان با احتياط و محافظه كارند . اگر انسان بنا را بر سوء ظن نگذارد ، درندگانى انسان نماها او را از پاى درمىآورند .\r\nآن مرد الهى در حال وسوسه و گفتگو با خويشتن به سر مىبرد ، اما آن حيوان بىنوا در حالى بود كه اى كاش نصيب دشمنان بوده باشد . حال آن حيوان بىزبان چنين بود : در ميان خاكها و سنگها در غلطيده ، پالانش كج شده و پالهنگش پاره شده بود . شب را گرسنه به صبح رسانيده گرفتار آن چنان مصيبت شده بود كه گويى جان مىكند و در حال تلف شدن است .\r\nآن حيوان تمام آن شب را با ناله و زارى به سر برده مىگفت : خداوندا از جو دست برداشتم و جو نمىخواهم حد اقل يك مشت كاه به من برسان . زبان حال آن بىنوا به شيوخ كه شب براى خود مجمع و حلقه‌اى ترتيب داده بودند اين بود كه به من رحمى كنيد ، من از دست آن خدمتكار خام شوخ مىسوزم . در فراق كاه و جو تا بامداد\r\n","description":"","footnote":"","page_name":" 197 ","page_number":201},
  {"content":"\r\nناله ها كرد و شيونها سر داد . آن حيوان بىچاره تا صبحگاه از جوع البقر ( كسى كه هر چه مىخورد سير نمىشود ) به اين پهلو و به آن پهلو مىگشت .\r\nهنگامى كه صبح روشن شد آن خدمتكار بسر وقت حيوان بىنوا رسيد و فورا پالان را پيدا كرده بر پشت او نهاد . خدمتكار بناى حيله گرى خر فروشان را گذاشت كه با نيش و وارد ساختن زخم به حيوان بىزبان او را به حركت و شتاب وادار مىكنند كه حيوان چالاك نمودار مىشود . با آن حيوان مانند سگ رفتار كرد . آرى خر از درد نيش جست و خيز مىكرد ، اما زبانى نداشت كه درد خود را « . . . الخبيثون للخبيثات و الطيبات باز گو كند ؟\r\n","description":"","footnote":"","page_name":" 198 ","page_number":202},
  {"content":"\r\n\r\nگمان بردن كاروانيان كه مگر بهيمهء صوفى رنجور است\r\n\r\n( ( 244 ) ) چون كه صوفى بر نشست و شد روان\r\nرو در افتادن گرفت او هر زمان\r\n( ( 245 ) ) هر زمانش خلق بر مىداشتند\r\nجمله رنجورش همىپنداشتند\r\n( ( 246 ) ) آن يكى گوشش همىپيچيد سخت\r\nو ان دگر در زير گامش جست لخت\r\n( ( 247 ) ) و آن دگر در نعل او مىجست سنگ\r\nو آن دگر در چشم او مىديد رنگ\r\n( ( 248 ) ) باز مىگفتند اى شيخ اين ز چيست\r\nدى نمىگفتى كه شكر اين خر قويست ؟\r\n( ( 249 ) ) گفت آن خر كاو به شب لا حول خورد\r\nجز بدين شيوه نباشد راه برد\r\n( ( 250 ) ) چون كه قوت خر به شب لا حول بود\r\nشب مسبح بود و روز اندر سجود\r\nچون ندارد كس غم تو ممتحن\r\nخويش كار خويش بايد ساختن\r\n( ( 251 ) ) آدمى خوارند اغلب مردمان\r\nاز سلام عليكشان كم جو امان\r\n( ( 252 ) ) خانهء ديو است دلهاى همه\r\nكم پذير از ديو مردم دمدمه\r\n( ( 253 ) ) از دم ديو آن كه او لا حول خورد\r\nهمچو آن خر در سر آيد در نبرد\r\n( ( 254 ) ) هر كه در دنيا خورد تلبيس ديو\r\nوز عدوى دوست رو تعظيم و ريو\r\n( ( 255 ) ) در ره اسلام و بر پول صراط\r\nدر سر آيد همچو آن خر از خُباط\r\n( ( 256 ) ) عشوه هاى يار بد منيوش هين\r\nدام بين ايمن مرو تو بر زمين\r\n( ( 257 ) ) صد هزار ابليس لا حولآر بين\r\nآدما ابليس را در مار بين\r\n( ( 258 ) ) دم دهد گويد تو را اى جان و دوست\r\nتا چو قصابى كشد از دوست پوست\r\n( ( 259 ) ) دم دهد تا پوستت بيرون كشد\r\nواى آن كز دشمنان افيون چشد\r\n( ( 260 ) ) سر نهد بر پاى تو قصابوار\r\nدم دهد تا خونت ريزد زار زار\r\n( ( 261 ) ) همچو شيران صيد خود را خويش كن\r\nترك عشوهء اجنبى و خويش كن\r\n( ( 262 ) ) همچو خادم دان مراعات خسان\r\nبىكسى بهتر ز عشوهء ناكسان\r\n( ( 263 ) ) در زمين مردمان خانه مكن\r\nكار خود كن كار بيگانه مكن\r\n( ( 264 ) ) كيست بيگانه ؟ تن خاكى تو\r\nكز براى اوست غمناكىّ تو\r\n\r\n","description":"","footnote":"","page_name":" 199 ","page_number":203},
  {"content":"\r\n\r\n( ( 265 ) ) تا تو تن را چرب و شيرين مىدهى\r\nجوهر جان را نبينى فربهى\r\n( ( 266 ) ) گر ميان مشك تن را جا شود\r\nروز مردن گند او پيدا شود\r\n( ( 267 ) ) مشك را بر تن مزن بر دل بمال\r\nمشك چه بود نام پاك ذو الجلال\r\n( ( 268 ) ) آن منافق مشك بر تن مىنهد\r\nروح را بر قعر گلخن مىنهد\r\n( ( 269 ) ) بر زبان نام حق و بر جان او\r\nگندها از كفر بىايمان او\r\n( ( 270 ) ) ذكر با او همچو سبزهء گلخن است\r\nبر سر مبرز گل است و سوسن است\r\n( ( 271 ) ) آن نبات آن جا يقين عاريت است\r\nجاى آن گل مجلس است و عشرت است\r\n( ( 272 ) ) طيبات آمد به سوى طيّبين\r\nمر خبيثين را خبيثات است هين\r\n( ( 273 ) ) كين مدار آنها كه از كين گمرهند\r\nگورشان پهلوى كين داران نهند\r\n( ( 274 ) ) اصل كينه دوزخ است و كين تو\r\nجزو آن كل است و خصم دين تو\r\n( ( 275 ) ) چون تو جزو دوزخى هين هوش دار\r\nجزو سوى كلّ خود گيرد قرار\r\nور تو جزو جنتى اى نامدار\r\nعيش تو باشد چو جنت پايدار\r\n( ( 276 ) ) تلخ با تلخان يقين ملحق شود\r\nكى دم باطل قرين حق شود ؟\r\n( ( 277 ) ) اى برادر تو همان انديشه اى\r\nما بقى تو استخوان و ريشه اى\r\n( ( 278 ) ) گر گل است انديشهء تو گلشنى\r\nور بود خارى تو هيمهء گلخنى\r\n( ( 279 ) ) گر گلابى بر سر و جيبت زنند\r\nور تو چون بولى برونت افكنند\r\n( ( 280 ) ) طبله ها در پيش عطاران ببين\r\nجنس را با جنس خود كرده قرين\r\nتو رهايى جو ز ناجنسان به جد\r\nصحبت ناجنس گور است و لحد\r\n( ( 281 ) ) جنسها با جنسها آميخته\r\nزين تجانس زينتى انگيخته\r\n( ( 282 ) ) گر در آميزند عود و شكرش\r\nبر گزيند يك يك از همديگرش\r\n( ( 283 ) ) طبله ها بشكست و جانها ريختند\r\nنيك و بد در همدگر آميختند\r\n( ( 284 ) ) حق فرستاد انبيا را با ورق\r\nتا گزيد اين دانه ها را بر طبق\r\nمؤمن و كافر مسلمان و جهود\r\nپيش از ايشان جمله يكسان مىنمود\r\n( ( 285 ) ) پيش از ايشان ما همه يكسان بديم\r\nكس ندانستى كه ما نيك و بديم\r\n\r\n","description":"","footnote":"","page_name":" 200 ","page_number":204},
  {"content":"\r\n\r\n( ( 286 ) ) بود نقد و قلب در عالم دوان\r\nچون جهان شب بود و ما چون شب روان\r\n( ( 287 ) ) تا بر آمد آفتاب انبيا\r\nگفت اى غش دور شو ، صافى بيا\r\n( ( 288 ) ) چشم داند فرق كردن رنگ را\r\nچشم داند لعل را و سنگ را\r\n( ( 289 ) ) چشم داند گوهر و خاشاك را\r\nچشم را ز ان مىخلد خاشاكها\r\n( ( 290 ) ) دشمن روزند اين قلابگان\r\nعاشق روزند اين زرهاى كان\r\n( ( 291 ) ) ز انكه روز است آينهء تعريف او\r\nتا ببيند اشرفى تشريف او\r\n( ( 292 ) ) حق قيامت را لقب ز ان روز كرد\r\nروز بنمايد جمال سرخ و زرد\r\n( ( 293 ) ) پس حقيقت روز سرّ اولياست\r\nروز پيش مهرشان چون سالهاست\r\n( ( 294 ) ) عكس راز مرد حق دانيد روز\r\nعكس ستاريش شام چشم دوز\r\n( ( 295 ) ) ز ان سبب فرمود يزدان و الضحى\r\nو الضحى نور ضمير مصطفى\r\n( ( 296 ) ) قول ديگر كاين ضحى را خواست دوست\r\nاز براى آن كه اين هم عكس اوست\r\n( ( 297 ) ) ور نه بر فانى قسم خوردن خطاست\r\nخود فنا چه لايق گفت خداست\r\nاز خليلى لا احب الآفلين\r\nپس فنا چون خواست رب العالمين\r\n( ( 298 ) ) لا احب الآفلين گفت آن خليل\r\nكى فنا خواهد ازين رب جليل\r\n( ( 299 ) ) باز و اللَّيل است ستّارى او\r\nوين تن خاكىّ زنگارى او\r\n( ( 300 ) ) آفتابش چون بر آمد ز ان فلك\r\nبا شب تن گفت هين ما ودعك\r\n( ( 301 ) ) وصل پيدا گشت از عين بلا\r\nز ان حلاوت شد عبارت ما قلى\r\n( ( 302 ) ) هر عبارت خود نشان حالتيست\r\nحال چون دست و عبارت آلتيست\r\n( ( 303 ) ) آلت زرگر به دست كفشگر\r\nهمچو دانهء كشت كرده ريگ در\r\n( ( 304 ) ) و آلت اسكاف پيش برزگر\r\nپيش سگ كه استخوان در پيش خر\r\n( ( 305 ) ) بود انا الحق در لب منصور نور ( 1 ) \r\nبود انا للَّه در لب فرعون زور\r\n( ( 306 ) ) شد عصا اندر كف موسى گوا\r\nشد عصا اندر كف ساحر هبا\r\n( ( 307 ) ) زين سبب عيسى بدان همراه خود\r\nدر نياموزيد آن اسم صمد\r\n( ( 308 ) ) كاو نداند نقص بر آلت نهد\r\nسنگ بر گل زن تو آتش كى جهد\r\n\r\n","description":"","footnote":" ( 1 ) اين مسئله در مباحث آينده مشروحاً بررسى خواهد شد . . ","page_name":" 201 ","page_number":205},
  {"content":"\r\n\r\n\r\n( ( 309 ) ) دست و آلت همچو سنگ و آهن است\r\nجفت بايد جفت شرط زادن است\r\n( ( 310 ) ) آن كه بىجفت است و بىآلت يكيست\r\nدر عدد شك است و آن يك بىشكيست\r\n( ( 311 ) ) آن كه دو گفت و سه گفت و بيش از اين\r\nمتفق باشند در واحد يقين\r\n( ( 312 ) ) احولى چون رفع شد يكسان شوند\r\nآن دو سه گويان يكى گويان شوند\r\n( ( 313 ) ) گر يكى گويى تو در ميدان او\r\nگرد بر مىگرد از چوگان او\r\n( ( 314 ) ) گوى آن گه راست و بىنقصان شود\r\nكاو ز زخم دست شه رقصان شود\r\n( ( 315 ) ) گوش دار اى احول اينها را به هوش\r\nداروى ديده بكش از راه گوش\r\n( ( 316 ) ) بس كلام پاك در دلهاى كور\r\nمىنپايد مىرود تا اصل نور\r\n( ( 317 ) ) و آن فسون ديو در دلهاى كژ\r\nمىرود چون كفش كژ در پاى كژ\r\n( ( 318 ) ) گر چه حكمت را به تكرار آورى\r\nچون تو نااهلى شود از تو برى\r\n( ( 319 ) ) ور چه بنويسى نشانش مىكنى\r\nور چه مىلافى بيانش مىكنى\r\n( ( 320 ) ) او ز تو رو در كشد اى پر ستيز\r\nبندها را بگسلد بهر گريز\r\n( ( 321 ) ) ور نخوانى و ببيند سوز تو\r\nعلم باشد مرغ دستآموز تو\r\n( ( 322 ) ) او نيايد پيش هر نااوستا\r\nهمچو باز شه به خانهء روستا\r\n\r\nآيه\r\n« . . . اَلْخَبِيثُونَ لِلْخَبِيثاتِ وَاَلطَّيِّباتُ لِلطَّيِّبِينَ 24 : 26 . . . » ( 1 )  ( مردان ناپاك براى زنان ناپاك و زنان پاك براى پاك مردان هستند ) .\r\n« و الضحى . و الليل إذا سجى . ما ودعك ربك و ما قلى . » ( 2 )  ( سوگند به روشنايى روز و سوگند به شب و فرو رفتن آن در تاريكى [ اى پيامبر ما 
  ] تو را رها نكرده‌ايم و [ انقطاع موقت وحى از تو 
  ] براى بغض و عداوت با تو نيست ) .\r\n« فَلَمَّا جَنَّ عَلَيْه اَللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ\r\n","description":"","footnote":" ( 1 ) سوره نور ، آيه 26 . .  ( 2 ) سورهء الضحى ، آيهء 1 و 2 و 3 . . ","page_name":" 202 ","page_number":206},
  {"content":"\r\n\r\nاَلآفِلِينَ . فَلَمَّا رَأَى اَلْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لأَكُونَنَّ مِنَ اَلْقَوْمِ اَلضَّالِّينَ . فَلَمَّا رَأَى اَلشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ . إِنِّي وَجَّهْتُ وَجْهِيَ لِلَّذِي فَطَرَ اَلسَّمواتِ وَاَلأَرْضَ حَنِيفاً وَما أَنَا مِنَ اَلْمُشْرِكِينَ . » 6 : 76 - 79 ( 1 )  ( هنگامى كه شب تاريكى خود را بر او انداخت ستاره را ديد و گفت : اين است خداى من ؟ هنگامى كه آن ستاره غروب كرد گفت : من غروب كنندگان را دوست ندارم . هنگامى كه كه ماه را در حال روشنايى ديد گفت : اين است خداى من ؟ وقتى كه ماه غروب كرد ، گفت : اگر خدايم مرا هدايت نكند من از گروه گمراهان خواهم بود . هنگامى كه آفتاب را در حال روشنايى ديد گفت : اين است خداى من ، اين بزرگتر است . وقتى كه خورشيد غروب كرد گفت : اى قوم من ، من از شرك ورزى شما بيزارم ، من رويم را به سوى آن خدا مىكنم در حال استقامت كه آسمانها و زمين را آفريده است و من از مشركين نيستم ) .\r\n« فَحَشَرَ فَنادى . فَقالَ أَنَا رَبُّكُمُ اَلأَعْلى . فَأَخَذَه الله نَكالَ اَلآخِرَةِ وَاَلأُولى . » 79 : 23 - 25 ( 2 )  ( مردم را جمع كرد ( فرعون ) و گفت منم خداى بزرگ شما ، خداوند او را به سقوط آخرت و دنيا گرفتار كرد . )\r\n\r\n( ( 249 ) ) گفت آن خر كاو لا حول خورد\r\nجز بدين شيوه نباشد راه برد\r\n\r\nنتيجه نيروى دروغين كار دروغين است\r\nمضمونى كه در اين بيت ديده مىشود مطالبى بسيار عالى در بر دارد كه ما به بعضى از آنها اشاره مىكنيم :\r\n1 - افراد انسانى داراى نفسى هستند كه علت تجاوز از مرزهاى حيوانى خالص است كه پيرو يك عده قوانين طبيعت و ( خود طبيعى ) مىباشد ، به همين جهت است كه حيوانات با واقعيتها خالصتر و يك جانبه تر روبه رو مىشوند تا انسانها . در صورتى كه انسان به جهت\r\n","description":"","footnote":" ( 1 ) سوره انعام ، آيهء 76 تا 79 . .  ( 2 ) سوره نازعات ، آيهء 22 و 23 و 24 . . ","page_name":" 203 ","page_number":207},
  {"content":"\r\nداشتن ( خود طبيعى عالىتر ) مىتواند واقعيات جاريه را به سود خود در اختيار گرفته و با توانايى كلانى كه دارد و با خود آگاهى شگفت انگيزى كه تنها نصيب او گشته است واقعياتى بسازد و واقعياتى را هم نيست و نابود كند . بنا بر اين همين انسان مىتواند نيروى كاذبى در حيوانات حتى خود انسانها ايجاد كند كه آن نيروى دروغين بتواند واقعيت را بپوشاند . تمام تلقيناتى كه به سود اشخاص در تاريخ صورت گرفته است از همين نوع نيروى دروغين بوده است كه كارها صورت داده است . حيوان بىنواى آن مرد الهى احتياج به خوراك و آشاميدن واقعى داشت و به مسكن مناسبى نيازمند بود ، ولى آن خدمتكار با جملهء خشك لا حول و لا قوه الا بالله به وسيلهء قانع ساختن آن مرد الهى حيوان را غذا مىداد و برايش مسكن آماده مىساخت . آرى حيوانى كه غذاى لا حول دروغين بخورد ، راه رفتنش هم افتان و خيزان و حركاتش مذبوحانه خواهد بود .\r\n2 - اشكال بزرگ اين گونه اقناعها در اين است كه ممكن است ساليان دراز دروغين بودن آن آشكار نشود و از اين راه تلفات بىشمارى به آدميان وارد شود . باز در اين مورد به ياد آن اصل مىافتيم كه هر انسانى كه داراى توانايى بيشتر و اختيار افزونتر بوده باشد ، وجدان براى او ضرورىتر است ، زيرا - آن گاه كه يك فرد به مرحله‌اى از شخصيت مىرسد كه سخن او مسموع مىشود و بدون احتياج به دليل ، گفتار و كردار او در انسانها نفوذ پيدا مىكند ، ديگر هيچ گونه عامل خارجى نمىتواند خواسته هاى او را مهار كند .\r\n3 - فساد و آسيبهايى كه از نيروهاى دروغين به عالم بشريت وارد مىشود ، با عظمت نيروى واقعى كه نيروى دروغين را به جاى آن به كار مىبرند رابطهء مستقيم دارد ، يعنى هر چه كه ارزش نيروى واقعى بالاتر بوده باشد ، آن نيروى دروغين كه نمايندهء آن قرار داده‌اند داراى آسيب و فساد بيشترى خواهد بود . به همين جهت است كه اگر نيروى دروغين مزبور داراى قيافهء دينى باشد صدمه و فسادى كه خواهد داشت بسيارى شديدتر\r\n","description":"","footnote":"","page_name":" 204 ","page_number":208},
  {"content":"\r\n\r\nخواهد بود تا يك موضوع معمولى . به طور كلى هر چه كه ارزش آن نيرو با شخصيتهاى انسانى بيشتر سر و كار داشته باشد ضررش بيشتر خواهد بود و با يك اصطلاح فنى هر چه كه تماسش با وجدان آزاد انسانها بيشتر باشد حساسيتش شديدتر خواهد بود .\r\n\r\nچون ندارد كس غم تو ممتحن\r\nخويش كار خويش بايد ساختن\r\n\r\nهيچ كس براى شما از خود شما دل سوزتر نخواهد بود\r\nدر اين مسئله كمى دقت كنيم ، امروزه از تمام جوامع صداى انسان برادر انسان است به گوش مىرسد ، همه جا فرياد از برادرى و برابرى مىزنند ، چه سخنانى زيبا و شعرهاى نغز و مقالات عالى كه در بارهء » بنى آدم اعضاى يك پيكرند « در دسترس همگان قرار نمىگيرد ؟ آيا واقعاً اين طور است ، حقيقتاً بشر به اين رؤياى قديمى خود رسيده است كه يكديگر را جزء يك پيكر مىدانند ؟ يا اين كه هيچ دورانى از تاريخ بشرى اين گونه بيگانگى از خود و ديگران به خود نديده بوده است ؟ ما نمىگوييم كه مسائل اجتماعى اهميتى ندارد ، ما نمىگوييم كه مطالعات دسته جمعى انسانها نتيجه‌اى نخواهد داشت ، نمىگوييم آنان كه در كشف و اصلاح روابط انسانها زندگانى با ارزش خود را سپرى مىكنند كار بىهوده‌اى انجام مىدهند ، هيچ يك از اين خيالات را در سر نمىپرورانيم ، ولى يك مطلب را پيش نهاد مىكنيم بدون اين كه مطالب با اهميت فراوانى را كه بشر دارد مورد انكار قرار بدهيم .\r\nآن مطلب اين است كه آيا ما مىتوانيم بدون اين كه ماهيت اجزايى را كه سيستم مشخصى را تشكيل مىدهند نشناسيم ، ولى در عين حال سيستم مفروض براى ما كاملًا روشن بوده و هيچ مجهولى در بارهء آن نداشته باشيم ؟ گمان نمىرود كه هيچ فرد عاقلى پيدا شود و به اين سؤال پاسخ مثبت بدهد و بگويد :\r\n","description":"","footnote":"","page_name":" 205 ","page_number":209},
  {"content":"\r\nآرى مىتوانيم بدون اين كه اجزاء تشكيل دهندهء يك سيستم را بشناسيم ، خود آن مجموعه را كه به شكل يك سيستم منظم و داراى اجزاء پيوسته است درك كنيم .\r\nما از يك طرف كتابهايى مىنويسيم به نام » انسان موجود ناشناخته « و . . . از طرف ديگر فقط و فقط با آمارگيرىهايى كه تنها نمودهاى دسته جمعى انسانها را با علل گوناگون ناشناخته نشان مىدهد سر و كار پيدا مىكنيم .\r\nخلاصه محصول هزاران كتابها و تحولات اجتماعى و صرف انرژىهاى كلان اين شده است كه به هر اثر ارزنده‌اى كه در بارهء انسان نوشته شده مىنگريم مىبينيم كه مىگويد : بلى ، انسان به پيش رفت عجيبى نائل شده است ، ولى تنها او دو درد دارد .\r\n1 - بيگانگى از خويشتن 2 - بيگانگى از ديگران .\r\nاين مسئله ما را به ياد آن شوخى افسانه‌اى مىاندازد كه مىگويند : پسرى از يك خانوادهء معمولى يك شخصيت بسيار معمولى را به خواستگارى دخترى فرستاد كه از نظر خانوادگى و شخصيت فوق العاده بالاتر از آن پسر بود .\r\nخانوادهء دختر مطالب خواستگار را شنيدند و به دختر اطلاع دادند كه چنين شخصى با چنان وضعى براى ازدواج با شما آماده شده است ، دختر از تعجب مبهوت ماند ، ولى آن آقا پسر همواره به آن خواستگار وعده هاى ثروت كلان و خدمتهاى دوستانه مىداد كه هر چه زودتر رضايت دختر را فراهم كرده و ازدواج را به فعليت برساند ، اين خواستگار به جهت اشتياق به موضوعاتى كه پسر وعده داده بود ، هميشه پسر را دل گرم و اميدوار مىساخت كه به زودى تو به وصال دختر نائل مىشوى ، تا آن روز كه پسر از شدت تلخى فراق دختر به ناله در آمده به خواستگار گفت مگر دختر راضى نمىشود ؟ چرا اين قدر معطل مىكنى ؟ مگر شرطى دارد كه من نتوانم آن را به عهده بگيرم ؟ خواستگار پاسخ داد :\r\nتمام كارها را تمام كرده‌ام و هيچ گونه مانعى در كار نيست و شما حتما به وصال اين دختر خواهيد رسيد و من خودم از شوق اين كه كار به اين مهمى تمام شده است در پوست\r\n","description":"","footnote":"","page_name":" 206 ","page_number":210},
  {"content":"\r\nنمىگنجم . ولى مىدانى اين دختر تنها دو مسئله جزئى را مطرح كرده است ، اين دو مسئله آن قدر بىاهميت است كه اصلا به گفتنش نمىارزد : يكى اين كه مىگويد : اگر مرا مجبور كنيد كه با اين پسر ازدواج كنم عيبى ندارد اما مهريهء من از صد هزار تومان كمتر نمىشود ( و پسر براى شام شب معطل است ) ديگرى مطلب بسيار ناچيزترى است و اصلا اهميت گفتگو ندارد و آن اين است كه دختر گفته است : اگر يك بار ديگر به خواستگارى من بيايى هم تو را خواهم كشت و هم خودم را ملاحظه مىفرماييد كه تمام كارها روبه راه است داستان ترقى و پيش رفت ما انسانها هم در اين دوران شبيه به داستان فوق است . همه چيز و همه چيز آماده است ، تنها دو مسئلهء بسيار ناچيز وجود دارد كه اصلا به گفتگويش نمىارزد :\r\nيكى اين كه انسان انسان ديگر را نمىشناسد و درد ديگر اين كه از خودش هم بيگانه مىباشد .\r\n\r\n( ( 251 ) ) آدمى خوارند اغلب مردمان\r\nاز سلام عليكشان كم جو امان\r\n\r\nاشخاصى كه در مطالعات كتاب مثنوى به چند بيت خوشايند قناعت مىورزند ، نمىفهمند كه مثنوى آن نيست كه هر فردى به اندك مطالعه در بارهء آن قضاوت نمايد ، اغلب اشخاص معمولى گمان مىكنند كه جلال الدين يكى از آن شعراى معمولى بوده است كه در شرايط معينى مطالبى را به رشتهء شعر در آورده و از اين راه شخصيت خود را براى مدت طولانى در تاريخ ثبت كرده است ، ولى واقعيت از اين قرار نيست . بايستى اين كتاب دقيقاً و به طور جدى مورد مطالعه قرار بگيرد . در بيت فوق زير بناى فلسفهء توماس هابس را مىبينيم كه مىگويد : « انسان گرگ انسان است « و\r\n","description":"","footnote":"","page_name":" 207 ","page_number":211},
  {"content":"\r\n\r\nبقيه حرف اندر حرف است . در صورتى كه اشخاص فراوانى گمان مىكنند كه جلال الدين انسان را تنها شعاع الهى معرفى كرده ، بلكه اصلا كتاب مثنوى را براى آن نوشته است كه اثبات كند كه انسان خود خدا است در صورتى كه با ملاحظهء بيت فوق مىبينيم كه جلال الدين غير از منطق قرآن چيز ديگرى را نمىگويد ، قرآن مجيد مىگويد :\r\n« و العصر ان الانسان لفى خسر . الا الذين آمنوا و عملو الصالحات . . » .\r\n( سوگند به عصر كه انسان در خسارت و زيانكارى است ، مگر كسانى كه ايمان آورده و عمل نيكو به جا بياورند ) جلال الدين هم به جملات اولى آيه توجه دارد كه مىگويد :\r\n\r\nآدمى خوارند اغلب مردمان\r\nاز سلام عليكشان كم جو امان\r\nخانهء ديو است دلهاى همه\r\nكم پذير از ديو مردم دمدمه\r\n\r\nو هم جملهء آخر آيه را مورد تحريك قرار مىدهند و مىگويد ايمان بياوريد و از مزاياى ايمان آن شعاع الهى را كه مانند نيرويى به شما عنايت شده است بارور بسازيد و به جايى برسيد كه غير از خدا چيز ديگرى را مشاهده نكنيد - زيرا :\r\n\r\nرسد آدمى به جايى كه به جز خدا نبيند\r\nبنگر كه تا چه حد است مكان آدميت\r\n( ( 258 ) ) دم دهد گويد تو را اى جان و دوست\r\nتا چو قصابى كشد از دوست پوست\r\n\r\nتا كنون رسم روزگاران چنين بوده است ، نامردان انسانهاى ساده لوح را جان خود بخوانند ، اما براى نابود كردن جان آن بىنوايان\r\nاگر بخواهيم در يك جملهء بسيار ساده اين مطلب را ادا كنيم مىتوانيم اشخاص شهوت پيشه را در نظر بياوريم كه پاك دامنان افراد انسانى را به لجن شهوات خود كشيده\r\n","description":"","footnote":"","page_name":" 208 ","page_number":212},
  {"content":"\r\n\r\nو براى اشباع هوا و هوس شيطانى خود به انسان مورد تمايل عظمتها مىچشانند و براى او شخصيتها مىسازند تا بتوانند از اين راه او را به دام شهوت خود بيندازند .\r\nآن شاعر در يك دو بيتى اين مطلب را به طور روشن مجسم ساخته است :\r\nآن شاعر دانا كه به دل خواه تو گفته است بر خوى تو عاشقترم از روى تو اى ماه او دروغ مىگويد ، بلكه :\r\n\r\nاو عاشق رويت شده نى عاشق خويت\r\nخواهد كه به دام آوردت ليك از اين راه\r\n( ( 263 ) ) در زمين مردمان خانه مكن\r\nكار خود كن كار بيگانه مكن\r\n\r\nاستقلال خود را حفظ كنيد\r\nاين يكى از آن معماهاى شناسايى انسانى و تشخيص بايستگىهاى او است كه همهء متفكرين را در حيرت فرو برده است . آيا فرد بايستى آن چنان استقلال داشته باشد كه به هيچ وجه براى موجوديت خود به ديگرى تكيه نكند ؟ يا اين كه فرد به هيچ وجه نبايد استقلال وجود داشته باشد ، بلكه خود مهره‌اى از اجتماع بايد باشد كه در آن زندگانى مىكند . از دير زمان اين مسئله مورد گفتگو و مناقشات قرار گرفته است .\r\nگروهى در بارهء فرد آن چنان راه افراط پيش گرفته‌اند كه از بدهىترين واقعيتها چشم پوشيده‌اند . اينان با بيانات گوناگونى موجوديت فرد را به طور استقلال مورد اهميت و پرستش قرار داده مىگويند : اجتماع جنبهء فرعى و ثانوى دارد .\r\nگروه ديگرى آن چنان فرد را محكوم اجتماع معرفى كرده‌اند كه گويى اصلا فردى وجود ندارد و انسانها مانند يك زنجير كاملًا وابسته از يك سلسله مجموعى به دنيا مىآيند و مىروند و اين اجتماع است كه فرد را مىسازد ، اجتماع است كه بايستى تمام سر نوشت فرد را تعيين كند ، اجتماع است كه اگر ميليونها انسان به طور انفرادى تمايلى\r\n","description":"","footnote":"","page_name":" 209 ","page_number":213},
  {"content":"\r\nاظهار كنند بايستى آنها را تصويب كند يا مطرود بداند . اين مطالب يك نوع بازى با تجريدات ذهنى است كه اگر در فلسفه باشد در شكل نمودهاى ذهنى خالص و بىخبر از جريان واقعى صورت مىگيرد و اگر در خواب باشد يك حالت رؤيايى تشكيل مىدهد .\r\nاز بيت فوق چنين به نظر مىرسد كه جلال الدين در خيالات گروه اول كه تنها فرد را مىبينند غوطه ور است و در حقيقت از مكتب فرد پرستى پيروى كرده و در ترويج آن مىكوشد و اين يك اشتباه است كه با قطع نظر از مجموع ابيات جلال الدين گفته مىشود . اگر به مجموع ابيات مربوطهء جلال الدين بنگريم ، خواهيم ديد كه او انسان را اولًا به عنوان موجودى كه موجوديت دارد و براى خود تمايل و كراهت و ضرر و نفع و نيروى عقلانى و وجدانى دارد مىنگرد ، روى اين ملاحظه در بيت فوق مىگويد : اين موجوديت را بار دوش ديگران قرار مده و در راه تكامل چنين موجوديت تكيه بر ديگران مكن و همين مضمون است كه طغرائى در لامية العجم معروف خود گوشزد مىكند و مىگويد :\r\n\r\nو انما رجل الدنيا و واحدها\r\nمن لا يعول فى الدنيا على رجل (\r\n\r\nمرد دنيا و يگانه مرد جهان كسى است كه در هيچ امرى از امور زندگانى خود به ديگرى تكيه نكند ) .\r\nاين روش در ارزيابى فرد مخالف اصالت اجتماع نيست ، بلكه اجتماع را دقيقاً در نظر آوردن و متشكل ساختن آن از افراد شايسته مىباشد .\r\nخلاصه تفاوت زيادى هست ميان اين كه اجتماعى از چند عدد صفر مركب شود يا از چند شماره عدد . آرى فرق است ميان اين كه افراد اجتماعى همه وظيفه شناس باشند و اجتماعى كه هيچ يك از افراد آن وظيفه شناس نبوده و تنها به علل كيفر و پاداش مانند حيوانات به طور ناخود آگاه قوانين هم زيستى را در جنگل مراعات كنند .\r\nوانگهى جلال الدين همان متفكر است كه در ابيات گذشته صريحاً گفته بود كه :\r\n","description":"","footnote":"","page_name":" 210 ","page_number":214},
  {"content":"\r\n« ز انكه انسان پاره ى انسان بود »\r\nدر ابياتى كه در مباحث گذشتهء نزديك مورد تفسير قرار گرفت صريحاً گفته بود كه :\r\n\r\nتفرقه در روح حيوانى بود\r\nنفس واحد روح انسانى بود\r\nچون كه حق رش عليهم نوره\r\nمفترق هرگز نگردد نور او\r\nروح انسانى كنفس واحده است\r\nروح حيوانى سفال جامده است\r\n\r\nاگر درست دقت كنيم عقيدهء نهايى جلال الدين در باره رابطهء انسان با انسان ديگر همان است كه مكتب اسلام صراحتاً از آن دفاع كرده و دقيقاً آن را بيان مىكند . اسلام مىگويد : تا انسان به كمال انسانى نرسد ، دم از اتحاد و اتفاق و برادرى و برابرى زدن كاملًا خلاف واقع است و هنگامى كه در يك ايده آل اعلى همگى شركت پيدا كردند آن گاه مىتوانند آن اتحاد را ايجاد كنند .\r\nآيا مىتوان به اين بشر گمشده ، اين حقيقت را قابل درك ساخت كه اگر استقلال واقعى افراد تأمين شود ، استقلال اجتماعات نيز تأمين خواهد گشت ؟ و اگر استقلال اجتماعات حقيقتاً نمودار شود ، جهان بشرى نيز استقلال خود را باز خواهد يافت ؟ اين سؤالات به همين سادگى شايد حتى از طرف متفكرين شمارهء يك دوران هم با جواب منفى روبه رو خواهد گشت . بگذاريد مطلب را تا آن جا كه ممكن است توضيح بدهيم ، سپس با هر جملهء منفى كه دل خواه شما است مطلب را مردود بسازيد . ما كه مىگوييم : ( اگر فرد استقلال خود را باز يابد ) مقصود ما از استقلال آن نيست كه فرد را آن چنان آزاد بسازيم كه بتواند مىخواهم خود را به هر نحو كه ممكن است اشباع نمايد ، زيرا - هيچ اسارت و بردگى بالاتر از بردگى مىخواهم خود طبيعى نيست و اگر كسى از استقلال و احترام فرد دم بزند و مقصودش رها بودن او در مىخواهم مزبور بوده باشد بزرگترين جنايت كار آزادى است ، چرا ؟ براى اين كه مادامى كه انسان علاقه به شخصيت داشته باشد ، به هيچ وجه نمىتواند خواهان اشباع مطلق مىخواهم بوده باشد . زيرا - مىخواهم طبيعى او گرانبارترين زنجيرى است كه ناچيزترين موضوعات خواسته\r\n","description":"","footnote":"","page_name":" 211 ","page_number":215},
  {"content":"\r\nشده آن را به دست و پاى انسانى مىپيچاند ، به اضافهء اين كه با هيچ نوع زندگانى اجتماعى هم سازگار نمىباشد ، بنا بر اين بايستى اين مىخواهم به هر نحوى است محدود و مهار شود . اين كارى است كه از آغاز زندگانى با اشكال گوناگون وجود داشته است ، تا اين جا قضيه روشن و قابل درك و عمل عمومى است ، ولى عمدهء مطلب اين است كه مادامى كه محدود كردن مىخواهم با علل جبرى طبيعى و اجتماعى صورت بگيرد آن انسان مهار شده تمام حقيقت خود را نشان نخواهد داد ، چنان كه براى خود شخصيت واقعى درك نخواهد كرد ، زيرا چنان كه گفتيم او همواره با يك مىخواهم زندگى مىكند كه معتقد است اين مىخواهم با تشخيص ديگران يا با عوامل جبرى بريده شده و ناقص است .\r\nبدين جهت است كه او هرگز نيل به تمام موجوديت خود را در عرصهء زندگانى نخواهد پذيرفت .\r\nاما اگر فرض كنيم كه توانستيم به اين انسان بفهمانيم كه شخصيت تو روى دو اساس مهم شالوده ريزى مىشود :\r\nاول - اين كه بايد بدانى كه ديگران هم موجود هستند و مانند تو داراى مىخواهم بىنهايت مىباشند .\r\nدوم - اين كه تا موجوديت خود را در باره خواسته هايت مهار نكنى طعم عالى موجوديت ديگران را نخواهى چشيد ، چنان كه تا طعم موجوديت ديگران را نچشى توانايى چشيدن موجوديت خود را نخواهى داشت ، يا حد اقل ديگران نخواهند گذاشت تو طعم موجوديت خود را حقيقتاً بچشى .\r\nآقايان متفكرين تاريخ هم شاهد اين اصل است .\r\nتوجه به اين دو ركن اساسى يك نتيجهء شگفت انگيزى مىدهد كه ما آن را استقلال مطلوب فرد مىناميم ، آن نتيجه عبارت است از به وجود آمدن وجدان آزاد كه با مهار كردن مىخواهم طبيعى طعم مىخواهم جهانى را خواهد چشيد ، همين اصل\r\n","description":"","footnote":"","page_name":" 212 ","page_number":216},
  {"content":"\r\n\r\nدر بارهء اجتماعات هم دقيقاً جريان دارد توضيح مشروح اين مسئله را در مقدمات اين كتاب مطالعه فرماييد\r\n\r\n( ( 266 ) ) گر ميان مشك تن را جا شود\r\nروز مردن گند او پيدا شود\r\n\r\nخاصيت بدن انسانى گنديدن است هر چند كه آن را ميان عالىترين عطرها و زينتها بپوشانيد\r\nهمهء ما مىدانيم كه اگر ماهى را از دريا كنار بيندازيم ، او پس از چند لحظه خواهد مرد ، اگر چه در آن خشكى كه ماهى را انداخته‌ايم گران بهاترين سنگها و فلزات را بگسترانيم ، اگر چه خوشبوترين عطرها را در آن زمين بپاشيم ، اگر چه ميلياردها نسخه كتاب در بارهء زندگانى و شئون ماهى در پيرامون همان مكان روى زمين بچينيم ، اگر چه ميليارد شعر در باره حيات و اصالت آن در بالاى سر ماهى كه در حال جان كندن است بسراييم و با عالىترين موسيقى هم بنوازيم ، بالاخره آن ماهى از آب دور افتاده خواهد مرد . اين است خاصيت طبيعى كالبدى كه براى حفظ جان آماده شده است .\r\nاين تن خاكى ما روزى لانهء مار و مور و حشرات خاكى خواهد گشت ، مغز بسيار عالى اينشتين و كلهء متهور چنگيز و ناپلئون با هم در آميخته اسباب بازى روستا بچه‌اى خواهد گشت كه با گاو آهن خود همان زمين را زير و رو مىكند .\r\nممكن است بگوييد : روزى فرا خواهد رسيد كه تمام جسدها را موميايى كنند و با طراوت طبيعى كه جسدها در روزگار زندگانى داشتند حفظ خواهند شد .\r\nآرى چرا ممكن نيست ، اما فراموش نشود كه در آن موقع نخواهيد خنديد ، گريه سر نخواهيد داد ، احساس از شما جدا شده است ، لذت و الم با شما سر و كارى\r\n","description":"","footnote":"","page_name":" 213 ","page_number":217},
  {"content":"\r\n\r\nنخواهد داشت ، سلولهاى مغزى شما هم كوچكترين فعاليتى نخواهد كرد . اگر چه گربه‌اى شما را اغفال كرده روى آن جسد بسيار با طراوت كه شما حفظش كرده‌ايد خود را رسانيده با چنگال كوچك و ظريفش با آن جسد بازى كرد ، اگر اتفاقاً صبحگاه موقع از خواب بيدار شدن گربه اين اتفاق بيفتد ، چنگالهاى خود را هم با كشيدن و خراشيدن همان جسد نازنين تيز خواهد كرد ، شما حتى نخواهيد توانست يك انگشت براى راندن گربه از روى جسد خويش حركت بدهيد .\r\nاگر قضيه از اين قرار است ، يعنى اگر عاقبت اين تن خاكى اين است كه گفتيم ، پس بياييد نداى درونى خود را كه مىگويد : تو براى ابد آفريده شده‌اى ، نخواهند گذاشت عوامل ناخود آگاه طبيعت تو را روانهء نيستى مطلق بسازد ، تو مىتوانى شالودهء پايندگى خود را در همين جهان طبيعى بريزى ، اجابت كنيم .\r\n\r\n( ( 277 ) ) اى برادر تو همان انديشه اى\r\nما بقى تو استخوان و ريشه اى\r\n( ( 278 ) ) گر گل است انديشهء تو گلشنى\r\nور بود خارى تو هيمهء گلخنى\r\n\r\nاگر انديشه را از تو منها كنند جز مشتى استخوان و ريشه و مواد طبيعى چيز ديگرى نيستى\r\nاز مطالب گذشته اين حقيقت نتيجه گيرى مىشود كه انسانيت انسان با اجزاء مادى و زينتهايى كه آن را زيبا مىنمايد نبوده ، بلكه مربوط به وضع روانى او مىباشد . اگر از انسان روان او را بگيرند ، هيچ ملاكى براى انسانيت نخواهد داشت . آن چه كه انسان را از ساير موجودات جدا كرده و راه بىنهايت كمال را بر سر راه او مىگستراند همين انديشه و تعقل است كه كارگردانى از روح انسانى است . بايستى در ارزيابى\r\n","description":"","footnote":"","page_name":" 214 ","page_number":218},
  {"content":"\r\n\r\nانسانها تنها انديشه و سمت انديشهء او را منظور كرد .\r\n\r\nگر در دل گل گذرد گل باشى\r\nور بلبل بىقرار بلبل باشى\r\n\r\nچون اين مسئله در مباحث پيشين مشروحاً بررسى شده است ، لذا از تفصيل بيشتر خوددارى شد .\r\n\r\n( ( 284 ) ) حق فرستاد انبيا را بهر اين\r\nتا جدا گردد از ايشان كفر و دين\r\n\r\nحكمت بعثت پيامبران تفكيك كفر از دين است\r\nشش بيت پس از بيت فوق مضمونى را در بر دارد كه مىگويد : فرستادن انبيا براى اين بود كه افراد انسانى از يكديگر جدا شوند ، اين جدا شدن به اين معنى نيست كه آنان در عالم پيش از طبيعت كاملًا يك حقيقت بودند ، زيرا - صريحاً مىگويد :\r\n\r\nبود نقد و قلب در عالم دوان\r\nچون جهان شب بود و ما چون شب روان\r\nتا بر آمد آفتاب انبيا\r\nگفت اى غش دور شو ، صافى بيا\r\n\r\nپس افراد انسانى از نظر شقاوت و سعادت و مغشوش و صافى بودن از جهان پيش از طبيعت از يكديگر جدا بودند ، ولى چون وسايل ديد انسانها و ملاك تفكيك هنوز وجود نداشت آنان يكسان مىنمودند ، چنان كه مىگويد :\r\n\r\nپيش از ايشان ما همه يكسان بديم\r\nكس ندانستى كه ما نيك و بديم\r\n\r\nيعنى كسى نبود و وسيله‌اى وجود نداشت كه نيك ما را از بد ما جدا كند .\r\nاين مطلب با آن اصلى كه در گذشته و بعضى از ابيات ديگر خواهد گفت منافات دارد ، آن اصل چنين است :\r\n\r\nچون كه بىرنگى اسير رنگ شد\r\nموسيى با موسيى در جنگ شد\r\n\r\nمضمون امثال اين بيت مىگويد : پيش از سرازير شدن موجودات انسانى به اين\r\n","description":"","footnote":"","page_name":" 215 ","page_number":219},
  {"content":"\r\nپهنه طبيعت ، افراد انسانى در دريايى از وحدت و بساطت غوطه ور بودند ، پس از ورود به اين جهان تكثرات كه است كه اختلافات ميان آنها شروع مىگردد . ابيات ذيل را ملاحظه كنيم :\r\n\r\nحبذا روزى كه پيش از روز و شب\r\nفارغ از اندوه و آزاد از طرب\r\nمتحد بوديم با شاه وجود\r\nحكم غيريّت به كلى محو بود\r\nناگهان در جنبش آمد بحر جود\r\nجمله را از خود ز خود بىخود نمود\r\n\r\nممكن است گفته شود كه انسانها به طور كلى سه مرحلهء اساسى را در هستى سپرى كرده‌اند :\r\n1 - مرحلهء اتحاد با موجود برترين ، در اين مرحله كوچكترين اختلاف و تمايزى ميان آنها وجود نداشته است ، زيرا - در آن مقام عالى كه از هيچ گونه تشخصات اثرى نبود انسان حالت وحدت و بساطت داشته است .\r\n2 - مرحلهء تنزل از مقام اتحاد و يگانگى ، اختلافات و دگرگونىها در اين مرحله شروع مىشود ، ولى چون هيچ گونه وسيله براى درك اين تشخصات و اختلافات نبود ، لذا در همان جا همهء انسانها باز يكسان و واحد مىنمودند .\r\n3 - جهان طبيعى كنونى است كه در اين جهان به وسيله دو عامل افراد انسانى از يكديگر تفكيك مىشوند .\r\nعامل اول - جريانات طبيعى كه براى هر كس نوعى از خصوصيت وجود طبيعى را نصيب مىكند ، يكى را زشت و ديگرى را زيبا يكى را نيرومند و ديگرى را ناتوان مىسازد .\r\nعامل دوم - پيامبران هستند كه نيك و بد و كافر و مؤمن را از يكديگر جدا مىسازند .\r\nولى با نظر به مجموع اصول انسانى و الهى اين مطلب نمىتواند چاره‌اى براى اشكال تناقض فوق بوده باشد ، زيرا - همان سؤال كه در مرحلهء سوم پيش مىآيد در مرحلهء دوم نيز وجود دارد و آن اين است كه اگر اين انسانها در مرحله‌اى از وحدت\r\n","description":"","footnote":"","page_name":" 216 ","page_number":220},
  {"content":"\r\n\r\nبودند ، كوچكترين تمايزى نداشتند چگونه و چرا به جهان تمايز و تكثر گام گذاشتند و چه علت داشت كه انسان از مقام وحدت كه عالىتر از جهان تكثر است به مرحلهء پستتر گام بگذارد و اين اختلاف در مرحلهء دوم از كجا ناشى شده است ؟\r\n\r\n( ( 310 ) ) آن كه بىجفت است و بىآلت يكى است\r\nدر عدد شك است و آن يك بىشكى است\r\n\r\nواحد حقيقى جز آن موجود برتر وجود ندارد\r\nاز هر نظر علمى و فلسفى كه در جهان ماده بنگريم ، بلكه در هر قلمروى غير از قلمرو الوهيت ، واحد حقيقى كه هيچ گونه تركيبى نداشته باشد امكان پذير نيست . از نظر فلاسفه ى گذشته تركب موجودات با اين جمله ادا مىشد :\r\n« كل ممكن زوج تركيبى له ماهية و وجود » .\r\n( هر ممكن الوجودى جفت تركيب يافته‌اى است از ماهيت و وجود ) .\r\nسپس در بارهء تفسير اين دو حقيقت ( ماهيت و وجود ) و همچنين در تعيين اصالت يكى از آنها بر ديگرى مباحث و گفتگوهاى فراوانى بيادگار مانده است كه ما در مباحث آينده ممكن است مقدارى از آنها را براى توضيح غائلهء اساس اين مبحث بيان كنيم .\r\nاما اگر بخواهيم امروزه از نظر فلسفى جفت بودن موجودات را مطرح كنيم از آن جهت كه كوشش فلسفه هاى امروزى در اين است كه از واقعيات جاريه در جهان هستى بر كنار نباشند ( و تنها به انتزاعات و تجريدات ذهنى قناعت نكنند ) ، لذا مسئله مزبور را بدينسان مطرح مىكنند :\r\nبه هيچ وجه و در هيچ شرطى از شرايط نمىتوان با يك موجود روبه رو گشت كه از ساير پديده ها و حقايق جهان هستى جدا بوده و يك واحد حقيقى بوده باشد و اين واحدها\r\n","description":"","footnote":"","page_name":" 217 ","page_number":221},
  {"content":"\r\nرا كه ما در مسائل علمى و هنرى و ساير مسائل معنوى در بارهء موجودات منظور مىكنيم با يكى از دو نظر مىباشد :\r\n1 - نظر رياضى در بارهء موجود ، به اين معنى كه مىتوانيم براى عمليات رياضى از موجودات خارجى كه با يكديگر در كمال پيوستگى به سر مىبرند واحدهايى انتزاع كنيم و مسلم است كه در اين گونه انتزاع تمام خصوصيات و تشخصات حاكم بر موجود را تجريد كرده و كنار مىگذاريم و اين همان تجريد رسمى است كه در تمام اعداد وجود دارد .\r\nهيچ عدد 2 را بدون تجريد از خصوصيتهاى دو موجود خارجى نمىتوان تصور كرد . پس اگر واحدى در ذهن ما به وجود بيايد ، بدون ترديد آن واحد يك نمود تجريد شده‌اى است كه اشاره به يك موجود واقعى مىكند كه در جويبار ساير موجودات پيوسته با ساير قطرات مشخص وجود در حركت است .\r\n2 - نظريهء عرفى و معمولى در بارهء اشياء ، در اين نظريه كه همهء مردم شركت دارند كلمهء واحد را به كار مىبرند و مقصودشان اين است كه آن موجود يك واحد در مقابل ساير واحدها از موجودات براى ما مطرح شده است ، ولى اگر دقيقاً توجه كنيم خواهيم ديد يك عدد سيب در عين حال خود مركب از اجزاء زياديست و ارتباط با عوامل گوناگون فضايى و زمينى دارد كه باعث تغييرات تدريجى او مىشود .\r\nاين تغييرات يا از كون به فساد است يا از فساد بكون يا به سبب عواملى است كه به اندازهء نيروى موجوده در آنها مىتواند موجوديت خود را مدتى در يك حال حفظ كند .\r\nاين دو نظر كه بيان كرديم ناشى از كيفيت عينكى است كه به ديده گان خود در زندگانى مىزنيم و اجزاء جهان را مطابق خواستهء خود بررسى مىكنيم يا آنها را به سود خويش تغيير مىدهيم .\r\nاما از نظر دقيق فلسفى ما هرگز با يك موجودى كه از همه جهات واحد غير قابل تحليل بوده باشد ، اگر چه اين تحليل در بارهء عوامل محيط و پيوسته به آن موجود باشد روبه رو نخواهيم گشت ، زيرا ، معناى واحد حقيقى بريدن و گسيخته شدن\r\n","description":"","footnote":"","page_name":" 218 ","page_number":222},
  {"content":"\r\nموجود از ساير اجزاء جهان طبيعت است ، در صورتى كه اين گسيختگى به هيچ وجه در دستگاه وجود مشاهده نمىشود و هر موجودى با موجودات ديگر در حالت تأثير متقابل به سر مىبرند .\r\nاما از نظر علمى ، آن چه كه فيزيك جديد به دست مىدهد اين است كه ذرات نهايى ماده مركب از اجزاء مثبت و منفى است ( الكترون و پروتون ) يا اين تركيب از ناحيهء جرميت و موج بودن است كه در ذرات حكمفرما است .\r\nآيا اين مثبت و منفى بودن يك واقعيت است ، يا اين كه تنها جنبهء قرار دادى مسأله‌اى است كه مورد گفتگو است ؟ آيا مزونهايى كه از پروتون منتشر مىشود آنها هم تركيب يافته از مثبت و منفى مىباشند ؟ هنوز علم اين مسئله را حل نكرده است .\r\nاما با آن بيان فلسفى كه گفتيم يعنى مقصود از تركيب زوجى همان تركب موجودات و پيوستگى آنها با يكديگر است قابل مناقشه نيست .\r\nدر آيهء شريفه مىگويد :\r\n« . . . وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ 51 : 49 . » ( 1 )  ( از هر چيز جفتى آفريده‌ايم شايد شما متذكر شويد ) .\r\nجلال الدين در مصرع دوم بيت مىگويد :\r\n\r\n« در عدد شك است و آن يك بىشكى است » .\r\n\r\nمطلبى است كه قابل دقت زياد است . مقصودش اين است كه هنگامى كه موجودات با قيافهء متكثر و گوناگون با حواس ما روبه رو مىشوند و سپس به ذهن انتقال مىيابند ، ما مىخواهيم بعضى از آنها را علت و بعضى ديگر را معلول و گروهى از آنها را مقدمهء گروه ديگر ، دسته‌اى را لازم و دستهء ديگر را ملزوم و بعضى از آنها را رابط و بعضى ديگر را مربوط بدانيم و به عبارت كلى تر ما مىخواهيم تمام اصول و قوانين را كه نام علم به آنها مىگذاريم از همين موجودات مختلف با آثار مختلف و در جريان انتزاع كنيم و آن گهى\r\n","description":"","footnote":" ( 1 ) سوره ذاريات ، آيهء 49 . . ","page_name":" 219 ","page_number":223},
  {"content":"\r\n\r\nخاصيتهاى گوناگون حواس ما از طرفى و باز بودن سيستم جهان طبيعت از طرف ديگر اين موجودات متكثر را با نوسانات گوناگون در اختيار ما مىگذارند . روح يا مغز وحدت طلب ما هم باصرار زياد ما را وادار مىكند كه همهء آن معلومات و قوانين را به يك واحد غير قابل اختلاف مبدل بسازيم و براى به دست آوردن اين واحد نهايى بسيار مىكوشيم و تقلا مىكنيم ، ولى از آن جهت كه منشأ همين واحد رؤيايى موجودات مختلف با جريانات گوناگون به وسيلهء حواس بازيگر مىباشد ، لذا همواره در ترديد و شك در بارهء معلومات واقعى به سر خواهيم برد .\r\nاين مسئله شايد براى بعضىها ساده و بىاهميت جلوه كند ، ولى اگر درست دقت كنيم و ببينيم هيچ فيلسوف و مكتب فلسفى تا كنون نتوانسته است به تمام قوانين برونى و درونى انسانها سازمانى بدهد كه جايى ترديد نماند - اهميت مطلب فوق آشكار خواهد شد .\r\nنه اين كه فيلسوفان در تحصيل اين آرمان مسامحه يا غرض ورزى مىكنند ، بلكه چنان كه گفتيم : ناتوانى از سيستماتيك كردن تمام معلومات ، منشأ بسيار نيرومندى دارد و به همين جهت بوده است كه شما نمىتوانيد هيچ گاه با فيلسوفى روبه رو شويد كه بگويد : من سيستمى از فلسفه بنا نهاده‌ام كه جاى هيچ گونه ترديد در اصول و قوانين و آراء آن وجود ندارد .\r\nمگر آن اشخاص ساده لوح كه ناخود آگاه به معلومات خود آن چنان خوش بين بوده‌اند كه در حدود علاقه و عشق به انديشه هاى خود مىنگريستند . البته هنگامى كه پاى عشق به ميان كشيده شود ، جزم و قطع و يقين به واقعيت معشوق اثر طبيعى آن خواهد بود .\r\nتفسير ابيات\r\nآن مرد الهى صبحگاه سوار خر شده به راه افتاد ، اما حيوان بىنوا و گرسنه به زمين مىافتاد و مردم در بلند كردن او مىكوشيدند و مىگفتند : اين حيوان بىزبان بيمار است و نمىتواند درد خود را ابراز كند .\r\n","description":"","footnote":"","page_name":" 220 ","page_number":224},
  {"content":"\r\nيكى جلو مىآمد و گوش آن حيوان را مىگرفت و مىپيچيد ، ديگرى دست به دهان حيوان مىانداخت و مىگفت شايد بيمارى حيوان مربوط به دهان او است ، سومى پاى حيوان را بلند كرده مىگفت شايد سنگى در ميان نعل و پايش فرو رفته است ، چهارمى به چشمهاى حيوان خيره شده بود كه علت بيمارى او را تشخيص بدهد .\r\nهنگامى كه از همه اين معاينه ها و معالجه ها مايوس مىشدند از شيخ مىپرسيدند اين حيوان چه مرضى دارد ؟ تو مگر ديروز نمىگفتى اين يك حيوان سالم و قوى است ؟ ولى آن مرد الهى كه به واقعيت قضيه متوجه شده بود به آنان گفت : آرى خرى كه ديشب تمام غذاى او « لا حول و لا قوه الا باللَّه » بوده كه آن خدمتكار تبه كار به او خورانيده است ، شب گذشته را با تسبيح به صبح رسانيده است و امروز هم چنان كه مىبينيد در حال سجده مىباشد .\r\nاى افراد انسانى هنگامى كه مىبينيد هيچ كس اندوه شما را نمىخورد ، اى انسانهايى كه در كوشش و زحمت هستيد وقتى كه مىبينيد كسى بار شما را به دوش نخواهد كشيد . خودتان كار خود را انجام بدهيد و به ديگران اميدوار نباشيد .\r\nشما گمان مىكنيد اين مردم آن چه را كه در بارهء انسان و توصيف او مىگويند ، راست مىگويند ؟ شما خيال مىكنيد كه اشعارى كه اينان در بارهء انسان سروده‌اند از قبيل : « بنى آدم اعضاى يك پيكرند » واقعا مزهء آن را مىچشند ؟ نه ، اى ساده لوح بىنوا بلكه » آدمى خوارند اغلب مردمان . » ( ) \r\nتو به سلام عليك كردن آنها و بلى قربان ، بلى قربان گفتن آنها اطمينان نداشته باش و از اين كرنشهاى ظاهرى فريب مخور . اگر بدرون اغلب مردمان فرو روى خواهى ديد كه دلهاى آنان جايگاه ديوان و غولان وحشتناكى است كه از خود پرستى به وجود آمده‌اند . مبادا فريب دمدمه هاى اين انسانها را بخورى .\r\n","description":"","footnote":" ( 1 )\r\nكودكان با كشتن موران خوشند * مردمان از كودكى مردم كشند\r\n( از شاعر گران مايه دكتر مهدى حميدى شيرازى ) . ","page_name":" 221 ","page_number":225},
  {"content":"\r\nاين\r\n\r\nمردمان كه بينى يك مشت زر پرستند\r\nبيرون ز زر پرستان يك مشت خر پرستند\r\nبيرون ز خر پرستان يك مشت شر پرستند\r\nبيرون ز شر پرستان جمعى هنر پرستند\r\nما را به كيسه زر نيست اندر طويله خر نيست\r\nبر سر هواى شر نيست سرمايه جز هنر نيست\r\nسرمايه از كسادى پوسيد و مندرس شد\r\nدُرّ خريطه شد سنگ زر در خزينه مس شد\r\nبرهان نقيض مطلوب دعوى خلاف حس شد\r\nظاهر ز ما نهفته طاهر ز ما نجس شد\r\nدر كيسه زر ندارم تا اهل جاه باشم\r\nدر گله خر ندارم تا قبله گاه باشم\r\n\r\nاين اصل را به دل خود بسپاريد كه هر كسى كه در شئون زندگانى خويش همواره به « لا حول » گفتن ديگران خود را باخت و به جملات فريبنده ى آنها ارزش واقعيت داد ، مانند همان حيوان خواهد شد كه شب را بايستى به خود بپيچد و روز را هم افتان و خيزان از جادهء زندگانى منحرف شود .\r\nآنان كه به جهت طمع يا ساده لوحى ظواهر فريباى ديوان آدم نما را بخورند و كسانى كه تعظيم دشمنان دوست نما را بپذيرند ، هم در راه ايده آل خود ( اسلام ) و هم در پل صراط روز رستاخيز كه اعمال نيك و بد از يكديگر تفكيك مىشوند ، با گامهاى لغزنده با سر سقوط خواهند كرد .\r\nبه عشوه هاى ياران ناياب گوش مكن به دامهايى كه در راه زندگى گسترده شده است نگاه كن و با خيال راحت در اين راه گام بردار .\r\nصد هزار انسانهاى ابليس صفت در ارتباط با تو براى بىچاره كردن تو لا حولها مىگويند . تو كه آدمى ، اى آدم همين مارهاى خوش خط و خال جز شيطانهاى حيله گر چيز ديگر نيستند .\r\nاين شياطين انس دمها در مىدمند ، قيافهء خوب به تو نشان مىدهند ، اما براى چه ؟ براى اين كه قصابها هم به گوسفندهاى بىنوا گياهان را نشان مىدهند و آنها را با صداهاى\r\n","description":"","footnote":"","page_name":" 222 ","page_number":226},
  {"content":"\r\nعاطفه انگيز به دنبال خود مىكشند ، اما به كجا ؟ به كشتارگاه .\r\nبىنوا آن كسى كه از افيون دشمنان تخدير شود . آخر مگر نمىدانى كه گروهى از آدم خواران آن چنان سر بر پاى تو مىگذارند كه قصاب سر به پاى گوسفند مىنهد ؟ اگر در جامعه‌اى زندگى مىكنى كه همه گرگاند ، بايد گرگ شوى تا گرگان تو را نخورند ؟ نه بلكه در اين گونه جوامع مانند آن شير باش كه شكار خود را به دست آورد و به وعده هاى فريباى گرگان دل مسپار .\r\nاظهار محبتها و ابراز هم دردى و مراعات را كه از مردمان پست مىشنوى مانند آن خدمتكار بدان كه حيوان آن مرد الهى را گرسنه و تشنه گذاشت و صبحگاهان افتان و خيزان به راه انداخت .\r\nدر زمين و زمينه‌اى كه ديگران براى تو فراهم كرده‌اند خانه مساز ، تو تنها به كار خود مشغول شو و به كار خود اطمينان داشته باش .\r\nاز اين مثال كه گفتيم اينك مىتوانيم نتيجهء عالىترى را هم بگيريم . مىدانى يكى از اين بيگانه ها بلكه دشمنترين بيگانه كيست ؟ اين بيگانه بسيار نزديك نما بدن خاكى تست كه تو را در دريايى از اندوه ها فرو مىبرد . تو مادامى كه به نوازش اين بدن خاكى پرداخته و كام آن را از شيرينى و چربىها اشباع مىكنى هرگز جوهر جان و روح خود را فربه و نيرومند نخواهى يافت ، اما اگر چند روزى صبر كنى تا گنديدن همين بدن خاكى را مشاهده خواهى كرد .\r\n\r\nآتشش پنهان و ذوقش آشكار\r\nدود او ظاهر شود پايان كار\r\n\r\nاين قدر به اين بدن خاكى مپرداز و آن را با مشك و عطرهاى خوش بو معطر مساز ، بيا مشك حقيقى را به اعماق دل خود بمال . مشك حقيقى كدام است ؟ نام حقيقى خداوند ذو الجلال . تبه كاران و منافقين ظواهر خود را مىآرايند و به بدن خود مشكها مىمالند ، اما روح آنان در قعر گلخن ماديات و شهوات در لجنها فرو رفته است .\r\nمنافقان نام خدا را بر زبان مىآورند ، ولى دلهاى آنان از كفر و بىايمانى چنان\r\n","description":"","footnote":"","page_name":" 223 ","page_number":227},
  {"content":"\r\nگنديده است كه اگر در مقابل ديده گان آنها مجسم شود ، باز به ديدن و استشمام آن حاضر نخواهند گشت .\r\nمىدانيد مثل آنان چيست ؟ مثل آنان با آن ظواهر فريبا كه دارند مانند سبزه هاى روى گلخن است كه لحظاتى چشم انسان را به سوى خود متوجه مىكند ، ولى با اندك تأمل كه آن سبزه در كجا روييده است پليديشان آشكار مىشود .\r\nاگر كمى توجه كنيم آن نيكى و زيبايى زير بنا ندارد و چون در شخص منافق ظواهر زيبا عاريتى است ، روزى حقيقت درونى او آشكار خواهد شد . اين گل كه روى گلخن روييده است جايگاه زيبا دارد كه عبارت است از مجلس عيش و عشرت يا گلزارهاى سر سبز و خرم ؟ اين اصل را در قرآن مجيد خداى ما فرموده است : « پاك زنها از آن پاك مردانند و مردان پليد از آن زنان پليدند . » در زندگانى كينه توز مباش ، زيرا - آنان كه به جهت كينه توزى گمراه شده‌اند گور آنان ( سر نوشت به طور عموم ) نزد گور كينه توزان خواهد بود :\r\nاگر دقت كنى خواهى ديد كه كينه و عداوت از پديده هاى دوزخى است ، اين پديدهء شيطانى خصم دين تو است .\r\nاگر احساس كردى كه كينه توز هستى ، بدان كه جزيى از دوزخى و مطابق قانون جزء و كل بالاخره بايستى به كل خويش بپيوندى . اگر احساس كردى كه كينه توز نيستى ، بلكه محبت اعماق دل تو را فرا گرفته است ، بدان كه جزيى از بهشتى و باز مطابق قانون فوق روزى به كل خود و اصل خواهى گشت . تلخىها به سوى تلخىها و شيرينىها به سوى شيرينىها روانه خواهند گشت و هيچ لحظه‌اى باطل قرين و همنشين حق نخواهد بود .\r\n« اكنون تو خواهى گفت : همهء انسانها در اعضاى جسمانى و نيروهاى درونى مشتركند و ما نه تلخى مىبينيم و نه پليدى و به عبارت ديگر همه داراى قيافه هاى انسانى و اجزاء درونى متحد مىباشند ، مىگويم : اين است بزرگترين خطا كه ما آدميان\r\n","description":"","footnote":"","page_name":" 224 ","page_number":228},
  {"content":"\r\nمرتكب شده و زندگانى خود را از جاده حقيقىاش منحرف ساخته‌ايم » .\r\nشما بياييد اين اعضاى مادى و طبيعى خود را دقيقاً ارزيابى كنيد ، خواهيد ديد كه اعضاى طبيعى شما جز مشتى استخوان و رگ و پى و خون چيز ديگرى نيست ، آن چه انسانيت انسان بسته به آن است همان انديشهء او است . اگر اين انديشه را از انسان منها كنيد خواهيد ديد اين موجود چيزى زيادتر از جمادات ندارد .\r\nبه همين جهت است كه براى تشخيص يك انسان بايستى انديشه او را كه نمودى از روح او است در نظر گرفت .\r\n\r\nگر گل است انديشهء تو گلشنى\r\nور بود خارى تو هيمهء گلخنى\r\n\r\nاگر انديشهء تو موجوديت تو را مانند گلاب عطر آگين ساخته است ناچار روزى مردم يا مقامات عليين تو را مانند گلاب به سر و روى خود خواهند كشيد و اگر انديشهء تو مانند بول پليدى است ، ناچار روزى تو را از هستى ابدى كنار خواهند زد . ظرفهاى دكان عطارى را ديده‌اى كه چگونه اجناس را با هم جنسان خود قرين مىسازد ؟ بيا از مردم بد جنس و پليد خود را رها بساز ، زيرا - هم دمى با آنان گور موجوديت تست يعنى در ظاهر زنده مىنمايى ، ولى در باطن زير خاكهاى انبوه خواسته هاى آن نابخردان دفن شده‌اى .\r\nمحصول درهم آميختن اجناس با يكديگر وضع شگفت انگيزى دارد . اگر در دكان عطار اشياء غير مجانس مانند عود و شكر درهم بياميزند آنها را از يكديگر تفكيك كرده هر يك را به جاى خود مىگذارد .\r\nآن گاه كه ظروف ارواح انسانى بيفتد و بشكند ، ارواح انسانى با يكديگر مخلوط جلوه مىكنند ، ولى خداوند بزرگ پيامبران را فرستاده آنها را از يكديگر جدا مىسازد و كفار را از مؤمنين تفكيك مىكند . خداوند متعال پيمبران را با كتابها فرستاده است كه دانه هاى گران بهاى ارواح آدميان را انتخاب كنند و آنها را مانند اين كه در طبقى بچينند در صفحهء تاريخ بنمايانند .\r\nقبل از ظهور انبيا و روشن شدن راه هدايت همه انسانها يكسان و مشابه مىنمودند\r\n","description":"","footnote":"","page_name":" 225 ","page_number":229},
  {"content":"\r\nو فرقى بين آنها مشهود نبود . آن چنان با هم در آميخته بوديم كه هيچ كس نمىتوانست نيكان ما را از بدهاى ما تفكيك كند : سكه هاى صحيح و قلب در جهان پشت پرده يكسان در جريان بودند و از آن جهت كه هنوز روشنايى خورشيد انبيا نتابيده بود ، ما هم مانند كسانى كه در شب راه مىروند چيزى را تشخيص نمىداديم .\r\nآن گاه كه آفتاب پيامبران تابيدن گرفت ، تفكيك ميان دو گروه نيك و بد آغاز شد . انبيا به خوبان گفتند : به سوى ما بياييد و به بدان گفتند : از ما دور شويد . چشم بينا است كه مىتواند رنگها را از يكديگر باز شناسد ، چشم است كه لعل و سنگ ناچيز را از يكديگر جدا مىكند .\r\nآرى چشم است كه گوهر و خاشاك را از هم متمايز مىسازد و به همين جهت است كه خاشاك با چشم انسانى عداوتى دارد . اين مردم تبه كار دشمن روز روشن هستند ، زيرا - ماهيت آنها در روز روشن آشكار مىگردد ، اما مردمى كه مانند طلاى خالص پاكاند آنان روز را مىخواهند ، زيرا - در روز روشن است كه پاكى آنها آشكار مىشود .\r\nروز مانند آيينه معرف طلاى خالص است ، زيرا ، در روز است كه صفا و تمام عيار بودن آن نمودار مىشود و به همين جهت است كه خداوند رستاخيز خود را در روز قرار داده است تا صورتهاى سرخ و زرد از يكديگر متمايز گردند .\r\nپس در حقيقت روز همان باطن اولياء الله است و چون باطن اولياء الله از شعاع خورشيد بىنهايت الهى روشن شده است ، لذا يك روز محبت آنان مانند سالها مىباشد .\r\nروز روشن منعكس كنندهء راز مردان حق و حقيقت است و شب تاريك انعكاسى از پرده پوشى آنان .\r\nبه اين علت است كه خداوند به روز روشن سوگند خورده است . مىدانيد روز روشن « و الضحى » چيست ؟ روز روشن نور دل پاك پيامبر ما مصطفى صلى الله عليه و آله مىباشد . يك نظر ديگر در توضيح\r\n","description":"","footnote":"","page_name":" 226 ","page_number":230},
  {"content":"\r\nمعناى « و الضحى » اين است كه مقصود همان روز روشن مىباشد . آرى اين توضيح هم صحيح است ، زيرا - روز روشن منعكس كنندهء نور پاك مصطفى صلى الله عليه و آله است ، زيرا اگر مقصود نور دل پاك پيامبر نباشد ، خود روز طبيعى كه از مواجه بودن آفتاب با سطح كرهء زمين ناشى مىشود چه شايستگى به سوگند خوردن دارد ؟ مگر نه اين است كه اين روشنايى مانند منبع خويش كه همان آفتاب است فانى و رو به زوال مىباشد ؟ مگر نمىبينيد كه حضرت ابراهيم خليل عليه السلام چگونه به ستارگان و ماه و خورشيد نگريسته و گفت : اينها همگى غروب كننده و ( فانى ) مىباشند و من غروب كنندگان را دوست ندارم ، حال كه اين موجودات رو به فنا هستند چگونه مورد خواست خداوند قرار مىگيرند كه به آنها سوگند بخورد ؟ باز مىبينيم كه خداوند به شب سوگند مىخورد : « و الليل » ، چنان كه گفتيم اين سوگند هم جنبهء پرده پوشى او است . اين پردهء پنهان كننده چيست ؟ اين پردهء جنبهء موجوديت طبيعى پيغمبر اكرم صلى الله عليه و آله است . اين موجوديت طبيعى گوهر الهى پيامبر را مخفى مىدارد . هنگامى كه آفتاب وحى دوباره به پيامبر درخشيد با موجوديت طبيعى خويش چنين گفت : كه خدا تو را رها نكرده و از تو قهر ننموده است .\r\nپس از بلا ( انقطاع وحى ) وصال آغاز شد و عبارت « ما قلى » يعنى قهر نكرده است ، از همان شيرينى وصال بروز كرد .\r\nهر گونه عبارتى كه ما در سخنان خود مىآوريم خود از حالتى خبر مىدهد . اگر بخواهيم حال و عبارت را توضيح بدهيم مىتوانيم آن دو را به دست و آلت تشبيه كنيم و چنان كه براى هر دستى آلت مخصوصى لازم است هر يك از حالات هم عبارات مخصوصى را مقتضى است ، چنان كه آلت دست زرگر را كفشگر نمىتواند به كار ببرد ، زيرا مانند اين است كه دانه‌اى را در ريگزارى بكاريد و چنان كه آلت كار كفاش در نزد برزگر مانند انداختن استخوان به پيش خر و كاه به پيش سگ مىباشد . همچنان هر عبارتى از هر حالى ساخته نيست . انا الحق در لبان منصور حلاج نور بود ، اما همان عبارت\r\n","description":"","footnote":"","page_name":" 227 ","page_number":231},
  {"content":"\r\nدر لبان فرعون زور و بىاساس بوده است . ( 1 )  عصاى چوبين كه يك جنس است در دست موسى عليه السلام گواه حق بودن و پيامبرى او شد ، در صورتى كه همان جنس عصا در دست ساحران هيچ و پوچ گشت . به همين جهت بود كه در داستان گذشته عيسى عليه السلام اسم اعظم الهى را كه باعث زنده شدن مردگان مىشد به آن همراه خود نياموخت . او هنگامى كه اسم اعظم را ياد مىگرفت و مىخواند و كسى زنده نمىگشت گمان مىكرد كه عدم تأثير مربوط به خود اسم اعظم بوده و اين آلتى ناقص است ، ولى نمىدانست كه آن نام مبارك بايد درون و حال الهى را نشان بدهد .\r\nهيچ تا كنون ديده‌اى كه سنگ را بر گل و كلوخ بزنى آتش بيرون بيايد ؟ بايستى بدانى آلتى را كه دست مىگيرد تا كارى را انجام بدهد بايد با يكديگر رابطه داشته باشند و بايستى مانند سنگ و آهن داراى زوجيتى باشند كه با اصطكاك به يكديگر آتش را توليد كنند .\r\nتمام آثار طبيعى در جهان هستى از جفت شدن و تكاپو با يكديگر زاييده مىشود . آن كه جفت ندارد و آلت و واحد حقيقى است خود خداوند جل و علا است ، زيرا - هر گاه كه مسئلهء تكثر و عدد مطرح شود ، شك و ترديد براى خود ميدان باز خواهد كرد . آن خداى واحد از عدد مبرا است ( يا براى او عدد و شمارش مطرح نيست ) و براى او جفت وجود ندارد ، زيرا - اگر براى او جفتى وجود داشته باشد محدوديت هر يك با ديگرى منشأ كثرت و عدد بوده چنان كه گفتيم ترديد و شك قيافهء خود را ابراز خواهد كرد .\r\nيك توضيح مختصر در بارهء كثراتى كه اعداد دارند و در عين حال يك واحد را نشان مىدهند اين است كه هر كس كه كثرات را ملاحظه كرد و درك كرد كه 2 و 3 و 4 و 5 و 6 وجود دارد ، بدون ترديد او 1 را كه منشأ تركيب آنها گشته است پذيرفته است ، زيرا - اگر 1 نباشد عدد به وجود نخواهد آمد .\r\n","description":"","footnote":" ( 1 ) اين مسئله در مباحث آينده مشروحاً بررسى خواهد گشت . . ","page_name":" 228 ","page_number":232},
  {"content":"\r\nاين كثرتها و دو بينىها همه از لوچى ديده گان روح تو است . اگر اين چند بينى بر طرف شود همهء آنها كه 2 و 3 و 4 مىگفتند ، خواهند گفت : اصل اساسى همان 1 است .\r\nاگر تو در بارهء خداوند به وحدت حقيقى رسيده‌اى تو موجودى خواهى بود كه در مقابل مشيت او كاملًا موجوديت و جريان خود را باز خواهى يافت .\r\nآرى جريان طبيعى يك گوى در مقابل چوگان اين است كه از زخم دست بازى كننده برقص در آيد .\r\nبيا مطالب حقيقى را از راه گوش به هوش خود بسپار و درك كن و از راه گوش به ديده هاى دو بينت كه بيمار است دارويى بكش ، زيرا - سخنان پاك در دلهاى نابينا استقرار پيدا نمىكند و به جايگاه اصلى خود كه عالم ربوبى است بر مىگردد . اما افسونهاى ديو صفتان در دلهاى منحرف همانند كفش كج در پاى كج وارد مىشود .\r\nهر چند كه سخنان حكمت آميز را تكرار كنى ، ولى اگر تو شنونده نااهل و شايستهء آن سخنان نيستى ، آن سخنان از تو بيزار و بر كنار خواهد گشت . اگر تو سخنان حكمت آميز را بنويسى ، و به خود نشان بدهى و هر چه كه بگويى و بيان كنى بالاخره از تو كه نااهل هستى خواهد گريخت . بندهايى را كه تو بر پاى سخنان حكمت آميز او مىزنى از هم گسيخته و فرار خواهد كرد .\r\nاما اگر تو سخنان حكمت آميز را نخوانى و به خويشتن بيان ظاهرى نكنى ، ولى سوز و اشتياقى به پذيرش آنها داشته باشى ، تسليم تو خواهد گشت و مانند مرغ دست آموز در اختيار تو قرار خواهد گرفت .\r\nهرگز ديده نشده است كه باز شاهى به خانهء روستا قدم بگذارد . حكمت همچنين است كه پيش هر خام حيوان صفت روى نمىآورد .\r\n","description":"","footnote":"","page_name":" 229 ","page_number":233},
  {"content":"\r\n\r\nيافتن پادشاه باز خويش را در خانهء كمپير و مبتلا شدن\r\n\r\n( ( 323 ) ) علم آن بازيست كاو از شه گريخت\r\nسوى آن كمپير كه مىآرد بيخت\r\n( ( 324 ) ) تا كه تتماجى پزد اولاد را\r\nديد آن باز خوش و خوش زاد را\r\n( ( 325 ) ) پايكش بست و پرش كوتاه كرد\r\nناخنش ببريد و قوتش كاه كرد\r\n( ( 326 ) ) گفت نااهلان نكردندت بساز\r\nپر فزود از حد و ناخن شد دراز\r\n( ( 327 ) ) دست هر نااهل بيمارت كند\r\nسوى ما در آ كه تيمارت كند\r\n( ( 328 ) ) مهر جاهل را چنين دان اى رفيق\r\nكژ رود جاهل هميشه در طريق\r\nجاهل ار با تو نمايد هم دلى\r\nعاقبت زخمت زند از جاهلى\r\n( ( 329 ) ) روز شه در جستجو بىگاه شد\r\nسوى آن كمپير و آن خرگاه شد\r\n( ( 330 ) ) ديد ناگه باز را در دود و گرد\r\nشه بر او بگريست زار و نوحه كرد\r\n( ( 331 ) ) گفت هر چند اين جزاى كار توست\r\nكه نباشى در وفاى ما درست\r\n( ( 332 ) ) چون كنى از خلد در دوزخ قرار\r\nغافل از لا يستوى اصحاب نار\r\n( ( 333 ) ) اين سزاى آن كه از شاه خبير\r\nخيره بگريزد به خانهء گنده پير\r\nگنده پير جاهل اين دنيا دنى است\r\nهر كه مايل شد به دو خوار و غبى است\r\nهست دنيا جاهل و جاهل پرست\r\nعاقل آن باشد كه زين جاهل برست\r\nهر كه با جاهل بود هم راز باز\r\nآن رسد با او كه با آن شاهباز\r\n( ( 334 ) ) باز مىمالد پر بر دست شاه\r\nبىزبان مىگفت من كردم گناه\r\n( ( 335 ) ) پس كجا نالد كجا زارد لئيم\r\nگر تو نپذيرى به جز نيك اى كريم\r\nسر كجا بنهد ظلوم شرمسار\r\nجز به درگاه تو اى آمرزگار\r\n( ( 336 ) ) لطف شه جان را جنايت جو كند\r\nز انكه شه هر زشت را نيكو كند\r\n( ( 337 ) ) رو مكن زشتى كه نيكىهاى ما\r\nزشت آيد پيش آن زيباى ما\r\n( ( 338 ) ) خدمت خود را سزا پنداشتى\r\nتو لواى جرم از آن افراشتى\r\n\r\n","description":"","footnote":"","page_name":" 230 ","page_number":234},
  {"content":"\r\n\r\n( ( 339 ) ) چون تو را ذكر و دعا دستور شد\r\nز آن دعا كردن دلت مغرور شد\r\n( ( 340 ) ) هم سخن ديدى تو خود را با خدا\r\nاى بسا كس زين گمان افتد جدا\r\n( ( 341 ) ) گر چه شد با تو نشيند بر زمين\r\nخويشتن بشناس و نيكوتر نشين\r\n( ( 342 ) ) باز گفت اى شه پشيمان مىشوم\r\nتوبه كردم نو مسلمان مىشوم\r\n( ( 343 ) ) آن كه تو مستش كنى و شير گير\r\nگر ز مستى كژ رود عذرش پذير\r\n( ( 344 ) ) گر چه پرم رفت چون باشى مرا\r\nبر كنم من پرچم خورشيد را\r\n( ( 345 ) ) ور چه پرم رفت چون بنوازيم\r\nچرخ بازى كم كند در بازيم\r\n( ( 346 ) ) گر كمر بخشيم كُه را بر كنم\r\nور دهى كلكى علمها بشكنم\r\n( ( 347 ) ) آخر از پشه نه كم باشد تنم\r\nملك نمرودى به پر بر هم زنم\r\n( ( 348 ) ) در ضعيفى تو مرا بابيل گير\r\nهر يكى خصم مرا چون پيل گير\r\n( ( 349 ) ) قدر فندق افكنم گردد خريق\r\nبُندقم در فعل صد چون منجنيق\r\nگر چه سنگم هست مقدار نخود\r\nليك در هيجا نه سر ماند نه خود\r\n( ( 350 ) ) موسى آمد در وغا با يك عصاش\r\nزد بر آن فرعون و بر شمشيرهاش\r\n( ( 351 ) ) هر رسولى يك تنه كان در زده است\r\nبر همه آفاق تنها بر زده است\r\n( ( 352 ) ) نوح چون شمشير در خواهيد از او\r\nموج طوفان گشت ازو شمشير خو\r\n( ( 353 ) ) احمدا خود كيست اسپاه زمين\r\nماه بين بر چرخ و بشكافش جبين\r\n( ( 354 ) ) تا بداند سعد و نحص بىخبر\r\nدور توست اين دور نى دور قمر\r\n( ( 355 ) ) دور تست ايرا كه موسىّ كليم\r\nآرزو مىبرد زين دورت مقيم\r\n( ( 356 ) ) چون كه موسى رونق دور تو ديد\r\nكاندرو صبح تجلى مىدميد\r\n( ( 357 ) ) گفت يا رب اين چه دور رحمت است\r\nآن گذشت از رحمت اينجا رؤيت است\r\n( ( 358 ) ) غوطه ده موسىّ خود را در بحار\r\nاز ميان دورهء احمد بر آر\r\n( ( 359 ) ) گفت يا موسى بدان بنمودمت\r\nراه آن خلوت بدن بگشودمت\r\n( ( 360 ) ) كه تو ز ان دورى در اين دور اى كليم\r\nپا بكش زيرا دراز است اين گليم\r\n( ( 361 ) ) من كريمم نان نمايم بنده را\r\nتا بگرياند طمع آن زنده را\r\n\r\n","description":"","footnote":"","page_name":" 231 ","page_number":235},
  {"content":"\r\n\r\n\r\n( ( 362 ) ) بينى طفلى بمالد مادرى\r\nتا شود بيدار و واجويد خورى\r\n( ( 363 ) ) كاو گرسنه خفته باشد بىخبر\r\nو ان دو پستان مىخلد از مهر در\r\n( ( 264 ) ) كنت كنزاً رحمة مخفية\r\nفابتعثت امة مهدية\r\n( ( 365 ) ) هر كرامتى كه مىجويى به جان\r\nاو نمودت تا طمع كردى در آن\r\n( ( 366 ) ) چند بت بشكست احمد در جهان\r\nتا كه يا رب گوى گشتند امتان\r\n( ( 367 ) ) گر نبودى كوشش احمد تو هم\r\nمىپرستيدى چو اجدادت صنم\r\n( ( 368 ) ) اين سرت وارست از سجدهء صنم\r\nتا بدانى حق او را بر امم\r\n( ( 369 ) ) گر توانى شكر اين رستن بگو\r\nكز بت باطن همت برهاند او\r\n( ( 370 ) ) مر سرت را چون رهانيد از بتان\r\nهم بدان قوت تو دل را وارهان\r\n( ( 371 ) ) سر ز شكر دين از آن بر تافتى\r\nكز پدر ميراث ارزان يافتى\r\n( ( 372 ) ) مرد ميراثى چه داند قدر مال\r\nرستمى جان كند و مجّان يافت زال\r\n( ( 373 ) ) چون بگريانم بجوشد رحمتم\r\nآن خروشنده بنوشد نعمتم\r\n( ( 374 ) ) گر نخواهم داد خود ننمايمش\r\nچونش كردم بسته دل بگشايمش\r\n( ( 375 ) ) رحمتم موقوف آن خوش گريه هاست\r\nچون گرست از بهر رحمت موج خاست\r\nتا نگريد ابر كى خندد چمن ؟\r\nتا نگريد طفل كى جوشد لبن\r\n\r\nآيه\r\n« لا يَسْتَوِي أَصْحابُ اَلنَّارِ وَأَصْحابُ اَلْجَنَّةِ أَصْحابُ اَلْجَنَّةِ هُمُ اَلْفائِزُونَ . » 59 : 20 ( 1 )  ( دوزخيان با بهشتيان مساوى نيستند ، بهشتيانند كه [ به مقامات عالى 
  ] رسيده‌اند ) .\r\n« يا أَيُّهَا اَلإِنْسانُ ما غَرَّكَ بِرَبِّكَ اَلْكَرِيمِ . » 82 : 6 ( 2 )  ( اى انسان چه چيز تو را به خداى كريمت مغرور ساخت . [ يعنى چه باعث شد كه در بارهء خود از خدا احساس امان كردى 
  ] ) در بعضى از روايات وارد شده است كه در موقع شنيدن اين خطاب بعضىها\r\n","description":"","footnote":" ( 1 ) سوره حشر ، آيهء 20 . .  ( 2 ) سوره انفطار ، آيهء 6 . . ","page_name":" 232 ","page_number":236},
  {"content":"\r\n\r\nخواهند گفت : ( كرم تو اى خداوند كريم ) « أَلَمْ تَرَ كَيْفَ فَعَلَ رَبُّكَ بِأَصْحابِ اَلْفِيلِ . أَلَمْ يَجْعَلْ كَيْدَهُمْ فِي تَضْلِيلٍ وَأَرْسَلَ عَلَيْهِمْ طَيْراً أَبابِيلَ . تَرْمِيهِمْ بِحِجارَةٍ مِنْ سِجِّيلٍ . فَجَعَلَهُمْ كَعَصْفٍ مَأْكُولٍ . » 105 : 1 - 5 ( 1 )  ( آيا نمىبينى خداى تو به اصحاب فيل [ لشكريان ابرهه 
  ] چه كرد ؟ آيا حيله پردازىهاى آنها را پوچ نساخت و به آنان پرندگانى فرستاد كه ابابيل [ ناميده مىشوند 
  ] سنگهاى سجينى را به آنان انداختند ، آنان را مانند برگهاى خورده شده [ يا جويده شده 
  ] نيست و نابود گردانيد ) .\r\n« اِقْتَرَبَتِ اَلسَّاعَةُ وَاِنْشَقَّ اَلْقَمَرُ . » 54 : 1 ( 2 )  ( ساعت موعود نزديك شد و ماه شكافت . )\r\n\r\n( ( 328 ) ) مهر جاهل را چنين دان اى رفيق\r\nكژ رود جاهل هميشه در طريق\r\n\r\nمحبت جاهلانه عين دشمنى واقعى است\r\nجلال الدين در مورد ديگر از ابياتش چنين مىگويد :\r\n\r\nاين محبت هم نتيجهء دانش است\r\nكى گزافه بر چنين تختى نشست ؟\r\n\r\nاگر چه بهره بردارى از همهء نيروها و پديده هاى انسانى احتياج به علم دارد ، ولى بعضى از آنها حياتىتر از بعضى ديگر مىباشد . از آن جمله همين مقولهء محبت است .\r\nمحبت عالىترين رابطه است كه ميان دو انسان قابل تصور مىباشد . با اين رابطه است كه انسان از درد بيگانگى رهايى پيدا مىكند .\r\n","description":"","footnote":" ( 1 ) سوره فيل ، آيهء 1 تا 5 . .  ( 2 ) سوره قمر ، آيهء 1 . . ","page_name":" 233 ","page_number":237},
  {"content":"\r\n\r\nهمين رابطهء محبت است كه حتى موجوديت انسانى را شكوفان مىسازد و او را به زندگانى علاقه مند و خوش بين مىكند .\r\nاگر محبت نبود انسانها در همان مراحل اوليهء تاريخ نابود مىشدند . اين رابطه هر اندازه كه مقرون به علم و دانش بوده باشد به همان اندازه هم بارورتر خواهد گشت ، چنان كه اگر محبت ميان دو نفر از روى جهل و حماقت حكمفرما بوده باشد ، نه تنها مفيد نخواهد بود ، بلكه يكى از عوامل مضر و آسيب نيز مىباشد ، زيرا - محبت پديده‌اى است كه اگر ميان دو يا چند نفر پديدار گشت خود به خود كار و گفتار آنها را تصحيح مىكند ، گويى عالىترين منطق را همواره به عنوان پشتيبان كردار و گفتار خويش دارا هستند و به همين جهت است كه روايات مىگويد و جلال الدين نيز در مباحث گذشته صريحاً گفت : « حب الشيء يعمى و يصم » محبت به يك چيز انسان را از تمام حقايق كور و كر مىسازد .\r\nاگر فرض شود كه اين محبت از روى آگاهى و علم نباشد بدون ترديد غير از خسارتى در مقابل يك محبت كورانه نصيب آنها نخواهد گشت . از آن جهت كه جاهل از نيك و بد اطلاع كاملى ندارد ، بالاخره روزى صدمه‌اى به تو وارد خواهد ساخت .\r\n\r\nجاهل ار با تو نمايد هم دلى\r\nعاقبت زخمى زند از جاهلى\r\nهست دنيا جاهل و جاهل پرست\r\nعاقل آن باشد كه زين جاهل برست\r\n\r\nدنيا خود ناخود آگاه و فريب خوردگان آن ناخود آگاه تراند\r\nهمه مىدانيم كه جهان طبيعت خود به خود نه زبانى دارد و نه گوشى و نه چشمى تا بتواند براى جريانات خود علمى بيندوزد و آن را در سود ما به كار ببندد .\r\nاز نظر علمى حسى اين جهان ناخود آگاه به جريان خود ادامه خواهد داد . اگر\r\n","description":"","footnote":"","page_name":" 234 ","page_number":238},
  {"content":"\r\nبه صورت آتش با تو تماس بگيرد تو را خواهد سوزاند ، اگر به صورت ميكرب در آيد تو را بيمار خواهد ساخت ، اگر در شكل آب باشد تو را سيراب و اگر به صورت غذا باشد تو را اشباع خواهد كرد ، ولى در هيچ يك از اين نمودها و خواص كوچكترين آگاهى ندارد .\r\nبلى اگر روح خود را به رشد طبيعى خود برسانيم و اگر از اعماق شخصيت با اين جهان روبه رو شويم خواهيم ديد كه :\r\n\r\nجمله اجزا در تحرك در سكون\r\nناطقان كانّا إليه راجعون\r\nذكر تسبيحات اجزاء نهان\r\nغلغلى انداخته در آسمان\r\n\r\nولى مىدانيم كه اين ذكر نهانى همان جريانات قانونى آنها است كه كوچكترين تخلفى از آن نخواهند كرد و آن جريانات زندگانى ما را خود آگاهانه منظور نمىدارند . زندگانى طبيعى ما مطلوب منحصر آنها نيست تا ما را بشناسد و همواره حركات خود را مطابق ميل ما انجام بدهند .\r\nپس از آن جهت كه زندگانى طبيعى ما هدف آنها نيست ، مىتوانيم بگوييم كه آنها بالنسبه به زندگانى ما و چگونگى رشد شخصيت ما ناخود آگاهند ، بلكه اين ماييم كه بايستى از جهان طبيعت به سود زندگانى و شخصيت خويش بهره بردارى كنيم . بنا بر اين اشخاصى كه به جهان طبيعت به همين وضعى كه گفتيم تسليم گشته و با جهان طبيعى آن چنان رفتار مىكنند كه گويى جهان براى آنها و به سود آنها خود آگاهانه گام بر مىدارد ، جاهلتر از خود دنيا هستند . چون اينان ظواهر طبيعت را مىخواهند و از همين ظواهر مىخواهند زندگانى خود را تأمين و با آن وفق بدهند ، لذا مىتوان گفت جهان با وضع مزبور جاهل پرست است ، زيرا - مىتواند ( خود طبيعى ) آنان را تقويت كرده و آنان را كامياب بسازد .\r\nاگر پيش تازان اجتماعات با انسان و انسانيت سر و كار داشتند ، مىتوانستند گامهاى مؤثرى در راه نشان دادن قيافهء حقيقى دنيا بردارند و به انسانها نشان بدهند كه اين جهان با وضع طبيعى كه دارد در مقابل شما ناخود آگاه حركت مىكند و اين شماييد كه بايستى با خود آگاهى در اين جهان زندگى كنيد تا بتوانيد از پشت پردهء ناخود آگاه\r\n","description":"","footnote":"","page_name":" 235 ","page_number":239},
  {"content":"\r\n\r\nجهان كه عين خود آگاهى است بهره مند باشيد .\r\n\r\n( ( 336 ) ) لطف شه جان را جنايت جو كند\r\nز انكه شه هر زشت را نيكو كند\r\n\r\nآيا لطف خداوندى ما را به جرم وادار مىسازد ؟\r\nپاسخ اين سؤال بايستى پس از تحليل به اجزاء سؤال مطرح شود .\r\nممكن است از اين كه لطف خداوند و كرم او باعث جنايت كارى ما مىباشد اين معنى منظور شود كه چون اطمينان داريم كه خداوند ما كريم و ودود است ، لذا از ما انتقام نخواهد كشيد ، پس مىتوانيم به جرم و جنايت مرتكب شويم . اين مطلب را به همين سادگى امضا كردن فتواى نابودى انسانيت مىباشد ، زيرا - هيچ حقيقتى مانند وجدان به انسان نزديك نيست . انسان قيافهء ديگرى در درون دارد كه وجدان ناميده مىشود ، ما هنگامى كه به يك جرم و جنايت مرتكب مىشويم و پشيمانى و شكنجه و سرزنش وجدان در حقيقت خود ما هستيم . آيا خداوند ما را در موقع جنايت و نيكو كارى به يكسان مىبيند ؟ آيا خداوند نيروى وجدانى را كه به ما عطا فرموده است و با ده ها قيافهء شگفت انگيز كه گاهى دادستان مىشود و گاهى مانند مأمور اجرا به ما شكنجه مىدهد و . . . غير ذلك كار بىهوده‌اى كرده است ؟ اين عذاب وجدانى چيست ؟ مطابق نظريهء فوق اگر كرم و لطف خداوندى ايجاب مىكند كه به سوى گناه تحريك شويم ، همين گونه ايجاب مىكند كه ما را به سرزنش و كيفر وجدانى گرفتار نكند ، زيرا - اين سرزنش و شكنجه گاهى آن چنان شديد است كه ممكن است يك عمر انسان را به اختلال روانى دچار كند . آيا ما نديده‌ايم و نشنيده‌ايم كه افراد فراوانى از شكنجه وجدانى دست به خودكشى زده‌اند ؟ آيا اين اندازه بىچارگى نمىتواند مورد لطف الهى واقع شده و ما را\r\n","description":"","footnote":"","page_name":" 236 ","page_number":240},
  {"content":"\r\nاز شكنجهء وجدان رها كند ؟ اصلا چرا در درون ما قطب نماى وجدان را آفريده است ؟ بنا بر اين اگر مسئله فوق كه عنوان شده است با همين شكل ساده مطرح شود ، انسانيت انسان را ناديده گرفتن خواهد بود و ممكن است سؤال به شكل ديگرى مطرح شود ، كه بگوييم : مقصود از اين كه « لطف شه جان را جنايت جو كند » . اين است كه انسان چنين گمان مىكند كه اكنون كه خداوند كريم است و او هر زشتى را به نيكويى مبدل مىسازد پس من هم مرتكب جنايت خواهم شد .\r\nاگر سؤال به اين شكل مطرح شود پاسخش واضحتر از آن است كه احتياج به گفتگو داشته باشد ، زيرا ، انسان آگاه هرگز به روى گمانهاى خود نمىتواند شالودهء زندگانى خود را بنا گذارد ، مخصوصاً با توجه به اين كه نفس انسانى همواره خواهد قضايايى را براى انسان بيارايد كه انسان با تكيه به آنها بتواند روش حيوانى و شهوى خود را توجيه كند .\r\nوانگهى آيا پيامبران و اولياء الله هم از اين لطف و كرم خداوندى اطلاعى داشتند يا تنها بىخبران مىتوانند از اين صفت خداوندى با خبر بوده و از آن بهره بردارى كنند ؟ چرا امير المؤمنين عليه السلام شب و روز در تكاپو و كوشش و هراس از ارتكاب از به جرايم و جنايات زندگى مىكرد ؟ چرا تمام پيامبران و اولياء الله با اين كه اطلاع آنها از كرم و لطف خداوند بيشتر از همهء مردم بوده ، هر گونه زحمت و رياضت را به خود هموار مىكردند كه مبادا به كوچكترين جرم مرتكب شوند . مگر آدم نبود كه با ارتكاب به كوچكترين ترك اولى سالها مىگريست .\r\nاو نگفت : تو حتماً مرا با لطف خود خواهى بخشيد ، بلكه گفت : اگر تو ما را عفو نكنى ما از ستمكاران خواهيم بود .\r\nاينك من فرض مىكنم كه انسان به اين منطق كه خداوند كريم و ودود است و گناهان ما را خواهد بخشيد و ما مىتوانيم گناهانى را به اميد بخشايش او مرتكب شويم مرتكب گناه مىشود ، آيا تفاوتى وجود ندارد ميان آن كه انسان با موجوديت پاك و كمال طبيعى به بارگاه او برود\r\n","description":"","footnote":"","page_name":" 237 ","page_number":241},
  {"content":"\r\nو اين كه موجوديت او وصله خورده باشد ؟ آن چه كه ما بايستى از كرم و عفو خداوندى بهره بردارى كنيم ، مسئلهء اميد است نه ارتكاب جنايت ، يعنى ما با توجه به كرم و لطف پروردگار بايستى همواره اميدوار باشيم و يأس را به خود راه ندهيم ، نه اين كه اين صفت عالى كردگار را سبب سقوط خود قرار بدهيم ، لذا در آيات شريفه چنين بيان مىشود كه اگر كسى بدون توجه به كارى زشت دست يازيد ، اگر واقعاً توبه كند خدا را كريم و قبول كنندهء توبه خواهد يافت .\r\nدر اين مورد دنى ديدرو كه از اصحاب دايره المعارف فرانسه است بياناتى دارد كه ما براى توضيح بيشتر آنها را نقل مىكنيم :\r\n« بيان خود را از طبيعت آغاز كردم كه مىگويند : صنع تست و به تو انجام مىدهم كه نامت در روى زمين خدا است . خدا نمىدانم هستى يا نيستى ، اما انديشه‌ام را بر آن مىگذارم كه تو ضمير مرا مىبينى و كردار چنين مىكنم كه در حضور تو باشم . اگر بدانم كه بر خلاف عقل خود يا حكم تو گناهى كرده‌ام از زندگى گذشتهء خود پشيمان خواهم شد ، اما از آينده آسوده‌ام چون همين كه من به گناه خود اعتراف كردم تو از آن مىگذرى در اين دنيا از تو چيزى نمىخواهم ، زيرا - آن چه بايد بشود اگر تو نيستى به طبيعت و اگر تو هستى به حكم تو مىشود . اگر عالم ديگرى هست آن جا از تو اميد پاداش دارم هر چند در اين عالم آن چه كرده‌ام براى خود كرده‌ام . اگر از پى نيكى بروم بارى نبرده‌ام و اگر بدى كنم از تو غافل بوده‌ام . خواه موجود بدانم و خواه ندانم حقيقت و فضيلت تو را دوست مىدارم و از دروغ و نابكارى بيزارم . چنينم كه هستم خواه پاره‌اى از مادهء واجب جاويد باشم و خواه مخلوق تو باشم . اما اگر نيكو كار و مهربانم ابناء نوعم را ، چه تفاوت كه به تصادف نيكو افتاده‌ام و به اختيار خود نيكو كرده‌ام يا فضل و رحمت تو شامل حالم بوده است . » ( 1 )  چند مطلب را در اين كلمات ديدرو متذكر مىشويم :\r\n","description":"","footnote":" ( 1 ) سير حكمت در اروپا ، ج 2 ص 122 و 123 . . ","page_name":" 238 ","page_number":242},
  {"content":"\r\nمطلب اول - در آن جمله كه مىگويد : « اگر بدانم كه بر خلاف عقل يا حكم تو گناهى كرده‌ام از زندگى گذشته‌ام پشيمان خواهم شد : اما از آينده آسوده‌ام چون همين كه من بگناه خود اعتراف كردم تو از آن مىگذرى » مسئلهء مهمى مطرح مىشود كه مىبايست ديدرو متوجه آن مىبوده ، زيرا ، اين كه مىگويد : « از زندگى گذشته‌ام پشيمان خواهم شد » براى چه ؟ البته براى اين كه آن كردار گناه و ناشايست بوده است .\r\nروى همين علت ما نبايستى گذشته و آينده را از يكديگر تفكيك كنيم ، زيرا - اگر گناه اثرى در روان ما ايجاد كرده است تا زوال و از بين رفتن آن روح از آن اثر متأثر خواهد گشت . اگر ناشايستگى گناه باعث پشيمانى در گذشته بوده است ، بايستى براى آينده هم موجب نگرانى بوده باشد . اعتراف به گناه بدون توجه چه اثرى مىتواند داشته باشد ؟ اعتراف به گناه نمىتواند اثر آن را خود به خود زايل كند .\r\nچنان كه اعتراف به خوردن شراب مستى آن را از بين نمىبرد . پس احتياج به توبه دارد كه گناهى بخشوده شود . با اين فرض ما بايستى بدانيم كه آيا گناهانى را كه ما مرتكب مىشويم ، اولا قابل محو شدن در اثر توبه مىباشد يا نه ؟ و ثانياً بدانيم كه آيا ما در موقع مناسب توبه خواهيم كرد يا نه ؟ و به طور كلى نمىتواند اين اصل كه « خداوند كريم است » ما را وادار به ارتكاب جنايت كند ، به اضافهء اين كه ظلم در حق مردم از آن گناهان است كه توبهء شخصى به سوى خدا نمىتواند آن را از بين ببرد .\r\nاگر به اميد بخشايش ارتكاب به جرم و جنايت مىتوانست مجوز ارتكاب مزبور باشد ، دستورات و قوانين حالت مسخره‌اى به خود مىگرفت و تكامل و انديشه در بارهء آن از قاموس بشرى رخت بر مىبست .\r\nبلى ، چنان كه گفتيم اگر گناهى از روى جهالت نه تكيه به رحمانيت خداوند صادر شود و مربوط به حقوق مردم نباشد نبايستى اميد را قطع كرده و به اختلال روانى دچار شده يا خود را كاملًا آزاد ببينيم .\r\nبه همين نكته جلال الدين كاملًا متوجه شده در چند بيت ذيل اشاره مىكند :\r\n","description":"","footnote":"","page_name":" 239 ","page_number":243},
  {"content":"\r\n\r\n\r\nرو مكن زشتى كه نيكىهاى ما\r\nزشت آيد پيش آن زيباى ما\r\nخدمت خود را سزا پنداشتى\r\nتو لواى جرم از آن افراشتى\r\nچون تو را ذكر و دعا دستور شد\r\nز ان دعا كردن دلت مغرور شد\r\nهم سخن ديدى تو خود را با خدا\r\nاى بسا كس زين گمان افتد جدا\r\n\r\nخلاصه اثر زشت گناه را مىبينيم ، منطق واقعى ( علت و معلول ) هم مىگويد : به آن گناه دست ميالاى و اگر جهالت و غلبهء نفس شيطانى روزى تو را به گناه وادار كرد آن چنان مأيوس مباش كه خود را از همه جهات ساقط بدانى . اما اين تجويز توبه و نهى از يأس كه حتى خود آن گناه كبيره شمرده شده است . نبايستى تو را وادار به جنايت كند چنان كه تو نمىتوانى به انبار بنزين آتش بزنى به اميد آن كه با وسايلى كه در اختيار داريم آن آتش را خاموش خواهيم كرد .\r\n\r\n( ( 365 ) ) هر كراماتى كه مىجويى به جان\r\nاو نمودت تا طمع كردى در آن\r\n\r\nچون كمال را او در دل ما نمودار ساخته است لذا استعداد رسيدن به آن را هم به ما عطا فرموده است\r\nمطلبى شبيه به اين مسئله در ابيات گذشته مورد تذكر جلال الدين بوده است كه اگر خداوند مفاهيم عاليه‌اى را از قبيل كمال و رشد و عدالت حقيقى در دل ما به وديعت ننهاده بود ، ما اين اندازه به آنها اشتياق نمىورزيديم . نظير اين مطلب را انديشمندان بزرگ به طور فراوان چه در فلسفه هاى شرقى و چه در مكتبهاى غربى متذكر شده‌اند حتى دكارت يكى از براهين اثبات خدا را به همين اصل بناگذارى مىكند . به اين بيان كه همهء ما در بارهء آن موجود برترين دريافتى داريم كه قابل انكار نيست . با توجه به اين حقيقت كه وسايل درك ما محدودتر و نارساتر از آن است كه بتوانيم چنان حقيقتى را\r\n","description":"","footnote":"","page_name":" 240 ","page_number":244},
  {"content":"\r\nدريافت كنيم و نتيجه مىگيرد كه پس اين حقيقت برترين را خود موجود برترين براى ما قابل كشف و شهود ساخته است .\r\nلرمانتوف آن شاعر برجسته و انسان شناس اين مسئله را در يك قطعهء ادبى بسيار زيبا چنين مىگويد :\r\n« با بيم به آينده و با اضطراب بگذشته مىنگرم ، همه جا چون گناهكارى كه پاى چوبهء دار ايستاده باشد ، سراغ آشنايى را مىگيرم كه راز درون مرا بفهمد . راستى آيا روزى خواهد رسيد كه منادى مرگ زندگى را به من بياموزد و مقصد اين اميدها و هوسها را برايم آشكار كند ؟ به من بگويد : كه خدا براى من چه سر نوشتى نوشته بود و چرا با چنين تلخى آرزوهاى جوانى مرا بر باد داد ؟ آن چه را بر زمين بدهكار بودم بر زمين پس دادم ، عشق و اميد و غم و شادى همه را در پاى زندگى نثار كردم حالا آمادهء زندگى نو هستم . خاموش نشسته‌ام و در انتظارم ، زيرا - وقت رفتن فرا رسيده است .\r\nاما در اين جهان برادرى از خود باقى نمىگذارم . روح من كه تاريكى و سرما در ميانش گرفته‌اند همچون ميوه‌اى است كه پيش از آن كه برسد با تابش تند آفتاب وجود و سيلى طوفان سر نوشت فاسد شده باشد .\r\nاگر آفريدگار ما را محكوم بدان كرده بود كه در جهل زندگى كنيم و تسليم باشيم ، هرگز در روح ما هوسهاى پنهان و ارضا نشدنى پديد نمىآورد و اجازه نمىداد دل ما آرزوى آن چيزهايى را كند كه نبايد انجام بگيرد . اگر بنا بود كه جاودانه از درك كمال محروم بمانيم هرگز ما را وانمىداشت كه در اين جهان پهناور و در زواياى روح خود چنين مشتاقانه در جستجوى كمال باشيم ، اما در دل هر يك از ما احساس مقدسى هست كه آن را اميد مىخوانند . جايگاه اين الهه روزهاى فرا نرسيدهء روح ما و هيجانها و هوسهاى ناچيز زمينى ما است .\r\nوجود اين پرتو اميد خود گواه آن است كه از هم اكنون در آسمان يا جايى ديگر مكانى هست كه در آن عشق همچون فرشته‌اى مهربان به استقبال ما خواهد آمد و روح\r\n","description":"","footnote":"","page_name":" 241 ","page_number":245},
  {"content":"\r\n\r\nما را از پريشانىها و نگرانىهاى خود خواهد رهاند . » ( 1 ) \r\n\r\n( ( 364 ) ) كنت كنزا رحمه مخفية\r\nفابتعثت أمة مهدية (\r\n\r\nمن يك گنج و رحمت نهانى بودم ، امت هدايت شده‌اى را بر انگيختم [ تا مرا بشناسند و عبادتم كنند 
  ] ) اين بيت اشاره به آن روايتى است كه نقل مىكنند ، ولى در مباحث گذشته گفتيم : كه اين روايت نه از نظر سند قابل اعتماد است و نه از نظر ادبى و مضمون .\r\nتفسير ابيات\r\nاكنون داستان آن باز را باز گو كنيم كه از قصر شاهانه فرار كرده به خانهء آن پير زن فرتوت روى آورد كه مشغول تصفيهء آرد براى پختن تتماج بود . پير زن آن باز زيبا و خوش زاد را ديد . فورا پاهاى حيوان را بست و بالهاى آن را كوتاه كرده ناخنهايش را هم بريد و كاه را به عنوان غذا جلو او گذاشت . سپس پير زن فرتوت شروع كرد مطابق معلومات خود در بارهء حيوان فلسفه ها مىبافت و دل سوزىها مىكرد و مىگفت : حيوان در دست مردم ناشايست گرفتار بودى كه ناخنهاى تو را رها كردند تا اين اندازه دراز شد .\r\nتو بايد بدانى كه دست نااهلان تو را بيمار مىكند ، تو بايستى به سوى ما بيايى تا پرستارى تو را به عهده بگيريم .\r\nآرى اين است مهر و محبت جاهلانه كه موجوديت و مزاياى انسان را نيست و نابود مىكند و نام آن را محبت و دل سوزى مىگذارد . جاهل هرگز نمىتواند راه راست برود . آدم نادان هر چند كه با تو هم راز و هم دل شود ، بالاخره زخم كارى خود را جاهلانه به تو وارد خواهد آورد .\r\n","description":"","footnote":" ( 1 ) منتخبى از زيباترين شاه كارهاى شعر جهان ، ص 295 و 296 . . ","page_name":" 242 ","page_number":246},
  {"content":"\r\nپادشاه كه صاحب آن باز زيبا بود ، تا آخر روز در جستجوى باز خويش مىگشت ، تا گذارش به سوى آن پير زن فرتوت و خانه محقرش افتاد . آن باز زيبا را در ميان گرد و غبار و دود مشاهده كرد و شروع به ناله و گريستن نمود . گفت اگر چه بىوفايى تو اقتضاى چنين پيش آمد ناگوارى را داشت ، تو چگونه از بهشت برين فرار كرده در دوزخ جاى گير شدى ؟ مگر نمىدانى كه « دوزخيان با بهشتيان يكسان نيستند » ؟ اين است سزاى مثل تو حيوانى كه از قصر پادشاهى به خانهء محقر پير زنى فرار كند .\r\nاين است مثل دنيا و شما انسانها . اى انسان كه باز زيبا صورت و عالى سيرت هستى .\r\n\r\nچه گويمت كه به ميخانه دوش مست و خراب\r\nسروش عالم غيبم چه مژده ها داده است\r\nكه اى بلند نظر شاهباز سد ره نشين\r\nنشيمن تو نه اين كنج محنت آباد است\r\nتو را ز كنگرهء عرش مىزنند صفير\r\nندانمت كه در اين دامگه چه افتاده است\r\n\r\nشما مگر نمىدانيد كه اين دنياى دون جاهل پرستى است كه مردم دانا و آگاه خود را به آن نمىفروشند ؟\r\n\r\nكسى چه داند كه اين گوژ پشت مينا رنگ\r\nچگونه مولع آزار مردم داناست\r\n\r\nآن باز مانند ما انسانها نبود كه همواره در صدد توجيه موقعيت خود بر مىآييم و با تمام لجاجت به هستى خود آتش سوزان شعله ور مىكنيم . هنگامى كه باز اشتباه خود را ديد بال و پر خود را بدست شاه مىماليد و با تمام بىزبانى مىگفت : من گناه كرده‌ام ، من از موجوديت خود غافل بوده‌ام .\r\n\r\nپس كجا نالد كجا زارد لئيم ؟\r\nگر تو نپذيرى به جز نيك اى كريم\r\nسر كجا بنهد ظلوم شرمسار\r\nجز به درگاه تو اى آمرزگار\r\n\r\nخداوندا\r\n","description":"","footnote":"","page_name":" 243 ","page_number":247},
  {"content":"\r\n\r\nمژده وصل تو كم كز سر جان برخيزم\r\nطاير قدسم و از دام جهان برخيزم\r\nبه ولاى تو كه گر بندهء خويشم خوانى\r\nاز سر خواجگى كون و مكان برخيزم\r\nهمتم بدرقهء راه كن اى طاير قدس\r\nكه دراز است ره مقصد و من نو سفرم\r\n\r\nلطف خداوندى است كه شما را به ارتكاب به جنايت جرأت مىبخشد ، زيرا - چنين احساس مىكنيد كه او خدا است و مىتواند هر زشتى را به نيكويى مبدل بسازد . اما به اين احساس تكيه نكنيد ، زيرا - در جايى كه خوبىهاى ما زشت بنمايد ، زشتىهاى ما چه خواهد شد ؟ تو گمان مىكنى كه وظايفى را كه انجام مىدهى شايستهء هر گونه پاداش نيكو است ، آن گاه با اين تصور به ارتكاب جرم و جنايت تن درمىدهى تو شنيده‌اى كه بايستى دعا و توبه و ذكر داشته باشى ، از اين دستور سوء استفاده كرده به خود مغرور مىشوى ، جامه را پاره مىكنى و مىگويى چه ضررى دارد من كه سوزن و نخ دارم و مىتوانم آن را وصله كنم ؟ تو هنگامى كه ترغيب و تحريك خداوندى را در بارهء انسانها مىبينى كه مىگويد : به من نزديك شويد و با من به گفتگو و به نيايش در آييد ، خود را با خدا هم سخن احساس مىكنى و نمىدانى كه باعث جدايى تو از بارگاه ربوبى همين غرور و خود پسندى مىباشد .\r\nاگر مقام و حكمت اقتضا كند كه پادشاه به همراه تو در روى زمين بنشيند تو ساده لوح مباش و گمان مبر كه حقيقتاً آن پادشاه هم راز و دمساز تو است ، تو بايستى خويشتن را بشناسى و مطابق موجوديت خود در تمام حالات ارتباط با موجود برتر وضع خود را در نظر بگيرى .\r\nباز ابراز پشيمانى كرد و گفت : اى پادشاه از كردهء خود پشيمانم ، در توبه هميشه باز است ، من اكنون توبه مىكنم و از نو مسلمان مىشوم ، من به پشتيبانى تو مست و\r\n","description":"","footnote":"","page_name":" 244 ","page_number":248},
  {"content":"\r\nناخود آگاه راه ها رفته و در نتيجه منحرف شده‌ام ، اما چون در حال مستى بوده‌ام تو پوزش مرا بپذير .\r\nاگر چه اين پير زن فرتوت ناخنهاى مرا بريده است ، اما اگر باز تو پشتيبان من باشى ، من مىتوانم با همين ناخنهاى بريده پرچم خورشيد را بكنم .\r\nاگر چه بال و پرم را اين پير زن كوتاه كرده است ، اما اگر سايهء چون تو پادشاهى بر سرم بوده باشد ، چرخ با آن عظمت در بازى هستى نمىتواند با من تكاپو كند .\r\nاگر تو مرا قوت ببخشى كوه را از جاى خود بر مىكنم ، اگر قلمى به من عطا فرمايى تمام علمها را مىشكنم . مگر من در اين وضع از يك پشهء ناچيز كمتر شده‌ام ، پشه با اراده خداوندى ملك نمرودى را بر هم زد .\r\nپرندگان ابابيل هم بسيار ضعيف مىنمايند ، چنان كه پيلهاى دشمنان هم خيلى قوى مىنمودند ، ولى اگر اراده خداوندى همراه هم باشد با سنگهاى كوچك مغز همان پيلان را مىآشوبم و پريشان مىكنم . سنگهاى كوچكى كه من مىافكنم ظاهرا هم اندازهء يك فندق است اما همين فندق كوچك در عمل كار صد منجنيق را مىكند .\r\nاگر چه اين سنگى كه من دارم به اندازهء يك نخود ناچيز است ، ولى همين سنگها در موقع جنگ و پيكار نه سر مىگذارد و نه كلاه جنگى .\r\nموسى عليه السلام با يك عصا وارد ميدان كار زار شد و با همان عصا فرعون و فرعونيان را با اسلحهء فراوانشان نيست و نابود كرد . همهء پيامبران الهى در بارگاه ربوبى را زده و از آن بارگاه استمداد كرده و به تمام آفاق جهان به تنهايى پيروز شده‌اند .\r\nحضرت نوح عليه السلام با مشيت خداوندى امواج طوفانى را مانند شمشير در نابود كردن كفار و تبه كاران به كار برد :\r\nخداوند متعال به پيامبرش مىفرمايد : كه سپاه زمينى در مقابل عظمت تو چيزى نيست ، به آسمان بنگر و ماه را دو پاره كن ، تا آن افسانه هاى كهن كه در باره ماه و اختران مردم را به خود مشغول داشته و يكى را سعد و ديگرى را نحس مىخوانند از\r\n","description":"","footnote":"","page_name":" 245 ","page_number":249},
  {"content":"\r\nروى زمين بر چيده شود و بدانند كه اين همه موجودات با عظمت در مقابل انسان چيزى نيستند .\r\nاى پيامبر اكنون دوران تو است ، اين همان دوران است كه موسى كليم الله عليه السلام آرزويش را مىكرد ، زيرا - هنگامى كه موسى عليه السلام رونق و درخشندگى دوران تو را ديد كه بامداد تجلى خداوندى در آن دميده است ، از خداوند پرسيد : خداوندا اين چه دوران رحمت است ؟ نه تنها دوران رحمت است ، بلكه گروندگان اين پيامبر با رويت و شهود سر و كار دارند . تو هم اگر بتوانى خود را در درياى شهود موسوى غوطه ور بساز ، باشد كه از ميان دوران محمدى سر بيرون آورى .\r\nخداوند در پاسخ موسى عليه السلام فرمود كه اى موسى اين شهود را براى آن نصيبت كردم كه بدانى تو از دوران پيامبر اسلام فاصلهء زيادى دارى و آن دوران بالاتر از موجوديت تست ، پاى خود را جمع كن و گمان مكن كه پايت به آخر اين گليم خواهد رسيد ، زيرا - اين گليم بسيار دراز است .\r\nمن كه اين گونه مقام عالىترى را در دوران بشرى به تو نشان دادم براى اين بود كه تحريك شوى ، چنان كه نان را به انسانها نشان مىدهم تا اشتياق به آن نان مردم را به گريه و نيايش وادار بسازد .\r\nمادر مهربان و با عاطفه هنگامى كه مىبيند طفل شير خوارش در خواب عميق فرو رفته است ، بينى او را آهسته آهسته مىمالد تا او را از خواب بيدار كند و به او شير بدهد ، زيرا - او بىخبر خوابيده است از طرف ديگر پستان مادر براى شير دهى مىخارد . من گنج و رحمت نهانى بودم ، براى اين كه آشكار شوم امت رستگارى را بر انگيختم .\r\nهر كرامت و كمالى را كه بينى مورد اشتياق تست و با جان و دل آن را جستجو مىكنى ، بدان كه خداوند است كه اين كرامت و كمال را به تو نشان داده است تا تو اشتياق پيدا كرده‌اى .\r\nاگر پيامبر اسلام بتهاى فراوانى را متلاشى نمىساخت شما هم مانند نياكان خود بتها را مىپرستيديد .\r\n","description":"","footnote":"","page_name":" 246 ","page_number":250},
  {"content":"\r\nاين كه مىبينى ديگر سر تو براى سجدهء بت خم نمىشود ، بايد بدانى كه كوشش پيامبر بود كه از اين انحراف تو را باز داشت ، لذا بايستى حق او را به گردن همهء امت ثابت بدانى . اگر تو بتوانى سپاس رهايى از اين بت پرستى را به جاى آورى ، معطل مباش و سپاس گزار باش ، تو با اين حق شناسى بت درونى يعنى نفس اماره را هم از شايستگى پرستش ساقط خواهى كرد .\r\nبا آن نيرويى كه پيامبر سر تو را از سجده به بتهاى جامد بلند كرد و رهايى داد با همان نيرو دل خويش را از پرستش نفس باز دار .\r\nمىدانى كه چرا در بارهء نعمت عظماى ايمان و دين سپاس گزار نيستى ؟ براى اين كه بدون زحمت و به عنوان ميراث از گذشتگان به دست آورده‌اى ، كسى كه از ميراث به نوايى رسيده است او هرگز قدر مال را نخواهد دانست ، چنان كه رستم قهرمان زحمتها كشيد و زال شخصيت ارثى از آن كوششها دريافت .\r\nاگر مىخواستم نعمت به كسى ندهم آن را به او نشان نمىدادم ، اكنون كه دل انسانها را به نعمتهايى مشتاق ساخته‌ام آن نعمتها را به آنها خواهم بخشيد . آن خوش گريه هاى روحانى موجب به تلاطم در آمدن درياى رحمت من مىباشد .\r\nآرى :\r\n\r\nتا نگريد ابر كى خندد چمن ؟\r\nتا نگريد طفل كى جوشد لبن ؟\r\n\r\n","description":"","footnote":"","page_name":" 247 ","page_number":251},
  {"content":"\r\n\r\nحلوا خريدن شيخ احمد خضرويه به جهت غريمان به الهام حق تعالى\r\n\r\n( ( 376 ) ) بود شيخى دائماً او وام دار\r\nاز جوانمردى كه بود آن نامدار\r\n( ( 377 ) ) ده هزاران وام كردى از مهان\r\nخرج كردى بر فقيران جهان\r\n( ( 378 ) ) هم بوام او خانقاهى ساخته\r\nخان و مان و خانقه در باخته\r\nاحمد خضرويه بودى نام او\r\nخدمت عشاق بودى كام او\r\n( ( 379 ) ) وام او را حق ز هر جا مىگذارد\r\nكرد حق بهر خليل از ريگ آرد\r\n( ( 380 ) ) گفت پيغمبر كه در بازارها\r\nدو فرشته مىكند دائم ندا\r\n( ( 381 ) ) كاى خدا تو منفقان را ده خلف\r\nوى خدا تو ممسكان را ده تلف\r\n( ( 382 ) ) خاصه آن منفق كه جان انفاق كرد\r\nحلق خود قربانى خلاق كرد\r\n( ( 383 ) ) حلق پيش آورد اسماعيل وار\r\nكارد بر حلقش نيارد كرد كار\r\n( ( 384 ) ) پس شهيدان زنده ترين رويند و خوش\r\nتو بدان قالب بمنگر گبروش\r\n( ( 385 ) ) چون خلف دادستشان جان بقا\r\nجان ايمن از غم و رنج و شقا\r\n( ( 386 ) ) شيخ وامى سالها اين كار كرد\r\nمىستد مىداد همچون پاى مرد\r\n( ( 387 ) ) تخمها مىكاشت تا روز اجل\r\nتا بود روز اجل مير اجل\r\n( ( 388 ) ) چون كه عمر شيخ در آخر رسيد\r\nدر وجود خود نشان مرگ ديد\r\n( ( 389 ) ) وام خواهان گرد او بنشسته جمع\r\nشيخ بر خود خوش گدازان همچو شمع\r\n( ( 390 ) ) وام خواهان گشته نوميد و ترش\r\nدرد دلها يار شد با درد شش\r\n( ( 391 ) ) شيخ گفت اين بد گمانان را نگر\r\nنيست حق را چار صد دينار زر ؟\r\n( ( 392 ) ) كودكى حلوا ز بيرون بانگ زد\r\nلاف حلوا بر اميد دانگ زد\r\n( ( 393 ) ) شيخ اشارت كرد خادم را بسر\r\nكه برو آن جمله حلوا را بخر\r\n( ( 394 ) ) تا غريمان چون آن حلوا خورند\r\nيك زمانى تلخ در من ننگرند\r\n( ( 395 ) ) در زمان خادم برون آمد ز در\r\nتا خرد آن جمله حلوا ز ان پسر\r\n\r\n","description":"","footnote":"","page_name":" 248 ","page_number":252},
  {"content":"\r\n\r\n( ( 396 ) ) گفت او را كاين همه حلوا به چند ؟\r\nگفت كودك نيم دينار است و اند\r\n( ( 397 ) ) گفت نى از صوفيان افزون مجو\r\nنيم دينارت دهم ديگر مگو\r\n( ( 398 ) ) او طبق بنهاد اندر پيش شيخ\r\nتو ببين اسرار سر انديش شيخ\r\n( ( 399 ) ) كرد اشارت با غريمان كاين نوال\r\nنك تبرك خوش خوريد اين را حلال\r\nبهر فرمان جملگى حلقه زدند\r\nخوش همىخوردند حلوا همچو قند\r\n( ( 400 ) ) چون طبق خالى شد آن كودك ستد\r\nگفت دينارم بده‌اى با خرد\r\n( ( 401 ) ) شيخ گفتا از كجا آرم درم ؟\r\nوام دارم مىروم سوى عدم\r\n( ( 402 ) ) كودك از غم زد طبق را بر زمين\r\nناله و گريه بر آورد و حنين\r\n( ( 403 ) ) ناله مىكرد و فغان هاى هاى\r\nكاى مرا بشكسته بودى هر دو پاى\r\n( ( 404 ) ) كاشكى من گرد گلخن گشتمى\r\nبر در اين خانقه نگذشتمى\r\n( ( 405 ) ) صوفيان طبل خوار لقمه جو\r\nسگ دلان همچو گربه روى شو\r\n( ( 406 ) ) از غريو كودك آن جا خير و شر\r\nگرد آمد گشت بر كودك حشر\r\n( ( 407 ) ) پيش شيخ آمد كه اى شيخ درشت\r\nتو يقين دان كه مرا استاد گشت\r\n( ( 408 ) ) گر بر استا روم دست تهى\r\nاو مرا بكشد اجازت مىدهى ؟\r\n( ( 409 ) ) و آن غريمان هم به انكار و جحود\r\nرو به شيخ آورده كاين بازى چه بود\r\n( ( 410 ) ) مال ما خوردى مظالم مىبرى\r\nاز چه بود اين ظلم ديگر بر سرى\r\n( ( 411 ) ) تا نماز ديگر آن كودك گريست\r\nشيخ ديده بست و بر وى ننگريست\r\n( ( 412 ) ) شيخ فارغ از جفا و از خلاف\r\nدر كشيده روى چون مه در لحاف\r\n( ( 413 ) ) با اجل خوش با ازل خوش شاد كام\r\nفارغ از تشنيع و گفت خاص و عام\r\n( ( 414 ) ) آن كه جان در روى او خندد چو قند\r\nاز ترش روئىّ خلقش چه گزند\r\n( ( 415 ) ) آن كه جان بوسه دهد بر چشم او\r\nكى خورد غم از فلك وز خشم او ؟\r\n( ( 416 ) ) در شب مهتاب مه را بر سماك\r\nاز سگان و عوعو ايشان چه باك\r\n( ( 417 ) ) سگ وظيفهء خود بجا مىآورد\r\nمه وظيفهء خود به رخ مىگسترد\r\n( ( 418 ) ) كارك خود مىگزارد هر كسى\r\nآب نگذارد صفا بهر خسى\r\n\r\n","description":"","footnote":"","page_name":" 249 ","page_number":253},
  {"content":"\r\n\r\n( ( 419 ) ) خس خسانه مىرود بر روى آب\r\nآب صافى مىرود بىاضطراب\r\n( ( 420 ) ) مصطفى مه مىشكافد نيم شب\r\nژاژ مىخايد ز كينه بو لهب\r\n( ( 421 ) ) آن مسيحا مرده زنده مىكند\r\nو آن جهود از خشم سبلت مىكند\r\n( ( 422 ) ) بانگ سگ هرگز رسد در گوش ماه ؟\r\nخاصه ماهى كاو بود خاص إله\r\n( ( 423 ) ) مىخورد شه بر لب جو تا سحر\r\nدر سماع از بانگ چغزان بىخبر\r\n( ( 424 ) ) هم شدى توزيع كودك دانگ چند\r\nهمت شيخ آن سخا را كرد بند\r\n( ( 425 ) ) تا كسى ندهد به كودك هيچ چيز\r\nقوّت پيران از آن بيش است نيز\r\n( ( 426 ) ) شد نماز ديگر آمد خادمى\r\nيك طبق بر كف ز پيش حاتمى\r\n( ( 427 ) ) صاحب مالى و حالى پيش پير\r\nهديه بفرستاد كز وى بُد خبير\r\n( ( 428 ) ) چار صد دينار بر گوشهء طبق\r\nنيم دينار دگر اندر ورق\r\n( ( 429 ) ) خادم آمد شيخ را اكرام كرد\r\nو ان طبق بنهاد پيش شيخ فرد\r\n( ( 430 ) ) چون طبق را از عطا وا كرد رو\r\nخلق ديدند آن كرامت را ازو\r\n( ( 431 ) ) آه و افغان از همه برخاست زود\r\nكاى سر شيخان و شاهان اين چه بود ؟\r\n( ( 432 ) ) اين چه سرّ است اين چه سلطانيست باز\r\nاى خداوند خداوندان راز\r\n( ( 433 ) ) ما ندانستيم ما را عفو كن\r\nبس پراكنده كه رفت از ما سخن\r\n( ( 434 ) ) ما كه كورانه عصاها مىزنيم\r\nلاجرم قنديلها را بشكنيم\r\n( ( 435 ) ) ما چو كرّان ناشنيده يك خطاب\r\nهرزه گويان از قياس خود جواب\r\n( ( 436 ) ) ما ز موسى پند نگرفتيم كاو\r\nگشت از انكار خضرى زرد رو\r\n( ( 437 ) ) با چنان چشمى كه بالا مىشتافت\r\nنور چشمش آسمان را مىشكافت\r\n( ( 438 ) ) كرده با چشمت تعصب موسيا\r\nاز حماقت چشم موش آسيا\r\n( ( 439 ) ) شيخ فرمود آن همه گفتار و قال\r\nمن بحل كردم شما را آن جدال\r\n( ( 440 ) ) سرّ اين آن بود كز حق خواستم\r\nلاجرم بنمود راه راستم\r\n( ( 441 ) ) گفت اين دينار اگر چه اندك است\r\nليك موقوف غريو كودك است\r\n( ( 442 ) ) تا نگريد كودك حلوا فروش\r\nبحر بخشايش نمىآيد به جوش\r\n\r\n","description":"","footnote":"","page_name":" 250 ","page_number":254},
  {"content":"\r\n\r\n\r\n\r\n( ( 443 ) ) اى برادر طفل طفل چشم توست\r\nكام خود موقوف زارى دان نخست\r\nكام تو موقوف زارى دل است\r\nبىتضرّع كاميابى مشكل است\r\nگر همىخواهى كه مشكل حل شود\r\nخار محرومى به گل مبدل شود\r\n( ( 444 ) ) گر همىخواهى كه آن خلعت رسد\r\nپس بگريان طفل ديده بر جسد\r\n\r\nآيه\r\n« فَلَمَّا بَلَغَ مَعَه اَلسَّعْيَ قالَ يا بُنَيَّ إِنِّي أَرى فِي اَلْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ اِفْعَلْ ما تُؤْمَرُ سَتَجِدُنِي إِنْ شاءَ الله مِنَ اَلصَّابِرِينَ . » 37 : 102 ( 1 )  ( هنگامى كه با فرزندش اسماعيل به جايگاه سعى رسيد گفت : اى فرزندم من در عالم رويا مىبينم كه تو را ذبح مىكنم ، ببين نظر تو چيست ؟ گفت اى پدرم آن چه كه به تو دستور داده شده است انجام بده انشاء الله مرا از گروه بردباران خواهى يافت ) .\r\n« قُلْ كُلٌّ يَعْمَلُ عَلى شاكِلَتِه فَرَبُّكُمْ أَعْلَمُ بِمَنْ هُوَ أَهْدى سَبِيلًا . » 17 : 84 ( 2 )  ( بگو هر كس مطابق شكل [ طريقه و روش اتخاذ شده 
  ] خود كار مىكند پس خداى تو داناتر است به آن كسى كه به راه راست هدايت شده تو راست .\r\nروايت\r\n« انقروى در جلد دوم از شرح مثنوى نقل مىكند كه خداوند به حضرت ابراهيم ريگها را آرد كرد . » ( 3 )  « اللَّهم اعط كل منفق خلفا اللَّهم اعط كل ممسك تلفا . » ( 4 )  ( خداوندا كسى را كه در راه تو انفاق مىكند عوض بده و هر كس كه از انفاق در راه تو امساك مىكند در مال او تلفى وارد بساز . )\r\n","description":"","footnote":" ( 1 ) سوره الصافات ، آيه 102 . .  ( 2 ) سوره اسراء ، آيه 84 . .  ( 3 ) شرح انقروى ، ج 2 ص 25 . .  ( 4 ) مدرك اين روايت را در گذشته گفته‌ايم . . ","page_name":" 251 ","page_number":255},
  {"content":"\r\n\r\n\r\n( ( 414 ) ) آن كه جان در روى او خندد چو قند\r\nاز ترش رويىّ خلقش چه گزند ؟\r\n\r\nاگر جان آدمى خندان و شكوفان است ، قيافه زهرآگين مردم چه تأثيرى در او خواهد داشت ؟\r\nبكوشيم تا آن روح انسانى كه در درون ما است با ما به سخن در آيد ، در اين هنگام سكوت مردم و اعراض آنان از ما هيچ تأثيرى نخواهد داشت . بكوشيم كه جان انسانى ما بخندد و شكوفان شود . با شكوفان بودن جان انسانى قيافه هاى عبوس و نگاه هاى زهرآگين مردمى كه حتى از خود بيگانه هستند چه تأثيرى در ما خواهد داشت ؟ بگذاريد جان عزيز ما از خود اطمينان داشته باشد . اطمينان يا عدم اطمينان مردم هر لحظه‌اى ممكن است دگرگون شود . بگذاريد جان ما از همين پديده هاى گذران هستى ريشهء پايندگى خود را سيراب كند . كمك و بخششهاى انسانى و نمودهاى طبيعى و زود گذر جهان هستى هرگز روح ما را اشباع نخواهند كرد .\r\n\r\nدر شب مهتاب مه را بر سماك\r\nاز سگان و عوعو ايشان چه باك\r\n\r\nآرى چنين است كه :\r\n\r\n« مه فشاند نور و سگ عوعو كند . »\r\n\r\nشما هنگامى كه واقعيت را درك كرديد و در بارهء آن واقعيت ، تكليفى را براى خود احساس نموديد به دنبال انجام وظيفهء خويشتن برويد . درك و احساس مزبور براى شما هدف زندگانى را اگر چه در يك قلمرو نسبى نشان داده است ، شما نبايستى هرگز در رسيدن به آن هدف از تزاحم و تصادم عوامل انسانى و جهانى بيمى به خود راه بدهيد . شما هنگامى كه احساس مىكنيد هوا سرد است به دشنام دادن هوا نمىپردازيد ، بلكه شما هم مىرويد براى خويشتن پوشاكى تهيه مىكنيد كه درد و شكنجهء سرما را از شما دور كند\r\n","description":"","footnote":"","page_name":" 252 ","page_number":256},
  {"content":"\r\nو يا هنگامى كه شما مشغول حل يك مسئلهء علمى هستيد باكى از آن نداريد كه مقتضى طبيعى يك حيوان درنده اين است كه شما را در صورت تنهايى و بىسلاحى مىتواند بكشد .\r\nبراى توضيح اين مسئله كه در دنيا هر كسى و هر چيزى به كارى مشغول است و هيچ كسى نبايستى در مقابل اين كارها شخصيت خود را از دست بدهد ، مطلبى را كه مىتواند جنبهء اساس داشته باشد متذكر مىشويم :\r\nنمىتوان در ميان آدميان عاقلى را پيدا كرد كه به اين نكته متوجه نبوده باشد كه موجودات دنيا اعم از انسان و ساير اجزاء جهان هستى همه مشغول فعاليت مناسب طبيعت خود مىباشند و هر كس مطابق طبيعت يا روشى كه براى خود انتخاب كرده است بقيهء فعاليتها را در مقابل خود به سه گروه تقسيم خواهد كرد :\r\nگروه اول - فعاليتهايى كه كاملًا در سمت موافق كارها و روش او است .\r\nگروه دوم - فعاليتهايى كه كاملًا در سمت مخالف و متضاد با فعاليت او انجام مىگيرد .\r\nگروه سوم - آن فعاليتها است كه در مقابل خود كار انسانى يا هدف آن كار بىطرف مىباشد .\r\nالبته اين گروه سوم خود به دو نوع متمايز مىشود كه تشخيص ندادن آن دو از يكديگر ممكن است دو كار مزبور را در مقابل هم و ضد يكديگر نمودار بسازد ( 1 ) \r\n","description":"","footnote":" ( 1 ) جلال الدين در ابيات آينده تابلويى را در جنگ سه نفر عرب و فارس و ترك در بارهء انگور خواهد كشيد ، اين سه نفر چون زبان يكديگر را نمىفهمند با اين كه يك حقيقت را مىخواهند و آن حقيقت همان انگور است با يكديگر به جنگ و پيكار پرداخته‌اند . در آن داستان خواهيم گفت : كه اگر جوامع بشرى حقيقتاً به انسان و انسانيت علاقه مند بودند با حذف عناوين ساخته شده و نامهاى پرداخته شده و نشان دادن وحدت هدفها مىتوانستند دردهاى فراوانى از انسانيت را دوا كنند . ولى چه بايد كرد كه اين قشرهاى پيكار آميز براى طبقات زيادى وسيلهء خوش گذرانى بوده و نمىخواهند انسانها به وحدتهاى آرمانهاى خود دست بيابند . . ","page_name":" 253 ","page_number":257},
  {"content":"\r\nگروه اول از فعاليتها جاى هيچ گونه تزاحم نبوده و با يك تفاهم مختصر كه ممكن است مورد احتياج بوده باشد دو كار مفروض عنوان تعاون با يكديگر گرفته و چنان كه خاصيت هم زيستى اجتماعى است هر يك مطابق انگيزه و هدفى كه منظور كرده است به راه خود مىرود ، در اين گروه كارها ممكن است صورت كار با يكديگر تضاد و مباينت داشته باشند ، ولى از آن جهت كه هدفها در يك عده اصول عالى زندگانى با يكديگر هماهنگ هستند ، لذا صورت تعاون پيدا كرده و هيچ يك مزاحم ديگرى نخواهد بود .\r\nدر گروه سوم از كارها كه فرض بىطرفى شده است خواه خود كارها متحد و هدفها نيز يكى بوده باشند ، يا هم كار و هم هدفها گوناگون باشند ، در فرض بىطرفى كارها هيچ يك از آنها حالت تضاد با ديگرى نداشته و در قلمرو خود مشغول به روز و تأثير خواهند گشت .\r\nآن چه كه مهم است گروه دوم از كارهاى انسانى است كه رو در روى هم قرار گرفته و قيافهء تضاد به خويشتن مىگيرند .\r\nدر اين گروه از نظر طبيعى آن طرف كه نيرومندتر است فعاليت خود را اجرا كرده و ضعيف از بين خواهد رفت ، زيرا - تضاد در جانداران اغلب با از بين رفتن يكى از طرفين حل مىشود .\r\nاين است جنبهء طبيعى مسئله ، اما اگر از ديدگاه حكمت جهان هستى بنگريم ، خواهيم ديد : تمام پديده هاى متضاد و كارهاى گوناگون انسانى كه در ظاهر امر با يكديگر غير قابل اجتماع ديده مىشوند ، مىتوانند بدون توجه به خود طبيعى و مقتضيات آن تضادها را با يكديگر هماهنگ ساخته در پيش برد فعاليتهاى خويش گام بردارند .\r\nدر صورت سر باز زدن طرف ديگر از هماهنگ ساختن موجوديت خود ، هر يك از دو طرف كه داراى اطمينان و اعتماد بيشتر به موجوديت خود دارد برنده هدف بوده و اعتنايى به تضاد و تزاحم نخواهد كرد ، حتى اگر طرف مزاحم در نيرومندى خيلى بالاتر از طرف با اطمينان بوده باشد . و حتى اگر باعث از بين رفتن موجوديت طرف مزبور هم بگردد ، باز از آن جهت كه ابديت خود را در فعاليت خويش تأمين كرده است\r\n","description":"","footnote":"","page_name":" 254 ","page_number":258},
  {"content":"\r\n\r\nباكى نخواهد داشت .\r\nاگر بنا بود كه راد مردان جهان به مقتضيات زمان و شرايط دوران خويش اهميتى داده و در بارهء مزاحمت آنها محاسبه نموده و حركات خويش را مطابق خواسته هاى آنها تطبيق مىكردند ، در حقيقت نه پيش رفتى وجود داشت و نه تكاملى .\r\nاگر چنين بود كه هر كار و وظيفه‌اى را كه شخص مىخواهد انجام بدهد به موافقت همگانى احتياج داشت ، نمىبايست پيامبران كوچكترين كردار و گفتارى را در تاريخ بشرى عرضه كنند آرى :\r\n\r\nآن كه جان در روى او خندد چو قند\r\nاز ترش روئى خلقش چه گزند ؟\r\nآن كه جان بوسه دهد بر چشم او\r\nكى خورد غم از فلك وز خشم او ؟\r\nدر شب مهتاب مه را بر سماك\r\nاز سگان و عوعو ايشان چه باك\r\nسگ وظيفهء خود بجا مىآورد\r\nمه وظيفهء خود به رخ مىگسترد\r\n\r\nتفسير ابيات\r\nمردى از شيوخ دائما در قرض غوطه مىخورد ، اما اين قرضها به جهت مخارج شخصى و خوش گذرانى خويشتن نبود ، بلكه از مردم وام مىگرفت و براى نيازمندان مصرف مىكرد . او با قرض خانقاهى ساخته خانمان و حتى خانقاه را هم در راه قرض يا در راه هدفش باخته بود . او خضرويه نام داشت كار او خدمتگزارى عشاق جهان بود .\r\nخداوند منان قرض او را با اشكال گوناگونى ادا مىكرد ، چنان كه ريگ براى حضرت ابراهيم عليه السلام آرد مىشد .\r\nپيامبر فرموده است : كه دو فرشته همواره در بازارها ندا مىكنند : كه خدايا ، به آنان كه در راه تو انفاق مىكنند عوض عنايت فرماى و اموال آنان را كه در راه تو انفاق نمىكنند پوچ و تلف كن ، به انفاق كنندگان عوض عنايت فرماى مخصوصاً كسانى كه جان در راه تو از دست مىدهند . هر كس كه مانند اسماعيل بدون ترس و هراس گلو در\r\n","description":"","footnote":"","page_name":" 255 ","page_number":259},
  {"content":"\r\nزير كارد مشيت خداوندى قرار داد ، هيچ سلاح برانى آن را نخواهد بريد .\r\nاز اين رو است كه خداوند مىفرمايد : آنان كه در راه ما از جان گذشته‌اند گمان مبريد كه آنان مرده و از بين رفته‌اند ، بلكه آنان به حيات ابدى رسيده و در بارگاه خداوندى از نعماى او بهره ور مىباشند .\r\nشيخ خضرويه همواره وام مىگرفت و در راه خدا انفاق مىكرد ، او با قرض گرفتن و بر طرف كردن بىنوايى بىنوايان در حقيقت دانه ها در مزرعهء عمرش مىكاشت تا موقع فرا رسيدن اجل ، فرمانده باشد ، يعنى از مرگ نهراسد و با آغوش باز آن را استقبال نمايد .\r\nروزى فرا رسيد كه شيخ در وجود خود علامات مرگ را مشاهده كرد ، روزهاى زندگانى او به پايان رسيده بود . طلبكاران با خبر شدند كه شيخ در حال رخت بر بستن از دنيا است . دور او جمع شدند .\r\nآنان براى دريافت مال خود نشسته بودند ولى شيخ در ميان آنان مانند شمع فروزان و به نور افشانى مشغول بود . درد و اندوه طلبكاران با ديدن آخرين منظره زندگانى شيخ تمام درون آنها را از دل تا شش احاطه كرده بود .\r\nشيخ مىگفت : اين بىنوايان را ببينيد كه چگونه به كرم و لطف خداوندى بد گمان هستند خيال مىكنند : خداوند چهار صد دينار ندارد كه وام اينها را ادا كند در اين موقع كودكى در بيرون خانه صداى حلوا فروشى مىكرد . شيخ وقتى كه صداى آن حلوا فروشى را شنيد ، به خدمتكارش گفت : برو همهء آن حلواها را بخر و بياور تا اين طلبكاران بخورند و به قيافهء من اين قدر تلخ و ترش رو ننگرند . خدمتكار بيرون رفته قيمت حلوا را از حلوا فروش پرسيد ، او هم گفت : قيمت تمام حلوا نيم دينار و خرده‌اى است . او گفت : تو از اهل الله قيمت زياد مگير ، ما تنها نيم دينار خواهيم داد . حلوا فروش طبق حلوا را مقابل شيخ نهاد . تو اكنون انديشهء اسرار آميز شيخ را تماشا كن . سپس به غرماء گفت كه اين نعمت حلال را از روى تبرك بخوريد . غرماء دور طبق جمع شده حلوا را مىخوردند ، وقتى كه حلوا از طبق تمام شد كودك طبق خالى\r\n","description":"","footnote":"","page_name":" 256 ","page_number":260},
  {"content":"\r\nرا از جلو آنها برداشته به شيخ گفت : پول حلوا را بدهيد . شيخ گفت : دينار را از كجا بياورم ؟ خودم قرض دارم و رهسپار ديار نيستى . كودك حلوا فروش طبق را بر زمين زده ناله و افغان مىكند و مىگويد : كاش پاهاى من مىشكست ، يا اى كاش دور گلخنها مىگشتم و پايم به اين خانقاه نمىرسيد ، اين صوفيان كسانى هستند كه هميشه لقمه خورده و شكم را مانند طبل بالا مىآورند و مانند گربه روى خود را مىشويند ، ولى دلهاى آنان مانند سنگ سخت مىباشد .\r\nمردم به صداى ناله و بانگ كودك حلوا فروش در آن جا جمع شدند . كودك به نزد شيخ آمده گفت : تو يقين بدان كه اگر پول حلواى مرا ندهى استادم مرا خواهد كشت .\r\nآيا تو اجازه مىدهى كه با دست خالى به سوى استادم بر گردم و او مرا بكشد ؟ از آن طرف غرماء هم با قيافه هاى گرفته و داد و فرياد رو به شيخ آوردند كه اين چه بازى است كه در آوردى ؟ تو مال ما را خورده و بار سنگين او را به دوش گرفته بودى ، اين حادثهء اخير چه بود كه بىچاره حلوا فروش را گرفتار ساختى ؟ گريهء كودك حلوا فروش تا موقع نماز ديگر ادامه داشت ، ولى شيخ به او ننگريسته كوچكترين اعتنايى به او نكرد .\r\nشيخ در حالى بود كه فارغ از هر گونه اختلاف و جفا و تزاحم روى خويش را مانند ماه در لحاف كشيده بود .\r\nاو به فرار سيدن هنگام اجل كه پيك خدايى است خوشحال و با جهان از ليت كه او به عنوان ابديت رو به سويش نهاده بود شاد كام ، و از هر گونه اعتراض مردم اعم از خاص و عام رو گردانيده و به خويشتن مشغول بود .\r\nآرى كسى كه جان روحانى او در رويش لبخند شيرين مىزند از ترش رويى مردم چه باكى خواهد داشت ؟ آن راد مرد الهى كه جان به ديدگان او بوسه مىزند ، كى و چگونه از فلك و خشم او اندوهگين مىگردد ؟ شباهنگام ، آن گاه كه ماه زيبا مهتاب خود را در فضا مىپراكند سگان عوعو مىكنند ، آيا عوعو سگان مىتواند ماه را از نور پراكنى باز بدارد ؟ بگذار سگ وظيفهء خود را انجام بدهد ، براى ما هم وظيفه‌اى وجود دارد كه تا هستى او برقرار است از انجام آن وظيفه كوتاهى نخواهيم كرد . هر كسى\r\n","description":"","footnote":"","page_name":" 257 ","page_number":261},
  {"content":"\r\nدر دنيا به كارى مشغول است .\r\nهيچ تا كنون ديده‌ايد كه آب صفا و روشنايى خود را به جهت خسى كه در روى آن قرار گرفته است از دست بدهد ؟ آن خس مطابق طبيعت خود گستاخانه روى آب مىرود ولى آب صافى و زلال هم بدون اضطراب و تشويش راه خود را پيش گرفته است . آرى :\r\n\r\nدريا به خيال خويش موجى دارد\r\nخس پندارد كه اين كشاكش با اوست\r\n\r\nپيامبر اكرم در تاريكى شب ماه را مىشكافد ، ولى ابو لهب تبه كار ياوه سرايى مىكند . مسيح پاك با يك دم مرده ها را زنده مىكند ، ولى آن يهودى بد طينت از خشم سبيل خود را مىكند .\r\nآيا شنيده‌ايد كه ماه بگويد : من در هنگام نور پراكنى از عوعو سگان ناراحت هستم ؟ مگر صداى اين سگان به گوش ماه مىرسد كه او را ناراحت كند ؟ مخصوصاً اگر آن ماه عالى انسانى را منظور كنيم كه از خاصان الهى است .\r\nشاه خوش گذران شب تا بامداد در كنار جويبار خوش جريان مشغول عيش و عشرت و استماع موسيقى است ، آيا صداى غوكان در اين مدت خوش گذرانى براى او مطرح بوده است ؟ اگر مردم جمع مىشدند و هر كسى قسمتى از پول حلوا را به كودك مىداد ، آن غائله بر طرف مىشد ، ولى همت عالى شيخ از سخاى جزيى مردم جلوگيرى كرد و نگذاشت كسى به آن كودك چيزى بدهد ، آرى اولياء الله نيروى بسيار بالاتر از آن دارند كه ما تصور مىكنيم .\r\nهنگام نماز رسيد و خدمتكار از در وارد شد و در دستش طبقى كه تحفه‌اى از مرد حاتم صفتى داشت . شيخ به آن خدمتكار اكرام كرد و او طبق را كه چهار صد دينار و نيم دينار در يك كاغذ پيچيده و در آن نهاده شده بود ، در گوشه‌اى گذاشت . وقتى كه پرده از روى طبق برداشت مردم آن دينارها را ديدند ، از آن كرامت كه پيش آمده بود همگى به فرياد در آمدند كه اى پيشواى شيوخ و اى پادشاه پادشاهان اين چه حادثه شگفت انگيزى است ؟\r\n","description":"","footnote":"","page_name":" 258 ","page_number":262},
  {"content":"\r\nچه رازى در اين جا نهفته است اى بزرگترين راز دان جهان ؟ ما مقام والاى تو را نمىدانستيم و اكنون از تو طلب بخشايش مىكنيم . ما سخنان ياوه گفته‌ايم .\r\nآرى ما همانند آن كوران هستيم كه كوركورانه عصا به زمين مىزنيم و ناديده قنديلها و اشياء گران بها را مىشكنيم . ما همانند آن كر مادر زاد هستيم كه بدون اين كه سخنى را بشنويم پيش خود قياساتى انجام مىدهيم و پاسخهايى به سؤالات موهوم تهيه مىكنيم [ و چنان كه در گذشته گفتيم آن بيمار بىچاره را هم شكنجه مىدهيم 
  ] ما مىبايست از حضرت موسى عليه السلام عبرت مىگرفتيم كه در موقع همراهى با خضر ، كه مىبايست در كارهاى او اظهار نظر نكند ، سؤالاتى كرد و در نتيجه از يكديگر جدا شدند .\r\nكدام موسى ؟ آن موسى كه نور ديده گان او آسمانها را مىشكافت ، در دنيا موشهاى آسيابى زيادى هستند كه مىخواهند با ديده گان موسى منشان مبارزه كنند .\r\nشيخ با تمام عطوفت به آنها گفت : همه گفتارها و ياوه سرايىهاى شما را بخشيدم اگر بخواهيد راز نهانى اين حادثه را بدانيد ، من از خدا خواستم كه تمام قرضهاى مرا ادا كند و چنان كه مىبينيد همهء قرضهايم ادا شد و اكنون مىتوانم با دل با آرامش رو به سوى آن جهان رهسپار گردم . اگر چه اين پول مقدار زيادى نيست و ارزش چندانى ندارد اما لازمهء وصول و رسيدن آن گريه كودك و زارى اوست .\r\nآرى تا كودك حلوا فروش گريه سر ندهد بحر بخشايش به جوش نمىآيد .\r\nاى برادر عزيزم ، مىدانى كه اين طفل كيست ؟ اين همان طفل ( مردمك ) چشمان توست كه بايستى بگريد ، اگر بخواهى كامياب شوى بايستى زارى و ناله ها در اين دنيا آغاز كنى . اين يك اصل است كه تا كسى زارى نكند در اين زندگانى به كام خود نخواهد رسيد . اگر مىخواهى مشكلات تو حل شود ، اگر مىخواهى خار محرومى تو به گل كاميابى مبدل شود ، اگر مىخواهى كه آن خلعت عظمى به تو برسد ، پس طفل ديده گانت را در اين جسد خاكى به گريه وادار بساز .\r\n","description":"","footnote":"","page_name":" 259 ","page_number":263},
  {"content":"\r\n\r\n\r\nترسانيدن شخصى زاهدى را كه كم گرى تا كور نشوى\r\n\r\n( ( 445 ) ) زاهدى را گفت يارى در عمل\r\nكم گرى تا چشم را نايد خلل\r\n( ( 446 ) ) گفت زاهد از دو بيرون نيست حال\r\nچشم بيند يا نبيند آن جمال\r\n( ( 447 ) ) گر ببيند نور حق خود چه غم است\r\nدر وصال حق دو ديده چه كم است\r\n( ( 448 ) ) ور نخواهد ديد حق را گو برو\r\nاين چنين چشم شقى گو كور شو\r\n( ( 449 ) ) غم مخور از ديده گان عيسى تو راست\r\nچپ مرو تا بخشدت دو چشم راست\r\n( ( 450 ) ) عيسى روح تو با تو حاضر است\r\nنصرت از وى خواه كو خوش ناصر است\r\n( ( 451 ) ) ليك پيكار تن پر استخوان\r\nبر دل عيسى منه تو هر زمان\r\n( ( 452 ) ) همچو آن ابله كه اندر داستان\r\nذكر او كرديم بهر راستان\r\n( ( 453 ) ) زندگىّ تن مجو از عيسىات\r\nكام فرعونى مخواه از موسىات\r\n( ( 454 ) ) بر دل خود كم نه انديشهء معاش\r\nعيش كم نايد تو بر درگاه باش\r\n( ( 455 ) ) اين بدن خرگاه آمد روح را\r\nيا مثال كشتيى مر نوح را\r\n( ( 456 ) ) ترك چون باشد بيابد خر گهى\r\nخاصه چون باشد عزيز درگهى\r\n( ( 446 ) ) گفت زاهد از دو بيرون نيست حال\r\nچشم بيند يا نبيند آن جمال\r\n( ( 447 ) ) گر ببيند نور حق خود چه غم است\r\nدر وصال حق دو ديده چون كم است\r\n\r\nآيا عضو منحرف را بايد از بين برد ؟\r\nاين مسئله ممكن است به دو شكل تعبير شود :\r\nيكى اين كه انسان اعضاء و نيروهاى جسمانى خدا داد را تا آن اندازه در راه نيايش و توجه به او به كار بيندازد كه ضايع شود و از بين برود ، بدون ترديد اين كار نه\r\n","description":"","footnote":"","page_name":" 260 ","page_number":264},
  {"content":"\r\nاز نظر عقلانى صحيح است و نه از نظر دينى ، زيرا - اولا اگر چنين تحمل مشقت شايسته بود ، مىبايست پيامبران و اولياء الله همگى تمام اعضاى خود را از دست مىدادند در صورتى كه ما مىبينيم آنها از همين اعضاء منافع مناسب به هر يك از آنها را بهره بردارى كرده‌اند و مطابق آيهء شريفه .\r\n« طه ما أَنْزَلْنا عَلَيْكَ اَلْقُرْءانَ لِتَشْقى . » 20 : 1 - 2 ( 1 )  ( اى پيامبر ، ما قرآن را به تو نازل نكرديم كه خود را به مشقت بيندازى ) .\r\nو همچنين آيات ديگر كه به طور صريح يا با كنايه بيان مىكند كه دين اسلامى يك عده عقايد و احكام متوسط و عادلانه است ، بلكه گروهى از فقها مىگويند : از نظر فقهى زخم وارد كردن به خود جنبهء ايذاء دارد و شرعاً ممنوع است .\r\nديگر اين كه براى فرد حالتى ما فوق حال معمولى دست بدهد ، تا آن جا كه تكاليف براى او قيافهء ديگرى داشته باشد ، در اين صورت عنوان عشق پيدا مىكند كه محاسبهء آن با انديشه ها و مقررات رسمى تفاوت مىكند ، ولى چنان كه گفتيم : اگر اين گونه تحمل مشقتها مطلوبيت داشت ، مىبايست پيش از همه تمام اولياء الله اعضاى طبيعى خود را از دست داده باشند .\r\nاما اين مطلب كاملًا صحيح است كه هر يك از اجزاء موجوديت انسانى كه با فرماندهى شخصيت فاسد در راه هاى منحرف استفاده شود ، از نظر معنا نيستى آن عضو از هستى آن بهتر است ، و به همين جهت است كه در مدارك قرآنى به آن اشخاص كه بينايى واقعى ندارند نابينا اطلاق شده است .\r\n« من كان فى هذه اعمى فهو فى الاخره اعمى » .\r\nولى يك كالبد سالم با داشتن بهبودى كه در راه مرضات خداوندى به كار برده شود نهايت مطلوبيت را داشته و هدف اقصاى آن كالبد به دست خواهد آمد .\r\n","description":"","footnote":" ( 1 ) سوره طه ، آيهء 1 . . ","page_name":" 261 ","page_number":265},
  {"content":"\r\n\r\n\r\n( ( 449 ) ) غم مخور از ديده گان عيسى تو راست\r\nچپ مرو تا بخشدت دو چشم راست\r\n\r\nمادامى كه روح انسانى در راه تكامل خود پيش مىرود ، نقص پديده هاى مادى مربوط به انسان اهميتى ندارد\r\nبايستى به اين نكته دقيقاً توجه نمود كه تأثير روح در كالبد مادى و بالعكس تأثير كالبد مادى در روح پيچيده تر از آن است كه بتوانيم با يك عده مطالب سطحى آن را بيان كنيم .\r\nبايستى براى توضيح اين مسئله دو سطح ظاهرى و عميق شخصيت درونى انسان را دقيقاً مورد بررسى قرار بدهيم ، و در گذشته اين بحث مشروحاً مطرح شده است . اين دو سطح عبارتند از 1 - سطح ظاهرى 2 - سطح عميق .\r\nالبته اين يك اصطلاح قرار دادى است و مقصود جنبهء طبيعى روح و قيافه ما وراى طبيعى آن است و در مباحث گذشته اصطلاحات مختلفى بر اين دوگانگى وضع روح نقل كرديم .\r\nبه هر حال مىدانيم كه روح انسانى سطحى دارد كه با طبيعت در تماس بوده و سطح ديگرش از طبيعت بر كنار است .\r\nبا نظر به سطح طبيعى روح البته با كالبد جسمانى تأثير متقابل دارند و به هر يك از كالبد و سطح طبيعى روح اثرى وارد شود در ديگرى نيز منعكس خواهد گشت .\r\nهنگامى كه شما از يك رويدادى مىترسيد ، اين تأثر روحى طبيعى در كالبد شما نيز تأثير كرده ، مثلًا احساس مىكنيد كه مىلرزيد يا جريانات خون شما تغيير پيدا\r\n","description":"","footnote":"","page_name":" 262 ","page_number":266},
  {"content":"\r\nمىكند . بالعكس اگر ضربه‌اى به كالبد مادى شما وارد شود اثر آن را در سطح طبيعى روح مىبينيد ، مانند دردى كه ناشى از زخم مىباشد ، ولى سطح عميق روح از آثار طبيعى كه به كالبد مادى وارد مىشود بر كنار است ، حتى اگر ضربه آن چنان عميق بوده باشد كه انسان گمان كند تمام اعماق روح متأثر شده است ، باز در همين حال اثر مزبور به جنبهء ما وراى طبيعى روح تأثيرى نخواهد داشت ، اما هر چه كه شخصيت انسانى عميقتر بوده باشد در مقابل هر گونه تغييرات و تحولات طبيعى مىتواند مقاومت نشان داده و تا حدود زيادى كوچكترين انعطافى مطابق عوامل خارجى از خود نشان ندهد .\r\nپس از اين مقدمه مىگوييم : جلال الدين مىخواهد اين مسئله را مطرح كند كه اگر روح انسانى مطابق طبيعت مخصوص به خود در راه تكامل بوده باشد شخصيت خود را بر طبيعت مسلط مىسازد ، لذا با نقص و كاهش اجزاى مادى به خود روح كاهش وارد نمىشود بهترين شاهد اين قضيه پديده‌اى است كه همگى آن را مىبينيم كه انسان پس از عبور از دوران ميانسالى در معرض كاهش و تنزل است ، در صورتى كه اشخاصى كه در تربيت عقلانى خود كوشيده‌اند ، تعقل آنها شكوفان مىشود و كاهش احساس نمىشود ، مگر اين كه به كلى بدن در حال سقوط بوده باشد .\r\nاما از آن جهت كه روح انسانى ( به اصطلاح عمومى ) در موجوديت ابتدايى خود به اصطلاح صدر المتألهين : « نفس » از ماده به وجود آمده و در عرصهء ماده در فعاليت است از اين جهت سطح عميق روح يا به وجود نيامده و يا آن چنان ضعيف است كه نمىتواند در فعاليتهاى مادى بدن بىطرف بماند ، لذا جلال الدين تأكيد مىكند كه :\r\n\r\nليك پيكار تن پر استخوان\r\nبر دل عيسى منه تو هر زمان\r\n\r\nمتوجه باش كه آن حقيقت الهى كه مىخواهد تدريجاً نفس طبيعى را به سوى خود بكشد ، آن چنان به وسيلهء پيكارهاى مادى تقويت مكن كه شخصيت الهى تو تضعيف شده خود را از تو بر كنار نمايد ، ولى جلال الدين اين احتمال را بررسى نمىكند كه اگر ديده گان انسانى به سبب توجهات عميق روح ، حق بين باشد چه بايد كرد ؟ آيا بايستى آن ديده گان را از دست داد يا نه ؟ چنان كه مىبينيم ديده گان اولياء الله همواره\r\n","description":"","footnote":"","page_name":" 263 ","page_number":267},
  {"content":"\r\n\r\nباز بوده و حق را مىديدند . ( 1 ) \r\nتفسير ابيات\r\nزاهدى بسيار مىگريست ، دوستش گفت : اين قدر گريه مكن ، چشمت مختل مىشود و در نتيجه نابينا مىگردى و چيزى را نمىبينى ، آن مرد پارسا گفت : داشتن بينايى از دو حال بيرون نيست : يا آن بينايى جمال مطلق را مىبيند يا نمىبيند ، اگر ديده گان من نور حق و جمال ابدى را نخواهد ديد از رفتن آن اندوهى به خود راه نخواهم داد .\r\nبه احتمال قوى منظور جلال الدين اين است كه آن چشمى كه يك بار به وصال يار نايل شده است به هدف اقصاى به خود رسيده سپس مىگويد :\r\nاگر روح عيسى دم آدمى در درون وجود دارد ، چه باك از رفتن ديده گان . و اگر انسان در حركت به سوى حق و حقيقت راست رو بوده باشد با نداشتن چشم ظاهر باز دو چشم راست بين خواهد داشت .\r\nاكنون كه عيساى روح تو با تو حاضر است ، او را به فعاليت وادار كن و از ذخاير بىكران آن بهره ور شو .\r\nاين پيكارها و تكاپوهاى ماده پرستى كالبد پر استخوان را ، به دل روح عيسى دم وارد مساز ، بگذار او كار خود را انجام بدهد . چنان كه در گذشته كار آن مرد احمق\r\n","description":"","footnote":" ( 1 ) چنان كه امير المؤمنين عليه السلام مىفرمايد : « ما رأيت شيئاً الا و رأيت الله معه » در بعضى از روايات ديگر چنين است كه « ما رأيت شيئاً الا و رأيت الله قبله و بعده و معه » يعنى چيزى را نديدم مگر اين كه خدا را پيش از آن و بعد از آن و به همراه او ديدم . ) درست است كه اين ديدن مربوط به حواس ظاهرى نيست ، ولى چنان كه جلال الدين خود بارها گفته است : انسان به سبب رشد شخصيت مىتواند حواس طبيعى خود را تابع بينايى درونى شخصيت بنمايد . . حكيم صفا مىگويد :\r\nتجلى گه خود كرد خدا ديدهء ما را * بدين ديده بياييد ببينيد خدا را . ","page_name":" 264 ","page_number":268},
  {"content":"\r\nرا بيان كرديم كه روى چه هدف ناچيزى روح با عظمت خويش را از فعاليت مناسب به خود باز مىداشت .\r\nآيا مىدانيد كه توقع شهوات و هواهاى نفسانى از روح چه توقعى است ؟ نظير آن است كه از موسى عليه السلام كار فرعونى مطالبه كنى . تو از اندوه معاش خود را سر گردان و مضطرب مساز ، تو در فكر آن باش كه مطرود درگاه الهى نباشى . خداوند عز و جل ( با كوشش قانونى كه انجام خواهى داد تو را بدون معاش نخواهد گذاشت ) مثال اين بدن و روح مثال خرگاه است و خرگاه نشين ، يا كشتى است و نوح . اگر روح به حد نصاب رشد برسد علاقه و اشتياق آن بر بدن همانند ترك بر خر گاهى باشد ، كه در آن جا احترام و تجليل خواهد ديد در اين مثال دقت شود .\r\n","description":"","footnote":"","page_name":" 265 ","page_number":269},
  {"content":"\r\n\r\nتمامى قصهء زنده شدن استخوانها به دعاى عيسى عليه السلام\r\n\r\nچون كه عيسى ديد كان ابله رفيق\r\nجز كه استيزه نمىداند طريق\r\nمىنگيرد پند او از ابلهى\r\nبخل مىپندارد او از گمرهى\r\n( ( 457 ) ) خواند عيسى نام حق بر استخوان\r\nاز براى التماس آن جوان\r\n( ( 458 ) ) حكم يزدان از پى آن خام مرد\r\nصورت آن استخوان را زنده كرد\r\n( ( 459 ) ) از ميان بر جست يك شير سياه\r\nپنجه بر زد كرد نقشش را تباه\r\n( ( 460 ) ) كله اش بر كند و مغزش ريخت زود\r\nهمچو جوزى كاندر او مغزى نبود\r\n( ( 461 ) ) گر و را مغزى بدى ز اشكستنش\r\nخود نبودى نقص الَّا بر تنش\r\n( ( 462 ) ) گفت عيسى چون شتابش كوفتى ؟\r\nگفت ز ان رو كه تو زو آشوفتى\r\n( ( 463 ) ) گفت عيسى چون نخوردى خون مرد ؟\r\nگفت در قسمت نبودم رزق خورد\r\n( ( 464 ) ) اى بسا كس همچو آن شير ژيان\r\nصيد خود ناخورده رفته از جهان\r\n( ( 465 ) ) قسمتش كاهى نه و حرصش چو كوه\r\nجسته بىوجهى وجوه از هر گروه\r\nجمع كرده مال و رفته سوى گور\r\nدشمنان در ماتم او كرده سور\r\n( ( 466 ) ) اى ميسر كرده ما را در جهان\r\nسخره و پيكار از ما وارهان\r\n( ( 467 ) ) طعمه بنموده به ما و ان بوده شست\r\nآن چنان بنما به ما آن را كه هست\r\n( ( 468 ) ) گفت آن شير اى مسيحا اين شكار\r\nبود خالص از براى اعتبار\r\n( ( 469 ) ) گر مرا روزى بدى اندر جهان\r\nخود چه كارستى مرا با مردگان\r\n( ( 470 ) ) اين سزاى آن كه يابد آب صاف\r\nهمچو خر در جو بميزد از گزاف\r\n( ( 471 ) ) گر بداند قيمت آن جوى خر\r\nاو به جاى پا نهد در جوى سر\r\n( ( 472 ) ) او بيابد آن چنان پيغمبرى\r\nمير آبى زندگانى پرورى\r\n( ( 473 ) ) چون نميرد پيش او كز امر كن\r\nاى امير آب ما را زنده كن\r\n( ( 474 ) ) هين سگ اين نفس را زنده مخواه\r\nكو عدوّ جان توست از دير گاه\r\n\r\n","description":"","footnote":"","page_name":" 266 ","page_number":270},
  {"content":"\r\n\r\n( ( 475 ) ) خاك بر سر استخوانى را كه آن\r\nمانع اين سگ بود از صيد جان\r\n( ( 476 ) ) سگ نه‌اى بر استخوان چون عاشقى ؟\r\nديو چه و ار از چه بر خون عاشقى\r\n( ( 477 ) ) آن چه چشم است آن كه بينائيش نيست\r\nز امتحانها جز كه رسوائيش نيست\r\n( ( 478 ) ) سهو باشد ظنها را گاه گاه\r\nاين چه ظن است اينكه كور آمد به راه\r\n( ( 479 ) ) كرده‌اى بر ديگران نوحه گرى\r\nمدتى بنشين و بر خود مىگرى\r\n( ( 480 ) ) ز ابر گريان شاخ سبز و تر شود\r\nنور شمع از گريه روشنتر شود\r\n( ( 481 ) ) هر كجا نوحه كنند آن جا نشين\r\nز انكه تو اولىترى اندر حنين\r\n( ( 482 ) ) ز انكه ايشان در فراق فانىاند\r\nغافل از لعل لقاى كانىاند\r\n( ( 483 ) ) ز انكه بر دل نقش تقليد است بند\r\nرو به آب چشم بندش را برند\r\n( ( 484 ) ) ز انكه تقليد آفت هر نيكويست\r\nكَه بود تقليد اگر كوه قويست\r\n( ( 485 ) ) گر ضريرى لمتر است و تيز خشم\r\nگوشت پاره اش دان كه او را نيست چشم\r\n( ( 486 ) ) گر سخن گويد ز مو باريكتر\r\nآن سرش را ز ان سخن نبود خبر\r\n( ( 487 ) ) مستيى دارد ز گفت خود و ليك\r\nاز بر وى تا به مىراه است نيك\r\n( ( 488 ) ) همچو جوى است او نه آبى مىخورد\r\nآب ازو بر آب خواران بگذرد\r\n( ( 489 ) ) آب در جو ز ان نمىگيرد قرار\r\nز انكه آن جو نيست تشنه و آب خوار\r\n( ( 490 ) ) همچو نايى ناله و زارى كند\r\nليك پيكار خريدارى كند\r\n( ( 491 ) ) نوحه گر باشد مقلد در حديث\r\nجز طمع نبود مراد آن خبيث\r\n( ( 492 ) ) نوحه گر گويد حديث سوزناك\r\nليك كو سوز دل و دامان چاك\r\n( ( 493 ) ) از محقق تا مقلد فرقهاست\r\nكاين چو داود است و آن ديگر صداست\r\n( ( 494 ) ) منبع گفتار اين سوزى بود\r\nو ان مقلد كهنه آموزى بود\r\n( ( 495 ) ) هين مشو غرّه بدان گفت حزين\r\nبار بر گاو است و بر گردون حنين\r\n( ( 496 ) ) هم مقلد نيست محروم از ثواب\r\nنوحه گر را مزد باشد در حساب\r\n( ( 497 ) ) كافر و مؤمن خدا گويند ليك\r\nدر ميان هر دو فرقى هست نيك\r\n( ( 498 ) ) آن گدا گويد خدا از بهر نان\r\nمتقى گويد خدا از عين جان\r\n\r\n","description":"","footnote":"","page_name":" 267 ","page_number":271},
  {"content":"\r\n\r\n\r\nالله الله مىزنى از بهر نان\r\nبىطمع پيش آى و الله را بخوان\r\n( ( 499 ) ) گر بدانستى گدا از گفت خويش\r\nپيش چشم او نه كم ماندى نه بيش\r\n( ( 500 ) ) سالها گويد خدا آن نان خواه\r\nهمچو خر مصحف كشد از بهر كاه\r\n( ( 501 ) ) گر به دل در تافتى گفت لبش\r\nذرّه ذرّه گشته بودى قالبش\r\n( ( 502 ) ) نام ديوى ره بَرَد در ساحرى\r\nتو به نام حق پشيزى مىبرى\r\n\r\nآيه\r\n1 - « وَما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَلا أَبْصارُكُمْ وَلا جُلُودُكُمْ وَلكِنْ ظَنَنْتُمْ أَنَّ الله لا يَعْلَمُ كَثِيراً مِمَّا تَعْمَلُونَ . وَذلِكُمْ ظَنُّكُمُ اَلَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ اَلْخاسِرِينَ . » 41 : 22 - 23 ( 1 )  ( « در روز رستاخيز » شما نمىتوانيد از شهادت گوش و چشمان و پوستهايتان خود را مستور بداريد و شما گمان كرده‌ايد كه خدا مقدار فراوانى از كارهاى شما را نمىداند اين بود آن گمان شما كه شما را به هلاكت افكند و شما از زيانكاران شديد ) .\r\nممكن است مقصود جلال الدين از خلاف واقع و محكوم بودن ظنون ( گمانها ) آيات ديگرى باشد كه ظن را محكوم مىكند ، زيرا در آيات فوق گمان مخصوص اشخاص مورد نظر را محكوم مىكند ، و اين دليل محكومت همهء اصناف ظن ( گمان ) نمىباشد .\r\n2 - « مثل الذين حملوا التوراة ثم لم يحملوها كمثل الحمار يحمل اسفارا . » ( 2 )  ( مثل آنان كه تورات را در دست دارند ولى آن را درك نمىكنند و عمل مطابق آن ندارند ، مانند خرانى هستند كه اسفار ( لوحه ها يا كتابهايى ) را حمل مىكنند . )\r\n","description":"","footnote":" ( 1 ) سوره فصلت ، آيه 22 و 23 .  ( 2 ) سوره جمعه ، آيه 5 . . ","page_name":" 268 ","page_number":272},
  {"content":"\r\n\r\n\r\nروايت\r\n1 - « اللَّهم ارنا الاشياء كما هى . » ( 1 )  ( خداوندا اشياء را آن چنان كه هستند به ما بنمايان ) .\r\n2 - « اعدى عدوك نفسك التي بين جنبيك . » ( 2 )  ( دشمنترين دشمنان تو نفس تو است كه ميان دو پهلوى تو است ( در درون تو است . )\r\n\r\n( ( 461 ) ) گر و را مغزى بدى ز اشكستنش\r\nخود نبودى نقص الَّا بر تنش\r\n\r\nاگر يك موجود حقيقتى داشته باشد با از بين رفتن نمود آن حقيقت نابود نخواهد گشت\r\nهر موجودى در جهان هستى مىتواند صورتى داشته باشد و حقيقتى ( البته مقصود از صورت و حقيقت دو مفهوم اصطلاحى آنها نيست ) بلكه مقصود اين است كه ممكن است يك عده نمودها به عنوان صورت پيرامون حقيقتى را بگيرد ، ولى در پشت پردهء آن نمودها ، حقيقت مفروض موجوديت خود را حفظ نمايد . اما امروزه مىتوانيم مثال اجزاء بسيار كوچك آتمى را در نظر بگيريم كه اين اجزاء آتمى در زير بناى اجسام موجوديت دارند ، در صورتى كه در روبناها صدها تغييرات انجام مىشود .\r\nاين بقاء حقيقت و زوال صور در موجود انسانى روشن تر و بهتر احساس مىشود . مسلم است كه انسان از موقعى كه پا به اين دنيا مىگذارد دائماً در تغيير است ، به طورى كه گروهى از اهل فن را عقيده بر آن است كه انسان نه در چند ماه و چند سال ، بلكه در\r\n","description":"","footnote":" ( 1 ) اين جمله را به عنوان روايت نقل كرده‌اند ، ولى شبيه به اين مضمون در دعاهاى صحيفه سجاديه ديده مىشود . .  ( 2 ) كنوز الحقائق ، ص 14 . . ","page_name":" 269 ","page_number":273},
  {"content":"\r\n\r\nچند روز كاملًا از نظر مادى تغيير پيدا مىكند ، با اين حال شخصيت درونى انسانى ( مقصود شخصيت عميق او است نه قلمرو ذهن و خيالات و تصوراتش ) به بقاء خود ادامه مىدهد .\r\nاين مسئله در اين بيت جلال الدين با يك وجه عالىترى مطرح است ، مىخواهد بگويد : كه اگر چه پوست يعنى رابطهء كالبد مادى انسانى با روح او رابطهء مستقيم نيست ، بلكه ممكن است انسانى از نظر كالبد در ناتوانترين وضع بوده ، ولى از نظر روحى داراى يك شخصيت فوق العاده عالى و قوى باشد و بالعكس ممكن است انسان از نظر كالبد جسمانى داراى نيرو و عضلات بسيار محكم و عالى بوده باشد ، ولى از نظر شخصيت روحى ناتوان و ناچيز باشد ، و اين مسئله براى همهء ما مشهود است و جاى ترديد نيست . روى اين اصل مىگويد : اگر صدمه‌اى به كالبد مادى وارد شود ، اگر اين كالبد شخصيت روانى رشد يافته‌اى داشته باشد ، به هيچ وجه در شخصيت روحى نقص و كاهشى پيدا نخواهد گشت .\r\n\r\n( ( 464 ) ) اى بسا كس همچو آن شير ژيان\r\nصيد خود ناخورده رفته از جهان\r\n\r\nگمان مبريد كه هر چه را از آن خود مىدانيد از آن بهره مند خواهيد گشت\r\nاين يك مطلب فوق العاده مهمى است كه جلال الدين در يك بيت ساده عنوان كرده است . به توضيح اين كه اگر ما در جريان دايمى حقايق و نمودهاى جهان هستى و پايدار نبودن موجوديت آدميان دقت كنيم ، خواهيم ديد كه انسان به هيچ وجه نمىتواند از آن چه كه با ملاحظهء موجوديت يا فعاليت خويشتن از مختصات خود مىبيند به طور دل خواهش بهره مند شود . با نظر به اين اصل مىگوييم :\r\nانسان داراى » مىخواهمهاى « گوناگون و بىشمار مىباشد و طبيعت اين مىخواهمها\r\n","description":"","footnote":"","page_name":" 270 ","page_number":274},
  {"content":"\r\nتصاحب هر چيزى است كه در اين جهان براى آدمى لذت بار جلوه مىكند . خود اين اصل را در مباحث پيشين بررسى كرده‌ايم . مطابق اين اصل موجود انسانى نه تنها مىخواهد آن چه را كه شايسته تصرف مىبيند در اختيار خود بگيرد ، بلكه حتى امورى را هم كه خود را شايسته قانونى تصرف آنها نمىداند مطالبه مىكند و در سه زمينه در اين مىخواهم نامحدود با شكست روبه رو مىشود :\r\nاول - ناتوانى طبيعى او از تسلط به آن چه مورد تمايل او است .\r\nدوم - الزامات حقوقى و قانونى قرار دادى يا دينى . اين دو زمينه ( طبيعى اولى و طبيعى ثانوى ) براى هر فرد آگاه مطرح است .\r\nسوم - با اين كه در بارهء گروهى از مزيتها براى خود استحقاق طبيعى و قانونى احساس مىكند ، علل محاسبه نشده خلاف واقع بودن احساس او را روشن ساخته و با وضعى تلخ تر از دو زمينهء اول و دوم موجوديت او را متلاشى مىسازد . مثلًا علمى اندوخته است ، اما در يك محيط جاهلانه غوطه ور مىگردد ، يا خلاف آن علم بروز مىكند ، ثروتى بدست آورده است ، اخلالگرىهايى از طبيعت يا انسان رشته آرزوهاى او را به باد فنا مىدهد .\r\nاز ملاحظهء عوامل سه گانهء ضد مىخواهم به اين نتيجه مىرسيم كه انسان در هيچ نقطه از قرارگاه زندگانى نبايستى خود را شايستهء صد در صد موجبات لذت بداند كه با تخلف در محاسبات در طبيعت و انسان زندگانى او مبدل به سيه چال گردد ، لذا خداوند مىفرمايد :\r\n« لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ . » 57 : 23 ( 1 )  ( تا به آن چه كه از دست شما رفته است اندوهگين نشويد و آن چه را هم كه خدا به شما داده و آن را در دست داريد شادمان مباشيد ) .\r\nبا يك ديد عالىتر مىتوان مسئله را عميقتر منظور كرد و آن اين است كه :\r\n","description":"","footnote":" ( 1 ) سوره حديد ، آيه 23 . . ","page_name":" 271 ","page_number":275},
  {"content":"\r\n\r\nچون :\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nو چون زير بناى جهان هستى تحت اختيار ما نيست و آن اندازه از روبناها هم كه مىتواند براى ما قابل محاسبه و تصرف بوده باشد بسيار اندك است ، مىتوانيم اين قضيه را به عنوان دستور عقلانى الهى در فرد و اجتماع به كار ببنديم كه در احراز موقعيت خود در جهان هستى دو جريان موجوديت خويش و نمودهاى جهان را صد در صد در سمت موافق تلقى نكنيم .\r\n\r\n( ( 467 ) ) طعمه بنموده به ما و ان بوده شست\r\nآن چنان بنما به ما آن را كه هست\r\n\r\nخداوندا واقعيات را آن چنان كه هستند به ما بنمايان . بحثى در حقيقت و واقعيت\r\nغوغاى شگفت انگيزى بر پا است در اين كه در ما وراى نمودهاى گوناگون كه در پهنهء هستى مىبينيم واقعيتى وجود دارد يا نه ؟ و اگر واقعيتى وجود دارد چيست ؟ گروهى مىگويند : واقعيت وجود ندارد ، نه به عنوان انسان و نه به عنوان جهان خارج از انسان .\r\nگروه ديگر مىگويند : واقعيتى جز خود انسان وجود ندارد و تمام نمودهاى هستى محصول كيفيت تماس انسانى با مقدارى از رويدادها است ايده آليسم با اشكال گوناگونش از اين گروه دفاع مىكند .\r\nگروه سوم مىگويند : واقعيتى در خارج از انسان به طور عينى وجود دارد و انسان تنها انعكاساتى از آن واقعيات را در ذهن خود نمودار مىسازد . به طور كلى اين نظريه هم با اشكال مختلفش مورد دفاع رئاليسم است و هر يك از اين سه دسته به نوبت خود\r\n","description":"","footnote":"","page_name":" 272 ","page_number":276},
  {"content":"\r\nبه گروه هاى ثانوى تقسيم مىگردند .\r\nبه نظر مىرسد كه اعتقاد به اين كه هيچ واقعيتى با قطع نظر از انسان وجود ندارد نه واقعيت انسانى و نه واقعيت غير انسانى بىشباهت به ماليخوليا نمىباشد و اگر بخواهيم به همين نظريه عمل كنيم اولين چيزى كه واقعيت از آن سلب خواهد شد خود همين نظريه است ، زيرا - واقعيت داشتن اين نظريهء معلول اين است كه گويندهء آن واقعيت داشته باشد و اگر فرض كرديم كه براى هيچ چيز واقعيتى نيست ، بدون ترديد اظهار كننده همين نظريه محكوم به هيچ مىباشد و اين نظريه را مطابق همان بيمارى معروف روانى ابراز كرده است كه تنها خود را مىبيند .\r\nما مىتوانيم براى اين كه به تفاهم بيشترى نايل شويم ، عجالتاً كلمهء واقعيت را در هر لغت كه بوده باشد كنار بگذاريم و از روشنترين قضايا شروع كرده و به مشكلات آنها برسيم :\r\nما زنده هستيم ، درك مىكنيم ، مىخواهيم ، خوددارى مىكنيم ، براى زندگانى خود جا باز مىكنيم .\r\nيكى از بارزترين نمودهاى زندگانى حركت است ، اما اين حركت در هر حال به طور دل خواه انجام نمىگيرد ، من اگر بخواهم فرزند من در ده سالگى نيروى عقلانى چهل سالگى را داشته باشد امكان ناپذير است و اين مىخواهم هم بىهوده و باطل مىباشد . فعلًا در كره زمين هستم ، اگر بخواهم در همين لحظه در كرهء مريخ هم بوده باشم امكان پذير نخواهد بود . اگر بخواهم كارزارها و كهكشانها را در اطاق خود روى ميزم قرار داده و به آنها تماشا كنم نمىتوانم و . . . بدينسان پيرامون حركت و زندگىام را ميلياردها عوامل گرفته است كه نمىتواند به طور آزاد براى حركت خود راهى باز كند ، به اضافهء اين كه حركت مزبور را خودم هم درك مىكنم .\r\nبا آگاهى به مراتب فوق قانع مىشوم كه جز من موجوداتى واقعيت دارند كه گاهى موافق حركت من و گاهى مخالف آن مىباشند . حالا شما مىخواهيد نام اين وضع را كه\r\n","description":"","footnote":"","page_name":" 273 ","page_number":277},
  {"content":"\r\n\r\nما با آن روبه رو هستيم واقعيت نگذاريد اختيار با شما است .\r\nاما هنگامى كه سقف خانه مىخواهد روى سر شما خراب شود فرار نكنيد اگر ميكربى خواست در بدن شما نفوذ كند به هيچ وجه در صدد معالجه بر نياييد بهتر اين است كه ما از اين مبحث كه به شوخى شبيه تر است تا معرفت ، بگذريم و بپردازيم به نمودار شدن واقعيتها براى ما . ما اين بررسى را تحت عنوان حقيقت و واقعيت قرار خواهيم داد :\r\nحقيقت و واقعيت\r\nبحث در حقيقت و واقعيت به همين شكل يكى از مباحث جديد است كه تقريباً مىتوان گفت : از محصولات فكرى قرن اخير است و از متفكرين كسى كه اين مبحث را بسيار عالمانه و جدى مطرح ساخته است آلفرد نورث وايتهد مىباشد كه در كتاب ماجراى ايده ها دو فصل 14 و 16 را تقريباً به همين مبحث اختصاص داده و مىتوان گفت : مسئله را تا آن حدود كه معلومات قرن بيستم اجازه مىدهد به حد نصاب رسانيده است .\r\nاگر بخواهيم ريشهء اين مسئله را در قيافهء ديگر به دست بياوريم ، مجبوريم باز قرنهاى متمادى به عقب بر گشته متفكرين دوران باستانى يونان را به نظر بياوريم كه اين مسئله را به طور سطحى منظور نموده و در سخنان آنها دو مقوله ى شىءاى براى من و شىءاى براى خود با يك تمايزات جزئى از يكديگر تفكيك شده‌اند ، اما در فرهنگ اسلامى به طور عمومى مىبينيم كه دو قلمرو تا حدود نهايى از يكديگر جدا شده است و مقصود از جدايى اين نيست كه حقيقتاً شىءاى براى من مانند يك نمود فيزيكى و شىءاى براى خود مانند يك نمود فيزيكى ديگر از يكديگر متمايز گشته‌اند ، بلكه فقط از نظر معرفت و شناسايى اين دو قلمرو دو حساب جداگانه‌اى پيدا كرده‌اند . اگر بخواهيم معارف مستقيم فرهنگ اسلامى را منظور كنيم ، مىبينيم در قرآن مجيد آيهء ذيل وجود دارد كه مىگويد :\r\n","description":"","footnote":"","page_name":" 274 ","page_number":278},
  {"content":"\r\n« يَعْلَمُونَ ظاهِراً مِنَ اَلْحَياةِ اَلدُّنْيا 30 : 7 . . . » ( 1 )  ( آنان پديده‌اى از زندگانى دنيوى را مىبينند ) .\r\nيعنى حيات براى آنها به عنوان يك پديدهء محدود مطرح شده است و در جاى ديگر مىفرمايد :\r\n« وَتَرَى اَلْجِبالَ تَحْسَبُها جامِدَةً وَهِيَ تَمُرُّ مَرَّ اَلسَّحابِ . » 27 : 88 ( 2 )  ( تو كوه ها را مىبينى و گمان مىكنى آنها ايستاده و راكدند ، در صورتى كه آنها مانند ابر در گذرند ) .\r\nفلاسفه و دانشمندان اسلامى هم با دقت نظرهاى شايان از مجموعهء شناسايىهايى كه به دستشان آمده است اين دوئى را درك كرده‌اند . آن گاه مىرسيم به پس از رنسانس دوران دكارت را مىبينيم كه مسئله دوئى ميان ( شىءاى براى من ) و ( شىءاى براى خود ) را در معلومات خود مطرح مىسازد ، ولى هنوز اصطلاح ( حقيقت و واقعيت را ) به كار نمىبرد و شايد مقصود از تقسيمى كه در بارهء كيفيات وارد كرده و به نام كيفيات اوليه و ثانويه پيش مىكشد همين دوئى بوده باشد . اين اصطلاح ( حقيقت و واقعيت ) از متأخرين است كه مىتوان گفت مىخواهد دو قلمرو ( شىءاى براى خود ) و ( شىءاى براى من ) را منظور نمايد .\r\nبه طور اختصار گفته شده است : حقيقت عبارت است از تطابق درون ذاتى انسانى با واقعيت خارجى . مىتوان گفت : خود تطابق نيست كه حقيقت را تشكيل مىدهد ، بلكه محصول تطابق مفروض است كه به انسان دست مىدهد . مثلًا هنگامى كه ذهن من توانست با يك واقعيت آن چنان كه هست تماس گرفته و موضوعى را براى خود دريافت نمايد در اين موقع اين موضوع حقيقتى از حقايق است ، اما واقعيت همان برون ذاتى است كه با قطع نظر از تماس من با آن وجود دارد .\r\n","description":"","footnote":" ( 1 ) سوره روم ، آيه 7 . .  ( 2 ) سوره نمل ، آيه 88 . . ","page_name":" 275 ","page_number":279},
  {"content":"\r\n\r\n\r\nبراى آن كه ميان حقيقت و واقعيت تفكيك انداخته و تمايز ميان آن دو را روشنتر درك كنيم ، مجبوريم در اين مورد يك تقسيم ديگر در بارهء موضوع خارجى متذكر شويم . اين تقسيم عبارت است از پديده و واقع .\r\nتمايز پديده و واقع به خلاف آن چه كه افكار معمولى گمان مىبرند ، اساسى و مربوط به ذات آن دو نيست و جدايى ميان اين دو ( پديده و موضوع ) مانند جدايى ميان حالت خارجى و ذهنى يك موضوع نمىباشد ، زيرا - آتش كه در خارج مىسوزاند و مىسوزد و خاكستر مىشود ، با آتشى كه در ذهن نمىسوزد و نمىسوزاند خيلى متفاوت است ، در صورتى كه پديده خود يكى از شئون واقعى يا حقيقتى همان موضوع است كه در موقعيت معينى براى انسان مطرح شده است . يك فرد از انسان در حال خنده را در نظر بگيريم : انسان خندان پديده‌اى است كه در يك موضوع يعنى انسان بروز كرده است ، اما در عين حال خود يكى از شئون و نمودهاى موضوع ( انسان ) است كه در مقابل حواس من مطرح شده است ، در صورتى كه صورت ذهنى آتش يكى از شئون آتش خارجى نيست .\r\nتفاوت مهمى كه ميان اين دو وجود دارد اين است كه ما غالباً پديده را در زمان حاضر مورد درك و با موقعيتى كه وضع ما اقتضا مىكند قرار مىدهيم و با آن به نحوى از انحاء تماس مىگيريم ، در صورتى كه واقعيت همان پديده در گذشته و آينده و حال حاضر گسترده شده است و همان واقعيت گسترده بوده است كه به ضميمهء عوامل ديگر پديده فعلى را به وجود آورده و مجموعهء واقع و پديده را به عنوان يك موضوع براى من بر نهاده است .\r\nبراى توضيح بيشتر در اين مسئله بايستى مراحل سه گانه‌اى را كه ذات يا به اصطلاح روشنتر ذهن ما در بارهء يك موضوع واقعى عبور مىكند ، مطرح كنيم . براى اين كه موقعيت فعلى ما در مقابل يك موضوع به وضع مخصوصى در آيد ، سه مرحله لازم است .\r\nمراحل سه گانه‌اى كه موضوع از آنها عبور مىكند\r\n1 - مرحلهء ابتدايى\r\n- عبارت است از پذيرفتن واقعيتى كه پيش از درك و تماس من با موضوع و بعد از آن نيز وجود دارد . پذيرش اين واقعيت را به طور يك اصل بديهى\r\n","description":"","footnote":"","page_name":" 276 ","page_number":280},
  {"content":"\r\n\r\n\r\nدريافت شده تلقى مىكنيم و ضمنا مطابق گروهى از قوانين مىگوييم : همان واقعيت است كه به اضافه رويدادها موضوع كنونى را به وجود آورده و همين واقعيت است كه نقش بقاى موضوع فعلى را به عهده گرفته و در نتيجه واقع در اين لحظه با پديده‌اى كه براى من مطرح است از يكديگر كاملًا متمايز مىباشد\r\n2 - مرحلهء متوسط\r\n- عبارت است از ارزيابىهايى متموج كه در بارهء موضوع فعلى در ذهن من وجود دارد ، زيرا - هر فردى از انسان در بارهء هر موضوعى از موضوعات خارجى در صورت آگاهى يك يا چند ارزيابى عمومى دارد ، مثلًا گروهى از موضوعات خارجى را كه حالتى از واقعيتها هستند همواره با عينك رياضى مورد بررسى قرار مىدهند ، گروهى ديگر را با نظر زيبايى و دستهء ديگرى از موضوعات جهان طبيعت را به اين عنوان كه همگى در حال آگاهى در جريانند مطرح مىكنند .\r\nاين ارزيابىهاى متموج در حقيقت مربوط به مرحلهء ابتدايى يعنى واقعيت در جريان است كه هستى آن را مربوط به خود من نمىدانيم\r\n3 - مرحلهء نهايى\r\n- عبارت است از آميزش دو مرحلهء ديگر كه موضوع مفروض از آنها عبور كرده است - با ادراكات فعلى كه محصول فعاليتهاى حواس و ذهن مىباشد .\r\nدر اين مرحله افكار معمولى متوقف مىگردد ، ولى افكار عاليه از اين مرحلهء نهايى هم گام فراتر نهاده با بهره بردارى از نيروى با عظمت روح همان موضوع خارجى را به شكل نقاط ايده آل اعلى يا وسايلى براى وصول به ايده آل اعلى منظور مىنمايند .\r\nاكنون بر مىگرديم به مبحث اصلى خود كه گفتيم : حقيقت و واقعيت به عنوان دو قلمرو براى ما مطرح است ، مىگوييم : حقيقت عبارت است از محصول تطابق پديده با واقعيت . آلفرد نورث وايتهد حقيقت را به عنوان خود تطابق ميان پديده و واقعيت معرفى مىكند . البته اين تعريف ناقص است ، زيرا - ما حقيقت را به عنوان موضوعى كه براى ما صحيح و مطابق واقعيت مطرح شده است تلقى مىكنيم ، اما خود تطابق مقدمهء محصول حقيقت مىباشد .\r\n","description":"","footnote":"","page_name":" 277 ","page_number":281},
  {"content":"\r\n\r\nاما واقعيت عبارت است از آن چه كه حركت و احساس ما در ميان آن در جريان است ، گاهى موافق سمت حركت و احساس ما است و گاهى بالعكس مخالف آن مىباشد .\r\nنسبيت حقيقت و نسبيت واقعيت\r\nهر يك از حقيقت و واقعيت نسبيتى مخصوص به خود دارند كه ما ذيلا به طور اجمال آنها را تفسير مىكنيم :\r\nمقصود ما از نسبيت مخصوص به واقعيت محصول تأثير متقابل اشياء است .\r\nدر مباحث مخصوص به خود توضيح خواهيم داد كه هيچ موجودى نمىتواند به طور گسيخته از ساير اجزاء و روابط جهان هستى واقعيت داشته باشد ، اين پيوستگى موجب مىشود كه هيچ موضوعى از موضوعات هستى نتواند وضع خود را براى ابد و در هر گونه شرايط حفظ كند .\r\nآب در يك هواى معينى ميعان دارد و در درجهء زيادترى از حرارت به جوش مىآيد و بخار مىگردد . فلان عنصر با يك عنصر ديگر با نسبت معينى تفاعل نموده و سنتزى ايجاد مىكند ، در صورتى كه با عنصر ديگر و در شرايطى غير از شرايط مفروض ، محصول و سنتز ديگرى خواهد داشت و اگر رابطه شيميايى وجود نداشته باشد به تعين خود ادامه خواهد داد .\r\nآن چه كه دوام دارد خود نظم و قانون است نه قلمرو نظم و قانون كه عبارت است از موضوعات جهان خارجى .\r\nپس هيچ واقعيتى بدون ارتباط با واقعيات ديگر تحقق نخواهد داشت . اين است معناى نسبت واقعيت .\r\nاما نسبيت مخصوص به حقيقت - گفتيم : حقيقت عبارت است از محصول تطابق پديدهء فعلى كه محصول مراحل سه گانه است با واقعيت ، بنا بر اين نسبيتى كه در حقيقت وجود خواهد داشت به دو گونه قابل تصور است 1 - نسبيت واقعى - اين نسبيت از ائتلاف بازيگرى و تماشاگرى ما در به دست آوردن حقيقتها از جهان واقعيت است و چنان كه متذكر شده‌ايم : اين ائتلاف براى\r\n","description":"","footnote":"","page_name":" 278 ","page_number":282},
  {"content":"\r\nهمهء افراد انسانى و با هر گونه وسيله‌اى كه مىخواهند در اين هستى چيزى را درك كنند وجود دارد ، زيرا - در هر حال و در هر گونه شرايط بالاخره اين انسان است كه با حواس خود با دنيا تماس مىگيرد و وسايل هم انعكاس طبيعى خود را در مقابل نمودها نشان مىدهند ، تا انسان با همين وضع حواس و ذهنى كه دارد مشغول درك جهان است - براى هميشه پنكهء در حال حركت سريع را دايره خواهد ديد ، با اين كه دايره‌اى وجود ندارد ، بلكه سه شاخه‌اى است كه به جهت حركت سريع دايره مىنمايد و . . . . همچنين هنگامى كه گرما سنج در يك شمارهء معين قرار دادى مىخواهد درجهء حرارت را نشان بدهد در حقيقت خاصيت بازتابى خود را در موقع تماس با حرارت نمودار مىسازد 2 - نسبيت شخصى - ممكن است اين يك اصطلاح كاملًا صحيح نباشد ، ولى مقصود و هدف ما بدين قرار است كه توضيح مىدهيم :\r\nما به اضافهء بازيگرىهاى رسمى و قانونى كه در درك جهان هستى داريم ، اشتباهات و خطاهايى هم داريم كه در امتداد قرون و اعصار همواره گريبان گير ما بوده و پس از اين هم دست از گريبان ما بر نخواهد داشت . درست است كه از نظر ديگران اشتباه و خطا خلاف واقع است ، اما از نظر خود اشتباه كننده مادامى كه توجه ثانوى و صحيح به او دست نداده است حقيقت تلقى خواهد گشت .\r\nپس از اين بيانات مختصر در بارهء حقيقت و واقعيت بر مىگرديم به توضيح مضمونى كه جلال الدين در بيت خود اشاره كرده و گفته است :\r\nطعمه بنموده به ما و ان بوده شست آن چنان بنما به ما آن را كه هست آيا جلال الدين در اين بيت دعاى غير قابل استجابت مىكند كه مىگويد : واقعيات را براى ما آن چنان نشان بده كه آن را حقيقتاً درك كنيم ؟ آيا جلال الدين مىخواهد بگويد : بازىگرى ما را از ما بگير ، تا ما بتوانيم با خود واقعيات مستقيماً تماس بگيريم ؟ ممكن است بگوييم : مقصود جلال الدين از اين كه مىگويد : « آن چنان بنما به ما\r\n","description":"","footnote":"","page_name":" 279 ","page_number":283},
  {"content":"\r\n\r\nآن را كه هست « بالاخره ما را مطرح مىكند و ما نمىتواند بدون بازيگرى در اين جهان هستى چيزى را درك كند .\r\nپس حاصل دعاى ايشان اين است كه خداوندا ما را از اشتباهات و خطاهاى زايد مصون بدار .\r\nباز مىتوانيم با يك نظر ديگر بگوييم : مقصود جلال الدين همان برداشتن بازيگرىها است كه گريبان ما را گرفته است . به اين بيان كه جلال الدين بارها در مثنوى اشاره كرده است كه ما وراى اين حواس ظاهرى ، حواس ديگرى در نهاد انسانى وجود دارد كه نسبت آنها با حواس ظاهرى نسبت مغز به پوست است و براى درون ما قاره هاى كشف ناشدهء زيادى وجود دارد كه اگر از آن صحنه هاى شگفت انگيز با جهان هستى تماس بگيريم ، مىتوانيم واقعيات را درك كنيم يا به عبارت اصطلاحى واقعيات را در خود ببينيم نه اين كه واقعيات را از خارج در خود منعكس كنيم تا بازيگرى ما آنها را دگرگون نشان بدهد .\r\n\r\n( ( 470 ) ) اين سزاى آن كه يابد آب صاف\r\nهمچو خر در جو بميرد از گزاف\r\n\r\nوقتى كه آب حيات پيدا مىكنيد آن را در خاك ريخته و از آن گل نسازيد\r\nاين هم يكى از موجبات بد بختى آدميان است كه مىتوانند در امتداد زندگانى خويش به حقايق گران بهايى برسند ، ولى چون نمىدانند كه آن حقيقت چيست و قيمتش كدام است ، لذا مطابق خواسته هاى خود آن را تباه مىسازند و بايستى بگوييم : گاهى انسانها به جاى آن كه از واقعيات به طور منطقى بهره بردارى كنند با تفسيرى كه براى خود كرده‌اند ( و آن تفسير عبارت است از نقطه نظرهاى بسيار محدود و ناچيز ) ، آن واقعيات\r\n","description":"","footnote":"","page_name":" 280 ","page_number":284},
  {"content":"\r\n\r\n\r\nرا پاى مال مىكنند و نام آن را هم با تمام پر رويى حقيقت و حقيقت جويى مىگذارند . گاهى هم مىگويند : براى اين كار فلسفه‌اى داريم ، مگر نه اين است كه جهان براى ما مطرح است ، فلسفهء ما همين را اقتضا مىكند كه انجام داده ايم\r\n\r\n( ( 475 ) ) خاك بر سر استخوانى را كه آن\r\nمانع اين سگ بود از صيد جان\r\n\r\nمحو باد آن لذايذ زود گذر كه مانع از وصول انسان به لذايذ پايدار مىگردد\r\nجلال الدين پس از آن كه در بيت گذشته انسانى را كه آب حياتى پيدا كند و آن را در خاك بريزد ملامت كرد ، اكنون از راه ديگر مىخواهد از فريب خوردن به لذايذ ناچيز و زود گذر جلوگيرى نمايد . اين بار آن موضوعات لذت بخش حيوانى را مطرح ساخته و ناچيزى آنها را گوشزد مىكند كه اين موضوعات لذت بخش مانند آن استخوانها هستند كه سگ نفس را به خود مشغول مىدارند و آن نفس نمىگذارد عقل الهى انسانى در صدد شكار ما فوق لذايذ حسى بر آيد .\r\n\r\n( ( 486 ) ) گر سخن گويد ز مو باريكتر\r\nآن سرش را ز ان سخن نبود خبر\r\n\r\nآدم مقلد هر چند كه سخنان ظريف بگويد چون سخنانش به منبعى پيوسته نيست لذا خود نمىداند كه چه مىگويد\r\nاين مطلب را كه جلال الدين متذكر شده است ، فوق العاده با اهميت است . ما در دنيا كسانى را مىبينيم كه گاهى سخنانى بسيار جالب و ظريف مىگويند و اگر خود گوينده را شخصاً يا از قراين ديگر نمىشناختيم گمان مىبرديم تمام واقعيات در سينهء او نقش\r\n","description":"","footnote":"","page_name":" 281 ","page_number":285},
  {"content":"\r\n\r\nبسته است ، ولى هنگامى كه با دقت بيشترى در وى نظر مىكنيم و مىبينيم آن سخن از روى تقليد گفته شده است يا از روى هوى و هوس بوده است ، احساس مىكنيم كه سخنان آن شخص هيچ پايه‌اى ندارد و براى خود او آن چنان كه براى ديگران مطرح است تلقى نشده است .\r\nدر بعضى از روايات هم وارد شده است كه :\r\n« رب حامل رواية لمن هو افقه منه » .\r\n( بسيارند كسانى كه روايتى را به كسانى نقل مىكنند كه آنان از خود نقل كنندهء روايت داناتر مىباشند ) .\r\nو به عبارت آسانتر آنها مو مىبينند و ديگران پيچش مو را .\r\nدر اين باره جلال الدين در ابيات ذيل با تشبيهى عالى مىگويد :\r\n\r\nهمچو جوى است او نه آبى مىخورد\r\nآب ازو بر آب خواران بگذرد\r\nآب در جو ز ان نمىگيرد قرار\r\nز انكه آن جو نيست تشنه و آب خوار\r\n( ( 492 ) ) نوحه گر گويد حديث سوزناك\r\nليك كو سوز دل و دامان چاك\r\n\r\nنوحه گران حرفه‌اى زياداند ، ولى كو سوز دل واقعى ؟\r\nدر طول تاريخ اگر يك محاسبهء دقيقى انجام بگيرد شايد به اين نتيجه برسيم كه نوحه سرايان بشريت افراد بىشمارى بوده‌اند ، آنان با بيانات و فعاليتهاى گوناگون داد از ستمگرىها بلند كردند و فريادها زدند ، گويى همهء فرزندان آدم اولاد محبوب آنان بوده‌اند . اينان به چند گروه مهم تقسيم مىگردند :\r\nگروه اول - به جهت بىاطلاعى از آن چه كه در تاريخ بشريت انجام گرفته همواره گريه و ناله سر داده و مىگفتند : بشريت هميشه در سقوط بوده و هرگز روى\r\n","description":"","footnote":"","page_name":" 282 ","page_number":286},
  {"content":"\r\nخوشى را به خود نديده است . همهء افراد بشرى ستمكاراند و هر كس هم كه ابراز عدالت كند بدون ترديد براى جلب مردم و باز كردن ميدان براى فعاليت خويشتن بوده است\r\n\r\nالظلم من شيم النفوس فان تجد\r\nذا علة فلعلة لا تظلم (\r\n\r\nستمكارى در سرشت مردم است اگر كسى را ديدى كه انگيزه‌اى براى ظلم كردن ندارد بدان كه علتى وجود ندارد كه ظلم و جور نمىكند ) .\r\nگروه دوم - قيافه عبوس مىگيرند نه از آن جهت كه از اعماق روح براى انسانها درد و رنج مىكشند ، بلكه براى اين است كه مىبينند گروهى با خنده رويى براى خود موقعيتى در اين زندگانى باز كرده‌اند و ميدانى براى آنان نمانده است ، لذا مىخواهند با مخالفت با شادابى ديگران گريه كنند تا بگويند كه از همه بهتر مىفهمند و بيشتر به مردم دل سوزى مىكنند .\r\nگروه سوم - كه شايد بدترين تمام گروه ها بوده باشند مردمى هستند كه همان نوحه سرايى را وسيله مطامع حيوانى خود قرار داده ، براى تقويت خود طبيعى ظرافت و حساسيت روانى نشان مىدهند . اين گروه در حقيقت رگ بسيار حساس بشريت را پيدا كرده‌اند و از همين راه مىتوانند ضررهاى جبران ناپذيرى به تاريخ انسانى وارد بسازند .\r\nبنا بر اين بايستى ببينيم آنان كه در اين زندگانى براى مردم اظهار دل سوزى مىكنند در حقيقت مانند گريهء آن چوپان است كه مىگويند : ( با فردوسى در يك زندان بوده است و هنگامى كه فردوسى مىخواست از فراق ياران و ممنوع شدن او از فعاليت ادبى گريه كند ، آن چوپان هم به گريه كردن مىپرداخت . فردوسى از او مىپرسد : تو چرا گريه مىكنى ؟ مىگويد : هنگامى كه تو گريه مىكنى و ريش تو به حركت در مىآيد آن بُز زيبايم به يادم مىافتد كه هنگام علف خوردن ريشش مانند ريش تو حركت مىكرد ) .\r\nگروه چهارم - گريه مىكنند و به ستمكارىهاى اقويا و به نادانى مردم و نرسيدن آنان به حقوق خويش ناله سر مىدهند . اينان در حقيقت مانند پيكهاى امين\r\n","description":"","footnote":"","page_name":" 283 ","page_number":287},
  {"content":"\r\nخداوندى هستند كه مىخواهند مشيت خداوندى را كه عدالت محض است به مردم روى زمين بفهمانند .\r\n\r\n( ( 493 ) ) از محقق تا مقلد فرقهاست\r\nكاين چو داود است و آن ديگر صداست\r\n\r\n\r\nمحقق را مقلد چون توان گفت\r\nكه دانا تا به نادان فرق دارد\r\n\r\nفرق بسيار زيادى است ميان كسى كه حقايقى را از ديگران گرفته منعكس مىسازد و كسى كه خود حقيقت را دريافته و مانند منبع چشمهء آبى كه به درياها وصل است سر تا پا فهم و درك مىباشد . از آن جهت كه رسيدن به مقام شامخ تحقيق و نظر به زحمتها و كوششها و گذشت از خواسته ها نيازمند است ، لذا مىبينيم كه در هر دوره از دوره هاى تاريخ عدهء بسيار اندك به مقام صاحب نظرى مىرسند و مىتوانند گامى در تاريخ بشرى برداشته و انقلابى در علم يا اجتماع و يا اخلاق و هنر به وجود آورند .\r\nبه همين جهت است كه تاريخ بشرى همواره با صداها روبه رو بوده است نه با داودهاى خوش آواز ، تا نغمه هاى روح انگيز از درون آنها برخيزد و منعكس كنندهء صداى خودشان نه ديگران بوده باشند .\r\nاگر همهء افراد انسانى تفاوت ميان مقلد و محقق را درك مىكردند ، آسيبى كه از پديدهء تقليدهاى كوركورانه نصيب بشرى مىگردد ، به همان اندازه منحصر مىشد كه گروهى حقايق را نمىفهمند و تنها باز گو كننده ناقصى از حقيقتدانها مىباشند ، ولى مطلب در اين جا خاتمه نمىيابد ، زيرا - براى افكار متوسط فهمانيدن اين اصل كه تقليد غير از تحقيق است تقريباً امكان ناپذير است ، مخصوصاً با در نظر داشتن اين كه بعضى از بازگو كنندگان آن چنان ماهرانه سخن مىگويند كه بىچاره محقق به آن اندازه نمىتواند حقيقت خود را بيان نمايد ، در اين موارد است كه صورت جاى واقع را مىگيرد و به اصطلاح جلال الدين صداى تقليدى مىخواهد جاى صداى داود را بگيرد\r\n","description":"","footnote":"","page_name":" 284 ","page_number":288},
  {"content":"\r\nبراى اين كه تفاوت ميان تقليد و تحقيق در معارف و شناسايىها تا حدودى روشنتر شود مىگوييم :\r\nاگر مقلد كلى را در وسط بيابان پيدا كرده است ، انسان محقق باغى پر از گلهاى مربوطه در اختيار دارد .\r\nاگر انسان مقلد باغ پر از گلها پيدا كند ، انسان محقق خود باغبان است و زمين است و آبى كه مىتواند گل را ايجاد كند و باغى را پديد بياورد .\r\nممكن است با وسايل متناسب به طوطى تعليم بدهيم كه بيت ذيل را براى ما بخواند :\r\n\r\nعقل كشتى آرزو گرداب و دانش بادبان\r\nحق تعالى ساحل و عالم همه درياستى\r\n\r\nولى مفهوم هيچ يك از اين كلمات و مضمون دو مصرع فوق را به هيچ وجه درك نخواهد كرد ، حتى ممكن است در موقع خواندن همين بيت منقار خود را به تخمى بزند كه بچه اش سر در آورد و او را مشغول بسازد . ولى در آن هنگام كه خود ميرفندرسكى يا شخصى مانند جلال الدين رومى اين بيت را زمزمه مىكند ، گويى جهان هستى و بالاتر از جهان هستى روح بىكران خود را در مقابل ديده گانش قرار داده و با آن به زمزمه پرداخته است .\r\nتمام نوارهايى را كه تا كنون صندوق ضبط صوتهاى دنيا گرفته است جمع كنيد و تمام مغزهاى الكترونيكى را هم با آن فعاليتهاى شگفت انگيزى كه دارند پهلوى آن نوارها بگذاريد ، سپس به همهء مقدسات عالم سوگند بخوريد كه با آزادى از تمام آن چه كه افراد بشرى در آنها ايجاد كرده يا براى اخذ نتيجه‌اى تنظيم نموده‌اند كشف جديدى كرده و مانند يك مكتشف انسانى مجهولى را كه در ليست شناسايىها نيست روشن بسازند ، اين كار صورت نخواهد گرفت ، زيرا - دو موجود نوار و مغز الكترونيكى آن چه را كه گرفته‌اند و آن چه را كه در آنها تنظيم شده است و با پيروى از انديشهء بشرى نتيجه خواهد داد منعكس خواهند كرد .\r\n","description":"","footnote":"","page_name":" 285 ","page_number":289},
  {"content":"\r\n\r\nساعت كوك مىشود و ثانيه ها و دقايق و ساعتها را نشان مىدهد ، اما هرگز قدرت ندارد كه در بارهء زمان انديشهء مثمرى نموده در مقابل ساير دانشمندان و فلاسفه ى در بارهء زمان نظريهء جديدى ارائه نمايد .\r\nنوار و مغز الكترونيكى نه شادى دارند و نه اندوه ، نه ركود مىفهمند و نه جريان ، نه اراده دارند و نه تصميم ، نه احساس نيرو مىكنند و نه احساس خستگى ، چرا ؟ زيرا - آن متحركها را ما به راه انداخته‌ايم . به همين جهت است كه دانش سبرنتيك مانند ساير دانشها انسان را بايستى منهاى سازندگى و اراده و اختيار مطرح كند .\r\n\r\nگر به دل در تافتى گفت لبش\r\nذره ذره گشته بودى قالبش\r\n\r\nكالبد جسمانى توانايى تحمل فعاليتهاى الهى روح را ندارد\r\nاگر در اين مسئله كمى دقت كنيم كه آن چه در ضمير ناخود آگاه انسان وجود دارد بخواهد همهء آنها به ضمير خود آگاه انسانى سرازير گردد ، اين ضمير خود آگاه به جهت محدوديت افق و ظرفيتى كه دارد متلاشى گشته و بدون ترديد شخصيت انسانى را نابود خواهد كرد ، اين مطلب براى ما قابل تصور خواهد بود كه اگر توجهات الهى كه گاهگاهى براى راد مردان دست مىدهد دوام پيدا كند يا كمى عميق تر باشد ، كالبد انسانى تحمل خود را از دست خواهد داد .\r\nاگر اين نسبت را كه ميان خود آگاه و ناخود آگاه وجود دارد در بارهء توجه الهى و تمام شخصيت انسانى منظور بداريم به اين معنى كه بگوييم : نسبت توجه الهى همان نسبت موجودىهاى ناخود آگاه است به قلمرو خود آگاه ، اين مسئله روشن خواهد شد كه يك توجه دقيق و دريافت واقعى مقام ربوبى ، كالبد جسمانى را كه از پديده هاى محدود طبيعت تشكيل مىگردد درهم خواهد ريخت .\r\n","description":"","footnote":"","page_name":" 286 ","page_number":290},
  {"content":"\r\n\r\nتفسير ابيات\r\nحضرت عيسى عليه السلام مىبيند كه آن رفيق احمق به خواستهء خود اصرار مىورزد و با ستيزه و پيكار مىخواهد مرده‌اى را زنده كند و گمان مىكند كه خوددارى عيسى عليه السلام از زنده كردن مرده از روى بخل است . عيسى عليه السلام نام خدا را به يكى از استخوانهاى پوسيده مىخواند و آن استخوان زنده مىشود ، ولى استخوان شيرى درنده . همين كه آن شير به زندگانى بر مىگردد پنجه بر كلهء آن شخص احمق فرو برده و نابودش مىسازد ، اما چه كله‌اى ؟ مانند پوست گردوى بىمغز . اگر اين شخص كه رهسپار ديار نيستى گشت داراى مغزى بود ، آن شكست و خلل تنها به ظاهر جسمانى او وارد مىگشت . عيسى عليه السلام به آن شير مىگويد : چرا با آن عجله اين نگون بخت را دريدى ؟ شير پاسخ مىدهد : بدان جهت كه تو را خشمگين ساخت .\r\nعيسى عليه السلام مىگويد : اكنون كه او را پاره كردى چرا از خون و گوشتش نخوردى ؟ شير پاسخ مىدهد كه : گوشت و خون آن مرد از نظر روزى نصيب من نبود . آرى در دنيا افراد فراوانى پيدا مىشوند كه همانند آن شير درنده بدون اين كه از شكار خود بهره بردارى نمايند از اين جهان رخت بر مىبندند .\r\nاين آدمى زاد كار بس شگفت انگيزى دارد ، زيرا طمعى مانند كوه دارد ، در صورتى كه از نظر محاسبات جهان هستى و تقسيم خداوندى ممكن است بيش از پر كاهى قسمت نداشته باشد و بدون هيچ گونه حق و دليلى مىخواهد از ديگران پول و مال بستاند . او مال را جمع مىكند و رهسپار زير خاك سيه مىگردد ، اما دشمنانش در دنبال او شادىها مىكنند .\r\nاى خداوندى كه موجوديت ما را در اين جهان هستى امكان پذير ساخته‌اى ، ما را از وسيلهء سخره شدن و پيكارهاى جانورانه برهان . ظواهر فريبنده ى اين جهان طعمه ها به ما مىنماياند ، در صورتى كه آنها طعمه ها نيستند ، بلكه دامهايى هستند كه در سر راه ما ساده لوحان گسترده شده است .\r\nشير دوباره مىگويد : اى عيسى اين شكار كردن براى خوردن نبود ، بلكه براى\r\n","description":"","footnote":"","page_name":" 287 ","page_number":291},
  {"content":"\r\nعبرت گيرى بود . اگر براى من در اين دنيا قسمتى بود در خاكدان و منزلگه مردگان نمىخوابيدم .\r\nاين حادثهء عبرت انگيز براى آن است كه آنان كه آب صاف پيدا مىكنند بايد بدانند كه نبايد مانند خر در آن آب صاف بول كنند ، بلكه بايستى از آن آب بهره بردارى نمايند .\r\nاين نادان كه شكار چنگالهاى خونين من گشت اين اندازه نمىفهميد كه كسى كه توانست با عيسى دمى همراه گردد نبايد گزافه گويى نموده تقاضايى كند كه براى او شايسته نبوده يا فايده‌اى در بر ندارد ، بلكه مىبايست او از دم جان بخش تو خود را زنده كند و براى خويشتن كمالى بجويد .\r\nچنان كه اگر خر ارزش واقعى آن آب صاف را مىدانست به جاى آن كه در آن آب صاف بول كند و به جاى آن كه با پاى خويش گام به آن گذارد با سر و ديده گان خود وارد آب مىگشت .\r\nآن جاهل تيره بخت كه توانسته بود با پيامبرى دمساز شود آن چنان پيامبرى كه اختيار آب حيات را در دست داشت ، چرا در مقابل او تسليم و خاضع نگشت و نگفت كه اى بزرگ مردى كه اختيار آب حيات در دست تست مرا زنده كن و به اين موجوديت ناچيز من زندگانى حقيقى ببخشاى ؟ بياييد ، هرگز در اين صدد نباشيد كه سگ نفس شما زنده شود ، زيرا - مانند همان شير همين كه زنده گشت خود شما را نابود و متلاشى خواهد ساخت .\r\nاى خاك بر سر آن استخوان ناچيز باد كه اين سگ نفس را از شكار جان جلوگيرى مىكند و نمىگذارد كه به شكار و به دست آوردن روح برود و خود را به تكامل برساند .\r\nتو اگر مانند سگ نيستى چرا اين قدر به استخوان عشق مىورزى ؟ و مانند ديوچه به خون مردم علاقه مندى ؟ تو مىگويى من چشم دارم ؟ اگر تو چشم دارى كو بينايىات ؟ اگر بينى دارى كو استشمامت ؟ اين گونه ادعاها را كه من چشم دارم و من گوش دارم\r\n","description":"","footnote":"","page_name":" 288 ","page_number":292},
  {"content":"\r\nآزمايشات واقعى مىتواند به خوبى رسوا كند .\r\nتو مىگويى : من در تحصيل واقعيات ظنها پيدا مىكنم ، اين را بايد بدانى كه بسيارى از ظنها به خطا مىروند .\r\nدر آن هنگام كه مىبينى راه را گم كرده‌اى بايد بدانى كه تو ظن واقعى هم نبرده‌اى ، بلكه توهمهاى بىجا تو را سر گردان كرده است .\r\nشگفتتر آن كه : نشسته‌اى بر ديگران نوحه گرى مىكنى ، بيا قدرى خود را هم رو در روى خود قرار بده و به حال بىنواى خود گريه كن .\r\nبرو مدتى با نوحه سرايان بنشين ، زيرا - با نظر به سر گذشت تيره بختانه‌اى كه پشت سر گذاشته‌اى و آيندهء مجهولى كه در پيش رو دارى تو براى گريه كردن به خود سزاوارترى .\r\nآنان كه در اين دنيا گريه ها سر مىدهند اغلب در جدايى از مزايايى ناله مىكنند كه آن مزايا دير يا زود آنها را رها خواهد ساخت ، آنان از لعل گران بهاى ابدى غفلت دارند ، ولى تو به حال روح خود گريه كن كه چگونه ساليان دراز را كه مىتوانستى به عالىترين مراتب انسانى قدم بگذارى ، با تن پرورى و خود ستايى گذراندى . آرى گريه كنندگان در اين دنيا زياداند ، اما گريه هاى آنان و ساير حركات و سكناتشان از روى تقليد كورانه است .\r\nنقش تقليد بند گرانبارى به دل آگاه و فعال انسانى است ، برو با آب اين بند را خراب كن تا آب دل به جريان بيفتد .\r\nتقليد آفت همه گونه خوبىها است ، اگر تقليد مانند كوه قوى هم باشد باز مانند كاه ناچيزى در سركشىهاى كوچكترين آگاهى از بين مىرود . اگر آدم كور فربه و تيز خشم بوده باشد باز از او مترس ، زيرا - او گوشت پاره‌اى بيش نيست و نمىتواند راهى پيدا كند ، زيرا چشم ندارد .\r\nآدم مقلد اگر به طور اتفاقى سخنى باريكتر از مو بگويد اهميتى نخواهد داشت ،\r\n","description":"","footnote":"","page_name":" 289 ","page_number":293},
  {"content":"\r\nزيرا - مغز او از ريشه و جوانب و نتايج آن سخن اطلاعى ندارد .\r\nاو با گفتار خويش مستىها مىكند و عربده ها مىكشد ، ولى از نقطهء وجودى او تا شراب حقيقى كه مستى حقيقى مىآورد راه هاى بس طولانى وجود دارد .\r\nاگر ديدى در سخنان او مطلب قابل اعتنايى ديده مىشود بدان كه وضع او شبيه به آن جوى است كه آب در آن جريان دارد ، ولى خود از آن نمىخورد ، بلكه موجودات ديگر كه وضع وجودى آنان تقاضاى آب مىكند ، از آن بهره بردارى خواهند كرد . مىدانى چرا آب در جوى قرار نمىگيرد ؟ براى اين كه جوى تشنهء آب نيست ، همانند آن ناى كه ناله ها سر مىدهد و خوش خوانىها مىكند ، اما آن نى نيست كه نغمه سازى مىكند بلكه انسانى است كه در او مىدمد . ناله هاى نى در حقيقت باعث آن مىشود كه او را مقلد خوب بياِنگارند و بخرند . آدم مقلد حديث و گفتار سوزناك دارد ، ولى آن خبيث جز طمع مقصودى ندارد .\r\nآرى نوحه گران مقلد گفتگوهاى سوزناك دارند ، ولى كجاست دل شوريده و سوزان و دامانى كه حقيقتاً براى نيك خواهى چاك شده باشد ؟ مىخواهيد بدانيد تفاوت ميان محقق و مقلد چقدر است ؟ تفاوت ميان اين دو موجود همان قدر است كه ميان داود خوش خوان و خود صدا وجود دارد ، منبع گفتار مرد محقق سوز واقعى است ، ولى منبع گفتار مقلد آموزشى است كه در گذشته فرار گرفته است .\r\nبه آن گفتار اندوهبار مقلد مغرور مباش ، زيرا مثل صدايى است كه از چرخ چاه آب بر مىآيد ، در صورتى كه بار سنگين بر دوش گاو بىچاره است . اما مقلد هم اگر نيت پاك داشته باشد بىپاداش نخواهد بود و در روز محاسبه به آن نوحه گر حرفه‌اى هم چيزى مىرسد .\r\nآرى كافر و مرد با ايمان هر دو الله ا لله مىگويند ، ولى تفاوت زياد است ميان اين الله گفتنها ، گداى بىنوا هم الله مىگويد ، ولى براى به دست آوردن چند لقمهء نان ، در صورتى كه مرد متقى از اعماق جان الله مىگويد ، خواه لقمهء نانى به او\r\n","description":"","footnote":"","page_name":" 290 ","page_number":294},
  {"content":"\r\nبرسد يا نه . تو كه يك عمر الله گفتن را مانند حرفه‌اى براى خود پيشه ساخته‌اى ، گامى فراتر بنه و اين بار بدون طمع الله را بخوان . اگر گداى تيره روز مىدانست كه در دهانش چه مىگويد و آن كلمهء الله را كه به زبان مىآورد چيست ، از فكر كم و بيش فارغ مىگشتى . آن نان خواه ساليان دراز الله ا لله مىگويد ، مانند خرى كه بارى از قرآن به دوش مىكشد و نمىداند روى دوش او چيست ، زيرا - او تنها كاه مىخواهد . آن انسانى كه در زبان الله مىگويد ، اگر درست معناى آن را تأمل مىكرد ، كالبد جسمانى او از عظمت درك آن معنى درهم مىشكست .\r\nاى انسان بىچاره يك ساحر حيله گر از نام ديو و شيطان سحرها مىكند و كارها انجام مىدهد ، ولى تو با آن عظمت نيروى خدا دادى نمىتوانى از نام خداى ذو الجلال بهره بردارى نمايى .\r\n","description":"","footnote":"","page_name":" 291 ","page_number":295},
  {"content":"\r\n\r\n\r\nخاريدن روستايى در تاريكى شير را به ظن آن كه گاو است\r\n\r\n( ( 503 ) ) روستايى گاو در آخور ببست\r\nشير گاوش خورد و بر جايش نشست\r\n( ( 504 ) ) روستايى شد در آخور سوى گاو\r\nگاو را مىجست شب آن كنجكاو\r\n( ( 505 ) ) دست مىماليد بر اعضاى شير\r\nپشت و پهلو گاه بالا گاه زير\r\n( ( 506 ) ) گفت شير ار روشنى افزون بدى\r\nزهره اش بدريدى و دل خون شدى\r\n( ( 507 ) ) اين چنين گستاخ ز ان مىخاردم\r\nكاو در اين شب گاو مىپنداردم\r\n( ( 508 ) ) حق همىگويد كه اى مغرور كور\r\nنى ز نامم پاره پاره گشت طور\r\n( ( 509 ) ) كه لو انزلنا كتاباً للجبل\r\nلا نصدع ثم انقطع ثم ارتحل\r\n( ( 510 ) ) از من ار كوه احد واقف بدى\r\nپاره گشتى و دلش پر خون شدى\r\n( ( 511 ) ) از پدر وز مادر اين بشنيده اى\r\nلاجرم غافل در اين پيچيده اى\r\n( ( 512 ) ) گر تو بىتقليد از آن واقف شوى\r\nبىنشان بىجاى چون هاتف شوى\r\n\r\nآيه\r\n« لو انزلنا هذا القرآن على جبل لرأيته خاشعا متصدعا من خشيه الله و تلك الامثال نضربها للناس لعلهم يتفكرون . » ( 1 )  ( اگر اين قرآن را به كوه نازل مىكرديم كوه را مىديدى كه از خشيت خداوندى خشوع نموده و از هم مىشكافد ، اين مثلها را براى مردم مىزنيم ، باشد كه آنان بانديشه بپردازند . )\r\n","description":"","footnote":" ( 1 ) سوره حشر ، آيه 21 . . ","page_name":" 292 ","page_number":296},
  {"content":"\r\n\r\n\r\n( ( 508 ) ) حق همىگويد كه اى مغرور كور\r\nنى ز نامم پاره پاره گشت طور ؟\r\n\r\nحقايق را در تاريكى لمس كرده و مطابق دل خواه خود آنها را تفسير نموده و بهره بردارى مىكنيم\r\nتصور اين گونه تماس با واقعيات در زندگانى روزانه بسيار سهل و آسان است . رويدادهاى زندگى كه از شخصيتها يا مقامات بالاتر در يك جامعه سرازير مىشود هر فردى مطابق شرايط ذهنى خويش آن واقعيات را درك مىكند و در بارهء آنها قضاوت كرده و زندگانى خود را مطابق آنها تنظيم مىنمايد ، در صورتى كه اگر پرده ها از روى همان رويدادها برداشته شود آن گاه معلوم مىشود كه ميان آن رويدادها كه در لابلاى پرده‌اى تاريكى پيچيده شده است تا خود واقعيتهايى كه در پشت آن پرده پنهان است فاصله زيادى وجود دارد .\r\nآرى در تاريكى متراكم كه دور و بر زندگانى ما را فرا گرفته ، بازيگرى ما با حقايق همچنان است كه بازى آن كدبانو با حبابهاى صابون در طشتى كه لباس شوهر خود را مىشويد . ( 1 )  اين جهل متراكم در بارهء واقعيات منحصر به مسائل اجتماعى و علمى و سياسى و تاريخى نيست ، بلكه اگر بخواهيم كه با دقت بيشترى در اين پديده بررسى كنيم ، خواهيم ديد هر فردى از انسان تمام من خود را در دوره زندگانى در طشتى از تمايلات و خواسته هاى سطحى خود نهاده و نمودهاى شگفت انگيزى كه از موجوديت او در\r\n","description":"","footnote":" ( 1 ) جملات مربوط به مثال را در مباحث گذشته از كتاب معنى زيبايى - اريك نيوتن نقل كرده‌ايم ، مراجعه شود . . ","page_name":" 293 ","page_number":297},
  {"content":"\r\n\r\nاين جهان پديدار مىگردد و خاموش مىشود مانند همان حبابهاى ريز و درشت صابون بدون اعتناء و بىاهميت راه نابودى را پيش مىگيرد و ما تنها به اين خوش وقتيم كه زندگانى مىكنيم و آن صابون را به كار مىگيريم و لباس زندگانى ما هم تميز مىگردد . اين الله ا لله گفتنهاى ما خواه در سوگندها و خواه در توجهات قلبى و خواه در استدلالات فلسفهء الهى و خواه در مسائل اجتماعى در حقيقت شبح بسيار نارسايى در تاريكىهاى انبوه از عوامل درونى و برونى ما غوطه ور است كه به هيچ وجه با آن واقعيت وفق نمىدهد .\r\nتفسير ابيات\r\nيك روستايى گاوش را در طويله به آخور بست و شبانگاه شيرى آمد و گاو را كشته به جاى او ايستاد . روستايى در تاريكى وارد طويله گشته نزديك گاو موهوم خود رفت كه در حقيقت شير درنده‌اى بود . به رسم هميشگى شروع كرد اعضاى شير را به عوض گاو ماليدن ، گاهى دست به پهلويش مىكشيد و گاهى بر پشت و گاهى زير شكمش ، شير اين حركات روستايى را كه احساس كرد در دل خود مىگفت : اگر روز روشن بود و اين مرد مىديد با چه حيوانى در تماس است زهره اش چاك مىشد و دل خون مىگشت .\r\nاين روستايى ساده لوح غوطه ور در جهل بدان جهت گستاخانه بدن مرا مىخارد كه در اين دل شب مرا گاو خود پنداشته است .\r\nمطابق اين داستان است جريان روانى ما آدميان خاكى ساده لوح كه در تاريكىها غوطه وريم .\r\nما آدميان هر روز و شب صدها بار نام خدا را مىبريم و احساس هيچ گونه عظمت نمىكنيم . چرا ؟ زيرا - تاريكىهاى طبيعت از يك طرف و غلبهء تمايلات حيوانى از طرف ديگر نمىگذارد ما بدانيم كه چه مىگوييم . نام خداوندى آن حقيقت است كه از عظمت آن كوه طور درهم شكافت و متلاشى گشت و عيسى عليه السلام به مردهء پوسيده خواند و آن را زنده كرد .\r\n","description":"","footnote":"","page_name":" 294 ","page_number":298},
  {"content":"\r\nاين الله همان كلمه است كه از پدر و مادر به تقليد شنيده و مانند ساير امور تقليدى بدون توجه به معناى واقعى آن ، با آن شوخىها و بازىها مىكنى . اگر مىتوانستى از راه تحقيق و چشيدن واقعى طعم حقيقت ، گام در اين راه بردارى آن گاه از نمودهاى جهان ماديات رهايى پيدا مىكردى و از مكان گام فراتر مىنهادى و ندا دهندهء واقعى جان خود مىگشتى .\r\n","description":"","footnote":"","page_name":" 295 ","page_number":299},
  {"content":"\r\n\r\nفروختن صوفيان بهيمهء صوفى مسافر را به جهت سفره و سماع\r\n\r\n( ( 513 ) ) بشنو اين قصه پى تهديد را\r\nتا بدانى آفت تقليد را\r\n( ( 514 ) ) صوفئى در خانقاه از ره رسيد\r\nمركب خود برد و در آخور كشيد\r\n( ( 515 ) ) آب كش داد و علف از دست خويش\r\nنى چو آن صوفى كه ما گفتيم پيش\r\n( ( 516 ) ) احتياطش كرد از سهو و خُباط\r\nچون قضا آيد چه سود از احتياط\r\n( ( 517 ) ) صوفيان درويش بودند و فقير\r\nكاد فقر ان يكن كفراً يبير\r\n( ( 518 ) ) اى توانگر تو كه سيرى هين مخند\r\nبر كژىّ آن فقير دردمند\r\n( ( 519 ) ) از سر تقصير آن صوفى رمه\r\nخر فروشى در گرفتند آن همه\r\n( ( 520 ) ) كز ضرورت هست مُردارى مباح\r\nبس فسادى كز ضرورت شد صلاح\r\n( ( 521 ) ) هم در آن دم آن خرك بفروختند\r\nلوت آوردند و شمع افروختند\r\n( ( 522 ) ) ولوله افتاد اندر خانقه\r\nكامشبان لوت و سماع است و وله\r\n( ( 523 ) ) چند از اين صبر و از اين سه روزه چند\r\nچند از اين زنبيل و اين دريوزه چند\r\n( ( 524 ) ) ما هم از خلقيم و جان داريم ما\r\nدولت امشب ميهمان داريم ما\r\n( ( 525 ) ) تخم باطل را از آن مىكاشتند\r\nكان كه آن جان نيست جان پنداشتند\r\n( ( 526 ) ) و ان مسافر نيز از راه دراز\r\nخسته بود و ديد آن اقبال و ناز\r\n( ( 527 ) ) صوفيانش يك به يك بنواختند\r\nنزد خدمتهاش خوش مىباختند\r\nآن يكى پايش همىماليد و دست\r\nو ان يكى پرسيدش از جاى نشست\r\nو ان يكى افشاند گرد از رخت او\r\nو ان يكى بوسيد دستش را و رو\r\n( ( 528 ) ) گفت چون مىديد ميلانشان به وى\r\nگر طرب امشب نخواهم كرد كى ؟\r\n( ( 529 ) ) لوت خوردند و سماع آغاز كرد\r\nخانقه تا سقف شد پر دود و گرد\r\n( ( 530 ) ) دود مطبخ گرد آن پا مىكوفتند\r\nگه به سجده سفه را مىروفتند\r\n( ( 532 ) ) دير يابد صوفى آز از روزگار\r\nز ان سبب صوفى بود بسيار خوار\r\n\r\n","description":"","footnote":"","page_name":" 296 ","page_number":300},
  {"content":"\r\n\r\n( ( 533 ) ) جز مگر آن صوفئى كز نور حق\r\nسير خورد او فارغ است از ننگ و دق\r\n( ( 534 ) ) از هزاران اندكى زين صوفىاند\r\nباقيان در دولت او مىزيند\r\n( ( 535 ) ) چون سماع آمد از اول تا كران\r\nمطرب آغازيد يك ضرب گران\r\n( ( 536 ) ) خر برفت و خر برفت آغاز كرد\r\nزين حراره جمله را انباز كرد\r\n( ( 537 ) ) زين حراره پاى كوبان تا سحر\r\nكف زنان خر رفت و خر رفت اى پسر\r\n( ( 538 ) ) از ره تقليد آن صوفى همين\r\nخر برفت آغاز كرد اندر حنين\r\n( ( 539 ) ) چون گذشت آن جوش و نوش و آن سماع\r\nروز گشت و جمله گفتند الوداع\r\n( ( 540 ) ) خانقه خالى شد و صوفى بماند\r\nگرد از رخت آن مسافر مىفشاند\r\n( ( 541 ) ) رخت از حجره برون آورد او\r\nتا به خر بر بندد آن همراه جو\r\n( ( 542 ) ) تا رسد در همرهان او مىشتافت\r\nرفت در آخور خر خود را نيافت\r\n( ( 543 ) ) گفت آن خادم به آبش برده است\r\nز انكه خر دوش آب كمتر خورده است\r\n( ( 544 ) ) خادم آمد گفت صوفى خر كجاست ؟\r\nگفت خادم ريش بين جنگى بخاست\r\n( ( 545 ) ) گفت من خر را به تو بسپرده ام\r\nمن تو را بر خر موكل كرده ام\r\nبحث با توجيه كن حجت ميار\r\nآن چه من بسپردمت واپس سپار\r\n( ( 546 ) ) از تو خواهم آن چه من دادم به تو\r\nباز ده آن چه فرستادم به تو\r\n( ( 548 ) ) گفت پيغمبر كه دستت هر چه برد\r\nبايدش در عاقبت واپس سپرد\r\n( ( 549 ) ) ور نه‌اى از سركشى راضى به اين\r\nنك من و تو خانه قاضىّ دين\r\n( ( 550 ) ) گفت من مغلوب بودم صوفيان\r\nحمله آوردند و بودم بيم جان\r\n( ( 551 ) ) تو جگر بندى ميان گربگان\r\nاندر اندازى و جويى ز ان نشان\r\n( ( 552 ) ) در ميان صد گرسنه گِردِه اى\r\nپيش صد سگ گربهء پژمرده اى\r\n( ( 553 ) ) گفت گيرم كز تو ظلماً بستدند\r\nقاصد جان من مسكين شدند\r\n( ( 554 ) ) تو نيايى و نگويى مر مرا\r\nكه خرت را مىبرند اى بىنوا ؟\r\n( ( 555 ) ) تا خر از هر كه برد من واخرم\r\nور نه توزيعى كنند ايشان زرم\r\n( ( 556 ) ) صد تدارك بود چون حاضر بدند\r\nاين زمان هر يك به اقليمى شدند\r\n\r\n","description":"","footnote":"","page_name":" 297 ","page_number":301},
  {"content":"\r\n\r\n( ( 557 ) ) من كه را گيرم كه را قاضى برم ؟\r\nاين قضا خود از تو آمد بر سرم\r\n( ( 558 ) ) چون نيايى و نگويى اى غريب\r\nپيش آمد اين چنين ظلمى مهيب\r\n( ( 559 ) ) گفت و الله آمدم من بارها\r\nتا تو را واقف كنم زين كارها\r\n( ( 560 ) ) تو همىگفتى كه خر رفت اى پسر\r\nاز همه گويندگان با ذوقتر\r\n( ( 561 ) ) باز مىگشتم كه او خود واقف است\r\nزين قضا راضيست مرد عارف است\r\n( ( 562 ) ) گفت آن را جمله مىگفتند خوش\r\nمر مرا هم ذوق آمد گفتنش\r\n( ( 563 ) ) مر مرا تقليدشان بر باد داد\r\nكه دو صد لعنت بر اين تقليد باد\r\n( ( 564 ) ) خاصه تقليد چنين بىحاصلان\r\nكآبرو را ريختند از بهر نان\r\n( ( 565 ) ) عكس ذوق آن جماعت مىزدى\r\nوين دلم ز ان عكس ذوقين مىشدى\r\n( ( 566 ) ) عكس چندان بايد از ياران خوش\r\nكه شوى از بهر بىعكس آب كش\r\n( ( 567 ) ) عكس كاوّل زد تو آن تقليد دان\r\nچون پياپى شد شود تحقيق آن\r\n( ( 568 ) ) تا نشد تحقيق از ياران مبر\r\nاز صدف مگسل نگشته قطره دُر\r\n( ( 569 ) ) صاف خواهى چشم عقل و سمع را\r\nبر دران تو پرده هاى طمع را\r\n( ( 570 ) ) ز انكه آن تقليد صوفى از طمع\r\nعقل او بر بست از نور لمع\r\nز انكه صوفى را طمع بردش ز راه\r\nماند در خسران و كارش شد تباه\r\n( ( 571 ) ) طمع لوت و طمع آن ذوق و سماع\r\nمانع آمد عقل او را ز اطلاع\r\n( ( 572 ) ) گر طمع در آينه برخاستى\r\nدر نفاق آن آينه چون ماستى\r\n( ( 573 ) ) گر ترازو را طمع بودى به مال\r\nراست كى گفتى ترازو وصف حال\r\nگفت گيرم كز طمع قارون شوى\r\nآخر الامر اندر اين هامون شوى\r\n( ( 574 ) ) هر نبى مىگفت با قوم از صفا\r\nمن نخواهم مزد پيغام از شما\r\n( ( 575 ) ) من دليلم حق شما را مشترى\r\nداد حق دلاليّم هر دو سرى\r\nهست مزد كار مر دلال را\r\nمزد بايد داد تا گويد سزا\r\n( ( 576 ) ) چيست مزد كار من ديدار يار\r\nگر چه خود بو بكر بخشد چل هزار\r\n( ( 577 ) ) چل هزار او نباشد مُزد من\r\nكى بود شِبه شَبه دُرّ عدن\r\n\r\n","description":"","footnote":"","page_name":" 298 ","page_number":302},
  {"content":"\r\n\r\n\r\n\r\n( ( 578 ) ) يك حكايت گويمت بشنو به هوش\r\nتا بدانى كه طمع شد بند گوش\r\n( ( 579 ) ) هر كه را باشد طمع الكن شود\r\nبا طمع كى چشم دل روشن شود\r\n( ( 580 ) ) پيش چشم او خيال جاه و زر\r\nهمچنان باشد كه موى اندر بصر\r\n( ( 581 ) ) جز مگر مستى كه از حق پُر بود\r\nگر چه بدهى گنجها او حر بود\r\n( ( 582 ) ) هر كه از ديدار برخوردار شد\r\nاين جهان در چشم او مردار شد\r\n( ( 583 ) ) ليك آن صوفى ز مستى دور بود\r\nلاجرم از حرص او بىنور بود\r\n( ( 584 ) ) صد حكايت بشنود مدهوش حرص\r\nدر نيايد نكته‌اى در گوش حرص\r\n\r\nآيه\r\n« و ما أسألكم عليه من اجر ان اجرى الا على رب العالمين . » ( 1 )  ( من به اين رسالت پاداشى از شما نمىخواهم ، پاداش من تنها بر خدا است كه پرورش دهندهء عالميان است ) .\r\n« إِنَّ الله اِشْتَرى مِنَ اَلْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ اَلْجَنَّةَ . » 9 : 111 ( 2 )  ( خداوند جانها و مالهاى مؤمنان را خريد كه بهشت از آن آنان باشد . )\r\nروايت\r\n1 - « كاد الفقر ان يكون كفرا . » ( 3 )  ( فقر و بىنوايى پديده‌اى قريب به كفر است ) .\r\nاين روايت از حضرت امام جعفر صادق عليه السلام نقل شده است و در ذيل اين روايت چنين آمده است كه :\r\n","description":"","footnote":" ( 1 ) الشعراء آيهء 145 ، مضمون اين آيه در قرآن مجيد در 18 مورد به قرار ذيل آمده است : يونس 72 - سباء 47 - الانعام 90 - هود 29 - هود 51 - الفرقان 57 - الشعراء 109 ، 127 ، 145 ، 164 ، 180 - الشورى 23 - يوسف 104 - المؤمنون 72 - طور 40 - القلم 46 - يس 21 . .  ( 2 ) سوره توبه ، آيه 111 . .  ( 3 ) سفينة البحار ج 2 ، ص 378 . . ","page_name":" 299 ","page_number":303},
  {"content":"\r\n« و كاد الحسد ان يغلب القدر » .\r\n( نزديك است كه حسد به سرنوشت پيروز آيد ) .\r\n2 - « الضرورات تبيح المحظورات » .\r\n( ضرورتها و ناچارىها ممنوعات را جايز و مباح مىسازد ) .\r\nاين جمله به اين شكل در عبارت فقها ذكر شده و در همهء موارد فقهى از آن بهره بردارى مىشود . مداركى كه مىتواند اين اصل را اثبات كند خيلى زياد است از آن جمله در قرآن مجيد با بيانات گوناگون بيان شده است :\r\n« لا يُكَلِّفُ الله نَفْساً إِلَّا وُسْعَها 2 : 286 . . . » ( 1 )  ( خداوند هيچ نفسى را به بيشتر از توانايى او مكلف نمىسازد ) .\r\n« فَمَنِ اُضْطُرَّ غَيْرَ باغٍ وَلا عادٍ فَلا إِثْمَ عَلَيْه 2 : 173 . . . » ( 2 )  ( هر كس اضطرار پيدا كند ، از روى تجاوز و كينه نباشد گناهى بر او نيست ) .\r\nاما مدارك روايى اين قاعده خيلى زياد است . از آن جمله روايت : لا ضرر و لا ضرار است كه در منابع اوليهء فقه اسلامى با طرق متعددى ثبت شده است و در رواياتى كه موارد ارتفاع تكليف را در چند مورد بيان كرده است ، يكى از آنها اضطرار است كه تكليف را از انسان بر طرف مىسازد .\r\nاين مبحث را در تفسير بيت مربوط مشروحاً بيان خواهيم كرد .\r\n3 - « على اليد ما اخذت حتى تؤدي » .\r\n( دستى كه چيزى را گرفته است ، لازم است كه به صاحبش بر گرداند ) .\r\nاين روايت يكى از مشهورترين مدارك دليل ضمانت است كه در فقه ميدان وسيعى براى آن وجود دارد .\r\n","description":"","footnote":" ( 1 ) سوره بقره ، آيه 286 . .  ( 2 ) سوره بقره ، آيه 173 . . ","page_name":" 300 ","page_number":304},
  {"content":"\r\n\r\n\r\n( ( 516 ) ) احتياطش كرد از سهو خباط\r\nچون قضا آيد چه سود از احتياط\r\n\r\nدر مقابل سر نوشت قطعى احتياط و چاره جويىها نتيجه‌اى ندارد\r\nدر اين داستان جلال الدين مطلبى را به طور بسيار عالمانه مطرح ساخته و نتايج بسيار گران بهايى را از آن استنباط نموده است ، يكى از آن مطالب ، اساسى است كه همواره منظور جلال الدين بوده است . اين مسئله ناتوانى از فرار از پنجه سر نوشت حتمى است . در بارهء قضا و قدر در جلد اول از دفتر اول مباحث مشروحترى را بيان كرده‌ايم و در جلد چهارم مفهوم سر نوشت دوباره مطرح خواهد شد ، در اين مورد يك مسئلهء مهم ديگر را ياد آور مىشويم كه شايد به اضافهء همان مباحث مفيد باشد و آن مسئله اين است : كه سر نوشت واقعى نه خيالى عبارت است از نظم به معناى عمومى جهان كه منشا انتزاع قانون براى ما مىباشد .\r\nجاى ترديد نيست كه ما توانايى شناسايى همهء قوانين جهان هستى را نداريم ، لذا از شناسايى حقيقت سر نوشت هم عاجز خواهيم بود .\r\nاگر كسى مىتوانست حقيقت سر نوشت را بفهمد ، مىتوانست سر نوشت را هم ايجاد كند ، زيرا اين يك اصل قابل توجهى است كه دانش مطلق در بارهء چيزى به وجود آوردن آن را در بر دارد . اين اصل در زبان عربى به اين صورت گفته مىشود :\r\n« العلم بالشيء على ما هو عليه يساوق ايجاده » .\r\n( علم به چيزى آن چنان كه هست مساوى با ايجاد همان شىاى است ) .\r\nالبته بايستى در نظر گرفت كه مقصود اين نيست كه تنها علم كافى است كه انسان بتواند معلوم را ايجاد نمايد ، بلكه بايستى مادهء آن موضوع معلوم هم در اختيار او بوده باشد .\r\n","description":"","footnote":"","page_name":" 301 ","page_number":305},
  {"content":"\r\nمىگويند دكارت مىگفت :\r\n« ماده و حركت را به من بدهيد جهان را بسازم » .\r\nدليل ديگر اين كه چون جريان سر نوشت يك موجود جامد و راكد نيست ، بلكه وابسته به مشيت خداوندى است كه در هر لحظه در جريان است ، لذا همواره بنا بر اين كه ما به همهء جوانب سر نوشت آگاه نخواهيم گشت ، اين مطلب روشن مىشود كه در مقابل قضا و قدر حتمى كه از علم و اختيار انسانى بيرون است ، قادر به انجام كارى نخواهيم بود ، ولى اين اصل موجب آن نمىشود كه ما در دوران زندگانى يك موجود راكد گشته و همه چيز را به قضا و قدر كه هندسهء جهان هستى را تشكيل مىدهد حواله كنيم ، ( 1 ) \r\nزيرا - چنان كه در مباحث گذشته گفته‌ايم خود اين كه ما بايستى فعاليت كنيم و جنب و جوش داشته باشيم يكى از اجزاء مجموع سر نوشت ما در جهان هستى مىباشد و به همين دليل بوده است كه هيچ راد مردى و هيچ يك از اولياء الله و هيچ يك از پيامبران الهى بىكار نبوده‌اند ، بلكه آنان نيز مانند ساير مردم كار كرده‌اند و كوشيده‌اند . با قواى درونى پر هيجان و مغز فعال و نيروى بازوان ساكت نشستن و تماشا كردن در درخت پر شاخ و برگ هستى ، مبارزه با زير بنا و روبناى جهان هستى مىباشد .\r\n","description":"","footnote":" ( 1 ) ناصر خسرو مىگويد :\r\nتو چو خود كنى اختر خويش را بد * مدار از فلك چشم نيك اخترى را\r\nو در رباعيات منسوب به خيام اين رباعى ديده مىشود :\r\nنيكى و بدى كه در نهاد بشر است * شادى و غمى كه در قضا و قدر است\r\nبا چرخ مكن حواله كاندر ره عشق * چرخ از تو هزار با بىچاره تر است . ","page_name":" 302 ","page_number":306},
  {"content":"\r\n\r\n\r\n( ( 517 ) ) صوفيان درويش بودند و فقير\r\nكاد فقر ان يكن كفراً يبير\r\n\r\nآيا فقر يكى از عوامل كفر به خداست ؟\r\nاين مبحث اساسى كه ممكن است از يك نظر هم جواب گوى اشخاص سطحى در باره جلال الدين بوده باشد كه مىگويند : جلال الدين ترك دنيا را توصيه مىكند و زندگانى را ناديده مىگيرد . بايستى مشروحتر و دقيقتر از حدود يك يا چند بيت بررسى شود :\r\nدين مقدس اسلام با بيانات و احكام گوناگونى با فقر مبارزه كرده است . آيات شريفه در متجاوز از ده ها مورد ضرورت تنظيم معيشت مادى را توصيه نموده و دستور اكيد صادر مىكند . ما به عنوان نمونه چند مورد از آنها را متذكر مىشويم :\r\n« وَاِبْتَغِ فِيما آتاكَ الله اَلدَّارَ اَلآخِرَةَ وَلا تَنْسَ نَصِيبَكَ مِنَ اَلدُّنْيا 28 : 77 . . . » ( 1 )  ( در آن چه كه خداوند به تو داده است سراى آخرت را جستجو كن و سهم خود را از دنيا فراموش مكن ) .\r\n« وَجَعَلْنَا اَلنَّهارَ مَعاشاً 78 : 11 . » ( 2 )  ( ما روز را براى معاش قرار داده‌ايم ) .\r\n« وَلا تُؤْتُوا اَلسُّفَهاءَ أَمْوالَكُمُ اَلَّتِي جَعَلَ الله لَكُمْ قِياماً 4 : 5 . . . » ( 3 )  ( اموال خود را به اشخاص سفيه ندهيد - اموالى كه خداوند آنها را قوام زندگى شما قرار داده است ) .\r\n« وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً 20 : 124 . » ( 4 ) \r\n","description":"","footnote":" ( 1 ) سوره قصص ، آيه 77 . .  ( 2 ) سوره نبأ ، آيه 11 . .  ( 3 ) سوره نساء ، آيهء 5 . .  ( 4 ) سوره طه ، آيهء 124 . . ","page_name":" 303 ","page_number":307},
  {"content":"\r\n( هر كس كه از به ياد بودن من اعراض كند به معيشت تنگ و مضطربى دچار خواهد گشت ) .\r\n« وَلَوْ أَنَّ أَهْلَ اَلْقُرى آمَنُوا وَاِتَّقَوْا لَفَتَحْنا عَلَيْهِمْ بَرَكاتٍ مِنَ اَلسَّماءِ وَاَلأَرْضِ 7 : 96 . . . » ( 1 )  ( اگر اهل آبادىها ايمان مىآوردند و تقوا مىورزيدند بركاتى از آسمان و زمين براى آنها باز مىكرديم ) .\r\n« وَلا تَأْكُلُوا أَمْوالَكُمْ بَيْنَكُمْ بِالْباطِلِ 2 : 188 . . . » ( 2 )  ( اموال خود را ميان خودتان با اسباب باطل نخوريد ) .\r\n« وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى اَلتَّهْلُكَةِ 2 : 195 . » ( 3 )  ( در راه خدا انفاق كنيد و با دست خودتان خود را به مهلكه نيندازيد ) .\r\nروى همين ضرورت تنظيم اقتصادى در اسلام است كه هر مكتبى كه با لزوم محاسبات اقتصادى فردى و اجتماعى مخالفت بورزد در حقيقت چنين مكتبى از كفر ترويج مىكند ، زيرا - چنان كه ديديم » كاد الفقر ان يكون كفرا . » بنا بر اين كسانى كه مكتب تصوف را دستاويز قرار داده و مردم را به بىكارى و كل شدن به اجتماع سوق مىدهند در حقيقت مردم را به عوض آن كه به خداوند نزديك كنند از خدا دور مىنمايند . روايات فراوانى به اين مضمون وارد شده است كه :\r\n« ملعون ملعون من القى كله على الناس » .\r\n( ملعون و ملعون است كسى كه بار خود را به دوش ديگران بيندازد . )\r\n","description":"","footnote":" ( 1 ) سوره اعراف ، آيهء 96 . .  ( 2 ) سوره بقره ، آيهء 188 . .  ( 3 ) سوره بقره ، آيهء 195 . . ","page_name":" 304 ","page_number":308},
  {"content":"\r\n\r\n\r\n( ( 520 ) ) كز ضرورت هست مردارى مباح\r\nبس فسادى كز ضرورت شد صلاح\r\n\r\nضرورتها ممنوعيتها را بر مىدارد\r\nيكى از ضرورىترين اصول اسلامى اين اصل است كه مىگويد : هر گونه ممنوعيت در موقع ضرورت مباح مىشود ، با نظر به اين كه تمام قوانين اسلام براى پيش برد هر دو جنبه مادى و معنوى انسانها است ، اگر تطبيق يكى از آن قوانين به جهت شرايط خارجى به ضرر انسانى بوده باشد ، آن قانون از نظر فعليت براى آن فرد ساقط مىشود ، مانند اين كه مكلف به آن قانون نيست . مدارك اين اصل چنان كه به طور اختصار اشاره كرديم هم از آيات قرآنى استفاده مىشود و هم از روايات و هم از قانون عقلى و هم از اجتماع .\r\nموارد گوناگون فقهى اين اجماع را به طور روشن نشان مىدهد ، لذا احتياجى به تفصيل ديده نمىشود . اما آيا قرآنى :\r\n« لا يُكَلِّفُ الله نَفْساً إِلَّا وُسْعَها 2 : 286 . . . » ( 1 )  ( خداوند كسى را به بيشتر از قدرت او مكلف نمىسازد ) .\r\nاين مضمون در چند آيه از قرآن مجيد تكرار شده است . ( 2 )  « . . . فَمَنِ اُضْطُرَّ غَيْرَ باغٍ وَلا عادٍ فَلا إِثْمَ عَلَيْه 2 : 173 . . . » ( 3 )  ( كسى كه بدون تجاوز و تعدى مضطر شود گناهى بر او نيست . )\r\n","description":"","footnote":" ( 1 ) سوره بقره ، آيهء 286 . .  ( 2 ) سوره انعام ، آيهء 252 ، سوره اعراف ، آيهء 42 ، سوره مؤمنون ، آيهء 62 ، سوره طلاق ، آيهء 7 ، سوره بقره ، آيهء 233 . .  ( 3 ) سوره بقره ، آيهء 173 . . ","page_name":" 305 ","page_number":309},
  {"content":"\r\n« . . . فَمَنِ اُضْطُرَّ فِي مَخْمَصَةٍ غَيْرَ مُتَجانِفٍ لإِثْمٍ فَإِنَّ الله غَفُورٌ رَحِيمٌ 5 : 3 . » ( 1 )  ( كسى كه در قحطى بدون تمايل به گناه مضطر شود خداوند غفور و رحيم است ) .\r\n« . . . فَمَنِ اُضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ 6 : 145 . » ( 2 )  ( كسى كه بدون تجاوز و تعدى مضطر شود خدا غفور و رحيم است ) .\r\n« . . . فَمَنِ اُضْطُرَّ غَيْرَ باغٍ وَلا عادٍ فَإِنَّ الله غَفُورٌ رَحِيمٌ 16 : 115 . » ( 3 )  ( كسى كه بدون تجاوز و تعدى مضطر شود خدا غفور و رحيم است ) .\r\n« . . . وَقَدْ فَصَّلَ لَكُمْ ما حَرَّمَ عَلَيْكُمْ إِلَّا مَا اُضْطُرِرْتُمْ إِلَيْه 6 : 119 . . . » ( 4 )  ( خداوند آن چه را كه حرام كرده است به شما تفصيل داده است ، مگر آن چه را كه مورد اضطرار شما است ) .\r\nو اما از نظر روايات شايد بتوان گفت : رواياتى كه با بيانات مختلفى منتفى شدن تكليف در موقع ضرورت را بيان مىكند بيش از حد معمولى است از قبيل :\r\n« رفع عن امتى تسعه . . . و ما اضطروا إليه » .\r\n( از امت من نه چيز برداشته شده است . . . و آن چه كه مورد اضطرار آنها است ) .\r\n« و إذا أمرتكم بشيء فاتوا منه ما استطعتم » .\r\n( هنگامى كه به شما در بارهء چيزى دستورى دادم تا حد امكان آن را انجام بدهيد ) .\r\nاز همهء روايات با اهميتتر روايت معروف : « لا ضرر و لا ضرار « است كه حتى رساله ها در بارهء آن نوشته شده است و اين جانب نيز رساله‌اى در قاعدهء لا ضرر كه براى انجمن اسلامى مهندسين تدريس كرده‌ام نوشته‌ام .\r\nاين قاعده با تمام وضوح بيان مىكند كه در دين اسلام دستورى كه باعث ضرر\r\n","description":"","footnote":" ( 1 ) سوره مائده ، آيهء 3 . .  ( 2 ) سوره انعام ، آيهء 145 . .  ( 3 ) سوره نحل ، آيهء 115 . .  ( 4 ) سوره انعام ، آيهء 119 . . ","page_name":" 306 ","page_number":310},
  {"content":"\r\n\r\nبه خود مكلف يا به ديگران بوده باشد وضع نشده است .\r\nاين قاعدهء اضطرار يا قاعدهء لا ضرر در زير بناى حقوق اسلامى آن چنان داراى عظمت است كه از فرسوده شدن قوانين اسلامى در هر گونه محيط و شرايطى جلوگيرى مىكند . ضمنا روشن مىشود كه تمام دستورات و قوانين اسلامى براى رفاه حال مردم مقرر شده است .\r\n\r\n( ( 560 ) ) تو همىگفتى كه خر رفت اى پسر\r\nاز همه گويندگان با ذوقتر\r\n\r\nچقدر خنده آور است كه مقلد از خود صاحب نظر با ذوقتر مىشود\r\nاين يك درد خانمان سوز بشرى است كه غالبا آنان كه جنبهء تقليدى دارند از خود صاحب نظران كه با تحقيق و آگاهى همه جانبه در پيرامون مسئله وارد مىشوند ، اظهار حماسه و ذوق و هياهوى بيشترى مىكنند و به قول معمول شخص مقلد همواره كاسهء از آتش داغتر و كاتوليكتر از پاپ مىباشد .\r\nعلت اين جنجال بازى و اظهار شور و هيجان بيشتر روى اصلى است كه مىگويند : هر چه كه انسان در بارهء شناسايى يك موضوع بيشتر به تحقيق بپردازد و در اعماق آن بيشتر نفوذ كند تاريكىهايى را كه در اعماق و پيرامون آن موضوع وجود دارد بيشتر مىفهمد ، در صورتى كه آدم مقلد براى اشباع حس خود پرستى يا هدف گيرى خويشتن به كوچكترين آگاهى قناعت مىورزد .\r\nاگر چه او ديدگاه بسيار ناچيزى دارد ، ولى شور و شعف او از حدود يك انسان محقق بيشتر است ، لذا همهء آن شعف و وجد را در همان حقيقتى كه از روى تقليد تنها قيافهء بسيار ناچيزى از آن را ديده است به كار مىبرد .\r\nبايد گفت : اين پديدهء اسف انگيز مخصوص به دوران يا يك محيط مخصوصى\r\n","description":"","footnote":"","page_name":" 307 ","page_number":311},
  {"content":"\r\nنبوده است ، بلكه در تمام دوره هاى بشرى با اين پديده روبه رو هستيم و چون همهء نمودهاى انسانى از زشت و زيبا در دوران ما جلوهء بيشتر و شگفت انگيزترى پيدا كرده است ، لذا اين پديدهء تقليد هم شكل فوق العاده حساسى به خود گرفته است .\r\nمدت دو سه قرن است كه مغرب زمين دانشمندان و متفكرينى را به تاريخ بشرى عرضه كرده است . جاى ترديد نيست كه اينان گامهاى بسيار ارزنده هى را در راه شناسايى رموز و روابط اجزاء طبيعت برداشته و در مهار كردن عوامل طبيعى به سود انسانها نقش مهمى را به عهده گرفته‌اند ، ولى در عين حال همهء خردمندان حتى خود مغرب زمينىها هم اعتراف دارند كه به ازاء اين پيش رفت در طبيعت ، در بارهء انسان جز گامهاى محدودى آن هم تنها از نظر نمودهاى مادى و جسمانى او برداشته نشده است .\r\nاين است آن چه كه مىبينيم ، اما انعكاس اين قضيه چگونه بوده است ؟ مسأله‌اى است بسيار شگفت انگيز ، زيرا - مسئلهء پيش رفت تكنيك و صنعت به تمدن واقعى كه انسان را تفسير كند و دردهاى او را كاهش بدهد و انسانها را به حقوق واقعى خود نائل سازد و آنها را در راه تكامل فردى و اجتماعى كمك كند اشتباه شده است .\r\nخود نوابغ و طلايه داران مغرب زمين اغلب و شايد اكثريت قريب به اتفاق آنان با تمام واقع بينى محدوديت قلمرو شناسايى و كارهاى خود را باز گو كرده و بيشتر از اين ادعا نمىكنند كه ما توانسته‌ايم روابطى را در طبيعت درك كنيم و مقدارى از اجزاء طبيعت را براى بهره بردارى آماده بسازيم ، ولى مقلدين مغرب زمينىها به اين قناعت نورزيده آنان را تا حدود رب النوع انسانى رسانيده و واقعيتها را به طور عموم در اختيار آنان گذاشتند . حتى مسائل حقوقى و مذهبى و اخلاقى و سياسى را هم از يك رياضى دان پرسيدند و بدون اين كه خود آن رياضىدان بپذيرد ، شناسايى تمام اصول انسانى را به گردن او گذاشتند . بعضى از آنان هم كه ساده لوح يا غرض ورز بودند ( كه اميدواريم افراد آنها نادر باشد ) خود را شايستهء پاسخ گويى به مسائل\r\n","description":"","footnote":"","page_name":" 308 ","page_number":312},
  {"content":"\r\n\r\nبيگانه از قلمرو انديشهء خويش ديده و بدون تحقيق و از روى ذوق شخصى خود چيزها گفتند .\r\nدر نتيجه اين اصل را از روى ناخود آگاه در جوامع بشرى سرازير كردند كه آرى ، يك فيزيك دان هم مىتواند مثلًا در مسائل اقتصادى اظهار نظر كند .\r\nاين اصل مصنوعى بدون كوچكترين تأمل در صحت يا فساد آن به مشرق زمين ما هم سرازير شد ، مخصوصاً به وسيله آنان كه آزادى محاسبه نشدهء خود را در نقاط مغرب زمين بهتر اشباع مىكردند .\r\nاكنون نتيجه‌اى كه از اين جريانات نصيب مشرق زمينىها گشته است اين است كه نشسته و دور هم حلقه زده مشغول خواندن تصنيف : « خر برفت و خر برفت و خر برفت « هستند و متوجه نيستند كه خر كه بوده است كه فروخته شده است ؟ خر را كه فروخته است ؟ و براى چه فروخته است و همين گفتهء خود او هم پردهء تاريكى بر روى حقايق مىباشد .\r\n\r\n( ( 564 ) ) خاصه تقليد چنين بىحاصلان\r\nكآبرو را ريختند از بهر نان\r\n\r\nاگر بخواهيد تقليد كنيد از كسانى تقليد كنيد كه حقايق را بدانند و از هوى و هوس دور باشند\r\nضررها و مفاسد از نظر كيفيت و كميت بستگى به دو موضوع دارد :\r\nاول - موضوعى كه مورد تقليد است .\r\nدوم - شخصى كه طرف تقليد قرار مىگيرد .\r\nهر چه كه موضوع تقليد آشكارتر و قابل بررسى بيشترى با عقل و وجدان انسانى بوده باشد ، تقليد در آن موضوع زشت و ضررش بيشتر خواهد گشت ، زيرا - هنگامى كه\r\n","description":"","footnote":"","page_name":" 309 ","page_number":313},
  {"content":"\r\nيك موضوع آشكار است رجوع كردن به ديگرى خود را باختن بوده و تكيه به ديگرى است كه كشف از بىشخصيتى خواهد كرد .\r\nدريغا ، اگر خود انسانها هم بخواهند در حقايق آشكار و عقلانى كه خود كاملًا درك مىكنند تقليد نكنند و درك خود را مورد عمل قرار بدهند ، باز نيرومندان روان شناس و هوا پرستان ماهر باز افراد انسانى را آن چنان به خودشان متشبه خواهند كرد كه حتى دليل به موجوديت خودشان را هم بايستى از همان نيرومندان ماهر بگيرند .\r\nاما شخصى كه مورد تقليد قرار مىگيرد از نظر اهميت در ارزيابى فوق العاده با اهميت است . اگر بخواهيم با جملات مختصرى اين قضيه را بيان كنيم به اين شكل درمىآيد :\r\nكسى كه از يك شخص تقليد و پيروى مىكند در حقيقت براى به دست آوردن ايده آل مطلوب خويش از او تبعيت مىكند . ايده آل مطلوب هدف شخصيت تقليد كننده است .\r\nاز طرف ديگر هدف هر شخصيت مالك آن شخصيت است . پس گفتار و كردار شخصيتى كه مورد پيروى و تقليد مىشود در حقيقت مالك مطلق تقليد كننده مىباشد . بنا بر اين اهميت شخصى كه مورد پيروى قرار مىگيرد مساوى اهميت مالك شخصيت انسانى مىباشد .\r\nخطر اين مالك شخصيت به انسان خيلى بيشتر و عميقتر از خود شخصيت انسان است ، زيرا - شخصيت انسان در اختيار خود انسان است ، يعنى تا حدودى مىتواند در آن تصرفى داشته باشد ، در صورتى كه مالك شخصيت كه بيرون از انسان و قوىتر از او است از اختيار انسانى خارج است و به قول جلال الدين :\r\n\r\n« مىبرد آن جا كه خاطر خواه اوست »\r\n\r\nاين است حساسترين پديده بشرى در روابط انسان با يكديگر . اگر بگوييم هشتاد درصد بد بختىهايى كه دامن گير تاريخ انسانى گشته است از همين مسئله ناشى مىشود سخنى به گزاف نگفته‌ايم ، ولى دشوارى مسئله نبايستى ما را مأيوس نموده تنها\r\n","description":"","footnote":"","page_name":" 310 ","page_number":314},
  {"content":"\r\nبه ذكر درد قناعت بورزيم ، بلكه بايستى با تمام كوشش و اخلاص در پيدا كردن ماهيت و درمان اين درد خانمان سوز اقدام كنيم .\r\nاگر بگوييم : اصلا تقليد و پيروى يك پديدهء خلاف منطق است ، مطلب باطل گفته‌ايم ، زيرا اگر ما بتوانيم همهء انسانها را كه به اين دنيا قدم مىگذارند از موقع تولد عالم و متفكر همه جانبه بدانيم ، در آن موقع حق داريم بگوييم كه تقليد موضوعى ندارد و اما با اين وضع بشرى كه روبه رو هستيم و مىبينيم انسانها جاهل به دنيا مىآيند و آنان كه مىتوانند دانشى فرا بگيرند و از واقعيات مطلع شوند ، در قلمروهاى محدودى مىتوانند گام بردارند ، در صورتى كه شناسايىهاى مورد احتياج بشرى بيشتر از آن است كه افراد انسانى بتوانند همهء آنها را با تحقيق و استنباط و آگاهى همه جانبه فرا بگيرند ، لذا اصل پيروى براى ابد ثابت خواهد بود . آن چه كه منطقى است صحبت در بارهء برداشتن مضار و مفاسد تقليدها و پيروىهايى است كه خلق را بر باد داده است .\r\nدر اين مورد روايتى وجود دارد كه مىگويد :\r\n« و اما من الفقهاء من كان صائنا لنفسه مخالفا لهواه مطيعا لامر مولاه فللعوام ان يقلدوه » .\r\n( اما از فقه ها كسى كه بتواند خويشتن دار و مخالف هوا و مطيع دستورات الهى بوده باشد ، براى مردم عامى است كه بر او تقليد نمايند ) .\r\nاين روايت اگر چه در قلمرو تقليد احكام فقهى گفته شده است ، ولى اگر درست توجه كنيم خواهيم ديد كه به جهت دارا بودن به ملاك عمومى در همهء شئون بشرى مىتواند به عنوان يك اصل شايسته مورد تبعيت بوده و از مضار و مفاسد تقليد جلوگيرى نمايد . در روايت فوق چهار شرط را ملاحظه مىكنيم :\r\n1 - دانايى .\r\n2 - خويشتن دارى از انحرافات 3 - مخالفت با هوا و هوس .\r\n","description":"","footnote":"","page_name":" 311 ","page_number":315},
  {"content":"\r\n4 - مطيع بودن به دستورات الهى .\r\nترسى كه ما از تقليد و پيروى كورانه داريم ، تنها نبودن همين شرايط چهارگانه است كه با بودن آنها ترس بر طرف خواهد شد ، زيرا - اگر فرض كرديم كه مردى كه در بارهء موضوعى مورد پيروى قرار مىگيرد عالم است و به اضافهء علم به موضوع مفروض ، از بهره بردارى ناروا از علم خود نيز خويشتن دارى مىكند و با هوى و هوسهاى نفسانى خويش مخالفت مىورزد و از دستورات الهى در همه احوال اطاعت دارد . چنين شخصى بدون ترديد تمام افراد انسانى را مانند جزئى از خود خواهد دانست و روشن است كه هيچ انسانى به خويشتن خيانت نمىكند ، او مقدار دانايى خود را ارزيابى نموده مطابق آن ارزيابى پيشوايى در موضوعات معلومهء خود را خواهد پذيرفت . در عين حال كه پيش تاز است خود را براى خويش به هيچ عنوان به طور مغرور كننده مطرح نخواهد ساخت و كوشش خواهد كرد كه پيش روى او براى افراد جوامع جنبهء آموزگارى به خود بگيرد ، يعنى تا مىتواند سطح تعليم و تربيت آنان را بالا ببرد ، تا تدريجاً از ربقهء تقليد بيرون روند .\r\nجريان امور انسانها به طورى است كه افراد انسانى تا آخر زندگانى در اغلب موضوعاتى كه از قلمرو زندگانى آنها بيرون است بيرون خواهند ماند ، اما اين نكته هست كه مربيان فكرى مىتوانند افراد انسانى را آن چنان روشن بسازند و آن چنان در آنها اطمينان به وجود بياورند كه آنان همواره خود را صاحب نظر بدانند يعنى با موضوعات تقليدى همان رابطه را داشته باشند كه با مسائل مورد درك خودشان .\r\n","description":"","footnote":"","page_name":" 312 ","page_number":316},
  {"content":"\r\n\r\n\r\n( ( 567 ) ) عكس كاوّل زد تو آن تقليد دان\r\nچون پياپى شد شود تحقيق آن\r\n\r\nانعكاس ابتدايى حقايق تقليد است ، ولى با تكرار و دقت لازم و كافى به تحقيق مبدل مىگردد\r\nقضيه‌اى كه براى اولين بار خود را به انسان مىنماياند و انسان در بارهء آن قضيه و واحدهاى تشكيل دهندهء آن اطلاع و آگاهى ندارد - اگر آن قضيه را با همان انعكاس اولى در ذهن بپذيرد ، بدون ترديد از روى تقليد خواهد بود . اين مطلب كاملًا صحيح است ، ولى چند مسئله در اين جا وجود دارد كه بايستى به طور اختصار آنها را متذكر شويم :\r\nمسئلهء اول - بيت فوق از نظر لفظى مقصود جلال الدين را كاملًا نمىرساند ، زيرا - او مىخواهد مضمونى را بگويد كه به طور اجمال ما بيان كرديم ، در صورتى كه ظاهر بيت فوق مىگويد : خود انعكاس ابتدايى تقليد است . بنا به مطلبى كه گفتيم خود انعكاس تقليد نيست ، بلكه انعكاس آن حالت بازتاب قضيه و صورت گرفتن آن است در ذهن انسانى و تقليد پس از پذيرفتن يك قضيه صورت مىگيرد . براى توضيح اين ، مسئلهء دوم را مطرح مىكنيم .\r\nمسئلهء دوم - معناى تقليد و پيروى ، پذيرفتن گفتار يا كردار ديگرى است بدون دليل تفصيلى .\r\nچنان كه معلوم است پذيرفتن از مقوله تصديق است و مادامى كه تصديق صورت نگرفته است نمىتوان گفت : آن شخص پيروى مىكند ، مگر اين كه بگوييم : مقولهء تقليد آن چنان ضعيف و ناچيز است كه گويى در تقليد كننده اصل توانايى تصديق و عدم تصديق وجود ندارد ، بلكه او مانند آينه آن چه را كه از طرف تقليد خود در پيش رو مىبيند در درون خود آن چنان منعكس مىسازد كه گويى آن را درمىيابد ، دريافتنى\r\n","description":"","footnote":"","page_name":" 313 ","page_number":317},
  {"content":"\r\nكه از تصديق بالاتر است .\r\nمسئلهء سوم - مىگويد : « چون پياپى شد شود تحقيق آن » .\r\nاين مطلب كاملًا قابل تجديد نظر است ، زيرا تكرار و انعكاس پى در پى بدون اعمال نظر و بدون تحليل و تركيب يك قضيه و بدون نظر به دليل و شاهد چه اثرى خواهد داشت ؟ خلاصه ، تكرار طوطىوار يك قضيه به هيچ وجه قضيه‌اى را مورد تحقيق و آگاهى نظرى نمىكند و بالعكس براى كسانى كه در قلمرو دانش و بينش گامهايى برداشته‌اند ، همان انعكاس اولى قضيه ممكن است كليدى باشد براى گشودن هزاران درها از شناسايىها كه تا كنون در درون خود ذخيره ساخته بود .\r\nما به طور فراوان ديده‌ايم كه اشخاص مطلع و زحمتكش هنگامى كه به بعضى از جملات در بارهء معارف عالى انسانى مىرسند ، اگر چه براى اولين بار با چنان جمله‌اى روبه رو شده‌اند ، انعكاس ابتدايى همان جمله معلومات فراوانى را كه در درون شخص اندوخته شده است مىشوراند و به هيجان درمىآورد و محصولات بسيار پر فايده‌اى را ايجاد مىكند و اين مطلب را مىتوانيم به عنوان يك اصل كلى بپذيريم كه هر چه كه اطلاعات و معلومات انسان زيادتر و بينش او قوىتر بوده باشد تصاعد علمى او در موقع رسيدن به معلوماتى كه براى اولين بار با آنها روبه رو مىگردد ، شبيه به تصاعد هندسى خواهد بود .\r\n","description":"","footnote":"","page_name":" 314 ","page_number":318},
  {"content":"\r\n\r\n\r\n( ( 572 ) ) گر طمع در آينه برخاستى\r\nدر نفاق آن آينه چون ماستى\r\n( ( 573 ) ) گر ترازو را طمع بودى به مال\r\nراست كى گفتى ترازو وصف حال\r\n\r\nمقياس سنجش را منحرف نكنيد ، بگذاريد انسانها با اندازه هاى واقعى روبه رو شوند\r\nحقايق و نمودهاى جهان هستى كه براى ما مطرح مىشوند خواه از مقوله كيفيتها باشند يا از سنخ كميتها ، همواره براى آن كه در زندگانى ما تأثير داشته باشند ، بايستى قابل سنجش و محاسبه بوده باشند .\r\nحتى پديده هاى كيفى كه غالباً از محاسبه و سنجش سر باز مىزنند با اشكال گوناگون بايستى به نقاط اصيلى متكى باشند ، مثلًا مقوله زيبايى آن گاه براى ما زيبا جلوه خواهد كرد كه با واحدهاى درونى ما كه به عنوان واحدهايى تثبيت شده تلقى شده تطبيق شوند .\r\nاين اصل كه همه حقايق و نمودهاى جهان هستى كه براى ما مطرح مىشوند بايستى قابل سنجش و محاسبه بوده باشند ، ممكن است تا حدودى ابهام آميز جلوه كند ، ولى ما مىتوانيم مقدارى در اين باره توضيح بدهيم و صحت آن را تا حدودى اثبات كنيم .\r\nبا كمترين توجهى مىبينيم كه ما در هر وضع از اوضاع زندگانى قرار بگيريم و در هر شرايطى كه بوده باشيم ، به طور حتم عوامل اختيارى و غير اختيارى براى ما نقطه قرار گاهى را معين ساخته است . ما به هيچ وجه نمىتوانيم در يك نقطه غير معين واقعى زندگى كنيم ، زيرا نقطه غير معين واقعى در جهان هستى وجود ندارد .\r\nدر نقطه‌اى كه بخواهيم موقعيت خود را دريابيم خواهيم ديد : تحت شرايط\r\n","description":"","footnote":"","page_name":" 315 ","page_number":319},
  {"content":"\r\nمخصوصى از عوامل جغرافيايى و در زير سلطه حقوق و آداب و رسوم مشخصى قرار گرفته‌ايم ، به اضافه موجوديت روانى ما كه داراى واحدهاى معين و عناصر مشخصى مىباشد . همچنين ايده هاى اجتماعى و اقتصادى و سياسى و دينى به موجوديت ما كاملًا مسلطاند .\r\nاز طرف ديگر طرز جهان بينى ما و لذايذ و آلام و بيم و اميدها و آرزوها و يأسها خود از عوامل تعيين كننده نقطه قرارگاه مىباشد و ما را از نقطه هايى به نقطه هاى ديگر عبور مىدهند .\r\nهر يك از نقطه هاى مزبور را نقطه قرار گاه اصطلاح مىكنيم . در اين نقطه هاى قرارگاه همواره پيرامون ما را اصول تثبيت شده يا چه از قبيل طبيعى و چه از مقوله اصول قرار دادى فرا گرفته است ، ما تمام حقايق و پديده ها را خواه بدانيم و يا ندانيم و بخواهيم يا نخواهيم با همان اصول مىسنجيم و محاسبه مىكنيم و به طور كلى اين اصول را مىتوانيم به سه قسم مهم تقسيم كنيم :\r\nقسم اول - اصول ما فوق عمومى ، مانند اصل حيات كه ما بخواهيم يا نخواهيم خود آگاه يا ناخود آگاه در هر نقطه‌اى از زندگانى قرار بگيريم براى ما مطرح و مانند آب در تمام شاخه ها و برگهاى درخت زندگانى ما نفوذ كرده است .\r\nقسم دوم - اصول عمومى ، مانند دو اصل لذت و الم كه به قول بنتام : كسى كه براى او اين دو اصل مطرح نيست ما نمىفهميم او چه مىگويد ، اين دو اصل در درجه دوم قرار مىگيرد ، يعنى اگر اصل حيات را درجه اول محسوب بدارم اين دو اصل در درجه دوم از نظر اساسى بودن در تعيين نقطه قرارگاه ما خواهد بود و به طور كلى هر اصلى كه در پديده هاى روبناى ديناميسم زندگانى ما نقش اساسىتر و عمومىترى را به عهده بگيرد از گروه اصول عمومى محسوب خواهد شد .\r\n3 - اصول خصوصى اعم از طبيعى و قرار دادى به معناى عمومى آنها ، مانند اوصاف شخصى ، روانى ، محيطى و عوامل اقتصادى و سياسى حاكم در موقعيت\r\n","description":"","footnote":"","page_name":" 316 ","page_number":320},
  {"content":"\r\nزندگى ما . . . و غير ذلك . اين اصول همان شاخص محاسبه ها و محور سنجشها مىباشند و چون هر نمود و حقيقتى براى آن كه در زندگانى ما بتواند تأثيرى داشته باشد بايستى به آن اصول و نظاير آنها عرضه شود و صحت و بطلان خود را ثابت نمايد ، لذا به طور منطقى بايستى آن اصول صحيح و نشان ده واقعيت بوده باشد و به قول جلال الدين اگر مىخواهيم آيينه را براى ديدن صورت خود مورد بهره بردارى قرار بدهيم بايستى آن آيينه صاف و روشن باشد تا بتواند ما را به هدف برساند . را ترازويى براى كشيدن كالا لازم است بايست آن ترازو طورى دقيق و ضامن واقعيت بوده باشد كه واقعيت منظور را به ما نشان بدهد .\r\nنكته‌اى كه مىماند اين است كه بشر به جهت فعاليت انديشه‌اى دايمى كه دارد و به جهت اصل عدم قناعت به وضع موجود كه ضامن حركت تاريخ و انقالابات اجتماعى و علمى و دينى او مىباشد ، همواره اصول مورد اتكا را مورد كاوش و انتقاد و بررسى قرار مىدهد و بدون اين كاوش و انتقاد حتى يك قدم هم نمىتواند در پيش برد تاريخ بر دارد . آيا اين جريان طبيعى و لازم با اصل اتكاء به اصل منافات ندارد ؟ اين سؤال بسيار با اهميتى است كه منشا مباحث گوناگون و اضطرابات و تحقير افكار متوسط مىگردد .\r\nبراى اثبات اين كه همين اصل جريان و عدم ركود و عدم قناعت به وضع موجود يكى از همان اصول است كه بايستى در هر نقطه از قرارگاه كه در زندگانى به خود گرفته‌ايم منظور نماييم ، يك مطلب اساسى را متذكر مىشويم :\r\nاصولى كه مورد اتكاء قرار مىگيرد عموماً بر دو گروه عمده تقسيم مىشوند :\r\nگروه اول - اصول ثابتى هستند كه از حيث ثبات و استقرار مساوى واقعيت بوده و قابل تغيير نمىباشند ، مثلًا واقعيتى براى ما مطرح است ، اين واقعيت خواه بيرون از انسان بوده باشد و خواه با خود انسان تعيين شود ، بالاخره واقعيت مطرح است . اگر براى ما امكان تصور ما فوق ثابت بود ، مىگفتيم : اعتراف به وجود واقعيت ما فوق ثابت است ، سپس مىدانيم كه زندگانى ما احتياج به بهيه وسايل زندگى و بر طرف كردن عوامل مخرب آن را دارد و مىدانيم مادامى كه حواس و سازمان درونى ما به همين وضع فعلى است\r\n","description":"","footnote":"","page_name":" 317 ","page_number":321},
  {"content":"\r\nمطالبى را به عنوان دانش مىتوانيم بيندوزيم و نيز مىدانيم كه هيچ معلولى بدون سابقه علت نمىتواند تصادفاً وجود داشته باشد .\r\nاين اصول با قطع نظر از عينكهاى سفسطه بازى و اصطلاح باقىهاى حرفه‌اى تحقق دارند .\r\nتغييراتى كه در جهان هستى و زندگانى ما صورت مىگيرد اصول مزبوره را دگرگون نمىسازد .\r\nگروه دوم - اصولى است كه بعنوان مصاديق و موارد تطبيق اصول ثابته در نظر مىگيريم . مثلًا در دورانى كه از تاريخ گروهى از اصول بديهى رياضى ( آكسيوم ) تلقى مىشوند ، سپس با گذشت زمان و پيش رفت دانشها همان آكسيومها مورد ترديد نظر قرار مىگيرند ، اين تغييرات در رو بناى آن اصول واقع مىشود كه مىگويد : فعاليت رياضى در مغز انسانى به عنوان يك اصل ريشه دار ثابت است ، اگر چه محصول فعاليتهاى رياضى در هر دوره و در ميان شرايط مخصوص اصول معينى را نتيجه مىدهد كه در معرض تغيير و تبديل قرار گرفته است و از همين قبيل است تمام اصول روبناى زندگانى ما . اين اصول با نظر به عوامل و شرايط معين ، براى ما نقطه اتكا و بيان كننده نقطه قرارگاه ما مىباشد و سنجشها و محاسبات روى آنها انجام مىگيرد . در عين حال با يك آگاهى مختصر اين اصل جريان و تغيير را هم كه از اصول ثابت است در نظر مىگيريم و در ارزيابى هر اصل مىگوييم : آيينه كه امروز صورت ما را نشان مىدهد ممكن است براى فردا اين خاصيت از آن سلب گردد و اگر اين ترازو امروزه مىتواند كالاى ما را به طور دقيق بسنجد ، ممكن است فردا شرايطى پيش بيايد كه ترازو نتواند مقياس سنجش منطقى بوده باشد .\r\n","description":"","footnote":"","page_name":" 318 ","page_number":322},
  {"content":"\r\n\r\n\r\n( ( 574 ) ) هر نبى مىگفت با قوم از صفا\r\nمن نخواهم مزد پيغام از شما\r\n( ( 575 ) ) من دليلم حق شما را مشترى\r\nداد حق دلاليم هر دو سرى\r\n\r\nچون پيامبران نقطه اتكاء و سنجش واقعى بودند ، لذا پاداشى به پيامبرى خود نمىخواستند\r\nمضمون بيت فوق در آيات متعددى آمده است و ما آنها را در بحث آيات مربوطه متذكر شده‌ايم ، تنها نكته‌اى كه در اين مورد بايستى مطرح شود اين است كه بعضى از بىخبران مىگويند : پيامبر اسلام محبت و احترام به خاندانش را پاداش پيامبرى و زحمات خود مقرر داشته است و اين يك مطلب طبيعى است ، زيرا انسان دامنه شخصيت خود را در خاندان خود مىبيند و به همين جهت است كه خمس را براى آنها مقرر كرده است .\r\nاين مطلب به هيچ وجه درست نيست ، زيرا چنان كه تمام تواريخ معتبر اسلامى و مورد نزول بعضى از آيات نشان مىدهد ( 1 )  و همچنين معرفىها و توصيه هايى كه پيغمبر اكرم صلى الله عليه و آله در باره على و فرزندانش نموده و مدارك معتبر اسلامى همه آنها را نقل نموده است ، كاشف از اين است كه مسئله ولايت و پيشوايى خاندان عصمت و طهارت مربوط به خويشاوندى با پيامبر اكرم صلى الله عليه و آله نبوده است . آيا پيغمبر اكرم صلى الله عليه و آله مىتوانست مخالف آيه شريفه قرآن كه مىگويد :\r\n« . . . وَمِنْ ذُرِّيَّتِي ؟ قالَ لا يَنالُ عَهْدِي اَلظَّالِمِينَ 2 : 124 . » ( 2 ) \r\n","description":"","footnote":" ( 1 ) مانند آيهء مباهله : « فَقُلْ تَعالَوْا نَدْعُ أَبْناءَنا وَأَبْناءَكُمْ وَنِساءَنا وَنِساءَكُمْ وَأَنْفُسَنا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ الله عَلَى اَلْكاذِبِينَ . » انسانى 10 - 30 3 : 61\r\nسوره آل عمران ، آيه 61 . .  ( 2 ) سوره بقره ، آيهء 124 . . ","page_name":" 319 ","page_number":323},
  {"content":"\r\n( هنگامى كه حضرت ابراهيم به خدا عرض مىكند آيا از نسل من هم پيشوايان براى جوامع قرار خواهى داد ، خداوند مىفرمايد : ( پيمان امامت و پيشوايى نصيب ستمكاران نمىباشد ) ) البته مقصود از ستمكاران چنان كه از معناى لغوى آن پيدا است انحراف به معناى عمومى آن است و همچنين آيات ديگر كه مدار فضيلت را تنها علم و تقوا مىدانند :\r\n« . . . يَرْفَعِ الله اَلَّذِينَ آمَنُوا مِنْكُمْ وَاَلَّذِينَ أُوتُوا اَلْعِلْمَ دَرَجاتٍ 58 : 11 . . . » ( 1 )  ( خداوند درجات كسانى را كه ايمان داشته و براى آنان دانش عطا شده است با عظمت مىگرداند ) .\r\nو مانند :\r\n« . . . إِنَّ أَكْرَمَكُمْ عِنْدَ الله أَتْقاكُمْ 49 : 13 . . . » ( 2 )  ( با شخصيتترين و كريمترين و عزيزترين شما در مقابل خداوند با تقواترين شما است ) .\r\nو همچنين ساير آيات كه مضامين فوق را در بر دارد . آيا پيامبر اسلام مىتوانست با وجود اين اصل ثابت كه عظمت و شخصيت انسانى با تكامل و رشد خود او است نه به جهت انتساب به پدر و مادر ، خاندان خود را بر ديگران مقدم داشته و بدون دليل و از روى هوى بگويد : پاداش رسالت من محبت به فرزندان من مىباشد ؟ به همين جهت است كه تاريخ حساس اسلام خاندان پيامبر يعنى آن افراد را كه مورد توصيه او قرار گرفته‌اند داناترين و شجاعترين و با تقواترين مردم معرفى كرده است .\r\nاما مسئله مقررى خمس سود ويژه ، تخصيص بسيار مفيدى است بدون اين كه براى سادات شخصيت مخصوص حقوقى ايجاد كند ، اين تخصيص مشخص ساختن فرزندان\r\n","description":"","footnote":" ( 1 ) سوره مجادله ، آيهء 11 . .  ( 2 ) سوره حجرات ، آيهء 13 . . ","page_name":" 320 ","page_number":324},
  {"content":"\r\n\r\nپيامبر در ميان مردم است كه مىتواند آنان را نمونه هاى اسلامى بسازد و همچنين در امتداد تاريخ اسلام مشاهده كرده‌ايم كه دفاع كنندگان جدى اسلام اغلب سادات و مخصوصاً از آل ابى طالب بوده‌اند ، تا آن جا كه كتابهايى در اين باره نوشته شده است مانند : ( مقاتل الطالبيين و غير ذلك ) .\r\nاين اختصاص در قسمى از بودجه همواره سادات را براى دفاع از سالم آماده ساخته است بدون اين كه كوچكترين مزيتى از نظر انسانى و تفوقى به آنها ايجاد كند . پيغمبر اكرم صلى الله عليه و آله فرموده است :\r\n« خلق الله الجنة لمن اطاعه و لو كان عبدا حبشيا و خلق الله النار لمن عصاه و لو كان سيدا قرشيا » .\r\n( خداوند بهشت را براى كسى كه او را اطاعت كند آفريده است و لو برده حبشى باشد و آتش را براى كسى كه او را معصيت كند آفريده است ، اگر چه سيد فرشى بوده باشد ) .\r\nپس مسئله اختصاص قسمتى از خمس مىتواند يك جنبه روانى داشته باشد كه آن هم از نظر وراثت و هم از نظر ايده ئولوژى آماده دفاع از اسلام و خود نمونه تمام عيار يك مرد مسلمان باشند .\r\nتفسير ابيات\r\nداستانى را براى تو مىگويم و مقصودم تهديد از عواقب تقليد كورانه است ، اين داستان را گوش كن . مردى صوفى از راه دور به خانقاهى روى آورد و خر خود را به طويله برده به آخور بست .\r\nخود او به آن حيوان علف و آب داد و مانند آن صوفى نبود كه در داستان پيش گفتم كه خر خود را به خدمتكار سپرد و آن حيوان تا صبح گرسنه و تشنه در تاريك شب به خاك افتاد بود . او اگر چه با توجه به امكان سهو و اشتباه احتياطها كرد ، اما در مقابل قضا و سر پيجه آن ، احتياط چه سودى مىتواند داشته باشد ؟ در آن خانقاه صوفيانى همه گرسنه و آسمان جل و فقير بودند . آنان با همان فقر و بىنوايى دست به گريبان بودند كه انسان را به فكر نابود كننده نزديك مىسازد .\r\n","description":"","footnote":"","page_name":" 321 ","page_number":325},
  {"content":"\r\nاى توانگر و اى ثروتمند به فقير و بىنوايان روزگار مخند و آنان را به سخريه مگير ، اگر از آنان خطا ديدى به خطاى آنان مخند ، زيرا فقر و فلاكت انسان را از حالت اعتدال بيرون مىبرد .\r\nصوفيان براى آن كه شكم خود را سير كرده و ضمناً آبروى خود را هم حفظ كنند ، يك بازى شروع كردند به عنوان بازى خر فروشى تا خر آن صوفى بىنوا را بفروشند و آن شب را به شادى بگذرانند .\r\nارتكاب به اين بزهكارى از روى ضرورت بود ، آن ضرورت كه ره گونه ممنوعيتها را بر مىدارد . آن ضرورت كه فسادها را به صلاح مبدل مىسازد [ البته بايستى به اين نكته توجه كرد كه در كلام جلال الدين مسامحه‌اى وجود دارد كه تقريباً به تناقض مىانجامد ، زيرا اگر ضرورتى براى آن بىنوايان ايجاد شده بود ، ديگر نمىتوان گفت آنها مقصر بودند ، چنان كه خود جلال الدين هم متوجه است و مىگويد : ضرورتها ممنوعها را مباح مىسازد . 
  ] بالاخره الاغ آن صوفى تازه را از راه رسيده را فروختند و شمعها روشن نموده ، سفره را پهن كردند .\r\nغوغايى در خانقاه برخاست ، آن شب در خانقاه غذايى و ساعى و ولوله‌اى راه افتاده بود . چند لحظه و چند ساعت از اندوه دنيا فارغ بجست و خيز و پاى كوبى پرداختند و چنين مىگفتند : تا كى در مدت عمر محدود به بىنوايى و فقر تحمل كنيم تا كى اين زنبيل گدائى را به دوش بكشيم آخر ما هم جزء انسانها هستيم ، ما هم جان داريم ، براى ما امشب دولت روى آورده است .\r\nآنان چرا در درل خود تخم باطل مىكاشتند ؟ چرا بىنوايى از امور مادى را سقوط جان گمان مىكردند ؟ براى آن كه آن چه را كه جان نيست به جاى جان حقيقى گرفته بودند .\r\nبرويم سر آن مسافر بىچاره تازه از راه رسيده ، او كه از راه دراز آمده خسته و كوفته خود را به آن خانقاه رسانيده بود ، مىبيند كه به اصطلاح معمولى بخت و اقبال\r\n","description":"","footnote":"","page_name":" 322 ","page_number":326},
  {"content":"\r\nبراى آنان روى آورده است ، شريك عيش و نوش آنان مىگردد .\r\nصوفيان گرسنه به نوازش مىپردازند يكى پايش را مىمالد ، ديگرى از مسكنش مىپرسد ، سومى گرد از لباسهايش مىگيرد ، چهارمى دست و رويش را بوسه هاى گرم مىدهد .\r\nاين بىخبر از جريان هم با خود چنين مىگفت : كه با اين مهر و محبتى كه اينان در باره من ابراز مىدارند اگر من امشب به طرب و خوشى نپردازم پس كى مىتوانم خود را از تلخى روزگار برهانم ؟ صوفيان غذا را خوردند و سماع و آواز بلند شد و آن چنان به پاى كوبى پرداختند كه گرد و دود به سقف خانقاه رسيد . دست مىافشاندند و پاها مىكوفتند ، گاهى به سجده مىرفتند و با پيشانى خود صفه خانقاه را رفت و روب مىكردند .\r\nاز آن جهت كه صوفى دير به آرزوى خود مىرسد ، لذا همواره صوفى پر خور مىشود ، مگر آن مردان خدا كه از غذاهاى الهى سير مىخورند ، آنان از ننگ اندوه گرسنگى مبرا هستند .\r\nشماره اين قسم از مردان الى بسيار كم است و ديگران كه براى خود صوفىگرى را حرفه ساخته‌اند در سايه اينان به سر مىبرند .\r\nموقعى كه سماع و آواز به حد نصاب رسيد مطرب چنين شروع كرد :\r\nخر برفت و خر برفت و خر برفت اين جمله را با آهنگ دسته جمعى مىگفتند ، اين سماع تا بامداد ادامه داشت .\r\nصوفى بىخبر از راه رسيده هم با آنان هم آواز گشته و در آهنگشان شركت كرده بود و مىگفت : خر برفت و خر برفت و خر برفت آن گاه روز روشن رسيده و جوش و خروش و نوش و سماع آنان پايان يافت ، همگى با يكديگر وداع گفتند و خانقاه خالى گشت و صوفى تنها مانده گرد لباسهاى خود را پاك مىكرد ، بار خود را از خانقاه بيرون كشيد تا به خر خود حمل نموده به راه خود برود ، در طويله به سوى آخور رفت و ديد خرى وجود ندارد . با خود گفت : يقين آن خدمتكار حيوان را براى سيراب كردن برده است .\r\n","description":"","footnote":"","page_name":" 323 ","page_number":327},
  {"content":"\r\nهنگامى كه خدمتكار از در رسيد صوفى از او پرسيد خر من كو و كجا است ؟ خدمتكار رفت : ريش بابا را ببين كدام خر ؟ گفت : من خر خود را ديشب به تو سپرده بودم ، در اين باره گفتار منطقى بگو و با احتجاجهاى صورى مرا فريب مده ، زود باش آن چه را كه به تو سپرده بودم بخودم بر گردان . مگر نشنيده‌اى كه پيغمبر اكرم صلى الله عليه و آله فرموده است :\r\n« على اليد ما اخذت حتى تؤدى ؟ « ( بذمه دست و گيرنده است كه آن چه را كه گرفته است بايستى بر گرداند ) .\r\nاگر مىخواهى گردن كشى كرده و مال مرا بر نگردانى ، بيا به خانه قاضى برويم .\r\nخدمتكار در پاسخ مىگويد : من در ميان آن همه صوفى مغلوب بودم و به من هجوم آوردند و من از بيم جانم نتوانستم كارى بكنم .\r\nآقاى صوفى مگر نمىدانى كه اگر جگرى را ميان گربه ها بيندازى بالاخره آنها بدون تأمل آن جگر را نوش جان خواهند كرد .\r\nتو تصور كن كه در ما بين صد نفر آدم گرسنه يك گرده نان بگذارى ، آيا عقل باور مىكند كه آن گرده نان در مقابل آن گرسنگان سالم بماند ؟ يك گربه پژمرده را در ميان صد سگ گرسنه بيندازى ، آيا احتمال مىدهى كه آن گربه بىنوا جان سالم به در خواهد برد ؟ صوفى پاسخ داد كه : بسيار خوب فرض مىكنيم كه آنان بر تو غالب بودند و تو نمىتوانستى با آنان گلاويز شوى . اين مقدار كه توانايى داشتى كه بيايى و به من بگويى كه اى بىنوا خر تو را مىبرند بفروشند . چرا به من اطلاع ندادى ؟ اگر هم نمىتوانستم خر را به دست بياورم من قيمت آن را به عدد آنها تقسيم كرده از هر يك مقدارى مىگرفتم . در آن موقع اگر فروخته شدن خر را به من مىگفتى چاره جويىهاى مختلفى امكان داشت ، اما حالا همه آنان رفته و هر يك در ديار و سامانى هستند من چگونه آنها را به دست آورده و پول خر را از آنها بگيرم ؟ اكنون من دامن چه كسى را بگيرم و چه كسى را به سوى قاضى ببرم ؟ اگر چه مىتوانم بگويم اين حادثه قضاى الهى بود كه بر\r\n","description":"","footnote":"","page_name":" 324 ","page_number":328},
  {"content":"\r\nسرم تاخته است ، اما اين قضا را تو بر سر من آورده‌اى ، تو سبب حقيقى اين رويداد تلخ هستى ، خلاصه وظيفه تو بود كه بيايى و بگويى : اى غريب خر بردند ، ظلمى در باره تو روا مىدارند .\r\nخدمتكار در پاسخ صوفى مىگويد : سوگند به خدا چند بار آمدم كه تو را از وضع خر با خبر بسازم ، ولى تو مشغول گفتن خر برفت و خر برفت بودى ، شگفت انگيزتر اين كه تو اين جمله را با نشاطتر از همه مىگفتى . آيا با اين حال من مىتوانستم احتمالى بدهم كه آنان بدون اجازه تو مىخواهند خر تو را بفروشند ؟ همين كه مىديدم تو خود را با آنها در آميخته و مشغول وجد و سماع با گفتن جمله خر برفت و خر برفت هستى لذا بر مىگشتم و با خود مىگفتم : اين مرد كه صاحب خر است مردى بس عارف است ، حتماً با خود آگاهى به چنين قضايى تن در داده است . صوفى مىگويد :\r\nآرى آنان جمله خر برفت و خر برفت را مىگفتند و من هم از آن جمله بسيار لذت مىبردم .\r\nآه آه\r\n\r\nمر مرا تقليدشان بر باد داد\r\nكه دو صد لعنت بر اين تقليد باد\r\nخاصه تقليد چنين بىحاصلان\r\nكآبرو را ريختند از بهر نان\r\n\r\nآرى ذوق آن جمعيت در دل من منعكس مىگشت ، دلم در دريايى از ذوق و نشاط غوطه ور مىشد . من نمىدانستم انعكاسى كه دل را به سوى حق و حقيقت رهسپار مىكند آن انعكاس است كه از ياران الهى در دل انسان بتابد و نمىدانستم كه انعكاس ابتدايى همان تقليد است و هر قضيه موقعى جنبه حقيقى به خود مىگيرد كه مكرر در دل انسان بتابد و انسان از روى آگاهى در آن بينديشد و سپس بپذيرد .\r\nمادامى كه قدرت تحقيق در تو پيدا نشده است خود را از ياران الهى كنار مگير ، تا به درجه درّ گران بها نرسى خود را از صدف مگسل .\r\n","description":"","footnote":"","page_name":" 325 ","page_number":329},
  {"content":"\r\nاگر مىخواهى بينايى و شنوايى عقل تو صاف بوده باشد زينهار دور طمع بر مگرد . اگر درست دقت كنى خواهى ديد : آن صوفى بىچاره را طمع از راه راست منحرف ساخت ، طمع غذا ذوق و سماع نگذاشت عقل او از واقعيت كه در حريان بود آگاه شود .\r\nمگر نمىدانيد كه آيينه‌اى كه نشان ده صورتها است اگر خود طمعى در صورت دشت نمىتوانست صورت را درست نشان بدهد ؟ چنان كه اگر ترازو طمع آن مال را كه مىكشد در سر مىپروراند نمىتوانست وسيله صحيحى براى سنجيدن آن مال بوده باشد .\r\nفرض مىكنيم كه اين پديده طمع تو را تا درجه قارونى برساند ، مگر نه اين است كه پايان كار خوابيدن در زير انبوه خاكها است ؟ و به همين جهت است كه هر پيامبرى به قوم خود مىگفت : من از شما پاداشى براى پيامبرى خود نمىخواهم . من مانند آن دلالم كه مىخواهد خريدار و فروشنده را با يكديگر آشنا ساخته و ميان آن دو قيمت و كالا را جا به جا كند ، اگر چه در اين كار زحماتى را متحمل مىگردد و براى اين زحمات استحقاق دلالى دارد ، ولى ما پيامبران دلالى دو سره خود را از خدا گرفته‌ايم .\r\nآيا مىدانيد پاداش كار من چيست ؟ پاداش كار من ديدار يار است اگر چه براى من مرد اين مانند ابو بكر چهل هزار ببخشد در مقابل ديدار يار مانند شبه در مقابل در عدن مىباشد كه ارزشى ندارد .\r\nبراى تو داستانى بگويم تا بدانى كه چگونه طمع بند گرانبار گوش انسانى مىگردد و نيز بدانى كه چگونه طمع انسان را به لكنت زبان دچار مىسازد و بينايى دل را از او مىگيرد - مگر آن مست شراب حق كه اگر گنجها به او بدهى باز آزارى خود را از دست نمىدهد .\r\n","description":"","footnote":"","page_name":" 326 ","page_number":330},
  {"content":"\r\nآرى كسى كه از ديدار يار بهره مند گشت اين جهان بزرگ در مقابل ديده گان او مانند مردارى است كه قابل اعتنا نيست .\r\nاما آن صوفى كه داستانش را به تو گفتيم ، بىچاره از مستى شراب الهى دور بود ، بدين جهت دل او ظلمانى گشته بود .\r\nاشخاص طمع كار اگر صدها حكايت عبرت انگيز بشنوند حتى يك نكته هم نمىتوانند دريابند .\r\n","description":"","footnote":"","page_name":" 327 ","page_number":331},
  {"content":"\r\n\r\nقصهء آن مفلس كه در زندان بود و زندانيان از او در فغان\r\n\r\n( ( 585 ) ) بود شخص مفلسى بىخان و مان\r\nمانده در زندان و بند بىامان\r\n( ( 586 ) ) لقمهء زندانيان خوردى گزاف\r\nبر دل خلق از طمع چون كوه قاف\r\n( ( 587 ) ) زهره نى كس را كه لقمه نان خورد\r\nز انكه آن لقمه ربا چابك برد\r\n( ( 588 ) ) هر كه دور از رحمت رحمان بود\r\nاو گدا چشم است اگر سلطان بود\r\n( ( 589 ) ) مر مروّت را نهاده زير پا\r\nگشته زندان دوزخى ز ان نان ربا\r\n( ( 590 ) ) گر گريزى بر اميد راحتى\r\nز ان طرف هم پيشت آيد آفتى\r\n( ( 591 ) ) هيچ كنجى بىدد و بىدام نيست\r\nجز به خلوتگاه حق آرام نيست\r\n( ( 592 ) ) كنج زندان جهان ناگزير\r\nنيست بىپا مزد و بىدق الحصير\r\n( ( 593 ) ) و الله ار سوراخ موشى در روى\r\nمبتلاى گربه چنگالى شوى\r\n( ( 594 ) ) آدمى را فربهى هست از خيال\r\nگر خيالاتش بود صاحب جمال\r\n( ( 595 ) ) ور خيالاتش نمايد ناخوشى\r\nمىگدازد همچو موم از آتشى\r\n( ( 596 ) ) در ميان مار و كژدم گر تو را\r\nبا خيالات خوشان دارد خدا\r\n( ( 597 ) ) مار و كژدم مر تو را مونس شود\r\nكآن خيالت كيمياى مس شود\r\n( ( 598 ) ) صبر شيرين از خيال خوش شدست\r\nكآن فرح و ان تازگى پيش آمدست\r\n( ( 599 ) ) آن فرح آيد ز ايمان در ضمير\r\nضعف ايمان نااميدى و زحير\r\n( ( 600 ) ) صبر از ايمان بيابد سر كله\r\nحيث لا صبر فلا ايمان له\r\n( ( 601 ) ) گفت پيغمبر خداش ايمان نداد\r\nهر كه را نبود صبورى در نهاد\r\n( ( 602 ) ) آن يكى در چشم تو باشد چو مار\r\nهم وى اندر چشم آن ديگر نگار\r\n( ( 603 ) ) ز انكه در چشمت خيال كفر اوست\r\nو ان خيال مؤمنى در چشم دوست\r\n( ( 604 ) ) كاندرين يك شخص هر دو فعل هست\r\nگاه ماهى باشد او و گاه شست\r\n( ( 605 ) ) نيم او مؤمن بود نيميش گبر\r\nنيم او حرص آورى نيميش صبر\r\n\r\n","description":"","footnote":"","page_name":" 328 ","page_number":332},
  {"content":"\r\n\r\n\r\n\r\n( ( 606 ) ) گفت يزدانت فمنكم مؤمن\r\nباز منكم كافر گبر كهن\r\n( ( 607 ) ) همچو گاوى نيمهء جلدش سياه\r\nنيمهء ديگر سپيد و همچو ماه\r\n( ( 608 ) ) هر كه اين نيمه ببيند رد كند\r\nهر كه آن نيمه ببيند كد كند\r\n( ( 609 ) ) از جمال يوسف اخوان در نفور\r\nليك اندر ديدهء يعقوب نور\r\n( ( 610 ) ) از خيال بد مر او را زشت ديد\r\nچشم فرع و چشم اصلى ناپديد\r\n( ( 611 ) ) چشم ظاهر سايهء آن چشم دان\r\nهر چه آن بيند بگردد اين بدان\r\nسايهء اصل است فرع اما در كجا\r\nسايه با خورشيد پا دارد بجا\r\n( ( 612 ) ) تو مكانى اصل تو در لا مكان\r\nاين دكان بر بند و بگشا آن دكان\r\n( ( 613 ) ) شش جهت مگريز زيرا در جهات\r\nشش در است و شش دره مات است مات\r\nاين سخن را نيست حد زندانيان\r\nمضطرند از دست آن خر قلتبان\r\n\r\nآيه\r\n« هُوَ اَلَّذِي خَلَقَكُمْ فَمِنْكُمْ كافِرٌ وَمِنْكُمْ مُؤْمِنٌ وَالله بِما تَعْمَلُونَ بَصِيرٌ 64 : 2 . » ( 1 )  ( او است خدايى كه همهء شما را آفريده است ، گروهى از شما كافر و گروه ديگر مؤمن مىباشند و خدا به آن چه مىكنيد بينا است . )\r\nروايت\r\n« الصبر من الايمان كالراس من الجسد . » ( 2 )  ( نسبت صبر به ايمان نسبت سر به بدن است ) .\r\n« لا ايمان لمن لا صبر له . » ( 3 )  ( ايمان ندارد كسى كه صبر ندارد . )\r\n","description":"","footnote":" ( 1 ) سوره تغابن ، آيهء 2 . .  ( 2 ) سفينة البحار ، ج 2 ، ص 4 . .  ( 3 ) سفينة البحار ، ص 5 . . ","page_name":" 329 ","page_number":333},
  {"content":"\r\n\r\n\r\n( ( 590 ) ) گر گريزى بر اميد راحتى\r\nز ان طرف هم پيشت آيد آفتى\r\n\r\nهر نوع زندگانى براى خود انتخاب كنى بدون ناراحتى نخواهد بود\r\nاين قضيه را كه جلال الدين گوشزد مىكند ، يك جريان عمومى است كه همگان آن را در زندگانى خود احساس كرده‌اند و احتياجى به آوردن شاهد و مثال ندارد . آن چه كه مهم است درك علل و انگيزه هاى اين ناراحتىها است و الا وجود ناملايمات تقريباً در اساس زندگانى انسانى بوده است ، تا جايى كه در اشعار و امثلهء سايرهء هر قوم و ملتى مىتوانيم ببينيم .\r\nصائب تبريزى مىگويد :\r\n\r\nز خنده رويى گردون فريب رحم مخور\r\nكه رخنه هاى قفس رخنهء رهايى نيست\r\n\r\nبراى توضيح اجمالى در بارهء عوامل و انگيزه هاى ناملايمات مىگوييم : ناملايماتى كه گريبان گير انسانها مىشود به چند گروه تقسيم مىگردد :\r\nگروه اول - آن ناملايمات هستند كه ناشى از ظرافت و حساسيت حيات در مقابل ماده و خواص آن است . اين گروه را به ( ناملايمات حيات ) تعبير مىكنيم - جاى ترديد نيست كه اصل حيات خواه از نظر به وجود آوردن مقتضى براى بقاء و خواه از نظر بر طرف كردن موانع از سر راه خود همواره با ماده‌اى كه داراى بعد و خشونت و ثقل و تصادم و تزاحم است سر و كار دارد .\r\nحيات در پشت پردهء كالبد جسمانى براى خويش از نظر درك و احساس لذت و الم قلمروى دارد و آن چه را كه ماهيت حيات مىخواهد بايستى از ماده يا به وسيلهء ماده تأمين نمايد ، مىدانيم كه مثلًا ماهيت خواستن از مقولهء كيفيت است ، ولى آن چه كه در قلمرو\r\n","description":"","footnote":"","page_name":" 330 ","page_number":334},
  {"content":"\r\nماده اين خواستن را نمودار مىسازد از مقولهء كميت مىباشد و ميان اين دو مقوله انطباق حقيقى امكان ناپذير است ، به همين جهت است كه هرگز اين مسئله به خاطر دانشمندان خطور نكرده است كه آن دو مقوله را قابل مقايسه طبيعى قرار بدهند ، بلكه همواره اين مقايسه با واحدهاى قرار دادى انجام مىگيرد ، زيرا - اگر بخواهد كيفيتى يا كميتى تحت شرايط مخصوص در قلمروى شركت كند - ناچار يا بايستى كميت به كيفيت تبديل شود يا بالعكس . اين يك مسئلهء مهمى است كه در مباحث آينده به توضيح مشروح آن خواهيم پرداخت .\r\nنيز ممكن است خواستهء حياتى يك موضوع پيوستهء غير قابل تجزيه بوده باشد در صورتى كه ماده در هر شكل و وضعى كه بوده باشد قابل تجزيه خواهد بود ( اگر چه تنها با عينك رياضى بوده باشد ) .\r\nدر آن هنگام كه حيات در درد و ناراحتى فرو مىرود ، نمىتواند به ماده بگويد : تو كنار برو . اگر خواستهء حيات موضوعى باشد كه نتيجهء كارهاى تدريجى و پر زحمت و نيازمند بگذشت زمان بوده باشد ، ارادهء حيات بارقهء خود را زده و نتيجه را به طور صد در صد براى خود مطلوب تلقى نموده مىخواهد آن را به صورت جزئى از خود در آورد ، ولى تدريجى بودن كار و احتياج به تحمل زحمات و گذشت زمان ضربه هايى به حيات مىزند كه ناشى از انتظار حيات براى وصول به نتيجه مىباشد .\r\nبنا بر اين آن ناراحتىها كه ما آنها را ناملايمات حيات مىناميم دست از هيچ جاندار بر نخواهد داشت ، به اضافهء اين كه خاموش شدن شعلهء حيات به نوبهء خود همراه با رنج و بىچارگى است ، در صورتى كه خود طبيعت حيات اقتضاى ابديت ندارد .\r\nگروه دوم - ناملايمات روانى ، مىدانيم كه انسان تنها يك موجود زنده نيست ، بلكه با هر اصطلاحى كه بگوييم و با طرفدارى از هر مكتبى كه مورد تمايل ما است بنگريم بالاخره بايست بگوييم : انسان موجودى است زنده و داراى روان و يا داراى تشكيلات مخصوص عصبى كه او را از كرم و مور و زنبور عسل جدا ساخته و او را در اين جهان به پيش رفتهاى فكرى و علمى و صنعتى و اخلاقى و دينى نائل كرده است .\r\n","description":"","footnote":"","page_name":" 331 ","page_number":335},
  {"content":"\r\nوانگهى اگر انسان تنها يك موجود جاندارى بود ، علتى براى علوم روان شناسى و روان پزشكى و روان كاوى وجود نداشت ، بلكه همان شناسايىهاى بيولوژى و فيزيولوژى براى كشف حقيقت و تعديل آن كافى بود .\r\nاگر در گروه ناملايمات حيات و عوامل آن درست دقت كرده باشيم ، اين حقيقت براى ما روشن خواهد گشت كه عامل رنج و درد و ناراحتى جاندار عبارت بود از ظرافت و حساسيت حيات ، در صورتى كه ماده در هر شكلى كه باشد اين ظرافت و حساسيت را ندارد . روى اين مشاهدهء تجربى بايد بدانيم كه براى روان انسانى ناملايماتى بسيار شديدتر از ناملايمات حيات وجود دارد ، زيرا - خواه بگوييم روح انسانى يك موجود مستقل و حساس و ظريف است يا بگوييم روان انسانى محصول عالى حيات است كه خود آن حيات هم محصول عالى ماده مىباشد ، به هر حال در درون انسان وضعى وجود دارد كه او را فوق العاده حساستر از يك جاندار نموده است .\r\nهر چه كه اين تكامل در حيات يا روح عالىتر و رشد يافته تر باشد ، به حساسيت او افزوده خواهد شد ، در نتيجه تلخى ناملايمات روانى شديدتر از ناملايمات حيات بوده و شايد بتوان گفت نسبت ناملايمات روانى به ناملايمات حياتى نسبت ناملايمات حيات است به تغييرات در مادهء طبيعى خارج .\r\nبه همين جهت است كه مىبينيم آن افراد انسانى كه داراى روان رشد يافته هستند رنج و شكنجهء آنها عميقتر و دامنه دارتر از اشخاصى است كه تازه از قلمرو زنده گام فراتر نهاده انسان ناميده مىشوند .\r\nممكن است گفته شود : ناملايمات حيات و ناملايمات روانى اگر به آن تلخى بود كه ما مطرح كرديم ، مىبايست تاريخ همهء زندگان و انسانها تا كنون خاتمه يافته باشد . با اين حال مىبينيم كه زندگان به طور عموم و انسان به طور خصوص به زندگانى خود ادامه داده و قرون و اعصارى طولانى را پشت سر هم گذاشته‌اند .\r\nاين توهم اساسى ندارد ، زيرا - ناملايمات و تلخىهاى زندگى در جانداران به همان لحظات منحصر است كه عامل طبيعى آنها وجود دارد و ديناميسم زندگانى\r\n","description":"","footnote":"","page_name":" 332 ","page_number":336},
  {"content":"\r\nجانداران به طورى تعبيه شده است كه هنگامى كه يك درد پيش مىآيد او تنها يك كار دارد و آن مبارزه با درد و بيرون كردن آن از موجوديت خويش مىباشد ، لذا هيچ گونه فكرى نمىكند كه چرا من اين درد را متحمل شوم ؟ و هيچ مقايسه‌اى ميان لذايذ و آلام زندگانى به عمل نمىآورد تا ببيند كدام يك بر ديگرى ترجيح دارد ، اما در بارهء انسانها از نظر ديناميسم زندگانى همان جريان ناخود آگاه در مبارزه با خود تلخى و درد وجود دارد ، به اضافهء آرزوها و تخيلات و ايده ها و تجسيمات كه مىتواند براى انسان جهانى غير از جهان واقعى كه در آن قرار گرفته است بسازد و تمام آن تلخىها را براى او قابل هضم بسازد . به اضافهء اين كه براى انسان يك ايدهء با عظمت ابديت مطرح است كه مىگويد : من در اين زندگانى اگر چه با ناملايمات روبه رو هستم ، ولى اين ناملايمات به همان مقدار مرا ناراحت مىكند كه چند بوتهء خار كه در روى پلى روئيده و مزاحم عبور كننده از روى پل مىباشد و من كه بايستى از اين پل عبور كنم ، بگذار اين ناراحتى را هم هضم كنم .\r\n\r\nاى صبا امشبم مدد فرما\r\nكه سحرگه شكفتنم هوس است\r\n\r\nاين دو گروه از ناملايمات كاملًا طبيعى بوده و براى نديده گرفتن آنها مغالطه هاى زيادى لازم است .\r\nدر مقابل اين دو گروه ناملايمات متعددى داريم كه از عوامل گوناگونى سر چشمه مىگيرند ، جامع مشترك اين ناملايمات را ناراحتىهاى مصنوعى مىناميم و بعضى از اقسام آنها را بيان مىكنيم :\r\nيك - ناملايمات مصنوعى فردى ، به نظر مىرسد كه اين قسم از ناراحتىها در جانداران وجود ندارد چنان كه لذايذ مصنوعى در آنها ديده نمىشود ، بلكه لذايذ و آلام آنها مطابق مختصات طبيعى آنها است .\r\nاين انسان است كه مىتواند براى خود تجسيمات و آرزوها و اميدهايى بيافريند و در نتيجه از لذايذ مصنوعى بهره مند شود ، بنا بر اين در موقع جريان منفى روان از قبيل يأس و احساس بىهودگى ، يا خود را بالاتر از آن چه هست خيال كردن يا انتظار\r\n","description":"","footnote":"","page_name":" 333 ","page_number":337},
  {"content":"\r\nبالاتر از آن چه كه موجوديت اختيارى او ايجاب مىكند داشتن و . . . در اين صورت به گروهى از دردها و شكنجه هايى مبتلا خواهد گشت كه خود او براى خويشتن ساخته است .\r\nدو - ناملايمات مصنوعى اجتماعى ، اين گروه از ناراحتىها ناشى از ستمگرى انسانها به افراد خويشتن مىباشد ، به اين معنى اگر در شئون زندگانى انسانها حسابگرى دقيقى انجام بگيرد خواهيم ديد كه اكثر ناراحتىهاى انسانها ناشى از عوامل اجتماعى است ، مانند : زورگويى نيرومندان و هوى پرستى پيش تازان و خود پرستى اقويا ، به طور كلى مىتوانيم بگوييم : هيچ انسان آگاهى در مقابل ناملايمات طبيعى در صدد بر نمىآيد كه داد و فرياد بيش از آن چه كه همان درد طبيعى اقتضا مىكند سر بدهد و گاهى هم به پاره كردن رشتهء زندگانى عزيزش منجر شود ، بلكه اين ناملايمات مصنوعى است كه نه از درندگان و نه از زلزله ها و كوه هاى آتش فشان و سيلهاى خروشان و بيمارىها است ، بلكه دردهابى است كه از هم نوع انسانى به يك ديگر وارد مىشود . اين كه مىبينيد آن شاعر مىگويد :\r\n\r\nمرا به روز قيامت غمى كه هست اين است\r\nكه روى مردم دنيا دوباره بايد ديد\r\n\r\nيا اين كه آن ديگرى مىگويد :\r\n\r\nآن قدر بار كدورت به دلم آمده جمع\r\nكه اگر پايم از اين پيچ و خم آيد بيرون\r\nلنگ لنگان ره دروازهء هستى گيرم\r\nنگذارم كه كسى از عدم آيد بيرون\r\n\r\nيا اين قدر ناله ها كه خود جلال الدين در كتاب مثنوى در بارهء انسانها سر مىدهد ، ناشى از ناراحتىهاى طبيعى است كه مخصوص ساختمان وجودى ما است نمىباشد ، بلكه معلول همان بىچارگىها و بىنوايىهايى است كه انسانها براى يكديگر به طور مصنوعى ساخته و آنها را از خود بيگانه نموده‌اند .\r\n","description":"","footnote":"","page_name":" 334 ","page_number":338},
  {"content":"\r\n\r\n\r\n( ( 594 ) ) آدمى را فربهى هست از خيال\r\nگر خيالاتش بود صاحب جمال\r\n( ( 595 ) ) ور خيالاتش نمايد ناخوشى\r\nمىگدازد همچو موم از آتشى\r\n\r\nتأثير خيالات در زندگانى و روان انسانها\r\nدر جلد اول تا حدودى حقيقت خيال و خواص آن را توضيح داده‌ايم و در اين مورد به ذكر نكته‌اى تازه مىپردازيم :\r\nاگر روزى بخواهيم تمام رويدادهاى واقعى انسانها را تحت محاسبه در آوريم و آنها را از فعاليتهاى خيالى مغز كنار كشيده و مقدار آن را تعيين كنيم و بتوانيم واحد سنجش براى اين كار پيدا كنيم ، خواهيم ديد كه شايد يك دهم هيجانات و فعاليتهاى روانى ما روى خود واقعيات زندگى انجام نگرفته است . بزرگترين دليل اين حقيقت رواج قلمرو شعر و شاعرى در تاريخ بشريت بوده است . ما از زمان ايلياد سرودهء هومر تا شاهنامه سرودهء فردوسى و كمدى الهى اثر دانته . . . و كتابهاى شعرى امروز شاهد اين حقيقت هستيم كه زندگانى انسانها را با خيالات وصله مىكنيم ، اگر به رويدادهاى گذشته بنگريم و آنها را پوچ و نامفهوم تلقى كنيم مىگوييم : گذشته ها گذشته است و اگر آينده را بنگريم مىگوييم :\r\n\r\n« بزك نمير بهار مىآد\r\nكمبزه با خيار مىآد »\r\n\r\nمن نمىگويم : اين دو جمله به كلى نامفهوم است ، زيرا - آن جمله كه مىگويد : گذشته ها گذشته است ، مىتواند يك اصل بسيار عالى بوده و ما را از ميخكوب شدن در گذشته ها محفوظ بدارد و زنجير روزگاران كهن را از دست و پاى ما باز كند ، اما فراموش نكنيم كه حوادث و واقعيات امروزى هم از آسمان نيامده و از زمين هم نروييده است ، اين واقعيات و حوادث معلولاتى هستند كه ديروز ايجاد شده و دامنهء خود را تا امروز\r\n","description":"","footnote":"","page_name":" 335 ","page_number":339},
  {"content":"\r\nكشيده‌اند ، چنان كه اگر امروزى نباشد فردائى وجود ندارد - همچنين اگر ديروزى نبود امروزى به وجود نمىآمد ، اين است حقيقت . بگذاريد سودا گران انسانها براى ما بدون انديشه بحث نسل آينده را مطرح بسازند . مثل اين كه امروزىها چوب خشكى هستند كه در جنگل بىفايده مانده‌اند به هر حال گذشته مىتواند به دو قسم مطرح شود : يكى براى ميخكوب كردن در زمانى كه لحظات خود را با گروهى از مختصات سپرى كرده است و ديگرى براى شناسايى علل و بهره بردارى از معلولات آن براى امروز و فردا . اما جمله‌اى كه مىگويد : « بزك نمير بهار مىآد « اين هم دو قيافهء بسيار متمايز دارد : يكى اين كه هرگز نگذاريد خورهء يأس موجوديت شما را تباه سازد و اين حقيقت عالىترين حقيقتى است كه مىتوان آن را به عنوان موتور زندگانى نام برد . ديگرى اين است كه آينده قوانين خود را عوض مىكند ، مثلا اگر امروز مرد براى خوردن نان احتياج به كار دارد ، روزى فرا مىرسد كه نان از آسمان به دهان مىافتد روزى فرا مىرسد كه بدون اين كه بيلى به دست بگيريم يا ماشينهاى مخصوص كشاورزى را به حركت در بياوريم ناگهان همه جا پر از گندم و جو و سر درختى مىگردد امروز كه مىتوانيم ظلمى را از كسى دفع كنيم بنشينيم كه روزى فرا خواهد رسيد كه ستمكاران ناگهان به فرشته هاى ملكوتى تبديل خواهند گشت و دروگران انسانها داسهاى خود را در خانه هاى خود دفن خواهند كرد اين است آن قيافهء هولناك سقوط ملتها .\r\n","description":"","footnote":"","page_name":" 336 ","page_number":340},
  {"content":"\r\n\r\n\r\n( ( 602 ) ) آن يكى در چشم تو باشد چو مار\r\nهم وى اندر چشم آن ديگر نگار\r\n\r\nاين ديده گان طبيعى ما است كه گاهى مار و گاهى نگار مىسازد\r\nبا نظر ابتدايى از اين بيت به بعد مطلب از مضامين قبلى جدا مىشود و به نظر مىرسد كه ارتباطى با يكديگر ندارند ، زيرا - مضامين قبلى مربوط به محسنات صبر و شكيبايى است ، در صورتى كه از اين بيت به بعد نسبى بودن زشتىها و زيبايىها مطابق اختلاف ديدها مطرح مىگردد ، ولى ممكن است مقصود جلال الدين از ابيات مزبوره بيان ضررهاى بىصبرى و شتابزدگى در قضاوت باشد - يعنى مىگويد : تو بدون دقت و با شتابزدگى كه براى كشف واقعيات ضرر دارد نگار زيبا را مانند مار مىبينى ، در صورتى كه شخص ديگر كه با صبر و تحمل به واقع دست يافته است او را نگار محبوب مىبيند و ممكن است مقصود اين باشد كه افراد انسانى داراى جهات مختلف مىباشند ، بعضى از اين جهات زشت و بعضى ديگر زيبا مىباشد ، اما تو كه تمام موجوديت انسانى را مورد توجه قرار نمىدهى و تنها يك قيافه از صدها نمود او را بينى ، مىگويى : مثلا زشت است يا كافر است و كس ديگرى مانند تو تنها يك قيافهء خوب او را مىبيند و مىگويد : نيكو است يا مؤمن است ، در صورتى كه اگر درست دقت كنيم خواهيم ديد : يك فرد انسانى داراى قيافه هاى گوناگونى است و اين ما هستيم كه تنها از يك يا چند جهت او را ملاحظه كرده و مطابق همان ملاحظهء محدود در بارهء او داورى مىكنيم . اين گونه تجاوز از اعتدال و انحراف از قضاوت عادلانه ، ناشى از خيالات بىاساس ما بوده و اين همه قضاوتهاى يك جانبه معلول فعاليتهاى ديده گان فرعى و محدود ما است .\r\n\r\nگفت يزدانت فمنكم مؤمن\r\nباز منكم كافر گبر كهن\r\n\r\nظاهر اين آيه اين است كه افراد انسانها به دو گروه تقسيم مىگردند : مؤمن و كافر ،\r\n","description":"","footnote":"","page_name":" 337 ","page_number":341},
  {"content":"\r\nولى اين معنا با مقصود جلال الدين انطباق ندارد ، زيرا جلال الدين هر يك از افراد انسانى را مىخواهد داراى جهات مختلف معرفى كند ، مگر اين كه بگوييم : مقصود جلال الدين از انسانها يك واحد حقيقى است كه اصالت پشت پرده‌اى با او بوده و بقيهء افراد انسانى مانند سايه هاى آن هستند و آن واحد حقيقى داراى جهات گوناگون است ، اما با قطع نظر از آيه‌اى كه مورد استشهاد جلال الدين است مطلبى را كه در صدد اثبات آنست با شواهد ديگر مىتوان تأييد نمود ، زيرا - اختلاف ديدها كه واقعيات را گوناگون نشان مىدهد ، از نظر منطق عقلانى و مشاهدات تجربى قضيهء روشنى است .\r\n\r\nاز خيال بد مر او را زشت ديد\r\nچشم فرع و چشم اصلى ناپديد\r\n\r\nعملى كه حواس ظاهرى و طبيعى ما انجام مىدهد مطابق خواص خود و عوامل خارجى معين صورت مىگيرد ، اما مىدانيم كه به اضافهء اين فعاليت ، خود موضوعات خارجى براى افراد انسانى بسيار مختلف و رنگارنگ است ، اين رنگارنگى موضوعات از كجا ناشى مىشود ؟ در بعضى فلسفه هاى جديد گفته مىشود : واحدها و دريافتدرونى شخصى هر فرد است كه كيفيتهاى من را در خارج منعكس مىسازد . به همين جهت است كه زيبايىها ، زشتىها ، خوبىها و بدىها در مرحلهء نهايى با همان دريافتهاى درونى ( نه با نگاه چشمها و شنيدن گوشها ) مشخص مىگردد ، اين دريافتهاى درونى را جلال الدين چشم اصلى ناپديد مىنامد . البته ممكن است بگوييم : مقصود جلال الدين از چشم اصلى ناپديد ما فوق آن واحدها و دريافتهاى درونى مىباشد و آن همان نورانيت و بينايى است كه با تأديب نفس نمودار مىشود ، ولى بنا بر اين نبايستى در ديدگاه ها اختلافى پيدا شود ، مگر اين كه بگوييم : چون هر يك از انسانها از نظر روحى جهان مستقلى است ، اختلاف ناشى از واقعيت پشت پرده غير از اختلافات ناشى از محدوديت حواس و نسبى بودن فعاليت آنها است .\r\n","description":"","footnote":"","page_name":" 338 ","page_number":342},
  {"content":"\r\n\r\n\r\n( ( 599 ) ) آن فرح آيد ز ايمان در ضمير\r\nضعف ايمان نااميدى و زحير\r\n\r\nشادى از روى ايمان غير از شادى از روى خيالات است\r\nايمان و خيالات در يك چيز شركت دارند و آن اين است كه ممكن است هر دو به موضوعاتى متعلق شوند كه در حال حاضر محسوس و قابل تطبيق به واقعيات نيستند . مثلا ايمان باعث مىشود كه انسان به زحمات و شكنجه تن در دهد ، براى اين كه ايده آل او حكم كرده است كه براى رسيدن به هدف بايستى زحمات و از خود گذشتنهايى را تحمل نمايد ، آن هدف مثلًا رفاه اجتماعى انسانها است ، ولى رفاه اجتماعى انسانها پديده‌اى است كه شايد به گذشت ساليان طولانى و تحمل هزاران برابر زحمت فعلى نيازمند بوده باشد و اين ايمان است كه تحمل ناگوارىهاى فعلى را براى انسان گوارا مىسازد .\r\nخيالات هم به همين شكل نمودهايى را كه از واقعيت به هيچ وجه برخوردار نيستند براى انسان تجسيم كرده و انسان را به تحمل زحمت و مشقت وادار مىسازد ، اما تفاوت ميان اين دو خيلى زياد و روشن است ، زيرا - مرد با ايمان در عين حال كه مىداند نتيجهء كار و كوشش و فعاليتهاى عضوى و مغزى او نتيجهء فعلى و محسوس و معمولى را در بر ندارد ، با اين حال چون ايمان به ايده آل و هدف جزء ذات او گشته است ، در حقيقت او با كوشش در راه بر آوردن آرمانهاى مورد ايمان خويش به نتايج فورى مىرسد ، زيرا مىداند كه همهء اين فعاليتها بدون فاصله در شخصيت و اعماق روح او نقش مىبندد كه واقعيتها را براى او امكان پذير مىسازد . خلاصه واقعياتها براى انسان با ايمان دو قيافهء فيزيكى و روانى دارد ، اگر از نظر فيزيكى قابل لمس نباشد از نظر روانى وجود آن محقق شده است .\r\nاما در فعاليتهاى خيالى ، اگر خود خيال كننده كوچكترين توجه داشته باشد ، يقين\r\n","description":"","footnote":"","page_name":" 339 ","page_number":343},
  {"content":"\r\n\r\nخواهد كرد كه انديشه هاى او پا در هوا بوده و اساسى ندارد و او خود را به يك عده رژه هاى واحدهاى مغزى دل خوش كرده است كه ممكن است تا آخر عمر حتى يك صدم آنها هم جامهء واقعيت نپوشد و به عبارت اصطلاحىتر : او به بازيگرى مصنوعى خود كاملًا توجه دارد ، در صورتى كه مرد با ايمان لذت واقعى رشد روانى خود را مىچشد .\r\n\r\n( ( 612 ) ) تو مكانى اصل تو در لا مكان\r\nاين دكان بر بند و بگشا آن دكان\r\n( ( 613 ) ) شش جهت مگريز زيرا در جهات\r\nشش در است و شش دره مات است و مات\r\n\r\nبىهوده در پهنهء جهان داراى بعد ، خود را سر گردان مساز ، براى آگاهى به جهان داراى بعد ، خروج از جهان بعد لازم است\r\nشايد اين حقيقت را كه جلال الدين در كتاب مثنوى بيش از ده بار گوشزد كرده است ، براى اشراف و آگاهى و بهره بردارى واقعى از يك موضوع ، بيرون بودن از موضوع مفروض حتمى است - چه قدر حقيقت اساسى است ، زيرا - مىدانيم كه ماهى براى ابد نخواهد دانست كه آب چيست . شما كه در اطاق نشسته‌ايد تمام درون و بيرون اطاق را نخواهيد ديد و در نتيجه بهره بردارى شما از اطاق نسبى خواهد بود .\r\nشما مادامى كه در اين قلمرو مكانى اسير شده‌ايد ، مادامى كه در اين جهان داراى بعد غوطه مىخوريد ، به هيچ وجه گمان نكنيد كه بتوانيد از جهان بعد و امتداد و كميت و به طور كلى از بن بست محدوديت گامى فراتر بگذاريد .\r\nهر كجا برويد با ديوار خشن بعد و امتداد روبه رو گشته و بالاخره با دست تهى به همان نقطهء قرارگاه اولى خواهيد برگشت و اگر بر نگرديد در همان بن بستها حيران و مات و سر گردان دور خود حركت خواهيد كرد ، به همين جهت است كه هرگز از رحمت ديدار\r\n","description":"","footnote":"","page_name":" 340 ","page_number":344},
  {"content":"\r\n\r\nخداوندى بهره مند نخواهيد گشت ، زيرا :\r\n\r\nعاشق به جهان در طلب جانان است\r\nمعشوق برون ز حيّز امكان است\r\nنايد به مكان آن ، نرود اين ز مكان\r\nاين است كه درد عشق بىدرمان است\r\n\r\nاما هرگز مگو من جسمانى و من كه مانند ماهى در آب غوطه ورم چگونه مىتوانم از جسمانيت بالاتر رفته و يا مانند ماهى از آب كنار افتاده ، به آب و ما وراى آن نظاره نمايم ؟ اين توهم يأسآور شما بسيار فاسد است .\r\nناصر خسرو قباديانى مىگويد :\r\n\r\nنفس ما بر آسيا كى پادشا گشتى چنين\r\nگرنه نفس مردمى از كل خويش اجزاستى\r\n\r\nما مىتوانيم در هر صحنه از صحنه هاى دانش قضاياى كلى را كشف كنيم ، مثلا مىگوييم : جهان طبيعت از جرم و انرژى تشكيل يافته است . در جهان طبيعت قانون عليت به معناى عمومى آن حكمفرما است . آيا شما مگر توانسته‌ايد تمام جهان را در مقابل روى خود بر نهيد تا بتوانيد اين حكم كلى را صادر كنيد ؟ آرى اين انسان است ، با اين كه مانند ماهى در آب غوطه ور است ، اين قدرت را كه ناشى از شعاع الهى در موجود انسانى است دارا مىباشد كه مىتواند به وسيلهء آن به جهان هستى آگاه و آن را زير پاى مغز و روان خود قرار بدهد .\r\nتفسير ابيات\r\nشخص فقير و بىخانمانى در زندان زير زنجير گرانبار زندانى و گرفتار بود و امانى براى رهايى نداشت ، اما اين زندانى داراى خصوصيت عجيبى بود - خوردنىهاى زندانيان بىچاره را مىربود و مىخورد و براى كسى توانايى نمانده بود كه نان خود را بخورد ، زيرا - او همين كه يك لقمه نان مىديد ربوده و مىبلعيد .\r\nآرى هر كس كه از رحمت الهى سير نشود او همواره اگر چه سلطان دهر باشد بالاخره گرسنه و حريص مىباشد .\r\nاين زندانى مروت و انصاف را كنار گذاشته بود تا آن جا كه آن زندان از دست\r\n","description":"","footnote":"","page_name":" 341 ","page_number":345},
  {"content":"\r\nاين نان ربا مانند دوزخ گشته بود .\r\nزندانيان بىنوا با اين كه در گوشه‌اى از زندان قرار گرفته بودند و به گمان خود از ناملايمات اجتماعات تا حدودى رهايى پيدا كرده بودند ، با اين حال در زندان اسير اين آفت درد آگين گشته بودند . تو هر گوشه‌اى را براى خود انتخاب كنى يقين بدان كه بدون وحشى و بدون دام نخواهد بود .\r\nتنها يك خلوتگاه وجود دارد كه مىتواند انسان را از درد و شكنجه بىپايان روزگار نجات بدهد و آن خلوتگاه انس با خدا است . گوشهء اين جهان كه به طور ناچار در آن گام گذاشته‌ايم بدون از دست دادن مزايايى به عنوان مزد و پا گشايى نخواهد بود .\r\nسوگند به خدا ، اگر در سوراخ موش پنهان شوى ، بالاخره گربه‌اى پيدا خواهد شد ، تو را با چنگال خويش زير و زبر خواهد كرد . بنا بر اين بيا و وضع روانى خود را اصلاح كن كه اگر وضع روانى خويش را اصلاح نموده و در راه رشد آن گام بردارى بدون ترديد فعاليتهاى نفسانى تو به اين تلخىها پاسخ خواهد گفت ، زيرا - خيالات است كه مىتواند به طور مستقيم از حيث زشتى و زيبايى در زندگانى تو اثر واقعى داشته باشد .\r\nاگر تو را در ميان حيوانات موذى از قبيل مار و كژدم جاى دهند ، ولى خداوند در مغز تو فعاليتهاى خوشى را ايجاد كند همان مار و كژدم موذى با تو مأنوس خواهند گشت زيرا - آن خيال ربانى تو روان مانند كيميا مىكند كه به هر مسى بزنى آن را طلا مىسازد .\r\nهيچ مىدانى كه صبر و تحمل چرا شيرين و مطلوب است ؟ چون براى وصول به هدف صبر و تحملى را كه پيدا كرده‌اى به جهت آن خيال و آرزوى وصول به هدف است كه همواره تو را سر سبز و خرم مىنمايد .\r\nايمان تو به هدف باعث مىشود فرح و شادمانى دل تو را پر كرده و تو را شادمان نگه دارد ولى اگر ايمان تو ضعيف باشد و به رويدادهاى موقت و زود گذر قناعت بورزى ، نااميدى و دل دردى نصيب تو خواهد كرد . مىدانى كه نسبت صبر به ايمان نسبت سر به بدن است ؟\r\n","description":"","footnote":"","page_name":" 342 ","page_number":346},
  {"content":"\r\nپيامبر ما فرموده است : هر كس كه صبر ندارد ، ايمان ندارد . ايمان انسانى در قلب او شادمانى توليد مىكند ، در صورتى كه بىايمانى همواره انسان را با نوميدى و يأس همراه مىسازد .\r\nاين بىصبرىها و شيفتگى به خيالات باعث مىشود كه در بارهء حقايق و انسانها هميشه قضاوت يك جانبه كنى ، به طورى كه فردى در نظر تو مانند مار مىنمايد ، در صورتى كه همان فرد از ديدگاه كسى ديگر نگار محبوبى است . چرا چنين گمان مىكنى ؟ زيرا - چشمان تو تنها كفر او را مىبيند ، ولى در چشم دوست ايمان او جلوه كرده است .\r\nآرى همان شخص كه مورد قضاوتهاى گوناگون شما قرار گرفته است ، داراى قيافه هاى مختلف است ، گاهى مانند ماهى و گاهى مانند تور ماهى است . نيمى از او مومن است و نيم ديگرش كافر ، قيافهء حرص و طمع دارد و قيافهء صبر و شكيبايى .\r\nچنان كه خداى تو مىگويد : ما مردم را آفريديم و آنها مومن دارند و كافر . مانند آن گاوى كه پوست او دو رنگ دارد : رنگ سياه و رنگ سفيد ، كسى كه از رنگ سياه تنفر دارد - هنگامى كه رنگ سياه گاو را مىبيند او را مردود مىسازد و بالعكس آن كسى كه از آن رنگ خوشش مىآيد آن را مىپذيرد و از تماشايش لذت مىبرد .\r\nجمال يوسف عليه السلام به برادرانش اسباب نفرت ، ولى همان جمال نور ديده گان پدرش يعقوب عليه السلام بوده است .\r\nچرا اين دو ديد متفاوت هستند ؟ براى اين كه واحدهاى درونى آنها با يكديگر متفاوت مىباشند . ديده گان طبيعى شما واقعيات را آن چنان نشان خواهد داد كه ديده گان واقعى شما مىخواهد . يعنى در درون ما اصول و واحدهايى در امتداد زندگانى اندوخته مىشود و ما مطابق آن واحدها و اصول زشتىها و زيبايىها را تعيين مىكنيم .\r\nكمى دقت كنيد و بدانيد كه اين چشم ظاهرى طبيعى وسيله‌اى براى فعاليت همان ديده گان واقعى است ، تا آن ديده گان چه بخواهند .\r\nاين چشمان ظاهرى سايهء ديده گان اصلى هستند ، اما مىدانى كه هنگامى كه خود اصل پا به ميان بگذارد براى فرع اعتبار و ارزشى وجود نخواهد داشت ؟ تو يك\r\n","description":"","footnote":"","page_name":" 343 ","page_number":347},
  {"content":"\r\nموجود مكانى هستى ، تو اسير همين حواس طبيعى محدود بين مىباشى ، با اين وصف چگونه در صدد بر مىآيى كه با واقعيات آن هم در حد نهايى آنها در تماس باشى ؟ به خود بيا و دقت كن ريشهء اساسى تو در لا مكان است ، دكان بازيهاى محدود حواس را بر چين و بساط صحنهء لا مكانى را در مقابل ديده گان خود بگستران ، بىهوده خود را در دويدن به اين سو و آن سوى جهان بعد دار خسته و درمانده مكن ، تو نمىدانى كه اين جهان بعد ششدرى است كه راه رهايى ندارد و تنها نتيجهء فعاليت شما مات و متحير ماندن در ششدر خواهد گشت .\r\nاين سخن پايان پذير نيست ، برويم سوى زندان كه زندانيان بىچاره از دست آن زندانى پر خور در ناله و فرياد هستند .\r\n","description":"","footnote":"","page_name":" 344 ","page_number":348},
  {"content":"\r\n\r\nشكايت كردن اهل زندان پيش وكيل قاضى از دست آن مفلس\r\n\r\n( ( 614 ) ) با وكيل قاضى ادراكمند\r\nاهل زندان در شكايت آمدند\r\n( ( 615 ) ) كه سلام ما به قاضى بر كنون\r\nباز گو آزار ما زين مرد دون\r\n( ( 616 ) ) كاندرين زندان بماند او مستمر\r\nياوه تاز و طبل خوار است و مضر\r\nمرد زندانى نيابد لقمه اى\r\nور به صد حيلت گشايد طعمه اى\r\nدر زمان پيش آيد آن دوزخ گلو\r\nحجتش اينكه خدا گفته كلوا\r\n( ( 617 ) ) چون مگس حاضر شود در هر طعام\r\nاز وقاحت بىصلا و بىسلام\r\n( ( 618 ) ) پيش او هيچ است لوت شصت كس\r\nكر كند خود را اگر گوييش بس\r\n( ( 621 ) ) زين چنين قحط سه ساله داد داد\r\nظل مولانا ابد پاينده باد\r\n( ( 622 ) ) گو ز زندان تا رود اين گاو ميش\r\nيا وظيفه كن ز وقفى لقمه ايش\r\n( ( 623 ) ) اى ز تو خوش هم ذكور و هم اناث\r\nداد كن المستغاث المستغاث\r\n( ( 624 ) ) سوى قاضى شد وكيل با نمك\r\nگفت با قاضى شكايت يك به يك\r\n( ( 625 ) ) خواند او را قاضى از زندان به پيش\r\nپس تفحص كرد از اعيان خويش\r\n( ( 626 ) ) گشت ثابت پيش قاضى آن همه\r\nكه نمودند از شكايت آن رمه\r\n( ( 627 ) ) گفت قاضى خيز زين زندان برو\r\nسوى خانهء مرده ريگ خويش شو\r\n( ( 628 ) ) گفت خان و مان من احسان توست\r\nهمچو كافر جنّتم زندان توست\r\n( ( 629 ) ) گر ز زندانم برانى تو بردّ\r\nخود بميرم من ز درويشى و كد\r\n( ( 630 ) ) همچو ابليسى كه مىگفت اى سلام\r\nرب انظرنى الى يوم القيام\r\n( ( 631 ) ) كاندرين زندان دنيا من خوشم\r\nتا كه دشمن زادگان را مىكشم\r\n( ( 632 ) ) هر كه او را قوت ايمانى بود\r\nوز براى زاد ره نانى بود\r\n( ( 633 ) ) مىستانم گه به مكر و گه به ريو\r\nتا بر آرند از پشيمانى غريو\r\n( ( 634 ) ) گه به درويشى كنم تهديدشان\r\nگه به زلف و خال بندم ديدشان\r\n( ( 635 ) ) قوت ايمانى در اين زندان كم است\r\nو آنچه هست از قصد اين سگ در خم است\r\n\r\n","description":"","footnote":"","page_name":" 345 ","page_number":349},
  {"content":"\r\n\r\n\r\n( ( 636 ) ) از نماز و صوم و صد بىچارگى\r\nقوت ذوق آيد بر او يك بارگى\r\n( ( 637 ) ) استعيذ الله من شيطانه\r\nقد هلكنا آه من طغيانه\r\n( ( 638 ) ) يك سگ است و در هزاران مىرود\r\nهر كه در وى رفت او آن مىشود\r\n( ( 639 ) ) هر كه سردت كرد مىدان كاو در اوست\r\nديو پنهان گشته اندر زير پوست\r\n( ( 640 ) ) چون نبايد صورت آيد در خيال\r\nتا كشاند آن خيالت در و بال\r\nاز خيالات تو مىآيد بلا\r\nچون خيالت فاسد آمد جا به جا\r\n( ( 641 ) ) گه خيال فرجه و گاهى دكان\r\nگه خيال علم و گاهى خان و مان\r\nگه خيال مكسب و سوداگرى\r\nگه خيال ماجرا و داورى\r\nگه خيال نقره و فرزند و زن\r\nگه خيال مفرش و گاهى فراش\r\nگه خيال آسيا و باغ و راغ\r\nگه خيال ميغ و ماغ و ليغ و لاغ\r\nگه خيال آشتى و جنگها\r\nگه خيال نامها و ننگها\r\nهين برون كن از سر اين تخييلها\r\nهين بروب از دل چنين تبديلها\r\n( ( 642 ) ) هان بگو لا حولها اندر زمان\r\nاز زبان تنها نه بل از عين جان\r\n\r\nآيه\r\n« كُلُوا مِمَّا رَزَقَكُمُ الله حَلالًا طَيِّباً 5 : 88 . . . » ( 1 )  ( از آن چه كه خدا بشما روزى كرده است حلال و پاك بخوريد ) .\r\n« قالَ أَنْظِرْنِي إِلى يَوْمِ يُبْعَثُونَ 7 : 14 . » ( 2 )  [ شيطان گفت 
  ] : ( اى خداى من ، مرا تا روزى كه اولاد آدم مبعوث خواهند شد مهلت بده ) .\r\n« اَلشَّيْطانُ يَعِدُكُمُ اَلْفَقْرَ 2 : 268 . . . » ( 3 )  ( شيطان شما را تهديد به فقر مىكند . )\r\n","description":"","footnote":" ( 1 ) سوره مائده ، آيهء 88 . .  ( 2 ) سوره اعراف ، آيهء 14 . .  ( 3 ) سوره بقره ، آيهء 268 . . ","page_name":" 346 ","page_number":350},
  {"content":"\r\n\r\n\r\nروايت\r\n« الدنيا سجن المؤمن و جنه الكافر . » ( 1 )  ( دنيا زندان مومن و بهشت كافر است )\r\nتفسير ابيات\r\nاهل زندان در بارهء آن زندانى مفلس با وكيل قاضى شكايتها كردند و گفتند كه سلام ما را بقاضى برسان و آزارى كه ما از اين مرد پست مىبريم باز گو كن و بگو : اين مرد پست مدتى است در زندان مانده ، كارش ياوه سرايى و پر خورى و ضرر رساندن است ، هيچ يكى از زندانيان لقمه‌اى پيدا نمىكند مگر اين كه اين مفلس پست با صد حيله از دست او آن لقمه را مىربايد . او كه گلويش مانند دوزخ است همواره هل من مزيد مىگويد .\r\nبا ديدن يك لقمه نان در پيش زندانى ، مىآيد و براى خود استدلالى هم مىكند و مىگويد خدا فرموده است : بخوريد اين شخص درست مانند مگسها است كه بدون اجازه و سلام با تمام وقاحت سر غذا حاضر مىشوند و مىخورند .\r\nشكم بارگى اين مرد به آن اندازه است كه مىتواند غذاى شصت مرد را بخورد و اگر هم بخواهى بگويى بس است گوشش را كر كرده و نمىشنود . داد از اين قحطى سه ساله كه اين مرد مفلس در زندان ايجاد كرده است . به داد ما برس اى مولانا كه سايه تو بر سر ما پاينده باد .\r\nدستور بده اين گاو ميش از زندان بيرون رود ، يا يك مقررى ديگر كه به شكم اين مفلس كفايت كند تعيين فرماى و داد ما را از اين مفلس پست بگير ، اى قاضى كه همهء مردم از زن و مرد در سايهء قضاوتهاى دادگرانهء تو در خوشى بسر مىبرند ، مىخواهيم پناهندهء تو باشيم .\r\nوكيل سوى قاضى مىرود و جريان شكايت زندانيان را باز گو مىكند . قاضى آن\r\n","description":"","footnote":" ( 1 ) پاورقى نثر مثنوى ، ج 2 ، ص 39 . . ","page_name":" 347 ","page_number":351},
  {"content":"\r\nمرد مفلس را بسوى خود خوانده و از مردمى كه به آنان اطمينان داشت وضع مفلس را رسيدگى كرد و تمام شكايتهائى را كه مردم به وكيل نموده و او به قاضى باز گو كرده بود ثابت گشت .\r\nقاضى به مفلس گفت : برخيز از اين زندان بيرون شو و بخانهء ارثى خود برو . مفلس گفت : خانمان من احسان و فضل تست ، اين زندان كه من در آن زندانى شده‌ام براى من بهشت است چونان كه اين زندان دنيا براى كفار بهشت است . اگر امروز مرا از زندان بيرون كنى ، فقر و تلاش طاقت فرسا مرا خواهد كشت . من از تو آن مهلت را مىخواهم كه شيطان از خدا مىخواست . شيطان مهلت را از خدا مىخواست ، دليلش اين بود كه من مادامى كه در اين دنيا فرزندان دشمنم ( آدم ) را اغوا مىكنم ، خيلى خوشحالم . در اين زندان كه من هستم كسى كه زاد و توشه و غذائى پيدا مىكند و مىتواند براى خويش نيروى ايمانى پيدا كند با حيله و مكر و مشتبه ساختن از دستش مىگيرم تا از كرده هاى خود كه باعث افتادن در زندان شده است پشيمان شود .\r\nمانند آن شيطان كه انسانها را گاهى با فقر و بىنوايى مىترساند گاهى آنها را فريفته ى خط و خال زيبا رويان مىسازد .\r\nآرى در اين دنيا كه سر تا سر آن را جلوه هاى ماده و شهوت فرا گرفته است ، ايمان بسيار كم است و همين ايمان كم هم غالبا با مخاطرات روبرو است ، زيرا - اين شيطان سگ صفت در كمين آن است .\r\nاو از اين نمازها و روزه هاى كوركورانه و اعتيادى و صدها بىچارگى ديگر كه برايش ذوق آور است لذت مىبرد اما نمىداند كه شيطان در كمين خوابيده است . خداوندا به تو پناه مىبريم از طغيانگريهاى شيطان . با اين كه شيطان يك موجود است اما در درون همهء انسانها راه دارد و شيطان در درون هر كس راه بيابد آفت جان او مىشود تا جايى كه سر تا پاى خود انسان آفت مىگردد .\r\nدر بارهء انسانها تامل كن ، هر كس را كه ديدى تو را از راه حق و حقيقت منحرف ساخته و به آن راه سرد و بىميل مىكند ، بدان كه شيطان در درون او راه يافته است .\r\n","description":"","footnote":"","page_name":" 348 ","page_number":352},
  {"content":"\r\nنفوذ شيطان در روان انسانى آن اندازه است كه اگر نتواند مجسم شده و تو را بفريبد ، در صورت خيالات در مغز تو جاى مىگيرد ، تا همان خيالات كه شكل خيالى شيطان است تو را در و بال و گناه غوطه ور سازد . اگر خيالات تو فاسد شود بلاها از خيالات تو نمودار خواهد گشت . اين خيالات از اين قبيل است :\r\nخيال رهايى از ناراحتىها ، سوداگرى ، داشتن خانمان ، كسب ، ماجراها و جالبيت نقره و فرزند و زن و خيالات اضافى و اندوهبار و خيال كالا و پوشاكهاى با ارزش و رختخواب و فرش و آسياب و باغ و دشت و . . . گاهى به طمع آب در خيال ابر بارانى و گاهى براى شكم پرورى در انديشهء پرنده آبى كه گوشت دارند . گاهى در خيالات پست و شوخى ، گاهى در خيال صلح و گاهى در خيال جنگ و گاهى در خيال نام و گاهى در خيال ننگ . بيا اين خيالات را از مغز خويشتن دور كن ، اين دل را كه جايگاه تابش انوار الهى است از اين خيالات تهى بدار . از ته دل نه با زبان تنها بگو : لا حول و لا قوه الا بالله .\r\n","description":"","footnote":"","page_name":" 349 ","page_number":353},
  {"content":"\r\n\r\nتتمهء قصهء مفلس زندانى با قاضى\r\n\r\n( ( 643 ) ) گفت قاضى مفلسى را وانما\r\nگفت اينك اهل زندانت گوا\r\n( ( 644 ) ) گفت ايشان متهم باشند چون\r\nمىگريزند از تو مىگريند خون\r\n( ( 645 ) ) وز تو مىخواهند تا هم وارهند\r\nزين غرض باطل گواهى مىدهند\r\n( ( 646 ) ) جمله اهل محكمه گفتند ما\r\nهم بر ادبار و بر افلاسش گوا\r\n( ( 647 ) ) هر كه را پرسيد قاضى حال او\r\nگفت مولا دست از اين مفلس بشو\r\n( ( 648 ) ) گفت قاضى كش بگردانيد فاش\r\nگرد شهر او مفلس است و بس قلاش\r\n( ( 649 ) ) كو به كو او را منادىها كنيد\r\nطبل افلاسش عيان هر جا زنيد\r\n( ( 650 ) ) هيچ كس نسيه نبفروشد به دو\r\nقرض ندهد هيچ كس او را تسو\r\n( ( 651 ) ) هر كه دعوى آردش اينجا به فن\r\nهيچ زندانش نخواهم كرد من\r\n( ( 652 ) ) پيش من افلاس او ثابت شده است\r\nنقد و كالا نيستش چيزى به دست\r\n( ( 653 ) ) آدمى در حبس دنيا ز ان بود\r\nتا بود كافلاس او ثابت شود\r\n( ( 654 ) ) مفلسىّ ديو را يزدان ما\r\nهم منادى كرد در قرآن ما\r\n( ( 655 ) ) كاو دغا هم مفلس است و بد سخن\r\nهيچ با او شركت و سودا مكن\r\n( ( 656 ) ) ور كنى او را بهانه آورى\r\nمفلس است او صرفه از وى كى برى\r\n( ( 657 ) ) حاضر آوردند چون فتنه فروخت\r\nاشتر كُردى كه هيزم مىفروخت\r\n( ( 658 ) ) كُرد بىچاره بسى فرياد كرد\r\nهم موكل را به دانگى شاد كرد\r\n( ( 659 ) ) اشترش بردند از هنگام چاشت\r\nتا شب و افغان او سودى نداشت\r\n( ( 660 ) ) بر شتر بنشست آن قحط گران\r\nصاحب اشتر پى اشتر دوان\r\n( ( 661 ) ) سو به سو و كو به كو مىتاختند\r\nتا همه شهرش عيان بشناختند\r\n( ( 662 ) ) پيش هر حمام و هر بازارگه\r\nكرده مردم جمله در شكلش نگه\r\n( ( 663 ) ) ده منادىگر بلند آوازيان\r\nترك و كُرد و روميان و تازيان\r\n\r\n","description":"","footnote":"","page_name":" 350 ","page_number":354},
  {"content":"\r\n\r\nجملگى آوازها برداشته\r\nكاين همه تخم جفاها كاشته\r\nبىنوايى بد ادايى بىوفا\r\nنان ربايى نر گدايى بىحيا\r\n( ( 664 ) ) مفلس است و اين ندارد هيچ چيز\r\nقرض ندهد كس مر او را يك پشيز\r\n( ( 665 ) ) ظاهر و باطن ندارد حبّه اى\r\nمفلسى قلبى دغايى دبّه اى\r\n( ( 666 ) ) هان و هان با او حريفى كم كنيد\r\nچون كه او آيد گره محكم زنيد\r\n( ( 667 ) ) ور به حكم آريد اين پژمرده را\r\nمن نخواهم كرد زندان مرده را\r\n( ( 668 ) ) خوش دم است و او گلويش بس فراخ\r\nبا شعار نو دثار شاخ شاخ\r\n( ( 669 ) ) گر بپوشد بهر مكر آن جامه را\r\nعاريه است آن تا فريبد عامه را\r\n( ( 670 ) ) حرف حكمت بر زبان ناحكيم\r\nحليه هاى عاريت دان اى سليم\r\n( ( 671 ) ) گر چه دزدى جامه‌اى پوشيده است\r\nدست تو چون گيرد آن ببريده دست\r\n( ( 672 ) ) چون شبانگه از شتر آمد به زير\r\nكُرد گفتش منزلم دور است و دير\r\n( ( 673 ) ) بر نشستى اشترم را از پگاه\r\nجو رها كردم كم از اخراج كاه\r\n( ( 674 ) ) گفت تا اكنون چه مىگرديم پس\r\nهوش تو كو ؟ نيست اندر خانه كس\r\n( ( 675 ) ) طبل افلاسم به چرخ سابعه\r\nرفت و تو نشنيده‌اى اين واقعه\r\n( ( 676 ) ) گوش تو پر بوده است از طمع خام\r\nپس طمع كر مىكند گوش اى غلام\r\n( ( 677 ) ) تا كلوخ و سنگ بشنيد اين بيان\r\nمفلس است و مفلس اين قلتبان\r\n( ( 678 ) ) تا به شب گفتند و در صاحب شتر\r\nبر نزد كاو از طمع پر بود پر\r\n( ( 679 ) ) هست بر سمع و بصر مهر خدا\r\nدر حجب بس صورت است و بس صدا\r\n( ( 680 ) ) آن چه او خواهد رساند آن به گوش\r\nاز سماع و از بشارت وز خروش\r\n( ( 683 ) ) گر چه تو هستى كنون غافل از آن\r\nوقت حاجت حق كند آن را عيان\r\n( ( 684 ) ) گفت پيغمبر كه يزدان مجيد\r\nاز پى هر درد درمان آفريد\r\nگر چه درمان جويى و گويى به جان\r\nكى خدا درمان كار من رسان\r\n( ( 685 ) ) ليك ز ان درمان نبينى رنگ و بو\r\nبهر درد خويش بىفرمان او\r\n\r\n","description":"","footnote":"","page_name":" 351 ","page_number":355},
  {"content":"\r\n\r\n\r\n\r\n\r\n( ( 682 ) ) كون پر چاره است و هيچت چاره نى\r\nتا كه نگشايد خدايت روزنى\r\n( ( 686 ) ) چشم را اى چاره جو در لا مكان\r\nهين بنه چون چشم كشته سوى جان\r\n( ( 687 ) ) اين جهان از بىجهت پيدا شده است\r\nكه ز بىجايى جهان را جا شده است\r\n( ( 688 ) ) باز گرد از هست سوى نيستى\r\nگر تو از جان طالب موليستى\r\n( ( 689 ) ) جاى دخل است اين عدم از وى مرم\r\nجاى خرج است اين وجود بيش و كم\r\n( ( 690 ) ) كارگاه صنع حق چون نيستيست\r\nجز معطَّل در جهانِ هست كيست\r\n\r\nآيه\r\n« خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ 2 : 7 . » ( 1 )  ( خداوند بر دلهاى آنان مهر زده بر گوشها و ديده گان آنها پرده‌اى است و براى آنان عذاب دردناكى در انتظار است . )\r\nروايت\r\n« ان الله انزل الداء و الدواء و جعل لكل داء دواء . » ( 2 )  ( خداوند درد و دوا را فرستاده و براى هر دردى دوايى قرار داده است ) .\r\n« إذا خرج الروح عن الجسد تبعه البصر . » ( 3 )  ( هنگامى كه روح از بدن خارج شود چشم بدنبال روح نگران است . )\r\n\r\n( ( 653 ) ) آدمى در حبس دنيا ز ان بود\r\nتا بود كافلاس او ثابت شود\r\n\r\nزندان دنيا مىتواند مفلس بودن انسان را ثابت كند\r\nممكن است مقصود از اين كه مىگويد : « تا بود كافلاس او ثابت شود « يكى از دو معنى بوده باشد :\r\n","description":"","footnote":" ( 1 ) سوره بقره ، آيهء 7 . .  ( 2 ) وسائل الشيعة ، ج 2 ، ص 178 . .  ( 3 ) پاورقى مثنوى رمضانى ، دفتر دوم ، ص 91 . . ","page_name":" 352 ","page_number":356},
  {"content":"\r\n\r\n1 - در اين زندگانى كه انسانها در پهنهء طبيعت و گلاويزى كه با ماده و تجليات آن دارند ، مانند آن زندانى كه بحثش رفت هستند كه هر چه تقلا مىكنند مىبينند جنبه هاى مادى دنيا آنها را اشباع نمىكند و آنها در هر حال با نظر بخواسته هاى روح ، مفلس و در فلاكت به سر مىبرند .\r\n2 - مطلبى است كه از افلاطون و گروهى ديگر حتى در بعضى نظريات دانشمندان اسلامى ديده مىشود كه روح در جهان پيش از تعلق به ابدان يك حالت نخوت در خود احساس كرد و براى تأديب و كفارهء آن خود بينى خداوند متعال او را به اين جهان ماديات فرود آورد تا ثابت كند كه روح هر اندازه هم كه در تجريد و عظمت بوده باشد ، باز احتياج به تكامل دارد ، لذا فرود آمدن روح به اين جهان دو هدف داشته است : يكى اين كه بداند كه او ناقص است و ديگر اين كه با وسايلى كه خداوند براى او آماده ساخته است راه تكامل بپويد .\r\n\r\n( ( 670 ) ) حرف حكمت بر زبانِ ناحكيم\r\nحيله هاى عاريت دان اى سليم\r\n\r\nفلسفه بافىهاى حرفه‌اى غير از حكمت واقعى است\r\nاين كه الفاظ و كلمات در جوامع بشرى بعنوان عالىترين وسيله براى تفاهم و ابراز معانى به وجود آمده است جاى ترديد نيست ، با اين حال جاى بسى تاسف است كه ما از همين وسيلهء بسيار عالى بدترين نتايج را مىگيريم و نه تنها ديگران را با الفاظ زيبا و گاهى غلمبه بافىهايى كه مىتواند مردم را بسوى ما جلب نمايد از راه رفتن باز مىداريم ، بلكه امر را بر خودمان هم آن چنان مشتبه مىسازيم كه حقيقتا باور مىكنيم كه حكمت و دانايى در كالبد همين الفاظ ابهام انگيز موجود است . براى توجه به آسيبهاى بازى با الفاظ و كلمات سه اصل را در بارهء الفاظ متذكر مىشويم :\r\n","description":"","footnote":"","page_name":" 353 ","page_number":357},
  {"content":"\r\n1 - عموماً وسيلهء ابراز معانى كه در درون انسانها است الفاظ طبيعى يا نقشه هاى كتابتى الفاظ است .\r\n2 - بيان كننده و اثبات كنندهء شخصيت هر فرد و روشن كنندهء هدفهايى كه انتخاب كرده است : دو پديدهء بسيار مهم مىباشد : يكى حركات و سكنات او ، ديگرى آن معانى و حقايق كه با الفاظ ابراز مىدارد .\r\nمىتوان گفت : نقش الفاظ در اين اصل از حركات و سكنات معظمتر است ، زيرا - الفاظ به اصطلاح معمولى زبان دارد ، در صورتى كه كردار و حركات و سكنات معمولا گنگ و بىزبان است .\r\n3 - اصل اولى عقلائى كه تا كنون در جوامع بشرى حكمفرما بوده است اينست كه جملات و كلماتى را كه يك گوينده ادا مىكند حقيقتا مىخواهد از امورى خبر بدهد كه داراى واقعيت مىباشند ، يعنى اگر گفت : ( من تو را دوست دارم ) اصل اولى اين است كه از وجود واقعى محبت خبر مىدهد ، اگر بگويد : ( من عدالت را دوست دارم و در راه آن مىكوشم و از خود نيز مىگذرم ) اصل اولى اين است كه مفاهيم دو جملهء فوق در درون او حقيقت دارد . پذيرش ساده لوحانهء اين سه اصل باعث شده است كه زندگانى ما انسانها از صورت جريان منطقى به برد و باختهاى قمار بازان تبديل گردد ، زيرا - با نظر به دو پديدهء مهمى كه مشاهده مىشود واقعيت سه اصل مزبور بازيچهء دست افراد قرار گرفته بجاى آن كه وظيفهء واقعى خود را انجام بدهند ، عالىترين وسيلهء مبارزين مىدان تنازع در بقا گشته‌اند .\r\nاين دو پديده عبارتند از :\r\nيك - دلالت الفاظ به معانى خود قرار دادى است و چنين نيست كه دلالت كلمهء محبت به محبت واقعى مانند دلالت 1 1 بر 2 بوده باشد . و تعدد لغات در جوامع بشرى در هر دوران نيز قرار دادى دلالت الفاظ را به خوبى اثبات مىكند .\r\nدو - شايد اين پديدهء دوم خطرناكتر از اولى بوده باشد . اين پديده عبارت است از توانايى انسان به خوددارى و مقاومت در مقابل حقايق و مخالف نشان دادن\r\n","description":"","footnote":"","page_name":" 354 ","page_number":358},
  {"content":"\r\nواقعيات . ما مىدانيم كه گروه زيادى از انسانها مىتوانند از ابراز انعكاسات و باز تابهايى كه بطور طبيعى در آنها ايجاد گشته است خوددارى نموده موجود را معدوم و معدوم را موجود بنمايانند .\r\nمثلًا مىبينيم هنگامى كه بخواهيم بزهكارى يا جنايت كارى كسى را كه از روى شواهد و دلائل مربوطه ثابت شده است به خود او بقبولانيم و از او اعتراف بگيريم ، آن چنان مقاومت و خوددارى درونى از خود نشان مىدهد و خود را بىگناه مىنماياند كه يك بىگناه معتدل نمىتواند در بارهء اثبات بىگناهى خود آن اطمينان به نفس را نشان بدهد .\r\nانسانى كه اين توانايى را دارد كه واقعيت را معدوم و معدوم را بعنوان يك واقعيت موجود نشان بدهد و خم به ابرو نياورد ، با مشتى كلمات كه انعطاف آنها از نظر اشتراك و ترادف كلى و جزئى و مفهوم و مصداق از يك طرف و قرار دادى بودن دلالت آنها بر معانى از طرف ديگر قابل هر گونه بازى مىباشند ، مىتواند هر گونه خلاف واقع را واقع و واقع را خلاف واقع نشان داده و از الفاظ آن چنان بهره بردارى نمايد كه يك رياضى دان از اصول يقينى رياضى خود نتواند چنين اطمينانى را داشته باشد .\r\nآرى :\r\n\r\nراه هموار است و زيرش دامها\r\nقحطى معنى ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\nمسئلهء مهم ديگرى كه در اين مورد وجود دارد محاسبهء خطر دروغها و خلاف واقعها با نظر به شخصيت گوينده و موضوعاتى است كه با الفاظ مىخواهيم آنها را ابراز بداريم .\r\nيك دروغ در بارهء كلاغى كه از بالاى سر ما پريده دروغ و خلاف واقع و بازى با الفاظ است .\r\nدروغى كه يك نيرومند به يك فرد ضعيف يا جامعهء ناتوان مىگويد و با الفاظ او را فريب مىدهد دروغ و الفاظ را ببازى گرفتن است ، ولى اين خلاف واقع گويى\r\n","description":"","footnote":"","page_name":" 355 ","page_number":359},
  {"content":"\r\nاخير مىتواند آن فرد يا جامعه ضعيف را بنابودى يا بردگى ابدى بكشاند . به همين قياس مىتوانيم بازى شخصيتها را بوسيلهء الفاظ كه نمايندهء ايده آل اجتماعى و فردى و اصطلاحات مربوط به مسائل الهى و روح و عظمت آن و سعادت جامعه و تكامل آن مىباشند در نظر بياوريم . قهرمانان خود پرستى كه غالبا از يك روان شناسى طبيعى هم برخوردار هستند آن چنان مىتوانند با الفاظ زيبا و متين سر نوشت افراد بىچاره و ملل ناتوان را تعيين كنند كه ممكن است خود دارندگان حقيقت و واقعيتها آنچنان اطمينان و يقين را نتوانند ابراز نمايند . مقاومت و خوددارى درونى براى آنان يك طبيعت ثانوى ايجاد كرده است كه مانند سلاخهاى بىرحم ميليونها ارواح انسانى را با اختيار مصنوعى كه در آنها ايجاد كرده‌اند ، با تازيانه يا علفهاى خوش بو و خوش طعم الفاظ بكشتارگاهها ببرند و خم به ابرو نياورند .\r\nگروه ديگرى وجود دارند كه در محرابى كه شخصيتهاى پوسيدهء روزگاران كهن يا شخصيتهاى زبردست و روان شناس معاصرشان ساخته و پرداخته‌اند ، پيشانى براى پرستش الفاظ بر خاك مىنهند و شور و هيجان روانى خود را در بارهء آن مفاهيم ساختگى كه با الفاظ متداول ادا مىشود ، با قطره هاى اشكى كه برخسار خود مىريزند آشكار مىسازند ، جنايت كار ناميدن اينان به يك بىرحمى نيازمند است ، ولى پوزش خواستن از طرف آنان ببهانهء ساده لوحى خود جرمى است كه شبيه بايستادن و نگريستن در حال كودكى است كه با آتش بازى مىكند و در مقابل او انبار بنزينى هم وجود دارد\r\n","description":"","footnote":"","page_name":" 356 ","page_number":360},
  {"content":"\r\n\r\n\r\n( ( 679 ) ) هست بر سمع و بصر مهر خدا\r\nدر حجب بس صورت است و بس صدا\r\n\r\nاگر مهر خدايى بر گوش و ديده زده نشود به حد كافى صداها و صورتهاى بيدار كننده وجود دارد\r\nاين مسئله را در مباحث جبر و اختيار تا حدودى بررسى كرديم و آيه‌اى كه مىگويد :\r\n« خَتَمَ الله عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ . » 2 : 7 ( 1 )  ( خداوند بر دلهاى آنها مهر زده و بر گوشها و ديده گان آنان پرده ايست ، عذاب دردناكى در انتظار آنها است ) .\r\nبراى مكتب جبريون مورد استفاده قرار گرفته مىگويند : هنگامى كه خداوند خود مهر بر دلها بزند و روى چشمان آنان پرده بر اندازد و گوشهاى آنها را از شنوايى باز بدارد ، آيا باز اختيارى وجود دارد ؟ اين مسئله نمىتواند دليل بر سلب اختيار از انسانها بوده باشد ، زيرا - آيهء شريفه نمىگويد : ما مردم را به دو قسمت تقسيم كرده و دلهاى گروهى از آنان را از دريافت حقيقت باز داشته‌ايم ، بلكه با نظر به آيه‌اى كه پيش از آيهء فوق گفته شده است :\r\n« إِنَّ اَلَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ 2 : 6 . » ( 2 )  ( آنان كه كفر ورزيدند خواه آنها را تبليغ كنى يا نه ، ايمان نخواهند آورد ) .\r\nروشن مىشود كه پس از آن كه گروهى با اختيار خود كفر مىورزند و فعاليت\r\n","description":"","footnote":" ( 1 ) سوره بقره ، آيهء 7 . .  ( 2 ) سوره بقره ، آيهء 6 . . ","page_name":" 357 ","page_number":361},
  {"content":"\r\n\r\nعقل و وجدان را در راه خدا شناسى و حقيقت يا بى خنثى مىكنند ، خداوند در دلهاى آنان مهر مىزند ، معنايش اين است كه مهر خوردن به عقل و قلب مانند يك اثر طبيعى براى خاموش كردن جلوه هاى عقل و وجدان مىباشد .\r\nخداوند اين اثر را ميان شعله و بنزين قرار داده است كه اگر شعله‌اى به مادهء بنزين برسد آن را شعله ور خواهد ساخت ، اما رسانيدن شعله به بنزين با دست كيست ؟ اين يك مسئله ديگرى است ، شما اگر بيك كودك رشد يافته در حدود كافى و لازم سفارش كنيد كه در مقابل انبار بنزين با كبريت بازى مكن و اثرى را كه از اصابت شعله به بنزين توليد مىشود به آن كودك نشان بدهيد ، پس از آن اگر آن كودك با شعله بازى كرده و آن را به انبار بزند شما كه صاحب انبار بنزين هستيد ، شما كه كبريت را از بازار براى احتياجات خانگى خريده‌ايد ، شما كه به كودك غذا داده‌ايد تا او توانايى بازى پيدا كرده است ، به هيچ وجه مسئول آتش سوزى نيستيد ، زيرا - آن چه كه مربوط به ارشاد كودك و روشن ساختن او درباره ى خواص كبريت و بنزين است گوشزد كرده و به اصطلاح حجت را بيان و تمام كرده‌ايد .\r\n\r\n( ( 687 ) ) اين جهان از بىجهت پيدا شده است\r\nكه ز بىجايى جهان را جا شده است\r\n\r\nجهت و مكان براى اجزاء جهان طبيعت مطرح است نه براى مجموع آن\r\nبراى توضيح اين مطلب به طرحى در تعريف جهان و مكان نيازمنديم .\r\nدر فلسفه و بررسيهاى گذشتگان جهت به طرف امتداد گفته شده است كه بتواند مورد اشاره قرار بگيرد و خود قابل تجزيه و تقسيم نمىباشد . ( 1 ) \r\n","description":"","footnote":" ( 1 ) تجريد ، خواجه نصير الدين طوسى ، بحث مكان و جهت . . ","page_name":" 358 ","page_number":362},
  {"content":"\r\nجهت با نظر به طرفى كه منظور مىشود به سه قسم است :\r\n1 - نهايت خط ( نقطه ) كه به هيچ وجه قابل تجزيه و تقسيم نيست 2 - نهايت سطح ( خط ) كه تنها از نظر طول تقسيم مىشود .\r\n3 - نهايت خود جسم ( سطح ) كه طول و عرض آن قابل قسمت مىباشد .\r\nمكان - عبارت است از سطح جسم يا فضاى در بر گيرنده كه با نهايت جسم ( سطح ) در بر گرفته شده تماس دارد .\r\nاين دو تعريف با نظر بروش معارف گذشتگان مىتوانست مسائلى را حل و فصل نمايد ، آيا اين دو تعريف صحيح است يا صحيح نيست ؟ و اگر صحيح نيست از آن جهت است كه كليت ندارد يا اصلا نمىتواند ماهيت دو موضوع مزبور را روشن بسازد ؟ مطالبى است كه در اين مبحث موردى براى تفصيل ندارد .\r\nآن چه كه به نظر مىرسد اين است كه ما بايستى بحث جهت و مكان را در اجزاء جهان طبيعت مطرح بسازيم نه در مجموع آن ، زيرا - ارتباطات اجسام با يكديگر و همهء آنها با فضا ممكن است با همين مسائل و مفاهيم كه گفتيم قابل بررسى بوده باشد و اما مجموع جهان طبيعت را كه متناهى بودن آن از نظر علم امروزى و فلسفهء تقريبا روشن است نمىتوان با مشاهداتى كه در بارهء اجزاء آن داريم تفسير كرد ، زيرا - حكم به اين كه مجموع جهان طبيعت مانند هر يك از اجزاء آن داراى جهت و مكانى است با اعتقاد به متناهى بودن طبيعت به هيچ وجه سازگار نيست . تصور جهت و مكان براى مجموع جهان طبيعت يا احتمال آن دو در بارهء جهان طبيعت از نظر مجموعى مربوط به خاصيت ذهنى ما مىشود كه همواره با امتداد و با كشش سر و كار داشته و نمىتواند در بيرون از عينك طبيعىاش طبيعت را مطرح بسازد ، روشن است كه اين پديده يكى از حساسترين نمودهاى بازيگرى ذهنى ما است .\r\nما در اين نمودها بواقعيتها تماشا نمىكنيم ، بلكه از واقعيت بر گشته به درون خود وارد شده و در آن قلمرو ببازىگرى مىپردازيم . همين اصل در مورد زمان و كشش آن نيز صدق مىكند . هر چه كه ما بخواهيم تماس خود را با جهان طبيعت در حال حركت\r\n","description":"","footnote":"","page_name":" 359 ","page_number":363},
  {"content":"\r\n\r\nبدون زمان برقرار بسازيم ، اين امر براى ما امكان پذير نخواهد بود .\r\nما همواره تمام واقعيتهايى را كه براى ما مطرح است اندازه گيرى با زمان كرده و كشش زمان را حتى در ما فوق موجودات و در ما وراى حركت نيز مطرح مىكنيم .\r\nمىگوييم : پيش از آن كه موجودات به وجود بيايند خدا در چه كششى از زمان بود ؟ خدا اين كاينات را كى آفريده است ؟ در صورتى كه هيچ يك از مسائل مزبوره در ما وراى موجوداتى كه مفاهيمى از قبيل زمان و مكان و جهت از آنها انتزاع مىشود مفهومى ندارد .\r\nاين است كه جلال الدين در بارهء منفى ساختن جهت و مكان از مجموع جهان هستى چنين مىگويد :\r\n\r\nاين جهان از بىجهت پيدا شده است\r\nكه ز بىجايى جهان را جا شده است\r\n\r\nو شيخ محمود شبسترى براى بيان اين كه مسئله كشش زمان و حاكميت آن در موجودات ، منحصر به اجزاء آن است كه از تماس با آنها انتزاع مىشود و اما با نظر به مجموع هستى و خدايى كه آن را آفريده است اين يك تصور باطلى است ، مىگويد :\r\n\r\nتعالى الله قديمى كاو به يك دم\r\nكند آغاز و انجام دو عالم\r\n\r\nتفسير ابيات\r\nقاضى به آن مفلس مىگويد : افلاس و فقر خود را اثبات كن . او مىگويد : دليل و شاهد من تمام زندانياناند كه با آنها به سر مىبردم .\r\nقاضى مىگويد : شهادت زندانيان در بارهء تو جايز نيست ، چون تو آنان را اذيت كرده‌اى ، لذا ممكن است براى دفع زحمت از خود و يا انتقام از گذشتهء تو در بارهء آنها خلاف واقع شهادت بدهند و شهادت متهم جايز نيست ، بلكه آنان فقر و افلاس تو را كه شهادت خواهند داد ، براى اين است كه از دست تو نجات پيدا كنند .\r\nاما اهل محكمه همگى به افلاس و فلاكت زندانى شهادت دادند . قاضى از هر كس\r\n","description":"","footnote":"","page_name":" 360 ","page_number":364},
  {"content":"\r\nمىپرسيد كه وضع مالى اين شخص چگونه است ؟ مىگفتند : در حال ادبار و افلاس است . قاضى دستور مىدهد كه زندانى مفلس را در تمام نقاط شهر بگردانند و همه جا ندا كنند كه اين مرد مفلس و فقير است ، لذا هيچ كس نبايد كالاى خود را نسيه به او بفروشد و اگر چنين اقدامى بكند و اين مرد پول او را بخورد من او را زندانى نخواهم كرد ، زيرا افلاس اين مرد پيش من ثابت شده است .\r\nآرى آدمى در اين دنيا مادامى كه افلاسش ثابت نشده است در حبس و زنجير است ، اما همين كه افلاس او ثابت شد ديگر رهايى پيدا خواهد كرد .\r\nخداوند افلاس شيطان رجيم را در قرآن خبر داده است ، لذا كيست كه بتواند از شيطان رجيم مفلس سودى ببرد ؟ هنگامى كه فتنهء اين مرد بر افروخت و وضع او از نظر حقوقى روشن گشت ، كردى را با شترى كه هيزم مىفروخت آوردند و گفتند : بايستى اين مرد را به شتر سوار كرده تمام شهر را بگردانى .\r\nكرد بىچاره داد و فرياد كرد ، حتى مقدارى پول هم به مأمور قاضى داد كه بلكه او را رها كند ، اثرى نبخشيد . شتر او را گرفته و مرد مفلس را بر او سوار كرده از بامداد تا به شب او را گرداندند ، هر چه كه بىچاره كرد داد و فرياد كرد فايده‌اى نداشت و مجبور بود دنبال شتر بدود .\r\nتمام نقاط شهر را گشتند ، تا همهء مردم آن شهر زندانى مفلس را شناختند ، در مقابل گرمابه ها و بازارها با هر زبانى كه براى مردم آن شهر ضرورت داشت او را معرفى نمودند .\r\nدر نتيجهء دستور قاضى مناديان به صدا در آمدند كه اين مرد است كه از فقر و بىنوايى تخم جفاها در مزرعهء اجتماع كاشته است ، اين است آن بىنوا با اداهاى زشتش ، اين است آن بىوفا و گداى گردن كلفت و نان ربا ، اين است مفلس حقيقى . هيچ كس نبايد به او چيزى قرض بدهد ، نه در ظاهر و نه در باطن كه يك حبه هم ندارد هم مفلس است و هم متقلب ، هم حيله گر و پيمان شكن . زينهار با اين مرد دمسازى نكنيد ، هر گاه\r\n","description":"","footnote":"","page_name":" 361 ","page_number":365},
  {"content":"\r\nسر و كله اش پيدا شد سر كيسه ها را محكم ببندند .\r\nاگر حيله‌اى كند و از شما مالى بگيرد و آن شخص براى شكايت و احقاق حق پيش من بيايد ، من اين مردهء حقيقى را بزندان نخواهم انداخت .\r\nاين شخصى است كه دمى بس خوشايند دارد ، ولى گلوى بس گشادى هم در او است . اين مرد ممكن است در ظاهر لباس تازه بپوشد ، ولى در باطن پوشاك او پاره پاره است .\r\nاو اگر جامهء فاخرى بر تن كند ، تنها براى فريب دادن مردم است . اشخاصى كه بطور حرفه‌اى يا براى فريب دادن مردم حرفهاى حكيمانه بر زبان مىآورند . نبايد فريب آنها را خورد و نبايد به كلمات خوشايند آنها اعتنايى كرد ، زيرا آن كلمات در دهان حكيمنما عاريتى است . اگر چه دزد جامهء زيباى عاريتى بپوشد ، اما چون دزد است نمىتواند از تو دستگيرى كند ، زيرا - دستش بريده است .\r\nچون گرداندن مفلس در شهر تمام شد ، آن مرد كرد مفلس را از شتر پائين آورد و گفت : زود باش ، خانه‌ام دور است و وقت هم گذشته است ، تو از صبحگاه بر شتر من سوار شده‌اى حالا من در مقابل زحماتم از تو جو نمىخواهم ، اقلا پول كاهى بده تا براى شترم كاه بخرم .\r\nمرد مفلس گفت : عجب آدم احمقى است اين مرد ما تا كنون براى چه تمام نقاط شهر را مىگشتيم ؟ ؟ مگر براى اثبات افلاس من نبود ؟ صداى طبل افلاس و فقر من تا چرخ هفتم طنين انداز شده است هنوز تو نشنيده‌اى ؟ آرى طمع گوش تو را ربوده است و اين اصل كلى است كه طمع گوش شنواى انسان را ناشنوا مىكند . حتى جمادات افلاس مرا شنيده و اعتراف كرده‌اند كه من مفلسم ، هر چه كه مفلس در اين باره به آن مرد كرد گفت ، به جهت طمعى كه تمام وجود كرد را پر كرده بود ناشنيده گرفت .\r\nاين است اصل قضيه كه مىخواهيم بگوييم : هنگامى كه مهر خدايى بر دل كسى زده مىشود پردهء ضخيمى بر گوش و ديده گان او كشيده مىشود ، به طورى كه او نمىبيند و نمىشنود و درك نمىكند .\r\n","description":"","footnote":"","page_name":" 362 ","page_number":366},
  {"content":"\r\nاگر اين مهر خدايى بر دل زده نمىشد آدمى مىتوانست در جهان هستى صورتها و صداهاى عالىترى را ببيند و بشنود .\r\nآرى اگر مهر خدايى نباشد خداوند هر چه بخواهد در مقابل ديده گان شما مىگذارد و هر صدايى كه بخواهد در گوشهاى شما طنين انداز مىسازد .\r\nاكنون كه دوران مشغوليت تو به ماديات است و تو از اين حقايق در غفلتى . روزى كه احتياج واردات كند خداوند آن را براى تو روشن خواهد ساخت .\r\nدردهايى كه براى ما خود پرستان بىدوا جلوه مىكند ، چنين نيست كه دواى واقعى نداشته باشند . پيغمبر ما فرموده است : براى هر دردى خدا دوايى آفريده است .\r\nتو اگر چه در جستجوى درمان دردهاى خود مىباشى و فرياد مىزنى كه اى خدا دواى دردهاى مرا عطا فرما ، اما بايد بدانى كه بدون مشيت و دستور او از اين همه درمان نماها علاجى نخواهى يافت .\r\nجهان هستى پر از درمان و وسايل علاج است ، اما ما آدميان در دردهاى خانمان سوز رو به سقوط مىرويم .\r\nچرا ؟ براى اين كه راهى پيدا نكرده‌ايم كه خداوند درى به روى ما بگشايد و آن درمانهاى حقيقى را براى ما عطا فرمايد يا اثرى در همين درمان نماها ايجاد فرمايد .\r\nبياييد ، ديده گان خود را به لا مكان خيره بسازيم . همچنان كه چشمان بدن انسانى پس از جدايى روح از جسم خيره خيره به سوى او نگران مىشود - و اين را يقين بدانيد كه چنان كه خود اين جهان پر از جهات از بىجهت ايجاد شده است و اين جهان پر از مكان از لا مكان به وجود آمده است ، اين اثرها و خاصيتها نيز از پشت پردهء مكان و جهت و زمان سرازير مىگردد . اگر تو از جان و دل در جستجوى مولاى حقيقى هستى از اين هستى رنگارنگ كه سد راه وصول به بارگاه ربوبى است در گذر و به ديار نيستى كه پشت پردهء اين جهان است و سر تا سر روحانيت و عظمت است گرايش پيدا كن .\r\nتو گمان مىكنى كه عدم يعنى نيستى مطلق ؟ ولى نه چنان است ، بلكه مقصودم از\r\n","description":"","footnote":"","page_name":" 363 ","page_number":367},
  {"content":"\r\nنيستى ما وراى اين طبيعت زود گذر و رو به فساد است كه سر تا سر دخل و به دست آوردن كمال است ، در صورتى كه اين وجود ناقص پا در هوا تنها جايگاه خرج و از دست دادن است .\r\n\r\n« چون به هر ميلى كه دل خواهى سپرد\r\nاز تو چيزى در نهان خواهند برد »\r\n\r\nاز آن جهت كه كارگاه حقيقى خداوند كه همراه نتايج است همان عالم نيستى است ، پس كسى كه دل به اين دنيا ببندد و اين اشكال و صور فانى را بپرستد در حقيقت جز يك فرد معطل نخواهد بود .\r\n","description":"","footnote":"","page_name":" 364 ","page_number":368},
  {"content":"\r\n\r\nفى المناجاة\r\n\r\nاى خداى پاك بىانباز و يار\r\nدستگير و جرم ما را در گذار\r\n( ( 691 ) ) ياد ده ما را سخنهاى رقيق\r\nكه تو را رحم آورد آن اى رفيق\r\n( ( 692 ) ) هم دعا از تو اجابت هم ز تو\r\nايمنى از تو مهابت هم ز تو\r\n( ( 693 ) ) گر خطا گفتيم اصلاحش تو كن\r\nمصلحى تو اى تو سلطان سُخُن\r\n( ( 694 ) ) كيميا دارى كه تبديلش كنى\r\nگر چه جوى خون بود نيلش كنى\r\n( ( 695 ) ) اين چنين ميناگرىها كار توست\r\nاين چنين اكسيرها ز اسرار توست\r\n( ( 696 ) ) آب را و خاك را بر هم زدى\r\nز آب و گل نقش تن آدم زدى\r\n( ( 697 ) ) نسبتش دادى به جفت و خال عم\r\nبا هزار انديشهء شادى و غم\r\n( ( 698 ) ) باز بعضى را رهايى داده اى\r\nزين غم شادى جدايى داده اى\r\n( ( 699 ) ) برده‌اى از خوش و پيوند و سرشت\r\nكرده‌اى در چشم او هر خوب زشت\r\n( ( 700 ) ) هر چه محسوس است او رد مىكند\r\nو آن چه ناپيداست مسند مىكند\r\n( ( 701 ) ) عشق او پيدا و معشوقش نهان\r\nيار بيرون فتنهء او در جهان\r\n( ( 702 ) ) هين رها كن عشقهاى صورتى\r\nعشق بر صورت نه بر روى ستى\r\n( ( 703 ) ) آن چه معشوق است صورت نيست آن\r\nخواه عشق اين جهان خواه آن جهان\r\n( ( 704 ) ) آن چه بر صورت تو عاشق گشته اى\r\nچون برون شد جان چرايش هشته‌اى ؟\r\n( ( 705 ) ) صورتش بر جاست اين سيرى ز چيست ؟\r\nعاشقا واگو كه معشوق تو كيست ؟\r\n( ( 706 ) ) آن چه محسوس است اگر معشوقه است\r\nعاشقستى هر كه او را حسّ هست\r\n( ( 707 ) ) چون وفا آن عشق افزون مىكند\r\nكى وفا صورت دگرگون مىكند\r\n( ( 708 ) ) پرتو خوشيد بر ديوار تافت\r\nتابش عاريتى ديوار يافت\r\n( ( 709 ) ) بر كلوخى دل چه بندى اى سليم\r\nواطلب اصلى كه پايد او مقيم\r\n( ( 710 ) ) اى كه تو هم عاشقى بر عقل خويش\r\nخويش بر صورت پرستان ديده بيش\r\n( ( 711 ) ) پرتو عقل است آن بر حس تو\r\nعاريت مىدان ذهب بر مسّ تو\r\n\r\n","description":"","footnote":"","page_name":" 365 ","page_number":369},
  {"content":"\r\n\r\n( ( 712 ) ) چون زر اندود است خوبى در بشر\r\nور نه چون شد شاهد تو پير خر\r\n( ( 713 ) ) چون فرشته بود و همچون ديو شد\r\nكآن ملاحت اندرو عاريه بد\r\n( ( 714 ) ) اندك اندك مىستاند آن جمال\r\nاندك اندك خشك مىگردد نهال\r\n( ( 715 ) ) رو نعمره ننكسه بخوان\r\nدل طلب كن دل منه بر استخوان\r\n( ( 716 ) ) كآن جمال دل جمال باقى است\r\nدو لبش از آب حيوان ساقى است\r\n( ( 717 ) ) خود همو آب و همو ساقى و مست\r\nهر سه يك شد چون طلسم تو شكست\r\n( ( 718 ) ) آن يكى را تو ندانى از قياس\r\nبندگى كن ژاژ كم خا ناشناس\r\n( ( 719 ) ) معنى تو صورت است و عاريت\r\nبر مناسبت شادى و بر قافيت\r\n( ( 720 ) ) معنى آن باشد كه بستاند تو را\r\nبىنياز از نقش گرداند تو را\r\n( ( 721 ) ) معنى آن نبود كه كور و كر كند\r\nمر تو را بر نقش عاشقتر كند\r\n( ( 722 ) ) كور را قسمت خيال غم فزاست\r\nبهرهء چشم اين خيالات فناست\r\n( ( 723 ) ) حرف قرآن را ضريران معدنند\r\nخر نبينند و به پالان بر زنند\r\n( ( 724 ) ) چون تو بينايى پى خر رو كه جست\r\nچند پالان دوزى اى پالان پرست\r\n( ( 725 ) ) خر چو هست آيد يقين پالان تو را\r\nكم نگردد نان چو باشد جان تو را\r\nخر چو باشد كم نيايد اى عمو\r\nخود به پشتش رو نهد پالان او\r\n( ( 726 ) ) پشت خر دكان مال و مكسب است\r\nجان تو سرمايهء صد قالب است\r\n( ( 727 ) ) خر برهنه بر نشين اى بو الفضول\r\nخر برهنه نى كه راكب شد رسول ؟\r\n( ( 728 ) ) النَّبىّ قد ركب معرورياً\r\nو النبى قيل سافر ماشياً\r\nبلكه آن شه بس پياده رفته است\r\nبار اين و آن بسى پذرفته است\r\n( ( 729 ) ) شد خر نفس تو بر ميخش ببند\r\nچند بگريزد ز كار و بار چند\r\n( ( 730 ) ) بار صبر و شكر او را برد نيست\r\nخواه در صد سال خواهى سى و بيست\r\n( ( 731 ) ) هيچ وازر وزر غيرى بر نداشت\r\nهيچ كس ندرود تا چيزى نكاشت\r\n( ( 732 ) ) طمع خام است آن مخور خام اى پسر\r\nخام خوردن علت آرد در بشر\r\n( ( 733 ) ) كآن فلانى يافت گنجى ناگهان\r\nمن هم آن خواهم چرا جويم دكان ؟\r\n\r\n","description":"","footnote":"","page_name":" 366 ","page_number":370},
  {"content":"\r\n\r\n\r\n\r\n( ( 734 ) ) كار بخت است آن و آن هم نادرست\r\nكسب بايد كرد تا تن قادر است\r\n( ( 735 ) ) كسب كردن گنج را مانع كى است\r\nپا مكش از كار آن خود در پى است\r\n( ( 736 ) ) تا نگردى تو گرفتار اگر\r\nكه اگر اين كردمى يا آن دگر\r\n( ( 737 ) ) كز اگر گفتن رسول با وفاق\r\nمنع كرد و گفت هست آن از نفاق\r\n( ( 738 ) ) كآن منافق در اگر گفتن بمرد\r\nوز اگر گفتن به جز حسرت نبرد\r\nاى بسا كس مرده در بوك و مگر\r\nاز جمال عافيت ناخورده بر\r\nور نمىيابى تو نقصان اگر\r\nاين سخن بشنو كه دريابى مگر\r\n\r\nآيه\r\n« وَمَنْ نُعَمِّرْه نُنَكِّسْه فِي اَلْخَلْقِ أَ فَلا يَعْقِلُونَ 36 : 68 . » ( 1 )  ( هر كس را كه كهنسال مىكنيم در موجوديت او كاهش وارد مىسازيم آيا تعقل نمىكنيد ) .\r\n« . . . وَلا تَزِرُ وازِرَةٌ وِزْرَ أُخْرى 6 : 164 . . . » ( 2 )  ( هيچ كس و زر و و بال ديگرى را متحمل نخواهد شد . )\r\nروايت\r\n« و النبى قد ركب معروريا . » ( 3 )  ( پيغمبر به مركب برهنه سوار شده است ) .\r\n« اياك و لو فان لو من الشيطان . » ( 4 )  ( بپرهيز از لو ( اگر ) گفتن ، زيرا - لو گفتن از عمل شيطان است . )\r\n","description":"","footnote":" ( 1 ) سوره يس ، آيهء 68 . .  ( 2 ) سوره اسراء ، آيهء 15 كه سوره النجم ، آيهء 38 . .  ( 3 ) پاورقى مثنوى رمضانى ، ص 90 . .  ( 4 ) پاورقى مثنوى رمضانى ، ص 90 . . ","page_name":" 367 ","page_number":371},
  {"content":"\r\n\r\n\r\n( ( 691 ) ) ياد ده ما را سخنهاى رقيق\r\nكه تو را رحم آورد آن اى رفيق\r\n\r\nخداوندا ، سخنانى را كه شايستهء مقام تو باشد و ما را شايستهء توجه تو قرار بدهد به ما تعليم فرما\r\nدرست است كه همهء ما مىتوانيم در هر حال و در هر شرطى از شرايط خدا را بخوانيم و با او به سخن گفتن بر آييم ، اما آن چه كه شايستهء مقام او است ، آن سخنان است كه ريشهء روانى آنها را در موقع گفتن خود در درون ما شكوفان بسازد . ما اگر بخواهيم با او به مقام گفتگو بر آييم ، آن مطالب را ابراز خواهيم كرد كه ما گمان مىكنيم به صلاح و خير ما است ، در صورتى كه ما از پشت پرده موجوديت خود كمتر اطلاعى هم نداريم ، ما نمىدانيم صلاح ما در چيست و فساد ما كدام است ؟ ما نمىدانيم امكانات بهره بردارى ما از رابطه با خداوند در چه حدود است و كميت و كيفيت آن چيست ؟ مقصود جلال الدين از سخنهاى رقيق خود كلمات نيست ، بلكه آن معانى است كه با واقعيات موجودى ما با نظر به عبوديت ما در مقابل خداوند ، صحيح و داراى حقيقت است و الا چنان كه خود جلال الدين بارها تذكر داده است خود كلمات غير از وسيله‌اى براى ابراز معانى چيز ديگرى نيستند . جبران خليل جبران در بارهء نماز جملهء ذيل را گفته است :\r\n« من نمىتوانم نماز را با الفاظش به تو تعليم بدهم ، زيرا مادامى كه خداوند الفاظ نماز را به لب و زبان تو نگذارد گوش به نماز تو نخواهد داد . » ( 1 )  توهّم نشود كه اگر حقايق را خود خداوند در دل ما بيندازد و طريق نيايش به او را خود او به ما تعليم بدهد در اين صورت چه كمال و قربتى را مىتوانيم تحصيل كنيم ؟ پاسخ اين توهم روشن است ، زيرا - هر چه كه در مسير رشد روحى پيش رفت مىكنيم و اين رشد با اختيار صورت مىگيرد نيروى الهى شخصيت افزايش پيدا مىكند و با افزايش اين نيرو است\r\n","description":"","footnote":" ( 1 ) النَّبىّ ( پيامبر ص 28 ) جبران خليل جبران . . ","page_name":" 368 ","page_number":372},
  {"content":"\r\n\r\nكه آمادگى بيشتر به دريافت نيروهاى عالىتر پيدا مىكنيم .\r\nمقصود از ترحم همان ترحمى نيست كه ما در بارهء آدميان تصور مىكنيم كه عبارت از دل سوزى روانى است ، زيرا - براى خداوند دلى نيست تا بسوزد يا خوشحال شود ، بلكه مقصود اين است كه ما به طورى حركت كنيم و به طورى سخنان خود را با او در ميان بگذاريم كه شايستهء مقام ربوبى او بوده و بتواند منشا اثر كمال در ما بوده باشد .\r\n\r\n( ( 698 ) ) باز بعضى را رهايى داده اى\r\nزين غم و شادى جدايى داده اى\r\n\r\nخداوند چگونه بعضى اشخاص را تا ما فوق غم و شادى بالا مىبرد ؟\r\nچنان كه خارهاى علف زار پشمهاى گوسفندان را در موقع چريدن از بين مىبرد غم و شادىها نيز پوست شخصيت روانى ما را تدريجاً از بين برده و بالاخره شخصيت را متلاشى مىسازد .\r\nنمىتوان گفت : غم و شادى را از قاموس بشرى بايستى حذف كرد و نمىتوان گفت : غم و شادى دو پديده زايد در موجوديت بشرى مىباشند ، زيرا - اين دو پديده ريشهء اساسى در موجوديت طبيعى و روانى ما دارند ، ريشهء غم و شادى همان دو پديدهء ملايم و ناملايم موجوديت ما هستند كه اشياء و حوادث را تقسيم مىكنند به ( ملايم و ناملايم ) .\r\nاين مطلب مخصوص به غم و شادى نيست ، بلكه مىتوان گفت : تمام نمودهاى روانى متضاد ما از همين قبيل مىباشند ، يعنى براى آنها ريشه هاى اصلى وجود دارد مانند اميد و يأس ، خوف و رجاء ، انبساط روانى و گرفتگى آن ، جريان فكر و ركود آن و . . . اينها نمودهايى هستند كه با نظر به عواملى كه در جهان برونى يا قلمرو درونى دارند ، همواره در درون انسانى پديدار مىگردند . اما اين نمودها در افراد با نظر به رشد و تكامل روانى آنها بسيار متفاوت است ، گروهى كه در مراحل ابتدايى شخصيت هستند ، يعنى هنوز شخصيت آنان قوامى پيدا نكرده است ، آنان را به چند شخصيتى\r\n","description":"","footnote":"","page_name":" 369 ","page_number":373},
  {"content":"\r\n\r\nدچار مىسازد ، هر يك از اين نمودها سر تا سر شخصيت او را فرا گرفته و نمىگذارد شخصيت براى خود در مقابل آن نمودها موجوديتى نشان بدهد ، در صورتى كه براى اشخاص رشد يافته اين نمودها قابل هضم بوده و مىتواند خود را بسازند .\r\n\r\n( ( 699 ) ) برده‌اى از خويش و پيوند و سرشت\r\nكرده‌اى در چشم او هر خوب زشت\r\n\r\nپديده هاى جهان هستى براى اشخاص فوق معمولى دگرگون مىگردد\r\nچنان كه اشاره كرديم در اين موقع انسان پديده هاى جهان طبيعى و انسانى را دگرگون مىبيند . چه بسا زشتىها كه براى او زيبا مىنمايد و چه بسا زيبايىها كه براى او زشت و ناهنجار نمودار مىگردد . درست است كه جلال الدين مىگويد : « كرده‌اى در چشم او هر خوب زشت « و اين ظاهر در اين است كه تنها خوبها را زشت مىسازد ، در صورتى كه با اصلى كه جلال الدين در صدد بيان آن است عكس قضيهء فوق هم صحيح است ، يعنى هر زشتى هم خوب مىنمايد و ممكن است در مصرع مزبور يك حرف » و « بوده است به اين شكل : « كرده‌اى در چشم او هر خوب و زشت « در اين صورت معناى مصرع چنين است كه هر گونه خوبىها و زشتىهاى واقعى را به ديدگان او نمودار ساخته‌اى . آن نيكويىها و زشتىها كه براى مردم معمولى طور ديگر مطرح مىگردند .\r\n","description":"","footnote":"","page_name":" 370 ","page_number":374},
  {"content":"\r\n\r\n\r\n( ( 700 ) ) هر چه محسوس است او رد مىكند\r\nو آنچه ناپيداست مسند مىكند\r\n\r\nآيا اشخاص فوق معمولى محسوسات را دور انداخته و غير محسوسات را مورد استناد قرار مىدهند ؟\r\nاين مطلب با نظر به اين كه وسيلهء شناسايىها و تماسهاى ما با واقعيتها از راه حواس انجام مىگيرد و به استثناى اصول ثابته‌اى كه ريشه هاى آن به قول كانت » آپريورى « و فطرى مىباشد ، اغلب معارف ما از تجربه هايى است كه از راه وسايل حسى و ساير آلاتى كه براى تماس با واقع ساخته‌ايم ناشى مىگردد . آيا جلال الدين در اين بيت مخالف اين حقيقت گفتگو مىكند ؟ با نظر به ساير مباحثى كه جلال الدين در مثنوى مطرح ساخته است ، بايستى از اين نظر مفرطانه جلوگيرى كرد ، زيرا - جلال الدين در دفتر سوم صريحاً در بارهء ضرورت حواس كه كارش دريافت محسوسات است داد سخن مىدهد و مىگويد : خداوند در روز رستاخيز از انسان در بارهء همين حواس طبيعى سؤال خواهد كرد كه بگو ببينم :\r\n\r\nگوهر ديده كجا فرسوده‌اى ؟\r\nپنج حس را در كجا پالوده‌اى ؟\r\nگوش و چشم و هوش و گوهرهاى عرش\r\nخرج كردى چه خريدى تو ز فرش ؟\r\n\r\nملاحظه مىشود كه جلال الدين منكر ضرورت فعاليت حواس ظاهرى نيست ، بلكه چنان كه بارها گفتيم او مىخواهد بگويد : اين حواس ظاهرى جز در قلمرو پديده هاى جهان هستى كارى نمىتواند انجام بدهد . خداوند مىفرمايد :\r\n« يَعْلَمُونَ ظاهِراً مِنَ اَلْحَياةِ اَلدُّنْيا 30 : 7 . . . » ( 1 )  ( آنان پديده‌اى از زندگانى دنيا مىدانند ) .\r\nخلاصه او نمىخواهد بگويد : حواس انسانى اعضاى بىهوده‌اى هستند ، بلكه مىخواهد قلمرو فعاليت آنها را محدود كند .\r\n","description":"","footnote":" ( 1 ) سوره الروم ، آيهء 7 . . ","page_name":" 371 ","page_number":375},
  {"content":"\r\n\r\n\r\n( ( 701 ) ) عشق او پيدا و معشوقش نهان\r\nيار بيرون فتنهء او در جهان\r\n\r\nمعشوق آنان در ما وراى اين اشكال و صورتهاى محدود و فانى است\r\n\r\nآستين بر روى و نقشى در ميان افكنده اى\r\nخويشتن تنها و شورى در جهان افكنده اى\r\nخود نهان چون غنچه و آشوب استيلاى عشق\r\nدر نهاد بلبل فرياد خوان افكنده اى\r\nهيچ نقاشى نمىبيند كه نقشى بر كشد\r\nو آن كه ديد از حيرتش كلك از بنان افكنده اى\r\n\r\nآيا جملات ذيل معنى دارد يا اين كه به كلى نامفهوم است ؟ 1 - انديشه منطقى دوستم آن چنان عالى است كه مرا واله ساخته است .\r\n2 - اخلاق مربى ما آن چنان عالى است كه همهء ما را به خود جلب كرده است .\r\n3 - او وجدانى دارد كه ديده گان همه را خيره ساخته است ، او محبوب همه است زيرا - داراى وجدان محبوب است .\r\n4 - او به ايده آل خود عشق مىورزد .\r\nواله بودن و جلب شدن و خيره گشتن و محبوبيت و عشق در جملات فوق به يك عده امور غير محسوس متعلق شده است .\r\nبه اضافهء اين كه همهء ما اين اصل را مىدانيم كه محبوبيت تمام نيكويىها و زيبايىها و تنفر و انزجار از بدىها و زشتىها ناشى از خود نمودهاى خالص جهان خارجى نيست ، بلكه ناشى از واحدها و جرياناتى است كه در درون ما از رسوم و عادات و رويدادهاى فردى و اجتماعى اندوخته شده است .\r\n","description":"","footnote":"","page_name":" 372 ","page_number":376},
  {"content":"\r\nهنگامى كه با پديده هاى خارجى تماس مىگيريم ، اندوخته هاى درونى شروع به فعاليت نموده زشت و زيبايى و نظم و بىنظمى آن پديده ها را براى ما نمودار مىسازد .\r\nاما بايستى گامى هم از اين فراتر بگذاريم ، در اين موقع خواهيم ديد كه در عين حال كه ما به وسيلهء اندوخته هاى درونى و فعاليتهاى حسى مفاهيمى را براى خويش مىسازيم ، دو اصل بسيار مهم وجود دارد كه در فطرت ما يا به قول كانت : « دو اصل پيش از تجربه « كه مورد بهره بردارى ما قرار مىگيرند از قبيل دريافت هندسهء الهى هستى و جمال مطلق در پشت پردهء صورتها و اشكال گوناگون زود گذر جلوه مىكنند ، و بدون دريافت هندسهء الهى و جمال مطلق تاريخ تمدن بشرى شايستگى و توانايى اين همه امتداد و جزر و مدها را نداشته است .\r\nآرى مىتوان به نامحسوس عشق ورزيد ، بلكه اگر بخواهيم به يك موضوع عشق حقيقى داشته باشيم مجبوريم در بارهء آن موضوع از نظر انديشه هاى منطقى كه موضوع را براى ما همه جانبه آشكار بسازد توجهى داشته باشيم و هنگامى كه اين انديشهء همه جانبه شروع شود ، خواهيم ديد كه اين موضوعات محدود بدون ارتباط آنها به جمال مطلق شايستگى عشق ورزى حقيقى را نخواهد داشت ، بلكه تمايلات ما محبتهاى زود گذرى هستند كه با انگيزه هايى مىآيند و با انگيزه هاى مخالف هم از بين مىروند .\r\n","description":"","footnote":"","page_name":" 373 ","page_number":377},
  {"content":"\r\n\r\n\r\n( ( 706 ) ) آن چه محسوس است اگر معشوقه است\r\nعاشقستى هر كه او را حس هست\r\n\r\nاگر همين محسوسات براى عشق ورزى كافى بود ، مىبايست همهء افراد انسانى كه داراى حس مىباشند عاشق شوند\r\nاستدلال بسيار خوبى است كه جلال الدين در مسئلهء فوق بيان مىدارد ، مىگويد : اگر خود صورتها براى به وجود آمدن عشق كافى بود ، مىبايست تمام مردم نادان و دانا و نيكو كار و تبه كار در هر حال عاشق شوند ، زيرا - در هر گونه شرايط و محيط به حد كافى زيبايى صورى وجود دارد كه اگر صورت براى عشق كافى بود آن زيبايىها مىتوانست عاشق پرور بوده باشد ، ولى ما مىبينيم مطلب اين طور نيست ، عشاق حقيقى در جهان بشرى بسيار نادر الوجودند .\r\nاين مطلب را در قلمرو علم هم مىتوان گفت : همهء اين نمودها و پديده ها كه براى دانشمندان و مكتشفين ديده شده و آنها را وادار به برداشتن گام تازه‌اى در معلومات نموده براى مردم عامى هم مطرح بوده است ، اما مردم از اين نمودها خود ابرو را مىبينند ، در صورتى كه دانشمندان اشارتهاى ابرو را از آنها درك مىكنند .\r\nاين اصل در بارهء صورتها نيز جريان دارد . ممكن است يك نفر كه غريزهء جنسى او به فعاليت افتاده است به هيجان بيايد و به صورت زيبا جلب شود ، ولى پس از خاموش شدن فعاليت مزبور لگدى هم به آن زن خواسته شده كه وسيلهء اشباع غريزهء جنسى او گشته بزند ، ولى عاشق حقيقى كه از نمود صورت گذشته و جهانى را در معشوق خويش مىبيند ، محال است كه پس از خاموش شدن غريزه هيجانات درونى و حس زيبا دوستى او از فعاليت ساقط شود ، زيرا علت عشق چنين شخص آن نمودها كه در معرض فنا است نبوده و به ريشه هاى ثابت استوار گشته است .\r\n","description":"","footnote":"","page_name":" 374 ","page_number":378},
  {"content":"\r\n\r\n\r\n( ( 707 ) ) چون وفا آن عشق افزون مىكند\r\nكى وفا صورت دگرگون مىكند\r\n\r\nعشق وفاى ثابت به وجود مىآورد و با دگرگونى صورتها وفا دگرگون نمىگردد\r\nدر تفسير بيت فوق اختلاف نظرى ميان شارحين مثنوى به وجود آمده است ، به نظر مىرسد معناى بيت همان است كه ما در عنوان بحث گفتيم و آن اين است كه ترديدى نيست كه عشق در انسان نوعى از پديدهء روانى ايجاد مىكند كه ما آن را وفا مىناميم . اين پديدهء روانى كشف مىكند از اين كه عشق موجب شده است كه زيبايى معشوق و اشتياق به آن در روح انسانى رسوب كرده و در مقابل انگيزه هاى منفى مقاومت نشان خواهد داد ، اين وفا به وجود خود ادامه مىدهد و با دگرگونى صورتها بلكه با از بين رفتن صورت معشوق زايل نمىشود . مىگويند : آتش عشق مجنون با اين كه ليلى ازدواج كرده و فرزند و نوه پيدا كرده بود خاموش نگشته و به همان حالت اولى باقى بوده است . بيت ذيل را به مجنون نسبت داده‌اند :\r\n\r\nفشاب بنو ليلى و شاب ابن بنتها\r\nو حرقة ليلى فى الفؤاد كما هياً\r\n\r\n","description":"","footnote":"","page_name":" 375 ","page_number":379},
  {"content":"\r\n\r\n\r\n( ( 710 ) ) اى كه تو هم عاشقى بر عقل خويش\r\nخويش بر صورت پرستان ديده بيش\r\n( ( 711 ) ) پرتو عقل است آن بر حسّ تو\r\nعاريت مىدان ذهب بر مسّ تو\r\n\r\nتو هم اى انسانى كه به عقل خويش مىنازى ، بايد بدانى كه عقل كلى است كه مىتواند فعاليت حس را بهره ور بسازد نه عقل جزئى ، زيرا عقل جزئى يك طلاى عاريتى است كه روى مس وجود تو را پوشانيده است\r\nاين دو بيت را هم تفسيرهاى گوناگون كرده‌اند ، ولى به نظر مىرسد كه تفسير ذيل خالى از اشكال بوده باشد .\r\nحال كسانى كه به عقل جزئى عشق مىورزند ، مانند حال همان افراد است كه به صورتهاى ناپايدار عشق مىورزند ، اينان بايد بدانند كه عقل جزئى نظرى توانايى تقدم بر حس پرستان را ندارد ، بلكه اين عقل كلى است كه نتايج فعاليتهاى حسى ما را بهره ور مىسازد نه عقل جزئى كه معشوق ما قرار مىگيرد .\r\nاين مطلب كه چگونه فعاليتهاى حسى ما را عقل كلى بهره ور مىسازد احتياج به توضيحى دارد كه به طور اختصار ذيلًا متذكر مىشويم :\r\n1 - حواس طبيعى ما تنها به نمودهاى جزئى و مشخص ارتباط پيدا مىكند .\r\n2 - نمودهاى جزئى و مشخص همواره در حركت و تبديل و تحول هستند .\r\n3 - اساس خود حواس ما از نظر طبيعت مخصوص كه دارند با تمام خصوصيات و اعصاب و ساير اجزايشان در حركت و تحول مىباشند .\r\nبا اين سه مقدمه چگونه مىتوان گفت كه مفاهيمى را كه در ذهن خود در مىيابيم ناشى از همين نمودهاى متحول و بوسيلهء حواس در حال تغيير و تبديل مىباشد ؟ و به عبارت روشنتر هنگامى كه ما گلى را مورد نظاره و تماشا قرار مىدهيم در هر لحظه اجزاء برگهاى\r\n","description":"","footnote":"","page_name":" 376 ","page_number":380},
  {"content":"\r\n\r\nآن گل در تحول و حركت مىباشد ، در عين حال خود حواس هم مطابق قانون حركت دو لحظه در يك حال نمىتواند ثابت بماند پس نمود مجموع گل را كه ما مستقلًا در ذهن خود درك مىكنيم از كجا ناشى مىشود ؟ در اين مورد موضوع حس مشترك را بميان مىكشند ، ولى اگر فرض كنيم خود آن حس مشترك هم مانند ساير حواس ما در حالت تحول و حركت مىباشد ، اين مفاهيم ثابته كه در ذهن خود تصور نموده و در قوانين و قضاياى علمى به كار مىبريم از كجا به دست مىآيند ؟ روى اين مشكلات است كه بايستى بگوييم : پرتو عقل كلى است كه فعاليتهاى جزئى و گسيختهء حواس و ذهن را به يكديگر متصل ساخته و آنها را داراى مفهوم مىسازد . و به عبارت ديگر براى تنظيم اين متغيرات و واحدهاى در حال تحول كه جنبهء ثبوت در درون ما نشان مىدهند مجبوريم يك عامل اساسى كه ما فوق تغييرات است فرض نماييم .\r\nدر فلسفهء هگل و در موارد زيادى از ابيات جلال الدين اين عامل » عقل كل « و در فلسفهء افلاطون مثل مىباشد .\r\n\r\n( ( 717 ) ) خود همو آب و همو ساقى و مست\r\nهر سه يك شد چون طلسم تو شكست\r\n\r\nچگونه دل انسانى با داشتن قيافه هاى متضاد وحدت خود را حفظ مىكند ؟\r\nاين مسئله يكى از شگفتىهاى فوق العادهء دل انسانى است كه با داشتن ده ها قيافهء متضاد داراى وحدتى است كه گويى يك قيافه بيشتر ندارد .\r\nاگر بخواهيم اين مسئله را بالاتر از حدود شعرى و ذوقى مطالعه كنيم ، مىتوانيم با مختصر توجهى به درون خويش و بر نهادن وجدان در مقابل خود قضيهء فوق را با تمام يقين بپذيريم :\r\n","description":"","footnote":"","page_name":" 377 ","page_number":381},
  {"content":"\r\nوجدان انسانى يك موجود فيزيكى داراى اجزاء گوناگون نيست بلكه فعاليتهاى گوناگونى دارد از قبيل :\r\n1 - وجدان دادستان است .\r\n2 - وجدان مأمور اجراء است ، زيرا ، درون انسانى را در موقع ارتكاب به مخالف قانون مىشوراند و او را به زندان پشيمانى مىكشد و تازيانه هاى ندامت را بر سر انسان مىكوبد .\r\n3 - وجدان يك مربى سرزنش كننده است .\r\n4 - وجدان متهم مىشود .\r\n5 - وجدان خود را رو در روى خود قرار داده با خويشتن براز و نياز مىپردازد .\r\n6 - وجدان در عين حال كه قطب نما است در موقعى كه مىخواهد اين قطب نما را زنگ فرا بگيرد خود به طور خودكار به فعاليت پرداخته تا حدود زيادى مىخواهد كار خود را كه نشان دادن قطب وظيفه است درست انجام بدهد .\r\n7 - وجدان يك عده اصول كلى براى خود مفهوم ساخته و خود را به تبعيت از آنها دستور مىدهد .\r\nو امثال اين قيافه هاى متضاد كه ما در كتاب وجدان مورد تفسير و توضيح قرار داده‌ايم .\r\nپس اگر بگوييم : هنگامى كه انسان به جهت تأديب و رياضتهاى نفسانى به رشد شخصيت درونى رسيد او مىتواند دل خود را در صدها قيافهء متضاد واحد ببيند ، مطلبى است قابل آزمايش درونى . اين پديده همانست كه در اصطلاح روان شناسى و روان پزشكى مىتوان هماهنگى شخصيت ناميد .\r\n","description":"","footnote":"","page_name":" 378 ","page_number":382},
  {"content":"\r\n\r\n\r\n( ( 719 ) ) معنى تو صورت است و عاريت\r\nبر مناسب شادى و بر قافيت\r\n\r\nتو مىگويى من هم عالمى از معنى دارم ، ولى اگر به خود بيايى خواهى ديد كه معنايى كه براى خود اندوخته‌اى همان صورت است در شكل منظم\r\nاين بيت هم داراى تفسيرات مختلفى است ، معناى ذيل به نظر روشنتر مىرسد : مىگويد : براى خود در مقابل صورت پرستى كه مردم معمولى دارند عالم معنايى ساخته‌اى و به خود مىبالى كه من صورت پرست نيستم و در دريايى از معنا غوطه ورم .\r\nناصر خسرو قباديانى مىگويد :\r\n\r\nدرد دانايى برنجاند تو را ترسم همى\r\nدرد نادانيت را گرنه به علم افسون كنى\r\nخانه‌اى كردستى اندر دل ز جهل و هر زمان\r\nآن همىخواهى كه بر وى نقش گوناگون كنى\r\n\r\nولى اگر درست دقت كنى خواهى ديد كه كوچكترين گامى در عالم معناى حقيقى بر نداشته‌اى ، تو همان فرد هستى كه در جهان طبيعت و ماديات غوطه ور گشته و مانند ديگران به آن چه كه مناسب موجوديت تست شادى مىكنى و حتى بپرداختن قافيه و نظم و سيستم در گفتار و كردار دل خوش مىكنى و يا به زندگانى مناسب و منظم مانند قافيهء شعر دل مىبازى ، تو كجا و عالم معنا كجا ؟\r\n","description":"","footnote":"","page_name":" 379 ","page_number":383},
  {"content":"\r\n\r\n\r\n\r\n( ( 724 ) ) چون تو بينايى پى خر رو كه جست\r\nچند پالان دوزى اى پالان پرست\r\n\r\nبيناى حقيقى خود جاندار را مورد توجه قرار مىدهد نه پوشاك آن را\r\nآن چه كه منشأ آثار است خود جاندار است ، در خود جاندار هم آن حقيقتى كه اصيل است نه اعضاى ظاهرى او بلكه آن جوهر حياتى است كه او دارد . اين حيات در هر حال و در هر شرطى از شرايط نمىتواند مورد بهره بردارى تو قرار بگيرد ، زيرا - شرايط و عواملى كه موجب مىشود انسان از حقايق برخوردار شود زود گذر و ابهام انگيز و مخلوط با ساير پديده ها است ، به اضافهء اين كه حالات روحى ما هم در بهره بردارى از آنها در يك منوال باقى نمىماند و بعيد نيست كه مقصود جلال الدين از اين كه مىگويد : « چون تو بينايى پى خر رو كه جست « همين معنا باشد كه حقايق با روش معمولى انسانها در زندگانى در حال جستن و فرار كردن است .\r\nتفسير ابيات\r\nاى خداى پاك و بىشريك و بىنياز از يار و ياور جرم ما را ناديده بگير و دست ما را بگير . آن الفاظ رقيق را به ما تعليم فرماى كه بتواند درياى رحم و محبتت را به جوش بياورد .\r\nهم دعا از تو است و هم اجابت از تو ، ايمنىها و وحشتها و هيبتها همه مستند به مقام شامخ ربوبى تو مىباشد .\r\nخداوندا اگر در گفتار و نيايش خود مرتكب خطا شويم اى مصلح حقيقى خطاى ما را خود اصلاح فرماى ، تو با مشيت قاهرهء خود مىتوانى تمام خطاهاى ما را به صواب تبديل فرمايى ، اگر جوى خونى بوده باشد تويى كه آن را به رود نيل مىتوانى تبديل بسازى .\r\n","description":"","footnote":"","page_name":" 380 ","page_number":384},
  {"content":"\r\nآرى اين چنين نقاشى از آن تو است و چنين ميناگرى از رازهاى نهانى تو مىباشد .\r\nتو آن خداى توانا و بىنيازى كه مشتى آب و گل را بر هم زده و كالبد زيباى انسانى را به وجود آوردى ، آن گاه با قانون توالد و تناسل نسبها انتزاع فرمودى و آنها را با عناوينى به يكديگر پيوستى ( عمو ، دايى ، خاله ، برادر ، خواهر و . . . ) آن گاه درون آنها را منبع شادى و اندوه قرار دادى .\r\nگروه ديگر از آدميان را با دست قدرت خود و با تكاپويى كه در راه تكامل روحى انجام دادند از همين شاديها و اندوه هاى زود گذر بالاتر برده و آنها را از زنجير گرانبار آن دو رهايى بخشيدى ، آنان را از خويش و بيگانه و پيوند و طبيعت بالاتر برده در ديده گان آنها نمودها را دگرگون ساختى ، تا توانستند خوبىهاى واقعى را درك كنند اگر چه در ظاهر زشت بنمايند .\r\nاينان به آن مقام عظمت از شخصيت روانى رسيده‌اند كه دستخوش محسوسات زود گذر نمىباشند ، آنان مىتوانند با پشت پرده در تماس بوده و كارهاى خود را به قلمرو ابديت مستند بسازند . اينان عاشقند ، ولى نه به معشوقهاى ظاهرى بازارى كه همگان مىبينند ، بلكه آنان معشوقى را پيدا كرده‌اند كه از حواس انسانهاى معمولى مخفى است . آنان آن محبوب ابدى را مىبينند و به او عشق مىورزند كه :\r\n\r\nخود نهان چون غنچه و آشوب استيلاى عشق\r\nدر نهاد بلبل فرياد خوان افكنده اى\r\n\r\nبيا تو هم از عشق به صور رو به فنا در گذر . كمى تامل كن ، آيا اين عشق كه همهء افراد آدم از آن دم مىزنند متعلق به چيست ؟ آيا به صورت هم مگر مىتوان عاشق شد ؟ معشوق حقيقى نمىتواند صورت باشد خواه معشوقهاى اين جهانى و خواه معشوقهاى آن جهانى بوده باشد .\r\nاگر عشق تو به صورت بوده است چرا وقتى كه جان از كالبد جدا مىگردد آن عشق را رها مىكنى ؟ اگر تو عاشق صورتى صورت هنوز باقى است ، پس تو چرا از آن صورت سير گشته و رو گردانيده‌اى ؟ پساى كسى كه ادعاى عشق مىكنى معشوق خود\r\n","description":"","footnote":"","page_name":" 381 ","page_number":385},
  {"content":"\r\nرا پيدا كن كه چيست ؟ اگر معشوق انسانها خود صورتها بود كه براى همهء انسانها محسوس است ، مىبايست همهء افراد عاشق شوند ، زيرا ، همگى حس دارند و صورت را مىبينند .\r\nاز آن جهت كه عشق بر وفاى عاشق مىافزايد اگر عشق بر صورت بود مىبايست آن وفا ثابت نباشد ، زيرا ، صورت دگرگون مىگردد ، در نتيجه عشق دگرگون مىشود و لذا بايستى وفا هم تغيير پذير باشد ، در صورتى كه وفا از پديده هاى روحى ثابت و استوار مىباشد .\r\nدر آن هنگام كه روشنايى خورشيد بر ديوار مىتابد ، ديوار تاريك روشنايى عاريتى پيدا مىكند ، تو هم با ساده لوحى عاشق كلوخ و سنگ ديوار مىشوى كه روشن است ، ولى بايستى منبع اصلى نور را پيدا كنى .\r\nاى كسى كه بر عقل خود عشق مىورزى و خود را از اين جهت بر آنان كه صورت مىپرستند مقدم مىشمارى ، اين حقيقت را درك كن كه فعاليتهاى حسى آن گاه بهره ور مىگردد كه از عقل كل برخوردار شود نه از عقل جزئى نظرى . زيبايىهاى بشرى مانند آب طلا است كه جسمى را با آن زر اندود كنند ، اين آب طلا با اندك ضربه از ناحيه عوامل از بين مىرود ، به همين جهت است كه ديده نشده است كه صورت پرستان به يك آدم پير فرتوت عاشق شوند ، زيرا پير كهنسال دوران فرشتگى خويش را سپرى كرده و اكنون مانند ديو زشتى شده است . از اينجا روشن مىشود كه آن ملاحت و زيبايى در او عاريت بوده كه تغيير پذيرفته است .\r\nآرى گذشت روزگاران اندك اندك آن زيبايى را از صورت او مىربايد چنان كه نهال سر سبز و خرم اندك اندك به خشكى مىگرايد .\r\nبرو آيهء » و من نعمره ننكسه فى الخلق أ فلا يعقلون . » را بخوان كه مىگويد : ( هر كس را كه عمر زياد بدهيم او را از نظر خلقت طبيعى رو به سقوط مىبريم ، آيا نمىخواهند تعقل كنند ) .\r\nبنا بر اين برو در جستجوى دل باش ، تا به يك حقيقت شايسته عشق بورزى ، زيرا\r\n","description":"","footnote":"","page_name":" 382 ","page_number":386},
  {"content":"\r\nحال دل فانى شدنى نيست ، دل انسانى دو لب دارد كه ساقى آب حيات است و به تو ابديت مىبخشد و اگر درست دقت كنى خواهى ديد : اگر طلسم تاريك بينى بشكند ، خود دل در عين حال كه آب حيوان است در همان حال ساقى و هم باده گسار است .\r\nاين وحدتى است كه تا پرده هاى ظلمانى ماديات از مقابل ديده گانت برداشته نشود درك نخواهى كرد .\r\nتو براى خويشتن عالم معنا ايجاد كرده‌اى ، ولى بايد بدانى كه اين معنا نيست كه تو در آن غوطه ورى ، بلكه صورتها است كه به خود مشغول ساخته است و اين صورت نمود عاريتى است كه نتيجه اش شادى در موقع ملايمات و نظم امور بر وفق مراد زندگانى طبيعى تو است .\r\nمىدانى معنا چيست ؟ معنا آن حقايق است كه تو را از خود بگيرد و از ظلمتكدهء خود پرستى رهاييت دهد و از فريفته شدن به نقش و نگار جلوگيرت باشد . اگر درون تو داراى معنا باشد نمىگذارد تو كور و كر شوى و به نقش و نگار عشق بورزى .\r\nچنان كه اگر كور باشى خيالات اندوهبار به سوى تو سرازير خواهد شد ، همچنين اگر بينايى تو ظاهرى باشد ، خيالات اين جهان فانى را براى تو اصل جلوه خواهد داد .\r\nنابينايان تنها حروف و كلمات قرآن را حفظ مىكنند و به آن الفاظ بدون توجه به معنا عشق مىورزند . مثل اينان همان مثل بىچارگانى است كه خر را نمىبينند و پالان را مىزنند ، اگر تو حقيقتاً بينا هستى در جستجوى جاندار باش كه همواره در حال جهش و از دست رفتن است ، تا كى مىخواهى پالان بدوزى ؟ تو برو جاندار را پيدا كن ، اگر جاندار را پيدا كردى پوشاك او را جستجو خواهد كرد و پيدا خواهد نمود . اگر تو به پشت خر عشق مىورزى در اشتباه هستى ، زيرا به پشت خر كالا مىگذارند و خريد و فروش مىكنند اين جان توست كه سرمايهء صدها كالبد است ، يعنى مىتواند صدها كالبد اداره كند يا به صدها كالبد برترى دارد . تكبر مكن و بر خود مبال ، اگر امر اقتضا كند كه به خر برهنه سوار شوى استنكاف مكن ، زيرا پيامبر عظيم الشأن با آن مقام والايش به مركب برهنه سوار شده است ، چنان كه به طور فراوان پياده هم راه رفته است .\r\n","description":"","footnote":"","page_name":" 383 ","page_number":387},
  {"content":"\r\nبلكه تواريخ مىگويد : آن پيامبر پياده مىرفت و بار اين و آن را حمل مىكرد ، به آنان عطوفت و مروت مىفرمود .\r\nاين خر نفس مىخواهد فرار كند ، آن را بگير و ميخكوب كن كه از كار و بار باز نمانى . نفس تو بايستى بار صبر و شكيبايى را در طول زندگانى حمل كند » خواه صد سال يا سى سال يا بيست سال » .\r\nاگر او بار خويشتن را نبرد هيچ چيز ديگر بار او را بر نخواهد داشت ، زيرا :\r\n« لا تَزِرُ وازِرَةٌ وِزْرَ أُخْرى 6 : 164 . » ( 1 )  ( هيچ كس وزر و و بال ديگرى را حمل نخواهد كرد ) .\r\nطمع در اين كه كس ديگرى بار تو را بر دارد طمع خامى است . خام خوردن موجب بيمارى مىگردد . در اين گونه خيالات غوطه مخور كه : فلان كس بدون زحمت گنجى يافت ، پس من هم در دنبال پيدا كردن گنج راه بيفتم و تن به كار و كوشش ندهم ؟ اى ساده لوح بىنوا ، اين گونه پيدا كردن گنج كار نادر است و نمىتوان روى آن محاسبه‌اى كرد . برو مادامى كه بدن تو توانايى دارد كسب و كار كن . تو اگر مشغول كار و كسب شوى باز احتمال پيدا كردن گنج در بارهء تو موجود است و كار مانع يافتن گنج نيست و اين را بدان كه گنج خود در دنبال كار است ، برو كار كن تا به درد اگر گرفتار نشوى و از روى نادانى همواره ورد و ذكر تو اين نباشد كه اگر اين را مىكردم يا آن را مىكردم . مگر نمىدانى كه پيامبر ما از اگر گفتن منع فرموده است . منافقين در درد خانمان سوز اگر گفتن مىميرند و اين اگرها جز حسرت و ندامت نتيجه‌اى در بر ندارد . اى بسا افراد انسانى كه در شايد و مگر جان خود را از دست دادند و از زيبايى عافيت نتوانستند ثمرى بخورند . اگر درك نمىكنى كه عيب و نقص اگر چيست اين داستان را بشنو .\r\n","description":"","footnote":" ( 1 ) سوره اسراء ، آيهء 15 - سوره نجم ، آيهء 38 . . ","page_name":" 384 ","page_number":388},
  {"content":"\r\n\r\nتمثيل بر حقيقت سخن و اطلاع بر كشف آن\r\n\r\n( ( 739 ) ) يك غريبى خانه مىجست از شتاب\r\nدوستى بردش سوى خانهء خراب\r\n( ( 740 ) ) گفت او را اگر سقفى بدى\r\nپهلوى من مر تو را مسكن شدى\r\n( ( 741 ) ) هم عيال تو بياسودى اگر\r\nدر ميانه داشتى حجرهء دگر\r\nور رسيدى ميهمان روزى تو را\r\nهم بياسودى اگر بودت جا\r\nكاشكى معمور بودى اين سرا\r\nخانهء تو بودى اين معمور جا\r\n( ( 742 ) ) گفت آرى پهلوى ياران خوش است\r\nليك اى جان در اگر نتوان نشست\r\n( ( 743 ) ) اين همه عالم طلبكار خوشند\r\nوز خوش تزوير اندر آتشند\r\n( ( 744 ) ) طالب زر گشته جمله پير و خام\r\nليك قلب از زر نداند چشم عام\r\n( ( 745 ) ) پرتوى بر قلب زد خالص ببين\r\nبىمحك زر را مكن از ظن گزين\r\n( ( 746 ) ) گر محك دارى گزين كن ور نه رو\r\nنزد دانا خويشتن را كن گرو\r\n( ( 747 ) ) پس محك بايد ميان جان خويش\r\nور ندانى ره مرو تنها تو پيش\r\n( ( 748 ) ) بانگ غولان هست بانگ آشنا\r\nآشنايى كاو كشد سوى فنا ؟\r\n( ( 749 ) ) بانگ مىدارد كه هان اى كاروان\r\nسوى من آييد نك نام و نشان\r\n( ( 750 ) ) نام هر يك مىبرد غول اى فلان\r\nتا كند آن خواجه را از آفلان\r\n( ( 751 ) ) چون رسيد آن جا ببيند گرگ و شير\r\nعمر ضايع راه دور و روز دير\r\n( ( 752 ) ) چه بود آن بانگ غول اى نيك جو\r\nمال خواهم جاه خواهم و آبرو\r\n( ( 753 ) ) از درون خويش اين آوازها\r\nمنع كن تا كشف گردد رازها\r\n( ( 754 ) ) ذكر حق كن بانگ غولان را بسوز\r\nچشم نرگس را از اين كركس بدوز\r\n( ( 755 ) ) صبح صادق را ز كاذب واشناس\r\nرنگ مىرا واشناس از رنگ كاس\r\n( ( 756 ) ) تا بود كز ديده گان هفت رنگ\r\nديده‌اى پيدا كند صبر و درنگ\r\n( ( 757 ) ) رنگها بينى به جز اين رنگها\r\nگوهران بينى به جاى سنگها\r\n\r\n","description":"","footnote":"","page_name":" 385 ","page_number":389},
  {"content":"\r\n\r\n( ( 758 ) ) گوهر چه بلكه دريايى شوى\r\nآفتاب چرخ پيمايى شوى\r\n( ( 759 ) ) كار كن در كارگه باشد نهان\r\nتو برو در كارگه بينش عيان\r\n( ( 760 ) ) كار چون بر كار كن پرده تنيد\r\nخارج آن كار نتوانيش ديد\r\n( ( 761 ) ) كارگه چون جاى باش عامل است\r\nآن كه بيرون جست از وى غافل است\r\n( ( 762 ) ) پس در آ در كارگه يعنى عدم\r\nتا ببينى صنع و صانع را به هم\r\n( ( 763 ) ) كارگه چون جاى روشن ديدگى است\r\nپس برون كارگه پوشيدگى است\r\n( ( 764 ) ) رو به هستى داشت فرعون عنود\r\nلاجرم از كارگاهش كور بود\r\n( ( 765 ) ) لاجرم مىخواست تبدل قدر\r\nتا قضا را باز گرداند ز در\r\n( ( 766 ) ) خود قضا بر سبلت آن حيله مند\r\nزير لب مىكرد هر دم ريشخند\r\n( ( 767 ) ) صد هزاران طفل كشت او بىگناه\r\nتا بگردد حكم و تقدير إله\r\n( ( 768 ) ) تا كه موسىِّ نبى نايد برون\r\nكرد بر گردن هزاران ظلم و خون\r\n( ( 769 ) ) آن همه خون كرد و موسى زاده شد\r\nوز براى قهر او آماده شد\r\n( ( 770 ) ) گر بديدى كارگاه لا يزال\r\nدست و پايش خشك گشتى ز احتيال\r\n( ( 771 ) ) اندرون خانه اش موسى معاف\r\nوز برون مىكشت طفلان را گزاف\r\n( ( 772 ) ) همچو صاحب نفس كو تن پرورد\r\nبرد گر كس ظنّ حقدى مىبرد\r\n( ( 773 ) ) كاين عدو و آن حسود دشمن است\r\nخود حسود دشمن او آن تن است\r\n( ( 774 ) ) او چو موسى و تنش فرعون او\r\nاو به بيرون مىدود كه كو عدو ؟\r\n( ( 775 ) ) نفس او در خانهء تن نازنين\r\nبرد گر كس دست مىخايد به كين\r\n\r\n","description":"","footnote":"","page_name":" 386 ","page_number":390},
  {"content":"\r\n\r\n( ( 759 ) ) كار كن در كارگه باشد نهان\r\nتو برو در كارگه بينش عيان\r\n( ( 760 ) ) كار چون بر كار كن پرده تنيد\r\nخارج از آن كار نتوانيش ديد\r\n\r\nبراى افكار معمولى تمام حقايق و جريانات جهان هستى در قلمرو هستى كه ما در آن قرار گرفته‌ايم مشغول كار مىباشند ، يعنى تمام ماده و جلوه ها و فعاليتهاى آن را مستند به همين جهان مىدانند ، ولى اين اشتباهى است كه از عدم انديشهء دقيق ناشى شده است . كارگاه واقعى اين جهان هستى در ما وراى اين صورتها و جريانات طبيعى است .\r\nناصر خسرو مىگويد :\r\n\r\nآسيايى راست است اين آبش از بيرون اوست\r\nمن شنيدستم به تحقيق اين سخن از راستى\r\nآسيابان را ببينى گر از او بيرون شوى\r\nو اندر اينجا هم ببينى چشمت ار بيناستى\r\n\r\nمضمون دو بيتى كه از ناصر خسرو نقل كرديم ، تقريباً همان مطلب است كه جلال الدين مىگويد :\r\nمقصود جلال الدين از آن كار كن كه پرده بر خود تنيده است قوانين پشت پرده است نه موجود برتر كه آفرينندهء هستى است و در حقيقت همان آسيا است كه در بيرون از اين دستگاه به قول ناصر خسرو مشغول كار بوده و نمودهاى خود را مانند آبى كه از آسيا بيرون مىريزد در اين جهان آشكار مىسازد .\r\nاين مضمون را جلال الدين در ابيات ديگر چنين گفته است :\r\n\r\nسنگ بر آهن زنى آتش جهد\r\nهم به امر حق قدم بيرون نهد\r\n\r\n","description":"","footnote":"","page_name":" 387 ","page_number":391},
  {"content":"\r\n\r\n\r\nآتش و سنگ ستم بر هم مزن\r\nكاين دو مىزايند همچون مرد و زن\r\nسنگ و آهن خود سبب آمد و ليك\r\nتو به بالاتر نگر اى مرد نيك\r\nكاين سبب را آن سبب آورد پيش\r\nبىسبب هرگز سبب كى شد ز خويش\r\n\r\nاشاره مىكند به اين كه :\r\nاصل كارگاه هستى در پشت پرده است و اين اسباب و علل طبيعى از آن اسباب و علل ما وراى طبيعى سرچشمه مىگيرد و اين مطلب با نظر به بن بست رسيدن تمام معلومات ما موقعى كه مىخواهيم آن معلومات را در همين روى پرده به روشنايى نهايى برسانيم به خوبى واضح مىگردد .\r\nنظامى گنجوى هم در اين باره چنين گفته است :\r\n\r\nزين پرده ترانه ساخت نتوان\r\nوين پرده به خود شناخت نتوان\r\n\r\nتفسير ابيات\r\nيك فرد غريب براى خود در جستجوى خانه‌اى بود كه بتواند در آن سكونت كند ، دوستش او را به سوى خانهء خرابى برده گفت : اين خانه اگر سقف داشت با يكديگر در همين خانه در جوار هم زندگى مىكرديم ، اگر اين خانه آباد بود و در ميان آن اطاق ديگرى بود خودت و خانواده ات در همين جا آسوده زندگى مىكرديد ، به اضافهء اين كه در همين خانه اگر آباد مىگشت ، مىتوانستى از مهمانهايت هم پذيرايى كنى ، اى كاش اين سراى آباد بودى و در همين سراى آباد خانهء آبادى داشتى . دوستش در پاسخ مىگويد : البته كه زندگى با دوستان و در جوار آنان بسيار خوب است ، ولى اى جان من هيچ كس نمىتواند اگرها را جمع كرده و از آن اگرها اطاق بسازد .\r\nبدينسان همهء افراد آدمى در طلب خوشىهاى هستند ، ولى از آن جا نصيب آنها جز خوشىهاى دروغين ناشى از اگر ، مگر ، شايد ، ممكن است ، اى كاش نيست ،\r\n","description":"","footnote":"","page_name":" 388 ","page_number":392},
  {"content":"\r\nبدان جهت همواره در آتش محروميت مىسوزند . همهء مردم در طلب طلا هستند ، ولى براى ديده گان عاميان غير از طلاهاى قلب چيز ديگرى نمودار نمىشود .\r\nآن بارقه هاى الهى كه بر قلب تو مىزند ، متوجه باش و آن را با گمانها مخلوط مساز .\r\nاگر براى تو محك واقعى براى تشخيص خوب از بد پيدا شده است به دريافتهاى خود بزن و خوب را از بد تميز بده و اگر چنين محكى ندارى برو نزد دانايان و مردان الهى .\r\nجان تو كه جايگاه هزاران جريانات و فعاليتهاى گوناگون است اقيانوس بس بىكرانى است كه هر گونه سنگ بىارزش و گوهرهاى با ارزش در آن وجود دارد ، براى بهره بردارى از آن جريانات و فعاليتها مجبورى كه يك محك بسيار حساس و عالى در ميان جان خود داشته باشى و اگر نتوانستى به محك واقعى دست يا بى حد اقل اين راه هاى مخوف را تنها مرو .\r\n\r\n« قطع اين مرحله بىهمرهى خضر مكن\r\nظلمات است بترس از خطر گمراهى »\r\n\r\nبانگ جنايت كاران طبيعى و انسانى كه در پيرامون ما و در سر راه ما به هدف اعلاى موجوديت ما طنين انداز گشته است ، به گوش ساده لوحان آشنا مىآيد ، ولى چه آشنايى ؟ اين آشنايى كارى كه خواهد كرد رهسپار كردن تو به سوى فنا است .\r\nاين غولان و ره زنان انسان نما فرياد مىزنند كه اى كاروانيان انسانيت ، اين است نام و نشان ما ، ما افراد دل سوز و خدمتگزاران شما انسانها هستيم ، بياييد به سوى ما . نه تنها آنها خودشان را به نيكى معرفى مىكنند ، بلكه حتى نام و نشان شما را هم مىدانند و با اين شناسايى شما را از جملهء افرادى خواهند كرد كه مانند خورشيد فروزان پيش از آن كه به ثمر وجودى خود كه درخشيدن است برسيد ، به غروب خواهند كشانيد . آنان كه بدون تامل و راهنما راه خود را پيش گرفته و در پهنهء اين بيابان بىسر و ته\r\n","description":"","footnote":"","page_name":" 389 ","page_number":393},
  {"content":"\r\nگام بر مىدارند به گرگها و شيران درنده خواهند رسيد ، آن گاه خواهند ديد كه عمر از دست رفته و حتى گامى هم در راه برداشته نشده روزگارش سر آمده است .\r\nاين بانگ غول چيست ؟ اين صدا را از كجا بايد شنيد ؟ از درون خودتان .\r\nآن صدا كه از درون من مىآيد و در حقيقت بانگ غولان است چيست ؟ اين همان صداى :\r\nمال مىخواهم ، جاه مىخواهم ، آبرو مىخواهم ، مقام مىخواهم ، علم حرفه‌اى مىخواهم و با يك عبارت كلىتر تكامل موجوديت طبيعى خود را مىخواهم مىباشد .\r\nبراى اين كه رازها بر تو آشكار گردد ، بيا اين بانگهاى نابود كننده را از درون خود ريشه كن كن . اگر بخواهى اين بانگها را خاموش كنى ، به صداى منادى درونىات گوش فرا ده . اين صداى منادى درونى صداى خداوندى است . آن چشمهاى نهانى را در دل تو كه تمام حقايق را مىبيند از چنگال كركسهاى تمايلات حيوانيت دور بدار ، آن گاه صبح صادق را از صبح كاذب تشخيص بده ، رنگ مىرا با رنگ كاسه اشتباه مكن .\r\nشايد در نتيجهء صبر و شكيبايى از همين ديده گانى كه جز رنگهاى هفتگانه رنگ ديگرى را نمىبيند ، ديده‌اى پيدا كنى كه رنگهاى ما فوق اين رنگهاى معمولى را ببينى و در پيرامون تو حقايق زيادى كه به صورت سنگها بر تو نمايان است واقعيت آنها را بدانى و دريابى و بفهمى كه چه گوهرهاى گران بهاى در پيرامون تو وجود دارد .\r\nاين كه مىگويم : گوهرها را دريابى ، به اندازهء درك تو يا براى نشان دادن مراحل ابتدايى كمال است و اما اگر بخواهيم مراحل نهايى گوهر يابىها را در نظر بگيريم ، خواهيم ديد كه روح انسانى خود اقيانوس بىكران خواهد گشت ، كه به اقيانوس بىپايان عظمت الهى پيوسته است .\r\n","description":"","footnote":"","page_name":" 390 ","page_number":394},
  {"content":"\r\nآرى آن گاه است كه تو مانند آفتابى خواهى گشت كه در فضاى پهناور واقعيات به گردش خواهى پرداخت .\r\nدر آن هنگام مىتوانى با زير بناى جهان هستى كه كارگران واقعى دستگاه هستىاند تماس بگيرى ، زيرا جايگاه كاركن در پشت پردهء نمود كارخانه است . از آن جهت كه بنياد فعاليتهاى جهان هستى در ما وراى اين نمودها است ، در حقيقت صورت كار بنياد اساسى فعاليت را پوشانيده است ، لذا براى ديدن بنياد تمام فعاليت ورود در كارگاه پشت پرده لازم است . پس بدان جهت كه جايگاه كاركن در خود كارگاه است ، كسى كه بيرون از كارگاه باشد در حقيقت از كاركن غافل خواهد ماند .\r\nاكنون كه اين حقيقت را دريافتى ، برو در كارگاه عدم ( ما وراى طبيعت ) تا بتوانى هم حقيقت كار را ببينى و هم فعال حقيقى ( خدا ) را مشاهده كنى .\r\nروشنايى واقعى در درون خود كارگاه است ، به همين جهت بيرون كارگاه تاريكى محض خواهد بود .\r\nفرعون خود پرست از آن جهت كه رو به هستى و نمود روى پردهء كارگاه بود ، لذا كارگاه حقيقى را نديد و چون ديده گان او از مشاهدهء واقعيات كارگاه كور بود ، گمان مىكرد مىتوانست سر نوشتى را كه كارگاه هستى براى او مىساخت و قضاى الهى را كه موجوديت او را تحريك مىكرد از موجوديت خود براند ، اما سر نوشت و قضا هر دو در نهانى بريش او مىخنديدند .\r\nاين خود پرست صدها هزار كودك نوزاد بىگناه را كشت ، تا بتواند از به وجود آمدن موسى عليه السلام جلوگيرى كند و با اين تدبيرهاى كورانه سر نوشت را بر گرداند ، تا آن جا كه هزاران ستم و خون مردم را به گردن گرفت . با همهء اين فعاليتهاى فرعونى به كورى چشمش موسى عليه السلام از مادر زاييده شد و براى نابود ساختن او آماده گشت .\r\nاگر فرعون كارگاه لا يزالى خدا را مىديد ، دست و پايش در مقابل دقايق آن كارگاه خشك مىگشت و از كار مىافتاد .\r\nاو در بيرون از خانه مشغول كشتن كودكان مردم بود ، در صورتى كه موسى عليه السلام\r\n","description":"","footnote":"","page_name":" 391 ","page_number":395},
  {"content":"\r\nدر ميان خانهء او از اين گزند در امان مانده بود . مثل اين فرعون تبه كار مثل همان شخص تن پرور صاحب نفس است كه به بيرون از خود و به ديگران حقد و كينه مىورزد و نمىداند كه موجب سقوط او در درون او است . يكى را دشمن خود مىداند ديگرى را حسود مىپندارد ، در صورتى كه دشمن و حسود او خود همان بدن حيوانى او است . مثل او همانند موسى و فرعون است ، فرعون بدن او است كه دشمن جانىاش مىباشد ، او به سراغ ديگران رفته است كه دشمن من كو و كجاست ؟\r\n","description":"","footnote":"","page_name":" 392 ","page_number":396},
  {"content":"\r\n\r\nملامت كردن مردمان شخصى را كه مادر را به تهمت بكشت ؟\r\n\r\n( ( 776 ) ) آن يكى از خشم مادر را بكشت\r\nهم به زخم خنجر و هم زخم مشت\r\n( ( 777 ) ) آن يكى گفتش كه از بد گوهرى\r\nياد ناوردى تو حق مادرى\r\n( ( 778 ) ) هى تو مادر را چرا كشتى بگو\r\nاو چه كرد آخر بگو اى زشت خو ؟\r\nهيچ كس كشته است مادر اى عنود ؟\r\nمىنگويى كاو چه كرد آخر چه بود ؟\r\n( ( 779 ) ) گفت كارى كرد كآن عار و وى است\r\nكشتمش كآن خاك ستار وى است\r\nمتهم شد با يكى ز ان كشتمش\r\nغرق خود در خاك گور آغشتمش\r\n( ( 780 ) ) گفت آن كس را بكش اى محتشم\r\nگفت پس هر روز مردى را كشم\r\n( ( 781 ) ) كشتم او را رستم از خونهاى خلق\r\nناى او برّم به است از ناى خلق\r\n( ( 782 ) ) نفس توست آن مادر بد خاصيت\r\nكه فساد اوست در هر ناحيت\r\n( ( 783 ) ) پس بكش او را كه بهر آن دنى\r\nهر دمى قصد عزيزى مىكنى\r\n( ( 784 ) ) از وى اين دنياى خوش بر توست تنگ\r\nاز پى او با حق و با خلق جنگ\r\n( ( 785 ) ) نفس كشتى باز رستى ز اعتذار\r\nكس تو را دشمن نماند در ديار\r\n( ( 786 ) ) گر شكال آرد كسى بر گفت ما\r\nاز براى انبياء و اولياء\r\n( ( 787 ) ) كانبيا را نى كه نفس كشته بود\r\nپس چراشان دشمنان بود و حسود ؟\r\n( ( 788 ) ) گوش نه تو اى طلبكار صواب\r\nبشنو اين اشكال و شبهت را جواب\r\n( ( 789 ) ) دشمن خود بوده‌اند آن منكران\r\nزخم بر خود مىزدند ايشان چنان\r\n( ( 790 ) ) دشمن آن باشد كه قصد جان كند\r\nدشمن آن نبود كه خود جان مىكند\r\n( ( 791 ) ) نيست خفاشك عدوى آفتاب\r\nاو عدوّ خويش آمد در حجاب\r\n( ( 792 ) ) تابش خورشيد او را مىكشد\r\nرنج او خورشيد هرگز كى كشد ؟\r\n( ( 793 ) ) دشمن آن باشد كزو آيد عذاب\r\nمانع آيد لعل را از آفتاب\r\n( ( 794 ) ) مانع خويشند جمله كافران\r\nاز شعاع جوهر پيغمبران\r\n\r\n","description":"","footnote":"","page_name":" 393 ","page_number":397},
  {"content":"\r\n\r\n( ( 795 ) ) كى حجاب چشم آن فردند خلق\r\nچشم خود را كور و كژ كردند خلق\r\n( ( 796 ) ) چون غلام هندويى كاو كين كشد\r\nاز ستيزه خواجه خود را كشد\r\n( ( 797 ) ) سر نگون مىافتد از بام سرا\r\nتازيانى كرده باشد خواجه را\r\n( ( 798 ) ) گر شود بيمار دشمن با طبيب\r\nور كند كودك عداوت با اديب\r\n( ( 799 ) ) در حقيقت ره زن جان خودند\r\nراه عقل و جان خود را خود زدند\r\n( ( 800 ) ) گازرى گر خشم گيرد ز آفتاب\r\nماهيى گر خشم مىگيرد ز آب\r\n( ( 801 ) ) تو يكى بنگر كه را دارد زيان\r\nعاقبت كه بود سياه اختر از آن ؟\r\n( ( 802 ) ) گر تو را حق آفريده طشت رو\r\nهان مشو هم زشت رو هم زشت خو\r\n( ( 803 ) ) ور بود كفشت مرو در سنگلاخ\r\nور دو شاخستت مشو تو چار شاخ\r\n( ( 804 ) ) تو حسودى كز فلان من كمترم\r\nمىفزايد كمترى در اخترم\r\n( ( 805 ) ) خود حسد نقصان و عيب ديگر است\r\nبلكه از جمله كمىها بدتر است\r\n( ( 806 ) ) آن بليس از ننگ و عار كمترى\r\nخويشتن افكند در صد ابترى\r\n( ( 807 ) ) از حسد مىخواست تا بالا رود\r\nخود چه بالا بلكه خود پالا بود\r\n( ( 808 ) ) آن ابو جهل از محمد ننگ داشت\r\nوز حسد خود را به بالا مىفراشت\r\n( ( 809 ) ) بو الحكم نامش به دو بو جهل شد\r\nاى بسا اهل از حسد نااهل شد\r\n( ( 810 ) ) من نديدم در جهان جستجو\r\nهيچ اهليت به از خوى نكو\r\n( ( 811 ) ) انبيا را واسطه ز ان كرد حق\r\nتا پديد آيد حسدها در قلق\r\nدر گذر از فضل و از چستى و فن\r\nكار خدمت دارد و خلق حسن\r\n( ( 812 ) ) ز آن كه كس را از خدا عارى نبود\r\nحاسد حق هيچ ديّارى نبود\r\n( ( 813 ) ) آن كسى كش مثل خود پنداشتى\r\nز ان سبب با او حسد برداشتى\r\n( ( 814 ) ) چون مقرر شد بزرگى رسول\r\nپس حسد نايد كسى را از قبول\r\n( ( 815 ) ) پس به هر دورى وليّى قائم است\r\nتا قيامت آزمايش دائم است\r\n( ( 816 ) ) هر كه را خوى نكو باشد برست\r\nهر كسى كاو شيشه دل باشد شكست\r\n( ( 817 ) ) پس امام حى قائم آن ولى است\r\nخواه از نسل عمر خواه از عليست\r\n\r\n","description":"","footnote":"","page_name":" 394 ","page_number":398},
  {"content":"\r\n\r\n( ( 818 ) ) مهدى و هادى وى است اى راه جو\r\nهم نهان و هم نشسته پيش رو\r\n( ( 819 ) ) او چو نور است و خرد جبريل اوست\r\nآن ولى كم از او قنديل اوست\r\n( ( 820 ) ) وان كه زين قنديل كم مشكاة ماست\r\nنور را در مرتبت ترتيبهاست\r\n( ( 821 ) ) ز انكه هفت صد پرده دار نور حق\r\nپرده هاى نور دان چندين طبق\r\n( ( 822 ) ) از پس هر پرده قومى را مقام\r\nصف صفند اين پرده هاشان تا امام\r\n( ( 823 ) ) اهل صفّ آخرين از ضعف خويش\r\nچشمشان طاقت ندارد نور پيش\r\n( ( 824 ) ) و ان صف پيش از ضعيفىّ بصر\r\nتاب نارد از شعاعى بيشتر\r\n( ( 825 ) ) روشنيى كاو حيات اول است\r\nرنج جان و فتنهء اين احول است\r\n( ( 826 ) ) احولىها اندك اندك كم شود\r\nچون ز هفت صد بگذرد اويم شود\r\n( ( 827 ) ) آتشى كاصلاح آهن يا زر است\r\nكى صلاح آبى و سيب تر است\r\n( ( 828 ) ) سيب و آبى خاميى دارد خفيف\r\nنى چو آهن تابشى خواهد لطيف\r\n( ( 829 ) ) ليك آهن را لطيف آن شعلهاست\r\nكاو جذوب تابش آن اژدهاست\r\n( ( 830 ) ) هست آن آهن فقير جور كش\r\nزير پتك و آتش است او سرخ و خوش\r\n( ( 831 ) ) حاجب آتش بود بىواسطه\r\nدر دل آتش رود بىرابطه\r\n( ( 832 ) ) بىحجابى آب و فرزندان آب\r\nپختگى ز آتش نيابند و خطاب\r\n( ( 833 ) ) واسطه ديگى بود يا تابه اى\r\nهمچو پا را در روش پا تابه اى\r\n( ( 834 ) ) يا مكانى در ميان تا آن هوا\r\nمىشود سوزان و مىآرد نما\r\n( ( 835 ) ) پس فقير آن است كاو بىواسطه است\r\nشعله ها را با وجودش رابطه است\r\nپس فقير آن است كاو خود را دهد\r\nآب حيوانى كه ماند تا ابد\r\n( ( 836 ) ) پس دل عالم ويست ايرا كه تن\r\nمىرسد از واسطهء اين دل به فن\r\n( ( 837 ) ) دل نباشد تن چه داند گفت و گو\r\nدل نجويد تن چه داند جست و جو\r\n( ( 838 ) ) پس نظرگاه شعاع آن آهن است\r\nپس نظرگاه خدا دل نى تن است\r\n( ( 839 ) ) باز اين دلهاى جز وى چون تن است\r\nبا دل صاحب دلى كاو معدن است\r\n( ( 840 ) ) بس مثال و شرح خواهد اين كلام\r\nليك ترسم تا نلغزد فهم عام\r\n\r\n","description":"","footnote":"","page_name":" 395 ","page_number":399},
  {"content":"\r\n\r\n\r\n\r\n\r\n( ( 841 ) ) تا نگردد نيكويى ما بدى\r\nاين كه گفتم هم نبد جز بىخودى\r\n( ( 842 ) ) پاى كژ را كفش كژ بهتر بود\r\nمر گدا را دستگه بر در بود\r\n\r\nآيه\r\n« وَما ظَلَمُونا وَلكِنْ كانُوا أَنْفُسَهُمْ يَظْلِمُونَ . » 2 : 57 ( 1 )  ( آنان به ما ظلم نكردند بلكه به خويشتن ستم روا داشتند . )\r\nروايت\r\n« عن النَّبىّ صلى الله عليه و آله ان اكمل المؤمنين ايمانا احسنهم خلقا . » ( 2 )  ( كاملترين مردم از نظر ايمان كسى است كه اخلاق او نيكوتر بوده باشد . )\r\n\r\n( ( 783 ) ) پس بكش آن را كه بهر آن دنى\r\nهر دمى قصد عزيزى مىكنى\r\n\r\nبه اتلاق را ريشه كن كنيد و الا تمام زندگانى شما در راه كشتن پشه هاى مالاريا مستهلك خواهد گشت\r\nدر ايجاد هر معلولى سه حقيقت نقش اساسى دارد :\r\nاول - عامل مقتضى .\r\nدوم - عامل شرايط .\r\nسوم - منتفى شدن مانع .\r\nالبته ممكن است سه حقيقت را با اصطلاحات ديگر نيز بيان نمود ، ولى مقصود روشن است به توضيح اين كه :\r\nهنگامى كه آتشى ايجاد مىگردد در حقيقت ماده‌اى براى سوزاندن وجود دارد\r\n","description":"","footnote":" ( 1 ) سوره البقرة ، آيهء 57 . .  ( 2 ) سفينة البحار ، ج 1 ص 410 . . ","page_name":" 396 ","page_number":400},
  {"content":"\r\nكه مقتضى ناميده مىشود و براى اين كه سوزاندن به فعليت برسد ، بدون ترديد مساعدت هوا و نزديكى جسم مفروض به آتش كه از شرايط به وجود آمدن احتراق است لزوم دارد .\r\nحقيقت سوم نبودن مانع است ، مانند رطوبت محل ملاقات آتش ، ما براى جلوگيرى از آتش سوزى مىتوانيم به دو گونه عمل كنيم :\r\nيكى اين كه يك جزء يا چند يا همهء اجزاء مقتضى و شرايط را از بين ببريم ، در حقيقت عوامل به فعليت رسيدن سوختن را از آتش دور كنيم ، مثلًا آتش را خاموش كنيم ، يا آن جسم را از آتش دور كنيم .\r\nممكن است با ريختن آب در موردى كه آتش در صدد سوزاندن آن است خشكى را از بين ببريم و مانعى براى فعاليت آتش به وجود بياوريم .\r\nاز نظر علمى بدون ترديد قسم اول ترجيح داشته ، يعنى متعين است كه مقتضى معلول نامطلوب را از بين ببريم .\r\nچنان كه در عنوان تفسير بيت متذكر شديم : در بعضى از پديده ها از بين بردن اثر نيز وجود دارد ، مانند اين كه نه دستى به باتلاق بزنيم و نه خاصيت توليد پشهء مالاريا را از باتلاق بگيريم ، بلكه بگذاريم باتلاق كار خود را بكند ما پس از آن كه پشهء مالاريا توليد شد آنها را بكشيم و از بين ببريم .\r\nمتفكر تازه گذشته برتراند راسل در بارهء جلوگيرى از جنگها تقريباً كارى كه مىكرد شبيه به كشتن پشه هاى مالاريا بود ، در صورتى كه به اتلاق به حال خود باقى بوده روز بروز هم به عمق و پهناى آن افزوده مىگشت .\r\nاين جنگ و پيكارها ريشه هاى بسيار محكمى در درون ساخته شدهء افراد و طرز تفكر اجتماعات و روشهاى متضاد جامعه ها دارد و اين يك سعى بىهوده‌اى است كه ما با هياهو و جنجال به تذكر دادن به عواقب وخيم و خطرناك جنگها اهميت بدهيم ، در صورتى كه ريشه هاى ايده ئولوژى و اقتصادى و سياسى جنگها خيلى نافذتر و محكمتر از آن است كه با نشان دادن عكسهاى دل خراش جنگ زده گان و بىچارگان پيكار و نمودهاى خونبازان و جنگاوران گنجاور بتوانيم آنها را از بين ببريم .\r\n","description":"","footnote":"","page_name":" 397 ","page_number":401},
  {"content":"\r\nهمچنين شيوع فساد و فحشاء و دروغ و حقه بازى و زور گويى كاموران ، ريشه هاى عميقتر از آن دارد كه با چند قطعه شعر و مقاله و چند جلد كتاب بتوانيم در آنها نفوذ كرده و آنها را بخشكانيم .\r\nبراى توضيح بيشتر در بارهء اين مسئلهء حساس به بيان عوامل مقتضى و شرايط نمودهاى معلول نيازمنديم ، دقت بفرماييد :\r\nهيچ جاى ترديد نيست كه چنان كه معلولات جهان طبيعى و انسانى به علل و انگيزه هاى خود وابسته مىباشد ، همچنان در يك ارتباط عمومى كه در دو قلمرو انسان و طبيعت حكمفرما است تمام نمودها با واسطه يا بدون واسطه به يكديگر مربوط مىباشند . بنا بر اين هنگامى كه مىبينيم يك علت يا يك نمود منشأ فساد و ناراحتىها است ، اگر به اين قناعت بورزيم كه تنها شرايط معين به فعليت رسيدن آن علت يا نمودى را كه فساد از آن ناشى مىگردد از بين ببريم .\r\nاولًا منحصر ساختن فعليت يك معلول فاسد يا منحصر نمودن يك نمود فاسد به نمود فاسد ديگرى ناشى از ساده لوحى و بىاطلاعى ما از جريان هستى است ، مثلًا اگر بخواهيم حرارت غير عادى بدن يك فرد را از بين ببريم ، براى اين كار كافى نيست كه ما او را در يك اطاق خنك بنشانيم ، يا از آفتاب به هر وسيله كه باشد او را دور بسازيم ، چون حرارت و به فعليت رسيدن آن منحصر به گرماى آفتاب نيست ، زيرا تب هم به بدن انسان حرارتى مىآورد ، يا تقلاى زياد و تماس دادن عضو و ماليدن آن مثلًا به پشم ايجاد حرارت مىكند ، لذا كافى نيست كه ما براى از بين بردن حرارت بدن تنها از آفتاب دور شويم . پس بايستى علل واقعى حوادث را بررسى كنيم .\r\nكيست كه بگويد اگر افراد انسانى و جوامع اين قانون منطقى را كه گفتيم مراعات مىكرد باز در همين تاريخ ننگ بار و پر از ناملايمات غوطه مىخورد ؟ مىتوان از روى يقين گفت : اگر روزى فرا رسد كه جوامع و پيش تازان آنها مخصوصاً رهبران فكرى كه قواى اجرايى روى آنها محاسبه‌اى مىكنند ، در بارهء اين اصل تأمل و دقت بيشترى نموده و در پياده ساختن روش منطقى مزبور كوشش مخلصانه داشته باشند آن وقت\r\n","description":"","footnote":"","page_name":" 398 ","page_number":402},
  {"content":"\r\nمىفهميم كه ما انسانها در امتداد تاريخ به جهت عدم مراعات اصل منطقى فوق چه اندازه باخته‌ايم .\r\nاين كه جلال الدين مىگويد :\r\n\r\nپس بكش او را كه بهر آن دنى\r\nهر دمى قصد عزيزى مىكنى\r\n\r\nدر حقيقت مىخواهد به اصل منطقى فوق توجه نموده بگويد : مقتضى و علت فساد را از بين ببريد و مادامى كه علت فساد وجود دارد ، شما بايستى تمام كوششهاى خود را در از بين بردن شرايطى كه فساد را به فعليت مىرساند صرف كنيد و نتيجه‌اى هم كه در اين باره خواهيد گرفت ، اگر هم تا حدودى موفقيت آميز بوده باشد موقتى بوده ، ممكن است همان شرايط را كه به بهانهء از بين بردن فساد نابود مىكنيد در عالىترين طرق بهره بردارى فردى و اجتماعى به كار بيندازيد .\r\nآيا در آن محلى كه تنفس مىكنيد مىتوانيد اكسيژن آن را تخليه كنيد - به اين دليل كه كودك شما با كبريت بازى مىكند كه اگر بخواهد آن كبريت را روشن كند به جهت نبودن اكسيژن روشن نشود و گليم را يا فرش را نسوزاند ؟ اما مىدانيد كه نبودن اكسيژن به زندگانى شم 4 ا خاتمه مىدهد .\r\nاصل فوق مىگويد : كبريت را از دست كودك بگيريد ، نه اين كه هوا را از اكسيژن كه شرط به فعليت رسيدن علت سوختن است تخليه كنيد ، زيرا - بديهى است كه خواهيد مرد .\r\n","description":"","footnote":"","page_name":" 399 ","page_number":403},
  {"content":"\r\n\r\n\r\n( ( 784 ) ) از وى اين دنياى خوش بر توست تنگ\r\nاز پى او با حق و با خلق جنگ\r\n\r\nهنگامى كه ريشهء تباهى را ندانيد با حق و مخلوقات او همواره در ستيزه خواهيد بود\r\nاين بيت نتيجهء چشم پوشى از علت و پرداختن به بر طرف كردن شرط فساد را توضيح مىدهد و حقيقتاً چه استنتاج عالمانه‌اى است . هنگامى كه ما براى نابود ساختن فساد نامطلوب با شرايط و عوامل مقتضى به جنگ برخيزيم به گمان اين كه راه از بين بردن فساد همين است ، خواهيم ديد كه تمام اصول و معارف ثابت شدهء ما طوفانى گشته حتى قضاياى روشن را هم از دست ما مىگيرد ، زيرا چنان كه در توضيح اصل گفتيم : وقتى كه ما يقين پيدا كنيم كه با از بين رفتن شرط فساد خود فساد ريشه كن خواهد شد ، ولى از آن طرف علت فساد وجود داشته باشد ، مسلم است كه شرايط ديگرى خود را آمادهء فعليت ساخته نقشهء ما را بهم خواهد زد و چون ما گمان مىكرديم كه در راه از بين بردن فساد عالىترين انديشه و دقت را انجام داده و مطابق اصول صحيح رفتار كرده‌ايم ، در اين موقع يك ترديد و اضطراب سراسر ما را فرا خواهد گرفت كه تمام اصول را براى ما قابل تشكيك خواهد ساخت . وقتى كه اصول شناخته شده مشكوك و مورد بد بينى قرار گرفت ، مسئله در اينجا پايان نمىپذيرد و اين تشكيك و بد بينى به اصول عالىتر نيز سرايت خواهد كرد ناگهان خواهيم ديد كه با آيندهء قوانين و اصول و نظم نيز به جنگ و ستيزه برخاسته‌ايم .\r\n","description":"","footnote":"","page_name":" 400 ","page_number":404},
  {"content":"\r\n\r\n\r\n( ( 787 ) ) كانبيا را نى كه نفس كشته بود ؟\r\nپس چراشان دشمنان بود و حسود ؟\r\n\r\nپيامبران با اين كه نفس خود را كشته بودند چرا دشمنان فراوان داشتند ؟\r\nپس از آن كه جلال الدين اين مطلب را بيان مىكند كه در دنيا اغلب پيكارها و ستيزه جويى ناشى از خود دوستى افراطى و نفس پرستى است و اگر انسان بتواند نفس خود را مهار كند نه با كسى دشمنى خواهد داشت و نه كسى با او خصومت خواهد ورزيد اين اعتراض را متذكر مىشود كه اگر اصل صحيح بود ، چرا پيامبران الهى دشمنان فراوان داشتند ، با اين كه آنان بدون ترديد نفس خويشتن را به كلى از پا در آورده بودند ؟ جلال الدين اعتراض پاسخ بسيار عالى مطرح مىكند ، او مىگويد : شما گمان مبريد كه خصومت با پيامبران دشمنى با آنها بوده است ، مثلًا براى آن بوده است كه پيامبران مانع زندگانى آنها بودند ، يا پيامبران لذايذ آنها را از دستشان مىگرفتند ، يا پيامبران خون ناحقى مىريختند ، يا پيامبران قيافهء زشتى داشتند . هيچ يك از آنها علت دشمنى آنان با پيامبران نبوده است ، بلكه بايد ببينيم كه پيامبران مطابق دستور الهى چه مىگفتند ؟ آنان مىگفتند : موجوديت انسانى در خور و خواب و خشم و شهوت خلاصه نمىشود .\r\nآنان مىگفتند : موجوديت انسانى در تنفس و جنبش حيوانى پايان نمىپذيرد .\r\nآنان مىگفتند : اين موجود بزرگ داراى گوهر روحانى است كه او را مىتواند از تمام طبيعت بالاتر برده و به مقامى برساند كه جزئى از ابديت گردد و در بارگاه الهى از هر گونه ماده و ماديات گام فراتر نهد .\r\n","description":"","footnote":"","page_name":" 401 ","page_number":405},
  {"content":"\r\nبراى به ثمر رسيدن چنين موجوديت بايستى نفس و خواسته هاى آن را محدود كرد و بايستى در روابط افراد با يكديگر عدالت ورزيد ، بايستى رابطهء بندگى را ميان خود و خدا بر قرار ساخت .\r\nچون اين مقررات مخالف هوا و هوسهاى حيوانى بوده و از زندگانى بىخيال و ناخود آگاه آنان جلوگيرى مىكرد ، لذا مردم بدشمنى با پيامبران بر مىخاستند . اين دشمنى در حقيقت با شخص پيامبران نبوده است ، بلكه آنان نمىخواستند شهوات چند روزهء خود را رها كنند و به اصطلاح ساده لوحان بىخبر نمىخواستند نقد را به نسيه بفروشند . در نتيجه آنان با تكامل و رهسپار شدن به ابديت و سعادت مطلق خويش در نبرد بودند ، به همين جهت است كه جلال الدين مىگويد :\r\n\r\nدشمن خود بوده‌اند آن منكران\r\nزخم بر خود مىزدند ايشان چنان\r\n\r\nنظير اين مطلب همان است كه امير المؤمنين عليه السلام روزى به نزد علاء بن زياد حارثى رفت و خانهء وسيع او را ديد و گفت : اى علاء با اين خانهء وسيع در اين دنيا چه مىكنى ؟ مگر تو در آخرت به خانهء وسيعتر احتياج ندارى ؟ بلى مىتوانى با اين خانه به آخرت خود نيز توشه برگيرى ، مهمانان را پذيرايى كنى ، خويشاوندان را رسيدگى كنى و حقوق آن را بپردازى ، در اين صورت تو با اين خانه به آخرت خواهى رسيد . علاء مىگويد : يا امير المؤمنين از دست برادرم عاصم بن زياد به تو شكايت مىكنم . امير المؤمنين فرمود : عاصم چه كرده است ؟ عرض كرد عبايى پوشيده و از دنيا كناره گرفته است . فرمود : او را نزد من بياوريد . هنگامى كه عاصم به نزد امير المؤمنين عليه السلام آمد ، حضرت فرمود : « اى دشمن جان خود : آيا به خانوادهء خود رحم نكردى از خدمت به آنها سر باز زدى ؟ شيطان تو را گيج كرده . . . » ( 1 ) \r\n","description":"","footnote":" ( 1 ) دخل ( امير المؤمنين عليه السلام ) على العلاء بن زياد الحارثى و هو من اصحابه ، فلما راى سعة داره قال : ما كنت تصنع بسعة هذه الدار فى الدنيا ؟ اما أنت إليها في الآخرة كنت احوج ؟ و بلى ان شئت بلغت بها الاخرة تقرى فيها الضيف و تصل فيها الرحم و تطلع منها الحقوق مطالعها فاذا أنت بلغت بها الاخرة . فقال له العلاء : يا امير المؤمنين أشكو اليك اخى عاصم بن زياد قال له و ما له ؟ قال لبس العباءة و تخلى عن الدنيا قال على به فلما جاء قال يا عدى نفسه لقد استهام بك الخبيث اما رحمت اهلك و ولدك . . . ؟ . ","page_name":" 402 ","page_number":406},
  {"content":"\r\n\r\nملاحظه مىشود كه امير المؤمنين عليه السلام تخلف عاصم را از دستورات خداوندى موجب دشمنى با خويشتن معرفى مىكند . بدين مضمون آيات و روايات فراوانى وجود دارد .\r\nاز همين اصل روشن مىشود كه مسئلهء توجه به خدا و عمل به دستورات او تنها و تنها به سود خود انسانها است ، چنان كه تخلف از دستورات و بىخيال بودن در بارهء خداوند به ضرر خود انسان مىباشد . چنان كه اگر انسان به جهت مسامحه كارى يا به جهت اشباع هوا و هوس مخالف احكام عقلى و وجدانى خود عمل كند ، اين تخلف نه سودى به ديگران مىرساند و نه ضررى ( با نظر به ماهيت عمومى مسئله ) ، بلكه ضرر آن به خود انسان متخلف از قانون بر مىگردد .\r\n\r\n( ( 803 ) ) ور بود كفشت مرو در سنگلاخ\r\nور دو شاخ استت مشو تو چار شاخ\r\n\r\nآن مزيت انسانى را كه به دست آورده‌ايد از دست ندهيد و اگر داراى نقصى هستند در بر طرف كردن آن بكوشيد و نقص ديگرى بر آن اضافه نكنيد\r\nاين مسئله هم يكى از عالىترين مسائل است كه جلال الدين مطرح مىكند ، مىگويد :\r\nاگر در زندگانى توانسته‌ايد گامى در راه كمال برداريد و اگر توانسته‌ايد مزيتى\r\n","description":"","footnote":"","page_name":" 403 ","page_number":407},
  {"content":"\r\nاز مزاياى انسانى را مانند علم و اخلاق نيكو و محبوبيت اجتماعى و امثال آنها آوريد ، بكوشيد اين مزيت را از دست ندهيد ، زيرا - ما نمىدانيم كه عوامل طغيانگر زندگانى بار ديگر فرصت به دست آوردن چنين موفقيت را به ما بدهد ، ما نمىدانيم كه وضع روحى ما چگونه با انگيزه ها روبرو خواهد گشت ، ما نمىدانيم كه سلطه هاى انسانى به يكديگر چنين امان را به ما خواهد داد كه بار ديگر قدمى در راه به دست آوردن چنين موفقيتى خواهيم برداشت يا نه ؟ بر عكس اين موضوع اگر از نظر طبيعى سهل انگارىها كه در زندگانى روا داشته‌ايد در نتيجه داراى نقصى شده‌ايد ، ديگر مكوشيد كه آن نقص را در خود تشديد نموده در نتيجه اگر ناقص هستيد خود را ناقصتر بسازيد .\r\nهنگامى كه مىبينيد به قول معمولى شما كه شراب ننوشيده مست هستيد ، ديگر شراب ننوشيد و خود را تباه مسازيد .\r\nاين دو اصل بايستى براى افراد هم به طور مستقيم مطرح بوده باشد و هم به طور غير مستقيم ، يعنى آنان كه تعليم و تربيت گروه ها و جامعه ها را به عهده گرفته‌اند ، آنان كه جنبهء رهبرى انسانها را در دست گرفته‌اند ، بايستى اين نكته متوجه شوند كه اگر افراد زير دست آنها داراى يك مزيت جالب شده‌اند ، در افزايش آن بكوشند و به هر وسيله‌اى كه ممكن است در ازدياد آن قدم بردارند و اگر ببينند كه افراد جامعه از نظر سعادت بىبهره هستند و نقص و كاهش در انسانيت آنها را فرا گرفته است ، نكوشند كه آن را صد چندانش كنند ، بلكه با نظر به مقام والايى كه به دست آورده‌اند در حقيقت به عنوان نمايندهء خدايى در جامعه قدم بردارند ، بكوشند كه آن نقصها را بر طرف كنند نه اين كه آنها را تأييد و تشديد كنند .\r\nمتأسفانه در دوران ما پيش روان جوامع اصلا به اين نكته متوجه نيستند كه زير دستان مانند اعضاى پيكر آنها بوده و مانند پديده هاى روحى آنها مىباشند . گويى افراد جوامع موجوداتى هستند و خود آنها موجودات دگر ، به طورى كه تكامل افراد به ضرر آنها است لذا نه تنها كوچكترين قدمى در اصلاح اخلاقى آنها بر نمىدارند ، بلكه عوامل گوناگونى\r\n","description":"","footnote":"","page_name":" 404 ","page_number":408},
  {"content":"\r\n\r\nرا آن چنان ترتيب مىدهند كه باعث افزايش بد بختى انسانها مىگردد به اضافهء خنده ها و لباسهاى پاكيزه و وسايل آرايش و جتهاى نعره زن و كاخهاى سر به فلك كشيده ، اما كسى كه در اين جتها مسافرت مىكند و در اين كاخهاى سر به فلك كشيده زندگى مىكند كيست ؟ حسابش از خواسته هاى پيش تازان آن چنان بر كنار است كه از عالىترين مغزهاى الكترونيكى . تنها آن چه كه قابل مشاهده است اين است كه با تمام اين خوش گذرانىها و لذتيابىها هيچ كس براى زندگانى خود فلسفه‌اى نمىداند ، و چه نتيجهء اسف انگيز\r\n\r\n( ( 812 ) ) ز آن كه كس را از خدا عارى نبود\r\nحاسد حق هيچ ديّارى نبود\r\n\r\nاز آن جهت كه از مقام عظمت ربوبى هيچ كس احساس ننگ نمىكند ، لذا كسى نمىتواند به خدا حسادت بورزد\r\nحسادت و رشك بردن يك پديدهء روانى است كه از سه احساس ناشى مىگردد ، اين سه احساس عبارتند از :\r\n1 - احساس مقولهء برترى در يك يا چند مزيت كه افراد در مقابل يكديگر دارند .\r\n2 - احساس اين كه مىتوان به آن مزيت كه در طرف وجود دارد رسيد دارا .\r\n3 - احساس خواستن من آن مزيت را و بودن به آن .\r\nدر اين احساسات سه گانه حسد و غبطه با هم شريك مىباشند ، ولى حسد به اضافهء احساسات سه گانه اين نكته را در بر دارد كه حسادت كننده مىخواهد مزيت مفروض از صاحب مزيت سلب شود و به او داده شود ، به همين جهت است كه غبطه از نظر اخلاقى هيچ اشكالى ندارد ، بلكه مىتوان گفت : در صورت رقابت منطقى يكى از وسايل پيش رفت پس ماندگان مىباشد و ما در مباحث آينده در بارهء موضوع رقابت بحث مشروحى خواهيم داشت .\r\n","description":"","footnote":"","page_name":" 405 ","page_number":409},
  {"content":"\r\n\r\n\r\nبا نظر به احساس دوم ( امكان وصول به مزيتى كه طرف ديگر دارا است ) مطلبى را كه جلال الدين مىگويد ، به خوبى روشن مىگردد ، زيرا - عظمت و كمال و برترى خداوند بىنهايت است و هيچ عاقلى احتمال نمىدهد كه روزى فرا رسد كه داراى كمال و جلال و عظمت و جمال بىنهايت بوده باشد ، يعنى همه مىدانند كه هرگز نمىتوان خدا شد ، لذا حسد به خدا مفهومى ندارد .\r\nاما اين مطلب را هم نبايد ناديده بگيريم كه چون هر انسانى به جهت تشابهى كه در افراد ديگر با خود مىبيند ، مادامى كه دليل قاطعانه نداشته باشد كه ناتوانى او را اثبات كند ، همواره در ذهنش اين معنا خطور خواهد كرد كه من هم مىتوانم مانند او باشم ، يا اى كاش اين مزيت از او گرفته شود و به من داده شود .\r\nاين آرزو اگر در صورت رقابت منطقى نبوده باشد يكى از آن آرزوهاى بىاساس است كه عمر انسانى را بىهوده تباه مىكند .\r\n\r\nپس به هر دورى وليّى قائم است\r\nتا قيامت آزمايش دائم است\r\nهر كه را خوى نكو باشد برست\r\nهر كسى كاو شيشه دل باشد شكست\r\nپس امام حى قائم آن ولى است\r\nخواه از نسل عمر خواه از على است\r\nمهدى و هادى وى است اى راه جو\r\nهم نهان و هم نشسته روبه رو\r\n\r\nاصل ولايت و مهدى قائم عليه السلام\r\nدر چند بيت فوق جلال الدين به دو موضوع مهم از عقايد اسلامى اشاره مىكند در تفسير ابيات مزبوره اختلافات زيادى ميان مفسرين ديده مىشود . اين اختلافات ناشى از آن عقايد مذهبى است كه جلال الدين را به آنها منسوب مىسازند و در پايان توضيح در بارهء ولايت و موضوع مهدى عليه السلام به طور اختصار اشاره خواهيم كرد :\r\nاصل ولايت\r\nعلما و دانشمندان اسلامى در تفسير معناى ولايت مسايل زيادى را مطرح مىكنند .\r\nدر قرآن مجيد در آيات ذيل كه مادهء ولايت با مشتقات گوناگون وارد شده است مورد\r\n","description":"","footnote":"","page_name":" 406 ","page_number":410},
  {"content":"\r\nتفسيرهاى مختلف قرار مىگيرد : ( 1 )  ما در آياتى كه منابع آنها را از نظر سوره و شمارهء آيه متذكر شديم مفاهيم بسيار گوناگونى براى مادهء ولايت با ساير مشتقاتش مىبينيم ، از آياتى كه دلالت به ولايت تكوينى مىكند آيهء 6 از سورهء الاحزاب است در اين آيه چنين است كه :\r\n« النَّبىّ اولى بالمؤمنين من انفسهم » .\r\n( پيامبر به مؤمنين سزاوارتر از خود آنها مىباشد ) و با نظر به مورد آيه معلوم مىشود كه اين اولويت همان ولايت تكوينى است .\r\n","description":"","footnote":" ( 1 ) النساء 115 - الانعام 129 - الحج 4 - المجادلة 14 - الممتحنة 9 و 13 - المائدة 80 - النحل 100 - الرعد 10 - البقرة 107 و 120 و 258 - آل عمران 68 - الانعام 51 و 70 - التوبة 74 و 116 - الرعد 38 - الإسراء 111 - الكهف 26 - العنكبوت 24 - السجدة 4 فصلت 34 - الشورى 8 و 9 و 28 و 31 و 44 - الجاثية 19 - النساء 45 - النساء 75 و 89 و 119 و 123 و 183 - الانعام 14 - الكهف 17 - مريم 5 و 45 - الاحزاب 17 و 65 - الفتح 22 - المائدة 55 - الاعراف 155 - سباء 41 - البقرة 282 - الإسراء 33 - النمل 49 - الانعام 157 - النحل 63 - آل . 122 - الاعراف 196 - يوسف 101 - آل عمران 28 - النساء 86 و 89 و 139 و 144 - المائدة 51 و 57 و 81 - الاعراف 3 و 26 و 30 - الانفال 72 و 73 - التوبة 23 و 71 - يونس 62 - هود 20 و 113 - الرعد 16 - الإسراء 97 - الكهف 50 و 120 - الفرقان 18 - العنكبوت 41 - الزمر 3 - الشورى 9 و 46 - الجاثية 10 و 19 - الأحقاف 32 و 70 - الممتحنة 1 - الجمعة 6 - آل عمران 175 الانفال 34 - فصلت 31 - البقرة 257 - الانعام 128 - الاحزاب 6 - الانعام 121 - الكهف 44 - الانفال 72 - آل عمران 68 - النساء 135 الانفال 75 - مريم 70 - الاحزاب 6 - محمد 20 - . 34 و 35 - المائدة 107 - الانفال 40 - الحج 13 و 78 - الدخان 41 - محمد 11 آل عمران 150 - الانفال 40 - الحج 78 - الحديد 15 - التحريم 2 - البقرة 286 - التوبة 51 - النحل 76 - التحريم 4 - الانعام 62 - يونس 30 - النساء 33 - مريم 5 - الاحزاب 5 . . ","page_name":" 407 ","page_number":411},
  {"content":"\r\nبه توضيح اين كه ولايت انسان در بارهء خود همان اختيار و مالكيت او است در بارهء خودش و جاى ديد نيست كه صاحب اختيار انسان در بارهء خويشتن همان شخصيت او است و بديهى است كه اساس موجوديت انسان همان شخصيت است . وقتى بپذيريم كه اين ولايت را پيامبر عظيم الشأن در بارهء نفوس مردم با ايمان دارد در حقيقت مانند اين است كه بگوييم : رابطهء پيامبر با مؤمنين مانند رابطهء شخصيت انسان است با خود انسان .\r\nفخر رازى در تفسير اين آيه تشبيه جالبى دارد ، او مىگويد :\r\n« اگر براى انسان وضعى پيش بيايد كه بايستى يكى اعضاى بدنش را مثلًا يك پايش را از بيمارى يا ضرر حفظ كند و پاى ديگر را از دست بدهد ، اگر پاى راستش را حفظ كرد و پاى چپ را از دست داد - هيچ كس نمىتواند اعتراض كند كه چرا مثلًا پاى راستت را حفظ كردى ؟ اما اگر يكى از دو عضو كه بايد از دست برود شريفتر و حساستر از ديگرى بوده باشد ، از نظر عقل و هم از نظر شرع بايستى آن عضو اشرف را حفظ كند ، مانند اين كه امر انسان مردد شود ميان حفظ مغز و حفظ پا ، تر ديد نيست كه بايستى سر حفظ شود . » ( 1 )  اين تشبيه جالب مىتواند توضيحى در بارهء ولايت تكوينى بوده باشد كه عظمت و برترى وجود پيامبر را به ديگران به خوبى اثبات مىكند و اين برترى است كه دليل شايستگى تصرف پيامبر صلى الله عليه و آله در تمام افراد جامعه مىباشد ، چنان كه مغز انسانى شايستگى هر گونه تصرف در اعضاى مادى انسانى را دارا مىباشد .\r\nهمين مطلب را مفسر معروف شيخ اسماعيل حقى در تفسير آيهء فوق چنين مىگويد :\r\n« اطلاق آيه مىرساند كه پيامبر هر چه كه به آنها دستور دهد و خودشان به خلاف آن را بخواهند ، بايستى فرمان پيامبر را اطاعت كنند ، زيرا ، او ( پيامبر ) به نفوس آنها سزاوارتر از خودشان مىباشد . » سپس در آخر بحث سه بيت دوستى ديگران ذيل را استشهاد مىكند :\r\n","description":"","footnote":" ( 1 ) تفسير كبير فخر رازى ، ج 25 ص 194 . تفسير سورهء احزاب آيهء 6 . . ","page_name":" 408 ","page_number":412},
  {"content":"\r\n\r\n\r\nدر دو عالم غيب و ظاهر اوست دوست\r\nدوستى ديگران بر بوى اوست\r\nدوستى اصل بايد كرد و بس\r\nفرع را بهر چه دارد دوست كس\r\nاصل دارى فرع گو هرگز مباش\r\nتن بمان و جان بگير اى خواجه تاش ( 1 ) \r\n\r\nابو جعفر محمد بن جعفر طبرى در تفسير آيهء مزبوره مىگويد :\r\n« خداوند مىفرمايد : پيامبر به مؤمنين از خودشان سزاوارتر است ، هر چه بخواهد در بارهء آنها حكم كند جايز است . . . » سپس از ابو هريره نقل مىكند كه مىگويد : « پيغمبر فرموده است هيچ مؤمنى نيست مگر اين كه من سزاوارترين مردم به او هستم خواه در دنيا و خواه در آخرت . » ( 2 )  شبيه به همين معنا را مفسر و محقق بزرگ طبرسى مىگويد :\r\n« يعنى پيامبر از خود انسان به انسان سزاوارتر است . » ( 3 )  خلاصه آيهء مزبور از مفسرين ولايت تكوينى را اثبات مىكند و اين اثبات از نظر عموميتى است كه در آيهء مزبور وجود دارد بدين معنا كه آيه هم اولويت حكم و راهنمايى تشريعى را بيان مىكند و هم اولويت تكوينى را مخصوصا با نظر به مورد آيه كه در بارهء ولايت تكوينى است .\r\nولايت تكوينى از ارتباط ولى با خدا ناشى مىشود\r\nاين اصل كه افرادى از انسانها حايز مقام ولايت هستند ، ناشى از تقرب ولى به خدا است كه ديگران ندارند ، براى تحقيق بيشتر در بارهء ولايت تكوينى و اين كه عالىترين مقامى است كه به يك فرد داده مىشود ، مىتوانيم مسئلهء آفرينش » خليفه الله « را در روى زمين هم مورد بررسى قرار بدهيم ، زيرا ، موضوع خليفه الله به عنوان يك حقيقت تكوينى\r\n","description":"","footnote":" ( 1 ) روح البيان ، ج 128 تفسير آيهء 6 . .  ( 2 ) جامع البيان عن تعريف آى القرآن ، ابو جعفر محمد بن جرير طبرى ، ج 21 ر ص 122 ، تفسير آيه 6 از سوره احزاب . .  ( 3 ) مجمع البيان ، طبرسى ، ج 8 ، ص 338 ، تفسير آيه 6 از سوره احزاب . . ","page_name":" 409 ","page_number":413},
  {"content":"\r\n\r\n\r\nاست كه در هدف آفرينش مىتواند دخالت داشته باشد ، پس در حقيقت خليفه الله از نظر تكوينى در افراد انسانى اثر دارد ، خواه از نظر علت به معناى عمومى و خواه از نظر غايتى كه انسانها بايستى رسيدن به آن را در نظر گرفته و راه تكامل را در پيش بگيرند .\r\nآيا ولايت تكوينى را مىتوان كسب كرد يا حقيقتى است موهبتى ؟\r\nبراى توضيح اين مسئله مجبوريم ولايت تكوينى را به دو نوع مهم تقسيم كنيم :\r\n1 - ولايت تكوينى وجودى اين .\r\n2 - ولايت تكوينى تعيينى\r\n1 - ولايت تكوينى وجودى\r\nمقصود از قسم ولايت آن است كه فرد انسانى هر چه در راه تكامل جلوتر برود و هر چه كه برشد شخصيت بيشترى نائل شود و قيافهء الهى او بيشتر نمودار گردد ، تقرب او به خدا بيشتر شده در نتيجه قدرت تصرف و نظارت او در انسانها به عنوان نمايندهء الهى ( به معناى عمومى ) بيشتر خواهد گشت . اين قسم از ولايت كه ما آن را ولايت تكوينى وجودى اصطلاح كرديم ، اكتسابى بوده و آيات و رواياتى كه براى انسانهاى با ايمان اثبات ولايت مىكند به همين معنا است . اينان اولياء الله هستند .\r\nاين ولايت به هيچ نژاد و نسبى مخصوص نيست ، چنان كه رنگ و شكل و ساير خصوصيتهاى طبيعى كوچكترين دخالتى در اين ولايت ندارد ، بلكه مربوط به اين است كه چه اندازه يك انسان توانسته است از عقل سليم و وجدان و شعاع الهى كه در نهاد او است بهره بردارى نموده شخصيت خود را به ثمر رسانيده است . اگر خواه از نسل مقصود جلال الدين كه مىگويد :\r\n\r\nپس امام حىّ قايم آن وليست\r\nخواه از نسل عمر خواه از عليست\r\n\r\n","description":"","footnote":"","page_name":" 410 ","page_number":414},
  {"content":"\r\n\r\nاين قسم ولايت است ، از نظر مدارك اسلامى قابل پذيرش بوده ، بلكه چنان كه ديديم منابع اسلامى اين گونه اشخاص را اولياء الله مىنامد .\r\nاگر مقصود او از » امام حى قايم « اصطلاح مخصوص است كه در عقايد اسلامى مطرح است و او را به عنوان شخصيت تعيين شده الهى مىپذيرند ، صحيح نمىباشد ، براى توضيح اين مطلب قسم دوم از ولايت تكوينى تعيينى را مورد بررسى قرار مىدهيم :\r\n2 - ولايت تكوينى تعيينى\r\nاين نوع ولايت تكوينى مطابق مدارك اسلامى اكتساب نمىباشد ، بلكه مطابق مصالحى كه پشت پرده بوده و خداوند متعال به آنها دانا است ، تنها اشخاص معينى هستند كه اين مقام و الا را حيازت مىكنند ، اين ولايت منحصر در پيامبران عظام و جانشينان آنها مىباشد . از دو آيهء شريفه در قرآن مجيد اين قسم از ولايت استفاده مىشود :\r\n1 - « الله أَعْلَمُ حَيْثُ يَجْعَلُ رِسالَتَه . » 6 : 124 ( 1 )  ( خداوند مىداند كه رسالت خود را در چه موردى قرار بدهد ) .\r\n2 - « وَلكِنَّ الله يَجْتَبِي مِنْ رُسُلِه مَنْ يَشاءُ . » 3 : 179 ( 2 )  ( ولى خدا از پيامبرانش كسى را كه بخواهد بر مىگزيند ) .\r\nدر روايات هر دو گروه مهم اسلامى ( شيعه و اهل سنت ) روايت ذيل نقل شده است :\r\n« الخلفاء من بعدى اثنا عشر كلهم من قريش « ( 3 )  ( جانشينان من پس از من دوازده نفراند و همهء آنها از قريش مىباشند . )\r\n","description":"","footnote":" ( 1 ) سوره انعام ، آيهء 124 . .  ( 2 ) سوره آل عمران ، آيهء 189 . .  ( 3 ) بخارى در صحيح چاپ مصر ج 4 ر 175 به جاى خليفه امير نقل كرده است . . صحيح ترمذى ج 2 ص 45 چاپ هند - با لفظ و صحيح مسلم ج 2 ص 191 چاپ مصر با لفظ خليفه . باز صحيح مسلم در كتاب » امارت « با كلمهء مرد . باز در همين باب با لفظ خليفه صحيح ابى داود ج 2 ص 208 چاپ مصر با لفظ خليفه . تاريخ بغداد ج 2 ص 126 چاپ سال 1349 و مسند احمد بن حنبل با لفظ خليفه . احمد بن حنبل مسئله خلفاى دوازده گانه را با 34 سند از جابر بن عبد الله نقل كرده است . مستدرك صحيحين ج 3 ص 618 با كلمهء خليفه . و با نظر به زيادى روايات در اين موضوع مىتوان گفت روايات متواتر است . . ","page_name":" 411 ","page_number":415},
  {"content":"\r\nاين روايت كه با عبارات گوناگونى نقل شده است ، مىتواند ولايت تكوينى تعيينى را به روشنى اثبات كند .\r\nاگر ما اين دوازده نفر را بخواهيم با آنان كه در صدد ولايت امر بر آمده‌اند تطبيق كنيم به غير از پيشوايان جهان تشيع قابل تطبيق نخواهد بود ، زيرا ، شمارهء هيچ يك از سلسله هاى ساير متصديان خلافت با اين عدد قابل تطبيق نمىباشد . پس روايت فوق تنها دوازده نفر اولياء الله تعيينى را مىگويد كه منطبق به پيشوايان جهان تشيع مىباشد . ممكن است گفته شود كه : اين چه خصوصيتى است كه خداوند براى بعضى از افراد عطا كرده و آنها را براى ولايت تكوينى تعيينى انتخاب مىكند مىگوييم : از نظر اسلامى جاى هيچ گونه ترديد نيست چنان كه خود پيامبران عظام با تعيين خداوندى بوده است همچنين ولايت كه دامنهء پيامبرى است امر الهى خواهد بود .\r\nاما از نظر فلسفى باز نمىتوان ترديد كرد در اين كه خداوند به جهت علل پنهانى كه ما نمىدانيم خصوصياتى به بعضى از افراد انسانى مىبخشد كه به وسيلهء آن خصوصيات داراى ولايت تكوينى مىباشند ، چنان كه در بارهء چند نفر صريحاً مىفرمايد :\r\n« إِنَّ الله اِصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى اَلْعالَمِينَ . » 3 : 33 ( 1 )  ( خداوند آدم و نوح و آل ابراهيم و آل عمران را به همهء جهانها بر گزيد ) .\r\nاين بر گزيدن بدون حكمت واقعى نمىباشد و اين اعتراض صحيح نيست كه خداوند چرا ميان انسانها تفاوتى گذاشته و بعضى از آنها را به ديگران ترجيح داده است زيرا ، چنان كه در مباحث جبر و اختيار گفته‌ايم : اين خصوصيت به منزلهء سرمايهء غير اختيارى است كه خداوند به آنان عطا فرموده است .\r\n","description":"","footnote":" ( 1 ) سوره آل عمران ، آيهء 33 . . ","page_name":" 412 ","page_number":416},
  {"content":"\r\nاما به ثمر رسانيدن اين سرمايه كاملًا به اختيار آنها مىباشد . آنان از اين جهت كه داراى سرمايهء كلانى از شخصيت هستند به ساير مردم برترى اختيارى ندارند ، بلكه با به كار انداختن آن سرمايه در اين زندگانى مىتوانند مقام والاى شخصيت را حيازت كنند .\r\nچنان كه در بعضى از نيايشها مىخوانيم كه چون خداوند مىدانست كه پيشوايان راه توحيد ( ائمه عليهم السلام ) در اين دنيا مطابق دستورات او عمل كرده و از مزخرفات و هوى و هوسهاى حيوانى بر كنار خواهند بود و با اختيار كامل در پيش برد شخصيت خود خواهند كوشيد ، لذا آنها را با نشانهء معصومى آفريد .\r\nخلاصه با نظر به منابع معتبر اسلامى و با نظر به تاييد عقلى ولايت تكوينى تعيينى در ميان بندگان خدا وجود داشته و براى همه كس اين قسم از ولايت امكان پذير نيست .\r\nاما با ولايت تكوينى وجودى ، انسان مىتواند به عالىترين مقام ولايت رسيده و يكى از اولياء الله مقرب درگاه خداوند بوده باشد .\r\nحتى بنا به بعضى از روايات كه در گذشته نقل كرديم ممكن است بعضى از اولياء الله مورد غبطهء بعضى از پيامبران رسمى بوده باشد . در آن روايت كه پيش از اين نقل كرديم چنين آمده است كه : « براى خداوند بندگانى وجود دارد كه پيامبران بر آنها غبطه مىخورند » .\r\nخلاصه منصب نبوت و امامت تعيينى بوده و از قسم ولايت تكوينى وجودى نمىباشد علت روشنى كه به اين مسئله مىتوان بيان كرد اين است كه : اگر ولايت انبياء و جانشينان آنان تعيينى نبود و اين دو منصب از مقولهء پديده هاى عمومى بود كه براى هر كس وصول به آن مقام امكان پذير بود :\r\nاولًا - خاتميت پيامبر اكرم صلى الله عليه و آله مورد اشكال قرار مىگرفت .\r\nثانياً - هر كسى كه به مقام تقرب مىرسيد مىتوانست ادعاى پيامبرى يا امامت داشته باشد ، با اين كه مىبينيم در ميان پيامبران عظام دوره هاى طولانى فاصله مىافتاد و بدون ترديد نمىتوان گفت همهء مردم آن دورانها زشت و تبه كار بوده و هيچ كس گرايش حقيقى\r\n","description":"","footnote":"","page_name":" 413 ","page_number":417},
  {"content":"\r\n\r\nبه خدا نداشته است ، در صورتى كه آن مردان بزرگ نمىتوانستند ادعاى منصب مخصوص نبوت و امامت داشته باشند .\r\nخلاصه اگر نبوت و امامت ضابطه و ملاك مشخصى نداشت مردم نمىتوانستند راهنماى واقعى خود را تشخيص بدهند . به اضافهء اين كه پس از اسلام صدها بلكه هزاران اولياء الله ظهور كرده و به مقام شامخ عرفان مثبت رسيده بودند ، ولى هيچ يك از آنان ادعاى نبوت يا امامت نكرده است و اگر هم ادعا مىكرد پذيرفته نمىشد .\r\nچگونگى تأثير انسانهايى كه داراى ولايت تكوينى هستند در انسانها و ساير موجودات\r\nاين مسئله را ابن سينا در اواخر اشارات به شكل بسيار عالى بيان مىكند . و مضمون مطلبش چنين است كه هنگامى كه يك انسان با تزكيه و تأديب نفس روح خود را صيقلى نمود ، نيروى واقعى روحش به فعاليت افتاده دامنهء تصرف او در موجودات بيشتر و عميق تر مىگردد و چنان كه انسان هر اندازه كه داراى نيروى روانى بيشترى باشد به كالبد جسمانى خود مسلطتر است ، همچنين با داشتن نيروى روانى عالى مىتواند در خود اشياء مانند كالبد جسمانى خود تصرف و نظارت داشته باشد . اين مطلب را در جملات ديگرى تأييد و قابل آزمايش معرفى نموده مىگويد : اگر بشنوى يكى از اولياء الله كارهاى فوق العاده‌اى انجام داد هرگز انكار مكن ، زيرا ، سبب اين گونه كارها همانست كه متذكر شديم و براى روح انسانى نيروى شگرفى است كه مىتواند با بهره بردارى از آن كارهاى مخالف نمودهاى طبيعت بجاى آورد .\r\nبايستى بگوييم : هر چه كه انسان در تقويت روح خود بكوشد در حقيقت خود را به خدا نزديكتر كرده از اوصاف جلال و جمال خداوندى بهرور گشته و مىتواند در زير بناى هستى نفوذ كرده تأثيراتى در روبنا ايجاد كند . چنان كه پيامبران عظام به عنوان معجزه انجام مىدادند ، نهايت امر اين است كه غير از پيامبران كسى نمىتواند تصرف اعجازى در دستگاه هستى داشته باشد و اين مطلبى است كه در مباحث آينده مشروحاً بيان خواهيم كرد .\r\n","description":"","footnote":"","page_name":" 414 ","page_number":418},
  {"content":"\r\n\r\nولايت تشريعى\r\nدر مقابل ولايت تكوينى نوعى از ولايت وجود دارد كه آن را ولايت تشريعى مىگويند و آن عبارت است از سلطهء يك انسان به انسان يا به انسانهاى ديگرى از نظر راهنمايى در قانون . اين ولايت در قرآن مجيد در آيات متعددى مطرح شده است . آن چه كه در اسلام به عنوان يك واحد عقيدتى در اين باره وجود دارد اين است كه ولايت تشريعى نيز مانند ولايت تكوينى تعيينى مخصوص به پيامبر اكرم صلى الله عليه و آله است و قوانين اسلام به وسيلهء آن بزرگوار بيان شده است و پس از او ائمه عليهم السلام يا صحابه در روش اهل سنت تنها مىتوانند تفسير كنندهء آن قوانين بوده باشند . در حقيقت ائمه عليهم السلام يا صحابه مربيان و معلمان هستند نه قانون گذار . در جوامع ديگر دو قسم ولايت تشريعى ديده مىشود :\r\nولايت تشريعى در حقوق پيرو .\r\nولايت تشريعى در حقوق پيش رو .\r\nولايت تشريعى در حقوق پيرو با خود مردم است ، به اين معنا كه هنگامى كه خود مردم به يك موضوعى راضى شدند و سيره و عادت خود را بر آن بنا نهادند ، تدريجا و با استحكام تبعيت از آن موضوع صورت قانونى به خود مىگيرد . اين حقوق پيرو است كه گروهى از كشورهاى غربى امروز از آن تبعيت مىكنند . معايب اين گونه حقوق فراوان است ما تنها بيك نكته متذكر مىشويم و آن اين است كه : افراد انسانى از آن جهت كه همواره در صدد اشباع تمايلات مادى و حيوانى خود مىباشند ، لذا كارها و روابطى را كه ايجاد مىكنند اغلب روى همان تمايلات بنا نهاده مىشود ، به همين جهت ديگر براى انسانها در حقوقى كه تنها امضاى كارهاى مردم است تكاملى مطرح نخواهد بود تنها نتيجه‌اى كه عايد چنين اجتماعى مىباشد ، يعنى خدمتى كه حقوق پيرو انجام مىدهد ، اين است كه مردم به يكديگر تجاوز نكنند . ( البته مردم ، نه ما فوق مردم كه همواره در جوامع به طور فراوان پيدا مىشود و قانون را مانند تار عنكبوت مىداند كه نمىتواند او را به زنجير بكشد . ) ولايت تشريعى در حقوق پيش رو آن حق مسلم است كه براى قانون گذار يا قانون\r\n","description":"","footnote":"","page_name":" 415 ","page_number":419},
  {"content":"\r\nگزاران وجود دارد و آنان مىتوانند مطابق مصالح اجتماعى قانون وضع كنند و آنها را به سعادت اجتماعىشان نائل سازند . حقوق پيش رو امروزه در تمام بلوك شرقى و بعضى از كشورهاى غربى مورد عمل مىباشد .\r\nدر قانون اسلام چنان كه گفتيم : حق قانون گذارى منحصر به پيامبر اسلام مىباشد كه تمام دستوراتش مستند بوحى است و براى هيچ كس حق اظهار نظر در اصل قانون وجود ندارد مگر از ناحيهء تفسير و تأويل و تطبيق .\r\nبلى چنان كه در بعضى از مباحث توضيح خواهيم داد حقوق اسلام از نظر احكام اولى پيش رو و از نظر موضوعات و احكام ثانوى پيرو مىباشد ، يعنى تشخيص موضوعات به عهدهء خود افراد جامعه و وضع احكام ثانويه به عهدهء فقها و قانون دانهاى بيدار آنها مىباشد . بر گرديم به اصل مطلب ، اين كه جلال الدين مىگويد :\r\n\r\n« پس به هر دورى وليّى قائم است\r\nتا قيامت آزمايش قائم است »\r\n\r\nمىتواند ناظر به مسئلهء ولايت تكوينى تعيينى بوده باشد ، چنان كه امير المؤمنين عليه السلام فرموده است : « بلى روى زمين از حجتى كه بامر خدا قيام كند خالى نمىباشد . اين حجت يا در ميان مردم ظاهر و آشكار است يا بيمناك و پنهان است ، وجود دايمى حجت براى آن است كه حجتها و آيات خداوندى بر مردم از بين نرود و تباه نگردد . » ( 1 )  قيام حجت و ولى در همهء دورانها براى آزمايش مردم و هدايت آنها است .\r\n« لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ . » 8 : 42 ( 2 )  ( تا هر كسى كه هلاك مىشود اين هلاكت او از روى بينه بوده باشد و همچنين هر كس به حيات واقعى مىرسد آن هم از روى بينه بوده باشد ) .\r\nاما در بيت بعدى كه جلال الدين مىگويد :\r\n","description":"","footnote":" ( 1 ) نهج البلاغه ، ج 3 ص 188 . .  ( 2 ) سوره انفال ، آيهء 42 . . ","page_name":" 416 ","page_number":420},
  {"content":"\r\n\r\n\r\nپس امام حى ناطق آن ولى است\r\nخواه از نسل عمر خواه از على است\r\n\r\nاگر مقصود تنها ولايت تكوينى وجودى بوده باشد كاملًا صحيح است ، زيرا هر فرد از انسان بدون دخالت نژاد و نسب و ساير خصوصيتهاى وجودى مىتواند به مقام ولايت تكوينى عالى برسد و اگر مقصودش ولايت تكوينى تعيينى است چنان كه گفتيم : صحيح نيست ، زيرا ، ولايت تعيينى اكتسابى نبوده و دامنهء نبوت است كه احتياج به تعيين دارد .\r\nمهدى قائم عليه السلام\r\nجلال الدين مىگويد :\r\n\r\nمهدى و هادى ويست اى راه جو\r\nهم نهان و هم نشسته پيش رو\r\n\r\nاگر مقصود از مهدى و هادى آن انسان الهى است كه متصف بصفت هدايت است يعنى هم خود او هدايت شده است و هم هدايت كنندهء مردم مىباشد ، باز با ولايت تكوينى وجودى سازگار است ، يعنى چنان كه گفتيم خداوند همواره اوليايى دارد كه چه نهان باشند و چه آشكار براى مردم حجتاند و اگر مقصودش ( مهدى شخصى ) است كه در اخبار و منابع تمام فرق اسلامى وارد شده است - اين مطلب صحيح نيست ، زيرا ، در منابع اسلامى ( مهدى قائم ) يك شخص معين است كه در زمانى ظهور خواهد كرد و مانند خود پيامبر اسلام با جوامع رفتار خواهد كرد . ( 1 )  عبد الرحمن بن خلدون در مقدمهء معروفش جملهء ذيل را گفته است :\r\n« اعلم ان فى المشهور بين الكافه من اهل الاسلام على ممر الاعصار انه لا بد فى آخر الزمان من ظهور رجل من اهل البيت يؤيد الدين و يظهر العدل و يتبعه المسلمون و يستولى على الممالك الاسلاميه و يسمى بالمهدى . » ( 2 ) \r\n","description":"","footnote":" ( 1 ) ر . ك منتخب الاثر ، دانشمند محترم آقاى گلپايگانى .  ( 2 ) مقدمهء عبد الرحمن بن خلدون ، فصل 52 ، در امر فاطمى ص 311 . . ","page_name":" 417 ","page_number":421},
  {"content":"\r\n( بدان كه در ميان همهء اهل اسلام در طول قرون و اعصار مشهور است كه به طور حتم در آخر زمان مردى از اهل بيت ظهور مىكند ، دين اسلام را تأييد نموده عدالت را آشكار مىكند و به تمام ممالك اسلامى مسلط مىگردد و او مهدى ناميده مىشود ) .\r\nاين مشخصات را كه حضرت مهدى از اولاد پيامبر اسلام و از نسل على عليه السلام است در مدارك ذيل مىتوانيد مطالعه كنيد :\r\n1 - اسعاف الراغبين كه در حاشيهء متن نور الابصار شبلنجى چاپ شده است ص 134 2 - الملاحم و الفتن ص 194 3 - منتخب كنز العمال ج 6 ص 432 4 - البرهان فى علامات مهدى آخر الزمان ، در اغلب ابوابى كه ترتيب داده شده است احاديث زيادى در مشخصات حضرت مهدى عليه السلام نقل نموده است .\r\n5 - تذكرة الخواص ص 377 چاپ سال 1369 6 - الصواعق المحرقه در آيهء 12 از آيات .\r\n7 - ينابيع المودة ص 469 8 - الجامع الصغير حديث 9244 9 - عقد الدرر در باب سوم .\r\n10 - مستدرك صحيحين ج 4 ص 557 11 - السيرة الحلبية ج 1 ص 227 گمان مىرود كه مدارك لازم براى اثبات اين كه مقصود از حضرت مهدى در منابع اسلامى شخص معينى است از نسل پيامبر اكرم و از اولاد على و فاطمه عليها السلام مىباشد بيش از حد لازم و كافى وجود دارد ، لذا ما به ذكر مدارك بيشتر نمىپردازيم .\r\nجلال الدين در ديوان شمس تبريزى اشعارى دارد كه شخصى بودن ولى آخرين را به نام مهدى عليه السلام صريحا بيان مىكند . اشعار به قرار ذيل است .\r\n\r\nاى شاه شاهان جهان الله مولانا على\r\nاى نور چشم عاشقان الله مولانا على\r\nحمد است گفتن نام تو اى نور فرخ نام تو\r\nخورشيد و مه هندوى تو الله مولانا على\r\n\r\n","description":"","footnote":"","page_name":" 418 ","page_number":422},
  {"content":"\r\n\r\n\r\nخورشيد مشرق خاورى در بندگى بسته كمر\r\nماهت غلام نيك پى الله مولانا على\r\nخورشيد باشد ذره‌اى از خاكدان كوى تو\r\nدرياى عمّان شبنمى الله مولانا على\r\nموسى عمران در غمت بنشسته بد در كوه طور\r\nداود مىخواند زبور الله مولانا على\r\nشاهم على مرتضى بعدش حسن نجم سما\r\nخوانم حسين كربلا الله مولانا على\r\nآن آدم آل عبا دانم على زين العباد\r\nهم باقر و صادق گوا الله مولانا على\r\nموسى كاظم هفتمين باشد امام و رهنما\r\nگويم على موسى الرضا الله مولانا على\r\nسوى تقى آى و نقى در مهر او عهدى بخوان\r\nبا عسكرى رازى بگو الله مولانا على\r\nمهدى سوار آخرين بر خصم بگشايد كمين\r\nخارج رود زير زمين الله مولانا على\r\nتخم خوارج در جهان ناچيز و ناپيدا شود\r\nآن شاه چون پيدا شود الله مولانا على\r\nديو و پرى و اهرمن اولاد آدم مرد و زن\r\nدارند اين سر در دهن الله مولانا على\r\nاقرار كن اظهار كن مولاى رومى اين سخن\r\nهر لحظه سرّ من لدن الله مولانا على\r\nاى شمس تبريزى بيا بر ما مكن جور و جفا\r\nرخ را به مولانا نما الله مولانا على\r\n\r\nتفسير ابيات\r\nشخصى به مادر خود خشمگين گشته او را با مشت و خنجر كشت . شخصى به او گفت كه تو چرا حق مادرى را به جاى نياوردى مگر چه كرده بود كه او را كشتى مگر تا كنون ديده شده است كه كسى مادر خود را بكشد قاتل مادر در پاسخ او گفت : مادرم كارى كرد كه ننگ آلود بود و اين ننگ او را تباه كرد ، خواستم او را بكشم تا پرده‌اى از خاك تيره به او بپوشانم . چرا كشتم براى اين كه او به زنا با مردى متهم گشت . آن شخص گفت : چرا مرد زناكار را نكشتى گفت : اگر مادر را مىگذاشتم و مرد را مىكشتم مىبايست در هر روز مردى را بكشم ، بدين جهت مادرم را كشتم تا دست به خون ديگران نيالايم ، من ديدم كه اگر گلوى او را ببرم بهتر از اين است كه گلوى مردم را ببرم .\r\nمىدانيد اين مادر كيست كه بايستى به جاى كشتن مردم او را كشت اين مادر نفس امارهء تو است ، آن نفس كه فسادش از هر ناحيه پيرامون تو را گرفته است .\r\n","description":"","footnote":"","page_name":" 419 ","page_number":423},
  {"content":"\r\nاگر توانستى نفس خويشتن را بكشى ، از اين همه اعتذار و پوزش كه تو را در خود غوطه ور ساخته است رهايى پيدا خواهى كرد ، به اضافهء اين كه درك خواهى كرد كه تو اصلا دشمنى نداشتى .\r\nاگر در اين مورد كسى توهم كرده و به صورت اشكال بگويد : اگر هر كس نفس خود را بتواند بكشد براى او دشمنى نمىماند ، پس در بارهء پيامبران چه مىگوييد كه همواره آنان در ميان دشمنان خويش غوطه ور بودند گوش كن تا پاسخ اين اشكال را به تو بگويم : آنان دشمن انبياء نبوده‌اند ، بلكه آن منكران دشمن خويش بوده با خود عداوت مىورزيدند ، در دنيا دشمن كسى است كه قصد جان دشمن را مىكند نه آن كسى كه خود در حال جان كندن است ، آنان در حال جان كندن خود بودند . تو گمان مىكنى خفاش بىنوا دشمن آفتاب تابان است او دشمن خويش است كه در حجابى از نقص عضوى گرفتار گشته و فروزندگى آفتاب را نمىبيند يا نمىخواهد .\r\nفروزندگى آفتاب او را مىكشد ، اين شكنجه‌اى كه خفاش از درخشندگى خورشيد مىبرد آيا خورشيد درخشان از اين كار رنجى مىكشد دشمن واقعى كسى است كه بر خويشتن ستم روا مىدارد و سنگ وجود خود را مانع مىشود كه از آفتاب بهره مند گشته به صورت لعل گران بهايى در آيد . آنان كه كفر مىورزند در حقيقت از تحت تأثير قرار دادن خود از گوهر پاك انبياء جلوگيرى مىكنند .\r\nآنان چگونه مىتوانند حجاب چشم بيگانه مردان الهى بوده باشند ، بلكه ديده گان خود را كور و كج مىكنند . مثل آنان مثل آن غلام هندو است كه از سر پيكار و عداوت با آقاى خود ، دست به خودكشى زده و خود را از بالاى بام به زمين مىاندازد تا خود را بكشد و از اين راه صدمهء مالى به آقاى خود وارد كند اگر بيمار با طبيب عداوت بورزد ، اگر كودك با مربى و معلم خويش دشمنى كند ، اينان صدمه‌اى به طبيب و مربى نمىزنند ، بلكه اين ساده لوحان در حقيقت راه زن\r\n","description":"","footnote":"","page_name":" 420 ","page_number":424},
  {"content":"\r\nموجوديت خويش مىباشند ، زيرا ، اينان راه عقل و جان خود را مىزنند .\r\nاگر لباس شويى كه همواره به تابش آفتاب نيازمند است به آفتاب خشم بگيرد ، اگر يك ماهى با آب بر سر پيكار بر آيد ، درست دقت كن ببين : كدام يك از آنها زيان خواهند ديد . آيا آفتاب آسيب خواهد ديد يا لباسشوى آيا ماهى بىچاره خواهد شد يا آب ؟ در حال خود نيكو بنگر ، اگر ديدى خداوند تو را زشت روى آفريده ، كارى مكن كه زشت خويى هم به آن اضافه شود .\r\nاگر كفشى در پاى دارى و مىتوانى از راه هموار به سوى مقصد روانه شوى در سنگلاخ آن كفش را تباه مكن و اگر ديدى از تباهى دو شاخ در آورده‌اى دو شاخ ديگر به آنها اضافه مكن .\r\nهيچ مىدانى هنگامى كه در بارهء شخصى حسادت مىورزى و مىگويى : عظمت او موجب نقص من است ، به اضافهء همان عيب كه خود اعتراف مىكنى ، عيب ديگرى را هم به آن مىافزايى ؟ ( آرى اگر دو شاخ دارى دو شاخ ديگر به آن اضافه مكن ) مگر ابليس غير از ناتوانى از تحمل نقصى كه در مقابل حضرت آدم احساس مىكرد ، عيب ديگرى داشت كه او را به صد گونه بد بختى و شقاوت ابدى دچار كرد او از حسادت مىخواست بالاتر از آدم بوده باشد ، اما او بود كه گمان بالايى را بالايى محسوب كرد ، اين خيال و انديشهء بالايى براى او خيال خون پالايى بود . ابو جهل را شنيده‌اى كه به پيامبر عظيم الشأن حسادت ورزيده خود را بالاتر گمان كرد نام او ابو الحكم بود و از اين خيال خام و حسادت نامش به ابو جهل تغيير يافت .\r\nاگر از من مىپرسى كه پس چه بايد كرد ؟ مىگويم :\r\n\r\nمن نديدم در جهان جستجو\r\nهيچ اهليت به از خلق نكو\r\n\r\nمىدانيد چرا خداوند متعال پيامبران را واسطهء ميان خود و مردم قرار داد براى اين كه حس حسادت آنها به هيجان بر آيد و ( در دفع آن بكوشند . )\r\n","description":"","footnote":"","page_name":" 421 ","page_number":425},
  {"content":"\r\nاز اين كه تو صاحب فضل و چالاك و داراى فن هستى در گذر ، كارى كه بتواند نتيجه داشته باشد تنها خدمت به مردم و خدا است و اخلاق نيكو ، از آن جهت كه هيچ كس طمع رسيدن به خدا را ندارد و از آن جهت كه مىدانند كمالاتى را كه خدا دارا است نمىتوانند از او سلب نمايند ، لذا هرگز كسى در صدد حسادت به خدا بر نيامده است ، زيرا ، اصل حسادت از آن جا بر مىخيزد كه فرد حسود طرف را مانند خود مىپندارد و مىگويد : من و او چه تفاوتى با يكديگر داريم كه او داراى فلان مزيت بوده باشد و من فاقد آن به همين جهت مىبايست كه پيامبران هم مورد حسادت واقع نشوند ، زيرا عظمت انبياء خدا دادى است و حسادت در بارهء آنها قابل پذيرش نيست .\r\n( پس كمى خود را براى خويشتن مطرح كن و با اولياء الله كه در همهء ادوار تاريخ وجود دارند در صدد حسادت مباش ) .\r\nبراى هر دوره از تاريخ بشرى وليى وجود دارد . وجود اين ولى موجب آزمايش مردم است و اين آزمايش تا روز رستاخيز ادامه خواهد داشت . در اين آزمايش كه به وسيلهء اولياء الله انجام خواهد گرفت ، هر كس كه اخلاق نيكو و تواضع و حالت تسليم به آن اولياء داشته باشد نجات پيدا خواهد كرد و به عكس هر كسى كه از ضعف نفس نتواند وجود اولياء الله را تحمل كند مانند شيشه خواهد شكست . پيشواى حق و قائم همان ولى است بدون اين كه نژادى در اين باره تأثير داشته باشد .\r\nولايت را خداوند متعال به افرادى عنايت خواهد فرمود ، خواه از نسل عمر باشد و خواه از نسل على عليه السلام . او است كه هدايت شده از طرف خدا و هدايت كنندهء مردم مىباشد . [ در اين مسئله در تفسير بيت بررسى مشروحى انجام داده‌ايم مراجعه شود 
  ] .\r\nآن ولى خدا مانند نور ابدى و خرد مانند جبرييل پيام آور او است و نسبت ولى پايين رتبه در مقابل ولى عالى مقام مانند قنديل در مقابل آفتاب يا ماه است و پايين تر از مرتبهء قنديلى مرتبهء مشكاة است . ( 1 ) \r\n","description":"","footnote":" ( 1 ) اين مراتب را در موقع تفسير آيهء نور در مباحث آينده بحث خواهيم كرد . . ","page_name":" 422 ","page_number":426},
  {"content":"\r\nبراى نور مراتب زيادى است كه هر يك از ديگرى عالىتر و فروزنده تر مىباشد بدينسان نور حق هفت صد مرتبه و درجه دارد كه هر يك از آن پرده ها مخصوص افرادى از انسانها است .\r\nافرادى كه در مراتب آخر قرار گرفته‌اند از ضعف خويش نمىتوانند نور بالاتر از خود را ببينند .\r\nآن روشنايى مطلق كه مخصوص حيات ابدى و نور اولى است براى ناتوانان كه ديده گان آنها مانند اشخاص احول ناتوان است باعث رنج و فتنه مىباشد ، مراتب پايين طورى نيست كه انسان براى هميشه در آن مراتب راكد و جامد بماند ، بلكه مىتوان با تزكيهء نفس و تكامل در راه رشد شخصيت ، نقص ديده گان را كمتر نمود ، تا آن جا كه از هفت صد پرده بگذرد و وارد خود درياى ابديت گردد .\r\nاما وسايلى كه اين مراتب را مىتواند از پايين به بالا رهنمون شود بسيار گوناگون است ، براى هر مرتبه‌اى وسيلهء مخصوصى است و هيچ يك از آن مراتب نمىتواند تحمل وسيلهء اعتلاى مرتبهء بالاتر را داشته باشد .\r\nآن آتش كه آهن و طلا را اصلاح مىكند ، ميوه هاى ضعيفى مانند سيب و آبى را نه تنها اصلاح نمىكند ، بلكه آنها را از بين مىبرد ، درست است كه براى سيب و آبى خامى وجود دارد و مىتواند به حالت پختگى برسد ، ولى نه با آتشى كه داراى تابش بسيار نافذ و ظريف و تند است ، اما همين شعله هاى سوزنده و مهيب آتش كه براى سيب و به نابود كننده است براى آهن لطيف و مناسب است زيرا آهن خود طالب همنشينى با اين اژدهاى سركش است .\r\nمىدانيد آهن شبيه به چيست ؟ آهن شبيه به فقير است كه مىتواند تحمل پتك و آتش رياضت را داشته باشد .\r\nاين فقير ( كسى كه در راه سلوك الى الله است ) بدون واسطه خود حجاب آتش است ، به همين جهت است كه مىتواند در ميان آتش برود . آن موجودات كه از آب و فرزندان ( مشتقات ) آبند ، نمىتوانند از آتش و فعاليتهاى مانند آتش پخته شوند ، براى اين كه اين فرزندان آب يعنى اين انسانهاى خام بتوانند در آتش بروند مانند\r\n","description":"","footnote":"","page_name":" 423 ","page_number":427},
  {"content":"\r\nساير پختنىها بايستى به واسطهء تابه در روى آتش قرار بگيرند چنان كه براى راه رفتن پا را كفش لازم است . يا احتياج به مكانى دارد كه حرارت كسب كرده باشد مانند احتياج خمير به تنور كه در مجاورت هواى گرم به نان مبدل مىگردد . پس مرد الهى حقيقى كسى است كه احتياجى به واسطهء ندارد و تمام شعله هاى رياضت و نمودهاى جهان طبيعت چنان در اختيار او قرار گرفته است كه گويى با آنها رابطهء مستقيم دارد .\r\nمرد الهى حقيقى كسى است كه وجود خود را چنان از آب حيات سيراب كند كه ابديت خود را تضمين نمايد . اگر عالم هستى را به كالبد تشبيه كنيم اين مرد الهى دل آن است و عالم به واسطهء اين دل به موجوديت واقعى و جريان حقيقى خود نائل مىگردد . اگر دل وجود نداشته باشد بدن انسانى كه توانايى گفتگو ندارد ، اگر دل در صدد جستجو نباشد بدن انسانى كه نيروى جستجو ندارد .\r\nچنان كه نظر گاه شعاع آتش آهن است ، همچنان نظرگاه خدا دل است نه بدن . با در نظر گرفتن مراتب گوناگون اولياء الله خواهيم ديد كه بعضى از آنها نسبت به بعضى ديگر مانند بدن به دل مىباشد .\r\nاين سخن كه من در صدد توضيح آن هستم احتياج به مثال و شرح دارد ، ولى در همين جا سخن را پايان مىدهم ، زيرا ، مىترسم اذهان عاميانه در اين مورد بلغزش بيفتد .\r\nاگر چنان صحبت كنم كه باعث گمراهى ديگران گردد نيكويى من به بديها مبدل خواهد گشت . حتى اين مطالب را هم كه گفتم از روى ناخود آگاهى بود .\r\nآرى بگذار آن عاميان و كج فهمان در همان تيره بختى و نادانى اختيارى خود غوطه ور شوند ، زيرا ، براى پاى كج كفش كج مناسب است ، چنان كه براى گدا همواره چيزى كه اصالت دارد همان دستگيرهء در مردم است كه براى دريوزگى مىگيرد .\r\n","description":"","footnote":"","page_name":" 424 ","page_number":428},
  {"content":"\r\n\r\nامتحان كردن پادشاه آن دو غلام را كه تازه خريده بود\r\n\r\n( ( 843 ) ) پادشاهى دو غلام ارزان خريد\r\nبا يكى ز ان دو سخن گفت و شنيد\r\n( ( 844 ) ) يافتش زيرك دل و شيرين جواب\r\nاز لب شكر چه زايد ؟ شكر آب\r\n( ( 845 ) ) آدمى مخفيست در زير زبان\r\nاين زبان پرده است بر درگاه جان\r\n( ( 846 ) ) چون كه بادى پرده را درهم كشيد\r\nسرّ صحن خانه شد بر ما پديد\r\n( ( 847 ) ) كاندر آن خانه گهر يا گندم است\r\nگنج زر يا جمله مار و كژدم است\r\n( ( 848 ) ) يا در آن گنج است مارى بر كران\r\nز ان كه نبود گنج زر بىپاسبان\r\n( ( 849 ) ) بىتأمل او سخن گفتى چنان\r\nكز پس پانصد تأمل ديگران\r\n( ( 850 ) ) گفتى اندر باطنش درياستى\r\nجمله دريا گوهر گوياستى\r\n( ( 851 ) ) نور هر گوهر كزو تابان شدى\r\nحق و باطل را از او فرقان شدى\r\n( ( 852 ) ) نور فرقان فرق كردى بهر ما\r\nذره ذره حق و باطل را جدا\r\n( ( 853 ) ) نور گوهر نور چشم ما شدى\r\nهم سؤال و هم جواب ما بدى\r\n( ( 854 ) ) چشم كژ كردى دو ديدى قرص ماه\r\nچون سؤال است اين نظر در اشتباه\r\n( ( 855 ) ) راست گردان چشم را در ماهتاب\r\nتا يكى بينى تو مه را نك جواب\r\n( ( 856 ) ) فكرتت را كژ مبين نيكو نگر\r\nهست هم نور و شعاع آن گهر\r\n( ( 857 ) ) هر جوابى كآن ز گوش آيد بدل\r\nچشم گفت از من شنو آن را بهل\r\n( ( 858 ) ) گوش دلال است و چشم اهل وصال\r\nچشم صاحب حال و گوش اصحاب قال\r\n( ( 859 ) ) در شنود گوش تبديل صفات\r\nدر عيان ديده ها تبديل ذات\r\n( ( 860 ) ) ز آتش ار علمت يقين شد از سخن\r\nپختگى جو در يقين منزل مكن\r\n( ( 861 ) ) تا نسوزى نيست آن عين اليقين\r\nاين يقين خواهى در آتش در نشين\r\n( ( 862 ) ) گوش چون نافذ بود ديده شود\r\nور نه قل در گوش پيچيده شود\r\n( ( 863 ) ) اين سخن پايان ندارد باز گرد\r\nتا كه شه با آن غلامانش چه كرد\r\n\r\n","description":"","footnote":"","page_name":" 425 ","page_number":429},
  {"content":"\r\n\r\n\r\n\r\nآيه\r\n« يا أَيُّهَا اَلَّذِينَ آمَنُوا إِنْ تَتَّقُوا الله يَجْعَلْ لَكُمْ فُرْقاناً 8 : 29 . » ( 1 )  ( اى كسانى كه ايمان آورده‌ايد اگر شما به خدا تقوا بورزيد ، خدا براى شما وسيلهء جدا كردن حق و باطل را عطا خواهد كرد . )\r\nروايت\r\n« المرء مخبوء تحت لسانه » .\r\n( مرد در زير زبانش مخفى است ) ( مدرك اين روايت را در گذشته نقل كرده‌ايم . )\r\n\r\n( ( 851 ) ) نور هر گوهر كزو تابان شدى\r\nحق و باطل را از او فرقان شدى\r\n\r\nنورانيت روح در سخنان انسانهاى الهى پديدار مىگردد و حق و باطل را از يكديگر جدا مىسازد\r\nنمىدانيم چه خاصيت ملكوتى در سخنان افرادى كه شعاع خورشيد پشت پردهء ماديات روح آنها را نورانى ساخته است وجود دارد كه با ساده ترين جملات مىتوانند با عظمتترين معانى را ابراز كنند گاهى در چهرهء بعضى از افراد كه اطمينان روحى پيدا كرده‌اند با دقت تماشا كنيد ، آن گاه به الفاظ در هم و بر هم و جملات گسيختهء آنان گوش فرا بدهيد ، خواهيد ديد كه اطمينان روحى آنان در بارهء واقعيتها صفاى شگفت انگيزى در همان الفاظ درهم و بر هم و جملات گسيختهء آنها ايجاد كرده است كه گويى شنونده را به طور مستقيم با واقعيتها در تماس نهاده‌اند .\r\nالفاظ چه كالبدهاى تنگ و نارسا جملات چه قفسهاى تنگ و تاريك\r\n","description":"","footnote":" ( 1 ) سوره انفال ، آيهء 29 . . ","page_name":" 426 ","page_number":430},
  {"content":"\r\nولى وقتى كه انسان با چنين شخصيتهاى ملكوتى رو در رو قرار مىگيرد ، پيش از آن كه مقاصد خود را با الفاظ قرار دادى ابراز نمايد واقعيتها از پشت پردهء چشمان درخشنده شان بدون اين كه در راه گوش و مغز به گردابهاى شك و ترديد و گمان و تخمين گرفتار شود ، فورا و بدون احساس گذشت زمان به اعماق دل انسانى راه مىيابد .\r\nممكن است اين انسانهاى استثنايى نه از قواعد لغوى و نه صرف و نحو اطلاعى داشته باشند و نه اصول و قوانين منطق براى آنان مطرح شود و نه كوچكترين آگاهى به لطايف و ابتكارات پر شور ادبى داشته باشند . با اين حال شنوندهء آگاه سخنان آنان را ما فوق اصول و قوانين مربوطه ديده و با مشاهدهء عظمت معنى ، به ناچيزى همان اصول و قوانين پى مىبرد .\r\nممكن است اين گونه افراد حتى از نظر حرفه‌اى و تخصصى نتوانند حق را تعريف كنند و باطل را تجزيه و تحليل نمايند .\r\nاينان در حقيقت نمونه‌اى از سازندگى حق و نابود كنندگى باطل مىباشند .\r\n\r\nنور فرقان فرق كردى بهر ما\r\nذره ذره حق و باطل را جدا\r\nنور گوهر نور چشم ما شدى\r\nهم سؤال و هم جواب ما بدى\r\n\r\nجلال الدين اين مضمون عالى را در دفتر اول « در سؤال كردن رسول قيصر روم از عمر . . . » چنين گفته است :\r\n\r\nمحو شد پيشش سؤال و هم جواب\r\nگشت فارغ از خطا و از صواب\r\n\r\nدو بيت فوق با بيت ذيل كه استشهاد كرديم ، دامنهء همان مطلب است كه به طور اختصار در تحليل بيت :\r\n\r\nنور هر گوهر كزو تابان شدى\r\nحق و باطل را از او فرقان شدى\r\n\r\nمتذكر شديم . آن چه كه مخصوص دو بيت مورد بحث است . اين است كه جلال الدين مىگويد : قرآن آن كتاب الهى ما داراى نورانيتى است كه حق و باطل را با كاملترين وجه از يكديگر جدا مىكرد .\r\nاين كه مىگويد : جدا مىكرد و نمىگويد : جدا مىكند دو احتمال دارد :\r\n","description":"","footnote":"","page_name":" 427 ","page_number":431},
  {"content":"\r\nيكى اين كه مقصودش از ما ، مسلمانان صدر اول اسلام بودند كه آيات قرآنى را از دهان خود پيغمبر اسلام مىشنيدند و تمام سؤالها و جوابهايشان روشن مىگشت .\r\nاحتمال ديگر اين كه جمله جزاى شرط مقدرى بوده باشد به اين شكل كه ( اگر ما كفر نمىورزيديم نور فرقان حق و باطل را ذره ذره براى ما تفكيك مىكرد . ) بنا بر اين جلال الدين با دو بيت فوق مىخواهد يك قانون كلى را بيان كند و اين مطلب با نظر به بحث گذشته كاملًا منطقى است ، زيرا ، قرآن كه در دست على بن ابى طالب عليه السلام بود همان قرآن بود كه در دست زمامداران خود سر و هوا پرست ديگر قرار گرفته بود ، آنان هم جملات و آيات قرآنى را مىديدند و مىخواندند . يعنى آيهء :\r\n« الذين يكنزون الذهب و الفضه و لا ينفقونها فى سبيل الله فبشرهم به عذاب اليم » .\r\n( آنان را كه طلا و نقره را متراكم نموده و در اختيار خود گرفته ، آن را از جامعه كنار مىكشند و در راه خدا انفاق نمىكنند به عذاب دردناك تهديد كن ) .\r\nدر قرآنى بود كه هم امير المؤمنين على عليه السلام آن را مىديد و مىخواند و هم معاويه بن ابى سفيان و ساير امراى جهان خواه ديگر ، اما آثار متضادى كه از دو شخصيت بروز مىكرد ، آنها را در دو سمت متضاد قرار داده بود .\r\nسؤال و جوابى كه براى على عليه السلام در بارهء معيشت اجتماع مطرح بود ، با امثال اين آيه به كلى منتفى مىگشت ، در صورتى كه براى امثال معاويه اگر سؤالى در اين موضوع مطرح مىشد ، نه سؤال حقيقت خود را به او نشان مىداد ، نه اين آيه مىتوانست پاسخگوى او بوده باشد .\r\n","description":"","footnote":"","page_name":" 428 ","page_number":432},
  {"content":"\r\n\r\n\r\n( ( 854 ) ) چشم كج كردى دو ديدى قرص ماه\r\nچون سؤال است اين نظر در اشتباه\r\n( ( 855 ) ) راست گردان چشم را در ماهتاب\r\nتا يكى بينى تو مه را نك جواب\r\n\r\nاگر چشم كج شود و يكى را دو ببيند و اين سؤال مطرح شود كه چرا يك موجود دو موجود ديده مىشود ؟ جوابش راست كردن چشم است\r\nتشبيهى كه در دو بيت فوق آمده است در نوع خود بىنظير است . ما همين مثال را كه جلال الدين آورده است توضيح مىدهيم : كج شدن چشم و دو ديدن قرص ماه با اقسام گوناگونى قابل تصور است :\r\nيك - عمدا و از روى آگاهى چشم خود را كج كنيم ، قرص ماه را كه يكى است ، دو خواهيم ديد .\r\nدو - از روى اشتباه و خطا چشم خود را كج كنيم ، قرص ماه را كه يكى است ، دو خواهيم ديد .\r\nسه - از روى اضطرار چشم خود را كج كنيم به همان ترتيب . . . چهار - از روى اجبار چشم خود را كج كنيم ، باز به همان ترتيب . . . سپس در آن حال كه قرص ماه را دو مىبينيم هزاران مغالطه ها و سفسطه ها در بارهء ذى حق بودن خويش صورت بدهيم .\r\nدر بارهء كرهء ماه و محل آن در منظومهء شمسى اولًا و در كهكشان مربوط ثانياً و در كيهان ثالثاً هزاران معلومات داشته باشيم ، در هيچ يك از اقسام چهارگانهء فوق و با هيچ يك از آن مغالطه ها و معلومات قرص ماه كه يكى است دو نخواهد گشت .\r\nاگر بخواهيم به اين سؤال كه چرا اين شخص قرص ماه را كه يكى است دو مىبيند\r\n","description":"","footnote":"","page_name":" 429 ","page_number":433},
  {"content":"\r\n\r\nپاسخى تهيه كنيم ، هيچ راه ديگرى غير از راست كردن و معتدل ساختن چشم آن شخص نداريم .\r\nاين تشبيه عالىترين مطلب را در دو قلمرو فردى و اجتماعى انسانها بيان مىدارد . مىگويد : اين انحرافات و كژروىها كه بشريت را از خود بيگانه كرده و او را در درياى جهل غوطه ور ساخته و درمانهايش جز دردهاى بىصدا نتيجه‌اى نداده است ، براى اين است كه به سؤالات بشرى كه ناشى از انحرافات او است پاسخ داده نمىشود .\r\nپاسخ حقيقى راست كردن ديده گان درونى انسانها است ، نه ميليونها كتاب و درس و سخنرانىهاى حرفه‌اى .\r\n\r\n( ( 856 ) ) فكرتت را كژ مبين نيكو نگر\r\nهست هم نور و شعاع آن گهر\r\n\r\nبايستى به آن انديشه كه خلاصهء موجوديت تست راست بنگرى تا ببينى اين انديشه شعاع كيست ؟\r\nهمهء ما اين بيت جلال الدين را بارها تكرار مىكنيم :\r\n\r\nاى برادر تو همان انديشه اى\r\nما بقى خود استخوان و ريشه اى\r\n\r\nشايد كم كسى باشد كه با ادبيات فارسى سر و كار داشته باشد و اين بيت به گوش او نرسيده باشد .\r\nاز طرف ديگر همين جلال الدين مىگويد :\r\n\r\nموج خاكى فهم و وهم و فكر ماست\r\nموج آبى صحو و سكر است و فناست\r\n\r\nبا نظر ابتدايى اين دو بيت با يكديگر تناقض دارد ، در بيت اول موجوديت انسانى را با انديشه معرفى مىكند ، در بيت دوم انديشه را ناشى از تفاعل عناصر مادى يا به اصطلاح ديگر جلوه‌اى از ماده مىداند ، ولى با نظر دقيق اين دو بيت با يكديگر\r\n","description":"","footnote":"","page_name":" 430 ","page_number":434},
  {"content":"\r\nكاملًا هماهنگ و آن بيت را كه مورد تحليل قرار داده‌ايم مىتواند بر طرف كنندهء اين تناقض سطحى بوده باشد .\r\nجلال الدين مىخواهد بگويد : تمام موجوديت انسانى همان انديشه و تعقل او است ، اما اين موجوديت به اصطلاح معمولى بىطرف است . به اين معنى كه انديشه جلوه دهندهء موجوديت طبيعى مخصوص به انسان است و اين كه اين موجوديت چه بايستگى و شايستگى دارد بسته به اين است كه با چه عينكى به اين انديشه مىنگريد و چه كارى را با اين انديشه مىخواهيد انجام بدهيد ؟ اگر در بارهء اين انديشه خوب بينديشيد و ببينيد چگونه اين فعاليت از مادهء جامد ناخود آگاه طلوع كرده است و چگونه مىتواند با يك انتقال ظريف جهانى را دگرگون كند و انسان اين موجود ناچيز را حتى از فرشتگان بالاتر ببرد ، درك خواهيد كرد كه اين انديشه نور و شعاع گوهر الهى است و اگر بخواهيد همين انديشه را آن چنان كه طبيعت آن است بر خود مطرح كنيد ، خواهيد ديد انديشهء طبيعى جز موج و نوسان ماده چيز ديگرى نيست .\r\nپس اگر ديدى كه در بارهء شناسايى و ارزيابى انديشه يكى را دو مىبينى و راست را كج مىبينى و صدها مجهولات ديگر پيرامون تو را فرا گرفته است ، بدان كه ديده گان خود را كج كرده و به انديشه تماشا مىكنى و آن گاه سيل سؤالات به مغز تو هجوم مىآورد .\r\nمىدانى جواب اين همه سؤالات چيست ؟ يك پاسخ دارد و آن اين است :\r\n\r\nفكرتت را كژ مبين نيكو نگر\r\nهست هم نور و شعاع آن گهر\r\n\r\nوقتى كه اين اعتقاد را پيدا كردى مشكلات تو از بين مىرود و به جاى آن كه به خيالات و وسوسه در بارهء انديشه دچار شوى ، مىتوانى آن خيالات و وسوسه ها را كنار گذاشته ، از خود انديشه در شناسايى انسان و جهان و بايستگىها و شايستگىها بهره مند شوى .\r\n","description":"","footnote":"","page_name":" 431 ","page_number":435},
  {"content":"\r\n\r\n\r\n( ( 859 ) ) در شنود گوش تبديل صفات\r\nدر عيان ديده ها تبديل ذات\r\n\r\nاثر شنيدن و ديدن در روان انسانى و ترجيح يكى بر ديگرى\r\nدر يكى از اشعار چنين آمده است :\r\n\r\nشنيدن كى بود مانند ديدن ؟\r\n\r\nدر ابيات مورد تفسير ، جلال الدين نتيجهء فعاليت چشم را به گوش ترجيح مىدهد .\r\nاز مجموع ابيات سه دليل به دست مىآيد كه مىخواهد ترجيح ديدن را بر شنيدن اثبات نمايد :\r\n1 - گوش دلال است و چشم اهل وصال ، زيرا - كار گوش شنيدن الفاظ و صداها است و مسلم است كه الفاظ و صداها هر چند روشن بوده باشند ، نمىتوانند عين حقايق را براى ما قابل درك بسازند ، بلكه موجب انتقال ذهن انسانى به مفاد و مدلول خود مىباشند . مثلًا وقتى كه مىشنويم : ( امروز باران باريده است ) اين الفاظ موجب مىگردد كه مفاهيم ( امروز ) و ( باران ) و ( تحقق باريدن ) كه با لفظ ( است ) درك مىشود و در ذهن ما منعكس مىگردد . همچنين هنگامى كه اصوات زيبا يا نشاط انگيز يا اندوهبار را مىشنويم ، اين اصوات ما را به وسيلهء امواج خود به مداليل آن صداها منتقل مىسازد . پس در حقيقت شنيدن روبه رو شدن با خود حقايق نيست ، بلكه مانند دلال به واسطهء الفاظ و اصوات مفاهيمى را در ذهن ما وارد مىكند .\r\nاما ديدن ، انسان را با خود حقايق ديدنى روبه رو مىسازد ، ما درخت را مىبينيم ، انسان را مىبينيم ، جنايت يا احسان را مىبينيم ، مانند اين است كه روان انسانى در موقع ديدن به وصال اين حقايق نائل مىگردد .\r\n2 - چشم صاحب حال و گوش اصحاب قال - از آن جهت كه در موقع ديدن ما\r\n","description":"","footnote":"","page_name":" 432 ","page_number":436},
  {"content":"\r\nبه طور مستقيم با اشياء خارجى و محسوس روبه رو مىشويم ، آن اشياء به طور طبيعى اثر خود را در درون ما ايجاد مىكند ، مثلًا اگر منظرهء زيبايى را تماشا كنيم ، حال و لذتى از ديدن آن منظره در درون ما ايجاد مىگردد ، در صورتى كه گوش چنان كه گفتيم تنها قيل و قال را به ما قابل درك مىسازد .\r\n3 -\r\n\r\nدر شنود گوش تبديل صفات\r\nدر عيان ديده ها تبديل ذات\r\n\r\nمقصود از تبديل در معناى اين بيت ممكن است تبديل خارج به ذهن بوده باشد و به عبارت ديگر تبديل و جا به جا ساختن يعنى منعكس ساختن يك پديدهء خارجى از برون ذهن در درون ذهن . اكنون اگر توجه كنيم ، خواهيم ديد : هر دو حس ( گوش و چشم ) نمودهاى خارجى را بدرون ما منعكس مىسازند ، ولى آن چه كه گوش تبديل مىكند تنها صفات مفهومى نمود خارجى است . يك نمود واقعى را در نظر بگيريد مثلًا يك دسته گل زيبا در بيرون از ذهن ما واقعيتى دارد كه مىگوييم : ذات گل موقعى كه مىشنويم : ( دوست ما امروز دسته گلى به پدرش تقديم كرده است . ) مفهومى از دسته گل زيبايى كه اكنون در پيش روى ما نيست ، بلكه به شكل يك واحد در ذهن ما از مشاهدات قبلى ايجاد گشته است به صحنهء خود آگاه وارد مىگردد . در صورتى كه در موقع ديدن آن دسته گل زيبا ، خود ذات آن را مىبينيم و آن را در ذهن خود منعكس مىسازيم ، ولى به نظر مىرسد كه اين ترجيح همان ترجيح اول است كه جلال الدين در آن مصرع اشاره كرده گفت :\r\n\r\n« گوش دلال است و چشم اهل وصال » .\r\n\r\nدر تفسير اين بيت احتمال ديگر مىرود و آن اين است كه با شنيدن الفاظ و اصوات مفاهيمى كه در درون شما راه مىيابد ، تنها مىتواند صفات عارضى شما را تبديل كند نه ذات شما را ، زيرا - چنان كه گفتيم : شما با شنيدن الفاظ و اصوات با خود حقايق روبه رو نمىگرديد ، لذا تأثير آن در شما يك تأثير سطحى خواهد بود ، در صورتى كه در موقع ديدن ، خود حقايق و نمودها از راه چشم به درون شما راه يافته و شما در حقيقت احساس مىكنيد كه آن محسوس در ذات شما تأثير كرده ، مانند اين است كه جزء ذات شما گشته و شما را تبديل نموده است .\r\n","description":"","footnote":"","page_name":" 433 ","page_number":437},
  {"content":"\r\nاين ترجيحات سه گانه را كه جلال الدين بيان كرده است اگر چه از يك نظر مىتواند صحيح بوده باشد و همانطور كه مصرع معروف مىگويد :\r\nشنيدن كى بود مانند ديدن ؟ ولى به نظر مىرسد كه اين مقايسه دقيقتر از آن است كه بتوان با ترجيح سه گانه يك سره نمود ، زيرا - آن ترجيح اول كه مىگويد :\r\n« گوش دلال است و چشم اهل وصال » .\r\nدرست است كه الفاظ و اصوات به طور طبيعى شبحى از حقيقت را به ذهن ما منتقل مىسازند ، ولى جاى ترديد نيست كه اين ترجيح با نظر به موضوعى است كه در يك زمان و با شرايط مساوى در نظر گرفته شده است . مثلًا در موردى كه من گل لادن را نه ديده‌ام و نه شنيده‌ام ، يك فرد به من مىگويد : ( گل لادن چنين و چنان است ) . يك فرد ديگر مىرود و خود گل لادن را مىآورد و آن را به من نشان مىدهد . هيچ جاى ترديد نيست كه من با ديدن گل لادن روشنايى كاملتر و عينىترى در بارهء آن گل پيدا كرده‌ام ، ولى فعاليت شنيدن و ديدن و نتايج آنها در همين نقطهء ابتدايى منحصر نمىگردد ، بلكه بايستى ببينيم :\r\nگوينده كيست ؟ گفته شده چيست ؟ شنونده كيست ؟ بيننده كيست ؟ ديده شده چيست ؟ هنگامى كه به يك باغبان مىگوييم : من در باغچه گل لادن كاشته‌ام ، با اين كه او فعلًا گل لادن را نمىبيند ، ولى چون باغبان است و با انواعى از گلها سر و كار دارد و همان گل لادن را در شرايط مختلف تحت نظر گرفته و مقدارى از اصول و نمودهاى كلى و جزئى را در بارهء انواعى از گلها و مخصوصاً گل لادن دارد ، در اين حال به اضافهء اين كه گل لادن در ذهن او منعكس مىشود ، همان اصول و نمودها و شرايط گوناگون را كه در بارهء لادن در ذهن خود دارد ، به صحنهء خود آگاهش وارد ساخته مىتواند عالىترين منظره‌اى را كه گل لادن هم جزئى از آن است در ذهن خود رسم كند و يا بالعكس گل لادن را در حال پژمردگى يا موقعيت آن را با مجموعه‌اى از گلهاى رُز و شب بو و\r\n","description":"","footnote":"","page_name":" 434 ","page_number":438},
  {"content":"\r\nنرگس در نظر بياورد .\r\nاما اگر براى كسى كه اصلا گل لادن را نديده است ، شما براى اولين بار چند عدد گل لادن نشان دهيد ، آيا اين شخص غير از اين كه خود آن چه را كه نشان داده‌ايد ، به شكل يك دسته گل مشخص مىبيند ، چيز ديگرى را هم درك مىكند ؟ مسلماً جواب منفى است .\r\nبراى همين است كه جلال الدين در اواخر اين ابيات مىگويد :\r\n\r\nگوش چون نافذ بود ديده شود\r\nور نه قل در گوش پيچيده شود\r\n\r\nيك اصل ديگرى داريم كه شايد بنياد اساسى مطلب فوق هم بوده باشد و خود جلال الدين در مباحث خويش از آن بهره بردارى نموده است . اين اصل مىگويد :\r\nحواس ما از هر قبيل كه باشد تنها جنبهء وسيله‌اى دارد ، كار اين وسيله اين است كه موضوعات دريافت شده را بدرون انسانى منتقل مىسازد و هر يك از آن حواس كار مخصوصى را مىكند و پديدهء معينى از حقايق خارجيه را بدرون ما تحويل مىدهد ، اما اين كه آيا فعاليت آن حواس فى نفسه داراى عظمت است يا حقارت ؟ مطلب درستى نيست ، بلكه بستگى به اين دارد كه كدام يك از نمودهاى جهان طبيعت براى انسان اهميت حياتى موقت يا دايمى داشته باشد .\r\nديدن يك روى زيبا غير از شنيدن اشعار و قطعات بسيار عالى و ادبى در بارهء آن است كه سازندگى ذهنى در آنها دخالت فراوانى داشته باشد .\r\nاز طرف ديگر گاهى الفاظ و اصوات خود قضايا را در ذهن ما منعكس مىسازند ، مثلًا مىشنويم كه مىگويند : « هر خردمندى مصلح جامعهء خويش است . » و اين قضيهء كامل است ، در صورتى كه مشاهدهء اشياء در خارج هرگز قضيه نمىسازد ، شما وقتى كه رو در روى رنگ قرمز قرار گرفته آن را تماشا مىكنيد ، چشم شما فقط آن رنگ را مىبيند و آن را به آيينهء ذهن تحويل مىدهد .\r\nاما ساختن قضيه مثلًا رنگ آبى بهتر از رنگ سياه است ، كار چشم نيست ، بلكه كار ذهن است ، دامنهء فعاليت گوش در قضايا خيلى گسترده است ، زيرا - در شبانه روز\r\n","description":"","footnote":"","page_name":" 435 ","page_number":439},
  {"content":"\r\nما صدها بار از راه گوش قضايا را مىشنويم ، در صورتى كه از راه چشم تنها موضوعاتى را بدون رابطهء قضيه‌اى مىبينيم . بلى ممكن است بگوييم : اشكال كتابتى الفاظ در كتابها و عموم نوشته ها كه با چشم ديده مىشوند قضايا را به ذهن ما منتقل مىسازند ، بدين جهت در اين فعاليت گوش و چشم تفاوتى با يكديگر ندارند .\r\nالفاظ و اصوات چنان كه ممكن است حقايق و نمودهاى خارجى را بسيار محدود نموده از عهدهء نشان دادن آنها بر نيايند ، گاهى هم بالعكس با اين كه انسان با يك نمود مشخصى روبه رو است ، واحدهاى مربوط به همان نمود مشخص را كه محسوس نيست مىتواند با الفاظ و اصوات باز گو كند .\r\nدر ترجيح دوم مىگويد :\r\n\r\n« چشم صاحب حال و گوش اصحاب قال » .\r\n\r\nاين ترجيح را هم به طور مطلق نمىتوان تأييد كرد ، زيرا - اگر چه نمودهاى اشياء خارجى به طور مستقيم باعث ايجاد اثر در درون ما مىگردند ، ولى شنونده هم اگر چه مفاهيم الفاظ و مدلولهاى اصوات را نمىبيند ، ولى اگر از مسائل و واحدهاى مربوط به آن چه كه مىشنود اطلاعى داشته باشد ، اثر واقعى همان شنيده شده را آن چنان مىبيند كه گويى به طور عينى با آن روبه رو است .\r\nآن چه كه فوق العاده اهميت دارد اين است كه : ما مطالب و حقايق زيادى را از راه گوش درك مىكنيم كه هرگز قابل مشاهدهء عينى نيستند ، زيرا - آنها محسوس نمىباشند مثلًا كليات را براى اولين بار با الفاظ از ديگران كه در صدد تعليم ما هستند ياد مىگيريم ، بوسيلهء الفاظ هزاران تفاهم در بارهء حقايق غير محسوسه ميان انسانها ايجاد مىشود كه هرگز قابل احساس با چشم نخواهد بود .\r\nبه اضافه اين كه عمده نقص الفاظ و اصوات اين است كه حقايق را با واسطه بدرون ما منتقل مىسازند ، ولى مىدانيد كه نقش واسطه ها بالنسبه به اشخاص فوق العاده متفاوت است .\r\nگروهى از افراد آن چنان با حقايق آشنايى دارند كه به مجرد شنيدن مو ( به اصطلاح معمولى ) پيچشهاى بىشمارى از مو را مىبينند ، در صورتى كه ممكن است بينندهء\r\n","description":"","footnote":"","page_name":" 436 ","page_number":440},
  {"content":"\r\n\r\nمعمولى تنها يك نمود محدود را ببيند و هرگز در بارهء آن نمود روشنايى ديگرى نداشته باشد .\r\nنيز ممكن است گوينده الفاظ را طورى انتخاب كند كه بتواند يك حقيقت خالص را بدون بازيگرى يا با حد اقل بازيگرى در پيرامون آن حقيقت بشنونده بيان نمايد ، در صورتى كه ديدن اشياء همواره با اين نسبيت همراه است كه با چه وسيله‌اى و در چه موقعيتى آن نمود را مىبيند . مثلًا آيا كوه را از دور مىبيند يا از نزديك ؟ پنكه را در حال سكون مىبيند يا حركت كه به شكل دايره خواهد بود ؟ بعضى از اين اعتراضات و تحليلها به ترجيح سوم هم وارد است . پس جمله آخرى ما در اين مبحث اين است كه بايد بگوييم :\r\nگوينده كيست ؟ گفته شده چيست ؟ بيننده كيست ؟ ديده شده چيست ؟ يك نكتهء ديگر در اين مبحث مىماند كه آيا لمس و چشيدن و استشمام شبيه به شنيدن هستند يا به ديدن ؟ جلال الدين اين نكته را در اين مبحث متذكر نشده است ، ولى مىتوان گفت : اين حواس به ديدن شبيه تر از شنيدن مىباشند ، زيرا خواصى را كه با لمس كردن در مىيابيم درست مانند ديدن اشكال و رنگها است كه با چشم مىبينيم و به قول جلال الدين براى دريافت حقايق مزبوره دلالى در كار نيست .\r\n\r\nز آتش ار علمت يقين شد از سخن\r\nپختگى جو در يقين منزل مكن\r\nتا نسوزى نيست آن عين اليقين\r\nاين يقين خواهى در آتش در نشين\r\n\r\nعلم اليقين حق اليقين عين اليقين\r\nانقسام يقين بسه درجهء علمى ، حقى ، عينى ، در آثار گذشتگان از فلاسفه و علماى اخلاق فراوان ديده مىشود .\r\nدر مجلد اول از دفتر اول در بارهء يقين به طور اختصار بحث كرديم ، در اين مبحث مىخواهيم مراتب يقين را بررسى كنيم :\r\nهنگامى كه واقعيتى براى يك فرد به طور صد در صد كشف مىشود ، مىگوييم :\r\n","description":"","footnote":"","page_name":" 437 ","page_number":441},
  {"content":"\r\nآن فرد در بارهء آن واقعيت يقين پيدا كرده است . در پديدهء يقين كه انكشاف صد در صد واقع است ، كوچكترين احتمال خلاف وجود ندارد . مرتبه انكشاف صد در صد واقع را با كلمات ديگرى از قبيل : قطع ، علم ، جزم ، تعبير مىكنند ، از مجموع استعمالاتى كه براى كلمهء يقين به دست مىآيد ، اين است كه يقين غالباً در مواقعى از انكشاف گفته مىشود كه علم با واقع تطابق داشته باشد ، اما كلمات سه گانهء قطع و علم و جزم ممكن است با واقع مخالف بوده باشد ( كه در اين صورت آن را جهل مركب مىگويند ) .\r\nممكن است اين مطلب مورد ترديد و انكار واقع شود كه چگونه مىتواند انكشاف صد در صد درجات مختلفى داشته باشد ؟ چنان كه نمىتوان گفت : ديدن رنگ قرمز كه مورد تماشا است درجاتى دارد كه بعضى از آن درجات از بعضى ديگر عالىتر است ، زيرا - ديدن عبارت است از قرار گرفتن شىء در مقابل شىء در مقابل ديده گان انسانى و اين بيش از يك درجه ندارد .\r\nمىگوييم : اين مطلب با نظر به تماس ابتدايى شىء با ديده گان انسانى صحيح است ، ولى با نظر به وضع ذهنى آن انسان كه نمود را مىبيند درجات مختلفى پيدا مىكند .\r\nمثلًا هنگامى كه رنگ قرمز را مىبينيم ، از آن جهت كه اين ديدن باعث مىشود كه رنگ قرمز در ذهن ما با واحدهاى ديگرى كه وجود دارد هماهنگ گردد ، در ذهن خود رنگ قرمز را آن چنان كه واقعيت آن است منعكس مىكنيم و اگر انعكاس رنگ مزبور در ذهن اثرى داشته باشد ، آن اثر را هم در ذهن خود دريافت مىكنيم مانند : تصور گوجهء ترش كه باعث مىشود ذائقهء ما ترشح كرده دهان ما را پر آب كند .\r\nگاهى ديدن از اين درجه هم بالاتر رفته ، درست مانند اين كه آن موضوع ديده شده جزئى از ذات ما است آن را در خود در مىيابيم .\r\nهمين درجات سه گانه در موضوع يقين به روشنى كامل ديده مىشود .\r\nگاهى من يقين دارم كه زيبايى دوست داشتنى است ، گاه ديگر طعم زيبايى را مىچشم ، يعنى يك موضوع زيبا مورد علاقهء من قرار مىگيرد ، در نتيجه لوازم دوست داشتن زيبايى را در خود احساس مىكنم .\r\n","description":"","footnote":"","page_name":" 438 ","page_number":442},
  {"content":"\r\n\r\nدر درجهء نهايى ، زيبايى آن چنان در اعماق روح من نفوذ مىكند كه گويى جزء ذات من شده است .\r\nدرجهء اول را علم اليقين ، درجهء دوم را حق اليقين ، درجهء سوم را عين اليقين مىناميم . مطمئناً مىتوان گفت كه مقصود جلال الدين هم از عين اليقين درجهء سوم است كه متذكر شديم . دو بيت زير را دقت فرماييد :\r\n\r\nز آتش ار علمت يقين شد از سخن\r\nپختگى جو در يقين منزل مكن\r\n\r\nيعنى دو درجهء اول و دوم يقين تو را ميخكوب نكند ، بلكه رو به درجهء سوم نموده و خود را به آن درجه برسان :\r\n\r\nتا نسوزى نيست آن عين اليقين\r\nاين يقين خواهى در آتش در نشين\r\n\r\nأَلْهاكُمُ اَلتَّكاثُرُ . حَتَّى زُرْتُمُ اَلْمَقابِرَ كَلَّا سَوْفَ تَعْلَمُونَ . ثُمَّ كَلَّا سَوْفَ تَعْلَمُونَ . كَلَّا لَوْ تَعْلَمُونَ عِلْمَ اَلْيَقِينِ . لَتَرَوُنَّ اَلْجَحِيمَ . ثُمَّ لَتَرَوُنَّها عَيْنَ اَلْيَقِينِ ثُمَّ لَتُسْئَلُنَّ يَوْمَئِذٍ عَنِ اَلنَّعِيمِ . » 102 : 1 - 8 ( 1 )  ( شما را رقابت در افزودن [ مال و فرزند و جاه و يا افزودن به طور مطلق 
  ] از خدا غافل كرد ، تا آن گاه كه به ديدار خاكهاى تيره ( گورها ) شتافتيد . آرى به زودى خواهيد فهميد باز آرى ، به زودى خواهيد فهميد آرى ، اگر با علم اليقين مىدانستيد [ يا اى كاش با علم اليقين بدانيد 
  ] شما دوزخ را خواهيد ديد . ديدن شما عين اليقين خواهد بود ، در آن روز شما از نعمت خداوندى مسئول واقع خواهيد گرديد ) .\r\nبحثى ديگر در يقين\r\nاز نظر بررسى ماهيت يقين و مراتب آن ، بحث گذشته تا حدودى مىتواند مفيد بوده باشد ، ولى ما نبايستى به همين مقدار قناعت بورزيم كه ماهيت يقين را با معلومات موجوده تفسير نموده و آن را بدانيم ، آن چه كه لازم است ارزيابى اين پديدهء ذهنى و لزوم به دست آوردن آن و بيان حدود و امكاناتى است كه ما مىتوانيم مطرح ساخته و بهره بردارى كنيم . در اين مباحث چند مسئله را متذكر مىشويم :\r\n","description":"","footnote":" ( 1 ) سوره التكاثر . . ","page_name":" 439 ","page_number":443},
  {"content":"\r\n\r\nمسئله يكم - آيا تحصيل يقين در بارهء شناسايىها و حركات زندگانى امكان پذير است ؟\r\nاين مسئلهء كلى به دو مسئلهء جزئى تجزيه گشته هر يك به بررسى مستقل و جداگانه‌اى نيازمند است :\r\n1 - موضوعات و قضاياى جزئى كه براى انسانها مطرح مىشود . مسلم است كه در اين قلمرو با در نظر گرفتن حدود و شرايط موضوع و قضيه مىتوانيم پديدهء يقين را تحصيل كنيم .\r\nهنگامى كه مىگوييم : ( دانش يك حقيقت مفيد است . ) اگر اين قضيه را در حدود و شرايط خود منظور كنيم ، خواهيم ديد كاملًا يقينى بوده و در آن حدود و شرايط حتى احتمال يك در ميليارد مخالف هم وجود ندارد . به اين توضيح :\r\nانسان علم را مىخواهد .\r\nانسان با علم مىتواند حقايق و واقعياتى را به دست بياورد .\r\nحقايق و واقعيات مكشوفه سبب به دست آمدن آرمانهاى مادى و معنوى او مىشود . موضوع يا قضيه‌اى را كه براى دانستن مطرح ساخته است در حدود نسبى و شرايط معين قابل انكشاف يقينى مىباشد .\r\nملاحظه مىشود كه به دست آمدن يقين در بارهء قضيهء ( دانش يك حقيقت مفيد است ) كاملًا امكان پذير مىباشد .\r\nاما اگر براى قضيهء فوق حدود و شرايطى قائل نشويم و آن را به طور مطلق مطرح كرده و توقع به دست آوردن يقين در بارهء آن داشته باشيم مسئله بغرنج مىگردد .\r\nآيا دانستن ( كه حتما به موضوعات و قضاياى معينه‌اى متعلق خواهد گشت ) مىتواند به طور مطلق مفيد باشد ، يا اين كه ممكن است در موردى بهره بردارى شود كه به ضرر ديگران است ؟ يا دانستن باعث شود كه شخص به جهت غرورى كه از آن دانستن پيدا كرده است پيرامون عمل نگردد ، پس ما مىتوانيم به قضيهء فوق ( دانش يك حقيقت مفيد\r\n","description":"","footnote":"","page_name":" 440 ","page_number":444},
  {"content":"\r\nاست ) يقين پيدا كنيم ، ولى در حدود و شرايطى كه واقعيت قضيه را تضمين كند . بدين ترتيب ما مىتوانيم در قلمرو تمام مسائل علمى حالت يقين پيدا كنيم ، مثلًا بگوييم : ( آب به طور يقين مادهء مايع است ) اما به اين شرط كه آب را يك موجود ابدى و گسيخته از ساير عوامل تغيير دهنده ( مانند حرارت كه آن را به شكل بخار در مىآورد ) در نظر نگيريم .\r\nخلاصه ، ما در اين مسئله چيز تازه‌اى نداريم . بلكه همان مطلب را مىگوييم كه منطق بديهى علوم و شناسايىها به ما مىآموزد : كه در مجموعه‌اى كه داراى سيستم باز است همواره وضع موجود و شرايط و عوامل فعلى را كه در واحدهاى آن سيستم وجود دارد منظور كرده ، آن گاه يقين و گمان و ترديد را در نظر آوريم 2 - از بررسى فوق اين نتيجهء قطعى را خواهيم داشت كه اگر موضوع يا قضيه‌اى به طور كلى مطرح شود ، بايستى اين نكته را توجه كنيم كه اگر آن موضوع يا قضيه در سيستم باز يك مجموعه قرار گرفته است ، تحصيل يقين به طور حقيقى امكان پذير نخواهد بود . ابن سينا در تعليقات با بهترين بيان توانسته است علت عدم حصول يقين را در بارهء حقايق اشياء توضيح بدهد : او مىگويد :\r\n« آگاهى به حقايق اشياء در قدرت بشرى نيست و ما از اشياء جز خواص و لوازم و نمودهاى آنها چيزى نمىدانيم » .\r\nما فصول مقوم ( تمايز دهندهء ذاتى ) اشياء را كه راهنماى حقيقت آنها باشد نمىشناسيم ، بلكه همين مقدار مىدانيم كه براى هر يك از اين اشياء خواص و نمودهايى است .\r\nما حقيقت موجود اول ، عقل ، نفس ، فلك ، آتش ، هوا ، آب ، زمين را نمىشناسيم و همچنين حقايق نمودها را هم نمىدانيم .\r\nمثلًا ما حقيقت جوهر را درك نمىكنيم ، بلكه اشيايى را به اين خاصيت مىشناسيم كه ( جوهر حقيقتى است بىنياز از موضوع ) و اين مقدار از شناسايى حقيقت جوهر را در اختيار ما نمىگذارد . ما حقيقت جسم را نمىشناسيم ، بلكه چيزى را مىشناسيم كه داراى اين خواص است ( طول و عرض و عمق ) .\r\n","description":"","footnote":"","page_name":" 441 ","page_number":445},
  {"content":"\r\nما حقيقت حيوان را درك نمىكنيم ، بلكه ما چيزى را درك مىكنيم كه داراى خاصيت ادراك و عمل است ، زيرا - موجود ادراك كنندهء فعال حقيقت حيوان نيست ، بلكه خاصيت و لازمهء آن است .\r\nما فصل حقيقى را درك نمىكنيم ، به همين جهت است كه در شناسايى ماهيت اشياء اختلاف نظر پيدا مىشود ، زيرا - هر يك از صاحب نظران چيزى را غير از آن كه ديگرى درك مىكند ، مىفهمد .\r\nما چيز مخصوصى را كه براى چيزى ثابت مىكنيم ، مىفهميم كه اين خصوصيت براى آن شىء به جهت يك يا چند خاصيت است ، سپس براى همان شىء خواص ديگرى را به وسيلهء همان خواص اولى درك مىكنيم و بدينسان به موجوديت آن شىء مفروض راه مىيابيم ، مانند شناسايى ما در بارهء نفس ، مكان . . . و امثال آنها ، ما موجوديت آنها را اثبات مىكنيم اما نه با شناسايى ذات آنها ، بلكه با درك روابط و نسبتهايى كه با ساير اشياء شناخته شدهء ما دارند ، يا به وسيلهء شناخت عوارض و لوازم آنها . . . » ( 1 )  درست است كه استدلال فوق ابن سينا در مورد امكان ناپذير بودن شناسايى همه جانبهء يك موضوع يا يك قضيه صحيح و عالى است ، ولى ابن سينا به اين مسئله توجه ندارد كه دليل ناتوانى ما از به دست آوردن حقايق اشياء چيست ؟ آيا به جهت باز بودن سيستم مجموعهء هستى است يا چيز ديگرى ؟ اين گونه دلايل ما را از ادعاى يقين در موضوعات و قضايا جلوگيرى مىكند .\r\nجان ديوئى فيلسوف معروف مىگويد :\r\n« ما در فصل اول اين كتاب مخصوصاً در بارهء آن عوامل تاريخى بحث خواهيم كرد كه معرفت را در ما فوق صنعت ( سازندگى ) و عمل قرار داده است . » ( 2 ) \r\n","description":"","footnote":" ( 1 ) تعليقات ابن سينا ، نقل از اسفار جزء اول از سفر اول - ص 391 و 392 صدر المتألهين . .  ( 2 ) بحث از يقين ، ص 30 - جان ديوئى . . ","page_name":" 442 ","page_number":446},
  {"content":"\r\nاين جمله نشان مىدهد كه جريان صنعت و به طور كلى هر گونه عمل كه تصرفى در طبيعت و مواد آن است ، مستلزم به دست آوردن يقين به آن معناى روانى كه انكشاف صد در صد واقع مىباشد ، نيست .\r\nاين يك روش تاريخى است كه نه تنها در دورانهاى اخير متداول بوده است ، بلكه در دورانهاى گذشته هم كاملًا قابل مشاهده است كه در هيچ يك از دورانها ديده نشده است كه انسانها در مقدمات و نتايج كارهاى مادى و معنوى خويش در صدد به دست آوردن آن يقين و معرفت كه انكشاف صد در صد واقع را نشان بدهد بر آمده باشند .\r\nاين مطلب را جان ديوئى به اين ترتيب خلاصه مىكند :\r\n« علامت مشخص كنندهء فعاليت عملى به طورى كه دور كردنش از فعاليت علمى ممكن نيست ، همان عدم يقين است كه پيرامون عمل را احاطه كرده و چاره‌اى جز اين نيست كه بگوييم : عمل كن و نتيجه اقدام مخاطره آميزت را هم تحمل نما .\r\nبا اين حال مردم همواره خيال مىكنند كه به كمك انديشه مىتوانند از خطرهاى عدم يقين رهايى يابند . » ( 1 )  اين مطلب كاملًا صحيح است و اغلب مردم در جستجوى يقيناند ، چون در صورت عدم تحصيل يقين اگر آسيبى به آنها وارد شود خود را ملامت مىكنند كه چرا با به دست آوردن يقين كار را انجام نداده‌اند ؟ و نيز در پديدهء يقين آرامش مخصوصى وجود دارد ، لذا يقين همواره مطلوبيت خود را حفظ مىكند ، اما عوامل متعددى وجود دارد كه از رسيدن مردم حتى متفكرين عالى مقام به يقين جلوگيرى مىكند ، از آن جمله است :\r\n1 - شناسايى همه جانبهء انسانها به موضوعات يا قضايايى كه براى آنها مطرح است بسيار كم است و اين محدوديت شناسايىها از ارتباط شديد موضوعات و قضايا با يكديگر ناشى مىگردد 2 - نوسانات روحى انسانها در مقابل موضوعات و قضايا جزر و مد فراوانى دارد\r\n","description":"","footnote":" ( 1 ) بحث از يقين ، ص 30 - جان ديوئى . . ","page_name":" 443 ","page_number":447},
  {"content":"\r\nموضوعى براى يك فرد در يك حال و موقعيت داراى اهميت جلوه مىكند ، به فرد ديگر يا به خود همان شخص در حال و موقعيت ديگر بىاهميت مىباشد ، اين اهميت به دو نوع است :\r\nنوع اول - اهميت موضوعى است كه كوچكترين احتمال خلاف در آن مؤثر مىباشد ، زيرا - مسئلهء ضرر مطرح است و هر چه كه ضرر مفروض خطر بيشتر براى حيات انسانى داشته باشد ، لزوم آگاهى صد در صد به جوانب آن موضوع را ايجاب خواهد كرد . مثلًا اگر انسان احتمال يك د رصد بدهد كه پيش گرفتن راه مفروضى به سقوط شخصيت او خواهد انجاميد ، يا اصل حيات او در خطر خواهد افتاد ، مسلماً آن راه را نخواهد رفت و تا يقين به بر طرف شدن خطر نداشته باشد پيرامون آن راه نخواهد گشت .\r\nنوع دوم - گاهى اهميت يك موضوع خود موجب آن است كه انسان منتظر به دست آوردن يقين در بارهء آن نخواهد نشست . چنان كه در مثال بالا مىبينيم كه موضوع شخصيت و حيات آن چنان داراى اهميت است كه با گمان يا احتمال خطر هم كه بوده باشد از عامل مظنون و محتمل كناره جويى مىكند .\r\nهمان موضوعات و قضايا كه براى يك فرد و در شرايط معينى با اهميت جلوه مىكند به فرد ديگرى كاملًا بىاهميت تلقى مىشود 3 - دخالت عوامل و پديده هاى محاسبه نشده يا غير قابل محاسبه از نظر طبيعى و جريان مشيت خداوندى از نظر مسائل الهى ، از حصول يقين در بارهء موضوعات و قضايا جلوگيرى مىكند .\r\nاما انسانها به قول جان ديوئى با اين كه اين موانع سه گانه را مىدانند باز در صدد تحصيل يقين بر مىآيند و چون توانايى به دست آوردن آن را در همه موارد ندارند ، لذا با پرداختن به انديشه براى خود حجت و دليل به دست آورده به راه خود مىروند .\r\nبا اين حال در انسانهايى كه داراى رشد شخصيت مىباشند ، يك عده اصول و قوانين\r\n","description":"","footnote":"","page_name":" 444 ","page_number":448},
  {"content":"\r\n\r\nكلى براى آنان يقينى تلقى مىشود و اين حالت باعث مىشود كه ناتوانى آنان از به دست آوردن يقين در قضاياى جزئى صدمه‌اى به آرامش روحى آنان وارد نسازد .\r\nمسئله دوم - آيا يقين با نظر به نقطهء قرارگاه انسانى يك پديدهء نسبى نيست ؟\r\nشايد با نظر سطحى اين مسئله قابل قبول نباشد كه پديدهء يقين با نظر به نقطهء قرار گاه انسانى نسبى بوده باشد ، زيرا - همچنان كه شك به طور مطلق تساوى دو احتمال مثبت و منفى در بارهء يك قضيه است ، يقين نيز به طور مطلق انكشاف صد در صد واقعيت است و به هيچ وجه از موقعيتهاى مخصوص تبعيت نمىكند .\r\nولى با يك نظر دقيق مىتوانيم بگوييم : كه انكشاف صد در صد از سه جهت بايستى مورد تأمل قرار بگيرد .\r\nيك - از جهت موقعيت خود انسانى در مقابل عوامل ايجاد كننده يقين هيچ جاى ترديد نيست كه انسان در بعضى حالات به وسيلهء عواملى يقين پيدا مىكند كه در حالات ديگر نمىتواند از همان عوامل حتى اطمينان هم به دست بياورد .\r\nدوم - از جهت خود انكشاف صد در صد كه در مفهوم يقين اتخاذ شده است مىتوان گفت : مسلم است كه بيان كميت ( صد در صد ) در پديده هاى روانى قرار دادى و براى تسهيل شناسايىها بوده و واقعيتى ندارد ، از طرف ديگر اگر اين اصل را بپذيريم كه هيچ حالى از حالات ذهنى انسانى مانند خود طبيعت ثبات و جمودى ندارد ، بلكه در هر لحظه‌اى در تحول و دگرگونى است ، براى به دست آوردن يقين مجبوريم ذهن انسانى را و لو يك لحظه از حركت باز بداريم و موضوع يا قضيه مورد يقين را متوقف بسازيم سپس انعكاس صد در صد آن موضوع يا قضيهء مفروضه را در آيينهء ذهن يقين بناميم . به همين جهت است كه بعضى از فلاسفه معتقد شده‌اند كه جايگاه حصول يقين سطح مجاور طبيعت ذهن ما نيست ، بلكه اين جايگاه روح ، يا سطح متافيزيكى ذهن است كه جايگاه يقين مىباشد .\r\n","description":"","footnote":"","page_name":" 445 ","page_number":449},
  {"content":"\r\n\r\nسه - خواستن و نخواستن يك موضوع در پديدهء انكشاف تأثير آشكارى دارد . هنگامى كه انسانى موضوعى را مىخواهد ، گويى از طرف خواستن او انكشاف نود در صد تكميل يافته و به صد در صد مىرسد ، در صورتى كه اگر آن موضوع را نخواهد ، انكشاف صد در صد را تقليل مىدهد تا آن جا كه خود را از حركت مطابق طبيعت موضوع مفروض باز مىدارد .\r\nاين پديده را مىتوان رنگ آميزى يقين اصطلاح كرد ، بدين معنى كه يقين با خواستن و نخواستن از نظر تحريك تفاوت پيدا مىكند و به عبارت ديگر در اين پديدهء ( يقين ) ذهن انسانى بازيگرى مىكند .\r\nمسئله سوم - آيا ارزش يقين ذاتى است ؟\r\nبا نظر به ماهيت يقين نمىتوان گفت : يقين داراى ارزش مطلق است ، بلكه بايستى نتيجه و لوازم يقين را در نظر گرفت ، قرار گرفتن يك موجود در مقابل آيينه و انعكاس صد در صد آن يك پديدهء طبيعى است ، چنان كه مشاهدهء درخت يا دانستن اين كه دو عنصر مشخص با نسبت معين مىتوانند تفاعل كرده و سنتزى ايجاد كنند ، با نظر به ماهيت اين مشاهده يك پديدهء طبيعى است .\r\nاگر نتوانيم اين حقيقت را اثبات كنيم كه خود انعكاس واقع در ذهن انسانى لذت بخش است راه ديگرى براى اثبات ارزش براى يقين نداريم .\r\nپس بايد به ببينيم اولًا موضوع يقين چيست ؟ و اثر و تحريكى كه ايجاد خواهد كرد كدام است ؟ بدينسان ارزش يقين را نمىتوان ذاتى تلقى نمود .\r\nچنان كه در مسئلهء اول گفتيم : موضوعى كه يقين به آن متعلق شده است ، در تحريك انسان نقش اساسى را بازى مىكند . با اين اصل ما مىتوانيم يك مشكل اساسى در فلسفهء الهى را حل و فصل نماييم ، آن مشكل اين است كه گروهى از متفكرين مىگويند : ما به جهت ضعيف و سست بودن ادلهء كسانى كه خدا را اثبات مىكنند ، يقين به وجود خدا نداريم ، بنا بر اين اگر هم خدا وجود داشته باشد ما را مواخذه نخواهد كرد .\r\n","description":"","footnote":"","page_name":" 446 ","page_number":450},
  {"content":"\r\n\r\nاين استدلال به هيچ وجه صحيح نيست ، زيرا - هيچ موضوعى براى بشريت به اهميت موضوع خدا وجود ندارد ، سعادت و شقاوت و با هدف و بىهدف بودن زندگى و ابديت و قرار گرفتن او در محاسبهء كلى جهان هستى همه و همه در اختيار خدا است بنا بر اين در عدم اعتقاد به خدا يا ناديده گرفتن او تلخترين ضررى كه به هيچ وجه قابل جبران نخواهد بود وجود دارد ، در نتيجه اگر كسى به وجود خدا هم يقين نداشته باشد ، چون به هيچ كس و در هيچ حال يقين به نبودن خدا ايجاد نخواهد گشت ، پس حد اقل وجود خدا مورد احتمال خواهد بود و چون تحريك احتمال و يقين و گمان به حسب موضوع آنها است و هيچ موضوعى به اهميت خدا وجود ندارد ، لذا منطق عقلانى و طبيعى انسانى مىگويد : بايستى حركات و سكنات و گفتار انسانى در اين دنيا چنان باشد كه گويى يقين به وجود خدا دارد .\r\nاين مسئله كه مطرح كرده‌ايم در همهء موضوعات با اهميت اقتصادى ، اخلاقى ، سياسى ، اجتماعى ، روانى صحيح است ، در هدف گيرى اقتصادى و سياسى و اجتماعى هر چند كه تصميم گيرنده يقين به موضوعى نداشته باشد ، اگر آن موضوع داراى اهميت حياتى است تصميم گيرنده عاقل و خردمند همان موضوع را بايستى در محاسبه مناسب به خود وارد سازد و نمىتواند به جهت نداشتن يقين آن را مانند نيست و نابود تلقى نمايد .\r\nتفسير ابيات\r\nپادشاهى دو بردهء ارزان مىخرد و با يكى از آن دو برده گفتگو مىكند ، در نتيجهء گفتگو از درون آن برده مطلع گشته مىبيند كه او مرد بسيار باهوش و شيرين جواب و سخنانش مانند شكر از لب شكرين فرو مىريزد .\r\nآرى شخصيت انسانى در زير زبانش مخفى است ، اين زبان مانند پرده‌اى بر درگاه جان آدمى است : اگر بادى بوزد و آن پرده را كنار بكشد ، آن چه كه در خانه است نمودار مىگردد ، آن گاه معلوم مىشود كه آيا در آن خانه گوهر وجود دارد يا گندم ، يا گنج طلا ، يا مار و كژدم . اگر گنجى دارد در كنار آن مارى هم خوابيده است ، زيرا -\r\n","description":"","footnote":"","page_name":" 447 ","page_number":451},
  {"content":"\r\nهيچ گنج طلايى بدون پاسبان نمىباشد .\r\n\r\nزبان در دهان اى خردمند چيست\r\nكليد در گنج صاحب هنر\r\nچو در بسته باشد چه داند كسى\r\nكه گوهر فروش است يا پيله ور\r\n\r\nآن برده چنان باهوش و داراى سرعت انتقال ذهنى و نيروى سخنورى بود كه بدون احتياج به تأمل چنان سخن مىگفت كه ديگران پس از تأملهاى زياد مىگويند . گويى در درون او اقيانوسى وجود دارد كه همهء آن اقيانوس گوهرهاى گويايى هستند ، از درياى درون او هنگامى كه گوهرى فروزان مىگشت ، حق و باطل از يكديگر تفكيك مىشد .\r\nنور قرآن براى ما مسلمانان حق و باطل را ذره ذره با تمام حسابگرى دقيق از يكديگر جدا مىكرد . نور گوهرهاى درون [ درون آيات قرآنى 
  ] نورى به ديدگان ما مىافروخت كه هم سؤال و هم جواب از ما نمودار مىگشت [ يعنى آن چنان حقايق را براى ما روشن ساخته بود كه گويى سؤال و جواب هر دو از ما است 
  ] .\r\nچگونه قرآن ما را آن چنان آگاه كرده بود كه گويى سؤال و جواب هر دو از خود ما است ؟ براى آن كه ما علت سؤال را مىدانستيم ، هنگامى كه شخصى چشم خود را كج كند او يك ماه را دو ماه خواهد ديد ، چنان كه دو ماه ديدن نتيجه كج كردن چشم است . همچنان كجبينى در عالم حقايق است كه به شكل سؤال نمودار مىگردد ، ما هنگامى كه صوابها را مىدانيم ، در حقيقت كجىها را هم تشخيص مىدهيم .\r\nتو ديده گان خود را در مهتاب راست و معتدل كن تا ماه كه يكى است آن را يكى به بينى . يكى ديدن ماه در حقيقت پاسخ كج بينى است كه ماه را دو نشان مىدهد .\r\nانديشهء خويشتن را كج مبين ، [ انديشهء خدا دادى همواره صحيح است 
  ] خواهى ديد : آن انديشه نور و شعاع الهى است كه در مغز تو به جريان افتاده است ، در بارهء پاسخهايى كه به سؤالات داده مىشود ، درست دقت كنيد آن پاسخ كه از راه گوش به وسيلهء\r\n","description":"","footnote":"","page_name":" 448 ","page_number":452},
  {"content":"\r\nالفاظ و اصوات به دل شما سرازير مىشود شما را قانع نخواهد ساخت ، لذا چشم در مقابل گوش قد علم كرده مىگويد : حقايق را به وسيلهء من به درون خويش منتقل بسازيد ، گوش را رها كنيد ، بدانيد كه گوش عضوى است كه ميان روح شما و حقايق قابل دريافت جنبهء دلالى دارد ، در صورتى كه چشم با خود حقايق بدون واسطه تماس گرفته و آنها را به درون شما وارد مىكند . چشم صاحب حال است و مىتواند در درون شما حال ايجاد كند ، زيرا - با حقايق و آثار آن به طور مستقيم تماس مىگيرد ، اما گوش تنها قيل و قال را تحويل مىگيرد . باز بدانيد كه هر چند گوش بكوشد باز نمىتواند از حد تحويل دادن شبح و صفت حقايق به درون شما تجاوز كند . [ يا حقايقى كه از گوش وارد درون شما مىگردد و تغييراتى كه در شما ايجاد مىكند ، تنها تغييرات ظاهرى و صورى خواهد بود . 
  ] در صورتى كه شما از راه چشم با ذات اشياء تماس خواهيد گرفت [ يا تغييرى كه ايجاد خواهد كرد در ذات شما خواهد بود 
  ] .\r\nبايستى در صدد آن باشيد كه به قطع و يقينهاى معمولى قناعت نورزيد . اگر سخنى باعث شد كه شما در بارهء مطلبى يقين پيدا كرديد ، در اين يقين رسمى كه اغلب آدميان را ميخكوب مىكند توقف مكنيد ، بگذريد ، حتى از منزلگه حق اليقين هم بگذريد و تا سر منزل نهايى عين اليقين نرسيده‌ايد دمى نياساييد .\r\nاگر در بارهء آتش عشق چيزى شنيديد ، در اولين بار شما علم پيدا مىكنيد كه آتش عشق مىسوزاند ، اين مقدار از دانستن چه فايده‌اى دارد ؟ سپس مىرسيد به حق اليقين كه درجه‌اى بالاتر از علم اليقين است .\r\nاما اگر درست دقت كنيد خواهيد ديد كه روح جويندهء شما با دريافت آثار آتش عشق هنوز اشباع نشده است ، پس اگر مىخواهيد واقعاً آتش عشق را دريابيد به مرحلهء عين اليقين برسيد ، در اين مرحله خواهيد ديد كه عشق و معشوق در نهاد شما است و روح شما مانند آتش شعله ور زبانه مىكشد . اين است عين اليقين .\r\n","description":"","footnote":"","page_name":" 449 ","page_number":453},
  {"content":"\r\nمطلبى را هم بگويم و بگذرم : اين كه ديدن را به شنيدن ترجيح دادم گمان مبر كه به طور مطلق گفتم ، زيرا - تا گوش شنوا چه گوشى باشد ، اگر گوش شنوا نافذ باشد مانند چشم با حقيقت به طور مستقيم روبه رو مىشود و الا چنان كه گفتم : گوش عادى الفاظ و اصوات را در خود مىپيچاند و از بين مىبرد .\r\nاين سخن را پايانى نيست ، بر گرديم و ببينيم كه پادشاه با آن غلام چه كرد ؟\r\n","description":"","footnote":"","page_name":" 450 ","page_number":454},
  {"content":"\r\n\r\nبه راه كردن يكى از آن دو غلام را و از ديگرى پرسيدن و باز گفتن او آن چه در وى است\r\n\r\n( ( 864 ) ) آن غلامك را چو ديد اهل ذكا\r\nآن دگر را كرد اشارت كه بيا\r\n( ( 865 ) ) كاف رحمت گفتمش تصغير نيست\r\nجد چو گويد طفلكم تحقير نيست\r\n( ( 866 ) ) چون بيامد آن دوم در پيش شاه\r\nبود او گنده دهان دندان سياه\r\n( ( 867 ) ) گر چه شه شد ناخوش از ديدار او\r\nجست و جويى كرد هم از اسرار او\r\n( ( 868 ) ) گفت با اين شكل و اين گنده دهان\r\nدور بنشين ليك ز ان سوتر مران\r\n( ( 869 ) ) كه تو ز اهل نامه و رقعه بدى\r\nنى جليس و يار و هم بقعه بدى\r\n( ( 870 ) ) تا علاج آن دهان تو كنيم\r\nتو مريض و ما طبيب پر فنيم\r\n( ( 871 ) ) بهر كيكى نو گليمى سوختن\r\nنيست لايق از تو ديده دوختن\r\n( ( 872 ) ) با همه بنشين دو سه دستان بگو\r\nتا ببينم صورت عقلت نكو\r\n( ( 873 ) ) آن ذكى را پس فرستاد او به كار\r\nسوى حمامى كه رو خود را بخار\r\n( ( 874 ) ) وين دگر را گفت تو چه زيركى\r\nصد غلامى در حقيقت نى يكى\r\nباز قابلتر بدى ز ان يار خود\r\nنزد ما آ كه تو به ز ان يار بد\r\n( ( 875 ) ) آن نه‌اى كه خواجه تاش تو نمود\r\nاز تو ما را سرد مىكرد آن حسود\r\n( ( 876 ) ) گفت او دزد و كژ است و كژنشين\r\nحيز و نامرد و چنان است و چنين\r\n( ( 877 ) ) گفت پيوسته بُد است او راستگو\r\nراست گويى من نديدستم چو او\r\nراستى و نيك خويى با حيا\r\nحلم و ديندارى و احسان و سخا\r\n( ( 878 ) ) راستگويى در نهادش خلقت است\r\nهر چه گويد من نگويم تهمت است\r\n( ( 879 ) ) كژ نگويم آن نكو انديش را\r\nمتهم دارم وجود خويش را\r\n( ( 880 ) ) باشد او در من ببيند عيبها\r\nمن نبينم در وجود خود شها\r\n( ( 881 ) ) هر كسى گر عيب خود ديدى ز پيش\r\nكى بدى فارغ از اصلاح خويش\r\n\r\n","description":"","footnote":"","page_name":" 451 ","page_number":455},
  {"content":"\r\n\r\n( ( 882 ) ) غافلند اين خلق و از خود بىخبر\r\nلاجرم گويند عيب همديگر\r\n( ( 883 ) ) من نبينم روى خود را اى شمن\r\nمن ببينم روى تو تو روى من\r\n( ( 884 ) ) آن كسى كه او ببيند روى خويش\r\nنور او از نور خلقان است بيش\r\n( ( 885 ) ) گر بميرد نور او باقى بود\r\nز انكه ديدش ديد خلَّاقى بود\r\n( ( 886 ) ) نور حسى نبود آن نورى كه او\r\nروى خود محسوس بيند پيش رو\r\n( ( 887 ) ) گفت اكنون عيبهاى او بگو\r\nآن چنان كه گفت او از عيب تو\r\n( ( 888 ) ) تا بدانم كه تو غم خوار منى\r\nكدخداى ملكت و كار منى\r\n( ( 889 ) ) گفت اى شه من بگويم عيبهاش\r\nگر چه هست او مر مرا خوش خواجه تاش\r\n( ( 890 ) ) عيب او مهر و وفا و مردمى\r\nعيب او صدق و ذكا و هم دمى\r\n( ( 891 ) ) كمترين عيبش جوانمردى و داد\r\nآن جوانمردى بود كان را نديد\r\n( ( 893 ) ) ور بديدى كى به جان بخلش بدى\r\nبهر يك جان كى چنين غمگين شدى\r\n( ( 894 ) ) بر لب جو بخل آب آن را بود\r\nكاو ز جوى آب نابينا بود\r\n( ( 895 ) ) گفت پيغمبر كه هر كس از يقين\r\nداند او پاداش خود در يوم دين\r\n( ( 896 ) ) كه يكى را ده عوض مىآيدش\r\nهر زمان جودى دگرگون زايدش\r\n( ( 897 ) ) جود جمله از عوضها ديدن است\r\nپس عوض ديدن ضد ترسيدن است\r\n( ( 898 ) ) بخل ناديدن بود اعواض را\r\nشاد دارد ديد دُر خوّاض را\r\n( ( 899 ) ) پس به عالم هيچ كس نبود بخيل\r\nز انكه كس چيزى نبازد بىبديل\r\n( ( 900 ) ) پس سخا از چشم آيد نى ز دست\r\nديد دارد كار ، جز بينا نرست\r\n( ( 901 ) ) عيب ديگر آن كه خود بين نيست او\r\nهست او در هستى خود عيب جو\r\n( ( 902 ) ) عيب جوى و عيب گوى خود بُدست\r\nبا همه نيكو و با خود بد بُدست\r\n( ( 903 ) ) گفت شه جلدى مكن در مدح يار\r\nمدح خود در ضمن مدح او ميار\r\n( ( 904 ) ) ز انكه من در امتحان آرم و را\r\nشرمسارى آيدت از ما ورا\r\n\r\n","description":"","footnote":"","page_name":" 452 ","page_number":456},
  {"content":"\r\n\r\n\r\nآيه\r\n« من جاء بالحسنة فله عشر امثالها . . . » ( 1 )  ( هر كس حسنه‌اى بياورد [ كار نيكويى انجام بدهد 
  ] ده برابر آن را خواهد داشت ) .\r\n\r\n( ( 881 ) ) هر كسى گر عيب خود ديدى ز پيش\r\nكى بدى فارغ وى از اصلاح خويش\r\n\r\nچون زندگى شما در عيب جويى ديگران مىگذرد در اصلاح خويشتن نمىتوانيد گامى برداريد\r\nآرى اگر بنا شود هر كسى عيب خويشتن را پيدا كند و در اصلاح آن بكوشد ، فراغتى براى كسى نمىماند .\r\nاگر چه اين مطلب در ظاهر مبالغه آميز به نظر مىرسد ، ولى مىتوان با كمى دقت تصديق كرد كه اين يك مسئله صحيح و واقعى است ، مقصود از عيب مطلق نقاط منفى نيست تا گمان كنيم كه انسان هر اندازه هم داراى عيب بوده باشد بالاخره عيوب انسانى نهايتى دارد و چنان نيست كه يك عمر انسان را براى اصلاح آنها به خود مشغول بدارد مخصوصاً با در نظر گرفتن اين كه توبه و ندامت حقيقى گاهى تمام گناهان و عيوب انسانى را از بين مىبرد ، بعضى از لحظات در زندگانى انسان وجود دارد كه مىتواند تمام سر نوشت آدمى را دگرگون بسازد ، از منفى به مثبت يا از مثبت به منفى ، بلكه مقصود آن نقص وجودى انسانى است كه مادامى كه در سر راه بىنهايت در حركت است وجود\r\n","description":"","footnote":" ( 1 ) الانعام آيهء 160 - شايد روايتى مطابق مضمون آيهء فوق از پيغمبر نقل شده باشد و احتمال مىرود كه مقصودش « من ايقن بالخلف جاد بالعطية » باشد كه از پيغمبر و امير المؤمنين ( شرح نهج البلاغه ) ابن ابى الحديد ج 4 ص 38 ) نقل شده و معنايش اين است كه هر كس يقين به پاداش كند در بخشش مضايقه نمىكند ) و عدد ده را جلال الدين با نظر به آيه گفته است . . ","page_name":" 453 ","page_number":457},
  {"content":"\r\n\r\nاو را فرا گرفته است و شايد معناى جملاتى كه پيامبران و اولياء الله همواره در مقام نيايش مىگفتند و در آن جملات به نقص و عيب خود اعتراف مىكردند - همين نكته باشد كه متذكر شديم و الا پيامبر اكرم صلى الله عليه و آله يا امير المؤمنين و ساير ائمه عليهم السلام كى و در كجا معصيتى كرده بودند يا داراى كدامين عيب بودند كه همواره در نيايش خود از نقايص و عيوب خويشتن فرياد مىزدند ؟\r\n\r\n( ( 883 ) ) من نبينم روى خود را اى شمن\r\nمن ببينم روى تو تو روى من\r\n\r\nبگذاريد ديگران وضع روانى شما را باز گو كنند\r\nيكى از پيچيده ترين مسائل روانى ما همين نكته است كه جلال الدين متذكر شده است . او مىگويد : انسان نمىتواند روى ( موجوديت روانى ) خود را به بيند ، بلكه كس ديگرى بايستى روى او را درك كند و توضيح بدهد .\r\nمقدمةً بايد بدانيم كه مقصود از ( روى ) صورت ظاهرى ما نيست كه مىتوانيم آن را در آيينه و در هر جسم شفافى مشاهده كنيم ، اين ( روى ) عبارت است از شئون ثابت و متغير روانى ما .\r\nبه سه دليل ما نمىتوانيم از عهدهء توجه به واقعيت نظم و چگونگى فعاليتهاى روحى خود بر آييم :\r\nدليل اول - اين است كه رنگى كه براى خود يا من پذيرفته‌ايم ، اين رنگ مانند يك پوست ضخم من را پوشانيده است ، هر فعاليت و حركتى كه بخواهيم انجام بدهيم با روانى انجام خواهيم داد كه داراى رنگ مزبور است . بسيار دشوار است كه رنگى را كه براى خود انتخاب كرده‌ايم بتوانيم از سطح روانى خود پاك كنيم ، لذا اگر بخواهيم خويشتن را مورد نظاره قرار بدهيم و عيب و كمال خود را تشخيص بدهيم ، مجبوريم با آن خود اين كار را بكنيم كه رنگ مخصوصى به خود گرفته است ، به همين\r\n","description":"","footnote":"","page_name":" 454 ","page_number":458},
  {"content":"\r\n\r\nجهت بايستى كسى ديگر كه بدون رنگ آميزى و با عينك صاف در ما مىنگرد عيوب و كمالات ما را تشخيص بدهد .\r\nدليل دوم - هر حكمى كه من در بارهء نظم و موقعيت خويشتن صادر كند در مقابل عامل نيرومند خود دوستى ناتوان خواهد گشت . اين خود دوستى در آن هنگام كه از حد اعتدال بيرون مىرود تمام فعاليتها و احكام من را مشوش مىسازد . اين خود دوستى تا آن گاه كه بدنها عريان وارد سرازيرى خاك تيره خواهد گشت ، پنجه هاى خود را در تمام موجوديت ما فرو برده است . زشتى و زيبايى و نيكى و بدى را با ملاك خود دوستى تشخيص داده و عمل مىكند .\r\nدليل سوم - كه تا اندازه‌اى عميقتر از دو دليل اول و دوم مىباشد ، مطلبى است كه ذيلًا متذكر مىشويم :\r\nانسان نمىتواند در بارهء خود روان كاوى نمايد\r\nبراى اين كه يك فرد به حالت خود هشيارى كامل برسد ، بايستى خود را براى خود بر نهد و مورد نظاره قرار بدهد .\r\nاين بر نهادن من چنان كه بارها گفته‌ايم تنها به صورت اجمالى و حضورى خواهد بود ، جلال الدين هم چندين بار به اين حقيقت اشاره كرده است از آن جمله در ديباچهء مثنوى گفته است :\r\n\r\nتن ز جان و جان ز تن مستور نيست\r\nليك كس را ديد جان دستور نيست\r\n\r\nبديهى است كه اين اندازه از خود هشيارى براى روان كاوى كفايت نمىكند زيرا - براى كاوش همه جانبه در روان انسانى بايستى عناصر اساسى و غير اساسى و متغير و ثابت آنها را به اضافهء حوادث مشخص كه در امتداد زندگانى وارد روان انسانى مىگردد مورد توجه و كاوش قرار داد . اگر براى كاوش روانى همين اندازه از توجه و خود هشيارى كافى بود ، باز امكان بررسى خود وجود داشت ، اما اشكال مسئله در اين است كه چون در اين پديده ( روان كاوى خود ) اين خود انسان است كه مىخواهد سازمان روانى را كاوش\r\n","description":"","footnote":"","page_name":" 455 ","page_number":459},
  {"content":"\r\n\r\nنمايد و نيز همين سازمان روانى ( خود انسان ) است كه مىخواهد مورد كاوش قرار بگيرد ، لذا اين پديده به تناقض مىانجامد ، زيرا - كاوش كننده عين مورد كاوش قرار مىگيرد . به عبارت ديگر ( من ) دو قسمت مىشود : مدرِك و مدرك .\r\nاما اين كه انسان بتواند قيافهء من كاوش كننده را آن چنان بر كنار كند كه بتواند قيافه هاى ديگر من را كه من كاوش شونده است مورد نظاره قرار بدهد ، مطلبى است كه در افراد معمولى انسانها مورد قبول نيست .\r\nاين گونه تفكيك احتياج برشد روانى فوق العاده‌اى دارد كه بتواند از قيافه هاى گوناگون من يا از بعضى از منها به عنوان نظارت بر ديگرى بهره بردارى نمايد به همين جهت است كه جلال الدين مىگويد :\r\n\r\nآن كسى كه او ببيند روى خويش\r\nنور او از نور خلقان است بيش\r\n( ( 897 ) ) جود جمله از عوضها ديدن است\r\nپس عوض ديدن ضد ترسيدن است\r\n\r\nكسى كه بداند هر چه بدهد در مقابل چيزى خواهد گرفت او هرگز از جود و احسان نمىهراسد\r\nاين كه آيا تمام خدماتى كه انجام مىدهيم و عبادتها كه مىكنيم پاداشى در دنبال دارد ، جاى ترديد نيست .\r\nآن چه كه اهميت دارد اين است كه آيا ما بايستى خدمات و عبادتها را به اميد پاداش انجام بدهيم ، يا نبايستى پاداش را منظور نماييم ؟ با نظر به اين كه هيچ رويداد و حادثه‌اى در جهان هستى بىعلت و بىنتيجه نمىباشد ، اصل اين قضيه جاى ترديد نيست كه كار نيكو پاداش و كار زشت كيفرى در دنبال دارد ، اما اگر اميد پاداش و ترس از كيفر تنها انگيزهء فعاليتهاى ما بوده باشد ما را\r\n","description":"","footnote":"","page_name":" 456 ","page_number":460},
  {"content":"\r\n\r\nبه نهايت كمال نخواهد رسانيد ، زيرا - خواستن پاداش و بيم از كيفر خود را براى انسان مطرح مىسازد و هنگامى كه خود براى انسان مطرح شد ، گرانبارترين زنجير را به موجوديت بسته است و لذا نمىتواند گامى در راه تعالى روحى بر دارد . به همين جهت بود كه امير المؤمنين عليه السلام مىفرمود :\r\n« ما عبدتك خوفا من نارك و لا طمعا فى جنتك بل وجدتك اهلا للعبادة فعبدتك » .\r\n( من تو را [ اى خدا 
  ] به جهت ترس از دوزخت يا طمع در بهشتت عبادت نمىكنم ، بلكه تو را شايستهء عبادت يافته و مىپرستم ) .\r\nبلى اميد پاداش و ترس از كيفر براى كسانى است كه هنوز طعم بر كنار زدن خود طبيعى را از سر راه كمال نچشيده‌اند ، براى آنان آن چه كه اصالت دارد معامله و سوداگرى است ، اگر چه تفاوتى با تبه كاران دارند و آن اين است كه قيمت كالاهاى از دست رفتهء خود را به طور نسيهء فردايى پذيرفته‌اند .\r\nتفسير ابيات\r\nپادشاه پس از آزمايش و درك ذكاوت و هشيارى يكى از آن دو برده به دومى گفت : بيا و در پيش من بنشين .\r\nدر اين بيت به آخر كلمهء غلام « ك » ضميمه كردم ، كاف علامت تصغير است ، ولى مقصود من كوچك كردن آن غلام دانا نبود ، بلكه مقصود ابراز عاطفه در بارهء او بوده است ، چنان كه به طفل خود مىگوييم : « طفلكم » .\r\nبردهء دومى بنا به دستور شاه پيش آمد ، اما اين بردهء دوم قيافهء زشتى داشت : دهان گنده ، دندانهاى سياه . با اين كه براى پادشاه قيافهء او ناخوشايند بود ، ولى چاره‌اى جز به دست آوردن اسرار او نداشت ، پادشاه قبلًا به آن بردهء زشت رو گفت : برو كمى دور تر بنشين ، ولى زياد هم دور مرو .\r\nتو كه امروز با ما همنشين شده‌اى ، شايستگى اين همنشينى را نداشتى ، زيرا -\r\n","description":"","footnote":"","page_name":" 457 ","page_number":461},
  {"content":"\r\nتو پيش از اين تنها شغل نامه رسانى داشته‌اى ، ولى ما بايد تدريجاً دهان تو را معالجه كنيم ، تو بيمارى و ما طبيب تو . با داشتن اين معايب سزاوار نيست كه از تو اعراض نموده و منصرف شويم ، چنان كه براى از بين بردن يك كيك نبايستى گليمى نو را بسوزانند . تو مدتى با اشخاص ديگر نشست و برخاست و گفتگو كن ، تا ما بتوانيم عقل و انديشهء تو را بيازماييم . پادشاه آن بردهء هشيار و با فراست را به سوى گرمابه مىفرستد و مىگويد : برو خود را شستشو كن .\r\nآن گاه رو به اين بردهء زشت صورت نموده مىگويد : اى بردهء عزيز تو خيلى انسان زيركى هستى ، ارزش تو مساوى صد غلام است ، تو خيلى شايسته تر از آن بردهء ديگر هستى ، بيا پيش ما و به ما نزديك شو .\r\nتو آن برده نيستى كه رفيقت توصيف مىكرد ، آن حسود آن چنان بدىهاى تو را مىگفت كه ما را از تو سرد مىكرد . او مىگفت : تو دزد و كج و كج نشينى . تو حيز و نامردى و چنينى و چنانى .\r\nبردهء زشت مىگويد : آن برده كه رفيق من است همواره راستگو بوده است ، به طورى كه من راستگوتر از او را نديده‌ام . آرى او شخصى راست و نيك خو و با حيا و بردبار و ديندار و احسانگر و با صفا است . اصلا راستگويى جزء سرشت او است ، هر چه در بارهء من بگويد ، نخواهم گفت : او به من تهمت زده است و در بارهء آن مرد نيكو انديش كج گويى نخواهم كرد ، من بايستى وجود خود را متهم بسازم . او مىتواند عيبها را در وجود من ببيند ، اما من نمىتوانم عيبهاى خويش را مشاهده نمايم . اگر در دنيا كسى عيوب و زشتىهاى خود را مىديد ، هرگز فراغتى از كوشش براى اصلاح خويش پيدا نمىكرد .\r\nاين مردم از خود غافل و بىخبراند و چون از خويشتن بىخبراند ، لذا به باز گويى عيب ديگران مىپردازند . ( 1 ) \r\n","description":"","footnote":" ( 1 ) صائب تبريزى را در اين مورد دو بيت زيبا است : بود جهان لب پر خنده‌اى اگر مردم كنند دست يكى در گره گشايى هم فغان كه نيست به جز يكدگر جستن نصيب مردم عالم ز آشنايى هم . ","page_name":" 458 ","page_number":462},
  {"content":"\r\nاين يك قاعدهء كلى است : هيچ كس نمىتواند روى وضع روحى خود را ببيند بلكه افراد هستند كه مىتوانند روى يكديگر را ببينند . اگر كسى را پيدا كرديد كه او مىتواند روى خويش را ببيند يقين بدانيد كه نورانيت درونى او بيش از همهء مردم است . چنين افراد مىميرند ، ولى نورانيت آنها ابدى است ، زيرا - ديد آنان به جهت تكامل روحى ديد خلاقيت گشته است . انسان هرگز نخواهد توانست با نور محسوس و طبيعى وضع روحى خود را مشاهده كند .\r\nشاه مىگويد : اكنون مقدارى از عيوب او را بگو ، چنان كه او عيوب و زشتىهاى به من گفته است . [ تو حقايقى را كه در بارهء آن برده مىدانى به من فاش كن 
  ] تا ببينم تو حقيقتاً غم خوار و خير خواه من و شايستگى تصدى به مقام فرماندهى در كشور من دارى يا نه ؟ برده مىگويد : اگر چه او رفيق خوب من است ، ولى من اكنون عيوب او را به تو باز گو خواهم كرد :\r\nاو مردى است با مهر و وفا و داراى انسانيت ، راستگو و با ذكاوت و هم دم نيكو ، او جوانمرد و دادگر است ، چنان جوانمردى كه در راه انسانيت از جان خود مىگذرد خداى ما صدها هزار جان براى انسانها آفريده است ، كسى كه اين جانها را نمىبيند جوانمرد نيست ، چون جان انسانى منحصر به يك جان نيست ، لذا كسى كه بتواند اين جانهاى متعدد را درك كند امكان ندارد كه از بخشيدن يك جان امتناع بورزد . در كنار جويبار زلال آن شخص از بخشيدن آب بخل مىورزد كه نابينا باشد و آب آن جويبار را نبيند . پيغمبر اكرم فرموده است : هر كس كه از روى يقين بداند كه عمل او ده پاداش دارد ، در هر زمانى جود ديگرى مىكند . آرى انگيزهء جود كنندگان ديدن عوض و پاداش است ، كسى كه عوض را مىبيند چه ترس از جود و عطا خواهد داشت ؟ بخل ناشى از نديدن پاداش است ، چنان كه مشاهده درّ گران بها در قعر دريا كسى را كه به اعماق دريا براى استخراج آن فرو مىرود شادمان مىدارد . پس نبايستى در دنيا كسى بخل بورزد ، زيرا هيچ كس چيزى را بدون پاداش از دست نخواهد داد .\r\n","description":"","footnote":"","page_name":" 459 ","page_number":463},
  {"content":"\r\nاز آن جا كه ديده گان انسانى پاداش را مىبيند و در حقيقت ديده گان است كه ما را به عطا و سخا تحريك مىكند . آرى در دنيا جز نابينايان كسى رهايى نخواهد يافت .\r\nاى پادشاه عزيز آن رفيق من عيب ديگرى هم دارد و آن اين است كه او خود بين و خود پرست نيست ، او در موجوديت خويش همواره عيب جو است . او عيب جو و باز گو كنندهء عيب خويشتن است ، او با ديگران رفتار نيكو دارد و به خويشتن بد بين مىباشد .\r\nپادشاه گفت : خيلى ابراز مهارت مكن ، مدح خود را در ضمن مدح او مگو ، زيرا - من او را آزمايش مىكنم ممكن است نتيجهء آزمايش شرمسارت كند .\r\n","description":"","footnote":"","page_name":" 460 ","page_number":464},
  {"content":"\r\n\r\nقسم خوردن غلام بر صدق و طهارت ظن خود\r\n\r\n( ( 905 ) ) گفت نى و اللَّه بالله العظيم\r\nمالك للملك رحمن رحيم\r\n( ( 906 ) ) آن خدايى كه فرستاد انبيا\r\nنى به حاجت بل به فضل و كبريا\r\n( ( 907 ) ) آن خداوندى كه از خاك ذليل\r\nآفريد او شهسواران جليل\r\n( ( 908 ) ) پاكشان كرد از مزاج خاكيان\r\nبگذرانيد از تگ افلاكيان\r\n( ( 909 ) ) بر گرفت از نار و نور صاف ساخت\r\nوانگه او بر جملهء انوار تاخت\r\n( ( 910 ) ) آن سنا برقى كه بر ارواح تافت\r\nتا كه آدم معرفت ز ان راه يافت\r\n( ( 911 ) ) آن كز آدم رست و دست شيث چيد\r\nپس خليفه اش كرد آدم كان بديد\r\n( ( 912 ) ) نوح از آن گوهر چو برخوردار شد\r\nدر هواى بحر جان دربار شد\r\n( ( 913 ) ) جان ابراهيم از آن انوار زفت\r\nبىحذر در شعله هاى نار رفت\r\n( ( 914 ) ) چون كه اسماعيل در جويش فتاد\r\nپيش دشنهء آب دارش سر نهاد\r\n( ( 915 ) ) جان داود از شعاعش گرم شد\r\nآهن اندر دست بافش نرم شد\r\n( ( 916 ) ) چون سليمان شد وصالش زار ضيع\r\nديو گشتش بنده فرمان و مطيع\r\n( ( 917 ) ) در قضا يعقوب چون بنهاد سر\r\nچشم روشن كرد از بوى پسر\r\n( ( 918 ) ) يوسف مه رو چو ديد آن آفتاب\r\nشد چنان بيدار در تعبير خواب\r\n( ( 919 ) ) چون عصا از دست موسى آب خورد\r\nملكت فرعون را يك لقمه كرد\r\nجان جرجيس از فرش چون راز يافت\r\nهفت نوبت جان فشاند و باز يافت\r\nچون كه زكريا ز عشقش دم زدى\r\nكرد در جوف درختش جان فدى\r\nچون كه يونس جرعه‌اى ز ان جام يافت\r\nدر درون ماهى او آرام يافت\r\nچون كه يحيى مست گشت از شوق او\r\nسر به طشت زر نهاد از ذوق او\r\nچون شعيب آگاه شد زين ارتقا\r\nچشم را درباخت از بهر لقا\r\nشكر كرد ايوب صابر هفت سال\r\nدر بلا چون ديد آثار وصال\r\nخضر و الياس از ميش چون دم زدند\r\nآب حيوان يافتند و كم زدند\r\n\r\n","description":"","footnote":"","page_name":" 461 ","page_number":465},
  {"content":"\r\n\r\n( ( 920 ) ) نردبانش عيسى مريم چو يافت\r\nبر فراز چرخ چارم بر شتافت\r\n( ( 921 ) ) چون محمد يافت آن ملك و نعيم\r\nقرص مه را كرد او در دم دو نيم\r\n( ( 922 ) ) چون ابا بكر آيت توفيق شد\r\nبا چنان شه صاحب و صديق شد\r\n( ( 923 ) ) چون عمر شيداى آن معشوق شد\r\nحق و باطل را چو دل فاروق شد\r\n( ( 924 ) ) چون كه عثمان آن عيان را عين گشت\r\nنور فايض بود و ذو النورين گشت\r\n( ( 925 ) ) چون ز رويش مرتضى شد دُر فشان\r\nگشت او شير خدا در مرج جان\r\nروشن از نورش چو سبطين آمدند\r\nعرش را دُرّين و قرطين آمدند\r\nچون كه سبطين از سرش فارغ بدند\r\nگوشوار عرش ربانى شدند\r\nآن يكى از زهر جان كرده نثار\r\nو ان سرافكنده به راهش مستوار\r\n( ( 926 ) ) چون جنيد از جند او ديد آن مدد\r\nخود مقاماتش فزون شد از عدد\r\n( ( 927 ) ) بايزيد اندر مزيدش ره چو ديد\r\nنام قطب العارفين از حق شنيد\r\n( ( 928 ) ) چون كه كرخى كرخ او را شد حرس\r\nشد خليفهء عشق و ربانى نفس\r\n( ( 929 ) ) پور ادهم مركب آن سو راند شاد\r\nگشت او سلطان سلطانان داد\r\n( ( 930 ) ) و ان شقيق از شقّ آن راه شگرف\r\nگشت او خورشيد رأى و تيز طرف\r\nشد فضيل از ره زنى ره پير راه\r\nچون به لحظهء لطف شد ملحوظ شاه\r\nبشر حافى را مبشر شد ادب\r\nسر نهاد اندر بيابان طلب\r\nچون كه ذو النون از غمش ديوانه شد\r\nمصر جان را همچو شكر خانه شد\r\nچون سرى بىسر شد اندر راه او\r\nبر سرير سروران شد جاه او\r\n( ( 931 ) ) صد هزاران پادشاهان نهان\r\nسر فرازانند ز ان سوى جهان\r\n( ( 932 ) ) نامشان از رشك حق پنهان بماند\r\nهر گدايى نامشان را بر نخواند\r\nرحمت و رضوان حق در هر زمان\r\nباد بر جان و روان پاكشان\r\n( ( 933 ) ) حق آن نور و حق روحانيان\r\nكاندر آن بحرند همچون ماهيان\r\n( ( 934 ) ) بحر جان و جان بحر ار گويمش\r\nنيست لايق نام نو مىجويمش\r\n( ( 935 ) ) حق آن آنى كه اين و آن از اوست\r\nمغزها نسبت به دو باشند پوست\r\n\r\n","description":"","footnote":"","page_name":" 462 ","page_number":466},
  {"content":"\r\n\r\n( ( 936 ) ) كه صفات خواجه تاش و يار من\r\nهست صد چندان كه اين گفتار من\r\n( ( 937 ) ) آن چه مىدانم ز وصف آن نديم\r\nباورت نايد چه گويم اى كريم\r\n( ( 938 ) ) شاه گفت اكنون از آن خود بگو\r\nچند گويى آن اين و آن او\r\n( ( 939 ) ) تو چه دارى و چه حاصل كرده‌اى ؟\r\nاز تگ دريا چه دُر آورده‌اى ؟\r\n( ( 940 ) ) روز مرگ اين حس تو باطل شود\r\nنور جان دارى كه يار دل شود ؟\r\n( ( 941 ) ) در لحد كاين چشم را خاك آگند\r\nهستت آن چه گور را روشن كند ؟\r\n( ( 942 ) ) آن زمان كاين دست و پايت بر درد\r\nپرّ و بالت هست تا جان بر پرد ؟\r\nنور دل از جان بود اى يار غار\r\nمستعار او را مدان اى مست عار\r\n( ( 943 ) ) آن زمان كاين جان حيوانى نماند\r\nجان باقى بايدت بر جا نشاند\r\n( ( 944 ) ) شرط من جا بالحسن نى كردن است\r\nبل حسن را سوى يزدان بردن است ؟\r\n( ( 945 ) ) جوهرى دارى ز انسان يا خرى ؟\r\nاى عرضها كه فنا شد چون برى ؟\r\n( ( 946 ) ) اين عرضهاى نماز و روزه را\r\nچون كه لا يبقى زمانين انتفى\r\n( ( 947 ) ) نقل نتوان كرد مر اعراض را\r\nليك از جوهر برند امراض را\r\n( ( 948 ) ) تا مبدل گشت جوهر زين عرض\r\nچون ز پرهيزى كه زايل شد مرض\r\n( ( 949 ) ) گشت پرهيز عرض جوهر به جهد\r\nشد دهان تلخ از پرهيز شهد\r\n( ( 950 ) ) از زراعت خاكها شد سنبله\r\nداروى مو كرد مو را سلسله\r\n( ( 951 ) ) آن نكاح زن عرض بد شد فنا\r\nجوهر فرزند حاصل شد ز ما\r\n( ( 952 ) ) جفت كردن اسب و اشتر را عرض\r\nجوهر كره به زاييدن غرض\r\n( ( 953 ) ) هست آن پستان نشانده هم عرض\r\nگشت جوهر ميوه اش اينك غرض\r\n( ( 954 ) ) هم عرض دان كيميا بردن به كار\r\nجوهرى ز ان كيميا گر شد به بار\r\n( ( 955 ) ) صيقلى كردن عرض باشد شها\r\nزين عرض جوهر همىيابد صفا\r\n( ( 956 ) ) پس مگو كه من عملها كرده ام\r\nدخل آن اعراض را بنما مرم\r\n( ( 957 ) ) اين صفت كردن عرض باشد خمش\r\nسايهء بز را پى قربان مكش\r\n( ( 958 ) ) گفت شاها بىقنوط عقل نيست\r\nگر تو فرمايى عرض را نقل نيست\r\n\r\n","description":"","footnote":"","page_name":" 463 ","page_number":467},
  {"content":"\r\n\r\n( ( 959 ) ) پادشاها جز كه ياس بنده نيست\r\nهر عرض كآن رفت باز آينده نيست\r\n( ( 960 ) ) گر نبودى مر عرض را نقل و حشر\r\nفعل بودى باطل و اقوال قشر\r\n( ( 961 ) ) اين عرضها نقل شد لون دگر\r\nحشر هر فانى بود كون دگر\r\n( ( 962 ) ) نقل هر چيزى بود هم لايقش\r\nلايق گله بود هم سايقش\r\n( ( 963 ) ) روز محشر هر عرض را صورتيست\r\nصورت هر كى عرض را نوبتيست\r\n( ( 964 ) ) بنگر اندر خود نه تو بودى عرض ؟\r\nجنبش جفتى و جفتى با غرض\r\n( ( 965 ) ) بنگر اندر خانه و كاشانه ها\r\nدر مهندس بود چون افسانه ها\r\n( ( 966 ) ) كان فلان خانه كه ما ديديم خوش\r\nبود موزون صفه و سقف و درش\r\n( ( 967 ) ) از مهندس آن عرض و انديشه ها\r\nآلت آورد و درخت از بيشه ها\r\n( ( 968 ) ) چيست اصل و مايهء هر پيشه اى\r\nجز خيال و جز عرض و انديشه اى\r\n( ( 969 ) ) جمله اجزاى جهان را بىغرض\r\nدرنگر حاصل نشد جز از عرض\r\n( ( 970 ) ) اول فكر آخر آمد در عمل\r\nبه نيت عالم چنان دان از ازل\r\n( ( 971 ) ) ميوه ها در فكر دل اوّل بود\r\nدر عمل ظاهر به آخر مىشود\r\n( ( 972 ) ) چون عمل كردى شجر بنشاندى\r\nاندر آخر حرف اول خواندى\r\n( ( 973 ) ) گر چه شاخ و بيخ و برگش اول است\r\nآن همه از بهر ميوه مرسل است\r\n( ( 974 ) ) پس سرى كه مغز آن افلاك بود\r\nاندر آخر خواجهء لولاك بود\r\n( ( 975 ) ) نقل اعراض است اين بحث و مقال\r\nنقل اعراض است اين شير و شغال\r\n( ( 976 ) ) جمله عالم خود عرض بودند تا\r\nاندرين معنى بيامد هل اتى\r\n( ( 977 ) ) آن عرضها از چه زايد از صور\r\nوين صورها از چه زايد از فكر\r\n( ( 978 ) ) اين جهان يك فكرت است از عقل كل\r\nعقل چون شاه است و صورتها رسل\r\n( ( 979 ) ) عالم اوّل جهان امتحان\r\nعالم ثانى جزاى اين و آن\r\n( ( 980 ) ) چاكرت شاها جنايت مىكند\r\nآن عرض زنجير و زندان مىشود\r\n( ( 981 ) ) بنده ات چون خدمت شايسته كرد\r\nآن عرض نى خلعتى شد در نبرد ؟\r\n( ( 982 ) ) اين عرض با جوهر آن بيضه است و طير\r\nاين از آن و آن از اين زايد بسير\r\n\r\n","description":"","footnote":"","page_name":" 464 ","page_number":468},
  {"content":"\r\n\r\n( ( 983 ) ) گفت شاهنشه چنين گير المراد\r\nاين عرضهاى تو يك جوهر نزاد\r\n( ( 984 ) ) گفت مخفى داشتست آن را خرد\r\nتا بود غيب اين جهان را نيك و بد\r\n( ( 985 ) ) ز انكه گر پيدا شدى اشكال فكر\r\nكافر و مؤمن نگفتى جز كه ذكر\r\n( ( 986 ) ) پس عيان بودى نه غيب اى شاه اين\r\nنقش دين و كفر بودى بر جبين\r\n( ( 987 ) ) كى درين عالم بت و بتگر بدى\r\nچون كسى را زهرهء تسخر بدى\r\n( ( 988 ) ) پس قيامت بودى اين دنياى ما\r\nدر قيامت كه كند جرم و خطا ؟\r\n( ( 989 ) ) گفت شه پوشيده حق پاداش بد\r\nليك از عامه نه از خاصان خود\r\n( ( 990 ) ) گر به دامى افكنم من يك امير\r\nاز اميران خفيه دارم نز وزير\r\n( ( 991 ) ) حق به من بنمود پس پاداش كار\r\nدر صورهاى عملها صد هزار\r\n( ( 992 ) ) تو نشانى ده كه من دانم تمام\r\nماه را بر من نمىپوشد غمام\r\n( ( 993 ) ) گفت پس از گفت من مقصود چيست\r\nچون تو مىدانى كه آن چه بود چيست\r\n( ( 994 ) ) گفت شه حكمت در اظهار جهان\r\nآن كه دانسته برون آيد عيان\r\n( ( 995 ) ) آن چه مىدانست تا پيدا نكرد\r\nبر جهان ننهاد رنج طلق و درد\r\n( ( 996 ) ) يك زمان بىكار نتوانى نشست\r\nتا بدى يا نيكِيى از تو نجست\r\n( ( 997 ) ) اين تقاضاهاى كار از بهر آن\r\nشد موكل تا شود سرّت عيان\r\nور نه كى گيرد گلابهء تن قرار\r\nچون ضميرت مىكشد آن را به كار\r\nتاسهء تو آن كشش را شد نشان\r\nهست بىكارى چو جان كندن عيان\r\n( ( 998 ) ) پس گلابهء تن كجا ساكن شود ؟\r\nچون سر رشته ضميرت مىكشد\r\n( ( 999 ) ) تاسهء تو شد نشان آن كشش\r\nبر تو بىكارى بود چون جان كنش\r\n( ( 1000 ) ) اين جهان و آن جهان زايد ابد\r\nهر سبب مادر اثر از وى ولد\r\n( ( 1001 ) ) چون اثر زاييد آن هم شد سبب\r\nتا بزاييد او اثرهاى عجب\r\n( ( 1002 ) ) اين سببها نسل بر نسل است ليك\r\nديده‌اى بايد منوّر نيك نيك\r\n( ( 1003 ) ) شاه با او در سخن اينجا رسيد\r\nتا بديد از وى نشانى يا نديد\r\n( ( 1004 ) ) گر بديد آن شاه جويا دور نيست\r\nليك ما را ذكر آن دستور نيست\r\n\r\n","description":"","footnote":"","page_name":" 465 ","page_number":469},
  {"content":"\r\n\r\nآيه\r\n« يَكادُ سَنا بَرْقِه يَذْهَبُ بِالأَبْصارِ . » 24 : 43 ( 1 )  ( از تراكم و اصطكاك آن ابرها برقى توليد مىشود كه نزديك است روشنايى ديده ها را مختل بسازد ) .\r\n« قُلْنا يا نارُ كُونِي بَرْداً وَسَلاماً عَلى إِبْراهِيمَ . » 21 : 69 ( 2 )  ( گفتيم : اى آتش خنك و سالم باش به ابراهيم ) « فَلَمَّا بَلَغَ مَعَه اَلسَّعْيَ قالَ يا بُنَيَّ إِنِّي أَرى فِي اَلْمَنامِ أَنِّي أَذْبَحُكَ فَانْظُرْ ما ذا تَرى ، قالَ يا أَبَتِ اِفْعَلْ ما تُؤْمَرُ سَتَجِدُنِي إِنْ شاءَ الله مِنَ اَلصَّابِرِينَ . فَلَمَّا أَسْلَما وَتَلَّه لِلْجَبِينِ . وَنادَيْناه أَنْ يا إِبْراهِيمُ . قَدْ صَدَّقْتَ اَلرُّؤْيا إِنَّا كَذلِكَ نَجْزِي اَلْمُحْسِنِينَ . إِنَّ هذا لَهُوَ اَلْبَلاءُ اَلْمُبِينُ . » 37 : 102 - 106 ( 3 )  ( هنگامى كه اسماعيل عليه السلام به حد كوشش در بارهء پدرش ( ابراهيم عليه السلام ) رسيد ، ابراهيم گفت : فرزندم ، در عالم رويا مىبينم كه تو را قربانى مىكنم ، تو چه نظر دارى ؟ گفت اى پدرم ، به هر چه كه دستور داده شده‌اى عمل فرما ، بخواست خداوندى مرا از بردباران خواهى يافت . هنگامى كه پدر و پسر خود را به خدا تسليم نمودند ، ابراهيم اسماعيل را به رو خوابانيد [ و آمادهء كشتن فرزند شد 
  ] به ابراهيم ندا كرده گفتيم : دستورى كه در رويا به تو داديم عمل كردى [ در صدد قطعى عمل بر آمدى 
  ] ما بدينسان نيكو كاران را پاداش خواهيم داد . البته اين بود آزمايش آشكار ) .\r\n« وَلَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَه وَاَلطَّيْرَ وَأَلَنَّا لَه اَلْحَدِيدَ . » 34 : 10 ( 4 )  ( ما به داود فضل و احسان كرديم ، به كوه ها گفتيم : با داود به تسبيح بپردازيد ، و همچنين به پرنده ها همچنين خطابى كرديم : اى كوه ها با پرنده ها همراه داود سير كنيد و آهن را به او نرم ساختيم . )\r\n","description":"","footnote":" ( 1 ) سوره نور ، آيهء 43 . .  ( 2 ) سوره انبياء ، آيهء 69 . .  ( 3 ) سوره صافات ، آيهء 102 تا 106 . .  ( 4 ) سوره سباء ، آيهء 10 . . ","page_name":" 466 ","page_number":470},
  {"content":"\r\n« . . . وَمِنَ اَلْجِنِّ مَنْ يَعْمَلُ بَيْنَ يَدَيْه بِإِذْنِ رَبِّه 34 : 12 . . . » ( 1 )  ( و از « اجنه » در مقابل او باذن خداوندى كار مىكردند ) .\r\n« اِذْهَبُوا بِقَمِيصِي هذا فَأَلْقُوه عَلى وَجْه أَبِي يَأْتِ بَصِيراً . وَأْتُونِي بِأَهْلِكُمْ أَجْمَعِينَ . وَلَمَّا فَصَلَتِ اَلْعِيرُ قالَ أَبُوهُمْ إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ . قالُوا تَا لله إِنَّكَ لَفِي ضَلالِكَ اَلْقَدِيمِ . فَلَمَّا أَنْ جاءَ اَلْبَشِيرُ أَلْقاه عَلى وَجْهِه فَارْتَدَّ بَصِيراً . » 12 : 93 - 96 ( 2 )  ( يوسف عليه السلام گفت : اين پيراهن مرا ببريد و به صورت پدرم بيندازيد بينايى خود را باز خواهد يافت ، آن گاه همهء خاندانتان را پيش من بياوريد ، هنگامى كه قافلهء مصر را در پشت سر گذاشته و به پدر خود رسيدند ، پدرشان گفت من بوى يوسف را دريابم اگر مرا به سفاهت متهم نسازيد . آنان گفتند : سوگند به خدا تو به همان گمراهى گذشته ات پايدارى هنگامى كه بشارت آورنده پيراهن را آورده به صورت يعقوب عليه السلام انداخت ، يعقوب بينايى خود را باز يافت ) .\r\n« إِذْ قالَ يُوسُفُ لأَبِيه يا أَبَتِ إِنِّي رَأَيْتُ أَحَدَ عَشَرَ كَوْكَباً وَاَلشَّمْسَ وَاَلْقَمَرَ رَأَيْتُهُمْ لِي ساجِدِينَ . » 12 : 4 ( 3 )  ( هنگامى كه يوسف عليه السلام به پدرش گفت : اى پدرم [ در خواب 
  ] ديدم كه يازده ستاره و آفتاب و ماه در مقابل من در حال سجده‌اند ) .\r\n« وَأَلْقِ ما فِي يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَلا يُفْلِحُ اَلسَّاحِرُ حَيْثُ أَتى . » 20 : 69 ( 4 )  ( « به موسى گفتيم » آن چه كه در دست راست تو است بينداز ، آن چه را كه آنها كرده‌اند به سرعت خواهد گرفت ، كارى كه آنها كرده‌اند حيله گرى ساحرانه است ، ساحر هر كارى كند رستگار نخواهد گشت . )\r\n","description":"","footnote":" ( 1 ) سوره سباء ، آيهء 12 . .  ( 2 ) سوره يوسف ، آيهء 93 تا 96 . .  ( 3 ) سوره يوسف ، آيهء 4 . .  ( 4 ) سوره طه ، آيهء 69 . . ","page_name":" 467 ","page_number":471},
  {"content":"\r\n« وَإِنَّ يُونُسَ لَمِنَ اَلْمُرْسَلِينَ . إِذْ أَبَقَ إِلَى اَلْفُلْكِ اَلْمَشْحُونِ . فَساهَمَ فَكانَ مِنَ اَلْمُدْحَضِينَ . فَالْتَقَمَه اَلْحُوتُ وَهُوَ مُلِيمٌ . » 37 : 139 - 142 ( 1 )  ( البته يونس از پيامبران بود [ از ترس نزول عذاب 
  ] فرار كرده رو به كشتى برد كه پر از جمعيت بود . او در آن كشتى [ مورد اصابت قرعه گشت 
  ] كه به دريا انداخته شود . ماهى او را بلعيد در حالى كه [ به جهت فرار از قوم خود 
  ] سزاوار ملامت و سرزنش بود ) .\r\n« وَأَيُّوبَ إِذْ نادى رَبَّه أَنِّي مَسَّنِيَ اَلضُّرُّ وَأَنْتَ أَرْحَمُ اَلرَّاحِمِينَ . فَاسْتَجَبْنا لَه فَكَشَفْنا ما بِه مِنْ ضُرٍّ وَآتَيْناه أَهْلَه وَمِثْلَهُمْ مَعَهُمْ رَحْمَةً مِنْ عِنْدِنا وَذِكْرى لِلْعابِدِينَ . » 21 : 83 - 84 ( 2 )  ( هنگامى كه خدايش را خواند و گفت : [ اى خدا 
  ] ضرر و بلا مرا فرا گرفته است ، تو ارحم الراحمينى . دعاى او را اجابت نموده ضرر او را بر طرف ساختيم و تمامى خاندان [ و اموالش را كه از او بر كنار كرده بوديم 
  ] به اضافهء مثل آنها به ايوب داديم ، اين عنايت رحمتى از ما [ در بارهء ايوب 
  ] و ياد آورى در بارهء پارسايان بوده است ) .\r\n« إِذْ قالَ الله يا عِيسى إِنِّي مُتَوَفِّيكَ وَرافِعُكَ إِلَيَّ وَمُطَهِّرُكَ مِنَ اَلَّذِينَ كَفَرُوا وَجاعِلُ اَلَّذِينَ اِتَّبَعُوكَ فَوْقَ اَلَّذِينَ كَفَرُوا إِلى يَوْمِ اَلْقِيمَةِ ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فِيما كُنْتُمْ فِيه تَخْتَلِفُونَ . » 3 : 55 ( 3 )  ( هنگامى كه خدا گفت : اى عيسى من مىگيرم و به سوى خود بلند مىكنم و تو را از كسانى كه كفر ورزيده‌اند پاك مىكنم [ جدا مىكنم 
  ] و تا روز رستاخيز آنها را كه از تو پيروى كرده‌اند ما فوق آنان قرار خواهيم داد كه كفر ورزيده‌اند ، سپس باز گشت شما به سوى من است ، در آن چه كه اختلاف داشته‌ايد حكم خواهم كرد ) .\r\n« اِقْتَرَبَتِ اَلسَّاعَةُ وَاِنْشَقَّ اَلْقَمَرُ . » 54 : 1 ( 4 )  ( ساعت موعود نزديك شده و ماه از هم شكافت . )\r\n","description":"","footnote":" ( 1 ) سوره صافات ، آيهء 138 تا 142 . .  ( 2 ) سوره انبياء ، آيهء 83 و 84 . .  ( 3 ) سوره آل عمران ، آيهء 55 . .  ( 4 ) سوره قمر ، آيهء 1 . . ","page_name":" 468 ","page_number":472},
  {"content":"\r\n\r\n\r\n« هَلْ أَتى عَلَى اَلإِنْسانِ حِينٌ مِنَ اَلدَّهْرِ لَمْ يَكُنْ شَيْئاً مَذْكُوراً . » 76 : 1 ( 1 )  ( آيا روزگارى به انسان گذشته است كه چيز قابل تذكر نبوده است ؟ )\r\nروايت\r\n« لولاك لما خلقت الافلاك » .\r\n( اگر تو نبودى افلاك را نمىآفريدم ) .\r\nدر بارهء مدرك و تفسير اين روايت در اواخر همين ابيات بحث مشروحى خواهيم كرد .\r\n\r\nنور دل از جان بود اى يار غار\r\nمستعار او را مدان اى مست عار\r\n\r\nنورى كه از جان مىدرخشد عاريتى نيست\r\nهمهء روشنايى كه ناشى از عوامل زود گذر است روزى به خاموشى مىگرايد ، نورى كه پايدار و ابدى است تنها آن نور دل است كه از جان بر مىخيزد .\r\nچرا نورى كه از جان بر مىخيزد ابدى است ؟ در مباحث گذشته گفته‌ايم كه روى ما وراى طبيعى جان آدمى به شعاعى از نور ابدى پيوسته است ، بنا بر اين اگر چه روشنايىهاى دل در ظواهر طبيعت قابل دريافت است ، ولى چون پيوستگى با منبع نورى بىپايان دارد ، لذا براى آن فنا و نابودى راه يا بى ندارد .\r\n","description":"","footnote":" ( 1 ) سوره انسان ، آيهء 1 . . ","page_name":" 469 ","page_number":473},
  {"content":"\r\n\r\n\r\n( ( 944 ) ) شرط من جا بالحسن نى كردن است\r\nبل حسن را سوى يزدان بردن است\r\n\r\nباقى نگاه داشتن و به سوى خدا بردن عمل نيكو مهمتر از به جا آوردن آن است\r\nريشه دار بودن هر عمل را خواه نيكو و خواه زشت از خود عمل نمىتوان درك كرد ، زيرا - عوامل و انگيزه هاى فراوانى براى كار و حركت در پيرامون ما به وجود مىآيد و ما كار را انجام مىدهيم ، اين عوامل گاهى به قدرى بىپايه و سست است كه اگر در موقع ديگر يا براى افراد ديگر مطرح مىگشت ، كار مفروض را انجام نمىدادند .\r\nگاه ديگر به جهت عدم اعتدال روانى كه بر ما عارض مىشود خود را در مقابل انگيزه ها مىبازيم و كار را انجام مىدهيم . گاهى احساسات آن چنان ما را در خود فرو مىبرد كه توانايى انديشهء منطقى را از ما مىگيرد . بنا بر اين ما نبايد هرگز به نمودار شدن عمل از انسان كفايت كنيم ، بلكه بايستى دقت كنيم تا ببينيم ، اين عمل از روى چه عاملى به وجود آمده است ؟ اگر در موقع انجام همين عمل انگيزه‌اى براى ترك آن عمل وجود داشت كدام يك از دو انگيزه را ترجيح مىداديم ، نيز در انجام عمل مفروض چه اندازه خود طبيعى و چه مقدار خود انسانى مؤثر بوده است ؟ و ده ها ملاحظات ديگر كه براى كشف علل و نتايج و چگونگى صدور كار مىتوان در نظر گرفت .\r\nبا اهميتتر از همهء ملاحظات و ارزيابىهاى فوق مسأله‌اى است كه جلال الدين مطرح كرده است .\r\nآيا اين عمل كه انجام شده است داراى آن چنان اصالت هست كه بتوانيم آن را به پيشگاه ربوبى عرضه كنيم ؟ براى اين كه عملى آن چنان خلوص و شايستگى داشته باشد كه بتواند در قلمرو\r\n","description":"","footnote":"","page_name":" 470 ","page_number":474},
  {"content":"\r\n\r\nابديت وارد شده و به پيشگاه الهى عرضه شود ، يك شرط لازم و كافى دارد و آن اين است كه آن عمل آگاهانه و وابسته به خدا انجام بگيرد . هنگامى كه جان آدمى منشا صدور كار مىگردد ، در حقيقت مانند اين است كه آن كار به وسيلهء شعاع نور الهى صورت گرفته است و براى شعاع نور الهى فنايى وجود ندارد .\r\n\r\n( ( 906 ) ) آن خدايى كه فرستاد انبيا\r\nنى به حاجت بل به فضل كبريا\r\n\r\nآيا فرستادن پيامبران براى خدا واجب است يا مربوط به فضل و احسان او است ؟\r\nاين مسئله كه آيا فرستادن پيامبران و ساير حجتها براى ارشاد مردم به خدا واجب است يا واجب نيست - مورد بحث عميق ميان متكلمين فرق مختلفهء اسلام قرار گرفته است .\r\nگروهى لزوم فرستادن پيامبران را به عدالت خداوندى مستند ساخته‌اند و گروهى ديگر مىگويند : مربوط به قاعدهء لطف است و چنان كه عدالت براى خداوند لازم است لطف نيز براى او واجب است .\r\nگروه ديگر كه پيروان اشاعره مىباشند ، مىگويند : نه عدالت به آن معنا كه براى ما مطرح است بر خدا لازم است و نه لطف ، بلكه خداوند به هر كارى كه انجام مىدهد خود توانا و اختيار در دست خود او مىباشد .\r\nبراى توضيح مشروح اين مسئله مجبوريم سه قاعدهء عدل و لطف و اصلح را توضيح و از نظر فرق مختلف مسلمين مورد بررسى قرار بدهيم و اين نكته را قبلًا متذكر مىشويم كه مباحث مربوط به سه قاعده كه در اين جا مطرح مىكنيم تقريباً با روش\r\n","description":"","footnote":"","page_name":" 471 ","page_number":475},
  {"content":"\r\n\r\nكلامى است و بحث همه جانبه در بارهء عدل و سر نوشت را در جلد چهارم بررسى خواهيم كرد . ( 1 ) \r\n1 - قاعدهء عدل\r\nصفت عدالت را دو گروه اماميه و معتزله براى خدا اثبات كرده‌اند و براى اثبات اين صفت هم به طور مستقيم از مفهوم عدالت كه يكى از عالىترين اوصاف كماليه است و هم به طور غير مستقيم يعنى با اثبات حكيم بودن خداوند استدلال مىكنند . در مقابل دو گروه فوق ، فرقه ى اشاعره قرار گرفته‌اند كه مىگويند : آن مفهوم از عدالت كه براى ما مطرح است و مىگوييم : بايستى خداوند هر چيزى را كه در موضع خود قرار بدهد ، براى خداوند قابل اثبات نيست . عمدهء استدلال آنها به قرارى است كه محمد ابن عبد الكريم شهرستانى نقل مىكند :\r\n« او است مالك تمام مخلوقاتش ، هر چه كه بخواهد انجام مىدهد و به هر چه كه اراده او تعلق بگيرد حكم مىكند . اگر همهء مردم را به بهشت داخل كند كوچكترين تعدى به قانون الهى نخواهد بود و اگر همهء آنها را به آتش دوزخ وارد بسازد باز ظلم نكرده است ، زيرا - ظلم در موردى است كه چيزى از حيطهء تملك مالك بيرون باشد ( 2 )  يا ظلم عبارت است از وضع چيزى در غير موضع خود . او [ خدا 
  ] كه مالك مطلق است ظلم در بارهء او قابل تصور نيست .\r\n","description":"","footnote":" ( 1 ) مباحث عدل و لطف و اصلح را كه پس از اين بررسى مىشود ، اين جانب در اسفند ماه سال 1348 در دانشگاه مشهد در كنگرهء هزارهء طوسى در مجمع عمومى كنگره سخنرانى كرده‌ام . .  ( 2 ) شايد مقصود از اين جمله مطلبى باشد كه مىگويد اختيار و تصرف مطلق در باره حقيقتى آن را از مجراى عدل و ظلم خارج مىسازد ، زيرا - با فرض اختيار و تصرف مطلق در حقيقت مفروض نمودى در آن حقيقت وجود ندارد كه خود فى نفسه استحقاق حكمى را داشته باشد . در نتيجه در صورت بجا آوردن آن حكم عدل و در صورت خلاف ظلم بوده باشد ولى گمان نمىكنيم كه اين مطلب به همين صورت مورد تاييد منطقى بوده باشد ، زيرا هيچ موجودى را نمىتوان تصور كرد مگر آن كه در جريان وجودى خويش با هيچ پديدهء موافق طبيعت يا مخالف آن ارتباط نداشته باشد مثلًا انسان اختيار تصرف در خويشتن را دارا است ، ولى اين احساس نمىتواند پديدهء موافق و مخالف موجوديت او را منكر بوده باشد البته ترديدى . كه خداوند متعال تسلط مطلق به موجودات دارد ، ولى خداوند خود موجودات را آفريده است كه خواه در قلمرو جريانات طبيعى آنها و خواه بالنسبه به خواسته هاى خداوند دو قسم پديدهء موافق و مخالف در همه آن موجودات امكان پذير مىباشد . . ","page_name":" 472 ","page_number":476},
  {"content":"\r\nو همچنين نمىتوان جور ستم را به او نسبت داد . » ( 1 )  اگر اشاعره بتوانند از مصاديق قطع نظر نموده و با دو گروه اماميه و معتزله اتفاق نظر پيدا كنند در اين كه واقعيت اشياء اعم از قلمرو جهان طبيعت و قلمرو انسان از نظم معينى تبعيت مىكند ، بدون ترديد به عدالت خداوندى از ديدگاه فلسفى اعتراف خواهند كرد ، زيرا - حقيقت نظم عبارت است از وجود روابط معين ميان اجزاء و پديده هاى جهان هستى . با فرض واقعيت جهان و ثبوت ارتباط ميان اجزاء آن ، راهى جز اعتراف به حكمت و عدالت خداوندى كه حركت و نمود اشياء را مطابق واقعيت ايجاد كند وجود ندارد ، بلى اگر فرض اين بود كه خداوند هيچ موجودى را ايجاد نمىكرد البته جايى براى اتصاف به عدالت وجود نداشت .\r\nوانگهى اشاعره منكر نيستند كه خدا به هيچ وجه ستمكار نيست . اما آنان در اين باره بررسى همه جانبه نكرده‌اند كه وقتى ما ستمكارى را از او منفى ساختيم ناچار عدالت را براى او اثبات كرده‌ايم ، زيرا - از نظر فلسفى با در نظر گرفتن مفهوم وسيعى كه ظلم و عدل دارند يا دو ضداند كه سوم ندارند يا نقيضيناند ، در هر حال با نفى يكى ديگرى اثبات مىگردد .\r\nممكن است اشاعره بگويند : با نفى ظلم عدل ثابت نمىشود ، زيرا - خداوند\r\n","description":"","footnote":" ( 1 ) الملل و النحل - ابو الفتح محمد بن عبد الكريم شهرستانى ج 1 ، ص 134 ، در هامش الفصل تأليف ابن حزم ص 134 . . ","page_name":" 473 ","page_number":477},
  {"content":"\r\n\r\n\r\nكه مالك مطلق تمام هستى است و به همهء اجزاء و روابط جهان آگاهى داشته و نيازى هم در حق او قابل تصور نيست ، دليلى براى ظلم كردن وجود ندارد . مىگوييم : عين همين استدلال مىتواند عدالت خداوندى را اثبات كند ، زيرا - هنگامى كه واقعيتهايى را ايجاد كرده و دليل منطقى مزبور هم اثبات مىكند كه خداوند نمىتواند چيزى را در غير محل متناسب به خود بيافريند يا به حركت در آورد ، به طور روشن اثبات مىشود كه بايستى همهء اشياء را آن چنان كه بايستگى دارند تنظيم كند ، اين است حقيقت عدل خداوندى .\r\nنيز تا كنون به هيچ وجه براى ما روشن نشده است كه اشاعره در باره دلالت روشن اين آيه :\r\n« وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه . » 6 : 115 ( 1 )  چه مىگويند ؟\r\nيك توضيح نهايى در بارهء نظريهء اشاعره در مورد عدل\r\nدو مطلب اشاعره را وادار كرده است كه در بارهء عدل خداوندى نظريهء جداگانهء مزبور را انتخاب كنند :\r\nمطلب اول\r\n- اين كه ما بندگان ناچيز به هيچ وجه نمىتوانيم براى خدا وظيفهء تعيين كرده و بگوييم : بايستى خدا فلان كار را انجام بدهد .\r\nدوم - اين كه چون ما به هيچ وجه از مجموع روابط جهان هستى و مصالح و مفاسد واقعى انسانها اطلاع نداريم ، لذا نمىتوانيم عدالت خداوندى را روى پديده ها و جريانات مورد مشاهده تفسير كنيم ، شاهد اين دو مطلب عباراتى است كه ذيلًا نقل مىكنيم :\r\n« همه واجبات سمعى بوده و اقتضاى حسن و قبح ندارند ، معرفت خداوندى قابل تحصيل با عقل است ، ولى وجوبش از نظر سمعى است . خداوند فرموده است :\r\n« ما كنا معذبين حتى نبعث رسولا . » همچنين شكر منعم و پاداش دادن به شخص مطيع و كيفر دادن به آدم معصيت كار ، همهء اينها به وسيله سمع است نه عقل .\r\nهيچ چيز از راه عقل به خدا واجب نيست نه صلاح نه اصلح و نه لطف و هر چيزى\r\n","description":"","footnote":" ( 1 ) سوره انعام ، آيهء 115 . . ","page_name":" 474 ","page_number":478},
  {"content":"\r\nرا كه عقل به عنوان حكمت معرفى مىكند ، با يك نظر ديگر همان عقل نقيض آن را هم مىگويد .\r\nاصل تكليف به خدا واجب نبوده است ، زيرا - با انجام دادن بندگان تكليف را نه نفعى بر او عايد مىشود و نه ضررى از او دفع مىگردد ، او به همه چيز توانا است ، خواه بندگانش را پاداش بدهد ، خواه به كيفر مبتلا بسازد و يا براى آنها تفضل و احسان فرمايد . همهء پاداشها و تفضلها و نعمتها و لطفها از خداوند به طريق فضل و احسان است ، كيفر و عذاب از عدالت او است . » لا يسئل عما يفعل و هم يسئلون » .\r\nبر انگيختن پيامبران براى او جايز بوده نه واجب است و نه محال ، اما پس از آن كه پيامبران را بر انگيختن تأييد كردن آنها از عوامل نابود كننده از واجبات است . » ( 1 )  مىتوان گفت : جامعترين عبارات كه نظريات اشاعره را در باره قواعد سه گانه ( عدل ، لطف ، اصلح ) به ضميمهء قاعدهء صلاح بيان مىكند ، جملات فوق است كه شهرستانى نقل مىكند .\r\nملاحظه مىشود كه دو مطلب اساسى كه بيان كرديم اشاعره را وادار كرده است كه در بارهء قواعد مزبوره راه جداگانه‌اى پيش بگيرند : يكى از آن دو مطلب اين است كه به هيچ وجه بندگان مخلوق خداوند نمىتوانند براى او وظيفه‌اى تعيين كنند . البته اين مطلب از يك نظر بسيار عالى است ، زيرا - « ما للتراب و رب الارباب » و به قول نظامى گنجوى :\r\n\r\nگر تن حبشى سرشتهء توست\r\nور خط ختنى نوشتهء توست\r\nگر هر چه نوشته‌اى بشويى\r\nشويم دهن از زياده گويى\r\n\r\nاما هنگامى كه او دست به آفرينش مىزند و تقاضاهايى ايجاد مىكند و مىگويد من در آفرينش و تنظيم جهان عدالت مىورزم و ما آدميان در حقيقت نداى او را منعكس مىكنيم ، ما وظيفه به خدا تعيين نمىكنيم ، بلكه از واقعيتى كه خود او ايجاد كرده است\r\n","description":"","footnote":" ( 1 ) الملل و النحل - ابو الفتح محمد بن عبد الكريم شهرستانى ج 1 ، ص 134 ، در هامش الفصل تأليف ابن حزم ص 134 . . ","page_name":" 475 ","page_number":479},
  {"content":"\r\nو به عقل سليم و وجدان بىشائبهء ما تلقين نموده است حكايت مىكنيم . آيا احتمال مىرود اين كه مىفرمايد :\r\n« وَتَمَّتْ كَلِمَةُ رَبِّكَ صِدْقاً وَعَدْلًا لا مُبَدِّلَ لِكَلِماتِه . » 6 : 115 ( 1 )  مىخواهد بگويد : بدون اين كه شأن من و مقتضيات جهان هستى مقتضى عدالت بوده باشد عدالت مىورزم ؟ آيا احتمال مىرود كه اين كه در دو مورد از قرآن با صراحت مىفرمايد :\r\n« كَتَبَ عَلى نَفْسِه اَلرَّحْمَةَ 6 : 12 . » ( 2 )  مىخواهد بگويد : بدون اين كه شأن من و مقتضيات جهان هستى مقتضى رحمت بوده باشد رحمت مىورزم ؟ اگر مطابق درك عقل سليم و دلايل متقن قرآنى اثبات شود كه هدف خلقت كمال نهايى و به ثمر رسيدن شخصيت انسانها به طور اجمال است ( و لو شمارهء اندكى از آنها ) آيا عقل درك نمىكند كه انگيزه‌اى براى حركت به كمال لازم است ، خواه اين انگيزه درونى باشد مانند عقل سليم يا برونى باشد مانند پيامبران ؟ آن مشكل نهايى كه اشاعره توانايى حل آن را نخواهند داشت ، اين است كه : چرا عقل حكم مىكند كه اگر پيامبرانى بر انگيخته شوند اعطاى معجزات براى آنها از واجبات است ، مگر براى آن نيست كه پيامبر بدون معجزه نمىتواند رابطهء خود را با خدا اثبات كرده و دين او را به مردم تبليغ كند و در نتيجه وجودش بىهوده خواهد بود ؟ از اين استدلال اين نتيجهء بديهى را مىگيريم كه اگر رويدادى در جهان هستى ايجاد شد براى بر طرف كردن آن از بىهودگى بايستى اقتضاى وجودى آن را براى مثمر شدن اجابت كرده ، عالمى فراهم شود كه اقتضاى مزبور به نتيجه برسد ، آيا كوچكترين احتمالى مىرود كه اجزاء جهان هستى به اين پهناورى و قلمرو انسانى هيچ گونه اقتضاى\r\n","description":"","footnote":" ( 1 ) سوره انعام ، آيهء 115 . .  ( 2 ) سوره انعام ، آيهء 12 . . ","page_name":" 476 ","page_number":480},
  {"content":"\r\n\r\n\r\nوجودى ندارد ، يا اگر هم اقتضاى وجودى دارد به ثمر رساندن آن لزومى ندارد\r\nمطلب دوم\r\n- عدم درك خود عدالت و حكمت است كه از مضامين عبارات منقوله از شهرستانى به دست مىآيد . در آن عبارات چنين بود كه : « و هر چيزى را كه عقل به عنوان حكمت معرفى كند با يك نظر ديگر همان عقل نقيض آن را هم مىگويد . » اين مطلب با نظر به مصاديق نمودهاى دو قلمرو انسان و جهان صحيح و متين است ، ولى فراموش نكنيم كه ما در جهان معلومات انسانى ده ها اصول و قوانين كليه را به طور قطع پذيرفته‌ايم ، در حالى كه در بارهء تعيين مصاديق آنها همواره در اختلاف و مناقشات به سر مىبريم . مانند قانون علت و معلول كه با حذف بعضى از موارد اختلاف مورد پذيرش همهء فلاسفه و دانشمندان است . با اين حال هميشه در موارد و جزئيات آن مشاجره و گفتگوها دارند .\r\n2 - قاعدهء لطف\r\nدر بارهء قاعدهء لطف مباحثات زيادى ميان متفكرين اسلام صورت گرفته و تاريخ طولانى داشته است . اين قاعده هم بنا به گفتهء خود شيخ طوسى در ميان اماميه مطرح بوده است . ( 1 )  و هم با نظر به آثار پيش از شيخ روشن مىشود كه قاعده لطف حتى پيش از تولد شيخ مورد بحث بوده است . براى اطلاع از تاريخ اجمالى و نظريات مختلف در بارهء قاعدهء مزبور عبارات ذيل را از على بن اسماعيل اشعرى متوفاى سال 330 هجرى كه تقريباً 55 سال پيش از ولادت شيخ بوده است نقل مىكنيم ، اشعرى چهار نظريهء معروف در قاعدهء لطف را چنين نقل مىكند :\r\nنظريهء اول - از بشر بن المعتمر است ( 2 ) \r\nاو مىگويد : « براى خداوند لطفى\r\n","description":"","footnote":" ( 1 ) در ص 89 از كتاب تلخيص الشافى چاپ نجف در يكى از مباحث مىگويد : « اگر روش ما در بارهء قاعدهء لطف چنين باشد سؤال مزبور از بين مىرود و اما كسانى از اصحاب ما كه روش ديگرى در بعضى از احكام قاعدهء لطف دارند ممكن است بگويند . . . » .  ( 2 ) از معتزلىهاى متوفاى 210 ه در بغداد . . ","page_name":" 477 ","page_number":481},
  {"content":"\r\n\r\n\r\nاست كه اگر در بارهء كسى كه مىداند ايمان نخواهد آورد روا بدارد ، آن شخص ايمان خواهد آورد ، ولى براى خدا اعمال اين لطف واجب نيست و اگر خدا چنين لطفى را روا بدارد و آن اشخاص ايمان بياورند ، شايستهء پاداش همان ايمان خواهند بود كه اگر بدون جريان قاعدهء لطف متصف به ايمان مىشدند .\r\nبراى خدا لزومى ندارد كه اصلح ( شايسته ترين طريق را ) براى آنها انتخاب كند ، زيرا - شايستگى نهايتى ندارد ، توانايى خداوند به اعطاى شايستگى بىنهايت مىباشد ، تنها لطفى كه در باره بندگان مىكند آن است كه وسايل روش دينى را براى آنان آماده بسازد و موانع را در راه تكاليفى كه به آنان مقرر فرموده است بر طرف نمايد . اين كار ( لطف ) را هم در بارهء آنها انجام داده است . »\r\nنظريهء دوم - از جعفر بن حرب است .\r\nاو مىگويد : « خداوند داراى لطفى است كه اگر در بارهء كفار روا بدارد ، همهء آنها با اختيار ايمان مىآورند ، ولى آن پاداش را سزاوار نخواهند بود كه بدون لطف شايستهء آن مىگشتند و اصلح همان است كه خداوند در بارهء بندگانش عمل كرده است ، زيرا - خداوند عالىترين و شريفترين منزلتها و بهترين و زيادترين پاداشها را به بندگانش تثبيت فرموده است . » ولى مىگويند جعفر بن حرب از اين نظريهء خود به رأى اكثريت هم مكتبانش عدول كرده است .\r\nنظريهء سوم - اكثريت معتزله مىگويند :\r\nخداوند به آن لطف قدرت ندارد كه اگر آن را عملى مىكرد همه كسانى را كه مىداند ايمان نخواهند آورد ايمان مىآوردند و براى او آن لطف نيست كه اگر روا مىداشت همه ايمان مىآوردند تا گفته شود توانايى آن را دارد يا ندارد .\r\nخداوند در بارهء همه بندگان شايسته ترين روش ( اصلح ) را كه مربوط به دين آنها بوده و نهايت انگيزگى را دارا باشد انجام داده است و از چيزى كه در انجام تكليف مورد احتياجشان باشد مضايقه نكرده است ( و به طور كلى هر چيزى كه در متمكن ساختن آنها براى عمل به تكليف و استحقاق پاداش موعود مؤثر باشد خداوند براى آنان هموار ساخته است . )\r\n","description":"","footnote":"","page_name":" 478 ","page_number":482},
  {"content":"\r\n\r\nنظريهء چهارم - از محمد بن عبد الوهاب الجبايى است ،\r\nاو مىگويد : « خداوند آن لطف را ندارد كه اگر در بارهء كسى كه مىداند ايمان نخواهد آورد وا مىداشت او ايمان مىآورد . خداوند آن چه كه در بارهء دين بندگانش شايسته ترين راه است تعيين و هموار ساخته است و اگر در علم خداوند لطفى بود كه با اجراى آن همه ايمان مىآوردند و صالح مىگشتند ، اگر از چنين لطفى مضايقه مىكرد در حقيقت فساد آنها را خواسته بود ، ولى او آن توانايى را دارد كه در بارهء بندگان كارى كند كه موجب افزايش اطاعت و استحقاق پاداش بيشترى براى آنها باشد ، اما انجام چنين كارى براى او لازم نيست ، چنان كه ترك اين كار هم باعث آن نمىشود كه دعوت خداوند بندگان خود را به سوى ايمان بىهوده باشد . » ( 1 )  قاضى عبد الجبار كه يكى از رؤساى معتزله است مىگويد :\r\n« هنگامى كه ما اين اصول را شناختيم و توانستيم هر گونه قبح و زشتى را از كارهاى خداوندى نفى بكنيم ، اثبات كرديم كه خداوند آن چه را كه بر او لازم است انجام مىدهد و آن چه را كه نيكو و مقتضاى احسان است مىكند [ اكنون 
  ] مىتوانيم درك كنيم كه در مجموعهء مسائل مزبوره آن چه كه مربوط به تكاليف مقرره به وسيلهء پيامبران است ، وجود دارد ، از آن جهت كه خداوند مىداند كه صلاح بندگانش در امورى است كه آنان به وسيلهء عقول خودشان نمىتوانند آنها را درك كنند ، ناچار بايستى كسانى را در ميان آنها بر انگيزد كه امور مزبوره را به آنها بفهمانند .\r\nاين كار كه خداوند انجام مىدهد از باب بر طرف كردن موانع از ايمان و عمل به دستورات او است . اصل جزء ( قاعدهء ) عدل است . » ( 2 )  نيز مىگويد : « زيرا - هنگامى كه خدا مىداند كه صلاح بندگانش به يكى از امور مربوط است و خود بندگان آن را از راه عقل نمىتوانند درك كنند ناچار است كه\r\n","description":"","footnote":" ( 1 ) مقالات الاسلاميين ج 1 ص 287 و 288 اشعرى . .  ( 2 ) المحيط بالتكليف قاضى عبد الجبار ص 22 . . ","page_name":" 479 ","page_number":483},
  {"content":"\r\nكسى را بر انگيزد كه آن امور را براى بندگانش بفهماند .\r\nاين مطلب مطابق قانون عدل است ، هنگامى كه بعثت انبيا و ابلاغ قوانين مشمول قاعدهء عدل بوده باشد وعده و تهديد نيز مشمول ( قانون عدل ) خواهد بود . و همچنين هنگامى كه واجب شد خداوند مصالح را بيان كند بايستى قاعدهء ( منزله بين منزلتين ) را نيز ابلاغ فرمايد ، زيرا ابلاغ مزبور مربوط به ( لطف و صلاح ) است . » ( 1 )  با ملاحظهء عقايد اشاعره كه از شهرستانى نقل كرديم روشن مىشود كه دو گروه معتزله و اشاعره در مسائل ( عدل ) و ( لطف ) چه اندازه با يكديگر اختلاف دارند .\r\nبراى تكميل نظريات دو گروه مزبور عبارتى چند از ابن باقلانى كه از مشاهير اشاعره است نقل مىكنيم :\r\n« اگر كسى بگويد : آيا در توانايى خداوندى لطفى وجود دارد كه اگر در بارهء همهء آنان كه مىداند كافر از دنيا خواهند رفت جارى كند ايمان مىآورند ؟ گفته مىشود : بلى ، خداوند به چنين لطفى توانايى دارد .\r\nاگر بگويد : شما به اين لطف چگونه اعتراف مىكنيد ؟ گفته مىشود : زيرا - خداوند توانايى دارد كه آنها را به ايمان آوردن وادار بسازد ، چنان كه مىبينيم امثال آنها را به ايمان آوردن توانا ساخته است و گروه ديگر را به ضد ايمان ( كفر و گمراهى ) توانا بسازد . اگر در آنها قدرت به ايمان ايجاد كند لزوماً ايمان خواهند آورد . » ( 2 )  سپس ابن باقلانى به آياتى اشاره مىكند و چنين نتيجه مىگيرد كه خداوند مىتواند لطفى در بارهء بندگانش اجرا كند كه همگى ايمان بياورند .\r\nدوباره در فصل بعدى به آيهء :\r\n« و لو شاء ربك لا من فى الارض كلهم جميعا » .\r\nاستدلال كرده مدعاى خود را اثبات مىكند .\r\n","description":"","footnote":" ( 1 ) المحيط بالتكليف ، قاضى عبد الجبار ، ص 22 . .  ( 2 ) التمهيد ، ص 339 و 340 - تأليف محمد بن طيب باقلانى ، 388 و 403 . . ","page_name":" 480 ","page_number":484},
  {"content":"\r\n\r\nسپس مىگويد : هر گاه كسى بگويد : آيهء مزبوره دلالت دارد بر اين كه اگر خداوند با مشيت خود آنان را به ايمان وادار كند ، ايمان آنها از روى كراهت خواهد بود . در جواب اين اعتراض مىگويد : بنا به توهم شما اگر خداوند مطابق آن آيه كه مىگويد :\r\n« و لو بسط الله الرزق لعباده لبغوا فى الارض » .\r\n( اگر خداوند معيشت مردم را افزايش بدهد گمراه شده و تعدى خواهند كرد . ) تعدى آنان نيز از روى كراهت خواهد بود .\r\nپس از بيان اعتراضات و پاسخها بالاخره بدون نتيجهء روشنى سخن خود را پايان مىدهد و روشن نمىكند كه آيا براى خداوند لازم است كه مردم را در بارهء هدايت مشمول لطف بسازد يا نه ؟ در فصل هدايت و ضلالت هم جريان امور هدايت را بيان نموده و چيز ديگرى نمىگويد .\r\nاين بود حاصل مقدارى از عقايد معتزله و اشاعره در باره ( قاعدهء لطف ) كه ضمناً قاعدهء صلاح و ( اصلح ) را هم متذكر شده‌اند . ما مجموع عقايد آنها را در چند شماره خلاصه مىكنيم :\r\nعقايد اشاعره به طور اجمال\r\n1 - قانون عدل به هيچ وجه براى خداوند حتم و لازم نيست .\r\n2 - قاعدهء لطف خدا در بارهء بندگان ضرورى نيست اگر چه ممكن است مطابق تفضل و احسان خود رفتار نمايد .\r\n3 - قاعدهء صلاح و اصلح هم مانند دو قاعدهء فوق براى خدا لازم المراعاة نيست .\r\n4 - خداوند به هيچ وجه ستمكار نيست .\r\n5 - بر انگيختن پيامبران به خدا واجب نيست ، اما اگر آنها را براى هدايت مردم بر انگيخت ، واجب است كه آنان را با معجزات تأييد نمايد ، ولى ضمناً نمىگويند : خداوند نمىتواند عدل و لطفى داشته باشد ، بلكه مىگويند براى او واجب نيست .\r\n","description":"","footnote":"","page_name":" 481 ","page_number":485},
  {"content":"\r\n\r\n\r\nعقايد معتزله به طور اجمال :\r\n1 - مطابق چهار نظريه كه از مقالات الاسلاميين نقل كرديم ، اختلاف زيادى ميان آنها و نظريات اشعريين ديده نمىشود .\r\n2 - قاضى عبد الجبار حاكميت عقل را قبول مىكند .\r\n3 - انجام امورى را براى خدا لازم مىداند .\r\n4 - بر انگيختن پيامبران براى خدا لازم است .\r\n5 - قاعدهء ( عدل ) به مفهوم وسيع آن وجود دارد و براى خدا لازم است كه در تمام امور با عدالت رفتار كند .\r\n6 - لطف و صلاح واقعيت دارد و براى خدا لازم است كه صلاح بندگان را مراعات كرده در بارهء آنها لطف داشته باشد .\r\nقاعدهء اصلح\r\nبعضى از معتزلىها عقيده منداند كه خداوند بايستى آن چه را كه در بارهء بندگانش شايسته تر است انجام بدهد . ( 1 )  اين مسئله نيز مورد اختلاف است . گروهى مىگويند : چون مفهوم اصلح بىنهايت است و خداوند نيز براى ايجاد اصلح بىنهايت قدرت دارد ، در صورتى كه نوع انسانى متحمل اصلح بىنهايت نيست ، لذا اين مفهوم مانند لطف و عدل نيست كه براى خدا لازم باشد ، در چند كتاب مهم از ( شيخ طوسى تلخيص الشافى ، الغيبه و عده الاصول ، تبيان ) اين مطلب با صراحت بررسى نشده است ، خواجه نصير طوسى مىگويد : « و گاهى اصلح به علت وجود انگيزه و نبودن مانع براى خدا واجب است . » ( 2 ) \r\n","description":"","footnote":" ( 1 ) شرح تجريد ملا على قوشچى ، مبحث لطف و اصلح . .  ( 2 ) همان مأخذ . ","page_name":" 482 ","page_number":486},
  {"content":"\r\n\r\nملا على قوشچى در شرح اين جمله مفاسدى را متذكر مىشود كه اگر ( اصلح ) براى خدا لازم باشد مفاسد مزبوره به وجود خواهد آمد ، ما اين مبحث را در مطالب بعدى متذكر خواهيم شد .\r\nتعريف لطف\r\nاز آن جهت كه در ميان گذشتگان شيخ ابو جعفر محمد الحسن طوسى در بارهء قاعده ( لطف ) مشروحتر از همه بحث كرده است ، لذا مسئله مورد بررسى را با نظر به روش او توضيح مىدهيم :\r\nشيخ طوسى قاعدهء لطف را به طور كلى پذيرفته و مسائل اساسى زيادى را به همين قاعده مبتنى مىسازد . با نظر به تعريف قاعدهء لطف و علت لزوم آن به خداوند كه ذيلًا متذكر خواهيم شد روشن مىشود : كه مدلول اين قاعده بسيار وسيع و گسترده منظور شده و مىتوان گفت : شامل آماده كردن هر گونه مقدمه براى هر گونه تقرب انسان به اطاعت و دورى از معصيت مىباشد .\r\nما اولًا قاعدهء لطف را از نظر شيخ طوسى تعريف كرده ، سپس به استدلال به لزوم آن مىپردازيم .\r\nآن چه كه از مجموع سخنان شيخ طوسى در سه كتاب مهم او : ( عده ، تلخيص شافى ، غيبه ) به دست مىآيد به قرار ذيل است :\r\n1 - « لطف چيزى است كه مكلف را به انجام واجب بر مىانگيزد و از قبيح بر كنار مىكند . » ( 1 ) \r\n2 - « آن چه كه به لزوم رياست ( امامت ) دلالت مىكند ، اين است كه رياست لطفى در واجبات عقلانى است ، بنا بر اين واجب است ، مانند معرفت كه هيچ مكلفى از\r\n","description":"","footnote":" ( 1 ) التبيان ج 6 جزء 13 ص 199 - شيخ طوسى تفسير سورهء يوسف آيهء 100 : « ان ربى لطيف لما يشاء انه هو العليم الحكيم . » . ","page_name":" 483 ","page_number":487},
  {"content":"\r\nوجوب آن بر كنار نيست . » ( 1 )  3 - « آن چه كه دلالت به وجوب امامت مىكند قاعدهء ثابت شده ( لطف ) است . امامت لطفى است در تكليف عقلى به طورى كه بدون امامت تكليف مزبور انجام نمىشود ، بنا بر اين امامت مانند ساير الطاف در معارف و غير معارف است كه تكليف به آنها بدون الطاف شايسته نيست . » ( 2 )  4 - « آن چه كه دلالت عقلانى به امكان نسخ مىكند مطابق اصل ثابت شده‌اى است كه مىگويد : عبادات شرعيه تابع مصالح و الطاف در واجبات عقليه مىباشد . » ( 3 )  از مجموع بيانات فوق اين تعريف اجمالا به دست مىآيد كه ( لطف ) عبارت است از آماده كردن هر گونه مقتضيات و دور ساختن هر گونه موانع از سر راه تكليفى كه عقول سليم بشرى آن را دريافته و خود را به عمل به آن ملزم مىبيند . همين تعريف با حذف بعضى از مناقشات لفظى مورد اتفاق اكثر اماميه و معتزله و مورد انكار اشاعره مىباشد . اين مطلب را با تعريف مشهور كه اكثريت قريب به اتفاق متكلمين آن را در بارهء ( لطف ) پذيرفته‌اند مىتوانيم تأييد كنيم . علامه حلى قاعدهء لطف را بدون نقل خلاف به قرار ذيل تعريف كرده است :\r\n« لطف عبارت است از هر چيزى كه مكلف به وسيلهء آن به انجام اطاعت نزديكتر و از ارتكاب معصيت دور تر مىشود ، ولى نه در حدود اجبار و تمكين ، ( مقصود از تمكين اين است كه لطف نبايستى انسان را مانند آلت ناخود آگاه نموده و فعاليت ارادى او را سلب نمايد ) . ( 4 ) \r\n","description":"","footnote":" ( 1 ) الغيبة ، ص 4 ابو جعفر محمد بن حسن الطوسى . .  ( 2 ) تلخيص الشافى ص 69 - شيخ طوسى . .  ( 3 ) عدة الاصول - باب نسخ - شيخ طوسى . .  ( 4 ) كشف المراد - علامه حلَّى ( شرح تجريد خواجه نصير ) ص 201 . . ","page_name":" 484 ","page_number":488},
  {"content":"\r\n\r\n\r\nهمين تعريف را ملا على قوشچى نيز بيان مىكند : « لطف آن است كه بنده را به انجام اطاعت نزديك و از ارتكاب معصيت دور مىكند . » ( 1 ) \r\nتقسيم سه گانهء لطف\r\nخواجه نصير الدين طوسى تقسيم محققانه‌اى در ( لطف ) صورت داده مىگويد :\r\n« اگر لطف مربوط به كارهاى خدا باشد ، واجب است كه آن كار را انجام بدهد . ( مانند هموار ساختن فعاليتهاى عقلانى مكلف و ارسال پيامبران و تأييد آنها با معجزات ) و اگر لطف مربوط به كار خود مكلف باشد ، واجب است كه مكلف را به آن كار آگاه بسازد ( مانند اين كه احتياج به آموزش داشته باشد ، در اين صورت بايستى او را به اين احتياج متوجه بسازد ) و اگر لطف مربوط به كار شخص ثالث بوده باشد ، بايستى مكلف را به اين مسئله آگاه بسازد كه فلان وسيلهء انجام تكليف ثالث را شخص مفروض مىتواند ايجاد كند ( مانند تعليم ) . » ( 2 ) \r\nدليل لزوم لطف بر خداوند\r\nاختلاف نظر مهمى در تعيين دليل قاعدهء لطف ميان متكلمين ديده نمىشود ، از جملات گذشته اختلاف جزئى در دليل لطف احساس مىشود ، زيرا - معتزله قاعدهء ( لطف ) را از عدل خداوندى بهره بردارى مىكنند ، در صورتى كه اماميه آن را به اصل مستقل كه عموم فيض و لطف خداوندى است مستند مىدانند . اگر دقت كافى در روش اماميه و معتزله بكنيم به اين نتيجه مىرسيم كه همهء آنان قاعدهء لطف را به دليل عقلى مستند مىدانند . اين دليل عقلى به طور اجمال بدين قرار است :\r\n","description":"","footnote":" ( 1 ) شرح تجريد ص 362 - ملا على قوشچى . .  ( 2 ) كشف المراد ( شرح تجريد ) علامهء حلى ص 202 . . ","page_name":" 485 ","page_number":489},
  {"content":"\r\n\r\nخداوند انسانها را به انجام تكاليف معينى مأمور ساخته و از ارتكاب عده‌اى از امور كه معصيت ناميده مىشوند نهى كرده است .\r\nاين تكاليف كه به اوامر و نواهى تقسيم مىشوند بىهوده و بدون غرض نمىباشند و مىدانيم كه خداوند مستغنىتر از آن است كه از اطاعت اوامر و نواهى سود براى خود منظور كند يا ضررى از خود رفع نمايد ، اين هدف و غايت ( رضوان الله ) يعنى به ثمر رسيدن شخصيت انسانى در حركت به سوى ابديت است كه مربوط به خود انسان است . پس خداوند رشد و تكامل انسانها را مىخواهد .\r\nاين غرض و غايت بدون ايجاد و تسهيل مقدمات مربوطه امكان پذير نيست ، لذا اين نتيجه به دست مىآيد كه بايستى هر گونه وسيله‌اى كه موجب هموار شدن راه عمل به قوانين و دستورات است خداوند از راه لطف مهيا بسازد تا غرضى كه از تكليف بندگان منظور كرده است نقض نشود و تحصيل گردد ، چنان كه صدور دستورات الهى از آن نظر عقلانى كه مىگويد : انسان مهمل نيست و براى تكامل به عرصهء هستى قدم گذاشته است واجب و لازم مىباشد .\r\nنتايجى كه از قاعدهء لطف گرفته مىشود\r\n1 - با نظر به دليل فوق تمام معارف الهى را كه بشر تا حد امكان بايستى فرا بگيرد منشا بيان و ابلاغش همان قاعدهء لطف است .\r\n2 - تكاليف و دستورات به مقتضاى لطف براى تكامل شخصيت انسانها لازم است .\r\n3 - وجوب نصب پيشوا و امام مشمول قاعدهء لطف است .\r\n4 - حجيت اجماع كه يكى از مدارك حقوق و فقه اسلامى است قاعدهء لطف است ، زيرا - قاعدهء لطف است كه اقتضا مىكند خداوند از وقوع اهل حل و عقد ( كه كلامشان مسموع است ) در خطا جلوگيرى كند ، اين جلوگيرى يا با بروز اختلاف صورت مىگيرد و يا وجود اتفاق كه امام يكى از آنها خواهد بود .\r\n","description":"","footnote":"","page_name":" 486 ","page_number":490},
  {"content":"\r\n\r\n\r\nتحقيقى در بارهء قاعدهء لطف\r\nدو مسئله را بايستى در اين مطلب متذكر شويم :\r\nمسئلهء اول - تعريف لطف و تفكيك آن از عدل الهى .\r\nمسئلهء دوم - آيا لطف براى خدا در بارهء بندگانش واجب است يا شايسته يا هيچ يك از آنها ؟\r\nمسئلهء اول - تعريف لطف\r\nمىدانيم كه هدف از آفرينش انسانها نه سودى براى خدا دارد و نه ضررى را از او دفع مىكند . اين جمله مورد تسليم همهء خردمندان تاريخ بشرى است . براى تثبيت اين حقيقت جملهء بسيار عالى از حسين بن على عليه السلام در نيايش عرفه وجود دارد كه بدين قرار است :\r\n« تو بىنيازتر از آن هستى كه نفعى از خود به خود برسانى ، چگونه ممكن است كه من عامل نفع تو باشم .\r\nتو بىنيازتر از آن هستى كه خود را از جانب خود خرسند بسازى ، چگونه امكان دارد كه عامل خرسندى تو را من فراهم كنم » .\r\nاكنون مىتوانيم چند اصل روشن را براى توضيح مسئله بيان كنيم :\r\nاصل يكم - با نظر به اين حقيقت بدون ترديد هدف نهايى آفرينش انسانها به ثمر رسيدن شخصيت انسانى آنها است .\r\nاصل دوم - از طرف ديگر حقيقتى كه پس از نيستى گام به عرصهء هستى مىگذارد ، مسلماً وجود آن حقيقت كامل مطلق نبوده حد اقل با نظر به احتياج به علتش ناقص مىباشد ، زيرا - اين حقيقت ازلى نيست پس ابديت در ذات او نبوده و براى بقاى خود به رابطه‌اى با ابديت نيازمند خواهد بود .\r\nاصل سوم - باز مىدانيم : كمال مطلوب كه هدف وجود انسانى است بدون فعاليت\r\n","description":"","footnote":"","page_name":" 487 ","page_number":491},
  {"content":"\r\nو كوشش امكان پذير نخواهد بود ، چنان كه دانهء يك درخت بدون تكاپو در جهان طبيعت به يك درخت بارور مبدل نخواهد گشت .\r\nاصل چهارم - اصلى وجود دارد كه مىگويد : هر گونه فعاليت نمىتواند درخت وجود انسانى را بارور بسازد ، بلكه فعاليتى است كه عقل و وجدان در آن هماهنگ گشته و با سيراب شدن از جويبار زلال روحى پيامبران ( پيشوايان الهى ) به ثمر خواهد رسيد .\r\nزمينهء جريان اصول فوق بر دو نوع اساسى تقسيم مىگردد :\r\nنوع اول - امور غير اختيارى مانند به وجود آمدن ، داراى اجزاء و شئون طبيعى مخصوص بودن وراثتها ، عوامل محيط اعم از جغرافيايى و اجتماعى ، رابطه هاى گوناگون طبيعت ، داشتن غرايز معين ، نيروى عقل و وجدان و بر انگيخته شدن پيشوايان ما فوق الطبيعة . . . آن چه كه مربوط به اين نوع از زمينهء غير اختيارى است ، عدل خداوندى است كه عامل تنظيم آنها است ، زيرا - با فرض ارتباط هدف آفرينش انسان ( تكامل و به ثمر رسيدن شخصيت انسانى ) با امور غير اختيارى مزبور ، راهى جز اقدام عادلانهء خداوندى براى تنظيم آنها وجود ندارد .\r\nشايد با تصور دقيق اصول چهارگانه و مطلبى كه در اين نوع اول از زمينهء ( غير اختيارى ) گفتيم نه از طرف اشاعره و نه ساير مكتبها با مخالفت جدى روبه رو نشويم .\r\nنوع دوم - امور اختيارى است ، اگر وضع موجوديت بشرى به طورى بود كه همواره دو قلمرو اختيارى و غير اختيارى را مىتوانست تفكيك كند ، مىگفتيم : مطابق دريافت وجدانى و قواعد منطق ، قلمرو امور غير اختيارى مربوط به عدل خداوندى و قلمرو امور اختيارى مربوط به خود انسان است .\r\nجاى ترديد نيست كه افراد آدمى حتى به نسبت يك در ميليون هم نمىتواند در تمام كارهاى خود مرزهاى واقعى اختيار و غير اختيار را بشناسد .\r\nدر نتيجه دامنه عدل الهى به عنوان لطف شامل حال انسانى مىشود و در عرصهء درونى\r\n","description":"","footnote":"","page_name":" 488 ","page_number":492},
  {"content":"\r\n\r\nچراغى فراراهش مىگيرد تا در مرزهاى ابهام انگيز دو قلمرو فوق سر گردان و متحير رها نشود و همچنين از روشنايى اين چراغ درونى عوامل برون ذاتى براى او به عنوان وسايل توفيق به انجام تكاليف نمودار شوند .\r\nاز مطالب فوق تعريفى كه در باره ( لطف ) مىتوان گفت اين است كه ( لطف ) عبارت است از نمود خاصى از عدالت خداوندى كه دست انسانى را در مرزهاى ابهام انگيز دو قلمرو اختيارى و غير اختيارى مىگيرد .\r\nمسئلهء دوم - آيا لطف براى خدا در بارهء بندگانش واجب است يا شايستهء يا هيچ يك از آنها ؟ :\r\nدر مطالب گذشته ملاحظه شد كه در بارهء اين مسئله چه غوغاى شگفت انگيزى به راه افتاده است . به نظر مىرسد : با يك دقت كافى بتوان هياهوى افراطى اين مسئله را تا حد اقل ممكن پايين آورد .\r\nاگر مقصود از بايستى و شايستى همان دو مفهوم تكليفى معمولى باشد كه در فقه و حقوق و ساير مقررات آشنايى داريم ، به هيچ وجه ( لطف ) براى خدا نه لزوم بايستى دارد و نه مطلوبيت شايستى ، زيرا ، به قول جلال الدين :\r\n\r\nنقش با نقاش كى نيرو كند ؟\r\n\r\nچگونه قابل تصور است يك موجود ناچيز كه مانند تيرى از كمان جسته است بر گردد و براى كمان و كسى كه كمان به دست او است بايستى و شايستى مقرر نمايد ؟ اگر مقصود بيان دريافت درونى ما انسانها است ، صحيح است كه بگوييم : ما در درون خود در مىيابيم كه خداوند بىنياز چنان كه به ما ستمى روا نمىدارد ، ما را مشمول لطف و عنايت خود هم قرار مىدهد و به عبارت ساده تر :\r\n\r\nمن نيم حاكم ، حكايت مىكنم ( 1 ) \r\n\r\n","description":"","footnote":" ( 1 ) در شعر جلال الدين رومى چنين است : من نيم شاكى حكايت مىكنم . ما به مناسبت مسئله مورد بحث به جاى شاكى حاكم به كار برديم . . . ","page_name":" 489 ","page_number":493},
  {"content":"\r\n\r\nما دريافت شدهء خود را حكايت مىكنيم و مىگوييم :\r\n\r\nما نبوديم و تقاضامان نبود\r\nلطف تو ناگفتهء ما مىشنود\r\n\r\nتحقيقى در بارهء قاعدهء اصلح\r\nاين قاعده همچنان كه در مطالب گذشته به طور اجمال بررسى شد ، مورد اختلاف نظر بود . تفاوتى كه ميان سه قاعدهء ( عدل ) و ( لطف ) و ( اصلح ) است ، اين است كه آن جديت و حدتى كه عدليون در بارهء اثبات قاعدهء عدل و لطف ابراز كرده‌اند ، در قاعدهء اصلح مشاهده نمىشود .\r\nبه نظر مىرسد كه دليل عمدهء اين مسامحه دو چيز است :\r\nاول - بىنهايت بودن مفهوم ( شايسته تر ) است ، در صورتى كه افراد انسانى كه مورد جريان ( شايسته تر ) خواهند بود محدود مىباشند .\r\nدوم - وجود هزاران ناملايمات و شرور و نواقص در افراد انسانى ، مخصوصاً كسانى كه از ايمان به خدا و ابديت بر كنار مىباشند .\r\nآيا نواقص غير اختيارى در انسانهايى كه گرايشى به ابديت ندارند چه شايستگى را در بر دارد ؟ ( 1 )  شايد به همين جهت است كه خواجه نصير طوسى گفته است :\r\n« گاهى اصلح لزوم پيدا مىكند » .\r\nاصلى را كه در گذشته متذكر شديم ، در اين مورد هم جريان دارد . آن اصل مىگفت : از جانب هيچ مخلوقى هر چند كه داراى با عظمتترين موجوديت بوده باشد تكليفى نه به عنوان بايستگى و نه به عنوان شايستگى براى خدا تثبيت نمىشود . روى\r\n","description":"","footnote":" ( 1 ) دليل اختصاص سؤال مزبور به آنان كه گرايشى به ابديت ندارند عدم جبران تيره بختى آنان در پشت پرده مىباشد . . ","page_name":" 490 ","page_number":494},
  {"content":"\r\nآن اصل مسئلهء ( اصلح ) را نيز به عنوان تكليفى از جانب انسانها به خداوند مقرر نمىتوان كرد .\r\nاما اين كه آيا دريافت مىكنيم كه خدا در باره بندگانش ( اصلح ) را مراعات مىكند يا نه ؟ مىتوانيم بگوييم : بلى ، زيرا - جريان ( اصلح ) در دو مورد قابل تصور است :\r\nمورد اول - جريان موجوديت طبيعى انسانها است .\r\nمورد دوم - جريان تكامل شخصيت انسانى در عبور به سوى ابديت است كه وسايل آن عبارت است از فعاليت مطابق عقل و وجدان و رهنمايى پيشوايان طبيعى و ما فوق طبيعى .\r\nاما جريان اصلح در مورد دوم با نظر به عموم فيض خداوندى از يك طرف و ارادهء او ، كمال انسانى را از طرف ديگر چنان كه مقتضى عدل و لطف مىباشد ، همچنان مقتضى آن است كه شايسته ترين امور را در اين راه به بندگانش روا بدارد .\r\nشايد بزرگترين مانعى كه از اعتقاد به ( اصلح ) جلوگيرى مىكند اين است كه وضع تكاملى انسانها در موفقيت به تثبيت شخصيت فوق العاده گوناگون است ، به طورى كه از منهاى بىنهايت گرفته تا به اضافهء بىنهايت با يكديگر فاصله مىگيرند ، اين مشاهدهء قطعى در بارهء انسانها صحيح است ، ولى ما نبايستى فراموش كنيم كه مجبوريم مفهوم كميتهاى معمولى را در اين مسئله به كلى كنار بگذاريم . هر فردى از انسان در هر حال و شرايطى كه قرار بگيرد توانايى غوطه ور شدن در بىنهايت را دارد . اين غوطه ور شدن احتياجى به اعمال و حركات بىنهايت ندارد ، بلكه لحظه‌اى توجه به اين كه من به ( او ) منسوبم ( البته نه تصورش بلكه چشيدن طعم اين انتساب كه براى همه موجود است ) كافى است كه او در موجوديت خود به شايسته ترين سعادت و فضيلت ممكن نائل شود .\r\nبنا بر اين ( شايسته تر ) يك پديدهء كمى كه مورد و مجرى و انگيزه و نتيجهء آن نيز يك پديده كمى باشد نيست .\r\n","description":"","footnote":"","page_name":" 491 ","page_number":495},
  {"content":"\r\n\r\nاما مورد اول كه جريان طبيعى موجوديت انسانى است ، ما هيچ دليلى براى تعيين يك حد متوسط ( ميانگين ) نداريم كه اثبات كند كه خداوند متعال مىبايست انسانها را در آن حد معين بيافريند . به طورى كه در كمتر از آن حد فرد انسانى مظلوم و در ما فوق آن حد متوسط كاملتر بوده و قانون ( شايسته تر ) در باره اش مراعات شده است .\r\nما از راز نهايى موجوديت انسانى جز اين چيزى نمىدانيم كه موجوديت او از كاملترين موجود صادر شده و رهسپار ابديت است . اما از اين كه در كدامين نقطه چه پديده‌اى براى او ( شايسته تر ) است چيزى در دست نداريم .\r\nما تنها با يك دريافت عميق از سطح عميق شخصيت اين قضيه را درك كرده‌ايم كه مبدا فياض على الاطلاق بدون اجبار و احتياج و با دانايى مطلق دست به آفرينش موجوداتى به نام انسان زده است . آيا اين مقدار درك اثبات نمىكند كه او شايسته ترين وسيله را براى تكامل آنها منظور نموده است ؟\r\n\r\n( ( 946 ) ) اين عرضهاى نماز و روزه را\r\nچون كه لا يبقى زمانين انتفى\r\n\r\nبحثى در جوهر و عرض\r\nجلال الدين در ابيات آينده به مباحث جوهر و عرض وارد شده ، مسائل بسيار مهمى را مطرح مىكند :\r\n1 - آيا عرضها نيست و نابود مىگردند ؟ 2 - آيا اعراض قابل نقل و انتقالاند ؟ 3 - آيا عرض مىتواند جوهر را تغيير دهد ؟ اين سه مسئله را اولًا جلال الدين از زبان پادشاه مطرح كرده ، مىگويد : آرى ، عرضها نيست و نابود مىگردند . اعراض قابل نقل و انتقال نيستند و عرض\r\n","description":"","footnote":"","page_name":" 492 ","page_number":496},
  {"content":"\r\n\r\nمىتواند جوهر را تغيير بدهد .\r\nسپس در ابيات آينده مسائل مزبور را با گروهى از مسائل ديگر از زبان بردهء پادشاه به طور عميق مورد بررسى قرار مىدهد .\r\nما مطابق روش جلال الدين اول سه مسئله فوق را بحث مىكنيم و پيش از ورود به بحث اصلى تعريف مختصرى در بارهء جوهر و عرض متذكر مىشويم :\r\nجوهر و عرض چيست ؟\r\nپس از حذف همه مناقشات اصطلاحى ، به طور اختصار تعريفى را كه گذشتگان در بارهء جوهر و عرض گفته‌اند مىتوان به شكل زير در آورد :\r\nجوهر - عبارت است از ماهيت تحقق يافته كه اگر عينيت داشته باشد احتياجى به موضوع ندارد .\r\nعرض - عبارت است از آن چه كه قائم به موضوع است ، مانند شكل اجسام طبيعى كه بدون جسم طبيعى وجود خارجى ندارند . ( 1 )  اين تعريف ناشى از اين است كه فلاسفه و متكلمين گذشته دو مفهوم جوهر و عرض را بدون اين كه توجهى به انتزاعى بودن آن دو داشته باشند بيان كرده‌اند ، زيرا - اگر ما دقت كنيم خواهيم ديد در جهان هستى دو حقيقت جداگانه به عنوان : جوهر و عرض نداريم ، بلكه ماده در جريان خود در نقطه هايى كه عبور مىكند ، اشكال و خصوصياتى را در نتيجهء ارتباط با عوامل گوناگون به خود مىگيرد و ما با تماسهاى گوناگونى كه با ماده داريم ، آن اشكال و خصوصيات را درك و انتزاع مىكنيم يا نظر به مطلب فوق و مسائل ديگرى كه در اين مسئله وجود دارد مىتوانيم بگوييم :\r\n","description":"","footnote":" ( 1 ) در مباحث جوهر و عرض قدماى فلاسفه و متكلمين مطالب زيادى را متذكر شده‌اند از قبيل : تقسيم جوهر به مجرد و مقارن و جوهر حال و جوهر محل و مركب از آن رو كه جسم طبيعى است و همچنين تقسيم عرض به مقولات نه گانه ( گاتكورى ) كه ارسطو مطرح كرده است . . ","page_name":" 493 ","page_number":497},
  {"content":"\r\n\r\n\r\nجوهر - حالت تراكم گروهى از حوادث است كه در قيام به خود استقلالى نشان مىدهد .\r\nعرض - نمودى از ماده است كه تعين و تشخص آن ماده را با انواع گوناگون در صفحهء وجود پديدار مىسازد . البته اين اعراض به دو قسم مهم تقسيم مىگردند :\r\nقسمت اول - اعراضى است كه در ماده واقعيت داشته ، يعنى حالت واقعى ماده را نشان مىدهند ، مانند نرمى و خشونت و گرمى و سردى و . . . قسمت دوم - اعراضى است كه از تماس ما با نمودهاى خارجى ناشى مىگردند . اين دو قسمت را در اصطلاح ديگر كيفيات اوليه و كيفيات ثانويه نيز مىگويند :\r\nاكنون بر مىگرديم به مباحثى كه جلال الدين در ابيات مطرح كرده است\r\n1 - آيا عرضها نيست و نابود مىگردند ؟\r\nاز آن جهت كه اعراض دايماً در حال تحولاند ، لذا دو لحظه در يك حال باقى نمىمانند و جلال الدين از زبان پادشاه مىخواهد با استدلال مزبور اثبات كند كه اعمال و حركات ما ثباتى ندارد ، زيرا - از قبيل اعراضند ، بلكه بايستى جوهر انسانيت را به دست آورد كه قابل بقا مىباشد .\r\nاين مطلب را كه گروهى از گذشتگان در فلسفه و شناسايىهاى خود مورد پذيرش قرار داده‌اند . جلال الدين در ابيات آينده از زبان برده كاملًا مورد انتقاد قرار داده و بايد گفت : عالىترين مطلب را در اين مسئله بيان كرده است . ما توضيح بيشتر در اين مسئله را در موقع تفسير ابيات مربوطه خواهيم داد .\r\n2 - آيا اعراض قابل نقل و انتقال مىباشند ؟\r\nباز جلال الدين از زبان پادشاه مىگويد : « نقل نتوان كرد مر اعراض را » اين مسئله هم در گذشته مطرح بوده است كه اعراض قابل انتقال نيستند و عمده دليل كه آورده‌اند اين است كه : هر يكى از اعراض جزئى از تشخص جوهرى مىباشد كه مربوط به آن است . اگر حركت و تحولى در جوهر يا ( صورت نوعيه ) صورت نگيرد ، عرض\r\n","description":"","footnote":"","page_name":" 494 ","page_number":498},
  {"content":"\r\n\r\nبه حال خود باقى خواهد بود و اگر تحولى در جوهر يا ( صورت نوعيه ) صورت بگيرد ، بدون ترديد عرض هم تغيير خواهد يافت ، ولى اين عرض به جوهر ديگر منتقل نمىگردد ، بلكه خود آن جوهر يا ( صورت نوعيه ) براى خود تشخصى دارد كه ممكن است مشابه تشخص جوهر ديگرى بوده باشد . مىتوان گفت : خلاصهء استدلال آنان همين بوده است .\r\nجلال الدين اين استدلال و مدعا را هم مردود مىشناسد .\r\nولى براى منظورى كه جلال الدين دارد اين مدعا و استدلال خللى وارد نمىسازد ، زيرا - خواه بگوئيم : اعراض قابل انتقال هستند يا نه ، منظور جلال الدين كه ثبات اعراض و دخالت آنها در جواهر است قابل اثبات مىباشد . بلى اگر نيست و نابود شدن اعراض كه در مسئلهء اول مطرح كرديم ثابت شود ، منظور جلال الدين مردود خواهد گشت .\r\n3 - آيا عرض مىتواند جوهر را تغيير بدهد ؟\r\nبراى اثبات اين مسئله كه اعراض مىتوانند جوهرها را تغيير بدهند ، مثالهايى مىزند كه بدين قرار است :\r\n1 - زراعت كه عمل انسانى است ( شخم كردن زمين ، آبيارى كردن ، دانه پاشيدن ) چون عمل است ، لذا از نوع اعراض است و همين اعراض گندم را توليد مىكنند كه جوهر است 0 2 - دوايى كه بر مو مىزنند ، مو را پيچ پيچ كرده وضع آن را عوض مىكند . در اين مثال بايستى تأمل كرد ، زيرا ، دارو خود از اجسام طبيعى است وانگهى شكل پيچيدهء مو از اعراض است .\r\nممكن است مقصود جلال الدين از به كار بردن دوا و مقصود از سلسلهء مو به وجود آمدن موى سر بوده باشد .\r\n3 - هم خوابگى با زن از جملهء حركات است كه از مقولهء عرض مىباشد ، ولى نتيجهء\r\n","description":"","footnote":"","page_name":" 495 ","page_number":499},
  {"content":"\r\nهمين عمل به وجود آمدن فرزند است كه از مقوله جوهر است .\r\n4 - همچنين جفت شدن اسب و شتر و ساير حيوانات ( اين دو مثال يك مطلب را مىگويد ) .\r\n5 - كشت و كار باغ و بوستان از جملهء اعراض است ، ولى غرض محصول و ميوه است كه جوهر مىباشد . ( اين مثال هم با مثال اولى يك مطلب است .\r\n6 - كيمياگرى و به كار بردن كيميا از مقولهء اعراض است ، ولى جوهر مس به جوهر طلا تبديل مىگردد . اين مثال جلال الدين جالبتر از همه مثالها است كه متذكر شده است ، زيرا - در اين مثال تبديل و تحول جوهر را صريحاً گوشزد مىكند كه موافق نظريات فلسفى و علمى جديد است . در مبحث بعدى اين مسئله تا حدودى روشنتر بررسى خواهد شد .\r\n7 - هنگامى كه موضوعى را ، مثلًا روح را كه جوهر است از پديده هاى پست صيقلى مىكنيم ، اين كار صيقلى كردن از مقولهء عرض است ، در صورتى كه نتيجهء آن جلوهء عالى جوهر خواهد بود .\r\nسپس جلال الدين به بيان اين كه اعراض اصالت داشته و منشا آثار حقيقى مىباشند مىپردازد :\r\n\r\nگر نبودى مر عرض را نقل و حشر\r\nفعل بودى باطل و اقوال قشر\r\n\r\nجلال الدين پس از اين بيت متجاوز از بيست بيت را در مسئلهء اعراض و منشا اثر بودن آنها سروده است ، ما مضامين اين ابيات را يك به يك بيان مىكنيم .\r\n1 - اگر اعراض قابل نقل و محشور شدن در جلوهء ديگر نبودند تمام كارها باطل و گفتارها پوست و بىمغز مىگشت .\r\nمقصود اين است كه تمام گفتارها و كردارهاى آدميان بار ديگر در صحنهء هستى نمودار خواهد گشت .\r\nخداوند مىفرمايد : هنگامى كه انسانها نامهء اعمال خود را در روز رستاخيز مىبينند خواهند گفت :\r\n","description":"","footnote":"","page_name":" 496 ","page_number":500},
  {"content":"\r\n« ما لِهذَا اَلْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها . » 18 : 49 ( 1 )  ( اين چه گونه نوشته‌اى است كه هيچ كوچك و بزرگى را رها نكرده است ، مگر اين كه همهء آنها را محاسبه و ثبت نموده است ) .\r\n2 - مىگويد : اگر كسى نتواند بپذيرد كه عين اعراض كه در عرصهء طبيعت نمودار گشته‌اند در روز رستاخيز پديدار شوند ، مىتواند قبول كند كه اعراض در اشكال و رنگهاى ديگرى مىتوانند بروز كنند ، ولى به نظر مىرسد كه به قول خواجه نصير الدين طوسى مىتوان گفت : هيچ مانع عقلى از جلوهء دومين اعراض در روز رستاخيز وجود ندارد ، زيرا :\r\n« حكم المتماثلين واحد » .\r\n( حكم دو مثل يكى است ) .\r\nاگر فرض كنيم كه وجود اعراض در روز رستاخيز مثل و همانند همين اعراض است كه در قلمرو طبيعت بوده است ، مانعى نخواهد داشت ، زيرا - قانون تماثل در متماثلين مىگويد : « اگر دو چيز همانند يكديگر باشند هر حكمى كه يكى از آن دو داشته باشد همان حكم را ديگرى هم خواهد داشت » .\r\nبه وجود آمدن اين اعراض و پديده ها در همين صفحهء هستى امكان داشته است كه به وجود آمده است ، پس بايستى به وجود آمدن آنها را در آن صفحهء هستى نيز امكان داشته باشد . مخصوصاً با در نظر گرفتن اين كه مسئلهء ( اين صفحهء هستى ) و ( آن صفحهء هستى ) براى ما و از ديدگاه ما مطرح است ، نه براى خدا كه همه صفحات هستى مانند يك نقطه از مشيت براى او مطرح مىباشد .\r\n3 - اعراض و نتايج همين اعراض را در روز رستاخيز خواهيم ديد . خداوند در آيهء شريفه مىفرمايد :\r\n« وَأَنْ لَيْسَ لِلإِنْسانِ إِلَّا ما سَعى . وَأَنَّ سَعْيَه سَوْفَ يُرى . » 53 : 39 - 40 ( 2 ) \r\n","description":"","footnote":" ( 1 ) سوره الكهف ، آيهء 49 . .  ( 2 ) سوره النجم ، آيهء 39 . . ","page_name":" 497 ","page_number":501},
  {"content":"\r\n\r\nبراى انسان ثبت نخواهد شد ، مگر سعيى كه كرده است يقيناً سعى او ديده خواهد شد ) .\r\n4 - تو با دقت در وضع خود بنگر ، خواهى ديد موجوديت تو محصول هم خوابگى پدر و مادر تست كه تو را به وجود آورده است و هم خوابگى از مقولهء اعراض است .\r\n5 - هر چه را كه دست بشرى مىسازد ، از قبيل ساختمانها و ادوات و ماشينها و غير ذلك ، خواهى ديد منشا وجود همهء آنها انديشه و تصورات قبلى سازنده بوده است .\r\n\r\n( ( 970 ) ) اول فكر آخر آمد در عمل\r\nبه نيت عالم چنان دان از ازل\r\n\r\nانديشه بنياد عمل است\r\nاين مسئله ششم چون خيلى با اهميت بود ، لذا خواستيم مقدارى مشروحتر مورد بحث قرار بدهيم :\r\nدر بارهء حركات و كارهاى صادره از اجزاء طبيعت تقسيمات گوناگونى داريم كه همهء آنها در اين مطلب مورد بحث نيست ، آن چه كه در اين مبحث مورد احتياج ما است بيان دو قسم از حركت است :\r\n1 - حركت مكانيكى ( حركتى كه ناشى از علل مسبوق مىباشد ) مانند حركت يك ماشين كه بايستى قبلا نيرويى به آن وارد شود ، البته علت مقارن را كه در يك معمول دخالت مىورزند معمولًا مكانيكى محسوب مىكنند . اغلب حركاتى كه در روبناى سطحى طبيعت ديده مىشود از همين قبيل است .\r\nاين قسم از حركت داراى قوانين معينى است كه در فيزيك مكانيك مورد بهره بردارى قرار مىگيرد . از قبيل : تطابق حركت با نيرو و . . . و غير ذلك .\r\n2 - حركت غايى يا ( حركت غرضى ) اين نوع از حركت از سه مرحله عبور مىكند :\r\n","description":"","footnote":"","page_name":" 498 ","page_number":502},
  {"content":"\r\n\r\nمرحلهء اول - تصور و انديشه و اشتياق در بارهء نتيجه يا ( غايت ) كار .\r\nمرحلهء دوم - خود حركت و كار .\r\nمرحلهء سوم - تحقق غايت و نتيجه .\r\nدر اين نوع حركت مىتوان گفت : تصور و انديشه و اشتياق به نتيجه مانند يك علت مكانيكى است ، به اين معنى كه قبلًا بايستى اين پديده ها در روان انسان نمودار گردد ، تا او را به سوى تحقق بخشيدن به نتيجه تحريك نمايد .\r\nاين پديده ها حركت و كار را توليد مىكنند ، سپس نوبت تحقق نتيجه فرا مىرسد .\r\nچند مسئلهء مهم ديگر در بارهء كارهاى غايى\r\n1 - در طبيعت بىجان از نظر علمى حركات غايى ديده نمىشود . يعنى هيچ يك از اجزاء جهان طبيعت نمود غايت و هدف را نشان نمىدهد .\r\nمثلًا به هيچ وجه با نظر به خود آفتاب نمىتوان اثبات كرد كه آفتاب مىدرخشد تا نباتات را بروياند و جانداران را نيرو بخشد . آفتاب مانند يك علت ميكانيكى حرارت و نور منتشر مىكند و پديده ديگرى را به عنوان معلولات آن به وجود مىآيند ، بلكه غايت و هدف مجموع سيستم جهان هستى است كه قابل درك است ، چنان كه در مباحث پيشين در ( جلد اول از دفتر اول ) توضيح داديم . ( 1 )  2 - روشن شد كه براى اين كه يك موجود كار هدف دار ( غايى ) انجام بدهد بايستى آگاهى داشته باشد ، به همين جهت موجود بىجان توانايى انجام كار هدف دار را ندارد .\r\nاين آگاهى هر چه كه قوىتر باشد انتخاب هدف عالىتر بوده و به دست آوردن وسايل آگاهانه تر و همه جانبه خواهد بود .\r\n","description":"","footnote":" ( 1 ) اين مسئله در صورت ديگر ممكن است مورد مناقشه واقع شود ، زيرا مطابق آيات قرآنى همه اجزا طبيعت در حال تسبيح و ذكر خداوند متعال مىباشند . همچنين بنا به مكتب فلسفى مونادولوژى و هيلوزوئيسم ، ولى اين مناقشه خللى به گفتار ما وارد نمىسازد ، زيرا مقصود ما توضيحى در قلمرو مشاهدات است . . ","page_name":" 499 ","page_number":503},
  {"content":"\r\n3 - به نظر مىرسد كه هر چه آگاهى قوىتر و رشد شخصيت جاندار بيشتر باشد به اختيار نزديكتر مىگردد ، زيرا ، آگاهى و رشد شخصيت از تحت تأثير قرار گرفتن جاندار در مقابل عوامل مكانيكى جلوگيرى مىكند .\r\nالبته اين مطلب كه آيا حيوانات آن رشد شخصيت را دارند كه بتوانند در مقابل عوامل و انگيزه طبيعى مقاومت ورزيده و از اختيار بهره مند شوند ؟ مسئلهء ديگرى است كه بايستى در روان شناسى حيوانات بررسى شود و متأسفانه اين رشته هم آن چنان پيش رفت نكرده است كه بتواند اصول و قضاياى قطعى لازم و كافى را در اختيار ما بگذارد .\r\n4 - در نتيجه اگر چه حركات و كارهاى غايى ( هدف دار ) در جاندار به طور فراوان ديده مىشود ، ولى آيا اين روش غايى مىتواند براى حيوانات اختيار اثبات كند ؟ حد اقل مىتوانيم بگوييم : اگر اختيارى هم داشته باشند از مقولهء اختيار ما نمىباشد .\r\nبنا بر اين ما كارهاى غايى ( هدف دار ) انسانى را مطرح مىكنيم .\r\n5 - گفتيم كه حركت غايى سه مرحله دارد : ( تصور و انديشه و اشتياق در بارهء نتيجه ) و ( خود حركت و كار ) و ( تحقق غايت و نتيجه ) .\r\nاين مراحل سه گانه در حقيقت نمودهاى آشكار و قابل محاسبه معمولى مىباشد ، اما از نظر تحليل نهايى هر يك از مراحل مزبوره پديده هاى گوناگونى دارد ، مخصوصاً هر چه آگاهى و شخصيت انجام دهندهء كار مهمتر باشد دقت و لطافت كار بيشتر خواهد بود .\r\nپس از توجه به اين مسائل پنجگانه مىتوانيم اين اصل را كه جلال الدين و گروه ديگر از متفكرين و فلاسفه گفته‌اند بپذيريم كه : « اول فكر آخر آمد در عمل . » مسئلهء مهمترى كه در اين جا وجود دارد اين است كه آيا اين اصل در بارهء مجموع جهان هستى نيز جريان دارد ؟ يعنى :\r\n","description":"","footnote":"","page_name":" 500 ","page_number":504},
  {"content":"\r\n\r\nآيا براى خداوند در ايجاد جهان جريان كار غايى مزبور قابل تصور است ؟\r\nاز نظر جلال الدين چنان كه ظاهر ابياتش نشان مىدهد پاسخ اين سؤال مثبت است ، يعنى اصل مزبور در بارهء خدا و جهان هستى نيز جريان دارد ، زيرا - در بيت مورد تفسير مىگويد :\r\n\r\nاول فكر آخر آمد در عمل\r\nبه نيت عالم چنان دان از ازل\r\n\r\nهمچنين ابيات پس از اين بيت نيز مىرساند كه اين اصل را در آفرينش جهان هستى مىپذيرد ، يعنى در آفرينندهء مطلق اولًا علم و اشتياق به كمال رسيدن هستى به وجود آمده ، سپس موجودات را به وجود آورده است .\r\nبنا بر اين بايستى ببينيم مراحل سه گانهء كار غايى ( هدف دار ) چيست ؟ 1 - علم و اشتياق خداوندى به تحقق يافتن جهان هستى .\r\n2 - تحقق يافتن خود جهان هستى .\r\n3 - رسيدن جهان به كمال خود كه غايت و منظور خداوندى از به وجود آوردن جهان است .\r\nاين ترتيب در عبور كار هدف دار از مراحل سه گانهء در باره كار خداوندى مطابق آن دريافتهاى منطقى است كه براى ما مفهوم است ، اما از نظر واقعى اين كه آفرينش هستى چگونه صورت گرفته است ؟ آيا در بارهء خدا اشتياق مفهوم دارد يا نه ؟ آيا غايت و هدف به خداوند مربوط مىگردد ( انگيزه‌اى براى او است ) يا به خود جهان ؟ مجهولاتى است كه با اين ساختمان مغزى و اين جهان هستى كه ما صورتهايى از آن را درك مىكنيم حل شدنى نيست .\r\nآن چه كه در منابع معتبر اسلامى آمده است اين است كه آفرينش جهان هدفى دارد و خداوند كار بىهدف و بىهوده‌اى نكرده است ، ولى آن چه كه كرده است آيا قابل تحليل به عناصر و واحدهاى ( كار هدف دار است ) كه ما انسانها مىشناسيم ؟ - مطلقاً براى ما قابل درك تفصيلى نيست .\r\n","description":"","footnote":"","page_name":" 501 ","page_number":505},
  {"content":"\r\nتنها دو مسئله مىتواند روشنايى با اهميتى به اين تاريكى بدهد :\r\nمسئله اول - اين كه خداوند فرموده است :\r\n« انى جاعل فى الارض خليفه » .\r\n( در روى زمين خليفه‌اى ايجاد مىكنم ) .\r\nاز اين مطلب روشن مىشود كه خلقت انسانى در روى زمين فوق العاده با اهميت بوده كه او را ( خليفه الله ) ناميده است ، مخصوصاً با در نظر داشتن اين كه وصول انسان به رشد شخصيت روحانى تا آن جا كه ما سراغ داريم عالىترين جلوهء هستى بوده و به يك معنى مىتوان گفت : كه مشيت خداوند متعلق شده است به ايجاد انسانى كه به اختيار خود به كمال نهايى روحانيت برسد ، اگر هم اصطلاحاً نتوانيم نام غايت حقيقى به آن بگذاريم ، اين اندازه مىتوانيم بگوييم كه در حقيقت هستى انسان نقش بسيار با اهميتى دارد .\r\nمسئله دوم - دريافت همه جانبه‌اى است كه براى انسان پس از غور و دقت و آشنايى با زمينهء هندسهء كلى الهى دست مىدهد ، اين دريافت كه نصيب گروه فراوانى از عظماى بشريت مىگردد ، معناى فوق العاده قانع كننده‌اى را در بر دارد كه تمام مفاهيم بعد و حركت و آغاز و انجام را در هم مىريزد و جهان هستى مانند يك دسته گل در دست خود باغبان با عظمت احساس مىشود كه تماشا كننده را نه تنها ياراى انديشه هاى معمولى در بارهء آن دستهء گل نمىماند ، بلكه عظمت باغبان و خيرگى انسان در جلال و جمال او براى آن دسته گل مفهوم ديگرى مىدهد كه توجه به خلقت و هدف حركت و سمت و مبدا و مقصد آن مطرح نمىشود و به قول سعدى :\r\n\r\nگفته بودم چو بيايى غم دل با تو بگويم\r\nچه بگويم كه غم از دل برود چون تو بيايى\r\n\r\nباز اگر آن حال شامخ قرب الهى زايل شود و دوباره ميان دو قلمرو ذهن با فعاليتهايش و جهان هستى با نمودهايش قرار بگيريم ، همان چون و چراها و بعد و حركت و مبدأ و مقصد و سمت حركت و زمان و مكان مانند دسته هاى ملخ كشتگاه روح ما را فرا مىگيرند .\r\n","description":"","footnote":"","page_name":" 502 ","page_number":506},
  {"content":"\r\nشايد مقصود صائب تبريزى كه مىگويد :\r\n\r\nچشم در صنع الهى باز كن لب را ببند\r\nبهتر از خواندن بود ديدن خط استاد را\r\n\r\nهمين مطلب باشد كه اين روى طبيعت كه جايگاه بازى ذهن آدمى با اسباب بازى كميت و كيفيت است ، براى تماشا بسيار خوب است و اما براى خواندن آن ، بيرون آمدن از اين تماشاگه لازم است كه جهان به طور مجموعى ( اگر چه از ناحيهء اصول و ايده بوده باشد ) مطرح شود و قابل خواندن بوده باشد .\r\nبراى توضيح اين مسئله و پذيرش آن بسيار شايسته است كه خود من عالى انسانى را در نظر بگيريم . حتى اين ( من عالى انسانى ) هنگامى كه در ذهن ما و در حال تماس با سطح طبيعت منظور مىشود ، غير از موضوعى كه مركز خيالات و اوهام و آرزوها و انديشه ها است چيزى جلوه نمىكند .\r\nاما همين كه اين قدرت را پيدا مىكنيم كه از ( خود طبيعى ) گام فراتر بگذاريم همان ( من عالى انسانى ) قيافه‌اى ما فوق همه چهره هاى ( من ) كه مورد آشنايى ما است نشان مىدهد . اين مسئله در طول مباحث مثنوى بارها مطرح شده است .\r\n\r\nپس سرى كه مغز آن افلاك بود\r\nاندر آخر خواجهء لولاك بود\r\n\r\nدر اين بيت به يك حديث اشاره مىكند كه گفته مىشود : خدا به پيامبر اسلام فرموده است :\r\n« لولاك لما خلقت الافلاك » .\r\n( اگر تو نبودى افلاك را نمىآفريدم ) .\r\nدر اين حديث منقول دو مسئله بايستى رسيدگى شود :\r\n1 - مدرك حديث .\r\n2 - معناى حديث .\r\n1 - اما مدرك حديث ، ما نتوانستيم در كتب معتبره منبع معتبرى براى اين حديث پيدا كنيم ، بعضىها اين حديث را يكى از احاديث قدسى محسوب داشته‌اند ، خلاصه اگر هم حديث فوق مدركى داشته باشد ، براى اثبات نقلى مسأله‌اى مانند غايت\r\n","description":"","footnote":"","page_name":" 503 ","page_number":507},
  {"content":"\r\nآفرينش ، اين گونه مدارك توانايى اثبات آن را ندارند ، ولى مطلب ديگرى هست و آن اين است كه در بارهء حضرت قائم ( عج ) چنين جمله‌اى وجود دارد كه :\r\n« و بيمنه رزق الورى و بوجوده ثبتت الارض و السماء » .\r\n( به بركت او به مردم روزى مىرسد و با وجود او زمين و آسمان ثابت شده است ) .\r\nبنا به اين مضمون قضيهء « لولاك . . . » در بارهء پيامبر اكرم محال نخواهد بود .\r\n2 - اما معناى حديث ، اگر چه ممكن است به نظر گروهى بسيار بعيد بوده باشد كه خداوند جهان هستى را براى يك فرد شخصى آفريده باشد ، ولى اگر مقصود از يك فرد شخصى يك موجود انسانى بوده باشد كه به جهت كوشش و تقوا و عدالت و كمال روحانيت به عالىترين مرتبه انسانى برسد ، مىتوان گفت : استبعاد اين كه خداوند جهان هستى به اين عظمت را براى يك فرد بيافريند با مورد و به جا خواهد بود .\r\nاما مسئله را مىتوان با افق بسيار وسيعتر و ديدگاه با عظمتترى نيز مطرح كرد ، به توضيح اين كه : چنان كه آغاز به وجود آمدن انسانها از نفس واحد بوده است ، يعنى خداوند در اولين مرحله يك نفس كلى را براى انسانها آفريده است ( مانند ماده به مفهوم عمومى آن كه تمام نمودها و اشكال اجزاء و يا نمودهايى از آن مىباشند . » همچنين پايان كار افراد انسانى در آن هنگام كه كالبدها و وسايل تكثرت از بين مىروند به شكل يك نفس كلى در عالم ملكوت الهى در مىآيند . اين نفس كلى مانند نور داراى مراتبى مىباشد .\r\nپيامبران الهى و اولياء الله هر يك باندازهء عظمت خود مرتبه‌اى از نور مزبور را دارا مىباشند و خاتم پيامبران داراى مرتبهء نهايى اين نور است . با اين توضيح مىتوان گفت : كه هدف خداوندى رسانيدن يك فرد به آخرين درجهء نورانيت بوده است ، ولى رسيدن يك فرد به آخرين درجهء نورانيت بدون رسيدن ديگران به مراتب گوناگونى از آن نور امكان پذير نمىباشد .\r\nتبصرهء 1 - ممكن است بگوييم : نفس واحده به معناى لغوى آن منظور نيست ، بلكه مقصود ارتباط و وابستگى نفوس انسانى به يك ديگر مىباشد ، چنان كه در همين\r\n","description":"","footnote":"","page_name":" 504 ","page_number":508},
  {"content":"\r\n\r\nزندگانى دنيوى مىبينيم كه با رسيدن به رشد شخصيت مىتوانيم تمام افراد انسانى را اجزايى از خود بدانيم ، بلكه گاهى شخصيت انسانى آن چنان عظمت به خود مىگيرد كه همهء انسان و جهان را در خود در مىيابد .\r\nتبصرهء 2 - اين كه گفتيم : در پايان اين هستى طبيعى نفوس انسانى رو به اتحاد يا پيوستگى مىروند ، مقصود آن افراد انسانى هستند كه توانسته‌اند به جهت كوشش در راه رشد شخصيت با تثبيت انسانيت براى خود از دنيا بروند ، لذا تبه كاران و آنان كه در اين دنيا ايمان و ايده آلى نداشته‌اند ، انسانيتى با خود نمىبرند تا در صحنهء ابديت با انسانهاى ديگر متحد يا پيوسته شوند . مىتوان با در نظر داشتن اين كه خدا مىفرمايد :\r\n« و ما خلقت الجن و الإنس الا ليعبدون » .\r\nكه در تفسير به معناى معرفت و عبادت ياد شده است ، اين اصل قابل قبول مىباشد كه چون پيامبر از لحاظ معرفت از تمام نفوس بالاتر بوده است ، لذا مىتواند به عنوان هدف خلقت معرفى شود .\r\n\r\n( ( 976 ) ) جمله عالم خود عرض بودند تا\r\nاندرين معنى بيامد هل اتى\r\n( ( 977 ) ) آن عرضها از چه زايد از صور\r\nوين صورها از چه زايد از فكر\r\n( ( 978 ) ) اين جهان يك فكرت است از عقل كل\r\nعقل چون شاه است و صورتها رسل\r\n\r\nبار ديگر زير بناى فلسفهء هگل و تعاقب اعراض و جواهر\r\nجلال الدين در چند مورد از مثنوى مطلبى را مىگويد كه كاملًا با زير بناى فلسفهء هگل قابل تطبيق است . در دفتر اول در داستان خرگوش و شير به طور اجمال گفته است :\r\n","description":"","footnote":"","page_name":" 505 ","page_number":509},
  {"content":"\r\n\r\nعقل پنهان است و ظاهر عالمى\r\nصورت ما موج يا از وى نمى\r\n\r\nدر ابيات فوق جلال الدين دو مسئلهء اساسى را مورد تذكر قرار داده است كه ما به بررسى آنها مىپردازيم :\r\n1 - زير بناى فلسفهء هگل .\r\n2 - آيا واقعيت جهان هستى عرض است يا جوهر ، يا هر دو با روش تعاقبى ؟ مىگويد : عرضها از چه توليد مىشوند ؟ يعنى نمودهاى جهان هستى از چه توليد مىشوند ؟ پاسخ مىدهد : اين نمودها از صورتها ايجاد مىگردند . احتمال مىرود مقصود از صور ، صور نوعيه بوده باشد كه در فلسفهء ارسطو مطرح بوده و آن را مدار فعليت و شيئيت مىداند كه اگر با اصطلاح معمولى امروزى بگوييم ، بايستى كلمهء موضوعات مادى را كه با اشكال مختلف در جريان است به كار ببريم و احتمال مىرود كه مقصود صور مثالى ( ايده‌اى ) باشد كه آفرينش خداوندى اولًا به آنها متعلق مىگردد . البته احتمال اولى قوىتر به نظر مىرسد ، زيرا - جلال الدين اجزاء مادى جهان هستى را بارها صورت و ظاهر و نمود تعبير كرده است .\r\nآن گاه مىگويد : اين صور از چه توليد شده است ؟ پاسخ مىگويد : از انديشه ها . اين جا است كه جلال الدين مطلبى را ابراز مىدارد كه با بنياد فلسفهء هگل قابل تطبيق مىگردد ، زيرا - در فلسفهء هگل نيز با اين نظريه روبه رو مىشويم كه آن چه كه واقعيت دارد انديشه و تعقل است و ساير موجودات در جريان طبيعى خود مانند ارتباط مقدمات دليل به يك ديگر مىتوانند همديگر را اثبات كنند . اين اثبات كننده عقل و انديشه است . سپس همهء اين موجودات با عقول و انديشه هاى جزئى مانند يك وسيله براى تحقق بخشيدن به كمال نهايى است كه عبارت است از عقل كل - و عقل كل مانند آن آهنگ است كه از دستگاه موسيقى ايجاد مىگردد .\r\nتحقق يافتن همين عقل كل پيش از آفرينش موجودات مانند غايت نهايى و\r\n","description":"","footnote":"","page_name":" 506 ","page_number":510},
  {"content":"\r\n\r\nهدف مطلق بوده ، انگيزهء خلقت همين عقل كل مىباشد . پس در حقيقت عقل كل است كه به انگيزگى آن خداوند هستى را تحقق بخشيده است . جلال الدين مىگويد :\r\n\r\nاين جهان يك فكرت است از عقل كل\r\nعقل چون شاه است و صورتها رسل\r\n\r\nمقصود از ( فكرت ) در بيت فوق انديشه به اصطلاح منطقى نيست ، بلكه معنايى است كه با كلمهء ( ايدهء ) امروزى تعبير مىشود ، ابيات مربوط كاملًا با فلسفهء هگل تطبيق مىشود و چنان كه در مبحث فوق گفتيم : در حقيقت انگيزه و غايت نهايى دستگاه هستى عقل كل خواهد بود . بسيار بعيد به نظر مىرسد كه مقصود جلال الدين از عقل كل در اين ابيات و امثال آنها عقل به اصطلاح بعضى از مكتبهاى فلسفى گذشته باشد كه براى تصور سنخيت ميان خالق و مخلوق ، مىگفتند : اولين موجودى كه از خدا صادر شده است : عقل اول ، سپس عقل دوم و فلك اول . . . تا عقل دهم كه عقل فعال مىباشد .\r\n\r\n( ( 982 ) ) اين عرض با جوهر آن بيضه است و طير\r\nاين از آن و آن از اين زايد بسير\r\n\r\nعرض و جوهر با روش تعاقبى روبناى هستى را تشكيل مىدهند\r\nبا نظر به بررسىهاى دقيق در دو مسئلهء با اهميت ( مادهء مطلق ) و ( علت و معلول ) با يك مطلب شگفت انگيزى روبه رو مىشويم و آن اين است كه اگر كمى با دقت كافى در جريان موجودات خارجى بنگريم ، خواهيم ديد كه : تصور يك ( مادهء كلى ) براى جهان هستى كه زير بناى جرمهاى فيزيكى و نمودها و اشكال آنها بوده باشد يك تصور ابهام انگيزى بيش نيست ، زيرا - هر چه كه در جرمها و نمودها و اشكال ماده بيشتر تحليل و تجزيه نماييم ، خواهيم ديد : در سر راه مشاهدات\r\n","description":"","footnote":"","page_name":" 507 ","page_number":511},
  {"content":"\r\nخود جز حوادث و رويدادها چيزى ديده نمىشود كه آن را مادهء مطلق بناميم . چنان كه اگر در همه رويدادها با تحليل و تجزيهء دقيق راه برويم به يك نمودى به عنوان ضرورت رابطهء ( عليت ) كه ميان علت و معلول وجود داشته باشد نمىرسيم .\r\nدويد هيوم فيلسوف ايده آليست انگليسى به اين مسئله پا فشارى مىكرد ، اگر چه استدلال او چندان حايز اهميت نيست ، ولى ادعاى او شبيه به همين مسئله است كه ما مطرح ساخته‌ايم .\r\nخلاصه با نظر به اصل ثابت حركت كه مكاتب زيادى آن را پذيرفته و آن را در تمام اجزاء هستى حكمفرما مىدانند ، بايستى مسئلهء مادهء مطلق را كه نمودى از سكون را در خلال حركتها در بر دارد كنار گذاشت و كيست كه بتواند چنين تصورى را در بارهء جهان متحرك در ذهن خود راه بدهد ؟ كيست كه بگويد : جز حركت و جريان چيزى وجود ندارد ؟ مگر حركت و جريان موضوع نمىخواهد ؟ ولى خواه كسى پيدا شود و اين سؤالات را ابراز بدارد يا نه ، مسئلهء مادهء مطلق مانند رابطهء ضرورت ( عليت ) كه مانند نخى رويدادها را به يك ديگر مربوط بسازد ، آن چنان پيچيده و بغرنج نيست كه بتوان با اصطلاحات حرفه‌اى يا كلمات ادبى آن را ناديده گرفت .\r\nبنا به اين تشكيلات مىتوان گفت : عرض و جوهر جز دو حالت تعاقبى واقعيت خارجى چيز ديگرى نيستند . تلاشى و تراكم دو پديده است كه دو موضوع عرض و جوهر را براى ما مطرح ساخته‌اند . يعنى واقعيت خارجى گاهى متراكم مىشود و جوهر ناميده مىشود و اين حالت تراكم جز همان اعراض و حوادث كه در يك نقطه مجتمع شده‌اند چيز ديگرى نيست و همان رويداد يا عرض كه در صحنهء ديگرى به شكل كيفيت و يا كميت براى ما مطرح مىشود جز همان رويداد يا عرضهاى متلاشى شده نمىباشد .\r\n","description":"","footnote":"","page_name":" 508 ","page_number":512},
  {"content":"\r\n\r\n\r\n( ( 984 ) ) گفت مخفى داشته است آن را خرد\r\nتا بود غيب اين جهان را نيك و بد\r\n\r\nآيا خرد حكم مىكند كه به روى نيك و بد پرده انداخته شود ؟\r\nدر مقابل اين سؤال كه اعراض مىتوانند منشأ آثار بوده ، جواهر ايجاد كنند ، چرا اين آثار را ما نمىبينيم ؟ جلال الدين اين پاسخ را مىدهد كه عقل آنها را مخفى مىدارد كه نظم زندگانى مختل نشود ، ( 1 )  اگر آثار هر فعاليت روانى نمودار مىگشت ، زشتىها و ناهنجارىها در قيافهء انسانى درون او را نشان مىداد و كسى پيدا نمىشد كه به جز خدا به كس ديگر متوجه شود ، زيرا - هيچ كس راضى نمىشود كه اثر كفر در پيشانى او آشكار گردد .\r\nاين مطلب كاملًا صحيح است ، ولى مطابق محسوس و منابع معتبر اسلامى گروهى از حركات نيك و بد انسانى نتايج و آثار خود را در اين دنيا هم نشان مىدهد ، مانند : ظلم و عدل . . . و غير ذلك .\r\nهمچنين مطابق حكم عقل دلايلى در مكتب اسلام ديده مىشود كه نيكويىها را آشكار كنيد تا ديگران نيز تشويق شوند . با مجموع ملاحظات گذشته مىتوان به اين نتيجه رسيد كه آن اندازه از آثار نيك و بد مخفى خواهد بود كه به اختيار انسانى خللى وارد نياورد .\r\n","description":"","footnote":" ( 1 ) مقصود از خرد همان عقل كل است نه عقول جزئى انسانى ، زيرا عقل كل كه جلوه گاه مشيت خداوندى در بنياد هستى است ، در حقيقت تنظيم كنندهء جريانات پشت پرده و روى پرده مىباشد . . ","page_name":" 509 ","page_number":513},
  {"content":"\r\n\r\n\r\n( ( 994 ) ) گفت شه حكمت در اظهار جهان\r\nآن كه دانسته برون آيد عيان\r\n\r\nبا آفرينش جهان ، معلوم خداوندى به تحقيق مىرسد\r\nبه وجود آمدن جهان هستى تحقق يافتن معلوم خداوندى است . به توضيح اين كه خداوند پيش از ايجاد جهان هستى ، به اين جهان علم داشت ، يعنى جهان براى او معلوم بود با آفرينش اين جهان معلوم خداوندى لباس تحقق عينى پوشيده است .\r\nاين مطلب در همين حدود مورد قبول اغلب فلاسفه و متكلمين اسلامى و غير اسلامى است ، اما نكته‌اى كه در اين مورد وجود دارد ، اين است كه آيا اين جهان آن چنان كه براى ما تحقق عينى دارد براى خداوند هم به همين وضع مطرح مىباشد ؟ يعنى هنگامى كه جهان هستى از قلمرو معلوم خداوندى به صحنهء عينيت وارد شده است ، آيا براى خداوند تغييرى و تبديلى در معلوم مطرح شده است ؟ پاسخ روشن و قانع كننده‌اى از اين سؤال به آن آسانى نيست كه گروهى گمان مىكنند .\r\nبه نظر مىرسد در اين مسئله باز بايستى به درون خود توجه كنيم آن گاه خواهيم ديد كه هنگامى كه يك دريافت يا هر گونه واحدى كه در ضمير ناخود آگاه ما وجود دارد به صحنهء خود آگاه وارد مىشود ، كوچكترين تغييرى در آن واحد احساس نمىشود ، مثلًا اگر لذت شديد يك رويداد در ضمير ناخود آگاه تثبيت شده بود هنگامى كه همان لذت را به ياد مىآوريد ( از ناخود آگاه به خود آگاه ) وارد مىشود ، هيچ گونه تغييرى از خود من احساس نمىگردد و همچنين در هيچ يك از فعاليتهاى روانى شما دگرگونى در ( من ) پديدار نمىگردد .\r\n","description":"","footnote":"","page_name":" 510 ","page_number":514},
  {"content":"\r\n\r\n\r\n( ( 997 ) ) اين تقاضاهاى كار از بهر آن\r\nشد موكَّل تا شود سرّت عيان\r\n\r\nكار كنيد تا اسرار نهانى شما پديدار گردد\r\nاشخاص در بارهء كار و كوشش نظريات مختلف دارند ، اين نظريات مختلف از پستترين نقطه تا عالىترين ايده در بارهء كار كشيده مىشود . گروهى از مردم در تاريخ باستانى بشر در بارهء كار بدترين نظريه را داشتند و آن را عيب و پستى مىشمردند ، حتى تا قرون اخيره قيافهء كار آن چنان زشت بود كه كارگران و كوشندگان جوامع ، پستترين خدمتگزاران بشريت معرفى مىگشتند .\r\nدر خارج از قلمرو مكتبى اسلام تنها در قرنهاى اخير است كه ما براى كار و كارگر در هر شكلى كه باشد ارزش انسانى مىبينيم ، در صورتى كه اسلام از همان اوايل ظهور براى كار آن چنان ارزش قائل بود كه آن را جزء عبادتها قرار داده و تا يك پديدهء مقدس مقام كار را بالا برده است .\r\nامير المؤمنين عليه السلام روزى مىبيند كه يك پير مرد نابينا از مردم سؤال مىكند و از آنها كمك معاش مىخواهد . آن حضرت رو به اطرافيان خود كرده مىپرسد :\r\n« اين چه كارى است ؟ » پاسخ مىدهند : مردى مسيحى است كه گدايى مىكند . حضرت با حالت بر آشفتگى مىگويد :\r\n« شگفت انگيز است كار شما جوانى اين مرد در كار و كوشش گذشته اكنون كه پير شده است او را از زندگانى محروم كرده‌ايد ؟ از بيت المال به او مقررى بدهيد . » ( 1 ) \r\n","description":"","footnote":" ( 1 ) مر شيخ مكفوف يسئل ، فقال امير المؤمنين عليه السلام ما هذا ؟ قيل يا امير المؤمنين رجل نصرانى . قال سبحان الله استعملتموه فاذا كبر و عجز منعتموه ؟ انفقوا عليه من بيت المال - وسائل الشيعة - الجهاد . . ","page_name":" 511 ","page_number":515},
  {"content":"\r\nو نيز در روايات معتبر وارد شده است كه :\r\n« الكاد فى سبيل عياله كالمجاهد فى سبيل الله » .\r\n( كسى كه در راه معاش خاندانش مىكوشد مانند كسى است كه در راه خدا مجاهدت مىكند ) .\r\nاز طرف ديگر آيات فراوانى با بيانات گوناگون سعى و كوشش را ترويج كرده حتى در بعضى از آيات مىگويد :\r\n« و ان ليس للانسان الا ما سعى » .\r\n( براى انسان غير از سعى و كوشش چيزى وجود ندارد ) .\r\nدر آيهء ديگر مىفرمايد :\r\n« يا ايها الانسان انك كادح الى ربك كدحا فملاقيه » .\r\n( اى انسان تو در حال كوشش رو به ملاقات خداوندى مىروى ) .\r\nاين بيان در بارهء كار و كوشش از نظر اخلاق و حقوق و اجتماع انسانى است كه اساسىترين عامل زندگانى معرفى مىشود .\r\nجلال الدين در ابيات مورد تفسير مسئلهء ديگرى را در بارهء كار مطرح كرده است كه با مقصود كلى او در ابيات مربوطه تطبيق مىشود .\r\nجلال الدين جريان هستى را از عرض به جوهر و از جوهر به عرض بيان نموده ، سپس وارد اين مسئله مىشود كه چون اعراض مىتوانند جوهرها را نمودار بسازند . به وجود آمدن يا كشف شدن جوهر و اسرار نهانى انسانى وابسته به مقدار كارى است كه مىخواهد انجام بدهد . به عبارت ديگر از آن جهت كه تعاقب اعراض و جواهر در جويبار حركت انجام مىگيرد ، بنا بر اين براى ايجاد يا پرده برداشتن از روى اسرار و جوهر انسانى كار و كوشش ضرورت دارد .\r\n","description":"","footnote":"","page_name":" 512 ","page_number":516},
  {"content":"\r\n\r\n\r\nور نه كى گيرد گلابهء تن قرار\r\nچون ضميرت مىكشد آن را به كار\r\n\r\nچگونه مىتوانيد بدن را از حركت باز بداريد در صورتى كه روح شما دايماً در حال حركت و تحريك است ؟\r\nجلال الدين در اين مورد عالىترين تشبيه را به كار مىبرد و مىگويد : روح تو ( يا به طور عموم درون تو ) مانند دوك فعال همواره در حال كشيدن نخ كلافهء بدن تو است و چون بدن در حركت و سكون تابع روح است ، چگونه امكان دارد كه روح سر كلافهء بدن را بكشد اما بدن حركت نكند ؟ به نظر مىرسد از نظر علمى و فلسفى و روانى در اين مورد تشبيهى بهتر از اين نمىتوان تصور كرد ، زيرا - بنا به تحقيق كافى كه دانشمندان در وضع روانى انسانها دارند اين مسئله ثابت شده است كه حتى يك هزارم لحظه هم روح انسانى از نوسانات تصور و تصديق و انديشه و تداعى معانى و تخيلات و توهمات و خواستن و تصميم . . . و هزاران فعاليت ديگر كه كلماتى براى نشان دادن آنها نداريم خالى نمىماند ، به اضافهء اين نوسانات طبيعى يك فعاليت مستمر كه زمينهء اصلى روح است قابل اثبات مىباشد .\r\nاين فعاليت مستمر همان حركت ديناميك روح است كه بدون آن توانايى نگه داشتن ارگانيسم بدن را نخواهد داشت .\r\nجلال الدين و ساير فلاسفه و انديشمندان اين حركت را كاملًا پذيرفته‌اند . به ياد داريم كه جلال الدين در دفتر اول با يك بيان شيرين ادبى چنين گفته است :\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nدر همين ابيات كه ما مورد تفسير قرار داده‌ايم اشاره به همين حركت حياتى روح\r\n","description":"","footnote":"","page_name":" 513 ","page_number":517},
  {"content":"\r\n\r\nكرده مىگويد :\r\n\r\nتاسهء تو آن كشش را شد نشان\r\nهست بىكارى چو جان كندن عيان\r\n( ( 1000 ) ) اين جهان و آن جهان زايد ابد\r\nهر سبب مادر اثر از وى ولد\r\n\r\nدر جويبار تحول اثرى در دنبال سببى نمودار مىگردد خواه در اين جهان ، خواه در آن جهان\r\nدر بارهء قانون عليت مطالبى را در مثنوى مىبينيم كه ممكن است از نظر سطحى با يكديگر سازگار نباشند . مثلًا گاهى جلال الدين قانون عليت را به طور مطلق حاكم بر هستى مىداند ، گاهى آن را نقض مىكند و مىگويد :\r\n\r\nديده‌اى خواهم سبب سوراخ كن\r\nتا سبب را بر كند از بيخ و بن\r\n\r\nگاه ديگر مىگويد : در روبناى جهان هستى قانون عليت حكمفرما است ، ولى در زير بناى هستى اين قانون جريان ندارد .\r\nگاهى عليت را تنها به همين جهان فعلى منحصر كرده ، مىگويد : در سراى ابديت مسئلهء زمان و مكان و عليت همه و همه بر چيده خواهد شد . در ابياتى كه فعلًا بحث مىكنيم در هر دو جهان قانون سببيت را جارى مىداند و گاهى نيز در حال تحير ايستاده مىگويد :\r\n\r\nاز سبب سازيش من سودايىام\r\nوز سبب سوزيش سوفسطايىام\r\n\r\nآيا مىتوان اين نظريات گوناگون را با هم سازگار نمود ؟ مىگوييم : آرى . اما اين كه مىگويد : قانون عليت بر جهان به طور مطلق حكمفرما است . صحيح است ، زيرا ، قانون عليت دو قيافه دارد :\r\nاول - قيافهء مثبت خود عليت كه در همهء نمودهاى جهان هستى حكمفرما است البته مقصود ما از اين قيافهء مثبت معناى كلاسيكى قانون عليت نيست ، بلكه حقيقتى\r\n","description":"","footnote":"","page_name":" 514 ","page_number":518},
  {"content":"\r\n\r\nاست كه ناشى از تعين است .\r\nدوم - قيافهء نفى تصادف كه در تمام زير بناى هستى جريان دارد .\r\nاگر چه جلال الدين در مثنوى از اين قيافهء عليت بهره بردارى نكرده است ، ولى به آن شكل قاطعانه كه در مورد خود بحث مىكند شايد در ذهنش همين قيافه نقشى داشته است . با يكى از اين دو قيافه جريان عليت را در سراى ابديت نيز به طور اجمال مىتوان پذيرفت ، به اين معنى كه گفته شود : ورود بر صحنهء ابديت و چگونگى فرو رفتن در آن قلمرو تصادفى نخواهد بود .\r\nاما در جايى كه مىگويد : اين سببها را كه ما مىبينيم نمىتوان به طور مطلق شايسته اصالت دانست - ناشى از اين است كه عليت موجوده در اين جهان مانند كف ناچيزى در مقابل قوانين پشت پرده است و مسئلهء معجزات را با همين نظريه حل و فصل مىكند .\r\nتفسير ابيات\r\nآن غلام به خداى بزرگ سوگند مىخورد ، مىگويد : قسم به آن خداى بزرگ مالك مطلق و رحمن و رحيم ، قسم به آن خداوند كه پيامبران را نه از روى احتياج و ضرورت ، بلكه به فضل و احسان خود بر ما فرستاده است ، سوگند به آن خداوند كه از يك مشت خاك پست و ناچيز راد مردان قهرمان به بشريت آفريده و آنها را از طبيعت جانداران خاكى تفكيك نموده تا به اوج ملكوتيان رسانيد ، آن خداوندى كه از آتش نور صاف و روشن به وجود آورد ، آن نورانيت كه مقدارى از بارقهء آن بر ارواح آدم فروزان گشته آدم را به جهان معرفت رهنمون ساخت ، معرفتى كه از آدم روييد و شيث پيامبر دسته گلها از آن معرفت چيد و در نتيجه شايستگى خلافت آدم خليفه الله را پيدا كرد .\r\nگوهرى از آن معرفت به وجود آمد و نوح عليه السلام را آن چنان برخوردار ساخت كه در فضاى اقيانوس جان در افشان گرديد . جان ابراهيم خليل الرحمن عليه السلام از آن انوار معرفت چنان روشنايى و عظمت يافت كه بدون بيم و هراس گام در شعله سوزان آتش نمرودى گذاشت .\r\n","description":"","footnote":"","page_name":" 515 ","page_number":519},
  {"content":"\r\nجويبار آن معرفت چنان ناخود آگاهى به اسماعيل عليه السلام بخشيد كه بىباكانه سر در پيش دشنهء آب دار نهاد .\r\nجان پاك داود عليه السلام از شعاع آن نور چنان حرارت الهى به خود گرفت كه آهن سخت در دستهاى او نرم شد .\r\nسليمان عليه السلام از شير وصال آن نور چنان عظمتى يافت كه ديو و دد مطيع فرمانش گشتند .\r\nآن نور ربانى يعقوب عليه السلام را به قضاى الهى چنان تسليم كرد كه در نتيجه از بوى يوسف عليه السلام بار ديگر بينايى خود را باز يافت و يوسف مه رو همان آفتاب را در خواب ديد كه در بيدارى به عظمت پيامبرى و زمامدارى تعبير گشت .\r\nموسى عليه السلام هم از آن نور بهره ور گرديد و عصاى چوبين از دستش آب خورد و تمام ملك فرعون و فرعونيان را مانند يك لقمهء ناچيز بلعيد .\r\nجرجيس عليه السلام از فر و شكوه آن نور الهى توانست پس از هفت بار مرگ زندگى خود را باز يابد .\r\nزكريا عليه السلام كه دم از عشق آن نور پاك يزدانى مىزد ، چنان خود را از دست داد كه در ميان درخت با ارهء بران او را دو نيم كردند و آهى نكشيد .\r\nيحيى عليه السلام از اشتياق آن نور الهى چنان سر مست گشته بود كه سر در ميان طشت زرين آن ستمكار بنى اسرائيل نهاد و شكوه‌اى نكرد .\r\nشعيب عليه السلام هنگامى كه از اعتلاى آن نور آگاه گشت براى لقاى منبع آن نور يزدانى ديده گان خود را از دست داد .\r\nايوب عليه السلام وقتى كه آثار وصال محبوب را در تحمل آن بلايا ديد به مدت هفت سال در سختترين مصيبتها گرفتار شد ، جز شكر و سپاس خدا چيزى به زبان نياورد .\r\nبدينسان خضر و الياس هم كه سر مست بادهء او گشتند آب حيات را سر كشيدند و دنيا را چيز اندك و پست شمردند .\r\nهنگامى كه عيسى بن مريم نردبان آن نور يزدانى را به دست آورد ، در اين كرهء\r\n","description":"","footnote":"","page_name":" 516 ","page_number":520},
  {"content":"\r\nخاكى توقف نكرده بر فراز آسمان چهارم شتافت .\r\nمحمد صلى الله عليه و آله آن ملك و نعمت عظماى الهى را دريافت و ماه را از هم شكافت .\r\nابو بكر آيت توفيق شده با پيامبر مقام صاحب بودن و لقب صديق را دريافت .\r\nعمر شيداى آن معشوق گشت ، در نتيجه جدا كنندهء حق و باطل شد .\r\nعثمان آن نور آشكار را عين شد ، لذا با فيضان بود و ذو النورين شد . بدان جهت كه على مرتضى عليه السلام از روى الهى آن نور در افشان شد ، در نتيجه او شير خدا ( اسد الله ) گشت . از نور او دو سبط آشكار شد كه دو در گران بها و دو گوشوارهء عرش ( نيروى عالى هستى ) گشتند .\r\nيكى از اين دو سبط حضرت امام حسن مجتبى عليه السلام با زهرى [ كه معاويه آماده كرد 
  ] جان در راه جانان از دست داد و ديگرى حضرت حسين بن على عليه السلام سر به راه جانان افكند . ( 1 )  وقتى كه جنيد از لشكريان ملكوتى آن كمك شايان را بيند ، مقامات عرفانى او از حد شمارش تجاوز مىكند .\r\nبايزيد بسطامى در افزايش معرفت هنگامى كه راه به سوى خدا را مشاهده مىكند به قطب العارفين ملقب مىگردد .\r\nبدان جهت كه معروف كرخى پاسبان دربار او گشت ، به مقام خلافت عشق رسيده داراى نفس ربانى شد .\r\nابراهيم بن ادهم مركب بدان سوى جهان راند ، در نتيجه شاه شاهان عدالت گشت .\r\n","description":"","footnote":" ( 1 ) از مضامينى كه در مجموع ابيات مثنوى در بارهء على و خاندان او عليه السلام ديده مىشود مىتوان به اين نكته رسيد كه جلال الدين ، على عليه السلام و دودمانش را به همهء مسلمين ترجيح مىداده است . در ابيات آخر دفتر اول گفته بود : « او خدو انداخت بر روى على افتخار هر نبى و هر ولى » در صورتى كه در حق هيچ يك از افراد مسلمين چنين كلمه‌اى را نگفته است . . ","page_name":" 517 ","page_number":521},
  {"content":"\r\nشقيق بلخى هنگامى كه راه را به روى خود باز ديد نظرى مانند خورشيد و مركبى تند رو پيدا كرد .\r\nوقتى كه فضيل بن عياض يك لحظه مورد توجه لطف خدا گشت از راه زنى به راهبرى و راهنمايى رسيد .\r\nآن بشر حافى را كه ادب الهى بشارتش داد در صحراى جستجو گام برداشت .\r\nذو النون مصرى كه از اندوه هجران او ديوانه شد ، شكر خانه‌اى براى مصر جان گشت .\r\nسرى هم كه در راه او سر داد از جاه و عظمت او تكيه بر سرير سروران عالم زد .\r\nصد هزاران تن از اولياء الله كه در اين دنيا خود را از نظرها پوشيده مىدارند در آن سوى جهان طبيعت سر بلند و سر فرازند . نام آنان به جهت محبوبيت نزد خداوند مجهول مانده است و هر آدم معمولى نمىتواند آنها را بشناسد .\r\nآن راد مردان الهى كه رحمت و رضوان حق بر جان و روان پاكشان باد - سوگند به خود آن نور و سوگند به روحانيان عالم ملكوت كه آنان در آن درياى نور مانند ماهيان شناورند ، من اگر در بارهء آنان درياى جان يا جان دريا تعبير كنم سزاوار مقام والاى آنان نخواهد بود ، لذا نام و عنوان ديگر براى آنها مىجويم . سوگند به آن خدا كه همهء ( اين ) و ( آن ) ها از او است و همهء مغزها در مقابل او مانند پوست مىباشد كه اوصاف عاليه هم دم و محبوب من صد چندان از گفتار من بالاتر است . آن چه كه من از اوصاف آن دمسازم مىدانم هر چه بگويم باور نخواهى كرد ، بنا بر اين در اين باره چه بگويم ؟ بهتر اين است كه لب فرو بندم .\r\nشاه به غلام مىگويد : اكنون شمه‌اى از خويشتن صحبت كن و با ديگران كارى نداشته باش . ديگران هر چه هستند - باشند ، بگو ببينم تو چه دارى و از زندگى چه محصولى به دست آورده‌اى و از قعر درياى زندگانى كدامين درّ با ارزش را استخراج كرده‌اى ؟\r\n","description":"","footnote":"","page_name":" 518 ","page_number":522},
  {"content":"\r\nمىدانى كه بالاخره روزى پيك اجل از در فرا مىرسد و حواس تو را از كار مىاندازد ؟ آيا براى جان خود نورى اندوخته‌اى كه يار و ياور دل تو باشد ؟ در آن هنگام كه خاكهاى تيرهء گور چشمان تو را مالامال كند ، آيا چيزى در دلت دارى كه گور تو را روشن بسازد ؟ در آن موقع كه اعضاى كالبد تو از هم متلاشى شده و دست و پايت از بدن جدا گردد و قطعه قطعه شود ، آيا بال و پرى براى پرواز در ابديت به دست آورده‌اى ؟ نورى كه بدل انسانى مىتابد منبع آن از جان بوده و آن را نمىتوان عاريتى دانست . زمانى فرا مىرسد كه جان حيوانى بازيچهء مار و مور زير خاكها مىگردد ، در آن موقع بايستى جان باقى داشته باشى تا بتوانى به حيات ابدى خود ادامه بدهى .\r\nآيا مىدانى اين كه خدا مىفرمايد : ( اگر كسى يك عمل نيكو آورد ، ده برابر پاداش به او خواهيم داد ) فقط انجام دادن عمل نيست ، بلكه باقى نگه داشتن و به سوى خدا بردن آن عمل نيكو است ؟ بگو ببينم از انسانيت جوهرى در درون خويش دارى يا مانند خر از انسانيت محرومى ؟ به اين اعراض دل خوش مباش ، زيرا - اين اعراض مانند ميوه ها رو به فنا و زوال هستند ، حركاتى كه به عنوان نماز و امساكى كه به عنوان روزه به جاى مىآورى چون از مقولهء اعراض مىباشند توانايى بقا ندارند اگر چه دو زمان كوتاه ( دو لحظه ) بوده باشد ، ( اعراض در حركت و تحولاند ) .\r\nاگر چه اعراض قابل انتقال از يك جوهر به جوهر ديگر نيستند ، اما همين اعراض مىتوانند جوهرها را از بيمارىها نجات بدهند ، براى اين مطلب مثالى مىزنم : شخص بيمار هنگامى كه پرهيز مىكند بيمارى را از بين مىبرد . درست است كه اين پرهيز از اعراض است ، ولى وجود انسانى را كه جوهر است بهبودى مىبخشد .\r\nاكنون براى تو اعراضى را مىشمارم كه توليد كنندهء جوهرها هستند :\r\n1 - هم خوابگى زن و مرد يك پديدهء عرضى است كه پديدار مىگردد و از بين\r\n","description":"","footnote":"","page_name":" 519 ","page_number":523},
  {"content":"\r\nمىرود ، ولى محصول آن فرزند است كه جوهر مىباشد 2 - همچنين جفت شدن همه نر و ماده هاى ساير جانداران .\r\n3 - كشت و كار هم از قبيل اعراض است ، اما غرض و توليد شدهء آن ميوه ها است كه جوهر مىباشند .\r\n4 - كيمياگرى فعل انسانى كه خود از اعراض است ، اما جوهر مس را به طلا تبديل مىسازد .\r\n5 - صيقلى كردن جواهر از اعراض است ، ولى نتيجهء آن صفاى جوهر است كه اثر ديگرى پيدا مىكند .\r\nبنا بر اين تو مباهات مكن كه من كارها كرده‌ام ، بگو ببينم اثر و نتيجهء آن كارها كه از مقولهء اعراض بوده‌اند چيست ؟ صفت كردن ( عمل ) عرض است و بالنسبه به جوهر مانند سايه است ، به اين سايه مغرور مباش ، آيا تو مىتوانى براى قربانى سايهء بز را ذبح نمايى ؟ غلام مىگويد : شاها اگر تو بگويى : اعراض قابل نقل و انتقال نيستند ، عقل انسانى را نااميد و مأيوس خواهد كرد ، همچنين اگر بگويى : اعراض پس از رفتن برگشت ندارند نتيجه‌اى جز يأس نخواهد داشت .\r\nاگر براى اعراض نقل و محشور شدن نبود ، تمام كارها باطل و گفتارها پوچ مىگشت . [ تو گمان مىكنى كه نقل و تبديل اعراض همگى بايد از يك نوع بوده باشد ؟ 
  ] چنين نيست ، هر عرضى در خور ماهيت خود تبديل و نقل مىگردد ، چنان كه براى هر گله صاحب و گله به آن مناسبى وجود دارد . در روز رستاخيز براى هر عرض صورت مخصوصى است . تو لحظه‌اى در خود بنگر ، خواهى ديد كه در اثر هيجان و جنبش با غرض پدر و مادرت بوجود آمده‌اى ، اين عرض ( هيجان و جنبش ) نتيجهء مخصوصى به بار آورده است .\r\nاز طرف ديگر به خانه ها و ساختمانها بنگر ، صورت آنها در ذهن مهندس\r\n","description":"","footnote":"","page_name":" 520 ","page_number":524},
  {"content":"\r\nدر شكل افسانه و خيالات بوده است ، نقشه هاى قبلى را از خانه ها و ساختمانهاى ديگر در ذهن خود جاى داده بود ، همان اشكال ( اعراض ) و انديشه ها موجب شد كه مهندس به آماده ساختن وسايل بكوشد ( و آن گاه نظير آن اشكال و افسانه ها را كه در ذهنش بود ) در خارج بنا كند .\r\nشما اگر در ريشه و اصل هر صنعت دقت كنيد ، خواهيد ديد جز خيال و انديشه و اعراض چيزى ديگرى نيست . سپس به همهء اجزاى جهان با دقت تماشا كنيد خواهيد ديد كه هيچ يك از آنها به جز اعراض منشئى ندارند . اول انديشه سپس كار اين است بنياد جهان از ازل [ تا ابد 
  ] .\r\nهمچنين ميوه اول در انديشهء درونى جلوه مىكند اما وجودش در آخر كار پيدا مىشود .\r\nتو در آن هنگام كه درخت را مىكارى به يقين در اول ميوهء آن را كه آخر ايجاد خواهد گشت منظور كرده‌اى . همهء جرياناتى را كه درخت سپرى خواهد كرد [ از قبيل ريشه و برگ و . . . 
  ] همهء آنها در راه به وجود آوردن ميوه به جريان افتاده‌اند ، پس آن راز نهانى در مغز افلاك باعث جريان هستى شده است كه خواجهء لولاك لما خلقت الافلاك ، محمد صلى الله عليه و آله خاتم پيامبران بوده است .\r\nهمهء اين گفتگوها و بحث و كشمكشها از مقولهء نقل اعراض است ، همهء اين پديده هاى مبارز ميدان هستى هم اعراض است . اين آيه كه مىگويد :\r\n« هل اتى على الانسان حين من الدهر لم يكن شيئاً مذكوراً » .\r\n( آيا روزگارى گذشته است كه انسان چيز قابل تذكر بوده است ؟ ) خود دليل اين است كه همهء عالم جز عرض چيز ديگرى نيست .\r\nاكنون ترتيب صدور كائنات را به تو مىگويم :\r\nعرضها از چه زائيده مىشوند ؟ :\r\nاز صورتها .\r\n","description":"","footnote":"","page_name":" 521 ","page_number":525},
  {"content":"\r\nصورتها از چه زائيده مىشوند ؟ :\r\nاز انديشه ها .\r\nپس همهء اين دستگاه هستى يك انديشه ( يك ايده ) از عقل كل است ، عقل كل مانند پادشاه و ساير صورتها فرستادگان او هستند .\r\nاين عقل كل دو جهان را نمودار ساخته است :\r\nجهان اول - جايگاه آزمايش و كار .\r\nجهان دوم - جايگاه پاداش اعمال .\r\nباز بر گردم و توضيح ديگرى در بارهء توليد شدن جواهر از اعراض بدهم :\r\nجنايت يك عمل است ، عمل از مقولهء عرض است ، ولى اين عمل ( جنايت ) زنجير و زندان را توليد مىكند كه از جواهر مىباشند . خدمتكار تو خدمت شايسته‌اى انجام مىدهد ، اين خدمت كه از اعراض است به خلعت تبديل مىگردد كه جوهر است . مىدانى مثل تعاقب عرض و جوهر چيست ؟ لا بد آن مثل معروف تخم از مرغ و مرغ از تخم را شنيده‌اى ، تعاقب عرض و جوهر هم از اين قبيل مىباشد .\r\nغلام مىگويد : حال كه چنين است و تمام اعراض براى خود نتايجى دارند ، چرا اين نتايج آشكار نمىشوند تا ما آنها را ببينيم ؟ پادشاه جواب مىگويد : عقل كل مىخواهد نيك و بد در اين دنيا زير پرده پوشيده بماند ، حكمت اين پوشيده داشتن اين است كه اگر نتايج اعراض ( كارها ) آشكار شود كافر و مؤمن نمىتوانند جز ذكر خداى متعال چيزى بگويند ، [ زيرا - نيكى نتيجهء ايمان و زشتى نتيجه كفر همه را به ايمان وادار مىساخت 
  ] .\r\nاگر نتايج كارها ( اعراض ) آشكار مىشد ، ديگر غيبى در كار نبوده نقش دين و كفر بر پيشانى اشخاص مشاهده مىشد . در نتيجه نه بتى وجود داشت و نه بت پرستى ، و نيز كسى را جرأت تمسخر و زشت كارى نبود . در اين صورت جهان زندگى ما دنيا نبود ، بلكه همان رستاخيز بود كه همه چيز در آن فاش مىگردد و هيچ كس توانايى\r\n","description":"","footnote":"","page_name":" 522 ","page_number":526},
  {"content":"\r\nگناه و ارتكاب به خطا را ندارد .\r\nپادشاه مىگويد : اما اين كه خداوند پاداش كردارهاى بد را مخفى داشته است ، نه از مقربان و خاصان درگاهش ، زيرا - آنان مىدانند ، بلكه از مردم معمولى پوشيده است . چنان كه اگر من خودم اميرى را باز خواست كرده گرفتارش كنم ، آن را از ساير امرا مخفى مىدارم نه از وزيرم كه هم راز من است . خداوند پاداش كارها را در صورتهاى عملها به طور بىشمار به من نشان داده است . تو هم اگر حقيقتاً پاداش كارها بر تو پوشيده نيست كافى است يك نشانى از اين آگاهى بدهى تا من با همين اشاره كوچك تمام مسئله را درك كنم زيرا ابرهاى سكوت تو نمىتواند ماه حقيقت را از چشمان من مخفى دارد .\r\nغلام مىگويد : اگر تو واقعاً مىدانى ، گفتن من بىهوده خواهد بود .\r\nپادشاه مىگويد : خداوند به اين جهان هستى علم داشت ، ولى آن را به وجود آورد تا معلوم او جنبهء عينيت پيدا كند ، [ بنا بر اين گفتن تو حقيقتى است كه از قلمرو علم به عالم عينى سرازير مىگردد 
  ] .\r\nتا آن گاه كه خداوند معلوم خود را جنبهء تحقيقى عينى نداده بود ، آلام و دردها در اين دنيا وجود نداشت .\r\n[ اين است جريان هستى ، همواره سببى اثرى را در دنبال دارد و هر تبديلى نتيجه‌اى نويد مىدهد 
  ] .\r\nتو نمىتوانى يك زمان بىكار نشينى ، زيرا ، براى فاش شدن و به عينيت رسيدن نيك و بد تو كار مورد احتياج است . مقتضيات براى آشكار شدن راز نهانى تو است .\r\nمادامى كه درون تو سر كلافه بدن را مىكشد و آن كلافه را به كار مىاندازد ، تو چگونه مىتوانى حركت و تكاپو نكنى ؟ كوشش دردناك تو از علامتهاى همان كشش درونى است ، بدان كه بىكارى عين جان كندن است ، زمينهء هميشگى اين جهان و آن جهان سببى است و اثرى . اثرها مانند فرزندان زائيده مىشوند و آن گاه خود سببى مىشوند و مىزايند . بدينسان اين\r\n","description":"","footnote":"","page_name":" 523 ","page_number":527},
  {"content":"\r\nرشته تعاقبى در جريان است و تا ابد به اين جريان ادامه خواهد داد . كو آن ديدهء روشن بين كه راز اين رشته را دريابد ؟ شاه در گفتگوى خود با غلام به اين مرحله رسيد ، نمىدانيم بالاخره شاه از آن غلام نشانى ديد يا نديد ؟ اگر چه ديدن او دور از مقامش نبود ، اما ما نمىتوانيم آن را به شما باز گو كنيم .\r\n","description":"","footnote":"","page_name":" 524 ","page_number":528},
  {"content":"\r\n\r\nباز پرسيدن شاه حال از غلام ديگر\r\n\r\n( ( 1005 ) ) چون ز گرمابه بيامد آن غلام\r\nسوى خويشش خواند آن شاه همام\r\n( ( 1006 ) ) گفت صحاً لك نعيم دائم\r\nبس لطيفى و ظريف و خوب رو\r\nپس سوى كارى فرستاد آن دگر\r\nتا از اين ديگر شود او با خبر\r\nپيش بنشاندش به صد لطف و كرم\r\nبعد از آن گفت اى چو ماه اندر ظلم\r\nماه رويى جعد مويى مشك بو\r\nنيك خويى نيك خويى نيك خو\r\n( ( 1007 ) ) اى دريغا گر نبودى در تو آن\r\nكه همىگويد براى تو فلان\r\n( ( 1008 ) ) شاد گشتى هر كه رويت ديدِئى\r\nديدنت ملك جهان ارزيدِيى\r\n( ( 1009 ) ) گفت رمزى ز ان بگو اى پادشاه\r\nكز براى من بگفت آن دين تباه\r\n( ( 1010 ) ) گفت اول وصف دو روئيت كرد\r\nكآشكارا تو دوايى خفيه درد\r\n( ( 1011 ) ) خبث يارش را چو از شه گوش كرد\r\nدر زمان درياى خشمش جوش كرد\r\n( ( 1012 ) ) كف بر آورد آن غلام و سرخ گشت\r\nتا كه موج هجو او از حد گذشت\r\n( ( 1013 ) ) كاو ز اول دم كه با من يار بود\r\nهمچو سگ در قحط سرگين خوار بود\r\n( ( 1014 ) ) چون دمادم كرد هجوش چون جرس\r\nدست بر لب زد شهنشاهش كه بس\r\n( ( 1015 ) ) گفت دانستم تو را از وى بدان\r\nاز تو جان گنده است و از يارت دهان\r\n( ( 1016 ) ) پس نشين اى گنده جان از دور تو\r\nتا امير او باشد و مأمور تو\r\nبهر اين گفتند اكابر در جهان\r\nراحة الانسان فى حفظ اللسان\r\n( ( 1017 ) ) در حديث آمد كه تسبيح از ريا\r\nهمچو سبزهء گولخن دان اى كيا\r\n( ( 1018 ) ) پس بدان كه صورت خوب نكو\r\nبا خصال بد نيرزد يك تسو\r\n( ( 1019 ) ) ور بود صورت حقير و ناپذير\r\nچون بود خلقش نكو در پاش مير\r\n( ( 1021 ) ) چند بازى عشق با نقش سبو\r\nبگذر از نقش سبو و آب جو\r\nچند باشى عاشق صورت بگو\r\nطالب معنى شو و معنى بجو\r\n( ( 1020 ) ) صورت ظاهر فنا گردد بدان\r\nعالم معنى بماند جاودان\r\n\r\n","description":"","footnote":"","page_name":" 525 ","page_number":529},
  {"content":"\r\n\r\n( ( 1022 ) ) صورتش ديدى ز معنى غافلى\r\nاز صدف دُر را گزين گر عاقلى\r\n( ( 1023 ) ) اين صدفهاى قوالب در جهان\r\nگر چه جمله زنده‌اند از بحر جان\r\n( ( 1024 ) ) ليك اندر هر صدف نبود گهر\r\nچشم بگشا در دل هر يك نگر\r\n( ( 1025 ) ) كآن چه دارد وين چه دارد مىگزين\r\nز انكه كمياب است آن در ثمين\r\n( ( 1027 ) ) گر به صورت بنگرى كوهى به شكل\r\nدر بزرگى هست صد چندان كه لعل\r\n( ( 1028 ) ) هم به صورت دست و پا و پشم تو\r\nهست صد چندان كه نقش چشم تو\r\n( ( 1028 ) ) ليك پوشيده نباشد بر تو اين\r\nكز همه اعضا دو چشم آمد گزين\r\n( ( 1029 ) ) از يك انديشه كه آيد در درون\r\nصد جهان گردد به يك دم سر نگون\r\n( ( 1030 ) ) جسم سلطان گر به صورت يك بود\r\nصد هزاران لشكرش در تك بود\r\n( ( 1031 ) ) باز شكل و صورت شاه صفى\r\nهست محكوم يكى فكر خفى\r\n( ( 1032 ) ) خلق بىپايان ز يك انديشه بين\r\nگشته چون سيلى روانه بر زمين\r\n( ( 1033 ) ) هست آن انديشه پيش خلق خرد\r\nليك چون سيلى جهان را خورد و برد\r\nخلق عالم چون رمه است و حق شبان\r\nمىدواند جمله را روز و شبان\r\n( ( 1034 ) ) پس چو مىبينى كه از انديشه اى\r\nقائم است اندر جهان هر پيشه اى\r\n( ( 1035 ) ) خانه ها و قصرها و شهرها\r\nكوه ها و دشتها و نهرها\r\n( ( 1036 ) ) هم زمين و بحر و هم مهر و فلك\r\nزنده از وى همچو از دريا سمك\r\n( ( 1037 ) ) پس چرا از ابلهى پيش تو كور\r\nتن سليمان است و انديشه چو مور\r\n( ( 1038 ) ) مىنمايد پيش چشمت كُه بزرگ\r\nهست انديشه چو ميش و كوه گرگ\r\n( ( 1039 ) ) عالم اندر چشم تو هول عظيم\r\nز ابر و برق و رعد دارى لرز و بيم\r\n( ( 1040 ) ) وز جهان فكرتى اى كم ز خر\r\nايمن و غافل چو سنگى بىخبر\r\n( ( 1041 ) ) ز انكه نقشى وز خرد بىبهره اى\r\nآدمى خو نيستى خر كرّه اى\r\nجهل محضى وز خرد بيگانه اى\r\nبو ندارى وز خدا بيگانه اى\r\n( ( 1042 ) ) سايه را تو شخص مىبينى ز جهل\r\nشخص از آن شد نزد تو بازى و سهل\r\n\r\n","description":"","footnote":"","page_name":" 526 ","page_number":530},
  {"content":"\r\n\r\n\r\n\r\nنك ز غيبت يك نمود آرايش است\r\nكز لطافت چون هواى دل كش است\r\nتا به جسمى در نمىپيچد كثيف\r\nآگهى نبود بصر را ز ان لطيف\r\nباز افزون است هنگام اثر\r\nاز هزاران تيشه و تيغ و تبر\r\n( ( 1043 ) ) باش تا روزى كه آن فكر و خيال\r\nبر گشايد بىحجابى پرّ و بال\r\n( ( 1044 ) ) كوه ها بينى شده چون پشم نرم\r\nنيست گشته اين زمين سرد و گرم\r\n( ( 1045 ) ) نه سما بينى نه اختر نه وجود\r\nجز خداى واحد حىّ ودود\r\n( ( 1046 ) ) يك فسانه راست آمد يا دروغ\r\nتا دهد مر راستىها را فروغ\r\n\r\nآيه\r\n« اَلْقارِعَةُ . مَا اَلْقارِعَةُ . وَما أَدْراكَ مَا اَلْقارِعَةُ . يَوْمَ يَكُونُ اَلنَّاسُ كَالْفَراشِ اَلْمَبْثُوثِ . وَتَكُونُ اَلْجِبالُ كَالْعِهْنِ اَلْمَنْفُوشِ 101 : 1 - 5 . » ( 1 )  ( حادثهء كوبنده‌اى [ كه در رستاخيز روى خواهد داد 
  ] حادثه كوبندهء شگفت انگيزى ، تو نمىتوانى بدانى اين چه حادثه ايست روزى كه انسانها مانند پروانه هاى پراكنده و كوه ها مانند پنبهء حلاجى شده خواهند گشت . )\r\nروايت\r\n« راحه الانسان فى حفظ اللسان . » ( 2 )  ( آسايش انسان در حفظ زبان است ) .\r\nدر بعضى از روايات به جاى راحه كلمه سلامت به كار برده شده است .\r\n« نجاة المؤمن من حفظ لسانه . » ( 3 )  ( نجات مؤمن ناشى از حفظ زبانش مىباشد ) .\r\nاما اين كه مىگويد :\r\n","description":"","footnote":" ( 1 ) سوره القارعه ، آيهء 1 تا 5 . .  ( 2 ) در كتب احاديث به پيغمبر نسبت داده شده است . .  ( 3 ) سفينة البحار ، ج 2 ، ص 510 . . ","page_name":" 527 ","page_number":531},
  {"content":"\r\n\r\nدر حديث آمد كه تسبيح از ريا همچو سبزهء گولخن دان اى كيا حديثى به اين مضمون ديده نشد ، ولى در مذمت ريا آيات و روايات فراوانى وجود دارد .\r\n\r\n( ( 1023 ) ) اين صدفهاى قوالب در جهان\r\nگر چه جمله زنده‌اند از بحر جان\r\n\r\nحيات مواد از درياى جان سرچشمه مىگيرد\r\nممكن است مقصود جلال الدين از بيت فوق اين باشد كه هستى مواد ناشى از هستى جانها است ، زيرا ، مادهء جامد و ناخود آگاه شايستگى هدف آفرينش را ندارد ، بلكه چون بايستى در اين جهان جانهاى آگاه به وجود بيايند و به ثمر برسند و از طرف ديگر اين جانها به ميدان وسايل كار نيازمندند ، لذا هستى اين مواد براى هستى جانها است .\r\nاحتمال ديگر اين كه جلال الدين مطلبى شبيه به نظريهء « مونادولوژى » را بيان مىدارد ، يعنى قبول مىكند كه اين ماده اگر چه در ظاهر و از نظر ما فاقد حيات است ولى چون مادهء فاقد حيات نمىتواند منشا حيات بوده باشد ، لذا بايستى همين ماده خود زنده فرض شود كه به فرض جهش امكان ناپذير گرفتار نشويم .\r\n","description":"","footnote":"","page_name":" 528 ","page_number":532},
  {"content":"\r\n\r\n\r\n( ( 1029 ) ) از يك انديشه كه آيد در درون\r\nصد جهان گردد به يك دم سر نگون\r\n\r\nنيروى انديشه عالىتر از نيروى جهان جسمانى است\r\nاين مطلب را مىتوان در سطوح مختلفى مطرح ساخت ، از آن جمله :\r\n1 - انديشه ظريفتر و با نفوذتر از جسمانيات است ، لذا واحدهايى را كه مىتوان در رشتهء انديشه مورد بهره بردارى قرار داد ، وسيعتر و متنوعتر از جرياناتى است كه در جهان جسمانيات ديده مىشود .\r\n2 - اثرى كه از انديشه نمودار مىگردد ، از نظر كميت و كيفيت تابع عامل خود نمىباشد ، مثلا ممكن است يك فكر بسيار با ارزش در چند لحظه بروز نموده ، هويت آن فكر از نظر طبيعى و عواملى كه آن را به وجود آورده است ناچيز بنمايد ، ولى اثر همان فكر تحولات و انقلابات علمى و اجتماعى و اقتصادى و اخلاقى كلانى را به وجود بياورد .\r\n3 - بدون ترديد براى اين كه مغز يك نابغه به فعاليت افتاده مطلب تازه‌اى را كشف كند ، بايستى در مقدمات آن مطلب بكوشد ، اما ميان آن مقدمات و مطلب تازه‌اى كه مىخواهد در مغز نابغه به ظهور برسد در لحظات نهايى رابطه بريده مىشود ، به اين معنى كه قضاياى روشنى كه مغز متفكر در آنها مىانديشيد تا يك مجهول را كشف كند تا سر حد اكتشاف بدرقهء راه انديشهء انسانى است ، اما در آن لحظات كه مىخواهد آن مجهول به صحنهء كشف و شهود گام بگذارد ، آن مقدمات گويى در كنار ايستاده است ، در صورتى كه در جريان جهان مادى تمام پديده ها در هر مرحلهء مربوط با يكديگر پيوستگى دارند .\r\nبا ملاحظهء اين تفاوتها ميان انديشه و جريانات جهان مادى به اضافه تفاوتهاى\r\n","description":"","footnote":"","page_name":" 529 ","page_number":533},
  {"content":"\r\n\r\nديگر درك مىكنيم كه اين دو مقوله ( انديشه و جريان جهان مادى ) با يكديگر قابل مقايسه نبوده و تفاوت ميان آن دو همان تفاوت ميان روح و كالبد انسانى است .\r\n\r\n( ( 1031 ) ) باز شكل و صورت شاهى صفى\r\nهست ممكن يكى فكر خفى\r\n\r\nممكن است ميلياردها افراد انسانى به فرمان يك انسان به حركت در آيند و خود آن انسان محكوم يك انديشهء پنهانى بوده باشد\r\nجلال الدين در بيت فوق مطلب را كاملًا روشن مىسازد و چه مثالى واقعى و جالبى مىزند ، البته ميلياردها افراد انسانى ممكن است از روى انديشهء منطقى از يك انسان تبعيت نكنند ، ولى آن راهبر حتماً بايستى يك انديشهء عميق و نافذ داشته باشد كه بتواند چنان تأثيرى در دلهاى نفوس ايجاد كند كه همه بدون چون و چرا از او پيروى نمايند .\r\nتاريخ بشرى در حقيقت غير از اين پديده تنها مشتى از مسائل ثانوى را در خود مىگنجاند .\r\nبياييد يك بار ديگر در اين مسئلهء حساس فكر كنيم ، بياييد اصطلاحات حرفه‌اى و هوى و هوسهاى زود گذر را كنار بگذاريم و اين حقيقت را مجسم كنيم كه چگونه سر نوشت ميليونها بلكه ميلياردها بشر ( با ارتباط روز افزون كه ميان جوامع به وجود مىآيد ) به تار موى انديشهء يك يا چند فرد انسان بسته مىشود ؟ چگونه يك لامپ در مغز يك انسان روشن مىشود و مغز ميليونها انسان را كه هر يك در مغز خود پانزده ميليارد رابطه الكتريكى دارد مسخر مىكند ؟ بياييد بينديشيم در اين مسئلهء شگفت انگيز و حياتى كه چگونه بعضى از\r\n","description":"","footnote":"","page_name":" 530 ","page_number":534},
  {"content":"\r\n\r\nافراد انسانى در ميلياردها فرسخى كهكشانها در روى يك دانه شن ناچيز به نام كرهء زمين نشسته مىگويد : من از همه بهتر مىفهمم ؟ اين است آن بزرگترين مصلحت انسانى كه در موقع انديشه در مصالح انسانى از ليست مىفتد و هر چه كه در بارهء صلاح انسانى گفته مىشود پا در هوا و پوچ مىگردد .\r\nشايد اين كه آلفرد نورث وايتهد مىگويد :\r\n« طبيعت انسانى آن چنان گره خورده است كه تمام نقشه هايى را كه مصلحين و متفكرين بر روى كاغذ مىآورند ، در نزد مرد حاكم ، با ارزش همان كاغذ باطل شده نيز مساوى نمىباشد . » ( 1 )  اگر به طور دقيق تحليل شود ، خواهيم ديد يكى از عوامل اساسى اين معما همان وابستگى ميليونها معلول اساسى در دو قلمرو انسان و جهان به تار موى انديشهء يك انسان است . چه بايد كرد ؟ مطلبى است كه در درجهء اول از اهميت است ، ولى مورد اعتنا نيست ، زيرا - كشف آن جايزه ندارد و ممكن است بحث واقعى در بارهء آن تاريخ را از وسيلهء اشباع تمايلات گروهى از افراد انسانى بر كنار نمايد .\r\nتفسير ابيات\r\nآن غلام كه شاه او را به گرمابه براى شستشو فرستاده بود بر مىگردد ، شاه او را به نزد خويش مىخواند ، تعارفات معمولى را انجام مىدهد ، مىگويد : [ صحت وجود باد 
  ] ( نعيما لك دائما ) اى غلام بسيار لطيف و ظريف و خوب رو هستى .\r\nآن غلام ديگر را پى كارى مىفرستد ، تا از اين غلام در بارهء او تفتيش و بررسى نمايد .\r\nاين غلام را كه از گرمابه آمده است با لطف و مرحمت شاهانه پيش خود مىنشاند و به او مىگويد : اى تو مانند ماه تابان در تاريكىها ، ماه رويى ، موى مجعّد\r\n","description":"","footnote":" ( 1 ) ماجراى ايده ها ، آلفرد نورث وايتهد ، متن انگليسى ، ص 31 . . ","page_name":" 531 ","page_number":535},
  {"content":"\r\nو مشك بو دارى ، آرى تو نيك خويى ، نيك خويى ، نيك خو ، تو بسيار زيبا و داراى اخلاق نيكو هستى ، ولى اى كاش آن عيوب و نقايص كه رفيق تو [ غلام اولى 
  ] در بارهء تو شمرده است ، در تو وجود نداشت ، بلى اگر آن عيوب در تو نبود هر كس روى تو را مىديد اين ديدار با تصاحب ملك دنيا مساوى بود .\r\nغلام گفت : مقدارى از آن چه كه او در بارهء من گفته است حكايت كن .\r\nپادشاه مىگويد : اولًا گفت : تو يك آدم دو روى هستى ، تو در ظاهر درمان ولى در باطن مايهء درد و رنج آدميانى . هنگامى كه غلام اين توصيف زشت را از پادشاه شنيد ، درياى خشم و كينه اش به تلاطم در آمد ، كف بر لبان آورد و رنگ صورتش سرخ گشت ، آن چنان او زير و رو شده بود كه هجو و بد گويى او در بارهء آن غلام از حد معمولى در گذشت .\r\nدر يكى از جملاتش چنين گفت : آن تبه كار از آن لحظات اولى كه با من دوست شده بود آن چنان زشت و فاسد بود كه گويى سگى است كه در روزگار قحطى غذايى جز سرگين جانوران ندارد . غلام پى در پى در هجو آن غلام راد مرد گفتگوها مىكرد .\r\nپادشاه دست به لبانش زد و اشاره كرد كه : بس است . وضع روحى هر دو براى من روشن گشت . من او را با دهان گنديده يافتم ، ولى روح تو گنديده است . آن گنديدن جسمانى ظاهرى است و با عظمت روح منافاتى ندارد ، ولى گنديدن روح تو براى موجوديت تو ارزشى باقى نگذاشته است ، اگر چه دهان تو پاكيزه و اعضاى ظاهرى تو زيبا بوده باشد . پس برو عقبتر بنشين ، عقبتر بنشين اى گنديده روح او براى هميشه فرمانرواى تو و تو براى ابد فرمانبر او خواهى بود .\r\nآرى براى همين است كه عظماى بشريت گفته‌اند :\r\n« آسايش انسانى در حفظ زبان او است ) .\r\nدر روايت آمده است كه تسبيح از روى ريا مانند سبزه‌اى است كه روى گلخن روييده باشد .\r\n","description":"","footnote":"","page_name":" 532 ","page_number":536},
  {"content":"\r\nپس بايد بدانيد كه صورت زيبا با خصلتهاى ناهنجار پشيزى ارزش ندارد و بالعكس ، اگر چه صورت ظاهرى انسان محقر و غير قابل پذيرش بوده باشد ، اگر خلق او نيكو باشد مىتوانى جان در راه او فدا كنى .\r\nتو انسانى ، تا كى مىخواهى با نقش سبو بازى كنى ؟ آخر از نقش سبو بگذر و خود سبو را هم ناديده بگير ، در پى آب باش كه حياتت وابستهء آن است .\r\nعاشق صورت مباش ، ( زود گذر و محدود است ) معنى را بجوى ، زيرا صور ظاهرى در معرض فنا و نابودى بوده ، ولى عالم معنى ابديت دارد . تو صورتى از اين جهان مىبينى و از معناى آن غافلى ، آرى :\r\n« يَعْلَمُونَ ظاهِراً مِنَ اَلْحَياةِ اَلدُّنْيا وَهُمْ عَنِ اَلآخِرَةِ هُمْ غافِلُونَ 30 : 7 . » ( 1 )  ( آنان فقط نمودى از زندگى دنيا را مىدانند ، ولى از آخرت [ پشت پردهء اين صورتها 
  ] غفلت مىورزند ) .\r\nتو چرا به خود صدف كه جايگاه در است عشق مىورزى ، صدف را كنار بگذار و در گران بها را به دست بياور .\r\nاگر چه اين قالبهاى موجودات براى خود زندگى دارند ، ولى زندگانى آنها از درياى جان حيات خويش را كسب مىكنند . با اين حال هر صدفى گوهر ندارد ، براى به دست آوردن گوهر همهء صدفها را يك به يك بررسى كن و ببين در دل آنها چيست ؟ اگر تو مىخواهى به بزرگىهاى صورى متوجه شوى ، البته كوه هزاران بار از لعل بزرگتر است .\r\nهمچنين دست و پاى و موها و ساير اعضايت صد برابر مردمك ديدهء تست ، اما تو مىدانى كه هيچ يك از آن اعضا مانند ديدهء تو داراى ارزش نمىباشد .\r\nكمى برويم بالاتر و به جهان مغز توجه كنيم ، يك انديشه مىتواند صد جهان را در يك دم سر نگون كند ، باز در وجود يك فرمانده بنگر او يك فرد است ، ولى صد هزاران افراد لشكر وابستهء فرمان او است ، چنان كه او نيز خود وابستهء يك انديشه مخفى در مغز مىباشد .\r\n","description":"","footnote":" ( 1 ) سوره الروم ، آيهء 7 . . ","page_name":" 533 ","page_number":537},
  {"content":"\r\nمخلوقات بىپايان مانند سيل از منبع يك انديشه سرازير شده‌اند ، آن انديشه پيش مردم بسيار كوچك و ناچيز مىنمايد ، ولى همان انديشهء ناچيز جهانى را در كام خود فرو مىبرد .\r\nتمام مخلوقات عالم مانند گله و حق چوپان آنها است و همهء آنها را در شب و روز مطابق مشيت خود به حركت در مىآورد .\r\nپس اكنون كه مىبينى تمام كارها و پيشه در دنيا وابسته به انديشه مىباشد : خانه ها ، قصرها ، شهرها ، كوه ها ، دشتها رودخانه ها ، زمين ، دريا ، خورشيد ، فلك همه و همه زندگى خود را از انديشه در مىيابند ، چنان كه زندگى ماهى از دريا است . روى اين ملاحظات به چه علت در نظر تو آدم نابينا ، بدن جسمانى مانند سليمان و انديشه مانند مورچهء ناچيز است ؟ و كوه در ديده گان تو خيلى بزرگ مىنمايد ، انديشه براى تو مانند ميش ناتوان ، ولى كوه مانند گرگ قهرمان جلوه مىكند نمودهاى جهان از ابر و رعد و برق براى تو هول و رعب ايجاد مىكند ، از جهان انديشه و عظمت آن مانند سنگ بىجان ايمن و غافل و بىخبرى . آرى ، بايد هم در اين باره نينديشى ، زيرا - تو تنها يك نقش انسانى هستى و از عقل و خرد بهره‌اى ندارى ، در تو خاصيت آدمى ديده نمىشود ، مانند كرهء خرى ، نادان محض و بىخبر از خدا و ديوانه تويى كه سايه را از روى نادانى با خود شخص اشتباه مىكنى ، به همين جهت است كه خود شخص براى تو ناچيز و بازيچه جلوه مىكند .\r\nبراى تو از جهان غيب تنها يك زيبايى نمودار گشته است [ كه در حقيقت سايهء واقعيات است 
  ] اين نمود زيبا با آن ناچيزى شباهتى به اصل داشته ، مانند نسيمى از هواى دل كش و روح افزاى واقعيات است . اگر در اين جهان مادى يك حقيقت لطيف آشكار شود ، از آن جهت كه در زمينهء ماده و ماديات آشكار مىشود ، لذا به طور اجبار بايستى در يك جسم و نمودى از ماده ظهور كند [ مانند انديشه كه در مغز انسانى وابسته به سلولها و اعصاب نمودار مىگردد 
  ] و اگر آن حقيقت لطيف با همان ماهيت لطيف خود بدون وابستگى به ماده و ماديات تحقق پيدا كند ديده گان ما كه\r\n","description":"","footnote":"","page_name":" 534 ","page_number":538},
  {"content":"\r\nميدان فعاليتش جسم و جسمانيات است آن را نخواهد ديد ، با اين حال همين حقيقت لطيف از نظر اثر و خاصيت از هزاران تيشه و تيغ و تبر قوىتر است .\r\nباش تا روزى فرا رسد كه انديشه و خيال بدون حجاب پر و بال بگشايد ، آن گاه خواهى ديد كه چگونه كوه ها به صورت پنبهء حلاجى شده در آمده و چگونه همين زمين سرد و گرم نيست و نابود شده است ، در اين هنگام نه آسمانى خواهى ديد و نه ستاره‌اى ، آن چه كه براى تو واقعيت خواهد داشت ، تنها خداى حى و ودود خواهد بود . ( 1 )  « كُلُّ شَيْءٍ هالِكٌ إِلَّا وَجْهَه . » 28 : 88 ( 2 )  ( همهء اشياء نابود خواهد شد مگر وجه خداوندى ) اين افسانه ممكن است راست يا دروغ بوده باشد ، ولى به هر حال مىتواند آن چنان آموزنده باشد كه حقايق راست را درخشانتر نمايد .\r\n","description":"","footnote":" ( 1 ) در ابيات فوق دو احتمال مىرود : يكى همان است كه ظاهر ابيات مىرساند كه مقصود پيش از روز رستاخيز است ، كه همهء موجودات فانى مىشوند و اين فنا بستگى به مشيت خداوندى دارد كه در وجود ما به انديشه تشبيه شده است . احتمال دوم اين است كه مقصود ناچيز بودن تمام جهان ماديات در مقابل انديشه است ، به طورى كه هم مىتوان مطابق نظر ايده آليستى توضيح داد و هم مىتوان با مكتب رئاليسم تطبيق نمود ، اولى روشن است ، اما بنا به نظريهء دوم ، جلال الدين ماده و مادى را منكر نيست ، بلكه مىگويد : عظمت انديشه بالاتر از ماده است . .  ( 2 ) سوره القصص ، آيهء 88 . . ","page_name":" 535 ","page_number":539},
  {"content":"\r\n\r\nحسد بردن حشم بر آن بندهء خاص\r\n\r\n( ( 1047 ) ) پادشاهى بنده‌اى را از كرم\r\nبر گزيده بود بر جملهء حشم\r\n( ( 1048 ) ) جامگىّ او وظيفهء چل امير\r\nده يك قدرش نديدى صد وزير\r\n( ( 1049 ) ) از كمال طالع و اقبال و بخت\r\nاو ايازى بود و شه محمود وقت\r\n( ( 1050 ) ) روح او با روح شه در اصل خويش\r\nپيش از اين تن بود هم پيوند و خويش\r\n( ( 1051 ) ) كار آن دارد كه پيش از اين تن بُدست\r\nبگذر از اينها كه نو حادث شدست\r\n( ( 1052 ) ) چشم عارف راست گو نى احول است\r\nچشم او بر كشتهاى اول است\r\n( ( 1054 ) ) آن چه آبست است شب جز آن نزاد\r\nحيله ها و مكرها با دست باد\r\n( ( 1055 ) ) كى شود دل خوش به حيلتهاى كش\r\nز انكه بيند حيلهء حق بر سرش\r\n( ( 1056 ) ) او درون دام دامى مىنهد\r\nجان تو نه ز ان جهد نه زين جهد\r\n( ( 1057 ) ) گر برويد ور بريزد صد گياه\r\nعاقبت بر رويد آن كشتهء إله\r\n( ( 1058 ) ) كشت نو كارند بر كشت نخست\r\nاين دوم فانى است و آن اول درست\r\n( ( 1059 ) ) تخم اول كامل و بگزيده است\r\nتخم ثانى فاسد و پوسيده است\r\n( ( 1060 ) ) افكن اين تدبير خود را پيش دوست\r\nگر چه تدبيرت هم از تدبير اوست\r\n( ( 1062 ) ) هر چه كارى از براى او به كار\r\nچون اسير دوستى اى دوستدار\r\n( ( 1063 ) ) گرد نفس دزد و كار او مپيچ\r\nهر چه آن نى كار حق هيچ است هيچ\r\n( ( 1064 ) ) پيش از آن كت روز دين پيدا شود\r\nنزد مالك دزد شب رسوا شود\r\n( ( 1065 ) ) رخت دزديده به تدبير و فنش\r\nمانده روز داورى بر گردنش\r\n( ( 1066 ) ) صد هزاران عقل با هم بر جهند\r\nتا به غير دام او دامى نهند\r\n( ( 1067 ) ) دام خود را سختتر يابند و بس\r\nكى نمايد قوّتى با باد خس\r\nور ندارى باور از من رو ببين\r\nدر نُبى : و الله خير الماكرين\r\n\r\n","description":"","footnote":"","page_name":" 536 ","page_number":540},
  {"content":"\r\n\r\n( ( 1068 ) ) گر تو گويى فايدهء هستى چه بود ؟\r\nدر سؤالت فايده هست اى عنود\r\n( ( 1069 ) ) گر ندارد اين سؤالت فايده\r\nچه شنويم اين را عبث بىعايده\r\nور سؤالت فايده دارد يقين\r\nپس جهان بىفايده نبود ببين\r\n( ( 1070 ) ) گر سؤالت را بسى فايده هاست\r\nپس جهان بىفايده آخر چراست\r\n( ( 1071 ) ) ور جهان از يك جهت بىفايده است\r\nاز جهتهاى دگر پر عايده است\r\nكار آن دارد كه حق افراشتست\r\nآخر آن رويد كه اول كاشتست\r\n( ( 1072 ) ) فايدهء تو گر مرا فايده نيست\r\nمر ترا چون فايده است از وى مأيست\r\nفايدهء تو گر مرا نبود مفيد\r\nچون تو را شد فايده گير اى مريد\r\nور منم ز ان فايده حرّ بن حر\r\nمر تو را چون فايده است از وى مبر\r\n( ( 1073 ) ) حسن يوسف عالمى را فايده\r\nگر چه بر اخوان عبث بُد زايده\r\n( ( 1074 ) ) لحن داودى چنان محبوب بود\r\nليك بر محروم بانگ چوب بود\r\n( ( 1075 ) ) آب نيل از آب حيوان بد فزون\r\nليك بر قبطىّ منكر بود خون\r\n( ( 1076 ) ) هست بر مؤمن شهيدى زندگى\r\nبر منافق مردن است و زندگى\r\n( ( 1077 ) ) چيست در عالم بگو يك نعمتى\r\nكه نه محرومند از وى امتى ؟\r\n( ( 1078 ) ) گاو و خر را فايده چه در شكر\r\nهست هر جان را يكى قوت دگر\r\n( ( 1079 ) ) ليك اگر آن قوت بر وى عارضيست\r\nپس نصيحت كردن او را رايضيست\r\n( ( 1080 ) ) چون كسى كو از مرض گل داشت دوست\r\nگر چه پندارد كه آن خود قوت اوست\r\n( ( 1081 ) ) قوت اصلى را فرامش كرده است\r\nروى در قوت مرض آورده است\r\n( ( 1082 ) ) نوش را بگذاشته سم خورده است\r\nقوت علت همچو چوبش كرده است\r\n( ( 1083 ) ) قوت اصلىِّ بشر نور خداست\r\nقوت حيوانى مر او را ناسزاست\r\n( ( 1084 ) ) ليك از علت در اين افتاد دل\r\nكه خورد او روز و شب از آب و گل\r\n( ( 1085 ) ) روى زرد و پاى سست و دل سبك\r\nكو غذاى و السما ذات الحبك\r\n( ( 1086 ) ) آن غذاى خاصگان دولت است\r\nخوردن آن بىگلو و آلت است\r\n( ( 1087 ) ) شد غذاى آفتاب از نور عرش\r\nمر حسود و ديو را از دود فرش\r\n\r\n","description":"","footnote":"","page_name":" 537 ","page_number":541},
  {"content":"\r\n\r\n( ( 1088 ) ) در شهيدان يرزقون فرمود حق\r\nآن غذا را نه دهان بد نه طبق\r\n( ( 1089 ) ) دل ز هر يارى غذايى مىخورد\r\nدل ز هر علمى صفايى مىبرد\r\n( ( 1090 ) ) صورت هر آدمى چون كاسه‌اى است\r\nچشم از معنىّ او حسّاسه‌اى است\r\n( ( 1091 ) ) از لقاى هر كسى چيزى خورى\r\nوز قران هر قرين چيزى برى\r\n( ( 1092 ) ) چون ستاره با ستاره شد قرين\r\nلايق هر دو اثر زايد يقين\r\n( ( 1093 ) ) از قران مرد و زن زايد بشر\r\nوز قران سنگ و آهن هم شرر\r\n( ( 1094 ) ) وز قران خاك با بارانها\r\nميوه ها و سبزه ها ، ريحانها\r\n( ( 1095 ) ) وز قران سبزها با آدمى\r\nدل خوشى و بىغمى و خرّمى\r\n( ( 1096 ) ) وز قران خرّمى با جان ما\r\nمىبزايد خوبى و احسان ما\r\n( ( 1097 ) ) قابل خوردن شود اجسام ما\r\nچون بر آيد از تفرج كام ما\r\n( ( 1098 ) ) سرخ رويى از قران خون بود\r\nخون ز خورشيد خوش گلگون بود\r\n( ( 1099 ) ) بهترين رنگها سرخى بود\r\nو ان ز خورشيد است و از وى مىرسد\r\n( ( 1100 ) ) هر زمينى كان قرين شد با زحل\r\nشوره گشت و كشت را نبود محل\r\n( ( 1101 ) ) قوّت اندر فعل آيد ز اتفاق\r\nچون قران ديو با اهل نفاق\r\n( ( 1102 ) ) اين معانى است از چرخ نهم\r\nبىهمه طاق و طرم طاق و طرم\r\n( ( 1103 ) ) خلق را طاق و طرم عاريّتى است\r\nامر را طاق و طرم ماهيّتى است\r\n( ( 1104 ) ) از پى طاق و طرم خوارى كشند\r\nبر اميد عزّ در خوارى خوشند\r\n( ( 1105 ) ) بر اميد عزّ ده روزه خدوك\r\nگردن خود كرده‌اند از غم چو دوك\r\n( ( 1106 ) ) چون نمىآيند اينجا كه منم\r\nكاندرين عزّ آفتاب روشنم\r\n( ( 1107 ) ) مشرق خورشيد برج قيرگون\r\nآفتاب ما ز مشرقها برون\r\n( ( 1108 ) ) مشرق او نسبت ذرّات او\r\nنى بر آمد نى فرو شد ذات او\r\n( ( 1109 ) ) ما كه واپس مانده ذرات وييم\r\nدر دو عالم آفتاب بىفئيم\r\n( ( 1110 ) ) باز گرد شمس ، مىگردم عجب\r\nهم ز فرّ شمس باشد اين سبب\r\n( ( 1111 ) ) شمس باشد بر سببها مطلع\r\nهم از او حبل سببها منقطع\r\n\r\n","description":"","footnote":"","page_name":" 538 ","page_number":542},
  {"content":"\r\n\r\n( ( 1112 ) ) صد هزاران بار ببريدم اميد\r\nاز كه از شمس اين شما باور كنيد ؟\r\n( ( 1113 ) ) تو مرا باور مكن كز آفتاب\r\nصبر دارم من و يا ماهى ز آب\r\n( ( 1114 ) ) ور شوم نوميد نوميدى من\r\nعين صنع آفتاب است اى حسن\r\n( ( 1115 ) ) عين صنع از نفس صانع چون برد ؟\r\nعين هست از غير هستى چون چرد ؟\r\n( ( 1116 ) ) جمله هستىها از اين روضه چرند\r\nگر براق و تازيان ور خود خرند\r\nليك اسب كور كورانه چرد\r\nمىنبيند روضه را ز ان است رد\r\n( ( 1117 ) ) وان كه گردشها از اين دريا نديد\r\nهر دم آرد رو به محراب جديد\r\n( ( 1118 ) ) او ز بحر عذب آب شور خورد\r\nتا كه آب شور او را كور كرد\r\n( ( 1119 ) ) بحر مىگويد به دست راست خور\r\nز اب من اى كور تا يا بى بصر\r\n( ( 1120 ) ) هست دست راست اينجا ظن راست\r\nكاو بداند نيك و بد را كز كجاست\r\n( ( 1121 ) ) نيزه گردانيست اى نيزه كه تو\r\nراست مىگردى گه و گاهى دو تو\r\n( ( 1122 ) ) ما ز عشق شمس دين بىناخنيم\r\nور نه ما آن كور را بينا كنيم\r\n( ( 1123 ) ) هان ضياء الحق حسام الدين تو زود\r\nدارويش كن كورى چشم حسود\r\n( ( 1124 ) ) توتياى كبريايى تيز فعل\r\nداروى ظلمت كش و استيز فعل\r\n( ( 1125 ) ) آن كه گر بر چشم اعمى بر زند\r\nظلمت صد ساله را زو بر كند\r\n( ( 1126 ) ) جمله كوران را دوا كن جز حسود\r\nكز حسودى بر تو مىآرد جحود\r\n( ( 1127 ) ) مر حسودت را اگر چه آن منم\r\nجان مده تا همچنين جان مىكنم\r\n( ( 1128 ) ) آن كه او باشد حسود آفتاب\r\nكور مىگردد ز بود آفتاب\r\n( ( 1129 ) ) اينت درد بىدوا كور است آه\r\nاينت افتاده ابد در قعر چاه\r\n( ( 1130 ) ) نفى خورشيد ازل بايست او\r\nكى بر آيد اين مراد او بگو ؟\r\n( ( 1131 ) ) باز آن باشد كه باز آيد به شاه\r\nباز كور است آن كه شد گم كرده راه\r\n\r\n","description":"","footnote":"","page_name":" 539 ","page_number":543},
  {"content":"\r\n\r\n\r\n\r\n\r\nآيه\r\n« وَمَكَرُوا وَمَكَرَ الله وَالله خَيْرُ اَلْماكِرِينَ . » 3 : 54 ( 1 )  ( آنان مكر ورزيدند ، خدا هم مكر ورزيد ، خداوند بهترين مكر كنندگان است ) .\r\nتوضيح 1\r\n- مقصود از مكر كه به خدا نسبت داده مىشود ، معناى معمولى آن نيست كه مردم انجام مىدهند ، زيرا - واقعيات آن چنان براى خدا روشن و تحت تسلط او است كه در هر لحظه و در زمينه هر گونه شرايط مىتواند امور را دگرگون بسازد . اين مردم هستند كه به جهت ناتوانى و هوى پرستى در صدد بهره بردارى از نقاط ضعف ديگران بر مىآيند ، يا قوانين و مقررات را به سود خود و به ضرر ديگرى منحرف مىكنند كه اگر بخواهند نام زيبايى به آن بگذارند ، زيركىاش مىگويند و اگر بخواهند قيافهء زشت اين كار را آشكار بسازند با كلمهء مكر و حيله گرى تعبير مىكنند و اين ضعف و هوى پرستى در بارهء خدا قابل تصور نيست .\r\nتوضيح 2\r\n- مكر و حيله گرى كه مردم به خيال خود در بارهء خدا انجام مىدهند از مغز و انديشهء آنان تجاوز نمىكند . يعنى آنان به گمان خود مىتوانند خدا را غافلگير كرده هدف خود را جامهء عمل بپوشانند . مانند حيله ها و مكر بازىهايى كه در معاملات ربوى ( وامهاى با بهره ) عمل مىكنند . به اصطلاح معمولى كلاه شرعى مىسازند ، به گمان اين كه واقعيات را دگرگون مىكنند ، ولى در حقيقت همان كلاه و فريبندگى به خود آنان بر مىگردد .\r\nتوضيح 3\r\n- شايد مقصود از جملهء : ( مكر الله ) در آيهء فوق بر گشتن نتيجهء مكر به خود حيله پردازان بوده باشد ، بدين معنى كه آنان مكر مىورزند و نمىدانند كه همين مكر و نتيجهء آن مطابق مقررات خداوندى پاى خود آنان را خواهد گرفت . چنان كه در آيه شريفه مىفرمايد :\r\n","description":"","footnote":" ( 1 ) سوره آل عمران ، آيهء 54 . . ","page_name":" 540 ","page_number":544},
  {"content":"\r\n\r\n« يُخادِعُونَ الله وَاَلَّذِينَ آمَنُوا وَما يَخْدَعُونَ إِلَّا أَنْفُسَهُمْ وَما يَشْعُرُونَ . » 2 : 9 ( 1 )  ( آنان با خدا و مردم با ايمان از در خدعه و مكر وارد مىشوند ، آنان فريب نمىدهند مگر خودشان را در حالى كه درك ندارند و نمىفهمند [ كه اين فريب دادن نيست ، بلكه فريب خوردن است 
  ] . ) « وَاَلسَّماءِ ذاتِ اَلْحُبُكِ إِنَّكُمْ لَفِي قَوْلٍ مُخْتَلِفٍ . » 51 : 7 - 8 ( 2 )  ( سوگند به آسمانى كه داراى نوسانها است ، شما در بارهء يك قول اختلاف مىورزيد ) .\r\n« و لا تحسبن الذين قتلوا فى سبيل الله امواتا بل احياء عند ربهم يرزقون . » ( 3 ) \r\n( گمان مبر آنان كه در راه خدا كشته شده‌اند ، [ مرگ آنها را نابود كرده است 
  ] مردگان هستند ، بلكه آنان زندگان هستند و در نزد پروردگارشان [ از نعمتهاى الهى 
  ] برخوردارند . )\r\nروايت\r\n« الارواح جنود مجندة ما تعارف منها ائتلف ، و ما تناكر منها اختلف . » ( 4 )  ( ارواح انسانى لشكريان بسيج شده‌اى هستند ، آن چه كه از آن ارواح با يكديگر\r\n","description":"","footnote":" ( 1 ) سوره البقرة ، آيهء 9 . .  ( 2 ) سوره ذاريات ، آيهء 7 و 8 . .  ( 3 ) الحبك - موجهاى ظريفى كه در آب ايجاد مىگردد . بيت ذيل ملاحظه شود :\r\nإذا علتها الصبا ابدت لها حبكا * مثل الجواشن مصقولا حواشيها\r\nلا يبلغ السمك المحصور غايتها * لبعد ما بين قاصيها و دانيها\r\n( هنگامى كه باد صبا به روى آن استخر بلند شود ( بوزد ) نوساناتى در آن ايجاد مىگردد ، مانند زره هاى آهنين كه حواشى آنها را صيقلى نمايند . ( گسترش و عمق اين استخر آن چنان زياد است كه ) ماهى كه از سرعت حركت به تنگى نفس افتاده است نمىتواند انتها و ابتداى آن را در نوردد . ) .  ( 4 ) شهاب الاخبار - نقل از سفينة البحار ، ج 1 ص 537 . . ","page_name":" 541 ","page_number":545},
  {"content":"\r\n\r\nآشنايى و هماهنگى دارند به يك ديگر جلب شده مأنوس مىشوند و آن چه با يكديگر هماهنگ نشوند مختلف و نامأنوس مىباشند . )\r\n\r\n( ( 1054 ) ) آن چه آب است شب جز آن نزاد\r\nحيله ها و مكرها باد است باد\r\n\r\nسحر تا چه زايد شب آبستن است آيا در اين زندگانى تنها آن چه را كه باغبان ازل كاشته است درو مىكنيم ؟\r\nجلال الدين بار ديگر سلطهء قضا و قدر ( سر نوشت به معناى عمومى ) را در اين ابيات پيش كشيده ، مطالبى را در اين باره ابراز مىكند . مىخواهد بگويد : قوانين هستى مانند يك جاندار ماده از مشيت خداوندى آبستن است ، در امتداد زمان همان را خواهد زائيد كه در او كاشته شده است . در استدلال به اين ادعا مثلهاى جالبى را متذكر مىشود كه تنها مىتوانند مقصود را او توضيح بدهند .\r\nمىگوييم : چنان كه در مباحث گذشته مخصوصاً در جلد اول از دفتر اول گفتيم : به هيچ وجه مسئلهء قضا و قدر ( سر نوشت به معناى عمومى ) قابل ترديد و انكار نيست ، ولى اين مطلب را به همين سادگى گفتن ( قضا و قدر وجود دارد بگذاريد كارش را انجام بدهد ) و گذشتن ، به تنهايى براى متلاشى ساختن خود قضا و قدر كافى خواهد بود .\r\nبگذاريد يك توضيح مختصر در اين مسئله بدهيم :\r\nبارها گفتيم : پس از حذف مناقشات الفاظ و بر كنار شدن از اصطلاح سازىهاى حرفه‌اى ، اين مسئله مسلم است كه : جهانى وجود دارد كه به اختيار من و شما به وجود نيامده است . گام گذاشتن ما هم به اين جهان از روى درك و اختيار ما نبوده است .\r\nنظم جهان هستى هم كه خود را در اشكال و قوانين گوناگون در ذهن ما مجسم\r\n","description":"","footnote":"","page_name":" 542 ","page_number":546},
  {"content":"\r\nمىسازد ، از ساخته اختيارى ما نبوده است .\r\nاين قلمرو پهناور هستى داراى نقشهء قبلى و منظمى است كه به قول برتراند راسل : اگر امروز مستر ( الف ) كلمهء ( آ ) را بر زبان مىآورد ، از حركات سحابىهاى ميلياردها سال قبل تعيين شده است .\r\nاين نقشه و اين هندسه كارى همان قدر است كه همواره در مباحث فلسفى و كلامى مورد بحث واقع مىگردد .\r\nاز طرف ديگر مىدانيم كه اين نقشهء بزرگ و اساسى با دست قدرت نقاش ازل و ابد صورت گرفته است . اين نقاش ازل و ابد خدا است .\r\nمطلب سوم هم وجود دارد و آن اين است كه براى تحقق بخشيدن به اين نقشه ، خدا اراده و مشيتى داشته است و اين اراده و مشيت در بارهء نقشهء مزبور ( قضا ) است . ( اگر كسى بخواهد براى كلمهء قضا و قدر مفاهيم ديگرى را منظور نموده و در نتيجه مسير بحث را تغيير بدهد ، ما اعتراضى به او نخواهيم داشت ، ما مىخواهيم بگوييم : قضا و قدر به اين معنى كه دستاويز گروهى قرار گرفته و باعث شده است كه به واقعيات اسلام بتازند ( كه اسلام با مطرح ساختن قضا كار و كوشش را محكوم كرده است ) بايستى به هر حال در نظريهء خود تجديد نظر كنند .\r\nاين تعريف و توضيح كه به قضا و قدر گفتيم هيچ گونه منافاتى با حركات اختيارى انسانها ندارد .\r\nبياييد براى اين مسئله مثال ذيل را در نظر بگيريم :\r\nكارگاه معظمى است ، صدها دستگاه ماشين گوناگون با نظم و ترتيب مشغول كار است ، كارگران زيادى در اين كارگاه مشغول كار هستند ، اين كارگران به خلاف دستگاه هاى ماشينى شعور دارند ، اراده و تصميم و اختيار دارند ، احساس لذت و الم مىكنند . اين كارگاه مطابق قوانين مربوطه با نظر به حركات ماشينى دستگاه ها و كارهاى كارگران محصول معينى را نتيجه خواهد داد ، امروزه مىدانيم كه در بارهء مجموع واحدهاى كارگاه ها چه محاسبه هاى دقيق و رياضى صورت گرفته و هر گونه احتمال ممكن مورد\r\n","description":"","footnote":"","page_name":" 543 ","page_number":547},
  {"content":"\r\nحسابگرى قرار مىگيرد . ما فرض مىكنيم :\r\nدقت در امور فنى و ادارى كارگاه به جايى رسيده است كه كارفرما همهء احتمالات و نتايج آنها را مىتواند تحت محاسبه قرار دهد و مقدار استهلاك ماشين آلات و هزينه هاى عمومى و خصوصى و تعطيلات و روابط كارگاه را با مسائل اجتماعى و سياسى و حقوقى محيط نيز كاملًا مىداند ، تنها در اين مجموعهء كارگاه اختيار كارگران از نظر تشكل در سيستم نامعين و ابهام انگيز جلوه مىكند ، ولى وقتى كه فرض كرديم : كارفرما با نظر به آگاهى كامل كه به جريان اختيار كارگران دارد ، يعنى مىداند كه فلان كارگر داراى فلان مشخصات در فلان هفته مطابق يكى از پنج احتمال عمل خواهد كرد و آن كارگر ديگر مطابق يكى از دوازده احتمال - در اين فرض در سيستم منظم كارگاه خللى وارد نمىشود : زيرا - كارفرماى مفروض مطابق تحقيق هر يكى از احتمالات مفروضه قانونى را پيش بينى كرده است .\r\nاين مثال معمولى كاملًا قابل تصور است ، اكنون مىخواهيم اين مثال را ( اگر چه از جهاتى نارسا است ) ، بر مسئله قضا و قدر و كارهاى اختيارى انسانها تطبيق نماييم . ( 1 )  گفتيم : كارفرماى آگاه مىتواند مطابق هر يك از احتمالات كه در بارهء كارگران مىدهد قانونى را حكمفرما سازد و در نتيجه سيستم مجموعى كارگاه مختل نگردد . در كارگاه بزرگ جهان هستى هر چند كه انسانها داراى اختيار باشند ؟ هر چند كه احتمالات ناشى از اختيار فراوان باشد ، مثلًا احتمالات قابل تصور براى زندگانى هفتاد و هشتاد سالهء يك انسان صد ميليارد باشد . خداوند بزرگ بر همهء اين احتمالات\r\n","description":"","footnote":" ( 1 ) پوشيده نيست كه مقصود از احتمالات ناشى از اختيار انسان ، نه آن احتمالات است كه با شك و ترديد همراه هست ، زيرا - چنين چيزى در بارهء خدا امكان پذير نيست ، آن چه كه در بارهء خدا قابل تصور است واقعيت طرق و موضوعات مختلف است كه يك انسان مختار مىتواند اختيار كند و مفهوم احتمال از نظر روانى ما است . . ","page_name":" 544 ","page_number":548},
  {"content":"\r\n\r\n( طرق و موضوعاتى ) كه يك انسان داراى اختيار ممكن است انتخاب كند دانا بوده و در سيستم مجموعى جهان آن انعطاف و كشش را ايجاد كرده است كه مىتواند همهء آن طرق و موضوعات را بپذيرد . ( ما بار ديگر در جلد چهارم عدل الهى و سر نوشت را مورد بررسى قرار خواهيم داد . )\r\nانسان در هر حال با نظر به قوانين جهان ، سيستم مجموع اجزاى هستى را به روى خود بسته مىبيند\r\nهر چند انديشه و مغز انسانى تواناتر بوده باشد باز مىتواند شكافى در بن بست قوانين هستى براى خود ايجاد كند . او در هر نقطه‌اى كه از جهان هستى و زندگى بوده باشد ، پيرامون خود را به وسيلهء ماده و ماديات و قوانين آن بسته مىداند ، حتى موقعى كه مىخواهد با اعمال نيرو و ارادهء خود با طبيعت مبارزه كرده موقعيتى براى وجود خويش آماده كند ، مىگويد : با قانون قوىترى بن بست قانون ضعيفى را شكنم ، يا بايد بشكنم .\r\nولى بايستى كمى در اين جا توقف كرده قضيه را با دقت بيشترى رسيدگى كنيم : درست است كه پيرامون ما را زنجير پر حلقهء قوانين احاطه كرده است ، درست است كه حتى راه باز كردن از ميان حلقه هاى زنجير قوانين خود تابع قانون است ، ولى فراموش نكنيم كه همهء اين جلوه هاى قوانين در روبناى هستى است ، نه در زير بناى آن . هنگامى كه شما با اختيار كامل قدمى در زندگى برمىداريد كوچكترين نقص و شكستى بر قوانين وارد نمىسازيد ، بلكه كارى كه انجام گرفته است صورتى داشته است و باطنى .\r\nصورتش گرفتار زنجير قوانين و باطنش به جهت ارتباط با روح شما كوچكترين اطاعتى از قوانين رو بنايى ندارد ، اگر چه در قلمرو مخصوص به خود از قانونى تبعيت مىكند . بنا بر اين كارهاى اختيارى ما كه مغز آنها در پشت پردهء طبيعت است كوچكترين منافاتى با قضا و قدر ندارد .\r\n","description":"","footnote":"","page_name":" 545 ","page_number":549},
  {"content":"\r\n\r\n( ( 1057 ) ) گر برويد ور بريزد صد گياه\r\nعاقبت بر رويد آن كشتهء إله\r\n\r\nمگر مشيت خداوندى با جريانات هستى منافات دارد ؟ ؟\r\nدر اين ابيات كه مورد تفسير ما است ، جلال الدين چند بيت دارد كه در ظاهر جواب مثبت به سؤال فوق مىدهد . يعنى مضمون ابياتش اين است كه اگر فرضاً در اين جهان هستى هزاران بلكه ميلياردها پديده و كار انجام بگيرد ، بالاخره بىاساس و بىهوده است ، آن چه كه در اين جهان واقعيت دارد چيزى است كه خدا آن را خواسته است ، يعنى آن چه كه در رشتهء قضا و قدر تنظيم شده است حقيقت دارد و جز آن اصل و اساسى نخواهد داشت .\r\nاين پاسخ به سؤال فوق تقريباً ابهام انگيز است ، زيرا :\r\nاولًا - جلال الدين در كتاب مثنوى بارها گفته است كه هيچ حقيقت و نمودى و هيچ كار و حركتى در جهان هستى صورت نمىگيرد مگر اين كه مطابق خواستهء خداوندى باشد . بنا بر اين مضمون فوق جنبهء شعرى و خيالى پيدا مىكند .\r\nثانياً - مگر غير از خداوند موجود ديگرى داريم كه بتواند در مقابل كشتهء خداوند دانهء ديگرى به كارد ؟ مگر موجودى مىتواند در اين جهان هستى در مقابل خداوند واقعيتى را به وجود بياورد كه در سيستم جهان داخل شود و سپس فانى بگردد ؟ تخمى را كه باغبان مىكارد و آب را تهيه و زمين را آماده و موانع تابش خورشيد را بر طرف مىكند ، در حقيقت محصولى كه ايجاد خواهد گشت ، با همه آن عوامل به خود باغبان مستند خواهد بود . نهايت امر اين كه در مورد انسانها تنها آن پديدهء اختيار ( كه حتى نيروى آن را هم خدا داده است و عبارت است از نيروى رشد شخصيت ) به خود انسان مستند است و چنان كه گفتيم :\r\nاين پديده با سلطهء مطلقهء خداوندى و استناد همهء هستى به خداوند منافاتى ندارد .\r\n","description":"","footnote":"","page_name":" 546 ","page_number":550},
  {"content":"\r\n\r\n\r\n( ( 1068 ) ) گر تو گويى فايدهء هستى چه بود ؟\r\nدر سؤالت فايده هست اى عنود\r\n\r\nفايده‌اى براى جهان وجود دارد ، اگر چه تو را از آن آگاهى نيست\r\nپس از آن كه جلال الدين نظم و ترتيب جهان هستى را به خدا بيان كرد ، اين سؤال جدى را مطرح مىكند : اكنون كه آن چه در جهان هستى واقع مىشود همه از او است و حتى كوچكترين كارى هم از هيچ موجودى بر نمىآيد ، بنا بر اين ، اين جهان را براى چه آفريده است ؟ فايدهء اين هستى با اين عظمت چيست ؟ جلال الدين پاسخ اين مسئله را در اين ابيات با اجمال مىگذراند و همين مقدار اشاره مىكند كه اين سؤال تو كه ( آيا براى به وجود آمدن جهان فايده‌اى وجود دارد ؟ ) بىفايده نيست ، زيرا - اگر بىفايده بود چنين سؤالى را نمىكردى ، بنا بر اين چگونه ممكن است كه جهان به اين عظمت فايده‌اى نداشته باشد ؟ چنان كه روشن است اين پاسخ به هيچ وجه قانع كننده نيست ، مخصوصاً با در نظر داشتن اين كه خود همين سؤال يك جزء ناچيز از آن جهان هستى است كه فايدهء مجموع آن مورد سؤال قرار گرفته است ، ولى جلال الدين گويى خود احساس مىكند كه پاسخ مزبور چندان ارزش علمى ندارد ، مطلب ديگرى را پيش مىكشد و آن اين است كه دريافت فايده براى به وجود آمدن اين جهان وابسته به درك و عينكى است كه انسان به ديدگان خود مىزند .\r\nممكن است بعضى از افراد انسانى تنها روى ناخود آگاه و در هم برهم جهان را مورد توجه قرار بدهند ، مسلم است كه براى مجموع جهان فايده‌اى در نظر آنان نمودار نخواهد گشت . بالعكس ، براى گروهى كه نظم عالى جهان و اشارات پشت\r\n","description":"","footnote":"","page_name":" 547 ","page_number":551},
  {"content":"\r\n\r\nپرده‌اى آن كه در لحظات فراوانى براى شخص رشد يافته قابل درك است ، در سر تا سر جهان فايده و هدف گيرى براى آن گروه قابل مشاهده است . آن گاه براى اختلاف عينكها در جهان بينى مثالهايى مىزند .\r\n\r\n( ( 1089 ) ) دل ز هر يارى غذايى مىخورد\r\nدل ز هر علمى صفايى مىبرد\r\n\r\nدل انسانى كه رشد الهى خود را دريافت ، از هر موضوع مفيد فايده‌اى و از هر علمى صفاى مخصوصى به خود مىگيرد\r\nهر چه كه موجوديت يك موجود حالت گيرندگىاش بيشتر شد و توانست در مواجهه با موضوعات و رويدادها موقعيت خويش را حفظ نموده و آنها را در خود هضم نمايد ، تكامل او بيشتر و جريان وجودى او وسيعتر و عميقتر مىباشد . اين حالت در قلمرو جانداران به شكل عالى در مىآيد ، زيرا - جاندار به جهت نيروى حياتى كه دارد دامنهء گلاويز شدن او با موجودات بيشتر و رنگارنگتر و قدرت تبديل آنها به سود خويش زيادتر مىباشد ، اگر به موجود جاندار روح انسانى را نيز اضافه كنيم جريان مزبور از حدود معمولى تجاوز خواهد كرد ، زيرا - او با آن روح شگفت انگيز با موضوعات جهان روبه رو مىگردد كه به قول جلال الدين اگر هزاران جهان هستى را در گوشه‌اى از موجوديت خود جاى دهد احساس سنگينى نخواهد كرد . اين از عظمت و كمال روح است كه هر موضوعى را كه در مقابل خود ببيند ، مىتواند آن موضوع محدود را به جهان مبدل بسازد ، ( چنان كه در دفتر اول در مباحث عشق مطرح كرديم ) بلكه روح از هر موضوعى ارتباطى با ساير موضوعات جهان استخراج مىكند و زيبايى مخصوصى با نظر به تشخص همان موضوع در جهان عينى درك مىكند ، سپس آن را با بىنهايت مرتبط مىسازد ، بدينسان علمى كه به دل انسانى راه مىيابد صفاى ديگرى\r\n","description":"","footnote":"","page_name":" 548 ","page_number":552},
  {"content":"\r\n\r\nبه قلب انسانى مىفزايد ، هر معلومى درجه‌اى از درجات روح انسانى را صيقلى مىسازد ، اين صيقلى شدن ادامه دارد تا آن گاه كه روح بتواند استعداد انعكاس شعاع ربانى را در خويشتن به وجود آورد .\r\n\r\n( ( 1090 ) ) صورت هر آدمى چون كاسه‌اى است\r\nچشم از معنىّ او حسّاسه‌اى است\r\n\r\nصورتهاى انسانها نمايشگاه اجزاى موجوديت آنها است چشم انسانى مىتواند از آن نمايشگاه معانى را دريابد\r\nصورت هر آدم مانند كاسه‌اى است كه محتوايى دارد و ديده گان انسانى از محتواى آن كاسه ( معنى موجود در آن ) حقايق را در مىيابد . اين معنا مىخواهد شناسايى درون انسانى را به وسيلهء قيافهء او گوشزد كند . اين معنى تا حدود زيادى صحيح به نظر مىرسد ، زيرا - مىتوان از وضع قيافهء اشخاص به جريانات درونى آنها اطلاع پيدا كرد ، مخصوصاً جولان و اشكال بسيار گوناگون چشم در كشف جريان روانى نقش بزرگى را بازى مىكند و به طور كلى ظاهر صورت مىتواند دو نوع كاشفيت از درون داشته باشد .\r\n1 - متغير .\r\n2 - ثابت .\r\n1 - نوع متغير - پديده هاى عضوى مخصوص است كه در حالات گوناگون در صورت انسانها نمودار مىگردد ، مانند : خيره نگريستن ، سرعت جولان چشم ، باز ماندن حدقه هاى چشم ، پلكها را روى هم گذاشتن و . . . گاهى آن چنان وضع چشم حساسيت پيدا مىكند كه انسان مىتواند حضور تمام شخصيت طرف را در پشت پردهء چشمش ببيند و از نوع كاشفهاى متغير است حركات گونه ها ، حركات سر ، رنگهاى گوناگون\r\n","description":"","footnote":"","page_name":" 549 ","page_number":553},
  {"content":"\r\n\r\nصورت و غير و ذلك . اين گونه پديده ها با اين كه قاطعانه نبوده و كليت ندارند ، با اين حال مىتوانند تا حدودى جريانات درونى افراد را باز گو كنند ، روان شناسان و روان پزشكان در كارهاى خود از يك اصل كلى كه در اين مسئله داريم و فوق العاده حائز اهميت است استفاده مىكنند و آن اين است كه هر چه كه شخصيتهاى درونى انسانى ورزيده تر و رشد يافته بوده باشد نيروى خوددارى از انعكاس پديده ها و كاشفهاى متغير در قيافهء او بيشتر گشته و در نتيجه مىتوانند جريانات درونى خويش را پوشيده بدارند .\r\nآيا اين گونه خوددارى از نظر فردى و مقررات اجتماعى صحيح است يا نه ؟ - بحث دامنه دارى است و مىتوان عنوان اين بحث را چنين مقرر كرد كه آيا لازم است يا شايسته است كه افراد انسانى در مقابل عوامل دگرگون كنندهء درون مقاومت ورزيده و از بروز آنها جلوگيرى كنند يا نه ؟\r\nآيا در برابر عوامل دگرگون كنندهء درون بايستى مقاومت كرده از بروز آثار آنها در اعضاى ظاهرى جلوگيرى كنيم ؟\r\nآن چه كه طبيعى به نظر مىرسد اين است كه بايستى هر عاملى معمول خود را ايجاب كند . در آن هنگام كه ما مىخواهيم مطابق قانون طبيعى مزبور با رويدادها روبه رو شويم بدون ترديد بايستى از انعكاس جريانات درونى دو چهره و ساير اعضاى مربوطه خوددارى نكنيم . مخصوصاً در مواردى كه خود روان انسانى ذاتاً اقتضاى اثرى را داشته باشد ، مانند انعكاس پديدهء لذت كه از مقتضيات روانى ما است . عامل ترديد در ما اثر طبيعى ايجاد مىكند كه با هيچ نيرويى از بروز آن نمىتوان جلوگيرى كرد . همچنين نيز هنگامى كه بخواهيم عوامل مؤثر در روان انسانى را كه موجب بروز انعكاساتى در صورت انسانى مىگردد محاسبه كنيم ، بايستى آن چه را كه به عنوان جريان ثابت در اين مسئله مشاهده مىكنيم منظور نماييم . به عبارت روشنتر هنگامى كه مىبينيم افراد انسانى در فلان حالت معين\r\n","description":"","footnote":"","page_name":" 550 ","page_number":554},
  {"content":"\r\nانعكاس مخصوص از خود نشان مىدهند و اين انعكاس كاملًا طبيعى است ، مانند جولان مخصوص چشم در هنگام ترديد ، در اين موارد بايستى طبيعت انسانى را آزاد گذاشته و واقعيات آن را بپذيريم ، زيرا - قوانين و رسوم از هر قبيل كه بوده باشد روى آن انسان محاسبه شده است كه طبيعت روانى او در مقابل عوامل معينى انعكاسات مشخصى را در صورت نشان مىدهد .\r\nصدمهء بسيار مهمى كه در خوددارى از انعكاسات عوامل وجود دارد مسئلهء وازدگى روانى است كه مىتواند منشا بيمارىهاى روانى بوده باشد و اين همان است كه در اصطلاح روان كاوى عقده هاى روانى گفته مىشود .\r\nممكن است كسى بگويد : كه به جهت اصول تحول در طبيعت انسانها و در اصول و قوانينى كه موجب بروز انعكاسات مىگردد ، تدريجاً روان انسانى انعطاف پيدا كرده و مسئله انعكاسات تدريجاً از بين برود ، مثلًا راجع به قضيهء زن و مرد ، در دورانهاى گذشته اصول و قوانينى وجود داشت كه ميان اين دو صنف ممنوعيتهايى ايجاد كرده بود ، ولى تدريجاً با از بين رفتن اين اصول و قوانين آن ممنوعيتها نيز نابود شده است ، در نتيجه آن انعكاسات روانى كه در صورت دو صنف مرد و زن به جهت ممنوعيتهاى مزبور بروز مىكرد از بين رفته است . پس بهتر اين است كه ما هيچ قانونى در اين باره براى بشر وضع نكنيم كه در وضع معينى قرار بگيرد و روان او با نظر به آن وضع معين انعكاساتى در قيافهء او پديد بياورد .\r\nمىگوييم : اين مسئله آن اندازه كه خوشايند و از تازه بودن برخوردار است ، عميق و ريشه دار نيست ، زيرا - مىدانيم كه با عروض صدها تحولات در عادات و رسوم بشرى در جوامع گوناگون هم از نظر روانى اشخاص و هم از نظر روبه رو شدن آنان با قوانين اجتماعى و دينى و سياسى گروهى از اصول ثابت را در امتداد قرون طولانى با خود آورده است از قبيل : علاقه به حيات ، جستجوى لذت بيشتر ، تقليل آلام ، دانستن ، پيروزى در زندگانى ، مبارزه با ترديد و اضطراب . كوشش براى پيدا كردن پاسخ به اين\r\n","description":"","footnote":"","page_name":" 551 ","page_number":555},
  {"content":"\r\nسؤال كه آيا در ما وراى خوردن و خوابيدن و توليد نسل براى زندگى هدف ديگرى وجود دارد يا نه ؟ . . . همين مثال مرد و زن را كه متذكر شديم ، با اين كه شايد يك قرن است كه هر گونه ممنوعيتهايى را كه عادات و قوانين ميان زن و مرد تثبيت كرده بود در بعضى از كشورهاى مغرب زمين و كشورهاى اسكانديناوى برداشته‌اند ، با اين حال تا آن جا كه ما سراغ گرفته‌ايم انعطاف اساسى در طبيعت مرد و زن ايجاد نكرده است و اغلب افراد آگاه با نگرانى عميقى در آن لجن زارها مست شده و دست و پا مىزنند ، به اين معنى كه اوضاع اجتماعى به قرارى است كه اول افراد مست مىشوند ، سپس هر گونه قانون و اصل در مقابل آنان مانند يخ در مقابل آفتاب سوزان مرداد آب مىشود . ( ولى از بين نمىرود ) .\r\nبراى توضيح بيشتر در اين مسئلهء حساس به سؤال و جواب ذيل دقت فرماييد :\r\nسؤال كننده : آقاى وايت .\r\nپاسخ گوينده : برتراند راسل متفكر تازه در گذشته .\r\nس - « قسمت بزرگى از اخلاق تابو شامل روابط جنسى مىشود ، بخش بزرگى از آثار شما در بارهء روابط جنسى نوشته شده است ، اكنون شما به مردمى كه مىخواهند در روابط جنسى روش عاقلانه‌اى داشته باشند چه اندرزى مىدهيد ؟ »\r\nج - « مقدمةً بايد بگويم : تقريباً يك صدم نوشته هاى من به روابط جنسى اختصاص دارد ، اما ذهن اكثريت مردم چنان تحت تأثير مسائل جنسى است كه آنان به نود و نه درصد نوشته هاى ديگر من توجهى ندارند ، من بايد اولًا در بارهء آن صحبت كنم . من فكر مىكنم كه يك درصد نسبت معقولى است از تمايل بشر كه اختصاص به آن موضوع داده شود . ما بايستى اخلاق جنسى را مانند ساير مسائل به دقت رسيدگى كنيم . بايد بگويم كه وقتى اعمال شما به هيچ كس آسيبى نمىرساند دليلى وجود ندارد كه آن را\r\n","description":"","footnote":"","page_name":" 552 ","page_number":556},
  {"content":"\r\nمحكوم نماييم و شما نبايد آن را صرفاً براى اين كه بعضى از تابوهاى قديم آن را غلط مىداند محكوم بسازيد . شما بايد توجه كنيد كه آيا آن عمل ضرر دارد يا نه ؟ و اين مطلب اساس اخلاق جنسى و اخلاقهاى ديگر را تشكيل مىدهد . » ( 1 )  در پاسخ اين مرد دقت فرماييد :\r\nاولًا - قبول مىكند كه ذهن اكثريت مردم چنان تحت تأثير مسائل جنسى است كه آنان به نود و نه درصد نوشته هاى ديگر او توجهى ندارند و همان يك درصد نوشته هايش كه مربوط به مسائل جنسى است آنها را جلب مىكند .\r\nچرا اين يك درصد آنها را جلب مىكند ؟ مگر دليلى جز اين دارد كه نوشته هاى آقاى برتراند راسل و ساير هوا خواهان آزادى محاسبه نشده حتى مقتضاى صدها مسائل اقتصادى و سياسى و تحولات اجتماعى نتوانسته است انعطافى در طبيعت آنان ايجاد كند ؟ اگر مسئله در اين جا ختم مىشود كه عضوى با عضو ديگر تماس پيدا مىكند و موجب لذت مىگردد ، اين اندازه وسوسهء روحى را ايجاب نمىكرد كه مردم را از توجه به نود و نه قسمت نوشته هاى آقاى راسل بىاعتنا نموده ، فقط اين مسئله يك صدم آنها را به خود جلب كند .\r\nثانياً - اين كه گفته است : يك درصد نوشته هاى من مخصوص به مسائل جنسى است ، بايد در جواب گفت كه : مطابق روشى كه ايشان در بارهء اين گونه مسائل حساس انسانى انتخاب كرده‌اند آن يك درصد هم بىدليل است ، زيرا - ايشان نبايستى كاغذهاى زيادى را باطل كرده و مغز انديشمند خود را با اين مسئله صرف مىكردند كافى بود كه مىگفتند : ( هيچ مانعى وجود ندارد ) و اين جمله شايد يكى از ده ها هزار نوشته هاى ايشان را تشكيل نمىداد .\r\nثالثاً - جالب آن چاره جويى است كه اين مرد در بارهء مسئلهء روابط جنسى ابراز مىدارد و مىگويد : اگر آسيبى نرساند ممنوعيتى وجود ندارد\r\n","description":"","footnote":" ( 1 ) توضيح و بررسى مصاحبهء برتراند راسل - وايت ، چاپ سوم ، ص 239 و 240 . . ","page_name":" 553 ","page_number":557},
  {"content":"\r\n\r\n\r\nاين مطلب جواب نيست ، بلكه موضوع را ناديده گرفتن و به اصطلاح خود ايشان اول مدعا را ثابت فرض كردن و سپس در بارهء آن منطق آوردن است خلاصه با همهء اين تحريكات و نوشته ها و عوامل ديگر آن انعطاف در طبيعت انسانى كه بعضىها در عالم رويا مىبينند عملى نشده است .\r\n2 - نوع ثابت - گروهى از پديده هاى عضوى انسانى را به عنوان كاشف از وضع درونى و موجوديت انسان معرفى مىكنند ، اين شناسايى را قيافه شناسى مىنامند .\r\nآيا پديده هاى ثابت قيافه مىتواند از چگونگى روان و موجوديت انسانى كشف كند ؟\r\nبراى اين كه اين مسئله تا حدودى روشن شود مجبوريم توضيح مختصرى در اين باره بدهيم :\r\nاز دورانهاى گذشته كه حتى در جوامع مسلمين نيز به فراوانى ديده شده است ، سه نوع كشف از مجهولات وجود داشته است كه به نامهاى ذيل ناميده مىشدند :\r\n1 - علم القيافه .\r\n2 - علم الريافه .\r\n3 - علم العيافه .\r\nعلم قيافه\r\n- همان قيافه شناسى است كه از پديده هاى ثابت صورت ( ثابت نسبى ) وضع درونى انسانى ، بلكه نسب و نژاد او تعيين مىشود . از قرنها پيش اين گونه شناسايى رواج داشته و كتابهايى چه در شرق و چه در غرب با سبقت شرقىها به غربىها نوشته شده است . به اضافه داستانهاى محلى و منظور نمودن اين علم از نظر فقه اسلامى كتابهاى مستقل نيز ديده مىشود از قبيل .\r\nالسياسة فى علم الفراسه - عبد الله شمس الدين محمد بن ابى طالب انصارى متوفاى سال 737 هجرى .\r\n","description":"","footnote":"","page_name":" 554 ","page_number":558},
  {"content":"\r\n\r\nالبهجة الانسية فى الفراسة الانسانية علم الفراسة لاجل السياسة از غربىها نيز كتابهايى به عنوان : ( فيزيونومى انسانى ) نوشته شده است از جملهء مؤلفين در اين موضوع مىتوان لافاتر آلمانى و بيتستابورتا ايتاليايى را متذكر شد .\r\nمسلم است كه شناسايى قيافه و كشف روابط پديده هاى عضوى انسانى با نسب و روحيات يك فرد عمده از نظر تشابه مىباشد و نيز دقت در تفاعل عوامل گوناگون كه به بروز كيفيت جديدى در نسل مىشود يك امر مهمى در اين شناسايى مىباشد و بايستى در اين شناسايى تفاوت اساسى ميان عوامل اولى اساسى و عوامل عارضى ثانوى را نيز منظور نمود .\r\nمطلبى كه اهميت دارد اين است كه آيا فيزيونومى ( قيافه شناسى ) آن اندازه داراى اصول و قوانين تثبيت شده است كه موجب قطع بر نتايج بوده باشد ؟ پاسخ اين سؤال منفى است ، زيرا ، مشاهدات روزمرهء ما و آثار گذشتگان نيز نشان مىدهد كه در هر قيافه‌اى هر گونه اشخاص ديده شده است ، مثلًا اگر بزرگى جمجمه را دليل عظمت مغز و انديشه بدانيم با جمجمهء دكارت نقص خواهد گشت ، زيرا جمجمهء دكارت كاملًا معمولى است ، در صورتى كه داراى مغز و انديشه هاى انگشت شمار تاريخ است . خلاصه آن چه كه از مجموع مطالعات در اين موضوع نتيجه مىشود : از حدود تخمين و گمان تجاوز نمىكند و به همين جهت است كه در دين اسلام كاشف بودن قيافه براى به دست آوردن نسب و غير ذلك دليل رسمى معرفى نشده است .\r\nبلى اگر براى كسى يقين حاصل شود و بتواند از قيافهء مخصوص وضع روانى و نسب معينى را اثبات كند ، اين يقين شخصى مىتواند براى او يك دليل شخصى باشد و اگر براى حاكم و قاضى اين مسئله مطرح شود بايستى به عنوان يقين شخصى با آن معامله كند .\r\nريافه\r\n- عبارت است از شناسايى خصوصيات محلى از كيفيت حيوانات و درختان\r\n","description":"","footnote":"","page_name":" 555 ","page_number":559},
  {"content":"\r\n\r\n\r\nو ساير وضع جغرافيايى محلى . البته اين شناسايى هم تابع يك عده اصول و قوانين تخمينى است كه مىتواند تا حدودى واقعيت را آشكار بسازد ، ولى اگر مقصود به دست آوردن دليل رسمى براى ادعاهاى مربوطه بوده باشد بايستى جنبهء نوعيت به خود بگيرد ، مثلًا اگر از فربهى گوسفندان يك محل بخواهيم خوبى آب و هوا و علف آن محل را اثبات كنيم ، بايستى رابطهء ميان فربهى گوسفندان و امور مزبوره يك رابطهء نوعى و عمومى بوده باشد نه به عنوان ( گاهگاهى ) و براى اثبات حقوقى يك مدعا بايستى روابط به طور يقين كشف شود و تنها حدس و تخمين كفايت نخواهد كرد .\r\nعيافه\r\n- بنا به گفتهء ابن منظور : « عيافه كار شناسىهاى مختلفى است كه حتى به كهانت و فراست هم صدق مىكند . » ( 1 )  به اصطلاح امروزى ، به دست آوردن واقعيات با علامات گوناگون كه مىتواند رويدادهايى را نشان بدهد مانند رد پا شناسى و كف شناسى و غيره . البته اين موضوع سوم هم مانند دو موضوع فوق است كه اگر فقط موجب حدس و تخمين بوده و از ذوق پردازى ناشى شود ، نمىتوان از جنبهء حقوقى مورد اعتنا قرار داد . مگر اين كه به مرحلهء يقين برسد .\r\n\r\n( ( 1092 ) ) چون ستاره با ستاره شد قرين\r\nلايق هر دو اثر زايد يقين\r\n( ( 1093 ) ) از قران مرد و زن زايد بشر\r\nوز قران سنگ و آهن هم شرر\r\n\r\nموجودات در ارتباط با يكديگر توليد اثر مىكنند\r\nجلال الدين در چند بيت فوق مىخواهد ارتباطات موجودات را كه زاينده آثار\r\n","description":"","footnote":" ( 1 ) لسان العرب ، ج 9 ، مادهء ف . . ","page_name":" 556 ","page_number":560},
  {"content":"\r\n\r\nهستند بيان نمايد . در بارهء ارتباط ستارگان با يكديگر اصطلاح مخصوصى در فرهنگ گذشتگان بوده است كه مىگفتند : قران سعدين ( ارتباط دو ستارهء سعد با يكديگر كه موجب اثر نيكو مىباشد ) ، قران نحسين ( ارتباط دو ستارهء نحس با يكديگر كه سبب به وجود آمدن اثر بد مىباشد ) اصطلاحات و تخيلات زيادى در اين باره وجود داشته است .\r\nاما در ابيات فوق جلال الدين با نظر به مثالهايى كه مىآورد همان قانون ارتباط موجودات با يكديگر و آثار متولد از آن را باز گو مىكند و با نظر به بعضى از مطالب ديگر كه جلال الدين در مثنوى مطرح كرده است احتمال قوى مىرود كه مقصودش بيان يك مسئلهء معمولى بوده است نه اين كه واقعاً خود معتقد بوده است .\r\n\r\n( ( 1101 ) ) قوت اندر فعل آيد ز اتفاق\r\nچون قران ديو با اهل نفاق\r\n\r\nاتفاق و اتحاد بالقوه ها را به فعليت مىرساند\r\nاين هم يك اصل بسيار صحيح است كه جلال الدين متذكر مىشود و آن اين است كه اتفاق و اتحاد مىتواند رويدادهايى را كه هنوز در حالت هسته و ريشه هستند به فعليت برساند و بارور كند . در باره اتحاد و اتفاق مطالب فراوانى از نظر طبيعى و روانى و اجتماعى و سياسى و دينى وجود دارد كه تفصيل مشروح آنها احتياج به بررسىهاى فراوانى دارد ، ما در اين مورد به طور اختصار مسائلى را مطرح مىكنيم :\r\n1 - اتفاق افراد انسانى در بارهء انجام كارى يا به دست آوردن هدفى موجب تصاعد شگفت انگيز نيرو مىباشد كه مىتوان گفت : اين تصاعدى است كه قانون و انضباط ندارد ، زيرا - فرض كنيم : نيروى يك فرد در حال انفراد به اين اندازه است كه مىتواند سنگى به وزن شصت كيلو گرم را بر دارد ، هنگامى كه اين فرد در ضمن جمعيتى تحريك شده كه به طور اتفاق كار مىكنند بخواهد سنگى بر دارد ، ممكن است هفتاد يا هشتاد ، بلكه صد كيلو\r\n","description":"","footnote":"","page_name":" 557 ","page_number":561},
  {"content":"\r\nگرم سنگ را بر دارد . مقصود از اتفاق كار دسته جمعى عادى نيست ، بلكه كار در ضمن جمعيتى است كه به هيجان آمده در حال جنب و جوش مىخواهند كارى را انجام بدهند . توضيح اين مسئله را در شمارهء ذيل دقت فرماييد :\r\n2 - خاصيت هيجان روانى در حركتهاى دسته جمعى چنين است كه قدرت انديشه پايين آمده و نيروى عضلانى تصاعد پيدا مىكند . گويى هر يك از افراد كه در آن جمعيت متحرك شركت كرده است به تنهايى همهء آن جمعيت است ، لذا نيروى آن جمعيت را در خود احساس مىكند ، ولى انديشه و تفكر كاملًا خاموش شده و پيرو حركت همان جمعيت است كه رهبر يا رهبرانى آن را به هيجان و حركت در آورده‌اند . بنا بر اين هر اتفاق و اتحادى هر اثرى را ايجاد نمىكند ، بلكه بايستى اتفاق كنندگان و هدف و شخصيت رهبر و مساعدت عوامل را هم به حساب آورد .\r\n3 - با ملاحظهء واحدهاى فوق ( افراد اتفاق كننده ، شخصيت رهبر ، مساعدت عوامل ) مطلب روشن مىشود كه نمىتوان دو اتفاق نظر و حركت پيدا كرد كه نتيجهء كاملًا مشابهى را نمودار بسازند ، زيرا - تمام واحدهاى مزبور به حسب زمان و مكان مختلف و تأثيرات آنها نيز گوناگون مىباشد .\r\n4 - آن چه كه تا كنون از تاريخ بشرى سراغ داريم اتفاقها و حركتهاى دسته جمعى از آن جهت كه از افراد معمولى صورت مىگرفته است غالباً جنبهء تخريبى داشته است نه جنبهء سازندگى ، اين مطلب دليل روشنى دارد و آن اين است كه اتفاق در حركت به دو نوع صورت مىگيرد :\r\n1 - نوع ميكانيسمى .\r\n2 - نوع هدف دار .\r\nاتفاق در حركت كه از نوع ميكانيسمى باشد در حقيقت بروز دادن عكس العمل در مقابل يك عمل جبرى است ، مانند اين كه نيرويى به چند عدد سنگ گرد وارد شود و آنها را در يك سمت به حركت در آورد . در جانداران مانند اين كه دسته‌اى از\r\n","description":"","footnote":"","page_name":" 558 ","page_number":562},
  {"content":"\r\nگوسفندان را با نشان دادن علف يا به ضرب چوب به يك سمت به حركت در آورند . اگر اتفاق به اين شكل صورت بگيرد بدون ترديد تنها اين نتيجه استفاده خواهد شد كه جمعى از انسانها بسوى فلان هدف حركت مىكنند . مانند اين كه جمعى از گوسفندان به آن گوشه از علفزار در حركتند ، در اين فرض به اين انسانهاى متحرك نه مىتوان تخريب كننده اسم گذاشت و نه مىتوان آنها را شايستهء منصب سازندگى معرفى كرد .\r\nدر نوع دوم كه حركت هدف دار است ، از آن جهت كه بايستى هدف تا حدودى براى افراد متفق روشن شود مىتوان گفت : از پديدهء آگاهى برخوردارند ، اما با نظر به اين كه افراد شركت كننده مردم معمولى هستند به هيچ وجه نمىتوان تمام مزاياى هدف و انتخاب وسيلهء رسيدن به آن هدف را روشن ساخته و به آن اندازه كه حد اقل رهبران حركت درك مىكنند قابل فهم ساخت . در نتيجه بايستى مطالبى براى اشباع نيروى حركت در آنها به ميان آورده و به آنها تفهيم شود كه شايسته انديشهء آنان مىباشد .\r\nآن چه كه شايسته انديشهء مردم معمولى است اغلب منفى ساختن مقررات و روشهاى معمولى اجتماع است كه كاملًا مىتوانند هضم كنند و اما وضع جديدى را كه بايستى پس از آن تخريب ايجاد شود ، بدان سبب كه احتياج بدرك عالىتر و حذف مفاهيم مأنوس آنها دارد ، لذا تنها به طور اجمال مىپذيرند كه به وضع بهتر خواهيم رسيد . پس سازندگان واقعى همان رهبران فكرى هستند كه همواره يكه تاز تاريخ بوده‌اند ، بلكه مىتوان گفت : تخريب مردم معمولى باز يك تخريب بىاساس مىباشد ، زيرا - آنها از ريشه هاى وضعى كه حكمفرما است نمىتوانند اطلاع دقيق و همه جانبه به دست بياورند .\r\nبا توضيح اين مسئله انسانى بار ديگر به اين حقيقت مىرسيم كه نقش رهبران بشريت اساسىتر از هر گونه عامل و انگيزهء انسانى مىباشد . به همين دليل بود كه ارسطو در كتاب ( سياست ) اين علم را عالىترين علم معرفى كرده است .\r\n","description":"","footnote":"","page_name":" 559 ","page_number":563},
  {"content":"\r\n\r\n\r\n( ( 1108 ) ) مشرق او نسبت ذرات او\r\nنى بر آمد نى فرو شد ذات او\r\n\r\nمشرق خورشيد الهى سمتى ندارد اين مشرق را از افق ذرات او دريابيد\r\nجلال الدين در بيت گذشته چنين گفته است : كه مشرق خورشيد طبيعى برج قيرگون است ( البته اين تصور در بارهء آفتاب مبنى بر معلومات قدما است . ) سپس در بيت فوق مىگويد : « آفتاب ما ز مشرقها برون » .\r\nدر اين مصرع دو احتمال مىرود :\r\nاول - اين كه جلال الدين از طرف خدا اين مطلب را مىگويد : در حقيقت مانند اين است كه خدا مىفرمايد : مشرق خورشيد ما مانند آفتاب طبيعى از برجهاى معمولى طلوع نمىكند ، بلكه مطلع خورشيد ما آن نسبت و رابطه‌اى است كه پيامبران و اولياء عظام با من دارند و اين يك مطلب بسيار لطيفى است كه مىگويد : دورى و نزديكى و ساير كيفيتها مربوط به مشرق خورشيد الهى به پيامبر عظيم الشأن ما بسيار نزديك و با عظمت و روشن و پايدارتر است تا ساير پيامبران و اولياء الله و به طور مختصر هر چه كه ذرات هستى به او نزديكتر ، به مشرق خورشيد الهى نزديكتر است .\r\nدوم - مقصود از ( مشرق او ) خود خداوند نيست ، بلكه آن روح كلى است كه متعلق فياضت مستقيم خداوندى است . به هر حال ذات اين آفتاب حركتى به بالا و پايين ندارد ، زيرا - محكوم به قوانين طبيعت نيست .\r\n","description":"","footnote":"","page_name":" 560 ","page_number":564},
  {"content":"\r\n\r\n\r\n( ( 1115 ) ) عين صنع از نفس صانع چون برد\r\nعين هست از غير هستى چون چرد ؟\r\n\r\nارتباط صانع و صنع و مصنوع\r\nبا نظر به ترتيب و نظم هستى وجود صانع مقدم بوده است و مقصود از تقديم آن مفهوم زمانى نيست كه نقاطى جلوتر از نقاط ديگر بوده باشد ، بلكه مقصود ما فوق بودن است . صنع و مصنوع مانند اخبار ( خبر دادن ) و خبر و ايجاد ( به وجود آوردن ) و وجود است كه از حيث تحقق خارجى قابل تفكيك از يكديگر نيستند ، پس رابطهء صنع و مصنوع مانند اقدام و عمل است كه شبيه برابطهء عليت مىباشد .\r\nاما رابطهء خود صانع با ( صنع و مصنوع ) همان رابطه حادث با قديم است كه در بارهء آن بحث مشروحى در دفتر اول نموده‌ايم و به طور اجمال گفتيم كه اين رابطه مانند من و فعاليتهاى آنست كه نه مسئلهء تقدم زمانى براى آن مطرح است و نه تأخر آن ، زيرا - خود من سازندهء زمان است ، نه اتحادى ميان من و فعاليتهاى او وجود دارد و نه آن تباين و جدايى تفكيكى . پس چنان نيست كه صانع و صنع و مصنوع در يك امتداد طولانى زمان قرار گرفته ، به طور تعاقب تحقق داشته باشند .\r\nزمان مانند آن نخ سبحه نيست كه صانع و مصنوع مانند دو دانه در روى آن بخزند ، زيرا - صانع ما فوق زمان و صنع و مصنوع در كشش زمان بوجود مىآيند . بعضى از متفكرين كه متوجه اين نكته نشده‌اند يا صانع ( خدا ) را از ما فوق زمان پايين آورده در زمان قرار مىدهند ( البته نمىگوييم كه واقعاً بر اين جمله تصريح مىكنند كه خدا در كشش زمان قرار گرفته است ، بلكه مقصود اين است كه تقدم و تأخر را آن چنان تفسير مىكند كه امتداد موهوم زمان خدا را هم در بر مىگيرد ) و يا صنع و مصنوع را از جويبار زمان بيرون كشيده و براى تحقق بخشيدن به ارتباط خيالى ميان صانع و صنع و مصنوع اين دو را در ما فوق زمان متصل به آن موجود برتر دانسته‌اند .\r\n","description":"","footnote":"","page_name":" 561 ","page_number":565},
  {"content":"\r\nما مىگوييم : واقعيت را هيچ يك از اين دو نظريه توضيح نمىدهد ، زيرا - هر دو نظريه با اشكالاتى روبه رو مىشوند كه هيچ كس توانايى جواب گويى آنها را ندارد .\r\nآن چه كه به نظر مىرسد اين است كه صانع مطلق با اصالت و تحققى كه در هستى دارد ، چنان كه ارتباط مادى و صورى با صنع و مصنوع ندارد ، همچنان ارتباط زمانى هم ندارد . استقلال او در مقابل صنع ( كار خويش ) و مصنوع ( اثر كار خويش ) بىشباهت به استقلال من انسانى در مقابل فعاليتهاى روانى و تصميم روان به انجام آن فعاليتها است كه از واحدهاى زمان و قوانين مخصوص به خود تبعيت مىكنند ، در صورتى كه من انسانى از آن واحدها و قوانين مخصوص بر كنار بوده ، در ما فوق آنها قرار گرفته است . به همين جهت است كه نظريهء جلال الدين در ابيات فوق كه مىگويد :\r\nعين صنع از نفس صانع چون برد ؟ عين هست از غير هستى چون چرد ؟ مورد تأمل جدى است .\r\nاما در مصرع دوم كه مىگويد : ( عين هست از غير هستى چون چرد ؟ ) بايستى توضيح بيشترى داده شود . آيا مقصود اين است كه هستى نمىتواند از غير هستى به وجود بيايد ؟ اين مطلب ضرورىترين قانونى است كه سراغ داريم و اگر مقصود اين است كه هر هستى كه از يك هستى صادر شود بايستى با آن هستى اصل و صادر كننده اتحاد داشته باشد ، اين مسئله با در نظر گرفتن معلومات يقينى و دريافتهاى درونى قابل پذيرش نيست ، زيرا ، چنان كه گفتيم : اگر چه اين نظريه مىتواند سؤالاتى را از بين ببرد ، ولى سؤالات و اشكالات پيچيده ترى را نتيجه مىدهد كه به هيچ وجه قابل حل و فصل نخواهند بود .\r\nباز در بارهء استناد هستى مىتوانيم به من انسانى و فعاليتهاى آن توجه كنيم در اين توجه اين حقيقت به دست مىآيد كه فعاليتهاى من انسانى امور وجودى هستند و بايستى از موجود صادر شوند ، من انسانى موجود است ، ولى رابطهء ميان آنها اتحاد وجود نمىباشد .\r\n","description":"","footnote":"","page_name":" 562 ","page_number":566},
  {"content":"\r\n\r\nتفسير ابيات\r\nپادشاهى از روى كرامت يكى از بندگانش را به ساير بندگان و خدمتكارانش ترجيح داده و بر گزيده بود . تنها پوشاك او به ارزش مقررى چهل امير بود ، صد وزير يك دهم قدر و قيمت او را نداشتند . كمال خوشبختى اين بندهء بر گزيده را مانند اياز در مقابل سلطان محمود جلوه گر ساخته بود .\r\nهماهنگى روح پادشاه و آن بنده از اتحاد و يگانگى پيش از ورود به ابدان را نشان مىداد . كار حقيقى همان است كه پيش از به وجود آمدن اين بدنها صورت گرفته است .\r\nاين پديده هاى حادث كه مسبوق به نيستى مىباشند قابل اعتنا هستند . ديده گان عارف كه راست بين و راست گو است احول نيست كه يكى را دو ببيند ، ديده گان او نگران همان كاشته شده هاى پشت پردهء طبيعت است كه پيش از ورود به اين جهان ديده است .\r\nهر چه كه از گندم و جو در قلمرو ازليت كاشته‌اند عارف همان را مىبيند .\r\nپهنهء هستى از آن دانه هاى كاشته شدهء ازلى آبستن است و همان را خواهد زاييد كه در آن قلمرو در درون خود جاى داده است ، بقيهء چاره جويىها و مكر بازىها پا در هوا و مانند باد اصالتى ندارند .\r\nكسى كه چاره پردازىهاى خداوند را بداند و سلطهء آنها را براى خود احراز كند ، چگونه مىتواند به مكر پردازىهاى خود خوش باشد ؟ حق جل و علا دامهاى تو در تويى نصب مىكند كه از هيچ يك نمىتوانى نجات پيدا كنى .\r\nاگر صدها روييدنىها برويد و افسرده شود و بريزد ، بالاخره آن چه كه خدا كاشته است خواهد روييد .\r\nهر گاه كشت جديدى روى كشت كهنه‌اى انجام دهند . همان كشت نخستين كار خود را انجام داده و خواهد روييد ، زيرا ، تخم نخستين كامل و بر گزيده و تخم دوم فاسد\r\n","description":"","footnote":"","page_name":" 563 ","page_number":567},
  {"content":"\r\nو پوسيده است .\r\nبرو هر چه انديشه و تدبير دارى به عنايت دوست واگذار كن ، زيرا ، اگر درست دقت كنى خواهى ديد : همهء تدبيرها يا به ثمر رسيدن آنها همه و همه به او مستند است .\r\nدر پايان كارها ، كار واقعى همان است كه خداوند آن را بر افراشته است و در پايان همه حركات و تحولات آن چه را كه او كاشته است خواهد روييد . از آن جهت كه به هيچ وجه از قلمرو سيطرهء محبوب نمىتوانى بگريزى . هر چه به كارى براى او و در راه او به كار كه نتيجه واقعى داشته باشد . بپرهيز از آن كه پيرامون نفس خائن و دزد بگردى زيرا ، هر چيزى كه وابسته به حق نيست هيچ است و هيچ . پيش از فرا رسيدن آن روز كه رستاخيز آشكار شود و در نزد مالك الملك مطلق دزدى تو در دوران زندگانى [ كه مانند شب تاريك بوده است 
  ] فاش گردد - [ آگاه باش و بار سنگين انحراف از جادهء حق را بر گردن خود تحميل مكن 
  ] هر رخت و كالايى كه با تدبير و فن و حيله گرى به دزدى در روز داورى به گردن تو است [ و بايستى از عهدهء آن بر آيى 
  ] .\r\nبايد بدانى كه صد هزار عقل اگر با يكديگر اجتماع كنند و خود را از سيطرهء دام ( مقررات ) او خود را بيرون سازند ، بدام سختتر و پيچيده ترى خواهند افتاد . نيروى بازىهاى اين عقول خام در مقابل قدرت مطلقهء خداوندى مانند نيروى بازى خس ناچيزى در مقابل باد طوفانى است . اگر اين حقيقت را باور نمىكنى ، برو آيهء قرآنى را ببين كه مىگويد :\r\n« وَمَكَرُوا وَمَكَرَ الله وَالله خَيْرُ اَلْماكِرِينَ . » 3 : 54 ( 1 )  خواهى گفت : اكنون كه همهء رويدادها و دانه هاى اصلى آنها همه مربوط به مشيت خداوندى است و همه و همه به او مستند است ، پس حكمت آفرينش هستى چه بوده است ؟ [ در پاسخ تو مىگويم 
  ] اين سؤال را كه تو مىكنى آيا مىتواند بىهوده و بىفايده باشد ؟ اگر بىفايده است به كدامين علت به سؤال تو گوش فرا بدهم ؟ اكنون كه سؤال تو به اين ناچيزى فايده‌اى دارد ، آيا جهان هستى به اين عظمت فايده‌اى ندارد ؟\r\n","description":"","footnote":" ( 1 ) سوره آل عمران ، آيهء 54 . . ","page_name":" 564 ","page_number":568},
  {"content":"\r\nممكن است يك حقيقت و يا يك حادثه براى تو مفيد و براى من بىفايده باشد ، تو نبايستى به بهانهء اين كه آن حقيقت و حادثه براى من مفيد نيست خود را از آن فايدهء مخصوص به تو محروم بدارى .\r\nاگر بخواهى مثالهايى هم براى تو مىآورم .\r\nآيا جمال زيباى يوسف عليه السلام عين فايده نبود ؟ آيا آن جمال زيبا مزيت عالى انسانى نبود ؟ پس چرا به برادرانش جلوهء ناروايى داشت ؟ آيا لحن زيباى داود عليه السلام محبوب نبود ؟ پس چرا براى كسى كه از نعمت شنيدن محروم بود ، يا زيبايى لحن او را تشخيص نمىداد مانند صداى چوب مزيتى نداشت ؟ همان رودخانه نيل ، آبى مانند آب حيوان بلكه بهتر از آن داشت ، ولى بر قبطيان مبدل به خون شده بود . مؤمنى كه در راه خدا شهيد مىشود براى او آغاز زندگانى ابدى است ، در صورتى كه در نظر منافق همان مردن معمولى است .\r\nدر اين دنيا به من نعمتى نشان بده كه گروهى از آن محروم نباشند ، كجا است چنين نعمتى ؟ مگر شكر شيرين و خوش طعم نيست ، پس چرا گاو و خر آن را درك نمىكنند ؟ آرى براى هر جان قوت و توشهء مخصوصى وجود دارد اگر كسى قوت عاريتى براى خود انتخاب كند نصيحت كردن او جز مشقت و تحمل زحمت نتيجه‌اى نخواهد داشت - مانند كسى كه از روى بيمارى به خوردن گل عادت كرده است ، اين بيمار بىچاره قوت اصلى خويش را فراموش كرده از قوتى بهره بردارى مىكند كه مخصوص بيماران است . اين شخص بىنوا نوش را رها كرده سم مىخورد ، در نتيجه حيات واقعى را از دست داده مانند چوب خشك شده است .\r\nآيا مىخواهيد بدانيد كه قوت اصلى مردم چيست ؟ قوت اصلى مردم نور خداوندى است ، اين توشه ها و خوردنىهاى زندگانى طبيعى مخصوص موجوديت حيوانى شما است ، بياييد آنها را نپرستيد . اين تمتعهاى حيوانى رنگ روى شما را زرد ، پاى شما را سست ، دل شما را سبك خواهد كرد ، پس آن غذاى آسمانى شما كجا است ؟ آن غذاى آسمانى مخصوص راد مردان الهى است ،\r\n","description":"","footnote":"","page_name":" 565 ","page_number":569},
  {"content":"\r\nبهره بردارى از آن غذا احتياجى به گلو و ساير وسايل ندارد . چنان كه آفتاب فروزان از نور عرش بهرور مىگردد ، حسودان و تبه كاران ديو منش از دود و گرد و غبار عالم خاكى .\r\nآن شهيدان راه حق و حقيقت كه روزى مىخورند ، مانند ساير جانداران از راه دهان و طبقى نيست كه غذا روى آن نهاده مىشود . براى اين حقيقت هم مثالهايى مىزنم كه به بينيد همهء خوردنها و بهره بردارىها از راه دهان و گلو نيست . دل شما از هر محبوب غذاى مخصوصى مىگيرد و از هر علمى صفايى مىبرد . مگر صورت آدمى مانند كاسه‌اى نيست كه داراى محتويات گوناگونى است ؟ هر چشم و دلى از اين محتويات بهره‌اى مىگيرد . از ملاقات هر كس استفادهء مخصوصى خواهيد برد و از مقارنت و ارتباط با هر چيزى مزيت مخصوص به آن چيز را به دست خواهيد آورد ، چنان كه تقارن ستاره ها هر يك اثرى مخصوص دارد و از تقارن مرد و زن بشر توليد مىگردد ، از به هم خوردن سنگ و آهن شررى زاييده مىشود ، از ارتباط خاك با باران ميوه هاى گوناگون حاصل شده و رياحين سر مىزند . از تماس آدمى با سبزه ها دل خوش و شادى و خرمى ايجاد مىشود ، هنگامى كه خرمى و خوش دلى در جان ما نفوذ مىكند در روان ما اثر نيكويى مىبخشد كه طبيعت ما را به خوبى و احسان وادار مىكند . در آن هنگام كه تفرج و گشايش روحى در روان ما اثر نيكو مىبخشد حتى اجسام تبرهء ما نيز لطافت و ظرافتى پيدا مىكند كه گويى قابل خوردن مىباشد . سرخ رويى و خوش رويى از حركات خون پديدار مىگردد - خونى كه در شريانهاى انسانى در جريان است رنگ زيباى خود را از آفتاب گلگون مىگيرد . آرى بهترين رنگها همان رنگ سرخ است ، زيرا ، از خورشيد جهان افروز سرچشمه مىگيرد . اما آن قطعه زمين كه با ستارهء زحل تماس دارد شوره زار بوده قابل كشت نخواهد گشت .\r\nمىبينيم كه اتفاق عوامل يا افراد انسانى هر بالقوه را به فعليت مىرساند ، چنان كه اتفاق شيطان با منافقين آثار زشتى را به فعليت مىرساند . اين معانى عاليه را كه بدون\r\n","description":"","footnote":"","page_name":" 566 ","page_number":570},
  {"content":"\r\nاظهار دبدبه و شوكت گفتگو مىكنيم از چرخ نهم سرازير مىگردد ، . اين همه دبدبه و كبكبه و طاق و طرم كه در مردم مىبينى همه عاريتى است ، اما براى امر ( نفس الامر ) اين دبدبه داراى ماهيت و اصالتى است . اين مردم ساده لوح براى دبدبه و اظهار عظمت خواريها و پستىها را متحمل مىشوند ، با خيال و اميد خوشى در لجنزارهاى خوارى و ناخوشى غوطه مىخورند ، با اميد ده روز عزت پريشان و ناقص ، گردنهاى خود را از اندوه مانند دوك كج مىكنند .\r\nدر همان موقعيت حيوانى ميخكوب شده به سوى من نمىآيند كه ببينند در شعاع عزت چگونه روشنايى يافته‌ام . اين آفتاب فضايى از برج قيرگون طلوع مىكند ، در صورتى كه خورشيد الهى كه ما را روشن ساخته است از ما فوق مشرقها است .\r\nمشرق آفتاب الهى سمتى ندارد ، بلكه آن مشرق از افق ذراتى كه براى انبياء و اولياء به وجود آمده است قابل دريافت است . براى آن خورشيد حركتى وجود ندارد كه در نتيجه بالا برود و پايين بيايد ، ما كه ذرات پايين رتبهء آن خورشيد الهى مىباشيم در هر دو جهان ( طبيعى و ما وراى طبيعى ) آفتاب بىسايه‌ايم .\r\nشگفتا كه باز به ياد شمس ( تبريزى ) افتاده پروانه وار گرد او مىگردم ، اين هيجان روحى خود از فر و شكوه شمس است ، زيرا ، شمس بر همهء علتها و اسباب آگاه است و او است كه توانايى از هم گسستن پيوند علتها و معلولها را دارا است . احتمال قوى مىرود كه مولانا در اينجا به طعنه مىگويد » اگر من بگويم كه صد هزاران بار از شمس تبريزى قطع اميد كرده‌ام ( كه اين محال است ) شما آن را باور مىكنيد ؟ هيچ گاه اين سخن را باور نداريد ، زيرا ، مگر ماهى از آب مىتواند ببرد و اين جدايى را متحمل شود ؟ صنع كه ارتباط وجودى با صانع دارد نمىتواند از صانع بريده شود ، چنان كه موجود چون موجود است از غير هستى نمىتواند بهره برگيرد ، همه هستىها از هر مقوله و نوع و صنف كه باشند از روضهء هستى اشباع مىشوند . اما هنگامى كه جاندارى كور\r\n","description":"","footnote":"","page_name":" 567 ","page_number":571},
  {"content":"\r\nو نابينا است آن جاندار كورانه در مزرعه هستى مىلولد و بدون آگاهى مىچرد و نمىداند كه از چه چيز تغذى مىكند . آن كسى كه در درياى با عظمت هستى شناور نشده است و به ايده آل اصلى خود نرسيده است ، هر ساعتى براى خود قبلهء جديدى مىسازد و به آن سجده مىكند چنين شخصى در همين درياى شيرين آب شور مىآشامد تا آن گاه كه اين آب شور او را نابينا مىسازد . دريا مىگويد : آبى را كه براى آشاميدن از من برمىدارى با دست راست بردار [ انديشه و زندگانى تو در اين جهان از روى بصيرت باشد 
  ] ، باشد كه بينايى واقعى خود را دريابى .\r\nمىدانيد مقصود از دست راست چيست ؟ مقصود گمان و انديشهء صحيح است ، زيرا ، گمان نيكو است كه ريشه هاى اصيل نيك و بد را در مىيابد و درك مىكند كه اصل اساسى همهء نيك و بدها مربوط به كس ديگرى است . اى نيزه ، ( انسان متحرك ) بدان كه نيزه گردانى وجود دارد كه تو را گاهى راست و گاهى كج مىكند .\r\nما از عشق شمس تبريزى يا ( خورشيد الهى ) ناخن از دست داده‌ايم و در عالم حيرت و فنا به سر مىبريم ، اگر از خود آگاهى سهمى داشتيم مىتوانستيم با ناخن انديشه و رهبرى شهودى آن كور را [ كه از درك اصل نيك و بد ناتوان است 
  ] بينا بسازيم . بيا اى حسام الدين به كورى چشم حسودان مداوا كن .\r\nمداواى تو با آن توتياى كبريايى باشد كه در ايجاد اثر بسيار سريع و نافذ است توتيايى است ضد ظلمت و در كارى كه صورت مىدهد بس نيرومند است .\r\nتوتيايى كه اگر بر چشم كوران بزنيد ظلمتهاى صد ساله را از او بر كنار مىكند ، اى ماه زيبا و روشن بيا ، به ديده گان انسانى داروى بينايى ببخش ، اى نهال پر ميوه به آدميان گرسنهء روحانيت ، ميوه ها بيفشان ، اين توتياى تو داروى ديدهء همهء كوران است جز حسود ، كه از حسادت او تو و توتياى تو را منكر است . به آن كه بر تو حسادت مىورزد ( حتى اگر خود من باشم ) جان تازه مبخش و بگذار همچنان به جان كندن مشغول باشد .\r\n","description":"","footnote":"","page_name":" 568 ","page_number":572},
  {"content":"\r\n\r\n[ بمير تا برهى اى حسود كاين رنجى است\r\nكه از مشقت آن جز به مرگ نتوان رست 
  ]\r\n\r\nآن احمقى كه به آفتاب حسادت مىورزد ، وجود آفتاب بينايى او را از دستش مىگيرد . اين است آن درد بىدرمان كه جز آه و نالهء ابدى چاره‌اى ندارد . اين است آن سر نگون شدن در قعر چاه كه نجاتى نخواهد داشت . پرندهء با عظمت باز آن كسى است كه به شاه پناهنده شود ، كسى كه كور است براى هميشه راه را گم خواهد كرد .\r\n","description":"","footnote":"","page_name":" 569 ","page_number":573},
  {"content":"\r\n\r\nگرفتار شدن باز ميان جغدان در ويرانه\r\n\r\n( ( 1132 ) ) باز در ويرانهء جغدان فتاد\r\nراه را گم كرد و در ويران فتاد\r\n( ( 1133 ) ) او همه نور است از نور رضا\r\nليك كورش كرد سرهنگ قضا\r\n( ( 1134 ) ) خاك در چشمش زد و از راه برد\r\nدر ميان جغد و ويرانش سپرد\r\n( ( 1135 ) ) بر سرى جغدانش بر سر مىزنند\r\nپرّ و بال نازنينش مىكنند\r\n( ( 1140 ) ) ولوله افتاد در جغدان كه من\r\nنى مقيمم مىروم سوى وطن\r\n( ( 1141 ) ) اين خراب آباد در چشم شماست\r\nور نه ما را ساعد شه باز جاست\r\n( ( 1142 ) ) جغد گفتا باز حيلت مىكند\r\nتا ز خان و مان شما را بر كند\r\n( ( 1143 ) ) خانه هاى ما بگيرد او ز مكر\r\nبر كند ما را به سالوسى ز وكر\r\n( ( 1144 ) ) مىنمايد سيرى اين حيلت پرست\r\nو الله از جمله حريصان برتر است\r\n( ( 1145 ) ) او خورد از حرص طين را همچو دِبس\r\nدنبه مسپاريد اى ياران به خرس\r\n( ( 1146 ) ) لاف از شه مىزند وز دست شاه\r\nتا برد او ما سليمان را ز راه\r\n( ( 1147 ) ) خود چه جنس شاه باشد مرغكى\r\nمشنوش گر عقل دارى اندكى\r\n( ( 1148 ) ) جنس شاه است او و يا جنس وزير\r\nهيچ باشد لايق لوزينه سير ؟\r\n( ( 1149 ) ) آن چه مىگويد ز مكر و فعل و فن\r\nهست سلطان با حشم جوياى من\r\n( ( 1150 ) ) اينت ماليخولياى ناپذير\r\nاينت لاف خام و دام گول گير\r\n( ( 1151 ) ) هر كه اين باور كند از ابلهيست\r\nمرغك لاغر چه در خورد شهيست\r\n( ( 1152 ) ) كمترين جغد ار زند بر مغز او\r\nمر و را ياريگرى از شاه كو ؟\r\n\r\n","description":"","footnote":"","page_name":" 570 ","page_number":574},
  {"content":"\r\n\r\n( ( 1153 ) ) گفت باز ار يك پر من بشكند\r\nبيخ جغدستان شهنشه بر كند\r\n( ( 1154 ) ) جغد چبود خود اگر بازى مرا\r\nدل برنجاند كند با من جفا\r\n( ( 1155 ) ) شه كند توده به هر شيب و فراز\r\nصد هزاران خرمن از سرهاى باز\r\n( ( 1156 ) ) پاسبان من عنايات وى است\r\nهر كجا كه من روم شه در پى است\r\n( ( 1157 ) ) در دل سلطان خيال من مقيم\r\nبىخيال من دل سلطان سقيم\r\n( ( 1158 ) ) چون بپرّاند مرا شه در روش\r\nمىپرم بر اوج دل چون پرتوش\r\n( ( 1159 ) ) همچو ماه و آفتابى مىپرم\r\nپرده هاى آسمانها مىدرم\r\n( ( 1160 ) ) روشنىّ عقلها از فكرتم\r\nانفطار آسمان از فطرتم\r\n( ( 1161 ) ) بازم و در من شود حيران هما\r\nجغد كه بود تا بداند سرّ ما\r\n( ( 1162 ) ) شه براى من ز زندان ياد كرد\r\nصد هزاران بسته را آزاد كرد\r\n( ( 1163 ) ) يك دمم با جغدها دمساز كرد\r\nاز دم من جغدها را باز كرد\r\n( ( 1164 ) ) اى خنك جغدى كه در پرواز من\r\nفهم كرد از نيك بختى راز من\r\n( ( 1165 ) ) در من آويزيد با بازان شويد\r\nگر چه جغدانيد شهبازان شويد\r\n( ( 1166 ) ) آن كه باشد با چنان شاهى حبيب\r\nهر كجا افتد چرا باشد غريب\r\n( ( 1167 ) ) هر كه باشد شاه دردش را دوا\r\nگر چو نى نالد نباشد بىنوا\r\n( ( 1168 ) ) مالك ملكم نيم من طبل خوار\r\nطبل بازم مىزند شه از كنار\r\n( ( 1169 ) ) طبل باز من نداى ارجعى\r\nحق گواه من به رغم مدّعى\r\n( ( 1170 ) ) من نيم جنس شهنشه دور از او\r\nليك دارم در تجلى نور از او\r\n( ( 1171 ) ) نيست جنسيت ز روى شكل و ذات\r\nآب جنس خاك آمد در نبات\r\n( ( 1172 ) ) باد جنس آتش آمد در قوام\r\nطبع را جنس آمدست آخر مدام\r\n( ( 1173 ) ) جنس ما چون نيست جنس شاه ما\r\nماى ما شد بهر ماى او فنا\r\n( ( 1174 ) ) چون فنا شد ماى ما او ماند فرد\r\nپيش پاى اسب او گردم چو گرد\r\n( ( 1175 ) ) خاك شد جان و نشانىهاى او\r\nهست بر خاكش نشان پاى او\r\n\r\n","description":"","footnote":"","page_name":" 571 ","page_number":575},
  {"content":"\r\n\r\n( ( 1176 ) ) خاك پايش شو براى اين نشان\r\nتا شوى تاج سر گردن كشان\r\n( ( 1177 ) ) تا كه نفريبد شما را شكل من\r\nنقل من نوشيد پيش از نقل من\r\n( ( 1178 ) ) اى بسا كس را كه صورت راه زد\r\nقصد صورت كرد و بر الله زد\r\n( ( 1179 ) ) آخر اين جان با بدن پيوسته است\r\nهيچ اين جان با بدن مانسته است ؟\r\n( ( 1180 ) ) تاب نور چشم با پيه است جفت\r\nنور دل در قطرهء خونى نهفت\r\n( ( 1181 ) ) شادى اندر گرده و غم در جگر\r\nعقل چون شمعى درون مغز سر\r\nرايحه در انف و منطق در لسان\r\nلهو در نفس و شجاعت در جنان\r\n( ( 1182 ) ) اين تعلقها نه بىكيف است و چون\r\nعقلها در دانش چونى زبون\r\n( ( 1183 ) ) جان كل با جان جزو آسيب كرد\r\nجان ازو درّى ستد در جيب كرد\r\n( ( 1184 ) ) همچو مريم جان از آن آسيب جيب\r\nحامله شد از مسيح دل فريب\r\n( ( 1185 ) ) آن مسيحى نه كه بر خشك و تر است\r\nآن مسيحى كز مساحت برتر است\r\n( ( 1186 ) ) پس ز جان جان چو حامل گشت جان\r\nاز چنين جانى شود حامل جهان\r\n( ( 1187 ) ) پس جهان زايد جهان ديگرى\r\nاين حشر را وا نمايد محشرى\r\n( ( 1188 ) ) تا قيامت گر بگويم بشمرم\r\nمن ز شرح اين قيامت قاصرم\r\nتا قيامت اين قيامت را اگر\r\nشرح گويم قاصر آيم اى پسر\r\n( ( 1189 ) ) اين سخنها خود به معنى يا ربى است\r\nحرفها دام دم شيرين لبى است\r\n( ( 1190 ) ) چون كند تقصير پس چون تن زند\r\nچون كه لبّيكش ز يا رب مىرسد\r\n( ( 1191 ) ) هست لبّيكى كه نتوانى شنيد\r\nليك سر تا پاى بتوانى چشيد\r\nيك مثل آوردمت تا پى برى\r\nوز چنين لبّيك پنهان بر خورى\r\n\r\n","description":"","footnote":"","page_name":" 572 ","page_number":576},
  {"content":"\r\n\r\n\r\nآيه\r\n« يا أَيَّتُهَا اَلنَّفْسُ اَلْمُطْمَئِنَّةُ . اِرْجِعِي إِلى رَبِّكِ راضِيَةً مَرْضِيَّةً . فَادْخُلِي فِي عِبادِي وَاُدْخُلِي جَنَّتِي . » 89 : 27 - 30 ( 1 )  ( اى نفس مطمئنه [ اى نفس كه به آرامش مطلوب خود رسيده‌اى 
  ] در حالى كه تو از خدا راضى و خدا از تو خشنود است به سوى خدايت بر گرد ، در گروه بندگان وارد شده و به بهشت برين داخل شو )\r\n\r\n( ( 1136 ) ) ولوله در جغدان كه ها\r\nباز آمد تا بگيرد جاى ما\r\n\r\nحوادث موجود با عظمتى را در ميان موجودات پست مىاندازد اين موجودات پست گمان مىكنند كه موجود با عظمت خيال شركت در زندگى با آنها را داشته و مىخواهد مزاحم آنها باشد\r\nدسته‌اى از قورباغه ها در يك گودى محقرى در بيابان كه آب باران آن را به صورت حوضچه‌اى در آورده بود زندگى مىكردند ، روزگار خوشى داشتند ، روزى براى گردش و پيدا كردن غذا به بيابان رفته بودند ، شامگاه كه بر گشتند هوا صاف بود و عكس تودهء كهكشان در آب زلال حوضچه منعكس گشته بود .\r\nآن كهكشان كه عكس خود را در آب منعكس كرده بود ، چه بود ؟ و قورباغه ها چه فكر مىكردند ؟ قورباغه ها با تمام اطمينان و يقين آن نقطه هاى زرين را كه در سطح آب نمودار شده بودند ، ذرات ناچيزى از خس و خاشاك يا ريزه هاى برگهاى متلاشى شده يا جانداران محقرى مىدانستند كه در نبودن آنها آمده سرزمين آنها را اشغال كرده اند\r\n","description":"","footnote":" ( 1 ) سوره فجر ، آيهء 28 تا 31 . . ","page_name":" 573 ","page_number":577},
  {"content":"\r\nبا يكديگر مىگفتند : اينها ديگر چه چيزهايى هستند ؟ در سرزمين ما بدون اجازهء ما چرا آمده‌اند ؟ همگى هجوم ببريم و دمار از روزگار آنها بر آوريم . اين جمله را گفتند و هر يك با آن دست و پاهاى ناچيزشان خود را به آب زدند و آب را به نوسان در آوردند ، آن گاه سراسر وجود آنان از شادى فتح و پيروزى مىلرزيد . آن صورتهاى منعكس شده در آب حوضچه چه بود ؟ قورباغه ها چه گمان مىكردند ؟ و چه مىگفتند ؟ و چه مىكردند ؟ آرى ميلياردها ستاره در كهكشانها كه كراتى با عظمت از آفتاب ما دارند ، در انديشهء قورباغهء ضعيف به صورت اشياء محقر و قابل از بين بردن جلوه مىكند اين مسئله داستان خيالى نيست ، بلكه در همهء دورانها و جوامع همواره انسانها در بارهء افراد هم نوع و مشابه خويشتن چنين انديشيده‌اند ، على بن ابى طالب عليه السلام را شريك ، بلكه مزاحم زندگانى خود ديده از راه ستيزه و پيكار با او وارد شده‌اند . احمقان گمان نمىكردند كه على عليه السلام در روى مرتفعترين قله هاى قرون و اعصار نشسته به همهء جوامع انسانى كه در روى كرهء خاكى زندگانى خواهند كرد مىنگرد ، در اعماق قلب بزرگش در بارهء انسانها سوز و گدازى دارد . آنان گمان مىكردند كه على عليه السلام مزاحم زندگى آنان است و در صدد رقابتها بر آمدند ، كارشكنىها مىكردند . . . ولى نمىدانستند كه حسابگران قرون و اعصار با ديده گان نافذ اين قيافهء الهى را تحت نظاره قرار داده با اين كه اين حسابگران به اصطلاح مخالف ايده ئولوژى على عليه السلام بودند در باره اش خواهند گفت :\r\n« الامام على بن ابى طالب عظيم العظماء ، نسخه مفرده ، لم ير لها الشرق و لا الغرب صوره طبق الاصل لا حديثا و لا قديما » .\r\n( پيشوا على عليه السلام بزرگ بزرگان ، يگانه نسخه‌اى است كه نه شرق و نه غرب نه در گذشته و نه در حال حاضر صورتى مطابق اين اصل نديده است ) .\r\nآنان كه به قصد رقابت با على عليه السلام جنگيدند و مانند آن قورباغه ها گمان كردند كه وجود او را از حوضچهء هستى بيرون انداختند ، چرا پس از آن كه على عليه السلام رو در\r\n","description":"","footnote":"","page_name":" 574 ","page_number":578},
  {"content":"\r\nنقاب خاك سياه كشيد در پشت سر او نگران ماندند و با حالت بهت و خيرگى در جستجوى شناسايى موجوديت او بر آمدند ؟ آيا از نگرانى نبود كه وقتى ضرار بن ضمره صدايى به معاويه وارد مىشود ، معاويه مىگويد : بگو ببينم على عليه السلام چگونه انسانى بود ؟ ضرار از گفتگو در اين باره امتناع مىورزد ، معاويه اصرار مىكند كه بايد در بارهء على عليه السلام سخن بگويى .\r\n( اى مطالعه كننده محترم نمىدانم كيستى ؟ و زندگانى را براى خود چگونه تفسير كرده‌اى ، اما مىدانم كه انديشهء انسانى تو باعث مطالعهء اين كتاب مخصوصاً اين قطعه از كتاب شده است ، پيش از آن كه بقيهء داستان ضرار را مطالعه كنى لحظاتى توقف فرما و به انديشهء عميق فرو شو ، خواهى ديد تاريخ طولانى بشرى تا كنون چه جنايتها و خيانتها به خود ديده است ؟ انسانهايى را كه سازندهء انسانيتاند از پاى درمىآورند ، سپس در صدد جستجوى شناسايى و شخصيت آنان بر مىآيند . كسى نيست كه بگويد : اى جنگاوران نيرومند اى يكه تازان ميدان تنازع در بقا اگر مىخواهيد كسى را از پاى در آوريد اول او را بشناسيد و سپس وجود او را از صفحهء هستى بر اندازيد ) .\r\nضرار ناچار شده مىگويد :\r\n« و الله كان بعيد المدى شديد القوى ، يقول فصلا و يحكم عدلا ، يتفجر العلم من جوانبه ، و تنطق الحكمة من لسانه . كان فينا كاحدنا يخبرنا إذا استخبرناه و ينبئنا إذا استنبأناه يقلب كفه و يخاطب نفسه ، و الله لقد رايته و قد أرخى الليل سدوله و هو يقول يا دنيا غرى غيرى » .\r\nسوگند به خدا ديدگاه على عليه السلام افق بسيار دور و پهناورى بود ، نيروى شديدى داشت گفتارش ميان حق و باطل جدايى مىانداخت ، حكم او دادگرانه بود ، علم و معرفت در پيرامون او مانند چشمه سارى مىجوشيد ، حكمت از زبانش گفتگو مىكرد . او در ميان ما مانند يكى از ما بود ، هنگامى كه خبرى از او مىگرفتيم ، خبر مىداد ، اگر مىخواستيم اطلاعى از او بگيريم در اختيار ما مىگذاشت ، بارها او را ديدم كه دستهاى خود را زير و رو مىكرد\r\n","description":"","footnote":"","page_name":" 575 ","page_number":579},
  {"content":"\r\n\r\nو با خود به گفتگو مىپرداخت . سوگند به خدا او را مىديدم در آن هنگام كه شب پرده هاى تاريك خود را به روى كرهء خاكى گسترده بود مىگويد : اى دنيا جز من ديگرى را غره بساز .\r\n[ برو اين دام بر مرغ دگر نه كه عنقا را بلند است آشيانه 
  ] . ) معاويه پس از شنيدن اين جملات آن چنان گريه مىكند كه اشك بر رويش مىريزد .\r\nآرى او على عليه السلام را شريك و مزاحم زندگى خود ديد و با او گلاويز شد و آن پيشواى الهى را از دست مردم گرفت و اكنون در دنبال او نگران ايستاده مىپرسد اين على عليه السلام كه بود ؟\r\n\r\n( ( 1140 ) ) خويشتن مكشيد اى جغدان كه من\r\nنى مقيمم مىروم سوى وطن\r\n\r\nدر زندگانى جايى به راد مردان در نظر بگيريد روزى فرا مىرسد كه آنها را نخواهيد ديد\r\nدر ميان اين همه افراد و جوامع انسانى بگذاريد گروهى هم نماز بخوانند ، بگذاريد عده‌اى هم در حال ارتباط با خدا زندگى كنند ، پر و بال اينان را نزنيد ، اينان نه تنها خودشان پرواز مىكنند ، بلكه شما را هم مىتوانند به پرواز در آورند ، روزى فرا مىرسد كه رخت بر بندند و به فضاى ملكوت الهى رو كنند و پشت به شما بگردانند .\r\nروشنىّ عقلها از فكرتم انفطار آسمان از فطرتم چنان كه ارتباط انديشه هاى آدميان با يكديگر محسوس است و مىتوانند از يكديگر بوسيلهء تعليم و تربيت بهره بردارى كرده و معارف و شناسايىها را دست به دست به دورانهاى بعدى منتقل سازند ، همچنان از نظر تكوينى مىتوانيم تأثر عقول افراد انسانى را از انديشه انديشمندان عالى قدر بپذيريم ، چرا اين حقيقت را منكر شويم ؟ ما كه مىدانيم ارتباطات پشت پردهء طبيعت شگفت انگيزتر از آن است كه ما بتوانيم\r\n","description":"","footnote":"","page_name":" 576 ","page_number":580},
  {"content":"\r\n\r\nتصور كنيم ، وجود يك انسان انديشمند در پيش برد عقول جامعه چيزى نيست كه با مقدارى از ملاحظات سطحى قابل انكار بوده باشد . يك مرد خردمند مانند يك مغز نيرومند كه فرد را مىتواند به تكامل فكرى برساند ، مىتواند جامعهء خود را از نظر فكرى به اوج كمال مطلوب برساند .\r\nشما مىتوانيد اين حقيقت را با اين دليل محسوس بپذيريد كه : افراد يك جامعه براى خود به طور مجموع شخصيتى دارد كه انديشمندان به منزلهء عقل آن جامعه و راد مردان و اخلاقيون به منزلهء وجدان آن است ، بنا بر اين هنگامى كه شخصيت يك جامعه هماهنگ و از دو واحد عقل و وجدان كاملًا برخوردار شد ، اين شخصيت در پيش برد انديشه و وجدان تمام افراد تأثير نموده راه كمال فكرى و عملى را براى آنها هموار مىسازد .\r\nاما مضمون دوم كه مىگويد : شكافته شدن و انفجار كرات آسمانى مربوط به خلقت من است در مباحث گذشته در تحت عنوان ( خليفه الله ) بررسى شده است .\r\n\r\n( ( 1171 ) ) نيست جنسيت ز روى شكل و ذات\r\nآب جنس خاك آمد در نبات\r\n\r\nهم جنس بودن موجودات منحصر به تشابه در شكل و ذات آنها نيست\r\nدر چند بيت فوق جلال الدين مىخواهد در توضيح رابطهء انسانها با خداوند اشكالى را بر طرف كند كه همواره در ذهن افراد زيادى مطرح بوده است . اشكال معروف اين است :\r\nآيا افراد انسانى كه موجوديتشان وابسته به خدا است هم جنس او هستند ؟ و با يك مفهوم عمومىتر آيا انسانها با خدا سنخيت دارند ؟ اگر سنخيت داشته باشند يا بايستى خداوند به مرتبهء موجودات مادى تنزل كند ، يا انسانها تا مرتبهء خدايى صعود كنند\r\n","description":"","footnote":"","page_name":" 577 ","page_number":581},
  {"content":"\r\nتا هم سنخ يكديگر باشند .\r\nاگر سنخيت ندارند چگونه موجوداتى كه سنخيت با خدا ندارند از خدا صادر شده‌اند ؟ اين اشكال مبتنى بر يكى از احكام قانون ( عليت ) است كه مىگويد : بايستى ميان علت و معلول سنخيت وجود داشته باشد .\r\nجلال الدين براى بر طرف كردن اشكال فوق يك راه را انتخاب كرده است كه با بيانات گوناگونى در مثنوى مطرح شده است . اين راه همان است كه در ابيات فوق بيان مىدارد . او مىگويد : وقتى كه مىگوييم : فلان موضوع با موضوع ديگر تجانس دارد تنها در شكل و ذات آن دو موضوع منحصر نمىشود ، بلكه گاهى مىشود كه :\r\n1 - دو حقيقت در ايجاد يك اثر به طور مشترك دخالت مىورزند . مانند آب و خاك كه با يكديگر هماهنگ گشته و در توليد نبات اشتراك مىورزند ، اگر ميان آب و خاك ارتباط جنسى نبود نمىتوانستند هماهنگ شوند و اگر نتوانند هماهنگ شوند نمىتوانند روييدنىها را برويانند .\r\n2 - باد با آتش ارتباط دارد ، زيرا ، باد آتش را تيزتر و شعله ور مىسازد . اگر ميان آن دو ارتباطى وجود نداشت ، باد نمىتوانست اثرى در آتش ايجاد كند . همچنين هر گونه تبدلاتى كه در طبيعت صورت مىگيرد روى زمينهء تجانس مىباشد . در نتيجه ارتباطات حقايق با يكديگر منحصر به ارتباط و سنخيت در شكل و ذات نيست .\r\nالبته جلال الدين با اين توضيح و تمثيل مفهوم ارتباط و جنسيت را توسعه مىدهد و از انحصار در تجانسهاى شكلى و ذاتى بيرون مىآورد . موقعى كه مىخواهد نتيجه گيرى كند ، مىگويد : جنس ما از جنس خداوند نيست ( زيرا ، اصلا براى خدا جنسى وجود ندارد ) بلكه ارتباط ما با او ارتباط ذات با جلوهء ذات است و به قول عبد الرحمن جامى :\r\n\r\nآن شاهد غيبى ز نهان خانهء بود\r\nزد جلوه كنان خيمه به صحراى وجود\r\nاز زلف تعينات بر عارض ذات\r\nهر حلقه كه بست دل ز صد حلقه ربود\r\n\r\n","description":"","footnote":"","page_name":" 578 ","page_number":582},
  {"content":"\r\n\r\nهستى كه ظهور مىكند در همه شيء\r\nخواهى كه برى به حال او از همه پى\r\nرو بر سر مىحباب را بين كه چسان\r\nوى مىبود اندر مىو مىدر وى مى\r\n\r\nمطلب را كه جلال الدين مىگويد ، درست است كه از جهاتى مىتواند بعضى از اشكالات را بر طرف كند ، ولى از يك طرف نه تنها پاسخگوى مسئله ارتباط نيست ، بلكه دشوارىهاى ديگرى را در دنبال دارد كه شايد بعضى از آنها براى ابد قابل حل و فصل نباشد . مثلًا هنگامى كه ذات و جلوهء آن را در نظر مىگيريم مىبينيم : ما دو حقيقت نداريم كه با يكديگر جنسيت و سنخيت داشته باشند . بلكه يك حقيقت است كه نمودى از دريچهء چشم ما دارد . شايد به همين جهت است كه جلال الدين به آن بيت كه مىگويد :\r\n\r\nمن نيم جنس شهنشه دور از او\r\nليك دارم در تجلى نور از او\r\n\r\nقناعت نورزيده پس از تعميم در معناى بيت اين دو بيت را مىگويد :\r\n\r\nجنس ما چون نيست جنس شاه ما\r\nماى ما شد بهر ماى او فنا\r\nچون فنا شد ماى ما او ماند فرد\r\nپيش پاى اسب او گردم چو گرد\r\n\r\nبا ملاحظهء مضمون دو بيت فوق موردى براى تجانس حتى به اصطلاح جلال الدين هم نخواهد ماند . باز در اين مورد مىتوان رابطهء من انسانى را با فعاليتهايش مطرح كرد . خود جلال الدين نيز اين مطلب را در بيت ذيل گوشزد مىكند و مىگويد :\r\n\r\nآخر اين جان با بدن پيوسته است\r\nهيچ اين جان با بدن مانسته است\r\n\r\n","description":"","footnote":"","page_name":" 579 ","page_number":583},
  {"content":"\r\n\r\n\r\n( ( 1177 ) ) تا كه نفريبد شما را شكل من\r\nنقل من نوشيد پيش ار نقل من\r\n( ( 1178 ) ) اى بسا كس را كه صورت راه زد\r\nقصد صورت كرد و بر الله زد\r\n\r\nدر اشكال ظاهرى حقايق در جا نزنيد ، بلكه از آنها عبور كنيد و رو به حقيقت برويد\r\nاين مسئله را در كتاب مثنوى بارها ديده‌ايم كه نمودهاى موجودات يك وضع پر معنا و عميق و گسترده دارد . ماده‌اى را كه منشا بروز الكتريسيته مىشود ميلياردها فرد انسانى ديده بودند و همين ماده به وسيلهء جورج تومسون و ارنست روترفر و ميشيل فاراداى و توماس اديسون قيافهء پشت پردهء خود را نشان داد .\r\nهمهء انسانها حتى متفكرين و دانشمندان هر دوره‌اى از نمودهاى جهان هستى حقايق محدودى را درك مىكردند ، سپس در دورانهاى بعدى حقايق و رازهاى ديگرى گشوده مىشد . پس اگر انسانى ادعا كند كه همين حقايق و نمودهاى خشك و جامد و بىزبان در پشت پردهء خود داراى اسرار الهى است و آن اسرار الهى مىتواند ما را تا بارگاه ربوبى رهنمون بسازد ، مطلب عقلانى و منطقى و وجدانى گفته است .\r\nدر دنيا افراد زيادى از انسانها به قصد درك صورت و بهره بردارى از آن گام در ميدان نهاده‌اند ، ولى همان صورت باعث عبور آنها تا پيشگاه حقيقت عالىتر گشته است . جلال الدين در ابيات گذشته گفته بود :\r\n\r\nهمچو اعرابى كه آب از چه كشيد\r\nآب حيوان از رخ يوسف چشيد\r\nبهر فرجه شد يكى تا گلستان\r\nفرجهء او شد جمال باغبان\r\nرفت موسى كآتشى آرد به دست\r\nآتشى ديد او كه از آتش برست\r\n\r\nآرى با تمام صراحت مىتوانيم بگوييم : هم تماشا كننده تا بىنهايت قدرت\r\n","description":"","footnote":"","page_name":" 580 ","page_number":584},
  {"content":"\r\n\r\nتماشا دارد و هم جهانى كه مورد تماشا است موضوعات بىنهايتى براى تماشا دارد .\r\nدر دنيا كه اكثريت افراد انسانى هر دو طرف قضيه را بسته مىبينند ، هم نيروى تماشاگرى خود را محدود مىكنند و هم جهانى را كه مورد تماشاى آنها است محدود مىشمارند .\r\n\r\n( ( 1179 ) ) آخر اين جان با بدن پيوسته است\r\nهيچ اين جان با بدن مانسته است ؟\r\n\r\nبا ارتباط شديدى كه كالبد جسمانى با روح دارد ، هيچ تشابه و سنخيتى با يكديگر ندارند\r\nاين است مهمترين مسئلهء موجوديت انسانى ، اين مسئله ميان دو گروه افراطى و تفريطى همواره در تلاطم بوده و روز بروز به تاريكى آن افزوده‌اند . اين دو گروه عبارت است از :\r\nگروه اول - مىگويد : كالبد جسمانى صورت و نقشى از روح است و اين بدن مادى تحققى ندارد . گروهى از ايده آليستها هوا خواه اين نظريه هستند . ما در مثنوى در داستان شير و خرگوش با اين نظريه روبه رو شده‌ايم :\r\n\r\nعقل پنهان است و ظاهر عالمى\r\nصورت ما موج يا از وى نمى\r\n\r\nهمچنين در ابيات داستان گذشته ( قسم خوردن غلام بر صدق و طهارت خويش ) :\r\n\r\nاين عرضها از چه زايد از صور\r\nوين صورها از چه زايد از فكر\r\n\r\nگروه دوم - مىگويد : نه روحى وجود دارد و نه جانى ، جلوه هاى روحى عبارت است از شئون و تجليات گوناگون مادهء جسمانى ما . مغز انسانى انديشه و تخيلات را به وجود مىآورد چنان كه صفرا از كبد ترشح مىكند ، ولى معتدلترين نظريه كه با حس و منطق قابل تطبيق است اين است كه در كالبد جسمانى ما فعاليتهاى غير مادى كه\r\n","description":"","footnote":"","page_name":" 581 ","page_number":585},
  {"content":"\r\nبه قوانين اجسام فيزيكى تسليم نمىشود محسوس همگانى است ، از نظر منطقى اين كه مىگويد : اصل روح است و ماده جلوهء آن ، با اين نظريه كه مىگويد : اصل ماده است و روح جلوهء آن تفاوتى ندارد ، زيرا ، هر يك از دو نظريه احتياج به يك تعميم ذوقى يا مشرب فلسفى دارد .\r\nنظريهء سوم كه معتدلتر از دو نظريهء فوق است مىگويد :\r\nنيرويى از ما وراى طبيعت تأثيرى در قلمرو طبيعت مىگذارد و نمودهاى طبيعى را با فعاليتهاى مخصوص تا درجهء تجريد بالا مىبرد و هر چه كه حالت تجريد يك نمود بيشتر - تماس آن با روح عالى انسانى كه مانند شعاعى از پشت پرده به اين موجود انسانى مىتابد بيشتر مىگردد . اين نظريه در حقيقت نه ماده را منكر است و نه فعاليتهاى تكاملى آن را ، از طرف ديگر نه روح را مورد ترديد و انكار قرار مىدهد و نه تعلق آن را به ماده براى تكاپوى تكاملى . پس ماده حقيقت و اصالت دارد و ميدان منحصر و مناسبى به فعاليتهاى روحى است مثالهايى را كه جلال الدين براى توضيح اين هماهنگى و تكاپو مىزند به قرار ذيل است :\r\n1 - فعاليت بينايى در يك قطعه ناچيز از مادهء پيه صورت مىگيرد .\r\n2 - قطرهء خون لخت در دل عضوى داراى نورانيت نهايت است .\r\n3 - شادى در گروه و اندوه در جگر و هيچ يك قابل عكس بردارى نيست .\r\n4 - فعاليت عقلانى مانند شمعى در مغز مادى ما روشن و روشنگر است .\r\n5 - احساس بوهاى عطر آگين از راه بينى مادى است .\r\n6 - هواها و لهوهاى لذت بار در نفس ، شجاعت در قلب است .\r\nملاحظه مىشود كه در ميدان ماده و شئون آن چه فعاليتهاى روحى و غير محسوس وجود دارد . در اين موضوعات مسئلهء خلاف قانون مطرح نيست ، ولى كشف ارتباط موجوده ميان محسوس از عقل انسانى ساخته نيست .\r\n","description":"","footnote":"","page_name":" 582 ","page_number":586},
  {"content":"\r\n\r\n\r\n( ( 1183 ) ) جان كل با جان جزو آسيب كرد\r\nجان از او درى ستد در جيب كرد\r\n\r\nروح كل در نفوس جزئى اثر ايجاد مىكند ، در نتيجه نفوس جزئى نيروى ملكوتى بر خود مىگيرند\r\nاين يك اصطلاح ديگرى است كه جلال الدين در مثنوى به كار برده است : ( جان كل ) ، مانند ( روح كل ) و ( عقل كل ) و ( نفس كل ) . جلال الدين دو اصطلاح مهم جان كل و عقل كل را در مثنوى زياد به كار مىبرد :\r\n1 - عقل كل ، كه تا كنون بارها در باره آن صحبت كرده است . مانند :\r\n\r\nاين جهان يك فكرت است از عقل كل\r\nعقل كل شاه است و صورتها رسل\r\n\r\n2 - جان كل ، البته در مثنوى بحثى مستقل در اين باره وجود ندارد كه آيا عقل كل و نفس كل و روح كل و جان كل حقايق مختلفاند يا يك حقيقت ؟ ولى از مضمون ابياتى كه اين چند اصطلاح در آنها به كار رفته است براى مفاهيم مزبور ( عقل كل ) و ( روح كل ) و ( جان كل ) و ( نفس كل ) يك معنى بيشتر ديده نمىشود ، نيز از مجموع مباحثى كه در مثنوى در موضوعات مزبور مطرح شده است به نظر مىرسد كه مقصود و معنى براى همهء اين اصطلاحها يك حقيقت است كه مىتوان در دو كلمهء ( جان جهان ) يا ( روح هستى ) خلاصه نمود .\r\nاز نظر علوم طبيعى مىگوييم : مادهء مطلق جهان طبيعت مثلا آب است به قول : طالس ملطى ، عدد است به قول : فيثاغورس ، هيدروژن است به قول : ميليكان و به نظر گروهى از فيزيك دانان جديد اراده است مثلا به قول : شوپن هاور .\r\nچهار مفهوم : ( عقل كل ) و ( جان كل ) و ( روح كل ) ( نفس كل ) اصطلاحات\r\n","description":"","footnote":"","page_name":" 583 ","page_number":587},
  {"content":"\r\nكلى است كه در باره واحد زير بناى هستى اعم از طبيعت و حقايق ما وراى طبيعت به كار مىرود . اين حقيقت كه با يكى از اصطلاحات سه گانه نشان داده مىشود غير از خدا است . چنان كه مادهء مطلق يا ماده المواد غير از عله العلل ( خدا ) مىباشد . حقيقتى را كه با يكى از اصطلاحات سه گانه مطرح مىكنند حتى زير بناى ماده المواد نيز مىباشد .\r\nاين معنى كه براى اصطلاح ( عقل كل ) گفتيم در اوپانيشادها به شكل ذيل منعكس شده است :\r\n« صفت دوم براهمن ( پراجنا ) يا ( گياهان ) يا ( چت ) است كه مفهوم هر سه قوهء شاعره يا فكر مىباشد .\r\nروان يا ( آتمن ) داراى اين قوهء شاعره است ، زيرا ، ( آتمن ) است كه دانش را در مىيابد و اساس و فهم ادراك جهان خارج است ، ولى خود بفهم در نمىآيد . ادراكات تجربى ما نتيجهء محسوساتى است كه از راه حواس به دست مىآيد ، اما فعاليت اين حواس مشتق از هوش يا عقل ( پراجنا ) مىباشد . از اين رو ( آتمن ) كه فاعل قوهء شاعره است جوهر فنا ناپذيرى است كه در تجربيات روزانهء ما آشكار مىگردد و در قبال كليهء تغييرات و تتبعات فكرى ما ثابت و بىتغير مىماند و مانند اقيانوس بىپايانى است كه جميع جريانهاى احساسات كه از اعضاء حاسه سرچشمه مىگيرد وارد آن مىشود . اين فاعل قوهء شاعره ( داننده ) براهمن است ، از اين جنبه او بنور خويش روشن است و نور الانوار ( جيوتيسام جيوتيس ) و نور اعلى ( پرم جيوتى ) و نور جاودانى ( سكرويدويبهات ) مىباشد .\r\nبراهمن در صورت عقل ( قوهء شاعره ) راهنماى خدايان و نيروهاى طبيعت و كليهء موجودات است ، جميع فعاليتهاى دماغى از دانستن و خواستن و احساس منبعث از قوهء شاعره است ، عقل ( قوهء شاعره ) اساس آن است . عقل ( قوهء شاعره ) براهمن است . » ( 1 ) \r\n","description":"","footnote":" ( 1 ) اوپانيشاد ، ترجمه محمد دارا شكوه ، مقدمهء دكتر تاراچند ص 297 . . ","page_name":" 584 ","page_number":588},
  {"content":"\r\nاين معناى با عظمتى كه براى عقل ( نه عقول جزئيه ) در اوپانيشادها مىبينيم همان است كه جلال الدين آن را به اصطلاح ( عقل كل ) مورد بحث قرار مىدهد .\r\nدر اوپانيشادها يك اصطلاح ديگر به ميان آمده است و آن ( نفس كلى ) ، است و با ملاحظهء مجموع مطالب مربوطه معلوم مىشود كه اين چهار اصطلاح ( عقل كل ، جان كل ، روح كل ، نفس كل ) مطابق تفسيرات فلاسفه‌اى نيست كه مسئلهء عقول دهگانه را در ترتيب آفرينش موجودات اعتقاد كرده‌اند .\r\nنكتهء ديگرى كه بايستى در اين مبحث متذكر شويم اين است كه نه در اوپانيشادها و نه در مثنوى استدلالى براى ثبوت اين حقايق كليه نمىبينيم ، در صورتى كه ثبوت عقول دهگانه‌اى كه در بعضى از مكاتب فلسفى گذشتگان مطرح شده است به استدلال مستند كرده‌اند ، از اين قبيل كه : خدا از جميع جهات بسيط است و مطابق قانون سنخيت ميان علت و معلول ، از يك حقيقت بسيط موجودات متباين و متكثر صادر نمىگردد . آن چه كه از خدا صادر شده است عقل اول است كه كاملًا بسيط است و اين عقل اول دو جنبه پيدا كرده است : جنبهء وجوبى ، جنبهء امكانى و با اين دو جنبه عقل دوم و فلك اول را صادر كرده است .\r\nالبته اين استدلال چنان كه خواجه نصير الدين طوسى متوجه شده است به هيچ وجه نمىتواند عقول دهگانه را اثبات كند و مهمترين ضعف اين استدلال در آن است كه اگر دو جنبهء مزبور اصالتى دارند بنا بر اين چگونه ممكن شده است كه متكثر از واحد بسيط صادر شود ؟ و اگر اصالتى در تحقق ندارند چگونه مىتوانند صادر كنندهء دو حقيقت متاصل بوده باشند ؟ و نيز به مسئلهء ( امكان اشرف ) استدلال شده است كه آن هم به نوبت خود از اثبات مدعاى مزبور ناتوان است .\r\nاما براى ثبوت ( عقل كل ، جان كل ، روح كل ، نفس كل ) در بيانات امثال جلال الدين استدلالى ديده نمىشود ، مگر بگوييم : عرضى بودن و بالغير بودن عقول جزئى ، جانهاى جزئى ، ارواح جزئى ، نفوس جزئى باعث اعتقاد به حقايق چهارگانهء مزبور شده است اگر چه بيانات مربوطه در بارهء اين اصل مختلف است .\r\n","description":"","footnote":"","page_name":" 585 ","page_number":589},
  {"content":"\r\n\r\nآيا حقايق چهارگانهء ( عقل كل ، جان كل ، روح كل ، نفس كل ) ماهيتهاى مختلفى هستند ؟\r\nدر اول مبحث گفتيم كه در مباحث مثنوى نمىتوان به معانى متعددى در بارهء اصطلاحات چهارگانه بر خورد كرد . اكنون مىخواهيم اين مسئله را تا حدودى روشنتر بررسى كنيم : به نظر مىرسد كه ملاحظهء برترى عقل و جان و روح و نفس كه در قلمرو شناسايىهاى حسى و علمى مطرح مىشود ، از يك طرف ، در حالى كه چهار حقيقت مزبور مانند ساير حقايق جهان طبيعت مهمانان چند روزه‌اى بيش نيستند كه با طبيعت در تماس و از طبيعت متأثر مىگردند ، از طرف ديگر اين انديشه را به وجود آورده است كه بايستى حقايقى از سنخ ( عقل و جان و روح و نفس ) در مقام والاترى وجود داشته باشد كه نمودهاى جزئى آنها به آن مقامهاى والاتر مستند باشند : مثلًا :\r\n1 - اگر اين حقايق در قلمرو جزئى قيافهء وسيله‌اى داشته باشند در آن مقام عالى هدفهاى نهايى هستند .\r\n2 - اگر اين حقايق فعاليتهاى محدودى در قلمرو جزئى دارند ، در آن مقام عالى فعاليت آنها محدود مىباشد .\r\n3 - اگر قرار گرفتن اين حقايق در كشاكش تغيرات و تحولات از عظمت آنها بكاهد در آن مقام عالى داراى ثبوت و استقرار مىباشند .\r\n4 - اگر آميزش اين حقايق با نمودها و روابط طبيعى از حالت تجرد و ملكوتى آنها جلوگيرى مىكند ، در آن مقام عالى از تجرد كامل برخوردار مىباشند .\r\nاز نظر علمى خالص ما توانايى انكار اين دوگانگى در قلمرو پست و عالى را نمىتوانيم منكر شويم ، زيرا ، تا كنون كوچكترين دليلى براى مطرود ساختن ايدهء ( عقل كل و جان كل و روح كل و حيات كل و نفس كل ) ديده نشده است . اگر كسى در مقام مطالبهء مورد مشابهى بر آيد مىتوانيم دو قلمرو : سطح عميق شخصيت ، يا خود آگاه و ناخود آگاه را مثال بزنيم ، با درك اين دو قلمرو ما مىتوانيم دو نقطهء پست و اعلاى حقايق\r\n","description":"","footnote":"","page_name":" 586 ","page_number":590},
  {"content":"\r\n\r\nفوق را درك كنيم . به اضافه اين كه ما از يك دريافت درونى نيز در اين باره برخورداريم ، زيرا ، دريافت مىكنيم كه چگونه اشتياق فراوانى به وصول به مقام عالى شخصيت داريم . آن مقام عالى شخصيت كه نمونه يا در بر گيرندهء تمام شخصيتهاى جزئى مىباشد .\r\nروحهاى بزرگى را كه تاريخ چه در رديف پيامبران عظام و چه در صورت مصلحين بزرگ به بشريت نشان داده است مىتواند شاهد روشنى به اين مدعا باشد .\r\n\r\n( ( 1186 ) ) پس ز جان جان چو حامل گشت جان\r\nاز چنين جانى شود حامل جهان\r\n\r\nجهان هستى از يك جان بار دار مىشود\r\nجلال الدين در اين بيت گام را از آن چه كه در تفسير ( مقام كل بودن عقل و جان و روح و حيات و نفس ) گفتيم بالاتر نهاده ، نه تنها سيطرهء عظمت مقام والاى حقايق مزبوره را بر قلمروهاى جزئى آنها مىپذيرد ، بلكه مىخواهد همهء جهان هستى را تحت تأثير يك جان كل قرار بدهد و اين مطلب از روش جلال الدين دور نيست ، زيرا ، او در بارهء ( عقل كل ) نيز چنين مطلبى را ابراز كرده است ، آن جا كه مىگويد :\r\n\r\nعقل پنهان است و ظاهر عالمى\r\nصورت ما موج يا از وى نمى\r\n\r\nمضمون اين بيت منحصر به صورتهاى انسانى باشد در بيت ذيل ( عقل كل ) را ما فوق همهء جهان قرار داده است :\r\n\r\nاين جهان يك فكرت است از عقل كل\r\nعقل كل شاه است و صورتها رسل\r\n\r\nاين ( جان كل ) بايستى حقيقتى فرض شود كه مستقيماً جلوه گاه مشيت خداوندى است به طورى كه اگر قيافهء طبيعى به خود بگيرد به اصطلاح گروه زيادى از فيزيك دانان پيش از ميكلسون ( اتر ) تعبير مىشود .\r\n","description":"","footnote":"","page_name":" 587 ","page_number":591},
  {"content":"\r\n\r\n\r\n( ( 1187 ) ) پس جهان زايد جهان ديگرى\r\nاين حشر را وانمايد محشرى\r\n\r\nهر لحظه جهانى به وجود مىآيد\r\nاين مطلب را كه جلال الدين در بيت فوق متذكر شده است بدون ترديد يك مطلب بسيار عالى است ، اگر چه نمىتوانيم به طور معين مقصود او را باز گو كنيم ، ولى دو احتمال اساسى در بيت فوق وجود دارد كه ما به طور اجمال آنها را بيان مىكنيم :\r\nاحتمال اول - اين است كه مىگويد : جان كل حقيقتاً در جهان هستى تأثير مىكند و اين تأثير باعث مىشود كه صحنهء ديگرى از سنخ همين جهان هستى پديدار مىگردد . چنان كه از نهانگاه ناخود آگاه انسانى يك واحد سر مىزند و گام به خود آگاه مىگذارد و شخصيت انسانى را دگرگون مىكند ، مانند يك نتيجه در دنبال سبب بروز مىنمايد .\r\nاحتمال دوم - گسترش تدريجى جهان است كه همواره از حالت بساطت رو به گشايش و تكثر مىرود . آيه‌اى در قرآن به اين معنى اشاره مىكند :\r\n« وَاَلسَّماءَ بَنَيْناها بِأَيْدٍ وَإِنَّا لَمُوسِعُونَ . » 51 : 47 ( 1 )  ( ما آسمان [ كيهان 
  ] را آفريديم و آن را وسعت و گشايش مىدهيم ) .\r\nاين نظريه در قرن اخير كاملا قوت گرفته است كه جهان در حال گشايش و گسترش است ، براى اطلاع به اين نظريه مطالب ذيل را متذكر مىشويم :\r\nجهان انبساط يابنده « كشف رياضى مدل جهان به توسط فريد من با يك كشف رصدى مطابقت دارد كه توسط منجم رصد خانهء ( مونت ويلسن ) ادوين هبل انجام يافت ، وى دريافت\r\n","description":"","footnote":" ( 1 ) سوره الذاريات ، آيهء 47 . . ","page_name":" 588 ","page_number":592},
  {"content":"\r\n\r\nكه نورى كه از كهكشانهاى بسيار دور به ما مىرسد يك انتقال خطوط طيفى به سوى انتهاى قرمز طيف نشان مىدهد و اين انتقال به نسبت مستقيم مسافت كهكشانها از ما افزايش مىيابد . با اين تفسير كه انتقال مشهود نور قرمز به علت سرعتهاى پس روى منابع نورى پديد مىآيد ( و در حال حاضر هيچ توضيح معقول ديگر براى آن وجود ندارد ) به اين نتيجه مىرسند كه جهان ما در يك حالت انبساط يكنواخت است و سرعتهاى پس روى مشترك ميان هر دو كهكشان در فضا متناسب با مسافت كار فريدمن و هبل و همكار وى مىلتن هوماسون پى ريزى و اساس ( تئورى جهان انبساط يابنده‌اى ) را بنا نهاد كه بعدا توسط يك منجم بلژيكى ژرژ لومتر تكميل شد . » ( 1 ) \r\n\r\nتا قيامت اين قيامت را اگر\r\nشرح گويم قاصر آيم اى پسر\r\n\r\nچگونگى افزايش يا تحول دايمى جهان و كميت آن را نمىتوان توصيف كرد\r\nمغز و انديشهء محدود و زندگانى ناچيز ما چگونه مىتواند از بروز جهانهاى جديد توصيف حقيقى به دست بدهد . در صورتى كه مانند آن پشهء ناچيزيم كه در بهار زاييده مىشويم و در دى از دنيا مىرويم ، چگونه مىتوانيم باغ كهنسال و باغبان و فعاليتهاى روانى او را توضيح و تحليل و تركيب كنيم ؟ پس چه بايد كرد ؟ اكنون كه نمىتوانيم به چگونگى و مقدار افزايش جهانها و تحولات و اسرار آنها پى ببريم ، اكنون كه نمىتوانيم حتى راز ناچيز قلمرو ماده را درك كنيم ، آيا كافى است كه بنشينيم و ناله ها سر بدهيم ؟ بنشينيم و دست روى دست گذاشته منتظر\r\n","description":"","footnote":" ( 1 ) مادهء زمين و آسمان ، ژرژ كاموف ، ص 594 و 595 . . ","page_name":" 589 ","page_number":593},
  {"content":"\r\nفعاليتهاى ديگران شويم ؟ بنشينيم و بگوييم : اكنون كه نمىتوانيم چيزى را درك كنيم بهتر اين است كه در ظلمتكدهء جهل و حيرت در خواب ناخود آگاهى فرو رويم ؟ جلال الدين مىگويد : آرام باشيد ، خود را بيشتر از اين گم نكنيد ، دستپاچه نشويد ، من با تمام اخلاص قضيه را به شما باز گو خواهم كرد : هر گامى كه در راه معرفت برداريد اگر اين گام شما با هدف الهى انجام بگيرد شما به همان اندازهء هدف گيرى جهانى را شناخته‌ايد و در آن هنگام هم كه به عظمت جهانهاى متعاقب و پيچ در پيچ متوجه مىشويد و ناتوانى خود را احساس مىكنيد ، شور و هيجان و دستپاچگى شما به جهت احساس ناتوانى خويشتن يا رب يا رب گفتن است كه نتيجهء شناخت همه جهانها را در بر خواهد داشت آرى :\r\n\r\nاين سخنها خود به معنى يا ربى است\r\nحرفها دام دم شيرين لبى است\r\n\r\nشما گول زيبايى كلمات را نخوريد . اگر توانستيد معناى آن چه را كه مىگويند بچشيد ، اگر چه آن سخنان به شكل سؤال بوده باشد ، در حقيقت شما در حال يا رب گفتن هستيد .\r\nتو مىگويى : اگر من يا رب مىگويم و خدا را مىخوانم ، پس چرا اجابت نمىشود ؟ بايد بدانى كه :\r\n\r\nهست لبيكى كه نتوانى شنيد\r\nليك سر تا پاى بتوانى چشيد\r\n\r\nآفرين بر انديشه تابناك جلال الدين . آفرين بر روح بزرگ اين مرد . آيا مىتوان در رابطهء خواننده و خوانده شده ، در رابطهء عابد و معبود ، نيايشگر و نيايش شده بهتر و زيباتر از اين چيزى گفت ؟ نظير اين مطلب را در ابيات آينده نيز در موردى كه يك نيايشگر گمان مىكرد خدا به نيايش او اعتنايى ندارد چنين گفته است :\r\n\r\nبلكه آن الله تو لبيك ماست\r\nآن نياز و درد و سوزت پيك ماست\r\nنى تو را در كار من آورده‌ام ؟\r\nنه كه من مشغول ذكرت كرده‌ام ؟\r\nدرد عشق تو كمند لطف ماست\r\nزير هر يا رب تو لبيكهاست\r\n\r\n","description":"","footnote":"","page_name":" 590 ","page_number":594},
  {"content":"\r\n\r\nتفسير ابيات\r\nباز آن پرندهء با عظمت راه خود را گم كرده در ويرانه با جغدان همنشين و دمساز گشت .\r\nمگر باز هم با آن تيزى و روشنايى چشم بدام افتاده و گرفتار مىشود ؟ آرى ، سرهنگ سر نوشت نيرومندتر از هر نيرومند است . خاكى در ديده گان باز پاشيده او را بويرانه‌اى روانه ساخت و به دست جغدان محقر سپرد .\r\nجغدها مطابق معرفت و طبيعت ناقصى كه داشتند به جاى پذيرايى و تسليت در مقابل اين گرفتارى كه باز را احاطه كرده بود با منقار بر سرش زده و پر و بال نازنين او را مىكندند . جغدها با ديدن باز چه مىگفتند ؟ فرياد بر مىآوردند كه اى داد ، اى بىداد اين باز آمده جاى ما را بگيرد ، مانند سگهاى محلى به جان و پوشاك كهنهء مرد بيگانه افتادند . اين بود انديشه و كار جغدها .\r\nباز در چه فكر بود ؟ باز مىگفت اينها كيستند ؟ اينها همان حيوانات پست و محقراند كه شايستگى همنشينى مثل منى را ندارند ، من صدها ويرانه مانند اين ويرانه بر آنها واگذار كرده‌ام .\r\nاى جغدها دستپاچه نشويد ، داد و فرياد نكنيد ، من خرابه نشين نيستم ، اين خرابه را به شما وا مىگذارم و مىروم ، من هوا خواهى دارم كه بزرگ بزرگان است . چرا داد و قال مىكنيد و به حالت خودكشى افتاده‌ايد ؟ وطن من اين گونه ويرانه ها نيست ، وطنى دارم و به سوى آن وطن رهسپار خواهم گشت . اين خرابه از نظر شما آباد است ، آبادى من روى دست پادشاه است .\r\nمگر جغدها باور مىكنند هرگز ، آنها با يكديگر مىگفتند : اين حرفهايى كه اين پرندهء عجيب مىزند نوعى حيله گرى است و مىخواهد ما را از خانمان خود آواره كند ، اين سالوس باز با اين مكر پردازى و سالوسگرى مىخواهد ما را از جايگاه خود بر كند . خود را سير نشان مىدهد ، در صورتى كه از همهء طمع كاران حريصتر\r\n","description":"","footnote":"","page_name":" 591 ","page_number":595},
  {"content":"\r\nو گرسنه تر است ، او گل را مانند دوشاب ( شيره ) مىخورد . مبادا شما را بفريبد و توشهء شما را بربايد . مواظب باشيد دنبه را به خرس مسپاريد . لاف از دست شاهنشاهان مىزند و مىگويد : جايگاه من روى دست آنها است ، ولى هدفى جز منحرف ساختن ، جانداران سليم و صاف ندارد .\r\nشما كه عقل و انديشه داريد چگونه لاف زدن اين حيوان پست شما را تحت تأثير قرار مىدهد ؟ آخر مگر يك مرغك ناچيز مىتواند با پادشاه سنخيت داشته باشد ؟ مگر لوزينه با سير سنخيت دارد ؟ اين حيوان به بيمارى ماليخوليا مبتلا است كه مىگويد شاه با تمام حشم و دبدبه اش در جستجوى من است احمق نباشيد گول اين لافهاى خام و دامهايى كه تنها ابلهان را گرفتار مىكند مخوريد . اگر بر سر اين باز يك پرندهء ناچيز منقارى بزند شاه چه اعتنايى به حال او دارد كه بدادش برسد و از او دفاع نمايد ؟ باز مىگويد : مواظب باشيد كه اگر شما جغدها يك بال از من بكنيد شاهنشاه جغدستان را ريشه كن خواهد كرد . جغد چه لياقتى دارد ، اگر بازها كوچكترين اهانتى در بارهء من روا بدارند شاهنشاه از سرهاى شاهينها توده هاى خرمن سر انباشته مىكند . شما گمان مىكنيد كه من از مولايم دورم و او مرا نمىبيند ؟ اشتباه مىكنيد ، هر كجا بروم عنايت مولايم پاسبان وجود من است ، آرى خود شاه در دنبال من روان است ، زيرا ، او همواره خيال مرا در مغز خود جاى داده است . اگر روزى از من غفلت بورزد دل او بيمار است . هنگامى كه او مرا به پرواز در مىآورد به اوج فضاى پهناور دل او مىپرم ( يا پرواز من در اعماق دل او است ) چنان كه پرتو فروزان خود او در قلمرو بىكرانهء دل مىدرخشد . پرواز من مانند ماه و آفتاب است كه پرده هاى تاريك فضاهاى پهناور را درهم مىشكافد .\r\nمن به آن مقام و الا از رشد شخصيت رسيده‌ام كه عقول انسانى از روشنايى انديشهء من فروزان مىگردد ، مگر هدف نهايى آفرينش به وجود آمدن انسان كامل نيست ، پس شكافتن كرات سماوى و انبساط كيهانى در حقيقت مقدمهء آفرينش من مىباشد .\r\n","description":"","footnote":"","page_name":" 592 ","page_number":596},
  {"content":"\r\nمن بازم ، پرندهء زيباى هما كيست ؟ اكنون كه هما شايستگى همنشينى با من را ندارد ، چگونه اين جغد محقر مىخواهد از راز نهانى من آگاه شود ؟ خوشا به حال آن جغدى كه پرواز عالى مرا ببيند و براز نيك بختى من اطلاع پيدا كند و آن گاه به پيروى من به پرواز در آيد ، او در اين حالت جغد نخواهد بود ، او ديگر به مقام والاى بازى رسيده است . هر گاه كه جغد با چنان رهبرى تماس پيدا كند ديگر براى او غربت مفهومى نخواهد داشت . براى كسى كه خود شاه درمان درد شده است ، اگر ناله‌اى مانند نى داشته باشد بدون نوا و بىنتيجه نخواهد بود . من كه از وصال محبوبم برخوردارم ، طبل خوار محقر نيستم ، بلكه براى حركات و جست و خيز من ، خود محبوبم طبل مىكوبد : هيچ مىدانيد نواى طبلى كه براى من مىزنند چيست ؟ اين همان نواى :\r\n« يا أيتها النفس المطمئنة . ارجعى الى ربك راضيه مرضية . . . » مىباشد .\r\nدرست است كه من با شاهنشاه محبوبم تجانس ندارم ، اما در نمود هستى يك تجلى از نور او مىباشم . جنسيت در جهان هستى منحصر به شكل و ذات نيست ، روابط موجودات با يكديگر در بستر تحولات و در قلمرو ايجاد داراى نتايج گوناگون است . شما مىتوانيد رابطهء تجانس را طورى تفسير كنيد كه شامل همهء روابط متقابل بوده باشد . درست توجه كنيد :\r\n1 - باد و آتش جنسيت شكل و ذاتى ندارند ، ولى تأثير متقابل آن دو آتش را شعله ور مىسازد .\r\n2 - تمام نمودهاى طبيعت در روابط گوناگون جنسى در جريان دايمى مىباشند .\r\nدرست است كه ما با آن موجود برترين تجانس نداريم ، ولى از چنين رابطهء شگفت انگيزى با او برخورداريم كه ( ما ) ى ما در ( ما ) ى او فانى است . ( ماى ) ما در ( ما ) ى او فانى مىگردد و او در حال فردانيت و احديت ثابت مىماند . در پيش پاى آن\r\n","description":"","footnote":"","page_name":" 593 ","page_number":597},
  {"content":"\r\nيكه تاز هستى هم چون گرد ناچيز رو به فناييم . درست است كه جان آدمى و نشانه هاى آن در خاك سياه از هم متلاشى شده نمودار مىشود ، اما فراموش نكنيد كه گردى كه از اين جان متلاشى شده بر صفحهء روزگاران يا در قلمرو هستى مىماند ، اثر پاى آن يكه تاز برترين را در خود نمودار خواهد ساخت . پس بياييد براى اين كه مقام والايى از موجوديت را به دست بياوريد خاك پاى او شويد ، تا نشان ابديت را بر پيشانى ناچيز شما نصب كند .\r\nمبادا تيرگىهاى جهان ماده و ماديات شما را از سير به سوى روحانيت و الا باز بدارد ، اشكال فريباى طبيعت سر راه شما را در رهگذر ابديت بگيرد پيش از آن كه حركات و تحولات طبيعت شما را در سيه چال نيستى سر نگون بسازد - از نقل شيرين و توشهء لذت بار ابديت از همين جهان مادهء پر پيچ و خم بهره ور شويد .\r\nچه بسا افرادى كه تنها با ديدن ظاهر ديگران در بارهء آنها قضاوت كرده و از اين طريق گمراه شدند زيرا گاه به فردى به ظاهر پست و بىمقدار اهانتى مىكنند كه در واقع اين اهانت را به خدا روا داشته‌اند شما گمان مىكنيد كه اين جلوه هاى ماده نمىتواند شما را به بارگاه ابديت رهنمون بسازد ؟ اما به خود بياييد و كمى بينديشيد ، نه در موضوعات دور دست ، بلكه در بارهء خود بتفكر فرو رويد ، خواهيد ديد روح ظريف و لطيف و مجرد شما با همين كالبد جسمانى شديدترين پيوستگى را دارد ، با اين حال هيچ گونه سختيى ميان اين دو حقيقت وجود ندارد .\r\nباز دوباره بينديشيد :\r\n1 - بينايى ظريف شما از جايگاه ناچيز مادى كه يك قطعه پيه محقر است ناشى مىشود .\r\n2 - آن نور با عظمت قلب كه جايگاه تشعشع پرتو الهى است در قطرهء خونى نهفته است .\r\n","description":"","footnote":"","page_name":" 594 ","page_number":598},
  {"content":"\r\n3 - قلوه جايگاه شادى ، جگر ميدان بروز اندوه است .\r\n4 - از همه بالاتر انديشه ، توهم ، الهامات ، اراده ، تصميم ، تداعى معانى ، تصورات ، تصديقات ، شك و ظن و يقين ، تجسيمات ، تجريد . . . و همه و همه اين نمودهاى غير مادى در ميدان ماده جلوه گر مىشوند ، با اين كه هيچ گونه سنخيتى ميان آنها و ماده وجود ندارد .\r\n5 - احساس خوبى يا بدى بو به وسيلهء بينى .\r\n6 - گفتار از زبان كه پارهء گوشت است .\r\n7 - لهو و لذايذ نفسانى در نفس .\r\n8 - شجاعت در قلب مادى .\r\nاين نمودهاى غير مادى در قلمرو مادى بدون سنخيت و تجانس با يكديگر مرتبط بوده و تأثير متقابل با يكديگر دارند . بايد بدانيد كه اين تعلقها و ارتباطات در واقع بدون كيفيت نيستند ، ولى عقول جزئى ما از درك اين چگونگى ناتوان است .\r\nروح كل با جانهاى جزئى ارتباط برقرار مىكند در نتيجه اين جانهاى جزئى نتايج گران بهايى از اين ارتباط مىگيرند ، همچنان كه حضرت مريمعليها السلام از راه گريبان مادى روح حضرت عيسى را تحويل گرفت . آن مسيحى كه مريمعليها السلام از ( جان كل ) گرفت موجود مادى نبود كه زائيده شدهء عناصر خاكى باشد ، بلكه آن مسيح بود كه از بعد و مساحت و ساير خصوصيات ماده برتر بود . به طور كلى هنگامى كه جان جزئى از جان جان بهره مىگيرد در حقيقت جهان ديگرى از اين بهره يى كه جان به دست آورده است به وجود مىآيد . همين جهان تولد يافته به نوبت خود جهان ديگرى را به وجود مىآورد ، به اين ترتيب حشر و بر انگيخته شدنهاى پى در پى است كه در عرصهء هستى صورت مىگيرد ، بلى هر لحظه قيامتى بر پا است ، اگر بخواهم در شرح اين قيامتها سخن بگويم تا روز رستاخيز هم اگر گفتگو كنم به جايى نخواهد رسيد .\r\nاكنون كه به ناتوانى خود آگاه گشتم و در بيابان حيرت سر گردانم - از اعماق\r\n","description":"","footnote":"","page_name":" 595 ","page_number":599},
  {"content":"\r\nقلب به خدا توجه مىكنم ، مىبينم : همه اين سخنان را كه به زبان مىآورم در حقيقت ( يا رب ) گفتنهايى است و چون يقين به رسيدن ( لبيك ) دارم ياسى به خود راه نخواهم داد . گمان مبر كه ( لبيك ) هم كلمه‌اى است كه بايستى با گوش شنيد ، زيرا :\r\nهست لبيكى كه نتوانى شنيد ليك سر تا پاى بتوانى چشيد مثالى مىآورم باشد كه از اين لبيك نهانى ميوه ها بچينى :\r\n","description":"","footnote":"","page_name":" 596 ","page_number":600},
  {"content":"\r\n\r\nكلوخ انداختن تشنه از سر ديوار در جوى آب\r\n\r\n( ( 1192 ) ) بر لب جوى بود ديوارى بلند\r\nبر سر ديوارى تشنهء دردمند\r\nتشنه‌اى مستسقيى زار و نزار\r\nعاشقى مستى غريبى بىقرار\r\n( ( 1193 ) ) مانعش از آب آن ديوار بود\r\nاز پى آب او چو ماهى زار بود\r\nشد حجاب آب او ديوار او\r\nبر فلك مىشد فغان زار او\r\n( ( 1194 ) ) ناگهان انداخت او خشتى در آب\r\nبانگ آمد به گوشش چون خطاب\r\n( ( 1195 ) ) چون خطاب يار شيرين و لذيذ\r\nمست كرد آن بانگ آبش چون نبيذ\r\n( ( 1196 ) ) از صفاى بانگ آب آن ممتحن\r\nگشت خشت انداز و ز انجا خشت كن\r\n( ( 1197 ) ) آب مىزد بانگ يعنى هى تو را\r\nفايده چه زين زدن خشتى مرا ؟\r\n( ( 1198 ) ) تشنه گفت آبا مرا دو فايده است\r\nمن از اين صنعت ندارم هيچ دست\r\n( ( 1199 ) ) فايدهء اول سماع بانگ آب\r\nكاو بود مر تشنگان را چون سحاب\r\n( ( 1200 ) ) بانگ او چون بانگ اسرافيل شد\r\nمرده را زين زندگى تحويل شد\r\n( ( 1201 ) ) يا چون بانگ رعد ايّام بهار\r\nباغ مىيابد ازو چندين نگار\r\n( ( 1202 ) ) يا چو بر درويش ايام زكات\r\nيا چو بر محبوس پيغام نجات\r\n( ( 1203 ) ) چون دم رحمان بود كان از يمن\r\nمىرسد سوى محمد بىدهن\r\n( ( 1204 ) ) يا چو بوى احمد مرسل بود\r\nكان به عاصى در شفاعت مىرسد\r\n( ( 1205 ) ) يا چو بوى يوسف خوب لطيف\r\nمىزند بر جان يعقوب نحيف\r\nيا نسيم روضهء دار السلام\r\nسوى عاصى مىرسد بىانتقام\r\nيا سوى مس سيه از كيميا\r\nمىرسد پيغام كاى ابله بيا\r\nيا ز ليلى بشنود مجنون كلام\r\nيا فرستد ويس رامين را پيام\r\n( ( 1206 ) ) فايدهء ديگر كه هر خشتى كزين\r\nبر كنم آيم سوى ماء معين\r\n( ( 1207 ) ) كز كمىّ خشت ديوار بلند\r\nپستتر گردد بهر دفعه كه كند\r\n\r\n","description":"","footnote":"","page_name":" 597 ","page_number":601},
  {"content":"\r\n\r\n( ( 1208 ) ) پستى ديوار قُربى مىشود\r\nفصل او درمان و صلى مىشود\r\n( ( 1209 ) ) سجده آمد كندن خشت لزب\r\nموجب قُربى كه و اسجد و اقترب\r\n( ( 1210 ) ) تا كه اين ديوار عالى گردن است\r\nمانع اين سر فرود آوردن است\r\n( ( 1211 ) ) سجده نتوان كرد بر آب حيات\r\nتا نيابى زين تن خاكى نجات\r\n( ( 1212 ) ) بر سر ديوار هر كاو تشنه تر\r\nزودتر بر مىكند خشت و مَدر\r\n( ( 1213 ) ) هر كه عاشقتر بود بر بانگ آب\r\nاو كلوخ زفت تر كند از حجاب\r\n( ( 1214 ) ) او ز بانگ آب پر مىتا عنق\r\nنشنود بيگانه جز بانگ بلق\r\n( ( 1215 ) ) اى خنك آن را كه او ايّام پيش\r\nمغتنم دارد گزارد وام خويش\r\n( ( 1216 ) ) اندر آن ايّام كش قدرت بود\r\nصحت و زور دل و قوت بود\r\n( ( 1217 ) ) و ان جوانى همچو باغ سبز و تر\r\nمىرساند بىدريغى بار و بر\r\n( ( 1218 ) ) چشمه هاى قوت و شهوت روان\r\nسبز مىگردد زمين تن بدان\r\n( ( 1219 ) ) خانهء معمور و سقفش بس بلند\r\nمعتدل اركان و بىتخليط و بند\r\nنور چشم و قوت ابدان بجا\r\nقصر محكم خانه روشن پر صفا\r\nهين غنيمت دان جوانى اى پسر\r\nسر فرود آور بكن خشت و مدر\r\n( ( 1220 ) ) پيش از آن كايام پيرى در رسد\r\nگردنت بندد بحبل من مسد\r\n( ( 1221 ) ) خاك شوره گردد و ريزان و سست\r\nهرگز از شوره نبات خوش نرست\r\n( ( 1222 ) ) آب زور و آب شهوت منقطع\r\nاو ز خويش و ديگران نامنتفع\r\n( ( 1223 ) ) ابروان چون پار دم زير آمده\r\nچشم را نم آمده تارى شده\r\n( ( 1224 ) ) از تشنج رو چو پشت سوسمار\r\nرفته نطق و طعم و دندانها ز كار\r\nپشت دو تا گشته دل سست و طپان\r\nتن ضعيف و دست و پا چون ريسمان\r\nبر سر ره زاد كم مركوب سست\r\nغم قوى و دل تنك تن نادرست\r\nخانه ويران كار بىسامان شده\r\nدل ز افغان همچو ناى انبان شده\r\nعمر ضايع سعى باطل راه دور\r\nنفس كاهل دل سيه جان ناصبور\r\n\r\n","description":"","footnote":"","page_name":" 598 ","page_number":602},
  {"content":"\r\n\r\n\r\n\r\nموى بر سر همچو برف از بيم مرگ\r\nجمله اعضا لرز لرزان همچو برگ\r\n( ( 1225 ) ) روز بىگه لاشه لنگ و ره دراز\r\nكارگه ويران عمل رفته ز ساز\r\n( ( 1226 ) ) بيخهاى خوى بد محكم شده\r\nقوت بر كندن آن كم شده\r\n( ( 1227 ) ) همچو آن شخص درشت خوش سخن\r\nدر ميان ره نشاند او خار بن\r\n\r\nآيه\r\n« وَلَمَّا فَصَلَتِ اَلْعِيرُ قالَ أَبُوهُمْ إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ . » 12 : 94 ( 1 )  ( هنگامى كه قافلهء برادران [ يوسف عليه السلام 
  ] مصر را در پشت سر گذاشتند پدرشان [ حضرت يعقوب عليه السلام 
  ] گفت : بوى يوسف را درمىيابيم اگر نگوييد كه پير شده‌ام و خيالات مىكنم ) .\r\n« كَلَّا لا تُطِعْه وَاُسْجُدْ وَاِقْتَرِبْ . » 96 : 19 ( 2 )  ( هرگز دروغگويان و اعراض كنندگان را اطاعت مكن ، سجده كن و تقرب پيدا كن . )\r\nروايت\r\n« انى لأشم نفس الرحمن من اليمن . » ( 3 )  ( من نفس رحمانى از يمن احساس مىكنم ) .\r\nاين روايت را فيروز آبادى با عبارات ذيل نقل كرده است :\r\n« اجد نفس ربكم من اليمن . » ( 4 )  ( نفس پروردگار شما را از يمن درمىيابم . )\r\n","description":"","footnote":" ( 1 ) سوره يوسف ، آيهء 94 . .  ( 2 ) سوره علق ، آيهء 19 . .  ( 3 ) شروح و دراسات مثنوى ، كفافى ، ج 2 ، ص 359 . .  ( 4 ) تاج العروس ، زبيدى ، ج 4 ، ص 260 . . ","page_name":" 599 ","page_number":603},
  {"content":"\r\n\r\n\r\n( ( 1212 ) ) بر سر ديوار هر كاو تشنه تر\r\nزودتر بر مىكند خشت و مدر\r\n( ( 1213 ) ) هر كه عاشقتر بود بر بانگ آب\r\nاو كلوخ زفت تر كند از حجاب\r\n\r\nاز ديوار ماديات هر لحظه خشتى برداريد\r\nمثالى كه جلال الدين در اين ابيات آورده است ، بسيار مثال رسا و قابل تطبيق با واقع است . در اين مثال به طور اجمال چنين تصوير شده است كه در كنار جويبار ديوارى است كه تشنه‌اى در بالاى آن نشسته است ، دستش به آن آب نمىرسد آب را مىبيند و به اين ديدن قناعت نمىكند ، كارى شروع مىكند كه دو هدف را در بر دارد :\r\n1 - شنيدن صداى آب .\r\n2 - كوتاه شدن و از بين رفتن تدريجى ديوار تا وصول تشنه به آب . اين كار كه دو هدف مزبور را در بر دارد عبارت است از برداشتن پى در پى خشتها و انداختن آنها در آب .\r\nتطبيق اين مثال به وضع آدمى بسيار روشن است ، زيرا ، جاى ترديد نيست كه ما در ميدان ماده و ماديات قرار داريم ، پيرامون ما را همين ماديات آن چنان فرا گرفته كه ميان ما و رشد روحى مانع و سد محكمى ايجاد كرده است ، در عين حال ما اين رشد روحى را يا در راد مردان الهى يا در نهان خانهء فطرت خدا دادى خويش ( يا هر دو ) مىبينيم و احساس مىكنيم . اين رشد روحى براى ما يك واقعيت بىطرف نيست ، بلكه هنگامى كه در بارهء آن مىانديشيم ، مىبينيم تشنگى زيادى به آن داريم . در چنين وضعى كه آدميان قرار مىگيرند حالت روحى آنان يكسان نمىباشد .\r\nگروهى از آنها مىبينند و به همان ديدن قناعت مىورزند ، زيرا ، اشتياق وصول به آن رشد روحى را در خود نمىپرورانند .\r\n","description":"","footnote":"","page_name":" 600 ","page_number":604},
  {"content":"\r\nگروه ديگر آن آب را از بالاى ديوار ( رشد روحانى ) را از ميان ديوارهاى ماده مىبينند و اشتياق به آن را هم در نهاد خويشتن احساس مىكنند ، ولى به جاى آن كه اشتياق را بثمر برسانند ، به حسرت بردن كفايت مىكنند و به قول آن شاعر مىگويند :\r\n\r\nاحب الصالحين و لست منهم\r\nلعل الله يرزقنى الصلحا (\r\n\r\nصلحاء و نيكان را دوست دارم ولى [ بد بختانه 
  ] از آنها نيستم ، شايد خداوند صلاح را به من روزى نمايد ) .\r\nالبته آگاهى و شرافت اين گروه عالىتر از گروه اول است ، زيرا ، توجه به نقص مقدمهء كمال و اطلاع حاصل كردن به درد پايهء درمان جويى است .\r\nاما دستهء سوم از انسانها وجود دارند كه به تماشاى آب قناعت نمىورزند و به اشتياق به وصول آن دل خوش نمىكنند ، بلكه شروع كرده ، تدريجاً چنگالهاى تيز نفس را از ماديات بيرون مىكشند ، در اين بيرون كشيدن چنگالها و كندن خشتها و انداختن آن به جويبار معنى هم از صداى آب لذت مىبرند ( از جلوه هاى روحانيت و معنويت ) و هم به آن قلمرو نزديكتر مىگردند .\r\nتبصرهء 1 - اين تدريجى بودن وصول به آب به عنوان قانون معمولى است و الا گروه زيادى را از اشخاص سراغ داريم كه انقلابات روحى آنان چنان شديد است كه ممكن است ديوار ماديات را در همان دفعهء اول از ميان بردارند مانند : نصوح و بشر حافى و امثال اينها .\r\nتبصرهء 2 - تصور اين كه با پيروزى در ميدان گلاويزى با ماديات و يا مطابق مثال جلال الدين با كندن و انداختن خشت در جويبار روح و معنى ، جلوهء ديگرى از آن براى انسان نمودار مىگردد بسيار آسان است ، زيرا ، هر گامى كه در اين راه برداشته مىشود در حقيقت در عين حال كه قدمى در راه برداشته مىشود به مقدارى از هدف هم نايل مىگردد .\r\n","description":"","footnote":"","page_name":" 601 ","page_number":605},
  {"content":"\r\n\r\n\r\n\r\n( ( 1213 ) ) هر كه عاشقتر بود بر بانگ آب\r\nاو كلوخ زفتتر كند از حجاب\r\n\r\nهر چه كه عشق بديدن جلوهء روح بيشتر بوده باشد ، علاقه به كندن تمايلات نفسانى قوىتر و بيشتر خواهد گشت\r\nاين يك قاعدهء كلى است كه هر اندازه وصول به يك هدف حياتى جلوه كند ، انسان هم براى رسيدن به آن هدف شتاب بيشترى دارد و هم نيروى بيشترى مصرف مىكند و هم فعاليت روح در ناچيز نمودن موانعى كه بايستى از سر راه برداشته شود عميقتر و قوىتر مىگردد .\r\n\r\nهين غنيمت دان جوانى اى پسر\r\nسر فرود آور بكن خشت و مدر\r\n\r\nدر دوران جوانى كه نيرومنديم خشت و كلوخهاى ديوار ماديات را بكنيم\r\nحلقه هاى زنجيرى سياه و سفيد روزان و شبان يكايك پشت سر هم از آينده رسيده و به گذشته مىخزند .\r\nعبور ساليان با فصلهاى رنگارنگش كاروان آدميان را به سر منزل ابديت مىرساند و به راه خود مىرود .\r\nآدميان در اين رهگذر توانايى و نيرومندى محدودى ميان دو ناتوانى ( كودكى و پيرى ) به دست مىآورند ، ولى متاسفانه اين نيروى كلان و پر ارزش به جهت عوامل زيادى\r\n","description":"","footnote":"","page_name":" 602 ","page_number":606},
  {"content":"\r\nبه هدر مىرود ، اين عوامل بر دو گونه است :\r\n1 - عوامل مربوط به خود انسان .\r\n2 - عوامل بيرون از اختيار انسان كه شامل محيط طبيعى و اجتماعى و مخصوصاً طبقات رهبر ( اعم از طبقهء حاكمه و مربيان روحى ) مىباشد .\r\nآن چه كه مربوط به خود انسان است پيروى از هوى و هوس و شهوات است كه در دوران جوانى نيروى كافى براى اشباع آنها وجود دارد .\r\nچرا ما اين عامل را به خود انسان مستند ساختيم ؟ براى اين كه انسان معتدل كه داراى روح متعادل است در هر شرطى از شرايط و در ميان هر گونه عوامل محيطى و اجتماعى مقدارى از دريافتهاى انسانى دارد كه مىتواند راهنماى نسبى او بوده باشد مگر فرد جوان در هر حال هم كه باشد نمىداند كه در مقابل همهء تمايلات نفسانى روح و فعاليت روحى هم در درون او وجود دارد ؟ مگر او نمىداند كه حركات منظم هستى سؤالاتى را براى او متوجه مىسازد ؟ او كاملًا از فعاليتهاى عقلانى و وجدانى برخوردار است - آن فعاليتها كه تا به يك عده اصول ثابت و عالى منتهى نشود بىنتيجه خواهد ماند .\r\nبا اين حال اگر فرد جوان همه اين مسايل را ناديده بگيرد ، هيچ متفكرى به خود اجازه نمىدهد كه اين ناديده گرفتنها را معلول يك علت جبرى معرفى نمايد ، پس براى فرد جوان كه از نيروى خود در پيش برد كمال روحى بهره بردارى نمىكند عامل اختيارى وجود دارد كه از خويشتن سر چشمه مىگيرد .\r\nاما عوامل بيرون از اختيار خود انسان خيلى زياد است و ما نمىتوانيم در اين مبحث در همهء آن عوامل گفتگو كنيم . ما آن جنبهء موضوع را مطرح مىكنيم كه مربوط به مبحث ما است و در اين جنبه طبقات پيش رو را منظور مىكنيم ، مقصود از طبقات پيش رو گروه ها و هيئتها و شخصيتهايى هستند كه ساليان جوانى و برومندى انسانها به شكلى از اشكال در تحت سيطرهء آنها قرار مىگيرد . ما در اين باره چند جمله\r\n","description":"","footnote":"","page_name":" 603 ","page_number":607},
  {"content":"\r\nمىگوييم و تفصيل بيشتر را به مباحث بعدى موكول مىكنيم . ما موضوعى به عنوان جوان به طور تجريد شده از همهء حقايق نداريم .\r\nجوان ، يعنى يك فرد از انسان در راه رشد و تكامل .\r\nجوان ، يعنى يك فرد از انسان كه جريان موجوديتش به طور همه جانبه خود آگاهانه نيست .\r\nجوان ، يعنى يك فرد از انسان كه سرمايهء كلانى در دست گرفته مىخواهد در ميدان زندگى اين سرمايه را به كار بيندازد .\r\nجوان ، او خواه بگويد يا نگويد ، توجه داشته باشد يا نداشته باشد وضع وجودى او داد مىزند و پيش روان جامعه را به كمك مىطلبد كه شخصيت او را بارور بسازند .\r\nجوان ، او انسانى نيست كه از گذشته بريده باشد . هر چند كه گذشته با عصر فعلى براى او متضاد جلوه كند ، اين تضاد از اختلاف ميان ميوه و شكوفه و ساقه و ريشهء درخت و آب و خاك ( در حال فعاليت ) تجاوز نخواهد كرد . مگر بدون ديروز امروزى وجود دارد ؟ مگر بدون امروز فردايى به وجود خواهد آمد ؟ مگر بدون فردا براى ديروز و امروز مفهومى باقى مىماند ؟ ناتوانى ديروزىها در مقابل مسئلهء جوانان براى ما ضمناً فلسفه‌اى هم ايجاد كرده است ، اين فلسفه كمى با گرد و غبار پوشيده شده است ، زيرا ، مىخواهد به ما فوق زمان قدم گذاشته و با كارد اصطلاح بافى كه مولود ناتوانى است اتصال غير قابل گسيختگى زمان را قطع نموده ، ديروز را در طرفى قرار بدهد و امروز را در مقابل آن . اين بريدگى و صف بندى به قدرى قاطعانه انجام گرفته است كه حتى مجالى به وجود افرادى از انسانها در ميان اين دو طرف هم باقى نگذاشته است . مثلًا نمىخواهند تكليف ميانسالان را روشن كنند نمىخواهند به اين حقيقت اعتراف كنند كه هر فكر تازه‌اى هم كه به صحنهء معلومات و شئون بشرى وارد مىشود اغلب از افرادى است كه از ميانسالى هم عبور كرده‌اند . برتراند راسل كه دم از آزادى مطلق جوانان و راه و رسم زندگى جوانى\r\n","description":"","footnote":"","page_name":" 604 ","page_number":608},
  {"content":"\r\n\r\nمىزد ، اين مطالب را از 80 سالگى شروع كرده تا 95 سالگى ادامه داده بود .\r\nخلاصه ، موضوع جوانان با نظر به همهء اصول طبيعى و روانى و حقوقى و اخلاقى يك موضوع بغرنجى نيست كه قابل حل و فصل نباشد . گره بسيار محكمى كه وجود دارد اين است كه رهبران فكرى جوامع امروزى تحت تأثير عوامل معينى نمىخواهند براى جوانان ما گروهى ( بايستگىهاى روحى ) را در مقابل ( بايستگىهاى حقوقى ) مطرح بسازند . يعنى آنان در مقابل حقوق زندگى مادى ، حقوقى براى جانهاى آدمى سراغ نگرفته اند\r\nتفسير ابيات\r\nديوار بلندى بر كنار جوى آبى قرار داشت ، تشنهء دردمندى روى آن ديوار نشسته بود . چه تشنه‌اى ؟ تشنه‌اى زار و نزار و جويندهء سيراب شدن ، عاشق آب ، مست آب ، در عين حال بيگانه از آن چه كه در پيرامون او مىگذشت ، او قرارى نداشت ، مضطرب و پريشان بود .\r\nمانعى از وصول او به آب جز همان ديوار كه رويش نشسته بود وجود نداشت ، او مانند آن ماهى بود كه از آب كنار بيفتد و چشمانش به آب خيره شود .\r\nمانع و حجاب اين تشنهء بىنوا همان ديوار بود كه رويش نشسته بود . در همين حال پريشانى و زارى ناگهان خشتى را از ديوار كند و در آب انداخت ، صدايى از آب در گوش او طنين انداز شد ، اين صدا مانند يك گويندهء شيرين سخن او را خطاب مىكرد ، چه خطابى ، خطاب محبوب شيرين و نگار دل ربا . بانگ روح افزاى آب او را مانند بادهء خوشگوار مست ساخت . زيبايى و لذت بار بودن صداى آب او را تحريك كرد و چنان اشتياقى در او به وجود آورد كه تشنهء دردمند پى در پى خشتها را مىكند و در آن آب مىانداخت .\r\nآب با آن صداى دلنشين زمزمهء ديگرى داشت ، در آن زمزمه به آن تشنهء بىنوا مىگفت : مقصودت از انداختن خشت در من چيست ؟ تو كه به من نمىرسى ، صداى من هم\r\n","description":"","footnote":"","page_name":" 605 ","page_number":609},
  {"content":"\r\nكه تو را سيراب نمىكند اين چه تقلا و كوشش بىهوده است ؟ تشنه جواب مىدهد : اى آب عزيز ، در اين خشت اندازى دو نتيجه و فايده وجود دارد :\r\nفايدهء اول : شنيدن صداهاى دلنشين تست كه مر تشنگان را همچو ابرى است كه متراكم از قطرات باران است ، بانگ تو مانند بانگ اسرافيل در مقدمهء رستاخيز است كه مرده ها را حيات مىبخشد ، بانگ رعد در ايام بهار است كه باغها و چمنزارها را به شكل زيبا درمىآورد ، بانگ تو مانند رسيدن ايام زكات است كه بر فقير بىنوا نويد نوا مىدهد ، بانگ تو نويد نجات است كه بر گوش يك زندانى مىرسد ، نفس رحمانى است كه از يمن به مشام پيامبر مىوزد ، بوى عطر آگين شفاعت پيامبر ما است كه در روز رستاخيز به مشام شخص معصيت كار مىرسد ، بوى پيراهن يوسف است كه بر جان افسردهء يعقوب مىرسد و براى او حيات بخش مىگردد ، نسيم باغهاى بهشتى است كه به سوى معصيت كار روانه مىشود و دماغ جان او را نوازش مىدهد ، حركت و دعوت كيميا است آن فلز محقر را كه مىخواهد به طلا مبدلش سازد ، كلامى است كه مجنون ، آن عاشق شيدا از لبان ليلى مىشنود . پيامى است كه ويس به رامين مىفرستد .\r\nفايدهء دوم - اين است كه هر چه از خشتها مىكنم و به آب مىاندازم به آب نزديكتر مىشوم ، زيرا ، هر چه كه از خشتهاى ديوار كاسته مىشود راه من به مقصودم نزديكتر مىگردد . آرى پستى اين ديوار وسيلهء نزديكى من به آب و جدا شدن خشتها از ديوار موجب وصال من خواهد گشت .\r\nكندن خشتها خود سجده هايى است كه به پيشگاه آب صورت مىگيرد ، آرى اى انسان خشت ماديات را از ديوار زندگانى ماده بر كن ، پيشانى بر خاك گذار و تقرب به بارگاه الهى حاصل كن . مادامى كه اين ديوار زندگانى مادى مرتفع است نمىتوانى سر به سجده فرود بياورى .\r\nآب حيات ابديت در جايگاهى است كه تا از اين تن خاكى رهايى پيدا نكنى\r\n","description":"","footnote":"","page_name":" 606 ","page_number":610},
  {"content":"\r\nبه آن جايگاه نخواهى رسيد .\r\nهر كس كه در سر ديوار تشنگى بيشترى احساس مىكند او در كندن خشت و كلوخ كوشاتر و سريعتر گام بر مىدارد . آنان كه بر آب دلنشين جويبار عاشق تراند خشتها و كلوخهاى بزرگتر را از ميان بر مىدارند .\r\nسراسر وجود اين تشنهء دردمند از بانگ آب مست شده است ، ولى انسان بيگانه جز صداى طبيعى آب چيزى نمىشنود .\r\nخوش باد حال كسى كه ساليان عمرش را كه در گذر است غنيمت شمرده از موجوديت خويش بهره بردارى نمايد .\r\nآن روزگاران عمر را كه توانايى و صحت و نيروى قلبى دارد .\r\nآن دوران جوانى را كه مانند باغ سر سبز و خرم است و ميوه هاى بىدريغ به وجود مىآورد .\r\nآن دوران را كه قوت چشم و غرايز شهوت زمين بدن او را تازه و سر سبز مىگرداند .\r\nآن زمانها كه ساختمان بدن آباد و داراى سقف مرتفع و تمام واحدهاى تشكيل دهندهء آن ساختمان معتدل و هماهنگ است ، بدون كوچكترين اختلاط و ناهماهنگى در اجزاى آن .\r\nاوقاتى را كه نور چشم و قوت عمومى بدن كاخ بسيار محكم و عالى براى انسان به وجود آورده است . آرى در آن روزگاران كه داراى چنان نيرو و استعداد هستيد فرصت را غنيمت بشماريد ، سر فرود آوريد و خشتهاى ماديات را كه شما را از آب حيات معنى دور كرده است بكنيد و خود را به آب نزديك بسازيد و اگر از جاى خود حركت نكنيد و همواره فردا فردا بگوييد ، روزگار سياهى در انتظار شما است كه بخواهيد يا نخواهيد به سراغ شما خواهد آمد .\r\nكدام روزگار سياه ؟\r\n","description":"","footnote":"","page_name":" 607 ","page_number":611},
  {"content":"\r\nروزگار پيرى كه زنجيرهاى گرانبار گذشت ساليان بر گردن شما سنگينى خواهد كرد .\r\nتدريجاً ساختمان بدنى شما كه از خاك بسيار عالى ساخته شده بود شورى خود را بروز مىدهد ، مقاومتش از بين مىرود ، ديگر ساختمان نمىتواند روى بنياد خويش بايستد . زمين پر بركت جوانى شما كه همه گونه ميوه و ثمر نمودار مىساخت مبدل به شوره زارى مىگردد كه نباتات مفيد در آن نخواهد روئيد . نيرو و مادهء شهوانى رو به تمام شدن گذاشته ، نه سودى از خود در مىيابد و نه نفعى از ديگران به او مىرسد . ابروهاى كمانى شما مانند پار دم اسب و الاغ به روى چشمان شما قوسى بس زشت و ناخوشايند مىكشد . آب بر چشمان شما سرازير شده و دنيا را تيره و تار مىبيند . آن بدن نيرومند شما ضعيف ، دست و پايتان مانند ريسمان باريك مىگردد [ آن گاه توجه كنيد كه شما در چه حال هستيد ؟ آيا ايستاده‌ايد يا راه مىرويد ؟ 
  ] نه ، شما در سر راهى هستيد كه كاروانيان قرون و اعصار بايستى از آن راه عبور كنند ، رو به كجا ؟ رو به ابديت . شما رهگذريد ، اما توشه‌اى نداريد ، مركب شما سست شده است ، اندوه ها مانند كوه ها به شما ريزش مىكنند ، در حالى كه دل مقاومت خود را از دست داده حوصله تنگ و تن نادرست . قامت هم چون سرو شما مانند كمان خميده ، دل سست و در طپش و از كثرت ناله و افغان مانند نى ناچيز و شكسته شده است ، تشنجات بنيان كن چروكهايى در صورت شما به وجود آورده كه مانند پشت سوسمار گشته است . ديگر قدرت گفتگو و چشيدن طعمها از دست رفته و دندانها از كار افتاده است .\r\nخانه ويران ، كارها نابه سامان ، عمر ضايع ، سعى باطل ، راه دور ، نفس از كار افتاده ، دل تيره گشته و جان بردبارى را از دست داده است ، از بيم و هراس مرگ موى سر شما مانند برف سفيد شده و تمامى اعضا مانند برگهاى ناچيز مرتعش و لرزان گشته است .\r\n","description":"","footnote":"","page_name":" 608 ","page_number":612},
  {"content":"\r\nروز به هنگام غروب رسيده ، لاشهء بدن لنگ و راه طولانى ، كارگاه بدن ويران ، عمل و كار از ترتيب افتاده است . آن خوى و خاصيتهاى بد در اعماق جان ريشه دوانيده و نيروى كندن آنها را از دست داده است .\r\nمثل اينان مثل آن شخص قوى و شيرين سخن است كه در وسط راه خار بن بر نشاند .\r\n","description":"","footnote":"","page_name":" 609 ","page_number":613},
  {"content":"\r\n\r\nفرمودن والى آن مرد را كه خار بن را كه نشانده‌اى بر سر راه بر كن\r\n\r\n( ( 1228 ) ) ره گذريانش ملامتگر شدند\r\nپس بگفتندش بكن آن را نكند\r\n( ( 1229 ) ) هر دمى آن خار بن افزون شدى\r\nپاى خلق از زخم آن پر خون شدى\r\n( ( 1230 ) ) جامه هاى خلق بدريدى ز خار\r\nپاى درويشان بخستى زار زار\r\nچون كه حاكم را خبر شد زين حديث\r\nيافت آگاهى ز فعل آن خبيث\r\n( ( 1231 ) ) چون بجد حاكم به دو گفت اين بكن\r\nگفت آرى بر كنم روزيش من\r\n( ( 1232 ) ) مدتى فردا و فردا وعده داد\r\nشد درخت خار او محكم نهاد\r\n( ( 1233 ) ) گفت روزى حاكمش اى وعده كژ\r\nپيش آ در كار ما وا پس مغژ\r\n( ( 1234 ) ) گفت الايام يا عم بيننا\r\nگفت عجل لا تماطل ديننا\r\n( ( 1235 ) ) تو كه مىگويى كه فردا اين بدان\r\nكه بهر روزى كه مىآيد زمان\r\n( ( 1236 ) ) آن درخت بد جوانتر مىشود\r\nوين كننده پير و مضطر مىشود\r\n( ( 1237 ) ) خار بن در قوت و برخاستن\r\nخار كن در سستى و در كاستن\r\n( ( 1238 ) ) خار بن هر روز و هر دم سبز و تر\r\nزود باش و روزگار خود مبر\r\n( ( 1240 ) ) خار بن دان هر يكى خوى بدت\r\nبارها در پاى خار آخر زدت\r\nبارها از فعل بد نادم شدى\r\nبر سر راه ندامت آمدى\r\n( ( 1241 ) ) بارها از خوى خود خسته شدى\r\nحس ندارى سخت بىحس آمدى\r\n( ( 1242 ) ) گر ز خسته گشتن ديگر كسان\r\nكه ز خلق زشت تو هست آن رسان\r\n( ( 1243 ) ) غافلى ، بارى ز زخم خود نه اى\r\nتو عذاب خويش و هم بيگانه اى\r\n( ( 1244 ) ) يا تبر بردار و مردانه بزن\r\nتو علىوار اين در خيبر بكن\r\nور نه چون صدّيق و فاروق مهين\r\nهين طريق ديگران را بر گزين\r\n( ( 1245 ) ) يا به گلبن وصل كن اين خار را\r\nوصل كن با نار نور يار را\r\n( ( 1246 ) ) تا كه نور او كشد نار تو را\r\nوصل او گلبن كند خار تو را\r\n\r\n","description":"","footnote":"","page_name":" 610 ","page_number":614},
  {"content":"\r\n\r\n( ( 1247 ) ) تو مثال دوزخى او مؤمن است\r\nكشتن آتش به مؤمن ممكن است\r\n( ( 1248 ) ) مصطفى فرمود از گفت جحيم\r\nكاو به مؤمن لابه گر گردد ز بيم\r\n( ( 1249 ) ) گويدش بگذر زن من اى شاه زود\r\nهين كه نورت سوز نارم را ربود\r\n( ( 1250 ) ) پس هلاك نار نور مؤمن است\r\nز انكه بىضد دفع ضد لا يمكن است\r\n( ( 1251 ) ) نار ضد نور باشد روز عدل\r\nكآن ز قهر انگيخته شد اين ز فضل\r\n( ( 1252 ) ) گر همىخواهى تو دفع شر نار\r\nآب رحمت بر دل آتش گمار\r\n( ( 1253 ) ) چشمهء آن آب رحمت مؤمن است\r\nآب حيوان روح پاك محسن است\r\n( ( 1254 ) ) پس گريزان است نفس تو از او\r\nز انكه تو از آتشى او ز آب جو\r\n( ( 1255 ) ) ز آب آتش ز ان گريزان مىشود\r\nكآتشش از آب ويران مىشود\r\n( ( 1256 ) ) حس و فكر تو همه از آتش است\r\nحس شيخ و فكر او نور خوش است\r\n( ( 1257 ) ) آب نور او چو بر آتش چكد\r\nچك چك از آتش بر آيد بر جهد\r\n( ( 1258 ) ) چون كند چك چك تو گويش مرگ و درد\r\nتا شود اين دوزخ نفس تو سرد\r\n( ( 1259 ) ) تا نسوزد او گلستان تو را\r\nپشت نكند عدل و احسان تو را\r\nيك شرر از وى هزاران گلستان\r\nاز يكى نه نام ماند نه نشان\r\n( ( 1260 ) ) بعد از آن چيزى كه كارد بر دهد\r\nلاله و نسرين و سيسنبر دهد\r\n( ( 1261 ) ) باز پهنا مىرويم از راه راست\r\nباز گرداى خواجه راه ما كجاست ؟\r\n( ( 1262 ) ) اندر آن تقرير بوديم اى خسور\r\nكه خرت لنگ است و منزل دور دور\r\nبار نو باشد گران ، در راه چاه\r\nكج مرو دور است اندر شاه راه\r\nسال شصت آمد كه در شستت كشد\r\nراه دريا گير تا يا بى رشد\r\nآن كه عاقل بود در دريا رسيد\r\nشد خلاص از دام و از آتش رهيد\r\nچون كه بىگه گشت و آن فرصت گذشت\r\nمرده گرد و رو سوى دريا ز دشت\r\nور نه در تابه شوى بريان بسى\r\nاين چنين هرگز كند بر خود كسى ؟\r\nحال آن سه ماهى و آن جويبار\r\nگفته شد اينجا براى اعتبار\r\n\r\n","description":"","footnote":"","page_name":" 611 ","page_number":615},
  {"content":"\r\n\r\n\r\nفانتبه ثم اعتبر ثم انتصب\r\nو استعن باللَّه ثم اجهد تصب\r\n( ( 1263 ) ) سال بىگه گشت وقت كشتِ نى\r\nجز سيه رويى و فعل زشت نى\r\n( ( 1264 ) ) كرم در بيخ درخت تن فتاد\r\nبايدش بر كند و بر آتش نهاد\r\n( ( 1265 ) ) هين و هين اى راهرو بىگاه شد\r\nآفتاب عمر سوى چاه شد\r\n( ( 1266 ) ) اين دو روزك را كه روزت هست زود\r\nپرّ افشانى بكن از راه جود\r\n( ( 1267 ) ) اين قدر تخمى كه ماندستت به كار\r\nتا در آخر بينى آن را برگ و بار\r\nاين قدر عمرى كه ماندستت بباز\r\nتا برويد زين دو دم عمر دراز\r\n( ( 1268 ) ) تا نمردست اين چراغ با گهر\r\nهين فتيله اش ساز و روغن زودتر\r\n( ( 1269 ) ) هين مگو فردا كه فرداها گذشت\r\nتا به كلى نگذرد ايّام كشت\r\n\r\nروايت\r\nروايت شده است كه هنگامى كه مرد با ايمان به حكم :\r\n« وَإِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا . » 19 : 71 ( 1 )  ( كسى از شما نيست مگر اين كه به آتش جهنم وارد مىشود ، شدت و تلخى آن را درك مىكند ، يا از پيرامون آن مىگذرد ، اين سر نوشت براى شما از ناحيهء خدا حتمى است ) .\r\nپيغمبر فرموده است كه در اين حال آتش دوزخ به مؤمن مىگويد :\r\n« جز يا مؤمن فان نورك أطفأ نارى . » ( 2 )  ( از من بگذر اى مؤمن ، زيرا نور تو آتشم را خاموش گردانيد )\r\n","description":"","footnote":" ( 1 ) سوره مريم ، آيهء 71 . .  ( 2 ) پاورقى مثنوى رمضانى ، ص 98 . . ","page_name":" 612 ","page_number":616},
  {"content":"\r\n\r\n\r\n( ( 1237 ) ) خار بن در قوت و بر خاستن\r\nخار كن در سستى و در كاستن\r\n\r\nدانهء خارهاى صفات پست كه در نفس ما پاشيده مىشود ، با گذشت زمان مىرويد و قوت مىگيرد و سر مىكشد ، اما ( خود طبيعى ) انسانى كه مىخواهد خارها را بكند رو به سستى و كاهش مىرود\r\nمسئلهء عجيبى است كه پديده هاى زشت در روان ما وارد مىشوند ، اگر در صدد بر طرف كردن جدى آنها بر نياييم ، تدريجاً رسوخ پيدا مىكنند ، تا آن جا كه مىتوانند مانند جزئى از اجزاء شخصيت ما باشند ، در اين حال مبارزه با آنها سختتر مىگردد ، از آن هنگام كه دوران ميانسالى پايان مىيابد قدرت جسمانى و نيروى مبارزهء ( خود طبيعى بىطرف ) رو به اضمحلال مىرود ، در صورتى كه آن پديده ها محكمتر مىگردند .\r\nاين مطلب به همين شكل كه بيان شد قابل مشاهده است . اما اين كه حقيقت مطلب چيست ؟ به بررسى بيشترى نيازمند است .\r\nجاى ترديد نيست كه رشد جسمانى در دوران زندگانى حدود معينى دارد و با نظم و قوانين تثبيت شده‌اى شروع و پايان مىيابد . بعضى از متخصصين فن نهايت رشد جسمانى را سى و دو سال و بعضى ديگر سى و پنج حد اكثر مدتى كه رشد جسمانى در آن پايان مىيابد ، چهل سال گفته شده است . سپس دوران ركود و كاهش آغاز مىگردد و به پيرى و فرسودگى مىرسد . رشد روانى انسان اگر چه تا مقدارى از زندگانى با رشد جسمانى دوشا دوش و هماهنگ مىباشد ، ولى پس از گذشت مدتى از زندگانى رشد روانى هم از نظر كميت و هم از نظر كيفيت راه خود را از منحنى رشد جسمانى جدا مىكند ، اين مطلب را روان شناسان غالباً معتقدند . پياژه مىگويد :\r\n« رشد روانى كه با تولد شروع و در بزرگ سالى پايان مىپذيرد ، با رشد جسمانى\r\n","description":"","footnote":"","page_name":" 613 ","page_number":617},
  {"content":"\r\nقابل مقايسه مىباشد . شبيه برشد جسمانى ، رشد روانى نيز داراى پيش رفت و ارتقاء در جهت تعادل و متعادل شدن است . در حقيقت همان طورى كه جسم دستخوش تغيير و تحول است تا اين كه به حد نسبى ثابتى كه پايان رشد و نمو اعضاء است برسد ، زندگى روانى نيز مىتواند به صورت تحولاتى در جهت آن تعادل نسبى كه شاخص بزرگ سال است برسد . از اينجا مىتوان استنباط كرد كه در اين صورت رشد روانى عبارت خواهد بود از متعادل شدن و تعادل پيدا كردن تدريجى . به عبارت ديگر در تحت اين زاويهء خاص رشد روانى انتقال مداومى خواهد بود - از حالتى با تعادل ناپايدارتر به حالتى با تعادل پايدارتر . مطالب فوق در زمينه هاى مختلف قابل رويت است . در زمينهء هوش بىثباتى و درهم بودن نسبى تفكر كودك در مقام مقايسه با تفكر اصولى بزرگ سال يك نمونه از يك تعادل با ثبات كم در مقابل يك تعادل باثبات بيشتر مىباشد . در زمينهء زندگى عاطفى نيز تعادل احساسات همراه با بالا رفتن سن بيشتر مىشود و بالاخره ارتباطهاى اجتماعى نيز از يك قانون ثبات و پايدارى تدريجى تبعيت دارند و با اين وجود اگر به تحرك ذاتى حقيقت معنوى معتقد هستيم ، بايد به يك فرق اساسى ميان زندگى جسم و زندگى روان معتقد باشيم . رشد جسمانى به تعادلى منتهى مىگردد كه نسبت به تعادل نهايى رشد روانى ساكنتر و مخصوصاً ناپايدار است ، زيرا ، پس از پايان تحولات صعودى ، خود به خود يك تحول رجعى شروع مىشود كه منجر به كهولت مىگردد . بعضى از اعمال روانى ناشى از فعاليت اندامهاى حسى نيز منحنى همانندى را طى مىكند ، مثلًا قدرت بينايى در پايان كودكى به حد اعلاى خود مىرسد و بعدها به تدريج نقصان پيدا مىكند ، بر عكس تحول اعمال عالى هوش و عاطفه در جهت رسيدن به آن فرمهاى خاصى از تعادل است كه هم متحرك هستند و هم پايدار و ميان تحرك و پايدارى آنها ارتباط مستقيم وجود دارد ، يعنى هر چه تحرك بيشتر داشته باشند ثبات بيشتر نيز دارند ، به طورى كه براى ارواح سالم پايان رشد نه تنها همراه با شروع انحطاط نيست ، بلكه موجبات پيش رفت معنوى را فراهم مىسازد كه به هيچ وجه با تعادل درونى تناقض ندارد . » ( 1 ) \r\n","description":"","footnote":" ( 1 ) روان شناسى كودك ، پياژه ، ص 1 . . ","page_name":" 614 ","page_number":618},
  {"content":"\r\n\r\nعباراتى را كه نقل كرديم در حقيقت سطح قابل مشاهدهء رشد جسمانى و رشد روانى را فهرست وار بيان مىكند . اگر بخواهيم به تفصيل فعاليتها و نمودهاى رشد روانى بپردازيم مطلب بسيار طولانى خواهد گشت ، تنها مىخواهيم اين مسئله را بدانيم كه به خلاف آن نظريه كه مىگويد : جسم و روان در همهء تحولات از قوانين معينى تبعيت مىكنند ، بايستى جدايى دو قلمرو جسم و روان را ( با اين كه در نقاط تماس طبيعى با يكديگر مشترك و هماهنگ مىباشند ) در تحولات و رشد و نقص و نمودها به طور جدى بپذيريم و به اين نتيجه مىرسيم كه ممكن است چسبانيدن يك قطعه گوشت به يكى از اعضاى بدن اگر هم باعث افزايش جزئى براى بدن بوده باشد ، اما آن جزء زايد تغييرى در ساير ارگانيسم بدن وارد نمىسازد ، در صورتى كه يك صفت زشت يا يك صفت نيكو كه به عنوان عادت در روان انسانى رسوخ پيدا كرد ، در همهء سازمان روانى اثر مىگذارد و در تعادل واقعى روان تغييرى ايجاد مىكند .\r\nپس از اين مقدمه بر مىگرديم به مطلبى كه جلال الدين مطرح كرده است ، مىگويد : عادتها و صفات پليدى كه در درون ما ريشه مىگيرد ، با گذشت زمان اين ريشه ها محكمتر مىگردد ، با اين كه نيروى از بين بردن آنها كاهش مىيابد . يك مطلب مهم در اين مورد وجود دارد :\r\nآيا استحكام تدريجى ريشه ها مخصوص عادتها و صفات پليد است ؟\r\nبا نظر به مباحث انعقاد شخصيت و عناصر آن پاسخ اين سؤال منفى است ، زيرا ، در آن دوران كه نطفهء شخصيت انسانى منعقد مىگردد ، اگر دانه هاى خاصيتها و اوصاف نيكو در كشتگاه شخصيت پاشيده شود تدريجاً و با رشد روانى اين دانه ها ريشه گرفته و بارور مىگردند ، بلكه اگر خاصيتها و اوصافى را در نظر بگيريم كه از موضوع نيك و بد خارج و بر كنار بوده باشند ، ولى شخصيت انسانى را جلب نمايند به طورى كه به عنوان يكى از عناصر شخصيت در آيند باز مطابق همان اصل فوق پايدار خواهند بود .\r\n","description":"","footnote":"","page_name":" 615 ","page_number":619},
  {"content":"\r\n\r\nمسلم است كه استحكام صفات در روان انسانى به خودى خود يك پديدهء زشت نيست ، بلكه مانند پديدهء انعطاف پذيرى خاصيتى است كه قابل دو نوع بهره بردارى مىباشد :\r\nبهره بردارى نيكو ، بهره بردارى زشت .\r\nباز در اين پديده مهم سر و كار انسانها با مربيان است ، تا آنها چه بخواهند ، و آنان كه به مربيان دستور مىدهند چگونه بينديشند ؟\r\n\r\n( ( 1241 ) ) بارها از خوى خود خسته شدى\r\nحس ندارى سخت بىحس آمدى\r\n\r\nهر اندازه كه ريشهء يك صفت در انسان جاى گيرتر گشت انسان در مقابل آن صفت بىحستر خواهد شد\r\nهنگامى كه شما براى اولين و دومين و سومين بار سيگار مىكشيد اجزاء درونى شما كه با دود تماس پيدا مىكند ناراحت شده موجب سرفه و عوارض ديگر مىگردد ، گويى اجزاء مزبوره با تمام فعاليت با دود تازه وارد به مبارزه بر مىخيزند و تا مدت محدودى اين مبارزه وجود دارد .\r\nتدريجاً و با افزايش ورود دود به درون ، اجزاء مربوط حساسيت خود را از دست مىدهند و با افزايش بيشتر اعتياد به دود حاصل گشته ، مانعى از اجزاء و اعضاى درونى شما سر راه دود را نخواهد گرفت .\r\nاين يك پديدهء بسيار روشن است ، اما مسئله در همين جا ختم نمىشود ، به اين معنى كه تنها عادت كردن و بىحس شدن در مقابل موضوع عادت مطرح نيست ، بلكه با وجود بىحس شدن اجزاء مربوطه اشتياقى شديد به موضوع عادت در شما پديدار شده كه موجب يك تضاد روحى گشته است . شگفت انگيز است كه موضوع بىحس شدن\r\n","description":"","footnote":"","page_name":" 616 ","page_number":620},
  {"content":"\r\n\r\nانسان را در موقع اعتياد ، جلال الدين در قرنها پيش به طور صريح بيان نموده و چنان كه خواهيم گفت روان شناسان اروپايى در همين دورانهاى اخير به آن متوجه شده‌اند .\r\nبراى توضيح تضاد مزبور مجبوريم مقدار مختصرى در بارهء عادت بحث كنيم :\r\nيك بحث مختصر در بارهء عادت\r\nدر ميان پديده هايى كه در انسان و به طور عموم در ساير جانداران ديده مىشود پديدهء بسيار مهمى هم به نام عادت وجود دارد كه همواره نظر فلاسفه و متفكرين را به خود جلب كرده است . تعريفات فراوانى براى شناساندن عادت از گذشتگان و متفكرين در اختيار داريم . اين تعريفات كه براى توضيح و تفسير عادت گفته شده است ، اغلب مانند ساير تعريفاتى كه در بارهء هر يك از پديده هاى حيات گفته مىشود يك يا چند نقطهء نظر در پديدهء مفروض را باز گو مىكنند .\r\nمىتوانيم بگوييم كه : علت اساسى نقص اين همه تعريفات مربوط به پديده هاى حياتى ، مجهول بودن خود حقيقت حيات است كه هنوز با وجود اكتشاف صدها مطالب در موضوع حيات به اسرار آميز بودن خود ادامه مىدهد . اين همان مطلب است كه ابو العلاء شاعر معرّة مىگويد :\r\n\r\nالذى حارت البريه فيه\r\nحيوان مستحدث من جماد ( 1 )  (\r\n\r\nچيزى كه مردم در بارهء آن در حيرت فرو رفته‌اند ، زندگى است كه از جماد ايجاد مىگردد ) .\r\nهر چه كه پديدهء حيات در مرحله عالىتر نمودار مىگردد ، مانند انسان ، اين تحير بيشتر و عميقتر مىشود . ما مقدمه‌اى را به طور اجمال در بارهء پديدهء عادت متذكر مىشويم :\r\n","description":"","footnote":" ( 1 ) اگر چه احتمال مىرود مقصود شاعر مسئله معاد باشد ، ولى با يك نظر دقيقتر معماى تبدل جماد به حيات در هر دو نقطهء آغاز و انجام يكى است . ) . ","page_name":" 617 ","page_number":621},
  {"content":"\r\n\r\n\r\n\r\n\r\nهر موجودى داراى سه كيفيت است :\r\n1 - كيفيت موجودى فعلى .\r\n2 - كيفيت فاعلى .\r\n3 - كيفيت انفعالى .\r\nهر يك از موجودات را در نظر بگيريم ، خواهيم ديد داراى سه كيفيت ، موجودى فعلى ، فاعلى و انفعالى مىباشد .\r\n1 - كيفيت موجودى فعلى\r\n- وضع مخصوص و شكل و خاصيتهاى معين اشياء است كه انسان بدوا با آنها روبه رو است ، مثلًا يك قطعهء آهن را با وزن و شكل و خاصيت معينى مىبينيم ، در اين حالت ما با كيفيت موجود فعلى آن قطعهء آهن روبه رو هستيم .\r\n2 - كيفيت فاعلى\r\n- اين كيفيت از جنبهء تأثير يك شىاى در شىاى ديگر ناشى مىگردد ، همان قطعهء آهن هنگامى كه داراى لبهء تيز مىشود و جسم ديگرى را مىبرد ، اين بريدن كيفيت فاعلى آهن است .\r\n3 - كيفيت انفعالى\r\n- مىدانيم كه به جهت ارتباط دايمى اشياء با يكديگر يا تغييراتى كه ما در حقايق و نمودها ايجاد مىكنيم ، اشياء كيفيتهاى ديگرى را مىپذيرند ، مثلًا شكل همان قطعهء آهن را تغيير مىدهيم ، يا آن را ذوب مىكنيم يا در زير خاك زنگ مىزند . . . و غير ذلك .\r\nاين استعداد پذيرش اشكال و خواص شىاى ديگر را در اصطلاح كيفيت انفعالى مىناميم .\r\nمعناى تقسيم فوق اين نيست كه سه كيفيت مزبور جداگانه و بدون ارتباط با ساير كيفيتها ايجاد مىشوند ، بلكه اگر درست دقت كنيم خواهيم ديد : كه تنها اختلاف ديدگاه ما در حقايق جهان هستى است كه كيفيتهاى مزبوره و ساير كيفيات را براى ما مطرح مىسازد .\r\nپس از اين مسئله مىتوانيم مراحل اساسى بروز پديدهء عادت را بررسى كنيم :\r\n","description":"","footnote":"","page_name":" 618 ","page_number":622},
  {"content":"\r\n\r\nمرحلهء اول عادت : استعداد پذيرش\r\nدر تقسيم فوق كه در بارهء كيفيت بيان كرديم ، ملاحظه شد : كه يكى از آن كيفيتها پديدهء استعداد پذيرش است كه به نام كيفيت انفعالى شناخته شده است . از آن جهت كه عادت يك پديدهء ثانوى است كه به موجودى عارض گشته و در آن مستحكم مىگردد ، لذا مىتوانيم استعداد پذيرش را مرحلهء اول عادت معرفى كنيم .\r\nاستعداد پذيرش چنان كه در مسئلهء اول گفتيم ، در همهء موجودات اعم از جاندار و بىجان وجود دارد ، يعنى هم قطعهء آهن از نظر شكل و ساير خواص تغيير پذير است و هم حيوان و انسان با تغيير شرايط زندگى مثلًا از نظر بيولوژيكى يا عضوى تغيير مىپذيرند .\r\nاز جهت ديگر نيز همهء اشياء جاندار و بىجان مشترك مىباشند و آن اين است كه براى از بين بردن شكل جديدى كه شيء مفروضى بر خود پذيرفته است علت قوىترى مورد نياز است . به عبارت ديگر پذيرش شكل جديد با علتى به وجود آمده و با علت ديگرى محو و نابود مىشود .\r\nولى مفهوم عادت و مسايلى كه در بارهء آن مطرح مىشود محدودتر از آن است كه در مفهوم ( كيفيت انفعالى ) ملاحظه كرديم ، زيرا ، مفهوم و مسايل مربوط به عادت تنها در قلمرو جانداران مورد بحث قرار مىگيرد . بنا بر اين و با در نظر گرفتن موضوع ( خوى ) كه جلال الدين در صدد بيان آن است ما همان عادت به معناى اصطلاحى را مطرح خواهيم كرد .\r\nمرحلهء اول عادت چنان كه گفتيم : استعداد پذيرش است ، به همين جهت است كه جاندار هرگز به چيزى عادت نمىكند كه استعداد پذيرش آن را نداشته باشد ، خواه عادتهاى منفى مانند ( نفس نكشيدن ) يا عادتهاى مثبت مانند ( خوردن سمهاى مهلك . )\r\n","description":"","footnote":"","page_name":" 619 ","page_number":623},
  {"content":"\r\n\r\n\r\nمرحلهء دوم عادت : بروز ميل به مادهء اعتياد\r\nدر اين مرحله ماده‌اى كه مورد اعتياد قرار مىگيرد ميل انسانى را تحريك مىكند شدت و ضعف و آميختگى اين ميل با كراهت و انزجار با چگونگى مادهء اعتياد بستگى دارد . به طور كلى مادهء اعتياد كه بايستى تغييرى در موضوع مخصوص از طبيعت مادى يا روحى انسانى ايجاد كند بر سه قسم عمده تقسيم مىگردد : 1 - مادهء موافق با طبيعت انسان به معناى عمومى . 2 - مادهء مخالف با طبيعت انسان به معناى عمومى . 3 - مادهء بىطرف . هر اندازه كه مادهء اعتياد با طبيعت روحى يا مادى انسان موافقتر بوده باشد ، ميل انسانى بدون مزاحمت از طرف كراهت و بدون بر خورد با ساير موانع تحريك خواهد گشت و بالعكس : هر چه كه مادهء اعتياد مخالف با طبيعت انسان به معناى عمومى بوده باشد تزاحم كراهت با چنين ميلى شديدتر خواهد شد ، مانند مواد سمى كه به اندازهء مهلك نباشد ، ناگوارى و ضررهاى طبيعىاش براى انسان قابل دريافت بوده باشد . آرى :\r\n\r\nچو شد زهر عادت مضرت نبخشد\r\nبه مرگ آشنا كن به تدريج جان را\r\n\r\nاما ميل به يك مادهء سمى در مرحلهء مورد بحث با كراهت شديد توام است و هر چه كه تكرار بيشتر شود كراهت تخفيف يافته ، ميل بدون مزاحمت انسان را به مادهء اعتياد تحريك خواهد كرد .\r\nاگر ماده اعتياد بىطرف بوده باشد جاى ترديد نيست كه ميل بدون تزاحم ايجاد خواهد گشت ، ولى نه به شدت مواردى كه مادهء اعتياد موافق طبيعت عمومى انسان مىباشد .\r\nمرحله سوم عادت : تكرار مادهء اعتياد\r\nهيچ جاى ترديد نيست كه براى تثبيت عادت تكرار مادهء اعتياد لازم و ضرورى است ، اين تكرار از نظر كميت هيچ گونه قانون ثابتى ندارد ، زيرا ، خصوصيت طبيعت بيولوژيكى و فيزيولوژيكى و روانى انسانها فوق العاده با يكديگر اختلاف دارند ،\r\n","description":"","footnote":"","page_name":" 620 ","page_number":624},
  {"content":"\r\n\r\n\r\nمثلًا بعضى از افراد كافى است كه سه يا چهار مرتبه سيگار بكشند و با اين عدد ناچيز به سيگار معتاد شوند ، چنان كه افرادى هم وجود دارند كه با كشيدن صدها بار سيگار عادت به آن نمىكنند .\r\nخلاصه هم با نظر به اختلاف مواد اعتياد و هم با نظر به اختلاف خود انسانها هيچ كميت ثابتى براى حصول اعتياد نمىتوان نشان داد .\r\nمرحلهء چهارم عادت : حصول پذيرش\r\nدر اين مرحله درون انسانى ( مغز يا ذهن يا سطح طبيعى حيات ) براى عبور و ورود مادهء اعتياد جاى باز مىكند ، ( البته جملهء جاى باز كردن تشبيهى بيش نيست ) در اين موقع كيفيت پذيرش رو به افزايش مىرود و آن چه كه در مراحل اوليه به عنوان يك شىاى بىطرف يا مضر جلوه مىكرد خود را ضرورى نشان مىدهد ، ميل به اين مورد ضرورت تا آن جا تقويت مىشود كه گويى براى آدم معتاد ( طبيعت ثانوى ) ايجاد كرده است .\r\nاين مراحل چهارگانه در هر گونه عادتها مشاهده مىشود و براى خواص هر يك از اين مراحل مسايل گوناگونى را مىتوان در نظر گرفت كه فعلًا ما در صدد بررسى آنها نيستيم .\r\nتقسيم عادت به اقسام گوناگون\r\nعادت را مىتوان به حسب انگيزه ها و موضوع پذيرندهء عادت ( بيولوژى ، فيزيولوژى ، پسيكولوژى . . . ) و استقلال ( من ) در مقابل عادت يا باخته شدن آن و همچنين از نظر منفى يا مثبت بودن و با ارزش بودن موضوع به اقسام گوناگون تقسيم كرد ، بحث و بررسى در باره اين اقسام از موضوع مربوط به بحث ما بيرون است ، تنها براى نشان دادن اجمالى پديده هاى بارز عادت به عبارت ذيل از پل فولكيه كه تا حدودى جامعترين عبارات در بارهء خواص عادت مىباشد ، قناعت ورزيده ، سپس به مسئلهء مربوط\r\n","description":"","footnote":"","page_name":" 621 ","page_number":625},
  {"content":"\r\nدر بارهء عادت مىپردازيم :\r\n« تأثيرات عادت - الف - بنا بر نظريهء درسى ( كلاسيك كه توسط مندوبيران در كتاب تأثيرات عادت در قوهء تفكر ( 1802 ) نگاشته شده و به وسيلهء راويسون در پايان نامهء خود راجع به عادت ( 1838 ) تكميل گرديده است ، عادت قواى غير عامل را ضعيف مىسازد و به عكس قواى عامل را تهييج مىكند :\r\n1 - عادت قواى غير عامل را ضعيف مىسازد ، بدين معنى كه حساسيت شخص در مقابل لذت و الم كم مىشود و همچنين نفع امور عادى كم مىگردد و شخص به جايى مىرسد كه ديگر به آنها دقت نمىكند ، بالاخره عادت اشكالى را كه اراده حس مىكند تقليل مىدهد . [ و اين همان مطلب است كه جلال الدين با تمام صراحت مىگويد :\r\n\r\nبارها از حس خود خسته شدى\r\nحس ندارى سخت بىحس آمدى 
  ]\r\n\r\n2 - عادت قواى عامل را تهييج مىكند ، ميل بر اثر عادت تقويت مىگردد كه بنا به قول راويسون : حسى را كه از بين مىبرد به احتياج مبدل مىسازد ، عادت به دقت فكورانه قوهء ادراك را تيزتر مىكند ، مانند شخص شكم پرست كه نكات و دقايقى را متوجه مىشود كه از نظر عامه مخفى است ، من باب مثال تأثيرات عادت به مشروب را نزد شخص دايم الخمر و شخص شكم پرست مورد مقايسه قرار مىدهيم ، شخص دايم الخمر تنها به فكر لذت ذائقه است ، چون اين لذت غير عامل است به تدريج تخفيف خواهد يافت و بدين ترتيب شخص دايم الخمر ديگر شراب شناس نخواهد بود و به عكس تمايل به نوشيدن مشروب كه قوهء عاملى است تقويت مىگردد ، بر خلاف ذائقهء شخص شكم پرست كه به عوض لذت غير عامل دهان خود ، بفكر لذت عامل مقايسه كردن شرابها است رفته رفته تلطيف مىشود ، در صورتى كه تمايل وى بنوشيدن بيش از حد عادى توسعه نمىيابد .\r\nب - روان شناسان جديد تفاوت نسبتاً مصنوعى بين عادات عامل و عادات غير عامل را منكر و براى عادت دو تأثير زيرين را قايل مىباشند :\r\n","description":"","footnote":"","page_name":" 622 ","page_number":626},
  {"content":"\r\n\r\n1 - عادت بيش از پيش شخص را با محيط خود وفق مىدهد ( انس گرفتن ) يا با كار خود منطبق مىسازد ( استعداد ) .\r\n2 - عادت شخص را ميكانيكى مىكند بدين معنى كه عمل عادى به خودى خود يعنى بدون دقت و بدون تفكر و تحت نفوذ يك قوه تسلط آميز يا به عبارت بهتر بر اثر دقتى كه ارتجال گشته است انجام مىيابد . » ( 1 )  اينها يك عده مطالبى است كه در بارهء عادت از گذشتگان و معاصرين در دسترس داريم و روشن است كه از هيچ مكتبى و از هيچ متفكرى تا كنون جمله هاى نهايى را در باره ( من انسانى ) و پديده هاى آن نشنيده‌ايم و امكان بيان چنين جملاتى هم بسيار بعيد به نظر مىرسد ، لذا ما براى توضيح مطلب مربوط به بحث خود وارد اصل مسئله مىشويم ، مسئله اين است .\r\nعادت به هر چيز ناشايست در ( من ) انسانى تضادى ايجاد مىكند\r\nصائب با تمام صراحت مىگويد :\r\n\r\nچو شد زهر عادت مضرت نبخشد\r\nبه مرگ آشنا كن به تدريج جان را\r\n\r\nبراى تصحيح معناى اين بيت مجبوريم بگوييم : مقصود شاعر زبر دست ما بر طرف كردن وحشت آدميان از هيولاى خوفناك مرگ است نه اين كه واقعاً مىخواهد در بارهء پديدهء عادت يك مطلب واقعى را بگويد ، زيرا ، هنگامى كه يك ماده مضر و مخالف طبيعت انسانى مورد اعتياد قرار مىگيرد ، به قول روان شناسان حسى را مىگيرد و احتياج بىارزشى را جانشين آن مىكند ، سپس به اين هم قناعت نمىكند ، بلكه مىخواهد از سطوح ظاهرى و طبيعى ( من انسانى ) نفوذ كرده اعماق شخصيت انسانى را راكد نموده كم كم شخصيت فعال و مختار انسانى را به يك موجود ميكانيكى مبدل بسازد .\r\nاز طرف ديگر فرض شده است كه ماده مورد اعتياد ضد طبيعت انسانى است ،\r\n","description":"","footnote":" ( 1 ) خلاصه فلسفه ، پل فولكيه ، ترجمهء آقاى صمدى ص 127 و 128 . . ","page_name":" 623 ","page_number":627},
  {"content":"\r\n\r\nبدين جهت تا طبيعت انسانى توانايى دارد با آن مادهء مورد اعتياد به مبارزه خواهد برخاست ، تا آن گاه كه طبيعت سالم و معتدل انسانى خود را ببازد و يك طبيعت ثانوى منحرف پيدا كند .\r\nهمين اصل در بارهء ( من عالى ) انسانى نيز جريان دارد ، كردارهاى پليد در مراحل اول با مبارزهء شديد ( من عالى ) روبه رو مىگردند ، يك جنايت براى اولين بار ممكن است آن چنان مبارزه و تضاد در درون انسانى ايجاد كند كه بمرگ انسان جنايت كار بيانجامد ، اما با تكرار و توالى جنايت خواهيم ديد كه تدريجاً ( من عالى ) ميدان را به صفت پليد جنايت كارى خالى مىسازد ، تا آن گاه كه يك طبيعت ثانوى از پديده جنايت كارى در آن انسان توليد مىشود ، در اين هنگام است كه تضاد درونى از بين مىرود . و تا از ( من عالى ) انسانى نظارتى در انسان باقى است اين تضاد وجود خواهد داشت .\r\nكردارهاى نيكو كه به جهت اعتياد حرفه‌اى ، نيكويى خود را از دست مىدهند .\r\nمادامى كه كردارهاى شايستهء انسانى از چشمه سار دايم الجريان روح آبيارى نمىشود ، آن كردارهاى شايسته صورتى بيش نخواهند بود . اين كردارها تدريجاً جنبهء اعتياد به خود گرفته به طور ناخود آگاه همان تضاد روحى را كه در كردارهاى زشت گفتيم ايجاد خواهد كرد . مقدسين حرفهاى كه نماز و روزه و حتى خيرات و خدمات اجتماعى را از روى عادت انجام مىدهند ، اگر گاه گاهى به جريان روحى خود بنگرند با تضاد عجيبى روبه رو خواهند گشت و اگر از اين نعمت عظما هم غفلت بورزند و هرگز خود را رو در روى خود قرار ندهند ، معلوم مىشود كه يا به آن كردارهاى شايسته مفاهيمى را قايلند كه خود بنيان گذار و قانون گذار آن اعمال اطلاع ندارد ، يا اين كه روح آنان از جريان به پيشگاه خدا ساقط شده است ، مثلًا ربا خوارى مىكند و در عمل و دقت در شرايط وضو و نماز وسواس دارد ، خيانت مىكند و مردم را مىفريبد ، ناله هاى افراد ذى حق اجتماع را نمىشنود ، ولى به زيارت اولياء الله مىرود . ايده و مكتب\r\n","description":"","footnote":"","page_name":" 624 ","page_number":628},
  {"content":"\r\n\r\nحسين بن على عليه السلام را آتش مىزند ولى گريه اش براى حسين ترك نمىشود « ان شر الدواب عند الله الصم البكم . »\r\n\r\n( ( 1244 ) ) يا تبر بردار و مردانه بزن\r\nتو علىوار اين در خيبر بكن\r\n\r\nبا يك توجه الهى جهشى كرده خوى پليد را از خود دور كن\r\nاحتمال مىرود كه در بارهء مبارزه با عادتهاى پليد هر يك از دو مصرع فوق چاره جويى جداگانه‌اى را پيش نهاد مىكند ، مصرع اول مىگويد :\r\nتو به اين بىچارگى اعتنا مكن كه عادت پليد سطح طبيعى روح ترا فرا گرفته و آن را ناخود آگاه مانند يك موجود ماشينى به حركت در مىآورد ، بلكه به نيروى بسيار با عظمت خود توجه كن كه مىتواند هر گونه عادات و صفات پليد را از تو دور كند ، تو اى انسان داراى اين قدرت هستى كه جريان رسمى طبيعت را دگرگون كنى ، در اجزاء و پديده هاى درونى خود تغييراتى وارد بسازى . مگر تو همان انسان نيستى كه در طول تاريخ هزاران موضوعات را كه بر ديگران امكان ناپذير جلوه مىكرد ممكن ساخته و امروز مانند يك عده موضوعات ساده براى ما مطرح است ؟ برخيز و جهشى كن ، مگو نمىتوانم . بگو من انسانم و مىتوانم . مصرع دوم مىخواهد بگويد : اگر آن چنان شخصيت خود را در بارهء عادات پليد باختهاى كه هيچ گونه نيروى مبارزه در خود نمىبينى ، رو به سوى خدا نموده با نيايش و گرايش واقعى ( نه حرفهاى رسمى ) قدرت الهى كسب نموده با آن قدرت مانند على بن ابى طالب عليه السلام كه در قلعهء خيبر را ( كه تواريخ مىگويند چهل نفر از تحريك و بلند كردن آن ناتوان بودند ، از جا كند ) آن عادت قوى و مستحكم را ريشه كن نما . جلال الدين در ابيات گذشته چنين گفته است :\r\n","description":"","footnote":"","page_name":" 625 ","page_number":629},
  {"content":"\r\n\r\n\r\nگر تو نگدازى عنايتهاى او\r\nخود گدازد اى دلم مولاى او\r\n( ( 1245 ) ) يا به گلبن وصل كن اين خار را\r\nوصل كن با ناز نور يار را\r\n\r\nراه سومى هم وجود دارد : خار عادت پليد را به گلبن روح متصل بساز\r\nاين راه سوم از نظر روانى فوق العاده جالب و با اهميت است ، بتوضيح اين كه انسان هر اندازه هم به عادات پليد مبتلا باشد ، مادامى كه شخصيت عالى انسانى خود را نباخته است ، مىتواند با تفكر همه جانبه در سرمايهء كلان شخصيت و ناشايستگى عادات پليد ، ريشه هاى نيرومند اوصاف نيك خود را با سرمايهء شخصيت آبيارى كند ، در نتيجه اين ريشه هاى نيرومند خواهند توانست به ريشه هاى خارهاى عادتهاى پليد پيروز شده تدريجا آن را از گلزار شخصيت بر كنار كنند .\r\nاحتمال هم مىرود مقصود جلال الدين از گلبن ، بيرون از شخصيت انسانى باشد ، يعنى مردان الهى همانند گلبنهايى هستند كه با پيوستن انسان به آنها خارهاى درون انسانى ريشه كن مىگردد . به نظر مىرسد هر دو نوع گلبن براى انسانها قابل بهره بردارى است .\r\nجلال الدين در بارهء عظمت و ضرورت پيوستن بمردان الهى را در كتاب مثنوى بارها متذكر شده است . اما اصلاح روحى را به وسيلهء خود روح براى اولين بار است كه متذكر مىشود . اميد است مطالعه كنندگان محترم در بارهء اين اصلاح خود كار بيشتر بينديشند .\r\nدر آن هنگام كه شما خود را رو در روى خود قرار داده به محاسبهء اوصاف نيك و بد پرداخته و با مشاهدهء اوصاف پليد خود احساس شرمندگى مىكنيد ، در حقيقت در اين لحظات شما مىخواهيد ريشه هاى خار را در مقابل گلبنهاى لذت بخش قرار بدهيد ، اين است اولين مرحلهء فعاليت براى اصلاح .\r\n","description":"","footnote":"","page_name":" 626 ","page_number":630},
  {"content":"\r\n\r\nدر آن موقع كه به سرزنش مشغول مىشويد ، آه مىكشيد و شعله هاى ندامت در درون شما زبانه كشد . در حقيقت در آن مرحله قرار گرفته‌ايد كه ناشايستى خارها را درك كرده كم كم دست انداخته‌ايد كه آنها را از بيخ و بن بر كنيد . سر پايين بيندازيد و مشغول كندن شويد و احساس خستگى نكنيد . اگر ديديد اوصاف و اخلاق پسنديدهء درونى شما نمودارتر گشته و صفات زشت و پليد ، شما را پست و تحقير مىكنند بدانيد كه ريشه هاى آن اوصاف و اخلاق در حال پيروزى بر ريشه هاى صفات زشت و پليد شما است ، ننشينيد و با تلقين نيروى خود را تقويت كنيد .\r\n\r\n( ( 1257 ) ) آب نور او چو بر آتش چكد\r\nچك چك ار آتش بر آيد بر جهد\r\n( ( 1258 ) ) چون كند چك چك تو گويش مرگ و درد\r\nتا شود اين دوزخ نفس تو سرد\r\n\r\nدر آن هنگام كه مىخواهيد شعله خانمان سوز نفس حيوانى را با آب معرفت خاموش بسازيد ، آتش نفس چك چك خواهد كرد ، نترسيد به آب پاشيدن ادامه بدهيد و اين شعلهء شخصيت سوز را خاموش كنيد\r\nديده‌ايد وقتى كه مىخواهيد براى خاموش كردن شعله يك آتش آب بپاشيد چه صداهاى جز جز و چك چك از آتش بلند مىشود ؟ اگر آن فردى كه آب مىپاشد خام و ساده لوح بوده باشد از آن صداهاى عجيب وحشت مىكند ، شايد هم ظرف آب را به يك طرف بيندازد و فرار كند ، به اضافهء آن صداها گاهى بخار داغ از آتش به وسيلهء تبخير آب بلند مىشود كه اگر نزديكتر برويد ممكن است شما را شديدا ناراحت كند .\r\nدر آن موقعى كه مىخواهيد از چشمه سار منطق و وجدان يا بوسيله مربيان الهى آبى به شعله هاى خود پرستى و مقام دوستى و ثروت طلبى بپاشيد ، نفس امارهء\r\n","description":"","footnote":"","page_name":" 627 ","page_number":631},
  {"content":"\r\n\r\nشما به صدا در مىآيد و به قول جلال الدين چك چك مىكند ، اين صداهاى وحشتناك يا ترحم انگيز شما را از كار باز ندارد .\r\nهنگامى كه شما به آتش خود پرستى آب مىپاشيد نفس شما خواهد گفت : نه ، من خود پرست نيستم ، بلكه خودم را ارزيابى كرده به اندازهء عظمتى كه دارم در حفظ شخصيت خود مىكوشم . اين همان چك چك است كه بايستى بدون گوش دادن به صداى آن مشغول آب پاشى شويد . در آن موقع كه خواهيد از جويبار منطق و وجدان يا به وسيلهء مربيان الهى آبى به آتش بر افروختهء هوى و هوس بپاشيد ، باز آتش نفس شما جز جز كرده خواهد گفت نه ، نه ، اين كارهاى لذت بخش همان اشباع غرايز طبيعى است كه اگر انجام نگيرد ، زندگانى براى من تباه خواهد بود .\r\nمىدانيد صداهاى جز جز و چك چك آتش نفسانى در كدامين موقع عميقتر و خيره كننده تر مىباشد ؟ در آن هنگام كه حركات و فعاليت حيوانى و عادات پليد ما را يك مقام عالى مانند مقام علمى تأييد كند و قيافهء دانش به آن ببخشد ، مانند مسايل جنسى كه به وسيله امثال فرويد بعنوان اساس و زير بناى شخصيت انسانى معرفى شود . يا اپيكورى پيدا شود و بگويد : كامكارى در زندگانى آخرين هدف انسانى مىباشد .\r\nچون قافله سالاران الهى كاروان بشريت مانند پاسداران دقيق پوچى مطالب اين گونه اشخاص را به وسيلهء منطق و عقل همواره اثبات كرده و در هر دورهاى توانسته‌اند صحيح و باطل را تا حدودى از يكديگر تفكيك كنند ، در نتيجه حقايق ثابتهاى در اختيار بشرى قرار گرفته ، آن حقايق ثابته همان جويبارهاى دايم الجريان هستند كه بايستى افرادى كه در صدد تربيت شخصيت عالى خود هستند از آن جويبارها براى خاموش ساختن شعله هاى نفس اماره استفاده نمايند .\r\nتفسير ابيات\r\nمرد درشت و خوش سخنى خار ريشه دارى را در وسط راه عبور مردم كاشت . مردم كه از آن راه عبور و مرور داشتند او را سرزنش كردند كه آن خار را كه\r\n","description":"","footnote":"","page_name":" 628 ","page_number":632},
  {"content":"\r\nكاشته‌اى بر كن ، او اعتنايى نداشت ، هر لحظه ريشهء خار در روييدن و قدرت گرفتن بود . پاى مردم را مجروح و خونين مىكرد ، لباس اشخاص را مىدريد ، پاهاى برهنه بىنوايان را زخمى مىساخت ، آن گاه كه حاكم از كردار آن مرد پليد مطلع گشت او را احضار نموده گفت : برو آن خار را كه كاشتهاى بر كن ، آن مرد پليد جواب داد : آرى من آن خار را روزى خواهم كند ، او مدتى فردا و فردا گفت ، با گذشت زمان خارى كه كاشته بود ريشه دار مىگشت . حاكم از تخلف او و فردا فردا گفتنش بر آشفته و گفت : اى متخلف دستورى كه داده‌ام برو عمل كن . باز آن مرد پليد گفت : اى عمو چند روز به من مهلت بده . قاضى گفت : شتاب كن ، خار را هر چه زودتر بر كن و در انجام تكليف و اداى دين [ اجتماعى 
  ] مسامحه روا مدار . [ آخر اى مرد نابكار مگر نمىدانى 
  ] تو كه فردا فردا مىگويى و زمان را مىگذرانى ، آن درخت خار ريشه دارتر و محكمتر گشته و تو كه مىخواهى آن را بكنى پير و ناتوانتر مىگردى ؟ ريشهء خار در حال نيرو گرفتن و سر بر افراشتن ، ولى تو خار كن رو به سستى و كاستن هستى ، ريشهء خارى كه كاشتهاى تدريجا و روز بروز سبزتر و نيرومندتر ، ولى تو خار كن هر روز بىچاره تر و خشكتر مىشوى . [ بالاخره 
  ] آن خار رو به جوانى ، تو خار كن رو به پيرى ، هستى ، زود باش و فرصت را از دست مده .\r\nاى انسان بىنوا هر يكى از عادتهاى پليد و زشت خود را همانند خار بدان كه بارها بپاى خودت خليده است . تو بارها از كردار زشتت پشيمان گشته و از عادات تبه كارانهء خود خسته شده‌اى ، اكنون حس و دريافت زشتى عادت پليد را از دست داده‌اى .\r\nاگر از خسته شدن و رنجيدن ساير مردم از اخلاق ناپسنديده ات غفلت دارى ، حد اقل از شكنجهاى كه خود از خارهاى درونىات مىبرى نمىتوانى غفلت بورزى . درست توجه كن مىدانى تو در چه وضعى قرار گرفته‌اى ؟ تو با اين اوصاف زشت و پليدت مايهء عذاب خود و شكنجهء ديگران مىباشى . براى رهايى از دست اين عذاب و شكنجه يا تبرى بردار و مردانه ريشه هاى خارهاى درونىات را بكن ، يا مانند على بن ابى طالب\r\n","description":"","footnote":"","page_name":" 629 ","page_number":633},
  {"content":"\r\nعليه السلام با گرايش واقعى به خدا قدرت ربانى به دست آورده در خيبر را از جاى بكن ، و اگر نتوانستى ، مانند ابو بكر و عمر راه ديگرى را انتخاب كن ، يا اين خارى كه در درون تو ريشه دوانيده به گلبنى وصل كن ، نور الهى را به آتش نفست بيفروز ، باشد كه آن نور اين آتش خانمان سوز را خاموش كند ، و اين خار جراحت بار را به گلبن مبدل بسازد . تو همانند دوزخ و آن نور الهى مانند آن مؤمن است كه مىتواند آتش دوزخ را خاموش كند . پيغمبر ما محمد مصطفى صلى الله عليه و آله فرموده است كه هنگامى كه مؤمن از مقابل جهنم عبور مىكند ، جهنم با عجز و لابه مىگويد : زود بگذر از من ، زيرا ، نور تو آتش مرا خاموش مىكند .\r\nچون تنها با ضد است كه ضد ديگر را مىتوان از بين برد ، لذا هلاك و نابودى آتش با نور مؤمن كه ضد آن است خواهد بود .\r\nآتش در روز دادگرى مطلق ضد نور است ، زيرا ، علت وجودى آنها ضدين است : آتش معلول قهر و غضب الهى ، نور معلول فضل و رحمت او است . اگر مىخواهى سر آتش را از خويشتن دفع كنى آب رحمت الهى را بر آن آتش بپاش . مىدانى چشمه سار اين آب كه آتش را خاموش خواهد كرد چيست ؟ روح پاك مومن است كه چشمه سار الهى را دارا است . نفس امارهء حيوانى تو از آب حيات روحى مردان الهى گريزان است و اين تنفر و گريز امرى است طبيعى ، زيرا ، آتش همواره از آب گريزان مىباشد .\r\nاحساس و درك و انديشهء تو را شعله هاى نفس حيوانى به آتش كشيده است حس و انديشه مرد ربانى است يا آن نور پاك است كه مىتواند آن شعله ها را نيست و نابود بسازد .\r\n[ بيدار باش 
  ] در آن هنگام كه آب نور مرد ربانى بر آتش نفس تو پاشيده شود شروع به جستن و چك چك و جز جز خواهد كرد ، در اين موقع دستپاچه مشو ، به آن صداهايى كه از آتش بر مىآيد نهيب زده بگو مرگ بر شما باد ، نيست و نابود شويد ، باشد كه\r\n","description":"","footnote":"","page_name":" 630 ","page_number":634},
  {"content":"\r\nدوزخ نفس تو سرد و افسرده شود و گلستان درون ترا به آتش نكشد و عدل و احسان تو را كه از بارزترين صفات انسانى الهى است ، معدوم نسازد . آتش نفس چنان عميق و گسترده است كه يك شرر ناچيزش مىتواند هزاران گلستان را شعله ور نمايد ، بنا بر اين معلوم است كه يك گلستان در مقابل آن آتش توانايى مقاومت نخواهد داشت ، تو با زبانه هاى آتش نفسانى آن عدل و احسان را از دست خواهى داد كه به وسيلهء آنها هر چه مىكاشتى نتيجه و ميوهء مىداد ، لاله ها بر مىافروخت و نسرين و سيسنبرها شكفته مىكرد .\r\nباز مىبينيم راهى كه در پيش گرفته و مستقيم مىرفتيم كج كرده و به پهناى آن راه مىرويم ، بر گرديم راه خودمان را پيدا كنيم . ما آن موضوع را مطرح كرده بوديم كه در هنگام پيرى مركب لنگ است و منزل بس دور ، بار گرانى بر دوش ، راه پر از چاه ، در چنين راهى با آن بار گران كج مرو ، شاه راه را پيدا كن . شصتمين سال عمرت كه فرا رسيد در حقيقت مرگ دام خود را پيش پاى تو گسترده است ، مانند آن ماهى چالاك باش كه از دام برجسته خود را به مردن زده و شكارچى را اغفال كرد و شكارچى او را بيرون كرده و به دريا انداخت . بىنوا آن ماهى سوم كه مغرور بود و احتياط را از دست داده ، گرفتار دام صياد شد و بزندگى خود پايان بخشيد . اگر از دام نجات پيدا نكنى و يا خود را به مردن نزنى قوانين كيفر الهى ترا مانند آن ماهى در دام افتاده در تابهء آتشين بريان خواهد كرد . ساليان عمرت رو بپايان است ، فصل كشت و كار تمام شده ، اندوختهء تو جز سياه رويى و كردارهاى زشت چيز ديگرى نيست بيدار شو ، عبرت بگير ، قيام كن ، از خدا كمك بطلب ، سپس بكوش كه به نتيجه خواهى رسيد .\r\nاى انسان راهرو آگاه باش وقت گذشته ، آفتاب عمرت رو به غروب است . اين دو روز ديگر كه از فرصت زندگانىات مانده است ، بىكار مباش ، همين امروز ، بلكه همين ساعت باقيمانده هاى دانه هاى وجود را در مزرعهء زندگى لرزانت بپاش ، جود و احسان خداى\r\n","description":"","footnote":"","page_name":" 631 ","page_number":635},
  {"content":"\r\nما آنها را خواهد رويانيد . همين چند لحظه عمر را درياب ، باشد بتوانى به عمر ابدى و پايدار نائل شوى .\r\nبيا به اين چراغى كه آخرين شعله هاى خود را به پيرامونش مىپاشد فتيله و روغنى برسان . ديگر موقع فردا فردا گفتن گذشته است ، مگر فردا ، بر خيز و بگو امروز تا به كلى ايام كشت را از دست ندهى .\r\n","description":"","footnote":"","page_name":" 632 ","page_number":636},
  {"content":"\r\n\r\nدر بيان معنى في التأخير آفات\r\n\r\n( ( 1270 ) ) پند من بشنو كه تن بند قويست\r\nكهنه بيرون كن گرت ميل نويست\r\n( ( 1271 ) ) لب ببند و كفّ پر زر بر گشا\r\nبخل تن بگذار و پيش آور سخا\r\n( ( 1272 ) ) ترك شهوتها و لذتها سخاست\r\nهر كه در شهوت فرو شد بر نخاست\r\n( ( 1273 ) ) اين سخا شاخيست از سرو بهشت\r\nواى او كز كف چنين شاخى بهشت\r\n( ( 1274 ) ) عروة الوثقى است اين ترك هوا\r\nبر كشد اين شاخ جان را بر سما\r\n( ( 1275 ) ) تا برد شاخ سخا اى خوب كيش\r\nمر تو را بالا كشان تا اصل خويش\r\n( ( 1276 ) ) يوسف حسنى تو اين عالم چو چاه\r\nوين رسن صبر است بر امر إله\r\n( ( 1277 ) ) يوسفا آمد رسن در زن دو دست\r\nاز رسن غافل مشو بىگه شده است\r\n( ( 1278 ) ) حمد للَّه كاين رسن آويختند\r\nفضل و رحمت را به هم آميختند\r\nدر رسن زن دست و بيرون رو ز چاه\r\nتا ببينى بارگاه پادشاه\r\n( ( 1279 ) ) تا ببينى عالم جان جديد\r\nعالمى بس آشكارا ناپديد\r\n( ( 1280 ) ) اين جهان نيست چون هستان شده\r\nو آن جهان هست بس پنهان شده\r\n( ( 1281 ) ) خاك بر باد است و بازى مىكند\r\nكژ نمايى پرده سازى مىكند\r\n( ( 1283 ) ) خاك همچون آلتى در دست باد\r\nباد را دان عالى و عالى نژاد\r\n( ( 1284 ) ) چشم خاكى را به خاك افتد نظر\r\nباد بين چشمى بود نوعى دگر\r\n( ( 1282 ) ) اين كه بر كار است بىكار است و پوست\r\nوان كه پنهان است مغز و اصل اوست\r\n( ( 1285 ) ) اسب داند اسب را كاو هست يار\r\nهم سوارى داند احوال سوار\r\n( ( 1287 ) ) پس ادب كن اسب را از خوى بد\r\nور نه پيش شاه باشد اسب رد\r\n( ( 1288 ) ) چشم اسب از چشم شه رهبر بود\r\nچشم او بىچشم شه مضطر بود\r\n( ( 1289 ) ) چشم اسبان جز گياه و جز چرا\r\nهر كجا خوانى بگويد نى ، چرا ؟\r\n\r\n","description":"","footnote":"","page_name":" 633 ","page_number":637},
  {"content":"\r\n\r\n( ( 1290 ) ) نور حق بر نور حس راكب شود\r\nآن گهى جان سوى حق راغب شود\r\n( ( 1291 ) ) اسب بىراكب چه داند رسم راه\r\nشاه بايد تا بداند شاه راه\r\n( ( 1292 ) ) سوى حسى رو كه نورش راكب است\r\nحسّ را آن نور نيكو صاحب است\r\n( ( 1293 ) ) نور حس را نور حق تزيين بود\r\nمعنى نور على نور اين بود\r\n( ( 1294 ) ) نور حسى مىكشد سوى ثرى\r\nنور حقش مىبرد سوى علا\r\n( ( 1295 ) ) ز انكه محسوسات دونتر عالمى است\r\nنور حق دريا و حس چون شبنمى است\r\n( ( 1296 ) ) ليك پيدا نيست آن راكب برو\r\nجز به آثار و به گفتار نكو\r\n( ( 1297 ) ) نور حسى كاو غليظ است و گران\r\nهست پنهان در سواد ديده گان\r\n( ( 1298 ) ) چون كه نور حس نمىبينى ز چشم\r\nچون ببينى نور آن دنيا ز چشم ؟\r\n( ( 1299 ) ) نور حس با اين غليظى مختفيست\r\nچون خفى نبود ضيائى كآن صفيست\r\n( ( 1300 ) ) اين جهان چون خس بدست باد غيب\r\nعاجزى پيشه گرفت از داد غيب\r\nگه به بحرش مىبرد گاهيش بر\r\nگاه خشكش مىكند گاهيش تر\r\n( ( 1303 ) ) دست پنهان و قلم بين خط گزار\r\nاسب در جولان و ناپيدا سوار\r\n( ( 1301 ) ) گه بلندش مىكند گاهيش پست\r\nگه درستش مىكند گاهى شكست\r\n( ( 1302 ) ) گه يمينش مىبرد گاهى يسار\r\nگه گلستانش كند گاهيش خار\r\n( ( 1304 ) ) تير پرّان بين و ناپيدا كمان\r\nجانها پيدا و پنهان جان جان\r\n( ( 1305 ) ) تير را مشكن كه اين تير شهى است\r\nنيست پر تابى ز شصت آگهى است\r\n( ( 1306 ) ) ما رميت إذ رميت گفت حق\r\nكار حق بر كارها دارد سبق\r\n( ( 1307 ) ) خشم خود بشكن تو مشكن تير را\r\nچشم خشمت خون نمايد شير را\r\n( ( 1308 ) ) بوسه ده بر تير پيش شاه بر\r\nتير خون آلود از خون تو تر\r\n( ( 1309 ) ) آن چه پيدا عاجز و پست و زبون\r\nو آن چه ناپيدا چنان تند و حرون\r\n( ( 1311 ) ) مىدرد مىدوزد اين خياط كو ؟\r\nمىدمد مىسوزد اين نفاط كو ؟\r\n( ( 1312 ) ) ساعتى كافر كند صديق را\r\nساعتى زاهد كند زنديق را\r\n\r\n","description":"","footnote":"","page_name":" 634 ","page_number":638},
  {"content":"\r\n\r\n( ( 1313 ) ) ز ان كه مخلص در خطر باشد مدام\r\nتا ز خود خالص نگردد او تمام\r\n( ( 1314 ) ) ز انكه در راه است و ره زن بىحد است\r\nآن رهد كاو در امان ايزد است\r\n( ( 1316 ) ) چون كه مخلص گشت مخلص باز رست\r\nدر مقام امن رفت و برد دست\r\n( ( 1317 ) ) هيچ آيينه دگر آهن نشد\r\nهيچ نانى گندم خرمن نشد\r\n( ( 1318 ) ) هيچ انگورى دگر غوره نشد\r\nهيچ ميوهء پخته با كوره نشد\r\n( ( 1319 ) ) پخته گرد و از تغير دور شو\r\nرو چو برهان محقق نور شو\r\n( ( 1320 ) ) چون ز خود رستى همه برهان شدى\r\nچون كه گفتى بنده‌ام سلطان شدى\r\n( ( 1321 ) ) ور عيان خواهى صلاح الدين نمود\r\nديده ها را كرد بينا و گشود\r\n( ( 1322 ) ) فقر را از چشم و از سيماى او\r\nديد هر چشمى كه دارد نور هو\r\n( ( 1323 ) ) شيخ فعال است بىآلت چو حق\r\nبا مريدان داده بىگفتى سبق\r\n( ( 1324 ) ) دل به دست او چو موم نرم رام\r\nمهر او گه ننگ سازد گاه نام\r\n( ( 1325 ) ) مهر مومش حاكى انگشتريست\r\nباز آن نقش و نگين حاكى كيست ؟\r\n( ( 1326 ) ) حاكى انديشهء آن زرگر است\r\nسلسلهء هر حلقه اندر ديگر است\r\n( ( 1327 ) ) اين صدا در كوه دلها بانگ كيست\r\nگه پر است از بانگ اين كُه گه تهى است\r\n( ( 1328 ) ) هر كجا هست آن حكيم است اوستاد\r\nبانگ او زين كوه دل خالى مباد\r\n( ( 1329 ) ) هست كُه كآوا مثنا مىكند\r\nهست كُه كآواز صد تا مىكند\r\n( ( 1330 ) ) مىزهاند كوه از آن آواز و قال\r\nصد هزاران چشمهء آب زلال\r\n( ( 1331 ) ) چون ز كُه آن لطف بيرون مىشود\r\nآبهاى چشمه ها خون مىشود\r\n( ( 1332 ) ) ز ان شهنشاه همايون نعل بود\r\nكه سراسر طور سينا لعل بود\r\n( ( 1333 ) ) جان پذيرفت و خرد اجزاى كوه\r\nما كم از سنگيم آخر اى گروه ؟\r\n( ( 1334 ) ) نى ز جان يك چشمه جوشان مىشود\r\nنى بدن از سبز پوشان مىشود\r\n( ( 1335 ) ) نى صداى بانگ مشتاقى درو\r\nنى صفاى جرعهء ساقى درو\r\n\r\n","description":"","footnote":"","page_name":" 635 ","page_number":639},
  {"content":"\r\n\r\n( ( 1336 ) ) كو حميت تا ز تيشه وز كلند\r\nاين چنين كُه را به كلى بر كنند\r\n( ( 1337 ) ) بو كه بر اجزاى او تابد مهى\r\nبو كه در وى تاب مه يابد رهى\r\n( ( 1338 ) ) چون قيامت كوه ها را بر كند\r\nپس قيامت اين كرم كى مىكند\r\n( ( 1339 ) ) اين قيامت ز ان قيامت كى كم است\r\nآن قيامت زخم و اين چون مرهم است\r\n( ( 1340 ) ) هر كه ديد آن مرهم از زخم ايمن است\r\nهر بدى كين حسن ديد او محسن است\r\n( ( 1341 ) ) اى خنك زشتى كه خوبش شد حريف\r\nواى گل رويى كه جفتش شد خريف\r\n( ( 1342 ) ) نان مرده چون حريف جان شود\r\nزنده گردد نان و عين آن شود\r\n( ( 1343 ) ) هيزم تيره حريف نار شد\r\nتيرگى رفت و همه انوار شد\r\n( ( 1344 ) ) در نمكسار ار خر مرده فتاد\r\nآن خرى و مردگى يك سو نهاد\r\n( ( 1345 ) ) صبغة الله هست رنگ خمّ هو\r\nپيسها يك رنگ گردد اندر او\r\n( ( 1346 ) ) چون در آن خم افتد و گوييش قم\r\nاز طرب گويد منم خم لا تلم\r\n( ( 1347 ) ) آن منم خم خود انا الحق گفتن است\r\nرنگ آتش دارد الا آهن است\r\n( ( 1348 ) ) رنگ آهن محور رنگ آتش است\r\nز آتشى مىلافد و خامشوش است\r\n( ( 1349 ) ) چون به سرخى گشت همچون زر كان\r\nپس انا النار است لافش بىزبان\r\n( ( 1350 ) ) شد ز رنگ و طبع آتش محتشم\r\nگويد او من آتشم من آتشم\r\n( ( 1351 ) ) آتشم من بر گر تو را شكّ است و ظن\r\nآزمون كن دست را بر من بزن\r\n( ( 1352 ) ) آتشم من بر تو گر شد مشتبه\r\nروى خود بر روى من يك دم بنه\r\n( ( 1353 ) ) آدمى چون نور گيرد از خدا\r\nهست مسجود ملايك ز اجتبا\r\n( ( 1354 ) ) آتش چه ؟ آهن چه ؟ لب ببند\r\nريش تشبيه و مشبّه را بخند\r\n( ( 1356 ) ) پاى در دريا منه كم گو از آن\r\nبر لب دريا خمش كن لب گزان\r\n( ( 1357 ) ) گر چه صد چون من ندارد تاب بحر\r\nليك من نشكيبم از غرقاب بحر\r\n( ( 1358 ) ) جان و عقل من فداى بحر باد\r\nخونبهاى عقل و جان اين بحر داد\r\n\r\n","description":"","footnote":"","page_name":" 636 ","page_number":640},
  {"content":"\r\n\r\n\r\n( ( 1359 ) ) تا كه پايم مىرود رانم در او\r\nچون نماند پا چو بطَّانم در او\r\n( ( 1360 ) ) بىادب حاضر ز غايب خوشتر است\r\nحلقه گر چه كج بود نى بر در است ؟\r\n( ( 1361 ) ) اى تن آلوده به گرد حوض گرد\r\nپاك كى گردد برون حوض مرد ؟\r\n( ( 1362 ) ) پاك كاو از حوض مهجور اوفتاد\r\nاو ز طهر خويش هم دور اوفتاد\r\n( ( 1363 ) ) پاكى اين حوض بىپايان بود\r\nپاكى اجسام كم ميزان بود\r\n( ( 1364 ) ) ز انكه دل حوضى است ليكن در كمين\r\nسوى دريا راه پنهان دارد اين\r\n( ( 1365 ) ) پاكى محدود تو خواهد مدد\r\nور نه اندر خرج كم گردد عدد\r\n\r\nآيه\r\n« . . . فَمَنْ يَكْفُرْ بِالطَّاغُوتِ وَيُؤْمِنْ بِالله فَقَدِ اِسْتَمْسَكَ بِالْعُرْوَةِ اَلْوُثْقى لَا اِنْفِصامَ لَها 2 : 256 . . . » ( 1 )  ( هر كس كه به طاغوت ( بت ) كفر ورزيده به خدا ايمان آورد ، حقيقتاً به بند محكمى كه گسستن ندارد چنگ زده است ) « الله نُورُ اَلسَّمواتِ وَاَلأَرْضِ مَثَلُ نُورِه كَمِشْكاةٍ فِيها مِصْباحٌ اَلْمِصْباحُ فِي زُجاجَةٍ اَلزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَلا غَرْبِيَّةٍ يَكادُ زَيْتُها يُضِيءُ وَلَوْ لَمْ تَمْسَسْه نارٌ نُورٌ عَلى نُورٍ يَهْدِي الله لِنُورِه مَنْ يَشاءُ وَيَضْرِبُ الله اَلأَمْثالَ لِلنَّاسِ وَالله بِكُلِّ شَيْءٍ عَلِيمٌ . » 24 : 35 ( 2 )  ( خدا نور آسمانها و زمين است مثل نور او مانند آن جايگاه چراغ است كه چراغ در آن نهاده مىشود ، آن چراغ در يك شيشه است كه گويى ستارهء فروزانى است مانند در درخشان ، اين چراغ از درخت مبارك زيتونى كه نه شرقى است و نه غربى روشنايى مىگيرد ، آن درخت مبارك چنان روشن است كه خود مادهء زيتونىاش بدون اين كه آتشى با آن تماس بگيرد مىدرخشد ، نورى بر نور . خدا هر كه را بخواهد به سوى نور خويش راهنما مىشود . خداوند مثلها براى مردم مىآورد ، خداوند به هر چيز دانا است . )\r\n","description":"","footnote":" ( 1 ) سوره البقرة ، آيه 259 . .  ( 2 ) سوره نور ، آيهء 35 . . ","page_name":" 637 ","page_number":641},
  {"content":"\r\n\r\nآيهء نور را در مباحث آينده مشروحاً تفسير خواهيم كرد .\r\n« ما رميت إذ رميت و لكن الله رمى » .\r\n( [ آن مشت خاك را 
  ] بر روى كفار تو نينداختى ، بلكه خدا انداخت ) .\r\n« صِبْغَةَ الله وَمَنْ أَحْسَنُ مِنَ الله صِبْغَةً وَنَحْنُ لَه عابِدُونَ . » 2 : 138 ( 1 )  ( ايمان شما اى ملت ابراهيم 
  ] رنگرزى يا تطهير خداوندى است و كيست كه در رنگرزى و تطهير بهتر از خدا باشد ما پرستندگان او هستيم ) .\r\n« يوم تكون الناس كالفراش المبثوث و تكون الجبال كالعهن المنفوش . »\r\nروايت\r\n« عن النَّبىّ صلى الله عليه و آله السخاء شجره من اشجار الجنة اغصانها مستدليات فى الدنيا من اخذ غصنا منها قاده ذلك الغصن الى الجنة . » ( 2 )  ( سخاوت درختى از درختان بهشتى است كه شاخه هاى آن در دنيا آويزان است هر كس به شاخهاى از آن چسبيد او را بهشت خواهد برد ) .\r\n« الناس كلهم هالكون الا العالمون . و العالمون كلهم هالكون الا العاملون . و العاملون كلهم هالكون الا المخلصون . و المخلصون على خطر عظيم . » ( 3 )  ( همهء مردم در هلاكتاند مگر دانايان ، همهء دانايان در هلاكتاند مگر آنان كه به دانسته هاى خود عمل مىكنند و همه عمل كنندگان در هلاكتاند مگر آنان كه از روى اخلاص عمل مىكنند و انسانهاى مخلص هم در خطر عظيم قرار گرفته‌اند ) .\r\n« عن امير المؤمنين عليه السلام قال : الدنيا كلها جهل الا مواضع العلم و العلم\r\n","description":"","footnote":" ( 1 ) سوره البقرة ، آيهء 138 . .  ( 2 ) پاورقى مثنوى رمضانى . .  ( 3 ) كتب و روايات اخلاقى . . ","page_name":" 638 ","page_number":642},
  {"content":"\r\n\r\nكله حجه الا ما عمل به و العمل كله رياء الا ما كان مخلصا و الاخلاص على خطر حتى ينظر العبد بما يختم له . » ( 1 )  ( امير المؤمنين عليه السلام فرمود : تمامى دنيا جهل است مگر جايگاه هاى علم و هر علم براى انسانها حجت است مگر براى كسانى كه عمل مىكنند ، و عمل پر از رياء است مگر اين كه از روى اخلاص انجام بگيرد و اخلاص در معرض خطر بزرگى است تا آن كه بنده عاقبت امر خود را ببيند . )\r\n\r\n( ( 1270 ) ) پند من بشنو كه تن بند قوى است\r\nكهنه بيرون كن گرت ميل نويست\r\n\r\nزنجير گرانبار تن پرستى را از خود باز كن و هر لحظه تازه باش\r\nدر اين بيت جلال الدين به يك حقيقت بسيار عالى اشاره مىكند : آن حقيقت اين است كه درست است كه از نظر بيولوژيكى و فيزيولوژيكى بدن همواره در تحول و دگرگونى است ، حتى بعضى از متخصصين دو علم مزبور معتقد هستند كه تمام اجزاء درونى و برونى بدن در هر چند روز به كلى عوض مىشود ، مگر سلولهاى مغزى كه تغييرات وارده بر آنها در مدتهاى طولانى صورت مىگيرد ، ولى اين تغيير و تحول ناخود آگاه بوده و مطابق ارگانيسم بدن انجام مىگيرد كه به طور مستقيم در اختيار و آگاهى ما نيست .\r\nجريان كالبد بدن اقتضا مىكند كه در هر مدت معين بخوريم و بياشاميم و بخوابيم و از موضوعات لذت بخش بهره مند شويم - اين امور گوناگون اغلب تكرارى بوده و براى بدن تازگى ندارند ، اگر هم تازگى داشته باشند غير از لذايذ موقت كه پس از به وجود آمدن به نقاط و حالات جامد تبديل مىشوند چيز ديگرى نيستند ،\r\n","description":"","footnote":" ( 1 ) سفينة البحار ، ج 1 ص 401 . . ","page_name":" 639 ","page_number":643},
  {"content":"\r\nلذيذترين غذا پس از عبور از ميدان ذائقهء نقطهء جامدى است در بدن كه توجه ما را به خود جلب نخواهد كرد و اگر موجب حالاتى شوند مانند مستى شراب و احساس لذت از درك زيبايى كه ممكن است مدتى به طول بيانجامد ، اولًا : با تكرار مشابه آن حالت به شكل عادت رسوب پيدا مىكند و تدريجاً جالب بودن خود را از دست مىدهد و به طور كلى تازه هايى كه به كالبد بدن مادى عرضه مىشوند همان اولين و دومين بار بوده سپس مبدل به عادت مىشوند كه به نوبت خود زنجير گرانبارى مىباشند و به عبارت ديگر مىتوان گفت : هر تازه كه به كالبد مادى ما عرضه مىشود ، در كمتر مدتى مبدل به ضرورتهاى ثانوى مىگردد و هر موضوعى كه به عنوان ضرورت ثانوى جلوه كرد ، به عنوان بارى است كه بايستى بدن تحمل كشيدن آن را به دست بياورد .\r\nبه اضافهء اين كه گروه زيادى از تازگىهاى بدن مادى مربوط به احساسات ما است كه در تسخير سطح طبيعى روح قرار گرفته‌اند . پس براى به دست آوردن لذت زندگى نو ، نبايستى به تحولات و مزاياى بدنى پرداخت .\r\nدر سالهاى اخير به طور فراوان شنيديم كه در كشورهاى متمدنى كه همه گونه وسايل لذايذ مادى فراهم است و هيچ يك از افراد آنها كوچكترين فشار و محدوديت ندارد ، با اين حال افراد زيادى خود كشى مىكنند ، هنگامى كه در بارهء آنها كاوش دقيق انجام مىگيرد يا نوشتهاى از آنها ديده مىشود مىبينيم كه خودكشى خود را چنين توجيه مىكنند كه ما تمام جلوه هاى زندگى را ديديم و همهء لذايذ آن را چشيديم ديگر موضوع جالبى براى ما باقى نمانده بود . اين مسئلهء حياتى كاملا اثبات مىكند كه تحولات عارضه بر كالبد مادى و سطح طبيعى روح ، اشباع كنندهء آرمان اصلى ما نمىباشند ، پس براى به دست آوردن نو زيستى و اشباع حس تازه گرايى مجبوريم چشمه سار روح را به منبع اصلى خود وصل كنيم ، منبع اصلى روح از ما وراى نمودهاى طبيعى سرازير مىشود ، اين منبع با ثقل و بعد و عدد سر و كارى ندارد ، تا با اضافه يا منها كردن هر جزئى از آنها تغييرى در تازگى دريافت شده ما ايجاد شود .\r\n","description":"","footnote":"","page_name":" 640 ","page_number":644},
  {"content":"\r\nشاعر عارفى مىگويد :\r\n\r\nبيزارم از آن كهنه خدايى كه تو دارى\r\nهر لحظه مرا تازه خداى دگرستى\r\n\r\nاين شاعر نمىخواهد بگويد : حقيقتاً خدايان متعددى دارم ، بلكه مىگويد : جريان دايمى روح من به حدى رسيده است كه حتى خداى ازلى و ابدى كه از حركت و دگرگونى مبرا است هر لحظه براى من جمال و جلال تازهاى نشان مىدهد . و بيتى را كه جلال الدين پس از چند بيت ديگر مىگويد :\r\n\r\nتا ببينى عالم جان جديد\r\nعالمى بس آشكارا ناپديد\r\n\r\nنتيجهء بيانى است كه ملاحظه كرديم .\r\n\r\nچشم اسب از چشم شه رهبر بود\r\nچشم او بىچشم شه مضطر بود\r\nچشم اسبان جز گياه و جز چرا\r\nهر كجا خوانى بگويد نى ، چرا ؟\r\n\r\nاگر به طور مستقيم و با نظر سطحى حركات جانداران را زير نظر بگيريم گمان مىكنيم آنها هم مانند انسان هر حركتى كه انجام مىدهند با آگاهى و اراده و تصميم و اختيار صورت مىدهند ، و به همين علت است كه هر گاه حركات و سلوك آنها موافق ميل و خوشايند ما باشد آنها را مدح و تحسين مىگوييم : مثلًا آهويى كه نگاه زيبا دارد ، اسبى كه تند رو است ، سگى كه وفا و هوشيارى نشان مىدهد ، انگيزهء تحسين ما را بر مىانگيزد ، ولى يك توجه دقيق و چند جانبه براى ما روشن مىسازد كه جهان جانداران غير از انسان از يك جريان ميكانيكى تبعيت مىكند ، آنها نه تصميمى دارند و نه اختيارى و نه ابتكارى و نه تجسيمى . اگر چه ما روشهاى هدف گيرى در حيوانات به طور فراوان مىبينيم ، اما مىتوان حتى اين روش هدف گيرى را هم غريزهء ميكانيكى آنها محسوب بداريم و همچنين اگر از نظريات ما فوق دانش معمولى استفاده كرده و بگوييم :\r\n\r\nجمله اجزا در تحرك در سكون\r\nناطقان كانا إليه راجعون\r\n\r\nآنها نيز اختيار و تصميمى دارند ، با اين حال به طور قطع مىتوانيم بگوييم : پديدهء اختيار و تصميم و ساير پديده هاى ما فوق حركات ميكانيكى در آنها آن چنان\r\n","description":"","footnote":"","page_name":" 641 ","page_number":645},
  {"content":"\r\nضعيفتر است كه انسانها مىتوانند آنها را در دست خود مانند آلات ميكانيكى خالص به كار ببرند .\r\nنمودهاى طبيعى ما خواه اجزاء فيزيولوژى غير حساس يا اجزاء حس كننده ما از قبيل چشم و ذائقه و گوش با قطع نظر از عقل و روح درست جنبهء حيوانى ميكانيكى دارند ، چشم بايد ببيند و مىبيند ، اما اين كه چرا ببيند و كدام نقطه را مورد ديد قرار بدهد ، به هيچ وجه اختيارى نبوده و يا مانند حيوانات مىتواند در تحت قدرت و اختيار عقل و روح قرار بگيرد ، اين روح است كه براى آن كه حس زيبا دوستى خود را اشباع كند منظرهء عالى و زيبايى را جستجو مىكند و چشم را به تماشاى آن وادار مىكند . . . و قس على هذا و اما اگر عقل و روح دخالت نكند ، تحت تأثير عوامل ناچيز مطابق طبيعت و بنياد ساختمان خود فعاليت مىكند و هرگز نمىتواند به آن جا كه مىنگرد يا آن طعم را كه مىچشد علت و استدلالى پيدا كند ، چه قدر جلال الدين عالى مىگويد :\r\n\r\nچشم اسبان جز گياه و جز چرا\r\nهر كجا خوانى بگويد نى ، چرا ؟\r\n\r\nالبته اين كه مىگويد « هر كجا خوانى بگويد نى ، چرا ؟ » مقصود سؤال حقيقى و جستجوى علت نيست ، زيرا ، اگر مقصود اين گونه سؤال باشد لازمه اش اين است كه چشم ناخود آگاه ديدگاهى را كه انتخاب كرده - از روى علتى بوده است كه مورد آگاهى او مىباشد ، در صورتى كه انتخاب ديدگاه براى چشم اگر چه با علت طبيعى بوده است ، ولى آن علت مورد توجه و آگاهى نمىباشد تا در صورت عوض كردن وضع موجود سؤال از علت وضع جديد بنمايد ، بلكه مقصود جلال الدين ركود و توقف طبيعى جاندار ناخود آگاه است در هر نقطهاى كه بر مىگزيند .\r\n","description":"","footnote":"","page_name":" 642 ","page_number":646},
  {"content":"\r\n\r\n\r\n( ( 1304 ) ) تير پرّان بين و ناپيدا كمان\r\nجانها پيدا و پنهان جان جان\r\n\r\nتيرى كه پرتاب شده است كمانش را بجوييد تا تير انداز نهانى را پيدا كنيد\r\nجلال الدين در ديوان شمس تبريزى مىگويد :\r\n\r\nعقل بند و دل فريبا جان حجاب\r\nراه ازين هر سه نهان است اى پسر\r\n\r\nشيخ فريد الدين عطار مىگويد :\r\n\r\nكارگاهى بس عجايب ديده ام\r\nجمله را از خويش غايب ديده ام\r\nسوى كُنه خويش كس را راه نيست\r\nذره‌اى از ذره‌اى آگاه نيست\r\nجان نهان در جسم و تو در جان نهان\r\nاى نهان اندر نهان اى جان جان\r\n\r\nباز جلال الدين در مثنوى مىگويد :\r\n\r\nحمله مان از باد و ناپيداست باد\r\nجان فداى آن كه ناپيداست باد\r\n\r\nمضمون فوق را كه مىگويد : تيرى كه پرتاب شده است كمانش را بجوييد ، تا تير انداز نهانى آن را پيدا كنيد ، در كتاب مثنوى بيانات گوناگونى وارد كرده است .\r\nدر طريق جستجو شما از هر نمود آشكارى به يك حقيقت نهانى خواهيد رسيد كه آن حقيقت نهانى پس از وصول به شما آشكار خواهد گشت . ادامهء اين جستجوى مقدس شما را به مخفىترين حقايق رهنمون گشته ، همان حقيقت مخفى را براى شما چنان ظاهر و آشكار خواهد ساخت كه حتى راه هاى پر سنگلاخى را كه در آن راه در نور ديده‌ايد از خاطر شما محو خواهد گشت ، گويى از اولين مرحلهء جستجو شما با همان حقيقت روبه رو گشته‌ايد . درست است كه چنان كه حكيم صفا مىگويد :\r\n\r\nدر دير بود جايم به حرم رسيد پايم\r\nبه هزار در زدم تا در كبريا زدم\r\n\r\nمن تا پاى سالك الى الله به حرم برسد بايستى هزارها در بزند و اين خود دليل آنست كه آن حقيقت اصلى مخفى و پوشيده است اما پس از آن كه :\r\n","description":"","footnote":"","page_name":" 643 ","page_number":647},
  {"content":"\r\n\r\n\r\nقدم وجود در بارگه قدم نهادم\r\nعَلَم شهود در پيشگه خدا زدم من\r\n\r\nاحساس خواهيم كرد كه آن پيچ و خمها و سنگلاخها در حقيقت يك پردهء نازك و شفافى بيش نبوده است ، بلكه تا آن موقع كوشش و فعاليت من صرف اين شده است كه دستى پيدا كنم و آن پرده را بالا بزنم ، يا با ديده گانى از اعماق روح نگريسته و با وجود همان پرده ، حقيقت پشت پرده را ببينم و با اين كه در توى آسياب هستم آسيابان را مشاهده كنم .\r\nدرست است كه :\r\n\r\nآسيابان را به بينى چون از او بيرون شوى\r\n\r\nولى :\r\n\r\nو اندر اين جا هم به بينى چشمت ار بيناستى\r\n( ( 1307 ) ) خشم خود بشكن تو مشكن تير را\r\nچشم خشمت خون نمايد شير را\r\n\r\nچشم خود را آلوده نكنيم تا حقايق را صاف و روشن ببينيم\r\nشاعر مىگويد :\r\n\r\nو عين الرضا عن كل عيب كليلة\r\nو لكن عين السخط تبدى المساوياً (\r\n\r\nديدهاى كه با رضايت مىنگرد از ديدن عيوب ناتوان است ، اما چشم غضب آلود تنها بدىها را آشكار مىسازد ) .\r\nادلهء معتبرى كه در قلمرو اخلاقى دستور به جلوگيرى از غضب و كينه توزى مىدهد خيلى فراوان است و احتياجى به نقل مشروح آنها نداريم . در اين جا مسئله را از نظر روانى و فلسفى مطالعه مىكنيم :\r\nتعريف خشم به عنوان يك نمود فيزيكى مانند ساير پديده هاى روانى امكان ناپذير\r\n","description":"","footnote":"","page_name":" 644 ","page_number":648},
  {"content":"\r\n\r\n\r\nاست . از نظر ظواهر عضوى سه خاصيت در موقع به وجود آمدن خشم ديده مىشود :\r\n1 - اتساع رگها .\r\n2 - تحريك شدن عضلات ارادى به شكل تشنجى و بدون نظم و ترتيب .\r\n3 - افزايش ترشحات بزاقى .\r\nالبته اغلب پديده هاى روانى آثار عضوى مخصوصى را توليد مىكند ، به طورى كه مىتوان گفت : آن پديدهء روانى علت بوده و آثار مخصوصه معلول آن است . اما چيزى كه در اين علت و معلول ديده نمىشود موضوع سنخيت است كه در فلسفهء كلاسيك شرط اساسى علت و معلول مىدانستند ، زيرا ، چه سنخيت ميان اتساع رگها و آن پديدهء روانى مخصوص وجود دارد ؟ لذا در هنگام تعريف جز ارجاع انسان به دريافت خود كارى نمىتوانيم كرد و همچنين چه سنخيتى ميان دو خاصيت ديگر ( تحريك شدن عضلات ارادى به شكل تشنجى و بدون نظم و ترتيب ، و افزايش ترشحات بزاقى و آن پديدهء روانى مخصوص وجود دارد ؟ ) ما همين مقدار مىدانيم كه در مقابل پذيرش انبساط كه ضد خشم است ، پديده به عنوان انقباض فاعلى در خود داريم كه خشمش مىناميم و مانند ساير پديده هاى روانى داراى حد اقل ( مينيمم ) و حد اكثر ( ماكزيمم ) مىباشد .\r\nيك قانون كلى در پديده هاى روانى\r\nاز مجموع ملاحظات كافى پديده ها و فعاليتهاى روانى داراى يك مرحلهء پيش از به وجود آمدن پديده و يك مرحلهء پس از به وجود آمدن آن پديده مىباشد .\r\n1 - مرحلهء پيش از به وجود آمدن پديدهء روانى : مرحلهء انگيزه ها :\r\nاين مرحله را به نام مرحلهء انگيزه ها اصطلاح مىكنيم ، بدون ترديد بايستى براى بروز يك پديدهء روانى انگيزهاى موجود شود . براى خنده بايستى علتى وجود داشته باشد ، همچنين ترس و گريه و شادىها و آلام و ساير هيجانات . در اين مرحله موضوعاتى كه به عنوان علت و انگيزه به وجود مىآيند ممكن است مشمول قوانين جاريه در نمودهاى\r\n","description":"","footnote":"","page_name":" 645 ","page_number":649},
  {"content":"\r\n\r\nطبيعت ( مانند علت و معلول و غيره ) بوده باشند .\r\nمانند بازىهاى عاطفه‌اى كودكان كه براى ما لذت بخش است ، يا ضرر زدن يك حيوان كه در ما توليد خشم به آن حيوان مىكند و ممكن است موضوعات اين مرحله كه انگيزهء بروز پديدهء روانى هستند از قوانين رو بناى طبيعت پيروى نكنند ، مانند درك خواص و فعاليتهاى روانى دوست كه در ما ايجاد محبت خواهد كرد ، يا دريافت خواص و فعاليتهاى روانى دشمن كه در ما خشم توليد مىكند ، بدان جهت كه موضوع اين مرحله پديده هاى روانى است و چنان كه بارها گفته‌ايم اين پديده ها مانند ساير نمودهاى فيزيكى نيستند كه مشمول قوانين طبيعت خارجى بوده باشند .\r\nپس از اين مرحلهء اول يعنى مرحلهء انگيزه ها نوبت بروز پديدهء روانى است مانند يك معلول كه پس از علت به وجود مىآيد . باز ياد آور مىشويم كه به كار بردن علت و معلول در اين مورد تنها براى استفاده از خاصيت عمومى علت و معلول ( اين از آن ) مىباشد ، نه اين كه حقيقتاً شرايط و همه خواص علت و معلول طبيعى در مورد پديده هاى روانى جريان دارد .\r\n2 - مرحلهء بروز پديدهء روانى\r\nدر اين مرحله مطابق تفسير و اعتقاد و مقدار آگاهى كه در بارهء انگيزه ها داريم ، پديدهء روانى مخصوص به انگيزه هاى مناسب در روان ما توليد مىگردد كه روان شناسى در صدد بحث و بررسى آنها است .\r\nآن چه كه در اين مرحله اهميت دارد اين است كه اين پديده هاى روانى چيزهايى نيستند كه مانند چند عدد آجر كه در گوشهاى از حياط قرار مىگيرند ، در گوشهاى از روان به وجود بيايند و سپس از بين بروند ، بلكه اين پديده ها غالب ، پرده‌اى روى مجموع ( من ) كه وجدان و انديشه و تعقل را تنظيم مىكند مىكشند ، باز تنها مسئلهء پرده كشيدن نيست ، يعنى مثلًا خشم يا انبساط تنها روى ( من ) را نمىپوشاند بلكه ( من ) را مطابق طبيعت خود رنگ آميزى مىكند و حقايق را دگرگون مىسازد\r\n","description":"","footnote":"","page_name":" 646 ","page_number":650},
  {"content":"\r\n\r\nنه اين كه حقايق را از ما پوشيده مىدارد و به عبارت ديگر چشم خشم آلود نه اين كه شير را نشان نمىدهد بلكه به قول جلال الدين :\r\n\r\nچشم خشمت خون نمايد شير را .\r\n\r\nبه نظر مىرسد حساسترين مسئلهء روانى همين است كه چگونه بايستى انسانها را تعليم و تربيت كرد كه در نظرشان موقع خشم شيرها خون و در موقع محبت خونها شير ننمايد ؟ درمان اين درد بنيان كن را جز ايمان حقيقى نمىتواند به وجود بياورد . اگر با تحقيق لازم و كافى در تاريخ بشرى تتبع كنيم خواهيم ديد كه تنها مردان با ايمان بوده‌اند كه با اين كه از همين پديده هاى روانى برخوردار بوده‌اند ، مع ذلك ايمان آنها نمىگذاشت آن پديده ها خونها را در نظر آنان شير و شيرها را خون بنماياند . يكى از اوصاف بسيار عالى الهى كه در باره امير المؤمنين على بن ابى طالب عليه السلام گفته‌اند ، همين است كه :\r\n« دشمنى دشمنان و دوستى دوستان هرگز او را از عدالت ورزى منحرف نساخت » .\r\nبه قول جرج جرداق :\r\n« و مد امام انصاره و اخصامه الطريق و لا يزال . » ( 1 )  ( همواره راه عدل و رحمت و مردانگى را پيش پاى ياران و دشمنانش به يكسان مىگستراند ) .\r\nدر جلد دوم از دفتر اول داستان يا تابلوى « خدو انداختن آن پهلوان را به روى على عليه السلام » ملاحظه كرده‌ايم .\r\n3 - مرحلهء بروز آثار جسمانى پديدهء روانى\r\nپديدهء روانى كه به منزلهء معلولى به مرحلهء انگيزه ها است ، پس از به وجود آمدن خود\r\n","description":"","footnote":" ( 1 ) الامام على بن ابى طالب صوت العدالة الانسانية ، مقدمهء جرج جرداق . . ","page_name":" 647 ","page_number":651},
  {"content":"\r\n\r\nبه منزلهء علت براى مرحلهء سوم ( مرحلهء بروز آثار جسمانى ) مىگردد . باز در اين مورد سنخيتى ميان علت و معلول ديده نمىشود ، سه خاصيت كه براى خشم گفتيم به هيچ وجه با آن چه از موضوع خشم در روان خود درمىيابيم تشابه و سنخيتى ندارند .\r\n\r\n( ( 1313 ) ) ز انكه مخلص در خطر باشد مدام\r\nتا ز خود خالص نگردد او تمام\r\n( ( 1314 ) ) ز انكه در راه است و ره زن بىحد است\r\nآن رهد كاو در امان ايزد است\r\n\r\nدر تكاپو در راه عبوديت هرگز گمان نكنيد كه به مقصد رسيده ايد\r\nجلال الدين اين مضمون را در ابيات گذشته نيز متذكر شده و گفته است :\r\nمن غلام آن كه او در هر رباط خويش را و اصل نداند بر سماط با نظر به اين كه راهرو نيروى حركت بىنهايت دارد و راهى را كه خواهد پيمود بىنهايت است ، كدامين عاقل هشيار در نقطهاى از زندگانى و در حالتى از حالات روحى توقف كرده مىگويد : اين است سر منزل نهايى ، اين است مقصد اصلى ، اين است پايان سير و سلوك ؟\r\n","description":"","footnote":"","page_name":" 648 ","page_number":652},
  {"content":"\r\n\r\n\r\n( ( 1317 ) ) هيچ آينه دگر آهن نشد\r\nهيچ نانى گندم خرمن نشد\r\n( ( 1318 ) ) هيچ انگورى دگر غوره نشد\r\nهيچ ميوهء پخته با كوره نشد\r\n\r\nاز هر نقطهاى كه عبور مىكنيد دوباره آن نقطه را نخواهيد ديد\r\nاين اصل بسيار روشن است كه در علوم طبيعى به نام اصل كارنو معروف است :\r\n« فرض مىكنم يك نفر با چشم بسته در ميان دو سبد قرار بگيرد كه يكى از اين سبدها مثلًا سبد سمت راست داراى صد گلولهء سفيد رنگ و سبد ديگر ( سمت چپ ) داراى صد گلولهء قرمز باشد ، حال اگر اين شخص چند مرتبه به طور اتفاقى يك گلوله از سبد سمت راست را برداشته و در سبد سمت چپ بگذارد و اين عمل را چندين بار انجام دهد ، يعنى مرتباً از يك سبد برداشته و در سبد ديگرى گذارد ، تئورى ثابت و تجربه تاييد مىنمايد كه پس از مدت زمانى تقريباً به يك نسبت از هر دو نوع گلوله در هر دو سبد وجود خواهد داشت و از آن لحظه به بعد شخص مزبور با چشم بسته اين عمل را تا هر مدت ادامه دهد نسبت گلوها از لحاظ رنگ در دو سبد به طور محسوس تغيير نخواهد كرد ، هرگز پديده ( فنومن ) به صورت سابق خود تجديد نخواهد شد ، به عبارت اخرى پديده ( فنومن ) به قهقرا بر نخواهد گشت يا به بيان ديگر هرگز تمام گلوله هاى قرمز در يك سبد واحد و تمام گلوله هاى سفيد در سبد واحد ديگر قرار نخواهند گرفت . » ( 1 )  اين مثال براى تصوير اصل كارنو قطعى به نظر نمىرسد ، يعنى نمىتواند اثبات كند كه هيچ رويدادى دو بار تكرار نخواهد شد ، زيرا ، از آن جهت كه گلوله هاى هر يك از دو سبد محدود است و مسئلهء تغيير مكان گلوله ها در يك سيستم بسته انجام\r\n","description":"","footnote":" ( 1 ) ماترياليسم ديالكتيك ، ص 8 - ج - اصل كارنو - فرانسيس هالبواكس . . ","page_name":" 649 ","page_number":653},
  {"content":"\r\nمىگيرد ، لذا احتمال برقرار شدن تعادل و تفكيك شدن گلوله هاى قرمز از گلوله هاى سفيد اگر چه در ميليونها احتمال وجود دارد ، در صورتى كه اصل كارنو مىخواهد اثبات كند كه هيچ رويدادى تكرار نخواهد گشت .\r\nاز نظر منطق علمى مىتوان اين را با باز بودن سيستم جريان اجزاى طبيعت كاملًا اثبات كرد .\r\nبه اين معنى هر چند كه اجزاء و روابط جهان طبيعت براى ما محدود و بسته مىنمايد ، ولى با نظر دقيق در دوام حركت و عبور نقطه هاى زمان از رويدادها يا ناشى شدن زمان از حوادث محال است كه يك رويداد پس از تحقق و اشغال موقعيت مخصوصى از جهان دوباره همان موقعيت مخصوص را تكرار كند .\r\nبايد گفت : اين همان قانون است كه فلسفه هم كاملًا تأييد مىكند يعنى با نظر به حقيقت حوادث : هيچ چيز مادامى كه مشخص نگردد به وجود نمىآيد و با عروض كوچكترين تحول ، مشخصات رويداد دگرگون شده در شرايط و عوامل ديگر غوطه ور مىگردد .\r\nالبته تشابه صورى در رويدادها از يك طرف و انتزاع كليات از طرف ديگر ما را به اين اشتباه مىاندازد كه حوادث تكرار مىگردد .\r\nخلاصه با در نظر گرفتن قانون فوق و باز بودن سيستم جهان طبيعت هيچ رويداد مكررى به طور حقيقى وجود نخواهد داشت شايد نظر شاعرى كه شعر ذيل را سروده است اشاره به باز بودن سيستم جهان بوده باشد .\r\nآن شاعر مىگويد :\r\n\r\nعالم چون آب جوست بسته نمايد و ليك\r\nمىرود و مىرسد نو نو اين از كجاست ؟\r\nنو ز كجا مىرسد كهنه كجا مىرود\r\nگرنه وراى نظر عالم بىمنتهاست ؟\r\n\r\n","description":"","footnote":"","page_name":" 650 ","page_number":654},
  {"content":"\r\n\r\nقانون عدم تكرار رويدادها با رجوع هر شىءاى به اصل خود منافات دارد\r\nجلال الدين مخصوصاً در دفتر اول بارها اين مطلب را مانند يك اصل گوشزد كرده است كه :\r\n« كل شىء يرجع الى اصله » .\r\n( هر چيز به اصل خود بر مىگردد ) .\r\nبراى اين اصل شواهدى از طبيعت آورده است ( مراجعه شود به دفتر اول ) ، ولى در ابياتى كه فعلًا مورد تفسير ما است درست بر ضد آن اصل صحبت مىدارد و مىگويد :\r\n\r\nهيچ آينه دگر آهن نشد\r\nهيچ نانى گندم خرمن نشد\r\nهيچ انگورى دگر غوره نشد\r\nهيچ ميوهء پخته با كوره نشد\r\n\r\nچون اصل عدم تكرار علمىتر و ثابتتر است بايستى مقصود جلال الدين را در آن ابيات يك معناى عمومى معمولى بدانيم ، مثلًا مىبينيم به طور طبيعى موش از نطفهء موش و گربه از نطفهء گربه و ميوهء هلو از هستهء هلو توليد مىشود و الا با نظر علمى و واقع بينى قانون تشخص و حركت و باز بودن سيستم جهان كه حتى خود جلال الدين بارها تكرار كرده است هيچ رويدادى از آن نقطه كه عبور كرده است دوباره به آن نقطه باز گشت نخواهد كرد .\r\n","description":"","footnote":"","page_name":" 651 ","page_number":655},
  {"content":"\r\n\r\n\r\n( ( 1319 ) ) پخته گرد و از تغير دور شو\r\nرو چو برهان محقق نور شو\r\n\r\nاگر از معرض حوادث بيرون رفتى ديگر تغير به تو راهيابى نخواهد داشت\r\nهر چه كه از سطح ظاهرى طبيعت بر كنار شده و رو به اعماق و پشت پردهء آن ببريم از تغييرات و تحولات دور تر خواهيم گشت .\r\nدر كتب فلسفى عربى به اين عبارت گفته مىشود :\r\n« الشيء ما لم يتشخص لم يوجد » .\r\nيك مثال روشن كه آزمايشگاهش در درون خود ما است ، اين اصل را اثبات مىكند . اين مثال عبارت است از دو قلمرو ( خود آگاه ) و ( ناخود آگاه . ) تمام حقايق و نمودها كه در قلمرو خود آگاه ما جريان دارد به طبيعت نزديكتر و از نمونهء قوانين طبيعى برخوردارتر مىباشد ، مثلًا هنگامى كه ذهن ما مشغول مشاهدهء تداعى معانى است ، عبور واحدها يكى پس از ديگرى يا يكى در كنار ديگرى از اين قانون طبيعى پيروى مىكند كه هيچ نقطهاى از هستى خارجى در آن واحد دو نمود مخالف را در بر نمىگيرد ، همچنين واحدى كه در جريان خود از نقطهاى از زمان عبور مىكند دوباره به همان نقطه باز گشت ندارد و نيز هر واحدى كه در ذهن ما در قلمرو خود آگاه وارد شده ، در معرض تغييرات درونى و برونى قرار گرفته است . مثلًا موقعى كه براى شما لذتى دست داده است ، هرگز آن لذت در صحنهء خود آگاه شما ثابت نخواهد ماند و با از بين رفتن عامل آن لذت يا به وجود آمدن عامل الم از بين خواهد رفت . همچنين هنگامى كه شما ماه را تصور مىكنيد ، انعكاس صورت ماه در خود آگاه شما ديرى نمىپايد ، يا به كلى از صفحهء ذهن كنار مىرود ، يا به ضمير ناخود آگاه\r\n","description":"","footnote":"","page_name":" 652 ","page_number":656},
  {"content":"\r\n\r\nسرازير مىگردد ، يا با واحدهاى ديگرى مخلوط مىشود ، در صورتى كه قلمرو ناخود آگاه هر چه كه از حقايق و نمودها را در خود جاى داده است مانند اين است كه به كلى از قوانين طبيعت كنار كشيده و آنها را از تغير و تبدل مصون و محفوظ داشته است .\r\nثبات واحدها در ناخود آگاه مسأله‌اى است كه از قديمىترين دورانها كه توجه به درون انسانى چه در صورت فلسفه و چه در صورت علم يا درون بينى شهودى مورد پذيرش بوده امروزه هم مورد تصديق همهء متخصصين مسايل روانى است .\r\nما اگر بتوانيم با اين كه در قلمرو طبيعت و در حال تغيير و تحول هستيم ، شخصيت انسانى خود را ارزيابى نموده و در رسانيدن آن به رشد واقعى خود بكوشيم ، مىتوانيم مانند واحدهاى روانى كه خود را به قلمرو ناخود آگاه رسانيده است ، خود را از تحولات محفوظ بداريم .\r\n\r\n( ( 1327 ) ) اين صدا در كوه دلها بانگ كيست ؟\r\nگه پر است از بانگ اين كُه گه تهى است\r\n( ( 1328 ) ) هر كجا هست آن حكيم است اوستاد\r\nبانگ او زين كوه دل خالى مباد\r\n\r\nآن بانگ شگفت انگيز كه در درون انسانى طنين مىاندازد ( بحثى در وجدان )\r\nاو نوره بالزاك در بارهء اين بانگ شگفت انگيز عبارت جالبى دارد كه ذيلا نقل مىشود :\r\n« براى ما امكان آن هست كه نه از خوبى متأثر شويم و نه از بدى ، آن وقت در درون ما يك ارگ گويا و مستعد حركت هست كه در فضاى خالى نواخته مىشود ،\r\n","description":"","footnote":"","page_name":" 653 ","page_number":657},
  {"content":"\r\nبىعلت به هيجان در مىآيد صدا مىدهد ، اما نغمه‌اى به وجود نمىآورد ، نواهايى از آن بر مىآيد كه در خاموشى گم مىگردد ، اينجا تناقض هولناك روحى است كه بر ضد بىهودگى و نيستى سر به طغيان بر مىدارد . » ( 1 )  حافظ مىگويد :\r\n\r\nدر اندرون من خسته دل ندانم كيست\r\nكه من خموشم و او در فغان و در غوغاست\r\n\r\nمتفكرين زيادى چه از شرق و چه از غرب ، چه ديروز و چه امروز اين صدا و غوغاى درونى را متذكر شده‌اند ، براى تفسير اين صداى شگفت انگيز مطالبى از نظر روانى و علمى گفته شده است . بعضىها گفته‌اند اين صداها و هيجانات آن نمودهاى سر خورده شده هستند كه انسان نتوانسته است در موقع خود آنها را ابراز نموده تكليف خود را با آنها يك سره نمايد .\r\nبعضى ديگر مىگويند : آنها چيزى جز خيالات زود گذر نيستند ، ولى بايستى به اين مطلب واقعى توجه كنيم كه حتى آن اشخاص دانشمند و داراى مقامات علمى عالى كه فقط محسوس را مىبينند و منطق را مىپرستند . از شنيدن اين صداها محروم نيستند و با اين كه آنان خيالات و نمودهاى سر خورده شده و ساير بازيگرى و نمودهاى واقعى را از يكديگر تشخيص مىدهند با اين حال اعتراف مىكنند كه گاهى كوه هاى دل آنان نيز اين صدا را منعكس مىكند ، وجود اين پديدهء شگفت انگيز در درون آدمى جاى انكار نيست .\r\nاكنون مىپردازيم به دريافت جلال الدين در بارهء اين بانگ و سروش الهى : آن چه را كه جلال الدين در اين مسئله شگفت انگيز درك كرده است آگاهانه تر و عميقتر از درك بالزاك و حافظ است كه در عباراتشان ديديم . نكات بسيار عالى جلال الدين در اين موضوع به قرار ذيل است :\r\n1 - براى درون انسانى كوهى فرض كرده است و اين فرض براى نشان دادن\r\n","description":"","footnote":" ( 1 ) زنبق دره ، بالزاك ، ص 69 . . ","page_name":" 654 ","page_number":658},
  {"content":"\r\nجنبهء انعكاسى صدا بسيار مناسب است ، در صورتى كه بالزاك و حافظ به طور عموم صداى درون را مطرح كرده‌اند و اين تصور مستلزم آن نيست كه صداى درون انسانها انعكاسى از يك سروش غيبى است و نيز كوه است كه داراى معادن مخفى و چشمه سارها است .\r\n2 - نكته هاى را جلال الدين و بالزاك مشتركا متوجه شده‌اند و آن اين است كه صدايى كه در دل طنين انداز مىگردد دايمى و در هر گونه شرايط نيست ، بلكه اين صدا گاه گاهى در درون ما مىپيچد .\r\n3 - اين مسئله را جلال الدين بى طرفانه و با حالت ابهام انگيز باز گو نمىكند و به عبارت ديگر نه در اين كه اين صدا چيست ترديد دارد و نه در اين كه آن صدا از كيست ؟ حافظ و بالزاك در اجمال گويى در بارهء ( درون ) شركت داشتند ، هر دو به كلمهء ( درون ) قناعت ورزيده‌اند ، حافظ در ظاهر يك حالت ترديد هم نشان داده و جمله را به شكل استفهام بر گذار كرده است : ( 1 ) \r\n\r\nدر اندرون من خسته دل ندانم كيست ؟\r\nكه من خموشم و او در فغان و در غوغاست\r\n\r\nدر صورتى كه جلال الدين هم صاحب اصلى صدا را اجمالًا نشان مىدهد و هم خود صدا را در نهايت محبوبيت خاطر نشان مىسازد :\r\n\r\nهر كجا هست آن حكيم است اوستاد\r\nبانگ او زين كوه دل خالى مباد\r\n\r\n4 - آن دو مرد ( حافظ و بالزاك ) به آن قناعت ورزيده‌اند كه بگويند : چنين صدايى در درون انسانى طنين انداز مىشود ، اما نمىگويند كه آيا درونهاى آدميان همه به يكنواخت آن را تلقى مىكنند يا به طور مختلف ؟ جلال الدين اين مسئله را هم مطرح مىسازد و مىگويد : چون درونهاى آدميان گوناگون است ، چنان كه بعضى از كوه ها صوت را يك بار منعكس مىكنند و\r\n","description":"","footnote":" ( 1 ) البته بعيد است مقصود حافظ از استفهام در بيت سؤال حقيقى باشد ، بلكه سؤال جنبه تقريرى و تحريكى دارد كه مىخواهد همه را متوجه آن فغان و غوغا نمايد . . ","page_name":" 655 ","page_number":659},
  {"content":"\r\nبعضى ديگر چندين بار ، همچنين درونهاى آدميان ، بعضى از آنها تنها يك يا دو بار منعكس مىسازد ، گروه ديگر بارها آن بانك را در فضاى روح طنين انداز مىنمايد .\r\n5 - بسيار خوب ، آيا آن چه كه در درون انجام مىگيرد تنها همان است كه در بالا به طور اختصار گفتيم ؟ البته نه ، بلكه مسئله با اهميتتر ديگرى وجود دارد كه جلال الدين آن را متذكر مىشود و آن اين است كه :\r\nاين آواز شگفت انگيز چنان ضربهء محكمى دارد كه گاهى كوه دل را منفجر مىسازد و صدها هزار چشمهء آب زلال معارف و حكم در آنها به جريان مىافتند .\r\nاين همان اصل شگفت انگيز است كه همگان به ثبوت آن اعتراف مىكنند و سير طبيعى آن را چنين توضيح مىدهند كه مىگويند : انفجارهاى روانى كه باعث جهشهاى بسيار مثمر و مفيد مىباشد ، غالباً در آن مواقع صورت مىگيرد كه فضاى روح پس از يك تلاطم در يك حالت سكوت عجيبى فرو مىرود ، آن گاه موج مرموزى از مغز سر مىكشد و آن انفجار رخ مىدهد .\r\n6 - نكتهء ديگر اين كه اين چشمه سارها كه بسبب انفجار كوه دل به جريان مىافتند چنان نيست كه زلال بودن و حياتى بودن خود را به طور ضرورى حفظ خواهند كرد ، بلكه نسيم لطف عنايت الهى آن صدا كه چشمه سارها را بجريان انداخته است ، بايستى روى همان جويبارها بوزد و الا :\r\n\r\nچون ز كه آن لطف بيرون مىشود\r\nآبهاى چشمه ها خون مىشود\r\n\r\nپس براى حفظ آن جويبارهاى حياتى بايستى دايماً در حال آگاهى و بهره بردارى صحيح بوده باشيم .\r\nبراى تكميل مسئلهء فوق مجبوريم عبارات بالزاك را هم به طور اختصار توضيح بدهيم :\r\n1 - مىگويد : « در فضاى خالى نواخته مىشود . » اين مطلب قابل تأمل است ، بلكه با نظر به عوامل و نمودهاى تثبيت شده در روح ، اين صدا در يك فضاى خالى نواخته نمىشود ، بلكه بقول جلال الدين در كوه دل ما منعكس مىگردد و چون صداى\r\n","description":"","footnote":"","page_name":" 656 ","page_number":660},
  {"content":"\r\nآن را بدون آميختگى با سر و صداها مىشنويم گمان مىكنيم : خود صدا در خلأ طنين انداز شده است .\r\n2 - مىگويد : « بىعلت به هيجان مىآيد . » اين جمله با جملهء آخرين « بر ضد بىهودگى و نيستى سر به طغيان بر مىدارد . » تناقض دارد ، زيرا ، يك پديدهء تصادفى خالص چگونه مىتواند به انسان اثبات كند تو معدوم نيستى و وجود تو بىهوده نيست ؟ در حقيقت صدايى كه به وجود آورندهء جستجوى علت و تحقق عينيت انسان است چگونه مىتواند بىعلت بوده باشد ، ولى جلال الدين علت به وجود آمدن اين صدا را كاملًا معين كرده است و مىگويد\r\n\r\nهر كجا هست آن حكيم اوستاد\r\nبانگ او از كوه دل خالى مباد\r\n\r\n3 - مىگويد : « صدا مىدهد ، اما نغمه‌اى ندارد . » باز اين جمله با جملهء آخرى سازگار نيست ، زيرا ، چه نغمه‌اى زيباتر و منطقىتر و رساتر از اين كه به انسان مىگويد : تو اى انسان معدوم نيستى ، بلكه تو موجود هستى ، تو اى انسان نمىتوانى خودت را فريفته و بگويى وجود من هدفى ندارد و بىهوده هستم .\r\n4 - مىگويد : « نوايى از آن بر مىآيد كه در خاموشى گم مىگردد . » اين مطلب ( خاموش گشتن آن صدا ) درست معلول آن است كه شنوندهء صدا اعتنايى به آن نكند و اما اگر كسى عظمت اين صدا را دريابد ، به قول جلال الدين چشمه سارهايى را كه از انعكاس صدا در كوه دل پديدار مىگردند مىتواند مورد استفاده قرار بدهد .\r\n5 - مىگويد : « اينجا تناقض هولناك روحى است . » با نظر به مطالبى كه در شمارهء دوم گفتيم : اين جمله هم تقريباً نامفهوم است ، چه تناقض هولناكى در اينجا وجود دارد ؟ با اين كه تمام واحدهاى مربوط به اين صدا از علت گرفته تا نتيجه همه و همه مطابق قوانين درونى كه جلوه گاه شعاع الهى است ايجاد شده است .\r\n6 - اما عبارت اخيرى كه مىگويد : « بر ضد بىهودگى و نيستى سر به طغيان بر مىدارد . » فوق العاده جالب است ، به شرط اين كه به عنوان نغمهء منحصر براى آن بانگ\r\n","description":"","footnote":"","page_name":" 657 ","page_number":661},
  {"content":"\r\n\r\nمعرفى نشود .\r\nاز مجموع ملاحظات روانى و درون بينى مىتوان اين بانگ را يكى از فعاليتهاى بسيار عالى وجدان معرفى كرد ، بدين جهت مناسب است كه قطعه‌اى را كه در بارهء ( وجدان ) گفته‌ايم و در كتاب ( وجدان و در مجلات ديگر نيز چاپ شده است ) در اينجا بياوريم .\r\nيك احساس عمومى در بارهء وجدان اخلاقى\r\nاى وجدان اى شگفت انگيزترين آشناى روح انسانى من ديگر به جستجوى كلمه‌اى كه به عنوان يك كالبد شايسته روح تو را در بر گيرد كوشش بىهوده نخواهم كرد ، مگر مىتوان اقيانوس پر تلاطمى را كه هيچ كرانه و ژرفايش پيدا نيست در يك پيمانهء كوچك جاى داد ؟ اى خورشيد روح افروز ما پرتو خود را از ما دريغ مدار ، اگر هم براى چند لحظه چشم فرو بسته و مانند شب پرگان وصل تو را نخواهيم ، بالاخره ديده گان خود را از دست نمىدهيم ، زيرا به خوبى مىدانيم كه چشم به هم گذاشتن و خود را بنا بينايى زدن با كورى همان فاصله را دارد كه هستى با نيستى .\r\nاى مشعل فروزان شبهاى تاريك ما چرا ستايشت نكنيم ؟ در آن هنگام كه گرد بادهاى طوفانى تمايلات ما بلرزه ات در مىآورد ، چه مقاومتهاى آهنينى كه از خود نشان نمىدهى ؟ چه اندازه نيرو در دفاع مخلصانه از شخصيت انسانى كه صرف نمىكنى ؟ آرى تا آب زلال روح خشك نشده است ، اى ماه وش در آن آب زلال مىلرزى و مىلرزى و تمام وجود ما را مىشورانى . آه چه كوششها كه براى ادامهء درخشندگى شعله هاى ملكوتى خود انجام نمىدهى ؟ تا آن گاه كه ظلمات متراكم تمايلات و تبه كارىهاى ما كوشش بىنهايت تو را خنثى نموده\r\n","description":"","footnote":"","page_name":" 658 ","page_number":662},
  {"content":"\r\n\r\nو هنگام خاموشيت فرا رسد ، در آن موقع با صداى ضعيف خود زير پنجهء حيوانى هوسهاى بنيان كن ما كه با آخرين نفسهاى تو همراهست ، پايان انسانيت را اعلام داشته و به راه خود مىروى و از افق روح ناپديد مىگردى . پس از تو ديگر براى انسان جز مشتى رگ و پوست و استخوان و يك عده غرايز كور كورانه چه خواهد ماند ؟\r\nوجدان تا وجود دارد بيدار است\r\nدر تاريكى شبهاى ظلمانى آن جا كه همهء دادگران و داد پروران و داد رسان بخواب عميق فرو رفته‌اند . ( 1 )  تو ، تو اى هميشه بيدار در بستر كاخهاى مجلل كه انسان نيرومندى سر ببالش پر نيايش نهاده و به درياى خويشتن خم شده است و يا در بيغوله‌اى از كوخهاى محقر كه انسان ضعيفى جسد آزردهء خود را به روى آن فرش نموده و به صداى جويبار خويشتن گوش فرا مىدهد ، در هر دو صحنه بساط محاكمه را مىگسترانى و شرافت توأم با خرسندى يا رذالت توام با ندامت ، در چهرهء درونى هر دو انسان براى تو نمودار مىگردد .\r\nدر آن هنگام كه مىخواهيم از قضاوت عادلانه و انعطاف ناپذير تو رو گردان\r\n","description":"","footnote":" ( 1 ) در اين قطعه وجدان را اغلب به عنوان ناظر و قاضى عادل مطرح نموده‌ايم ، ولى چنان كه در اين كتاب ملاحظه نموديم ، فعاليت وجدان منحصر به قضاوت نبوده ، بلكه انواع مختلفى از پديده ها و فعاليتها در وجدان نمودار مىگردند كه ما آنها را تا حدودى در اين كتاب مورد بررسى قرار داده‌ايم . اختلاف قيافه هاى وجدان به معناى عمومى مخصوصاً با در نظر داشتن اين كه وجدان در پديده هاى متضاد جلوه مىكند ، به حدى واضح و شگفت انگيز است كه فلاسفه و روان شناسان را در دريايى از حيرت فرو برده است . . كلوداوريه مىگويد : « وجدان - بر ضد وجدان هرگز مفرى وجود ندارد ، او در قلبهاى ما حرف مىزند ، هيچ چيز قادر نيست صداى آن را خاموش نمايد و از نقطهء نظر اعمال ما وجدان در آن واحد هم قانون است و هم متهم كننده ( دادستان ) هم شاهد و هم قاضى . » . ","page_name":" 659 ","page_number":663},
  {"content":"\r\n\r\nشويم و تو را ناديده بگيريم ، به هر طرف كه بر مىگرديم مانند نور افكن دوار با ما مىگردى و نور خود را به قيافهء تاريك و در هم پيچيدهء ما مىافكنى ، مگر انسان راه فرارى از خويشتن سراغ دارد ؟ راستى ، آدمى كدامين روى خود را نشان مىدهد آن موقع كه مىخواهد از خويشتن طفره بزند . ؟ ( 1 )  اين كبوتر ضعيف و اين هماى سعادت در مبارزه با كركس تمايلات تا زنده است بيدار است و كوشش مىكند و دمى از مقاومت باز نمىايستد ، تا آن گاه كه بال و پر او شكسته شود و موجوديت خود را از دست بدهد .\r\nارزش انجام تكليف استقلال ندارد ، بلكه از وجدان سر چشمه مىگيرد\r\nآن خردمند پاك دل كه شبها و روزها در ژرفناى اقيانوس وجود انسانى فرو مىرفت كوششهاى خستگى ناپذيرى را در راه شناخت شخصيت عاليهء انسانى تحمل مىكرد ، من اطمينان دارم او تو را مىجست و از تو سراغ مىگرفت .\r\nاما جلال و عظمت تو او را چنان خيره نمود كه مىخواست كشتيبان كشتى مرموز انسانى را يعنى ترا ، آرى تو را اى زيباى زيبايان پيدا نموده و بستايد ، او راه خود را گم كرده و عظمت اثر تو را كه در احساس و انجام تكليف دريافت كرده بود در همان جا توقف نموده و سرود روح افزاى خود را سر داد :\r\n« اى تكليف اى نام بلند و بزرگ خوش آيند و دل ربا نيستى ، اما از مردم طلب اطاعت مىكنى و هر چند اراده كسان را به جنبش در مىآورى . . . اين شور و هيجان ديرى نمىپايد ، زيرا ، خود كاملًا احساس مىكند كه نور بايستى منبع و اين ارزش بايستى ايجاد كننده‌اى داشته باشد ، لذا با تحير با عظمتى كه تمام اعماق روح او را فرا گرفته بود مىپرسد : پس اى تكليف اصلى كه شايستهء توست\r\n","description":"","footnote":" ( 1 ) اين مضمون از ويكتور هوگو است . . ","page_name":" 660 ","page_number":664},
  {"content":"\r\n\r\nو از آن برخاسته‌اى كدام است ؟ ريشهء نژاد ارجمند تو را كجا بايد يافت كه او با كمال مناعت از خويشاوندى با تمايلات يك سره گريزان است . انسان از آن جهت كه جزئى از عالم محسوس است همانا به توسط آن اصل از خود برتر مىرود و آن اصل او را به امورى مربوط مىسازد كه تنها عقل مىتواند او را درك نمايد . ( 1 )  چرا صراحتاً نگويم : تويى آن ريشهء ارجمند ؟ و تويى آن اصل شايسته‌اى كه ما را در هنگام انجام تكليف رهبرى نموده و ما را از خود برتر مىبرى و ما را با نيروى شريف آزادى آشنا مىسازى تا در انجام تكليف از دورى راه نهراسيم و از سنگلاخ بودن طرق اين پهنهء مخالف با تمايلات بيمى به خود راه ندهيم .\r\nوجدان صداى خاموش ناشدنى\r\nهميشه عده‌اى از شكاكان و ساده لوحان مىخواهند صداى ترا خاموش نمايند ، اينان با يك تفرعن شفقت آميز و با بهانه جويى به وسيلهء دليلى كه شايد بلا تكليفى خود دليل منطقى را هم فراهم مىآورد به ما فلسفه ها مىگويند ، اينان از راه دل سوزى و شفقت چنين به ما اندرز مىدهند كه در اين جهان هستى قاضى و محكمه و ناظر و شكنجهء درونى را احساس نكنيم و در نتيجه موضوع نيك و بد را هرگز براى خود مطرح نسازيم ، اى كاش در اين گفتار خود فراموش نمىكردند كه آنان مىخواهند ما را با نداى وجدانى خود ارشاد نمايند ، شايد اين هم يك منطق است كه براى انكار حقيقتى از وجود خود همان حقيقت بهره بردارى مىكند اينان در فلسفهء خود به ما چنين اندرز مىدهند كه به راه خود برويد و اين صداى درونى را نشنويد ، زيرا ، اگر اين صدا اصالت داشت ، اين همه هياهو و جنجالهاى متنوع راه نمىانداخت ، ولى نمىدانم چرا با اين جمله كه : « به صداى عقل نيز گوش\r\n","description":"","footnote":" ( 1 ) مقصود از متفكر خردمند كانت آلمانى است . . ","page_name":" 661 ","page_number":665},
  {"content":"\r\nفرا ندهيد ، زيرا ، اگر عقل اصالت داشت اين همه اختلافات شگفت انگيز ايجاد نمىكرد « به خود اندرز نمىدهند ؟ مگر اين مكتب سازان نظريات خود را به وحى و الهام نسبت مىدهند ؟ نه ، البته نه ، همهء آنان در اين آراء متضاد به عقل استناد مىكنند .\r\nاى وجدان اصيل مىدانى در مقابل نغمه هاى گوناگون تو كه همگى يك آهنگ را مىنوازند كيست كه پنبه در گوش مىكند ؟ آرى يقيناً مىدانى ، آنان كسانى هستند كه به نام عقل با پاى چوبين خود براى ما صدها مكتب مىسازند و فلسفه هاى پر از تضاد و تناقضهاى غير قابل تفسير بر ما تحويل مىدهند و هر يك از آنان به حكومت عقل تكيه مىكنند و مخصوصاً در بن بستهاى نهايى هنگامى كه از آنان دليل منطقى عقلى مطالبه مىكنيم كلمهء ( سليم ) را هم بر عقل اضافه نموده و مىگويند : « عقل سليم چنين اقتضا مىكند « و با اين جملهء خوش آيند به خيال خود انقلابى در فكر بشرى ايجاد مىكنند مگر عقل سليم عبارت ديگرى از مفهوم زيباى تو ، اى بزرگ كوچك نما باشد ؟ چه مىشد اگر اينان اول تير چوبى را از چشمان خود بر مىداشتند ، سپس به عيب جويى در بارهء كاهى كه روى مژگان تو قرار گرفته است مىپرداختند ؟ مىدانم مرا خواهى بخشيد ، زيرا ، فقط من نيستم بلكه تمام عقلاى دل سوز به عالم انسانيت كه عقول آنان در حكومت بشئون زندگى بشرى با وجدانشان هماهنگ گشته است چنين مىگويند : كه حتى آن كاه ناچيز را همان چوبين پاها به روى مژگان تو مىگذارند ، تا بر روى آنان خيره نشوى و بگذارى به كامورى خود ادامه بدهند ، يا ندانسته براى كاميابى كاموران وسيلهء خوبى بوده باشند .\r\nبايد بدانند كه سقراط و جلال الدين رومى و شكسپير و هوگو و تولستوى و داستايوسكى و لامارتين و پوشكين از تاريخ انسانى حذف نخواهند شد .\r\n","description":"","footnote":"","page_name":" 662 ","page_number":666},
  {"content":"\r\nاى وجدان عزيز ما مگر اينان هم پيمان شده‌اند كه با چشم به هم گذاشتن و تو را نديده گرفتن سقراط و جلال الدين رومى و شكسپير و هوگو و تولستوى و داستايوسكى و لامارتين و پوشگين را از تاريخ انسانها منها كنند ؟ .\r\nبسيار خوب ، اگر اينان را از تاريخ انسانى حذف كرديم چه خواهد شد ؟ هيچ ، زيرا ، ما آن اندازه قدرت داريم كه حتى مىتوانيم خود را هم ناديده بگيريم . اما با حذف آن قافله سالاران بزرگ بشريت ديگر كسى را سراغ نداريم كه تارهاى روح انسانى را بنوازد و گاه گاهى با نغمه هاى جاودانش ما موجودات خاك نشين را با راز بزرگ جهان هستى آشنا بسازد .\r\nمگر اينان سوگند خورده‌اند كه بالاتر از اينها پيشوايان ما فوق الطبيعة را كه حل معماى هستى و نيستى در اختيار آنها است ، از تاريخ انسانى اخراج نموده و ما را در آن بيابان تاريك جهان طبيعت سر گردان بگذارند كه براى آن نه دروازه ورودى و نه دروازهء خروجى منطقى وجود دارد ؟ اينان مىدانند ، زيرا ، اگر نمىدانند چرا در بارهء اين انسان بىنهايت از هر دو طرف اظهار نظر مىكنند ؟ و يا چون انسانهاى مقتدرى هستند بايد بدانند كه با حذف كردن اين دو دسته سر خيل كاروان بشريت ما را در بيابان وحشت زاى خور و خواب و خشم و شهوت سر در گم مىگذارند و ما را اصل رها مىكنند ، سپس با تمام بىاعتنايى براى ما تكليف هم وضع مىكنند ، مگر چند عدد كرم كه براى چند صباح در هم مىلولند و سپس با خاك تيره در آميخته راه نيستى را در پيش مىگيرند مىتوانند تكليف را بفهمند و براى آن ارزشى قايل شوند ؟ مگر اينان نمىگويند : ما حقيقت انسان را نشناخته‌ايم ؟ مگر نتيجهء تمام شناسايىهاى قرون و اعصار ممتد اينان را در كتابهايى از قبيل : « انسان موجود ناشناخته » نمىخوانيم ؟\r\n","description":"","footnote":"","page_name":" 663 ","page_number":667},
  {"content":"\r\n\r\nوجدان سدّ منحصر در مقابل هجوم اصل تنازع در بقاء\r\nاى وجدان اگر ما روزى براى تفريحات فكرى و ورزش در انديشه و شطرنج بازى در عالم پندار و خيالات ، تو را از منصب عالىات ساقط كنيم ، يا حقيقتاً كارى كنيم كه وجدانها را در درون انسانها بكشيم ، كدامين سپر ما را در مقابل اصل تنازع در بقا كه حتى چنگالهاى خونين خود را از مكتبهاى فلسفى امثال هابس و نيچه نيز نشان مىدهد حراست خواهد كرد ؟ بياييد ، وجدان را نديده نگيريد ، زيرا شخصيت و آزادى درونى ما از وجدان سر چشمه مىگيرد .\r\nاى نيروى راد مردان نيرومند بيا .\r\nامروز كه يأس و نوميدى پرده هاى تاريك خود را فرود آورده و در همه جا بانگ شوم : « بخوريد و بخوابيد و فكر نكنيد مرگ در دنبال است . » طنين انداز شده است ، دست ما را بگير .\r\nاينان اظهار نظر مىكنند و بدانش جويى خود در اين جهان اسرار آميز و آموزنده اعتراف نمىكنند ، زيرا ، خود را استادان تمام عيار مىدانند و بدون اين كه موضوع تدريس خود را يعنى اين انسان مرموز را براى ما به طور جدى تشريح كنند ما را با منطق پوچ بىبند و بارى به نام آزادى ، به سيه چال مرگ انسانها كه روى آن را با كاه هاى بىمقدارى به نام زندگانى پوشانيده‌اند مىكشانند . چه بايد كرد ؟ منطق آنان چنين اقتضا مىكند كه با تكيه بلفظ تفسير نشدهء آزادى و تمدن مفاهيم انسانى را از قبيل : ( شخصيت ) و ( من ) و ( مسئوليت ) و ( ندامت ) و ( خجلت ) و بالاتر از همهء اينها آزادى ( آزادى درونى ) را كه با آن ناچيزى از جهان پهناور هستى با عظمتتر است و براى ما از همين انسانها سقراط و مارك اورل و بالاتر از آنها على بن ابى طالب عليه السلام ساخته بود از دست ما بگيرند و به جاى آنان شخصيت انسانى را با چريدن در ماده و پرستش ماديات بىمقدار و در صورت تعدى به علف ديگران\r\n","description":"","footnote":"","page_name":" 664 ","page_number":668},
  {"content":"\r\nبا لزوم تازيانه به نام كيفر خلاصه نمايند .\r\nبگذار فلسفه ببافند و براى زور آزمايى فكرى و اشباع حس شهرت پرستى سنگها را پى در پى براى خاموش كردن صداى قورباغه هاى ساده لوح و بىخبر به استخرها بيندازند و با سكوت و توجه قورباغه ها اثبات كنند كه كارى انجام داده‌اند فراموش نكنيم كه اين هم اصلى است كه از قديمترين دورانها عده‌اى عشق عجيبى به متوجه ساختن ديگران به سوى خود دارند .\r\nآنان مىخواهند مشهور شوند اگر چه با نابود كردن شخصيت تمام افراد انسانى انجام بگيرد .\r\nنمىدانم در جملهء ( آفرين اى مرد بزرگ ) چه مادهء احتراق وحشتناكى وجود دارد كه مىتواند تمام اصول عالى انسانى را در جان مخاطب به آن جمله روى هم انباشته شعله ور سازد و خاكسترش كند ، آرى :\r\n\r\nدر هواى آن كه گويندت زهى\r\nبسته‌اى بر گردن جانت زهى\r\n\r\nآن چه كه براى اينان مطرح نيست واقعيت است و چون حساسيت انسانها را در موجوديت تو ، اى قطب نماى كشتى انسانى به خوبى احراز نموده‌اند ، لذا انكار تو را به عنوان بهترين وسيلهء جلب توجه ديگران منظور داشته و مىخواهند با شكستن قطب نماى كشتى انسانى در اين اقيانوس پر گرداب زندگى نام خود را براى ابد ثبت نمايند .\r\nاگر انسانى مورد احتياج است به وجدان نيازمند خواهيم بود .\r\nبا اين حال اى وجدان عزيز نااميد مباش .\r\nافراد زيادى از پاكان اولاد آدم كه در تمام اعصار و قرون به اين كهنه سرا قدم مىگذارند و به اين جهان هستى با ديدهء پاك مىنگرند و مىخواهند انسان را به طور جدى تفسير نمايند ، دنبال تو خواهند گشت و تو را به عنوان اولين و آخرين واحدهاى شخصيت انسانى معرفى خواهند كرد .\r\nدو قيافهء بىنهايت انسان با داشتن و نداشتن وجدان مشخص مىگردد .\r\nدر ميان انواع و افراد هيچ يك از موجودات جهان هستى آن اندازه تفاوت كه ميان افراد انسانى ديده مىشود وجود ندارد . همهء افراد انسانى در تمام اعضاى درونى و\r\n","description":"","footnote":"","page_name":" 665 ","page_number":669},
  {"content":"\r\n\r\nبرونى به يكديگر شباهت داشته و همهء آنان از استعمال كلمهء انسان برخوردارند ، سپس براى همين انسان كه شامل ميلياردها افراد مىباشد ، شعرها مىگويند ، بلكه تا مقام قابليت پرستش مىرسانند .\r\nحتى بعضى از متفكرين گذشته و معاصر در عالم رؤيا چنين مشاهده مىكنند كه حس جستجوى موجود برتر كه در نهاد انسانها ديده مىشود بايستى با پرستش موجودى كه يك فردش نرون و فرد ديگرش هم چنگيز است اشباع شود آرى دو چشم و دو ابرو و تشكيلات عصبى نرون و چنگيز با سقراط يكى است و همچنين اعضاى طبيعى ابن ملجم با على بن ابى طالب عليه السلام از حيث ساختمان قانونى فرقى ندارد ، ولى شكل درونى اين انسانها با داشتن و نداشتن وجدان از هر دو سو تا بىنهايت كشيده مىشود .\r\nنمونه‌اى از دو بىنهايت\r\nيك آن انسان است كه غذاى قاتل جنايت كار خود را فراموش نمىكند و اضطراب قاتلش او را آزار مىدهد ، زيرا ، او قاتل را به عنوان اين كه انسانى در كشاكش هوسها و نادانىها بزرگترين جنايت را مرتكب شده است مورد دل سوزى قرار مىدهد .\r\nاز آن جهت كه حقوق جانهاى انسانى در اختيار او نيست و سايهء كيفر را كه از تجسم وحشت زا و دردناك جنايت بر سر قاتل خيمه زده است مىبيند ، نمىتواند از استيفاى حقوق جانهاى آدميان جلوگيرى نمايد ، ولى قاتل كه براى پرداخت حق الهى كه در حقوق جانها جلوه مىكند و با اضطراب شگفت انگيزى گرفتار شده است و براى تسليم روح كثيف ، ولى در عين حال بسيار شيرين كشانيده شده است ، او در حق چنين شخصى بفرزندان خود مىگويد :\r\n« اگر بتوانيد او را عفو كنيد ، مگر نمىخواهيد خداوند هستى و نيستى شما را ببخشايد . »\r\n","description":"","footnote":"","page_name":" 666 ","page_number":670},
  {"content":"\r\n\r\nدو انسانى است كه مىگويد :\r\n« اى كاش تمام انسانها يك سر و گردن داشتند تا من به يك بار آنها را از بدنشان جدا مىكردم . » - نرون مگر دو انسان فوق تفاوتى غير از داشتن و نداشتن وجدان چيز ديگرى دارند ؟ روح انسان با وجدان را بشورانيد ، كاروان گلى با عطر افشانى حركت خواهد كرد . از طرف ديگر اى كاش حوادث جهان هستى روح انسان بىوجدان را به حركت در نياورد ، زيرا ، حركت اين روح كثيف شامهء جانها را شكنجه خواهد داد .\r\nوجدان ، منعكس كنندهء صفات خداوندى\r\nوجدان عزيز مىبينم در عين حال كه با تو براز و نياز پرداخته‌ام به روى من خيره شده و اشارتهاى مرموزى از تو در مىيابم ، ولى تفسير اين اشارتها براى من بسيار دشوار است زيرا ، هر مفهومى را كه براى اين توضيح در نظر مىگيرم ، زيبايى و شور و هيجان ملكوتى تو را سلب مىكند .\r\nبا اين حال اين مقدار درك مىكنم كه مىگويى اين همه ارمغانها را براى چه به من مىدهى ؟ من كه از پذيرفتن آنها معذورم ، زيرا ، من كه وجدانم ناميده‌اند و ستايشم مىكنند جز گيرنده و منعكس كنندهء صداى رساى خداوند شما چيزى نيستم .\r\nاى وجدان اى پيك حق و حقيقت تو راست مىگويى ، زيرا ، اگر چنين اعترافى نمىكردى نمىتوانستى تا كنون صداى خود را چنين بىباكانه در گوش اولاد آدم طنين انداز نمايى .\r\nاى كاش رفيق دايمى تو كه ما آن را عقل مىناميم ، چنين اعترافى مىكرد و هديه ها و رشوه هاى انسانها را وسيلهء فراموشى خود قرار نمىداد .\r\nمگر عقل يكى از دو بال سعادت و فضيلت انسانها در دو قلمرو مادى و معنوى نمىباشد ؟\r\n","description":"","footnote":"","page_name":" 667 ","page_number":671},
  {"content":"\r\n\r\nتفاوت ميان عقل و آنان كه عقلًا ناميده مىشوند همان مقدار است كه ميان دانش و دانشمندان .\r\nاگر تماشاگران و حتى عقلًا و دانشمندان از رنگ آميزى كردن عقل و دانش دست بر مىداشتند و دو نيروى با عظمت عقل و وجدان را هماهنگ مىساختند ، در آن موقع مىديديم كه اين ( من ) انسانى يعنى آن شعاع خداوندى چگونه به جهان با عظمت هستى پيروز گشته و به جاى اين كه تسليم و قربانى تاريخ كور كورانه بوده باشد با تمام خود آگاهى براى خود تاريخ پر افتخارى مىساخت .\r\n\r\n( ( 1336 ) ) كو حميت تاز تيشه وز كلند\r\nاين چنين كُه را به كلى بر كند\r\n\r\nكوه جامد دلها را متلاشى كنيد تا مهتاب الهى به تمام ذرات آن بتابد\r\nمعارف الهى و حقايق انسانى از مقامات مربوطه مانند پيامبران و اولياء الله و مصلحين عالى مقام به انسانها تلقين مىگردد ، ولى آن معارف و حقايق هنگامى كه به درون ما راه مىيابند با صخره ها و كوه هاى خشن و جامد روبه رو مىشوند ، تنها يك سطح بسيار باريك را موقتاً روشن ساخته و دوباره آن معارف و حقايق از افق ذهن غروب مىكنند ، براى اين كه تمام اعماق و ذرات درون ما از آن انوار الهى روشن شود بايستى كلنگى برداشته اين صخره ها و كوه ها را متلاشى ساخت .\r\nبياييد ما خود اين شجاعت و شهامت را در خود ايجاد كرده و دل را آمادهء پذيرش انوار الهى بسازيم ، پيش از آن كه براى تحمل كيفر اعمال خود به زانو سقوط كنيم بهتر اين است كه اكنون از روى آگاهى و اختيار در مقابل آن انوار الهى زانو به زمين بزنيم .\r\n","description":"","footnote":"","page_name":" 668 ","page_number":672},
  {"content":"\r\n\r\n\r\n\r\n( ( 1339 ) ) اين قيامت ز ان قيامت كى كم است ؟\r\nآن قيامت زخم و اين چون مرهم است\r\n\r\nرستاخيز درونى امروز شخصيت مىسازد ، رستاخيز فردا شخصيت را تباه خواهد كرد\r\nتشبيه بسيار عالى است كه جلال الدين در اين مورد بيان مىدارد ، در روز رستاخيز كوه ها كنده مىشوند و مانند پنبهء حلاجى شده در فضا به شكل غبار در مىآيند ، مگذاريد صخره ها و كوه هاى خشن درونى شما به جمود و خشونت باقى بماند تا آن روز نيست و نابود گردد ، بلكه امروز همين امروز آنها را از هم بشكافيد تا انوار الهى در آنها بتابد از نابودى آنها در روز رستاخيز در امان باشيد .\r\n\r\n( ( 1346 ) ) چون در آن خم افتد و گوييش قم\r\nاز طرب گويد منم خم لا تلم\r\n( ( 1347 ) ) آن منم خم خود انا الحق گفتن است\r\nرنگ آتش دارد الا آهن است\r\n\r\nانقلاب مرد ربانى به وسيلهء تماس با پيشگاه ربوبى مانند انقلاب آهن با تماس با آتش است ( ممسوس بذات الله )\r\n\r\nچندين برو اين ره كه دوى بر خيزد\r\nور هست دويى بر هر وى برخيزد\r\nتو او نشوى ولى اگر جهد كنى\r\nجايى برسى كز تو توى برخيزد\r\n\r\nاين يكى از مسايل بسيار حساس است كه جلال الدين بارها و با نوسانات گوناگون\r\n","description":"","footnote":"","page_name":" 669 ","page_number":673},
  {"content":"\r\nذهنى آن را در مثنوى مطرح كرده است . گاهى حالت روانى او در وضعى قرار گرفته و شدت نزديكى خدا را به موجودات جهان آن چنان درك كرده است كه واجب را عين ممكنات دانسته است ، ولى اين مطلب را بندرت با صراحت گفته و در موارد اندكى اشاره كرده است ، مىتوان گفت : در هر مورد كه نسبت خدا را با موجودات نسبت كل و اجزايش معرفى كرده است ، در چنين وضع روحى بوده است .\r\nگاهى ديگر مسئلهء ( كل و جزء ) را به كلى منكر شده و آن را مردود شمرده است .\r\nدر دو بيت فوق و چند بيت پس از آنها اين مسئلهء حساس را بسيار عالى مطرح ساخته و وحدت تام و عينيت خدا با انسان را نفى كرده است . مخصوصاً مصرع دوم از بيت اول تقريباً قانون كلى در اين موارد را نشان مىدهد ، يعنى مىگويد : اگر كسى پيدا شود و بگويد : ( انا الحق ) يا در مثال بيت مزبور ( منم خم ) از روى طرب و بىهوشى مىگويد و در حقيقت اين ادعا واقعيت ندارد . در دو بيت فوق حل و فصل مسئله را به حد نصاب رسانيده و با يك تشبيه بسيار ظريف افكار را بيدار مىكند :\r\n« آن منم خم خود انا الحق گفتن است » .\r\nاما واقعاً او خود حق نيست ، بلكه به سبب رياضات نفسانى توانسته است نمونه‌اى از شعاع الهى را با جان خود در آميزد ، چنان آهن كه با همسايگى آتش رنگ و حرارت آتش را مىگيرد ، ولى بالاخره آهن بودن خود را از دست نمىدهد . اين مطلب از نظر معارف اسلامى و منطق علمى هم كاملًا قابل قبول است . روايت ذيل در بارهء امير المؤمنين على بن ابى طالب عليه السلام وارد شده است :\r\n« قال النَّبىّ صلى الله عليه و آله لا تسبوا عليا عليه السلام فانه ممسوس فى ذات الله . » ( 1 )  ( به على دشنام ندهيد او با ذات خداوندى تماس دارد [ يا از ذات خداوندى به جهت تقرب زياد بهرهء ربوبى گرفته است 
  ] . )\r\n","description":"","footnote":" ( 1 ) سفينه البحار ، ج 2 ص 540 . . ","page_name":" 670 ","page_number":674},
  {"content":"\r\n\r\n\r\n\r\n( ( 1360 ) ) بىادب حاضر ز غايب خوشتر است\r\nحلقه گر چه كژ بود نى بر در است ؟\r\n\r\nهر چه باشد حضور ناقص بهتر از غياب است\r\nجلال الدين پس از بيان آهن بر افروخته ، متذكر مىشود كه گمان نكنيد اين مثال واقعاً مىتواند حقيقت امر را توضيح بدهد ، نه .\r\n« ريش تشبيه و مشبه را بخند » .\r\nمىپردازد به اين كه قدم گذاشتن به درياى بىكران الهيات كار آسانى نيست ، بايستى بر لب دريا خاموش و لب گزان بايستم ، من در خودم مىنگرم مىبينم توانايى غوطه ور شدن در اين دريا را ندارم . اما از طرف ديگر باكى از خوض در اين درياى بىكران و غرق گشتن در آن را ندارم . اگر جان و عقل من فداى اين اقيانوس بىكران شود مغبون نخواهم بود ، زيرا ، خونبهاى وجودم را اين دريا به عهده گرفته است . مادامى كه پاى دارم مىروم . اگر پا را از دست دادم مانند مرغابىها خود را در سطح دريا مىاندازم .\r\nاين مطالب را مىگويم و مىدانم در مقابل پيشگاه حق و حقيقت گستاخى و بىادبى است ، اما خوشحالم به اين كه ياراى حضور پيدا كرده‌ام ، اين بىادبى و گستاخى با نعمت عظماى حضور بهتر است از غياب ، اگر چه به موجود غايب ادب بورزم .\r\nتفسير ابيات\r\nمىخواهم پندى به تو بدهم ، اين پند را بشنو ، اين كالبد مادى انسانى در مقابل جريان و تازه گرايى روح سد بسيار محكم و زنجير گرانبارى است ، بدن مادى تو همواره مىخواهد رويدادها را در خود متراكم ساخته و در زير توده‌اى از حوادث كهنه\r\n","description":"","footnote":"","page_name":" 671 ","page_number":675},
  {"content":"\r\nپوسيده شود ، براى اين كه حس تازه گرايى خود را اشباع كنى مجبورى كه در بارهء اين لباس عاريتى بينديشى و آن را از بدن حقيقى خود بيرون كنى . زياد چانه مزن ، پر حرفى مكن ، لب ببند و دست پر طلايت را باز كن ، دست پر طلاى تو جزئى از روح تو است نه اين بدن مادى ، زيرا ، بدن مادى به جهت اصل خود پرستى و تنازع در بقا همواره بخل مىورزد ، مىدانى زير بناى تمام سخاوتها چيست ؟ اين زير بنا ترك شهوتها و لذايذ حيوانى است . در باتلاق وحشتناك شهوت حيوانى گام مگذار : اگر غوطه ور شوى ديگر براى تو نجاتى نيست . مگر نشنيده‌اى كه سخاوت شاخه‌اى از درختان پر طراوت فردوس برين است ، تيره بخت آن كسى كه اين شاخه پر بركت را از دست بدهد . ترك هوى و هوس عروه الوثقى است كه هر كس چنگ به آن بزند جان او را تا آسمان ملكوتى بالا مىبرد ، از آسمان ملكوتى هم بالاتر مىكشاند تا اصل واقعىاش كه پيشگاه ربوبى است .\r\nتو در اين جهان كه چاه تاريكى است آن يوسف زيبا روى هستى ، رسنى كه ترا از اين چاه بيرون خواهد كشيد صبر و شكيبايى در مقابل هيجانات شهوت و غضب مىباشد .\r\nلحظاتى در زندگانى فرا مىرسد كه رسن از بالاى سر تو آويزان است ، هنگامى كه چشمت به اين رسن افتاد معطل مباش ، هر لحظه كه مىگذرد دير مىشود به آن رسن چنگ بزن . سپاس آن خداى را است كه ما را بىوسيله نگذاشته و براى نجات ما رسنها آويخته است . براى مشاهدهء بارگاه آن خداى بىچون چنگ زدن به آن رسن كه از فضل و رحمت الهى در دلهاى ما آويزان است ضرورت دارد .\r\nگفتيم كه بدن مادى ما هميشه گرايش به كهنگى و در جا زدن دارد ، آن گاه كه تو دست به رسن ترك هوا و هوس زدى جان تازه‌اى در مقابل تو جلوه گر مىشود ، نه ، بلكه جان تازه‌اى پيدا مىكنى و عالم فروزان اين جان كه در عين پنهانى بس آشكار است ، تو را خيره و مبهوت خواهد ساخت . [ اى جنين بىنوا از شكم تنگ و تاريك مادر ناخود آگاه طبيعت بيرون رو . 
  ]\r\n","description":"","footnote":"","page_name":" 672 ","page_number":676},
  {"content":"\r\nگاهى در بارهء اين جهان مادى بينديش . ( بس شگفت انگيز است كار اين جهان مادى ، زيرا در اين عرصه نقيضى است كه نقيض خود را نشان مىدهد . ) نيست است ، اما هست نما است . ( و چون در چنين جهانى غوطه ور شده‌اى ) آن جهان حقيقى پشت پرده كه هست واقعى است براى تو نيست نما است .\r\nتو مىگويى : پس اين حركات و قوانين و ابعاد چيست كه در اين عالم حكم فرما است ؟ بلى ، من هم با شما موافقم ، اما فراموش نكنيم كه هنگامى كه بادها در بيابانها مىوزند خاك و خس و خاشاكها را به حركت و جنب و جوش در مىآورند ، بالا مىبرند و پايين مىآورند ، ستونى تشكيل مىدهند و دايره وار حركت مىكنند و حركات تند و كند دارند ، اما اى دوست عزيز چرا اين خاك و خس و خاشاك ساعتى پيش چنين حركات و اشكال را به خود نگرفته بودند ؟ مىدانيم براى اين بود كه بادى وجود نداشت ، اما اين باد پنهان است و ديده نمىشود ، پس آن چه كه محرك است باد است كه در ظواهر طبيعت پيدا نيست . آرى :\r\n\r\nخاك بر باد است و بازى مىكند\r\nكژنمايى پرده سازى مىكند\r\nخاك همچون آلتى در دست باد\r\nباد را دان عالى و عالى نژاد\r\n\r\nچرا ما نبايد اين باد را كه محرك اصلى است نبينيم ؟ براى اين كه حواس خاكى ما همواره تمايل به خاك مىكند ، آن ديده‌اى كه در جستجوى خود باد است نوعى ديگر از ديده گان است .\r\nچنان كه محرك اصيل اين حركات و سكنات پنهان است ، [ زيرا مانند مغز و اصل است 
  ] همچنين آن چشم حقيقى پنهان است و درونى است .\r\nاصل ثابت در شناسايىها اين است كه هم جنس فقط هم جنس خود را مىشناسد ، اسب با وضع اسب ديگر مىتواند آشنايى داشته باشد ، اسب حال سوار را درك نخواهد كرد . بلكه سوار است كه وضع سوار را مىتواند درك كند .\r\n","description":"","footnote":"","page_name":" 673 ","page_number":677},
  {"content":"\r\nاين چشم حسى مانند آن اسب است و نور حق سوار بر آن ، بدون سوار خود آگاه و عاقل چه كار شايسته‌اى از اسب ساخته خواهد بود ؟ تو كه مجبورى با اين اسب [ با اين چشم 
  ] براى مشاهدهء حقايق رهنمون شوى آن را محدود و تأديب كن و الا از نظر راه بردن به پيشگاه محبوبت مردود خواهد گشت .\r\nاگر اين ديده گان از طبيعت برخاسته را به حال خود واگذار كنى به مقتضاى طبيعت ناخود آگاهش جز حركات اجبارى و اضطرارى از آن صادر نخواهد گشت . اگر بخواهى چشمان اين اسب هدف تو را ببيند ، مجبورى ديد آن را تابع ديد چشم درونى و نور الهى نمايى .\r\nطبيعت ناخود آگاه اسب آن را به چراگاه و گياهان رهنمون مىشود ، اگر هم بخواهى به اسب بگويى : بر گرد ، رو به چراگاه و گياهان مرو ، خواهد گفت : ممكن نيست ، چرا بر گردم ؟ اين كه مىبينيد كه ديده گان شما در جستجوى پيشگاه الهى به جولان نمىافتد ، براى اين است كه نور حق تعالى بر مركب چشم طبيعى سوار نشده است ، اگر :\r\n\r\nنور حق بر نور حس راكب شود\r\nآن گهى جان سوى حق راغب شود\r\nاسب بىراكب چه داند رسم راه\r\nشاه بايد تا بداند رسم راه\r\n\r\nدر صدد به دست آوردن آن حس باشيد كه نور ربانى بر آن مسلط گشته است .\r\nگفتار خداى بىچون را شنيده‌ايد كه مىفرمايد : « نور على نور » اگر مىخواهيد معناى آن را درك كنيد ، نور الهى را بر نور طبيعى پيروز بسازيد و اختيار آن را به دست نور الهى بدهيد . [ باز تأكيد مىكنم 
  ] : نور حسى شما را به سوى خاك كه با آن متجانس است مىكشد ، در صورتى كه نور حق شما را به عالم بالا صعود مىدهد . عالم محسوسات بسيار پست است ، اگر هم حقيقت نور حسى را بخواهيد درك كنيد بدانيد كه : اگر نور الهى مانند دريا باشد نور حسى در مقابل آن قطرهء شبنمى است .\r\n","description":"","footnote":"","page_name":" 674 ","page_number":678},
  {"content":"\r\nآن نور الهى كه سوار و مسلط بر نور حسى است به طور مستقيم قابل درك نيست ، بلكه تنها آثار و نمودهاى نيكو است كه وجود آن را اثبات مىكند .\r\n[ شما هرگز در اين صدد بر نياييد كه آن نور الهى را با اين چشمان ببينيد ، زيرا 
  ] :\r\n\r\nنور حسى كاو غليظ است و گران\r\nهست پنهان در سواد ديده گان\r\nچون كه نور حس نمىبينى ز چشم\r\nچون ببينى نور آن دنيا ز چشم ؟\r\nنور حس با اين غليظى مختفى است\r\nچون خفى نبود ضيايى كه آن صفى است ؟\r\n\r\nاين جهان با تمام عظمت كه دارد در دست باد غيبى مانند خس ناچيز است كه در مقابل آن قلمرو غيبى بس ناتوان است :\r\n\r\nگه به بحرش مىبرد گاهى به بر\r\nگاه خشكش مىكند گاهيش تر\r\n\r\nدستى كه اين دايرهء بس شگفت انگيز را ايجاد و به حركت درمىآورد ، دستى كه اين نقش و نگار بس خيره كننده را مىنگارد پنهان و ناپيدا است ، ما تنها قلمى را مىبينيم كه روى اين صفحهء پهناور كشيده مىشود ، اسبى را مىبينيم كه در جولان است ، اما سوارش ناپيدا است :\r\n\r\nگه بلندش مىكند گاهيش پست\r\nگه درستش مىكند گاهى شكست\r\nگه يمينش مىبرد گاهى يسار\r\nگه گلستانش كند گاهيش خار\r\n\r\nآن چه كه بينى تيرى است كه از كمانى پريده است ، اما هر چه كه در فضاى هستى مىنگرى كمانى نمىبينى . چنان كه هر سو مىنگرى جانهاى فراوان و بىشمار مىبينى ، اما آن كه جان اين جانها است مخفى و ناپيدا است :\r\nشيخ فريد الدين عطار مىگويد :\r\n\r\nجان نهان در جسم و تو در جان نهان\r\nاى نهان اندر نهان اى جان جان\r\n\r\n","description":"","footnote":"","page_name":" 675 ","page_number":679},
  {"content":"\r\nاين تيرهاى رها شده را كه به تو اصابت مىكنند ، يا عبور آنها را در فضاى هستى مىبينى مشكن ، از اظهار نظر با گمانهاى ناشايست به آن تيرها خوددارى كن ، اين تيرهاى پرتاب شده از تصادف و ناخود آگاه نيست ، بلكه از كمانى كه در شست موجود آگاهى قرار گرفته است رها مىشوند . خداى ما فرموده است :\r\n« ما رميت إذ رميت و لكن الله رمى » .\r\n( تو نبودى كه آن مشت خاك را بر روى كفار انداختى ، بلكه خدا بود كه آن مشت خاك را انداخت ) .\r\nتمام كارها اصل خود را از كار الهى يافته‌اند ، اگر حوادثى پيش آيد كه تو را خشمگين سازد ، به جاى آن كه تير حوادث را بشكنى خشم خود را بشكن ، زيرا ، ممكن است كه همان رويدادها شير خوشگوارى است و تو با ديده گان خشم آلود مىنگرى كه شير ، را خون نشان مىدهد .\r\nتيرى كه از كمان ازليت به سوى تو رها شده و پيكر تو را شكافته و از خون تو خون آلود گشته است بگير و ببوس و از راه دل تا آستانهء محبوب ابدى ببر و بگو .\r\n« رضا بقضائك و تسليما لامرك لا معبود سواك » .\r\nاين نمودهاى آشكار اصالتى ندارند ، ناچيز و زبوناند ، آن حقيقت ناپيدا است كه نيرو بخش تمام نيروها و حقايق است . آرى :\r\n\r\nما شكاريم اين چنين دامى كه راست ؟\r\nگوى چوگانيم چوگانى كجاست ؟\r\nمىدرد مىدوزد اين خياط كو ؟\r\nمىدمد مىسوزد اين نفاط كو [\r\n\r\nدلهاى آدميان را آن چنان حساس آفريده است 
  ] كه :\r\n\r\nساعتى كافر كند صديق را\r\nساعتى زاهد كند زنديق را [\r\n\r\nاين مخاطرات در راه انسانى وجود دارد ، تا آن گاه كه به مقام اخلاص برسد 
  ]\r\n","description":"","footnote":"","page_name":" 676 ","page_number":680},
  {"content":"\r\nتازه در مقام اخلاص هم خطر بر طرف نشده است :\r\n\r\nز انكه در راه است و ره زن بىحد است\r\nآن رهد كاو در امان ايزد است\r\n\r\nمبادا گمان كنى كه با رسيدن به مقام شامخ اخلاص كار تمام شده است ، نه ، هنوز آينهء روح تو كاملًا آن صفا را پيدا نكرده است كه حق و حقيقت را بدون بازيگرى بنمايد ، شكارچى آن گاه كه مرغ را به دام مىافكند ، نبايد غرور و نخوت وجود او را فرا بگيرد كه من شكارم را گرفتم ، زيرا ، تفاوت بس زياد است ميان آن كه شكار را در دست بگيرد و شكار را در دام داشته باشد و بر دام مسلط شود و حوادث ديگر بر آن دام پيروز نگردد و با زحمت زياد دست به كار شود ، دام پاره نشود تا شكار را بگيرد ، راهى است بس طولانى :\r\n\r\n« من غلام آن كه او در هر رباط\r\nخويش را و اصل نداند بر سماط »\r\n\r\nپس از سپرى كردن هر مقامى از سلوك ، ديگر به آن مقام باز نخواهيد گشت ، اگر حقيقتاً به مقام اخلاص گام گذاشته‌ايد به مقام امن رسيده‌ايد ، ديگر از آن مقام عبور كرده‌ايد . چنين است كه در قلمرو هستى از هر نقطه كه عبور كرديد ديگر آن نقطه را نخواهيد ديد .\r\n\r\nهيچ آيينه دگر آهن نشد\r\nهيچ نانى گندم خرمن نشد\r\nهيچ انگورى دگر غوره نشد\r\nهيچ ميوهء پخته با كوره نشد\r\n\r\nبراى اين كه از رودخانهء تغيرات بيرون روى و در مجراى سيلهاى خروشان حوادث موجوديت تو متلاشى نگردد و براى آن كه به طبيعت اصلى روح كه ثبات و پايندگى است برسى .\r\n\r\nپخته گرد و از تغير دور شو\r\nهمچو برهان محقق نور شو\r\n\r\nمىبينم شب و روز با صدها منطق و خيال به دنبال برهان مىگردى ، مىخواهى مقدماتى پيدا كنى ، برهانى را بسازى تا نتيجه‌اى بگيرى ، من اعتراض ندارم و اين كار شايسته‌اى است كه انجام مىدهى ، ولى مىخواهم نكته را ياد آور شوم كه به عالىترين نتيجهء\r\n","description":"","footnote":"","page_name":" 677 ","page_number":681},
  {"content":"\r\nوجودى خود برسى ، مىدانى اين نكته چيست ؟ تو مادامى كه در زباله دان خود پرستى غوطه ور شده‌اى ظواهر و حقايق اگر هم براى تو سيستم و نظم پيدا كنند و بارور گردند ، بالاخره يك سيستم و نظم بىاساسى خواهند بود كه طعم برهان واقعى را براى اثبات حق و حقيقت به تو نخواهند چشانيد ، فقط و فقط اين است كه مىگويم :\r\n\r\nچون ز خود رستى همه برهان شدى\r\nچون كه گفتى بنده‌ام سلطان شدى\r\n\r\nاگر مىخواهى حقايق را به طور عينى و عيان ببينى ، صلاح الدين زركوب را تماشا كن كه چگونه ديده هاى پيروان را بينا و آنها را به سوى بارگاه الهى باز كرد ، كسانى كه از نور الهى بهره مند بودند ( فقر الى الله ) را در ديده گان و سيماى او خواندند . مرد ربانى بدون آلت و وسيله فعاليت مىكند به پيروان خود بدون احتياج به سخن گفتن درس معانى مىدهد . دلهاى آدميان در دست مرد الهى مانند موم نرم و بىاختيار است ، مهرى كه او بر دلهاى انسانها مىزند به جهت اختلاف دلهاى انسانها گاهى نقش ننگ و عار مىگردد ، گاهى صورت نام و افتخار ، آن مهرى كه مرد الهى در دلها مىزند به وسيلهء خاتم ( انگشترى ) است ، نقشى كه در نگين آن انگشتر است ، از نقاش و حكاك ازلى حكايت مىكند . آرى نقش نگين انگشتر مرد الهى از زرگر حقيقى حكايت مىكند ، درست بنگريد حلقه هاى اين زنجير طولانى بهم پيوسته است . [ شاهد بسيار عالى براى اين پيوستگى به شما نشان بدهم 
  ] :\r\nگاه گاهى صداى بس شگفت انگيزى در كوه دل ما منعكس مىشود ، اين صدا هميشگى نيست ، بلكه گاهى كوه دل آن بانگ را طنين انداز مىكند و گاهى در خلأ محض فرو مىرود ، [ تو گمان مبر كه اين صدا بىعلت است و تصادفى است ، نه ، 
  ] حكيم استادى است كه اين بانگ را در كوه دلها ايجاد مىكند .\r\n\r\nهر كجا هست آن حكيم است اوستاد\r\nبانگ او زين كوه دل خالى مباد\r\n\r\nكوه ها با نظر به تعدد قله ها بسيار مختلفاند ، كوهى وجود دارد كه صدا را\r\n","description":"","footnote":"","page_name":" 678 ","page_number":682},
  {"content":"\r\nدو بار منعكس مىسازد ، كوهى هم وجود دارد كه صدا را صد بار بر مىگرداند .\r\n[ اين صدا چنان نيست كه به وجود بيايد و معدوم گردد 
  ] بلكه كوه دل را مىشكافد و چشمه سارهاى زلالى را روانه مىسازد . [ شما به همين قناعت نكنيد كه بگوييد : بانگ در دل ما منعكس شده است و اين بانگ الهى همهء موجوديت مرا عوض خواهد كرد 
  ] بلكه اگر تو آمادگى بهره بردارى از اين نغمهء الهى را نداشته باشى و كوه دل تو شايستگى پذيرش آن سرود ربانى را نداشته باشد چشمه هايى كه از كوه دل تو منفجر خواهد گشت به خون مبدل مىگردد .\r\n« وَلا يَزِيدُ اَلظَّالِمِينَ إِلَّا خَساراً 17 : 82 . » ( 1 )  ( به ستمكاران جز خسارت نخواهد افزود ) همان حكيم استاد بود كه بانگ خود را در طور سينا منعكس ساخت و آن سنگ را به لعل مبدل كرده و آن صخرهء جامد از آن سروش غيبى براى خود جان و خرد پذيرفت ، آخر انسانها كه به خود مىباليد مگر ما از آن سنگ جامد كمتر هستيم ؟ [ بياييد كمى به خود بياييم 
  ] مىبينيم : از اين جان خدا دادى ما نه چشمه سارى مىجوشد و نه بدن ما از اين چشمه سار طراوتى به خود مىگيرد ، نه صداى بانگ اشتياق در اين جان شنيده مىشود ، نه از جرعهء ساقى ابديت صفايى در آن ديده مىشود ، كو آن غيرت و نيروى الهى كه تيشه و كلنگ بر دارد اين كوه خشن بىجان را از دلها بر كند و اجزاى آن را متلاشى سازد ؟ باشد كه به تمام ذرات اين كوه مهتاب نور الهى فروزان گردد .\r\nاين را به طور حتم مىدانيد كه ما رستاخيزى در پيش داريم كه كوه هاى برونى و كوه هاى درونى ما را خواهد كند و ذرات آن را به هوا خواهد پاشيد . آن رستاخيز كار اين قيامت را كه ما در دوران زندگى مىتوانيم در درون خود بر پا كنيم نخواهد كرد ، زيرا آن قيامت مانند زخم و اين قيامت مرهم جانهاى ما است . كسى كه اين\r\n","description":"","footnote":" ( 1 ) سوره الإسراء ، آيهء 82 . . ","page_name":" 679 ","page_number":683},
  {"content":"\r\nشور رستاخيز را ( كندن كوه هاى دل را ) خود در زندگانى بر پا مىسازد از زخم آن قيامت ايمن و آسوده مىگردد . هر آدم تبه كارى كه حسن اين قيامت زيبا را ببيند او نيكو كار حقيقى است . پس اين قيامت زيبا را ببينيم و با آن هم دم شويم ، چه نيكو است حال آن زشتى كه با زيبايى دمساز گشت ، بىچاره آن گل رويى كه پاييز همنشيناش بوده باشد . نان يك موجود بىجان است هنگامى كه با جان انسانى در مىآميزد زنده و جاندار و عين جان آدمى مىگردد . هيزم تيره هم به جهت تماس با آتش فروزان و روشن مىشود . خر ناچيز در نمكسار مىافتد و مبدل به نمك مىگردد و براى جان آدميان فايده مىبخشد .\r\nرنگ خم خدايى همان « صبغه الله » است كه رنگهاى مختلف را متحد مىسازد ، اگر يك مرد الهى در آن خم بيفتد و تو به او بگويى : برخيز و از خم بيرون رو ، او در حال طرب روحى به تو پاسخ مىدهد كه : من خود خم شده‌ام ملامتم مكن .\r\nآن منم خم همان انا الحق گفتن است ، او رنگ و حرارت آتش را گرفته ولى آهن بودن خود را از دست نداده است ، آهن رنگ خود را در مقابل رنگ آتش از دست داده است ، او با اين كه خاموش است ، ولى دم از آتش بودن مىزند ، هنگامى كه آهن مانند طلاى معدنى سرخ گشت ، بدون زبان لاف « انا النار » مىزند ؟ آن آهن از رنگ و حرارت آتش حشمت و جلالى به خود گرفته است ، به همين جهت مىگويد : من آتشم من آتشم . اگر آتش بودن مرا باور نمىكنى و در اين باره به ترديد و گمان دچار هستى ، براى امتحان به من دست بزن ، اگر امر به تو مشتبه شده است بيا روى خود را در روى من بگذار .\r\nآدمى در آن هنگام كه نور الهى مىگيرد چنان بر گزيده مىشود كه شايستهء مسجود قرار گرفتن بر فرشتگان مىباشد .\r\nآن كس كه توانسته است به فرشته مسجود واقع شود ، جان او از طغيان و شك رهايى يافته است .\r\n","description":"","footnote":"","page_name":" 680 ","page_number":684},
  {"content":"\r\n[ اين مطالب كه در بارهء آتش و آهن گفتيم و مرد الهى را در حال ارتباط با خدا به آهنى تشبيه كرديم كه رنگ آتش به خود گرفته است ، در حقيقت تشبيه كامل به ناقص بوده است . 
  ] آتش چيست ؟ آهن يعنى چه ؟ اين تشبيه با مشبه آن شايستهء سخريه يا براى آن گفته شده است كه :\r\n\r\n« چون كه با كودك سر و كارت فتاد\r\nپس زبان كودكى بايد گشاد »\r\n\r\nدر بارهء اين درياى بىكران سخنى مگو ، پاى در اين دريا مگذار ، بر لب اين دريا خاموشى بگزين و لب گزان بايست ، اگر چه صدها مثل من تاب شناورى در اين دريا را ندارد ، اما من هم از غرق شدن در اين دريا بيمى ندارم و سخت مشتاقم .\r\n\r\nجان و عقل من فداى بحر باد\r\nخونبهاى عقل و جان اين بحر داد\r\n\r\nمادامى كه نيروى رفتن و پاى رفتن دارم خواهم رفت ، در آن موقع هم كه پايم از دست رفت مانند مرغابىها خود را در آن دريا خواهم انداخت . اين مطلب را كه مىگويم ، خود مىدانم كه در مقابل عظمت پيشگاه ربوبى به پشيزى نمىارزد ، اينها مشتى مطالب ناچيز است ، [ اما چون قصد حضور به آن پيشگاه را دارم 
  ] چون در حال حضورم ، اين بىادبى و گستاخى بهتر از غياب و بىتوجهى مطلق است كه [ اغلب آدميان دچارش مىباشند 
  ] مانند حلقهء در ، با اين كه كج و داراى پيچ و خم است ، اما از اين مزيت برخوردار است كه به در چسبيده است . اى آلودگان منجلاب هوى و هوس و ماديات به سوى حوض پاك كنندهء حقايق برويد و اين را بدانيد كه بدون غوطه ور شدن در آب زلال اين حوض پاك نخواهيد گشت .\r\nحتى گمان مكنيد كه اگر يك بار پاك شديد همواره اين طهارت و پاكى شما تثبيت شده است ، بلكه\r\n\r\nپاكى اين حوض بىپايان بود\r\nپاكى اجسام كم ميزان بود\r\n\r\n","description":"","footnote":"","page_name":" 681 ","page_number":685},
  {"content":"\r\nاين پاكيزگى جسمانى نيست كه با يك بار شستشو حاصل آيد ، بلكه طهارت روحى است كه داراى مراتب بىنهايت است و نيز بايد بدانيد كه حوضى كه در دل شما است جايگاه محدودى نيست ، بلكه راهى به درياى بىپايان دارد ، پاكىهاى جزئى و محدود تو از آن دريا كمك مىطلبد و الا هر چه كه پاكى محدود به دست آورى در مقابل عوامل نفس و طبيعت تدريجاً كاسته خواهد گشت ، چنان كه موجودى با خرج كردن كاهش مىيابد .\r\n","description":"","footnote":"","page_name":" 682 ","page_number":686},
  {"content":"\r\n\r\nتمثيل در بيان خواندن آب ، آلودگان را به پاكى\r\n\r\n( ( 1366 ) ) آب گفت آلوده را در من شتاب\r\nگفت آلوده كه دارم شرم از آب\r\n( ( 1367 ) ) گفت آب اين بىمن كى رود\r\nبىمن اين آلوده زايل كى شود ؟\r\n( ( 1368 ) ) ز آب هر آلوده كاو پنهان شود\r\nالحياء يمنع الايمان بود\r\n( ( 1369 ) ) دل ز پايهء حوض تن گلناك شد\r\nتن ز آب حوض دلها پاك شد\r\n( ( 1370 ) ) گرد پايهء حوض دل گرد اى پسر\r\nهان ز پايهء حوض تن مىكن حذر\r\n( ( 1371 ) ) بحر تن بر بحر دل بر هم زنان\r\nدر ميانشان برزخ لا يبغيان\r\n( ( 1372 ) ) گر تو باشى راست ور باشى تو كژ\r\nپيشتر مىغژ به دو واپس مغژ\r\n( ( 1373 ) ) پيش شاهان گر خطر باشد به جان\r\nليك نشكيبند عالى همتان\r\n( ( 1374 ) ) شاه چون شيرينتر از شكر بود\r\nجان به شيرينى رود خوشتر بود\r\n( ( 1375 ) ) اى ملامت گو سلامت مر تو را\r\nوى سلامت جو رها كن تو مرا\r\n( ( 1376 ) ) جان من كوره است و با آتش خوش است\r\nكوره را اين بس كه خانهء آتش است\r\n( ( 1377 ) ) همچو كوره عشق را سوزيدنيست\r\nهر كه او زين كور باشد كودنى است\r\n( ( 1378 ) ) برگ بىبرگى تو را چون برگ شد\r\nجان باقى يافتى و مرگ شد\r\n( ( 1379 ) ) چون ز غم شاديت افزودن گرفت\r\nروضهء جانت گل و سوسن گرفت\r\n( ( 1380 ) ) آن چه خوف ديگران آن امن توست\r\nبط قوى از بحر و مرغ خانه سست\r\n( ( 1381 ) ) باز ديوانه شدم من اى طبيب\r\nباز سودايى شدم من اى حبيب\r\n( ( 1382 ) ) حلقه هاى سلسلهء تو ذو فنون\r\nهر يكى حلقه دهد ديگر جنون\r\n( ( 1383 ) ) داد هر حلقه فنونى ديگر است\r\nپس مرا هر دم جنونى ديگر است\r\n( ( 1384 ) ) پس جنون باشد فنون اين شد مثل\r\nخاصه در زنجير اين مير اجل\r\n( ( 1385 ) ) آن چنان ديوانگى بگسست بند\r\nكه همه ديوانگان پندم دهند\r\n\r\n","description":"","footnote":"","page_name":" 683 ","page_number":687},
  {"content":"\r\n\r\n\r\nآيه\r\n« مرج البحرين يلتقيان . بينهما برزخ لا يبغيان . »\r\nروايت\r\n« الحياء يمنع الايمان . » ( 1 )  ( حياء مانع ايمان است ) .\r\nبعضى ديگر اين روايت را چنين نقل كرده‌اند :\r\n« لا حياء فى الدين » .\r\n( در رسيدگى و درك حقايق دينى خجلت مفهومى ندارد ) در آن موارد اين حديث مورد استشهاد مىشود كه مسئله داراى موضوعات قابل استنكاف از پرسيدن بوده باشد كه انسان از مطرح كردن آنها خجالت بكشد . ضمناً اين حديث هم وجود دارد كه :\r\n« لا ايمان لمن لا حياء له . » ( 2 )  ( كسى كه حياء ندارد ايمان ندارد ) .\r\nچنان كه روشن است اين دو حديث تعارضى با يكديگر ندارد ، زيرا ، مضمونى كه براى حديث فوق گفتيم با ممنوع ساختن هرزگى و دريدگى هيچ منافاتى ندارد .\r\n","description":"","footnote":" ( 1 ) مثنوى رمضانى ، ص 100 - پاورقى . .  ( 2 ) كافى ، كلينى ، ج 2 ص 106 . . ","page_name":" 684 ","page_number":688},
  {"content":"\r\n\r\n\r\n\r\n( ( 1371 ) ) بحر تن بر بحر دل بر هم زنان\r\nدر ميانشان برزخ لا يبغيان\r\n\r\nدر اقيانوس وجود انسانى دو دريا به هم متصلاند ، اما داراى مرز واقعى هستند كه آن دو را از يكديگر جدا مىكند\r\nاين دو بودن موجوديت انسانى در دو قلمرو اساسى مطرح است :\r\n1 - اعضاء مادى و پديدهء حيات .\r\n2 - اعضاء مادى و روح .\r\nبا هيچ منطق و قانونى نمىتوان هيچ يك از دو جنبهء مادى و حياتى و مادى و روحى انسانى را از يكديگر تفكيك كرد . موجود انسانى جايگاهى نيست كه دو حقيقت در آن كنار يكديگر به طورى قرار گرفته باشند كه بتوان با نهايت يكى آغاز ديگرى را نشان داد ( چنان كه در دو جسم عينى كه در كنار هم قرار گرفته‌اند مىتوان پايان يكى و آغاز وجود ديگرى را نشان داد . ) زيست شناسان در آن موقع كه با يك عضو زنده هستند ، با دو موجود تركيب يافته‌اى مواجه نيستند كه بتوانند آن دو را از يكديگر جدا كرده براى هر يكى بررسى و مشاهدات مستقلى داشته باشند . تنها اثر حيات است كه اثبات مىكند كه اين عضو جاندار است و آن ديگرى حيات ندارد .\r\n( حيات ) ها و ( من ) هاى متعدد طولى عرضى\r\nبا يك دقت نظر كافى به جهت وجود يك عده قضاياى روشن مىتوانيم به اين نتيجه برسيم كه چنان كه ماده و حيات بدون داشتن مرز مشخص در يك موجود جاندار تركيب ( اتحادى ) يافته است ، به طورى كه به هيچ وجه نمىتوانيم آن دو را به عنوان دو نمود مشخص از يكديگر جدا كرده و مورد مطالعه قرار بدهيم ، همچنين با نظر به مراتب موجودات از لحاظ داشتن آثار مختلفى از حيات و با نظر به انسان از لحاظ داشتن آثار گوناگونى\r\n","description":"","footnote":"","page_name":" 685 ","page_number":689},
  {"content":"\r\nاز ( من ) به حياتها و ( من ) مختلفى مىتوان معتقد شد .\r\n1 - حياتهاى متعدد عرضى بدان جهت كه در ميان حيوانات زندگىهاى گوناگونى مطرح است مثل زندگى در خشكى و زندگى در آب ، همچنين از نظر زندگى در هواهاى مختلف و تغذيه هاى متفاوت كه در احساس و حركت و مقاومت و طرز توالد و تناسل . . . و غير ذلك مؤثر مىباشند . مىتوانيم بگوييم : انواع حيات به حسب انواع حيوانات متفاوت است و به همين جهت است كه براى شناسايى ماهيت و خواص حياتى يك حيوان نمىتوان به آثار عمومى حيات قناعت ورزيده و آن نوع مخصوص از حيوان را شناخت . بعضى از حيوانات به جهت داشتن انعطاف بسيار عالى مىتوانند حياتهاى گوناگونى داشته باشند مانند كرمهايى كه تدريجاً به شكل پرنده در مىآيند يا حيوانات ذو حياتين و غير ذلك . آيا در موقع تبدل حيوان به حيات ديگر ميان حيات فعلى و پيشين مرزى وجود دارد ؟ 2 - حياتهاى متعدد طولى روشنترين مورد مشاهدهء حياتهاى طولى آن زنجير است كه از آغاز ابتدايىترين مراحل جنينى جانور تا رشد موجودى آن را شامل مىگردد . با نظر به آثار حلقه هاى اين زنجير متصل كه از كوچكترين مبادى سلولى گرفته تا حالت كاملًا رشد يافتهء جاندار را نشان مىدهد ، مىتوانيم به حياتهاى متعدد از نظر آثار و خواص معتقد شويم .\r\nبا نظر به گسترش من انسانى و پذيرش كمال مىتوانيم دو نوع من عرضى و من طولى براى او تصور كنيم :\r\n3 - منهاى عرضى پس از آن كه انسان مراحل ابتدايى رشد را سپرى كرد داراى خود طبيعى مىشود . اين خود طبيعى كه جنبهء ناخود آگاهى من است و ما در اينجا به طور كلى من تعبير خواهيم كرد با پيش رفت زمان گسترده مىشود و آثار بسيار گوناگونى از خود نشان مىدهد . يك انسان در حقيقت من اخلاقى پيدا مىكند ، من علمى دارد ، من اجتماعى به دست مىآورد ، من الهى مخصوص دارد . اين منها در\r\n","description":"","footnote":"","page_name":" 686 ","page_number":690},
  {"content":"\r\n\r\nعرض يكديگر قرار مىگيرند .\r\n4 - منهاى طولى جاى ترديد نيست كه انسان از به دو تولد چنان كه از نظر طبيعى شروع به رشد و كمال مىكند ، همچنان من او هم در حال رشد و كمال مىباشد و به قول جلال الدين :\r\n\r\nاز جمادى مردم و نامى شدم\r\nوز نما مردم ز حيوان سر زدم\r\nمردم از حيوانى و آدم شدم\r\nپس چه ترسم كى ز مردن كم شدم\r\nحملهء ديگر بميرم از بشر\r\nتا سر آرم از ملايك بال و پر\r\nوز ملك هم بايدم جستن ز جو\r\nكل شيءٍ هالك الا وجهه\r\nبار ديگر از ملك پران شوم\r\nآن چه آن در وهم نايد آن شوم\r\nپس عدم گردم عدم چون ارغنون\r\nگويدم كانا إليه راجعون\r\n\r\nآن گاه اين مسئله مطرح مىشود كه آيا با بروز هر حيات يا من جديد حيات و من گذشته حقيقتاً معدوم مىگردد ؟ از جملات جلال الدين در ابيات مزبوره چنين بر مىآيد كه انسان در حال حركت به سوى كمال به هر درجهء عالىتر مىرسد در حقيقت درجهء پست را از دست داده است ، زيرا مىگويد : ( از جمادى مردم و نامى شدم ) و مىگويد : ( حملهء ديگر بميرم از بشر ) . . . خلاصه چنان كه ميان ماده و حيات در مرتبهء تكوين اولى حد و مرزى ديده نمىشود ميان حياتها و منها نيز مرز مشخص مشاهده نمىشود ، براى متفكرينى كه مسئلهء وحدت در كثرت يا كثرت در وحدت مورد اعتقاد است ، گاهى مرز نداشتن اين حياتها و منها مورد استشهاد قرار مىگيرد .\r\nتفسير ابيات\r\nآب كه يك مايع پاك كننده است به آلودگان مىگويد : چرا ايستاده‌ايد ؟ بشتابيد و با غوطه ور شدن در من پاك شويد ، آلودگان مىگويند : ما از آب شرم داريم . آب مىگويد : ادعاى عجيبى مىكنيد مگر خود شرم استنكاف از پاك شدن يكى از\r\n","description":"","footnote":"","page_name":" 687 ","page_number":691},
  {"content":"\r\nآلودگىها نيست ، مگر شما نمىدانيد ( شرم و خجلت مانع از ايمان ) است و چون خود شرم يكى از آلودگىها است ، پس به سوى من شتاب كنيد ، اين دل نورانى در مجاورت پايهء حوض ( كالبد مادى ) گل آلود شده است ، در صورتى كه همين بدن گل آلود در اثر مجاورت با آب حوض دلها مىتواند پاك شود .\r\nاين مطلب چنين است كه آدمى دو موجوديت دارد : موجوديت مادى و موجوديت معنوى كه اين دو با يكديگر تركيب يافته‌اند .\r\nاگر انسان در صدد تكميل روحى بر نيايد همين موجوديت معنوى كه دل جايگاه يا وسيلهء آن است به جهت مجاورت با موجوديت مادى او كه شبيه به كنار حوض است مخلوط مىگردد . موجوديت معنوى به ماده و ماديات آلوده مىشود ، در صورتى كه اگر بخواهد روح خود را به كمال مطلوب خود برساند قضيه معكوس مىشود .\r\nاين دفعه موجوديت مادى او از موجوديت معنويش متأثر گشته ، در عين ماده بودن لطافت معنوى در مىيابد . تو اى فرزند روحانى من پيرامون حوض دل بگرد و از پايه هاى حوض مادى بر حذر باش . [ در اين صحنه شگفت انگيز خوب بينديش 
  ] درياى كالبد مادى با درياى معنوى درهم آميخته است ، اما يك سد نامحسوس ميان آن دو وجود دارد كه نمىگذارد از نظر هويت مخلوط شوند در هر حال كه هستى ، خواه راستكار و خواه تبه كار ، ميخكوب مباش و گام بردار و راه برو ، اگر چه در حالت تبه كارى به سر منزل خطرناكى پيش مىروى ، ولى با همت عالى خود مىتوانى اين خطر را از خود دور كنى ، زيرا ، رو به خدايى مىروى كه از اولين گام به سوى او جان تو دگرگون مىشود و لياقت پيش روى را به آن بارگاه در تو ايجاد مىكند . ممكن است به جهت اين اقدام خطرناك برخى از مردم تو را ملامت كنند و بگويند : با اين اقدام سلامتى خود را در ورطهء هولناك مينداز . تو در پاسخ آنان بگو : سلامتى و تن پرورى از آن شما باشد ، شما مرا رها كنيد و بگذاريد به راه خود بروم . من كه خود را بر آتش عشق زدم ، مىدانم كه شعله هاى عشق مرا در كام خود خواهد كشيد ، جان من چونان كورهء آتشين است كه بايد شعله ها بيفروزد . نادان آن كسى كه اين حقيقت را\r\n","description":"","footnote":"","page_name":" 688 ","page_number":692},
  {"content":"\r\nنمىداند يا خود را به كورى مىزند . در آن هنگام كه برگ و نواى هوى و هوس را از گردن شخصيت خود دور انداختى و به قلمرو بىبرگ و نوايى رسيدى ، آن گاه طعم پايندگى را در آن بىبرگ و نوايى خواهى چشيد . هم در آن موقع غم و اندوه هاى بىپايهء تو رو به زوال مىرود ، شادى و نشاط فراوانى سرتاسر وجود تو را فرا مىگيرد ، گلشن جان تو شروع به سر سبز شدن و طراوت نموده ، گلها و سوسنها در آن گلشن سر بر مىكشند .\r\nديگر آن ترس و واهمه ها كه گريبان گير آدميان است براى تو مبدل به امن و آرامش و لذت مىگردد ، ديگران مانند مرغ خانگى هستند كه كارشان تنها گردش در صحن خانه و چيدن دانه از زمين است ، اما تو مانند مرغابى مىتوانى پهنهء درياها را در هم نوردى .\r\nباز اى طبيب من حالت ديوانگى در خود مشاهده مىكنم ، باز اى حبيب شورش سودايى در مغزم به هيجان آمده است ، تو مىخواهى زنجيرى بياورى و دست و پايم را ببندى ، اما كدامين زنجير ؟ هر يك از حلقه هاى زنجير را كه تو به دست و پايم خواهى بست فنونى دارد و جنونى . اين همان مثل معروف است كه مىگويد : ( الجنون فنون ) انفجار روانى كه ممكن است صدها لامپ مشاعر انسان را يك باره روشن بسازد ، مردم كوته بين آن را ديوانگى مىخوانند .\r\n","description":"","footnote":"","page_name":" 689 ","page_number":693},
  {"content":"\r\n\r\nآمدن دوستان به بيمارستان جهت پرسش ذو النون مصرى\r\n\r\n( ( 1386 ) ) اين چنين ذو النون مصرى را فتاد\r\nكاندرو شور و جنون نو بزاد\r\n( ( 1387 ) ) شور چندان شد كه تا فوق فلك\r\nمىرسيد از وى جگرها را نمك\r\n( ( 1388 ) ) هين منه تو شور خود اى شوره خاك\r\nپهلوى شور خداوندان پاك\r\n( ( 1389 ) ) خلق را تاب جنون او نبود\r\nآتش او ريشهاشان مىربود\r\n( ( 1390 ) ) چون كه در ريشش عوام آتش فتاد\r\nبند كردندش به زندان المراد\r\n( ( 1391 ) ) نيست امكان واكشيدن اين لجام\r\nگر چه زين ره تنگ مىآيند عام\r\n( ( 1392 ) ) ديده اين شاهان ز عامه خوف جان\r\nكاين گره كورند و شاهان بىنشان\r\n( ( 1393 ) ) چون كه حكم اندر كف دندان بود\r\nلاجرم ذو النون در زندان بود\r\n( ( 1394 ) ) يك سواره مىرود شاه عظيم\r\nدر كف طفلان چنين درّ يتيم\r\n( ( 1395 ) ) دُر چه درياى نهان در قطره اى\r\nآفتابى مخفى اندر ذرّه اى\r\n( ( 1396 ) ) آفتابى خويش را ذرّه نمود\r\nو اندك اندك روى خود را بر گشود\r\n( ( 1397 ) ) جمله ذرّات در وى محو شد\r\nعالم از وى مست گشت و صحو شد\r\n( ( 1398 ) ) چون قلم در دست غدّارى بود\r\nلاجرم منصور بر دارى بود\r\n( ( 1399 ) ) چون سفيهان راست اين كار و كيا\r\nلازم آمد يقتلون الانبياء\r\n( ( 1400 ) ) انبيا را گفته قوم راه گم\r\nاز سفه انا تطيرنا بكم\r\n( ( 1401 ) ) جهل ترسا بين امان انگيخته\r\nز ان خداوندى كه گشت آويخته\r\n( ( 1402 ) ) چون به قول اوست مصلوب جهود\r\nپس مر او را امر كى تاند نمود ؟\r\n( ( 1403 ) ) چون دل آن شاه ز يشان خون بود\r\nعصمت و أنت فيهم چون بود\r\n( ( 1405 ) ) يوسفان از رشك زشتان مخفيند\r\nكز عدو خوبان در آتش مىزيند\r\n( ( 1406 ) ) يوسفان از مكر اخوان در چهند\r\nكز حسد يوسف به گرگان مىدهند\r\n\r\n","description":"","footnote":"","page_name":" 690 ","page_number":694},
  {"content":"\r\n\r\n( ( 1407 ) ) از حسد بر يوسف مصرى چه رفت\r\nاين حسد اندر كمين گُرگيست زفت\r\n( ( 1408 ) ) لاجرم زين گرگ يعقوب حليم\r\nداشت بر يوسف هميشه خوف و بيم\r\n( ( 1409 ) ) گرگ ظاهر گرد يوسف خود نگشت\r\nاين حسد در فعل از گرگان گذشت\r\n( ( 1410 ) ) زخم كرد اين گرگ وز عذر لبق\r\nآمده كانا ذهبنا نستبق\r\n( ( 1411 ) ) صد هزاران گرگ را اين مكر نيست\r\nعاقبت رسوا شود اين گرگ بايست\r\n( ( 1412 ) ) ز انكه حشر حاسدان روز گزند\r\nبىگمان بر صورت گرگان كنند\r\n( ( 1413 ) ) حشر پر حرص خس مردار خوار\r\nصورت خوكى بود روز شمار\r\n( ( 1414 ) ) زانيان را گنده اندام نهان\r\nخمر خواران را بود گند دهان\r\n( ( 1415 ) ) گند مخفى كآن به دلها مىرسيد\r\nگشت اندر حشر محسوس و پديد\r\n( ( 1416 ) ) بيشه‌اى آمد وجود آدمى\r\nبر حذر شو زين وجود ار آدمى\r\nظاهر و باطن اگر باشد يكى\r\nنيست كس را در نجات او شكى\r\n( ( 1417 ) ) در وجود ما هزاران گرگ و خوك\r\nصالح و ناصالح و خوب و خشوك\r\n( ( 1418 ) ) حكم آن خور است كاو غالبتر است\r\nچون كه زر بيش از مس آمد زر است\r\n( ( 1419 ) ) سيرتى كآن در وجودت غالب است\r\nهم بر آن تصوير حشرت واجب است\r\n( ( 1420 ) ) ساعتى گرگى در آيد در بشر\r\nساعتى يوسف رخى همچون قمر\r\n( ( 1421 ) ) مىرود از سينه ها در سينه ها\r\nاز ره پنهان صلاح و كينه ها\r\n( ( 1422 ) ) بلكه خود از آدمى در گاو و خر\r\nمىرود دانايى و علم و هنر\r\n( ( 1423 ) ) اسب سُكسك مىشود رهوار و رام\r\nخرس بازى مىكند بز هم سلام\r\n( ( 1424 ) ) رفت در سگ ز آدمى حرص و هوس\r\nيا شبان شد يا شكارى يا حرس\r\n( ( 1425 ) ) در سگ اصحاب خويى ز ان رقود\r\nرفت تا جوياى رحمن گشته بود\r\n( ( 1426 ) ) هر زمان در سينه نوعى سر كند\r\nگاه ديو و گه ملك دام و دد\r\n( ( 1428 ) ) دزديى كن از دُر و مرجان جان\r\nاى كم از سگ از درون عارفان\r\n( ( 1429 ) ) چون كه دزدى بارى آن دُرّ لطيف\r\nچون كه حامل مىشوى بارى شريف\r\n\r\n","description":"","footnote":"","page_name":" 691 ","page_number":695},
  {"content":"\r\n\r\n\r\nچون كه ذو النون سوى زندان رفت شاد\r\nبند بر پا دست بر سر ز افتقاد\r\nدوستان از هر طرف بنهاده رو\r\nبهر پرسش سوى زندان نزد او\r\n\r\nآيه\r\n« إِنَّ اَلَّذِينَ يَكْفُرُونَ بِآياتِ الله وَيَقْتُلُونَ اَلنَّبِيِّينَ بِغَيْرِ حَقٍّ وَيَقْتُلُونَ اَلَّذِينَ يَأْمُرُونَ بِالْقِسْطِ مِنَ اَلنَّاسِ فَبَشِّرْهُمْ بِعَذابٍ أَلِيمٍ . » 3 : 21 ( 1 )  ( به كسانى كه به آيات خداوندى كفر مىورزند و پيامبران و كسانى را كه به عدالت در ميان مردم دستور مىدهند بنا حق مىكشند وعدهء آتش بده ) « قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ » 36 : 18 . . . » ( 2 )  ( آنان به فرشتگان گفتند ما فال بد در بارهء شما زده‌ايم ، اگر از دعوت خود دست بر نداريد شما را سنگسار خواهيم كرد ) .\r\n« وَما كانَ الله لِيُعَذِّبَهُمْ وَأَنْتَ فِيهِمْ وَما كانَ الله مُعَذِّبَهُمْ وَهُمْ يَسْتَغْفِرُونَ » 8 : 33 . » ( 3 )  ( مادامى كه تو در ميان آنها هستى ، خداوند عذابشان نمىكند و مادامى كه آنان استغفار مىكنند خداوند آنها را معذب نخواهد ساخت ) .\r\n« وَجاؤُوا أَباهُمْ عِشاءً يَبْكُونَ . قالُوا يا أَبانا إِنَّا ذَهَبْنا نَسْتَبِقُ وَتَرَكْنا يُوسُفَ عِنْدَ مَتاعِنا فَأَكَلَه اَلذِّئْبُ وَما أَنْتَ بِمُؤْمِنٍ لَنا وَلَوْ كُنَّا صادِقِينَ » 12 : 16 - 17 . » ( 4 )  ( شبانگاه فرزندان يعقوب عليه السلام به نزد پدر آمدند و گريه مىكردند ، گفتند : اى پدر ما براى مسابقه رفته بوديم و يوسف را در نزد متاع خود گذاشته بوديم ، او را گرگ خورد ، تو به ما ايمان ندارى اگر چه راستگو باشيم )\r\n","description":"","footnote":" ( 1 ) سوره آل عمران ، آيهء 21 . .  ( 2 ) سوره يس ، آيهء 18 . .  ( 3 ) سوره انفال ، آيهء 3 . .  ( 4 ) سوره يوسف ، آيهء 16 و 17 . . ","page_name":" 692 ","page_number":696},
  {"content":"\r\n\r\n\r\n( ( 1388 ) ) هين منه تو شور خود اى شوره خاك\r\nپهلوى شور خداوندان پاك\r\n\r\nآشوب و اختلال روانى خود را با شور و هيجان روحانى مردان خدا مقايسه مكن\r\nدر مباحث گذشته مشروحاً بيان كرديم كه چگونه براى انسانها ( من ) هاى متعدد طولى و عرضى وجود دارد و نيز بيان كرديم كه همين ( من ) ها در انسانها كاملًا مختلف است .\r\nدر نتيجه بايستى بپذيريم كه آثار و فعاليتهاى مطابق هويت ( من ) گوناگون مىباشد . لذايذ و آلام و عواطف و احساسات ، آرامش خاطر و شور و هيجانها ، با خود براز و نياز پرداختنها ، درك زيبايىها ، ارزيابىها در باره انديشه ها . . . و همه اين پديده ها رنگ آميزى و شكل پذيرى خود را از ( من ) مىگيرند .\r\nبه همين جهت است كه آرامش خاطر يك فرد احمق را با آرامش خاطر يك خردمند متفكر نمىتوان مقايسه نمود .\r\nشورش درونى عابس بن ابى شبيب شاكرى در عاشوراى دشت نينوا او را برهنه به طرف شمشيرهاى بران و تيرهاى نافذ روانه ساخت ، اين شورش عشق حسينى كه سرتاسر وجود او را شعله ور ساخته بود ، چگونه مىتواند با اختلال روانى يك فرد معمولى كه باعث برهنه شدن اومىگردد قابل مقايسه بوده باشد ؟\r\n","description":"","footnote":"","page_name":" 693 ","page_number":697},
  {"content":"\r\n\r\n\r\n( ( 1390 ) ) چون كه در ريش عوام آتش فتاد\r\nبند كردندش به زندان المراد ( 1 ) \r\n\r\nمردم عامى تحمل عظمت مردان خدا را ندارند\r\nدر هر مكان و جامعه و دورانى ، مقدارى معلومات و قوانين و رسوم و ايده ها و تصورات در ذهن مردم عامى رسوب مىكند ، اين مواد رسوبى رهنماى زندگى آنها است و معلوم است كه معلومات و قوانين و رسوم هر جامعه هر اندازه هم كه منطقى و وجدانى بوده باشد با اين حال چون مردم عامى هستند كه آنها را در درون خود رنگ آميزى نموده و هضم مىكنند ، تمايلات و ادراكات محدود خود را كاملًا در آنها دخالت مىدهند تا جايى كه ممكن است جوهر و پايه هاى امور مزبوره را مطابق ظرفيت خود دگرگون كنند ، به همين جهت است كه در هر موقع كه نوابغ و مردان بزرگ بروز كرده و خواسته‌اند براى پيش برد جامعهء خويشتن دانش و بينشهاى منطقىترى عرضه كنند ،\r\n","description":"","footnote":" ( 1 ) مطابق گفتهء عبد الرحمن جامى در نفحات الأنس ذو النون مصرى ( ابو الفيض ثوبان بن ابراهيم ) گفته است : سه سفر كردم و سه علم آوردم ، در سفر اول علمى آوردم كه خاص پذيرفت و در سفر دوم علمى آوردم كه خاص پذيرفت و عام نپذيرفت و در سفر سوم علمى آوردم كه نه خاص پذيرفت و نه عام : « فبقيت شريداً طريداً وحيداً » . . ( فرارى و مطرود و تنها ماندم ) . . شيخ الاسلام گفت قدس سره : اول علم توبه بود كه آن را خاص و عام قبول كنند . دوم علم توكل و معاملت و محبت بود كه خاص قبول كند نه عام ، سوم علم حقيقت بود كه نه به طاقت علم و عقل خلق بود . در نيافتند و وى را مهجور كردند و بر وى به انكار برخاستند ، تا آن گاه كه از دنيا برفت ، در سنهء خمس و اربعين و مائتين - نفحات الأنس عبد الرحمن جامى ، ص 33 . . ","page_name":" 694 ","page_number":698},
  {"content":"\r\nبا موانع بسيار محكم از طرف عاميان روبه رو گشته‌اند .\r\nدر آن موقع كه امير المؤمنين على بن ابى طالب عليه السلام به خلافت رسيد ، كشورهاى اسلامى به دست امراى جاه پرست و مقام دوست آن دوران دچار هرج و مرج بود ، از طرف ديگر مردم عامى تحت تأثير همان امرا از منطقىترين معلومات و قوانين اسلام بدل خواه خود دريافتهايى داشتند . مثلًا از قبيل اين كه خليفهء وقت مىتواند با ميل شخصى خود مال مسلمين را در هر كجا و به هر شخص كه بخواهد مصرف كند . در حقيقت زمامدارى اسلامى در مغز آنها چنين منعكس شده بود كه اختيار مطلق مىتواند در دست يك نفر بوده باشد كه حدودى براى خواسته هاى طبيعى او نيست .\r\nامير المؤمنين در چنين شرايط به زمامدارى مىرسد ، چه گرفتارىها و موانع كه هوى پرستان به وسيلهء دريافتهاى رسوب شده در مغز عاميان براى على عليه السلام ايجاد نمىكنند . مردمى عامى را وادار مىكنند كه داد و فرياد بزنند كه اين چه روشى است كه على عليه السلام پيش گرفته است ؟ ما چنين نديده بوديم و چنين نشنيده بوديم .\r\nامير المؤمنين عليه السلام در خطبهء قاصعه تعصبات ناشى از اين گونه تصورات و عقايد رسوب شده را با شدت تمام محكوم كرده و مىفرمايد :\r\n« من خوب نگريستم كسى را از جهانيان نمىبينم كه به يك موضوع تعصب بورزد مگر اين كه لااقل علتى براى آن تعصب در نظر گرفته است كه مىتواند نادانها را فريب دهد ، يا از روى دليلى است كه تنها به ابلهان عرضه مىشود ، مگر شما مردم ، شما به يك چيزهايى تعصب مىورزيد كه حتى چنين سبب و علتى هم براى آن وجود ندارد ، اما شيطان براى آدم به حسب نژاد خود تعصب ورزيد و در آفرينش او طعنه زد و چنين گفت : اصل من از آتش است و تو از خاكى . ثروتمندان تبه كار بشرى به وجود نعمتها تعصب ورزيده مىگفتند : اموال و اولاد ما زيادتر است .\r\nاگر شما از تعصب ورزيدن ناچاريد ، بياييد در عادات نيكو و كارهاى پسنديده و پديده هاى خوب متعصب باشيد . به همان شكل كه خاندانهاى اصيل عرب و رؤساى قبايلشان انجام مىدادند ، تعصب آنان در اخلاق نيكو و شكيبايىها [ يا ايده ها 
  ] و كارهاى\r\n","description":"","footnote":"","page_name":" 695 ","page_number":699},
  {"content":"\r\nبا عظمت و آثار پسنديده بوده است ، بياييد شما هم به پديده قابل ستايش پاىبند باشيد . اگر تعصب را دوست مىداريد ، تعصب موارد خردمندانه‌اى دارد ، اين است موارد تعصب :\r\nحفظ حقوق همسايگان .\r\nوفا به پيمانها .\r\nخير خواهى مخالفت با تكبر .\r\nاتصاف به فضايل انسانيت .\r\nخوددارى از ظلم .\r\nترس از قتل نفس .\r\nانصاف به نوع بشر .\r\nفرو بردن غضب .\r\nپرهيز كردن از فساد در روى زمين ( 1 ) \r\n","description":"","footnote":" ( 1 ) نهج البلاغه خطبهء قاصعه ج 2 ص 174 و 175\r\n» ولقد نظرت فما وجدت احداً م العالمين يتعصب لشيء من الأشياء الا عن علة تحتمل تمويه الجهلاء او حجة تليط بعقول السفهاء غيركم ، فانكم تتعصبون لامر لا يعرف له سبب ولا علة . اما ابليس فتعصب على آدم لاصله وطعن عليه في خلقته ، فقال : « انا ناري وانت طيني » و اما الاغنياء من المترفة الامم فتعصبوا لاثار مواقع النعم ، فقالوا نحن اكثر اموالا واولاداً و ما نحن بمعذبين . فانكان لابد من العصبية فليكن تعصبكم لمكارم الخصال ومحامد الافعال ومحاسن الامور التي تفاضلت فيها المجداء والنجداء من بيوتات العرب ويعاسيب القبائل بالاخلاق الرغبية والاحكام العظيمة والاخطار الجليلة والاثار المحمودة ، فتعصبوا لخلال الحمد من الحفظ للجوار ، والوفاء بالذمام والطاعة للبر والمعصية للكبر والاخذ بالفضل والكف عن البغي والاعظام للقتل والانصاف للخلق والكظم للغيظ واجتناب الفساد في الأرض . » ","page_name":" 696 ","page_number":700},
  {"content":"\r\n\r\nچون قلم در دست غدارى بود\r\nلاجرم منصور بر دارى بود\r\nچرا حسين بن منصور حلاج به دار آويخته شد ؟\r\nجلال الدين مولوى از كسانى است كه دربارهء حسين بن منصور حلاج اعتقاد داشته وبارها او را از اولياء الله معرفى كرده است .\r\nدر جاى ديگر مىگويد :\r\nمنصور نبود آنكه بر آن دار بر آمد * نادان به گمان شد\r\nدر اين داستان دو مسئلهء مهم وجود دارد كه ما بطور خلاصه متذكر مىشويم :\r\nمسئلهء اول : - آيا اين دعاوى كه از بعضى از متصوفه مشهور شده است از قبيل :\r\n« انا الحق » ( 1 )  و « سبحانى ما أعظم شأنى » ( 2 )  و « ليس في جبتى الا الله » ( 3 )  مىتواند معناى صحيحى داشته باشد ؟\r\nما چند بار در مباحث گذشته گفتيم كه مطابق بعضى از آيات مانند :\r\n« ونحن اقرب إليه من حبل الوريد »\r\n( ما به او نزديكتر از رگ گردنش هستيم )\r\nاحاطهء خدا بر ممكنات همه جانبه بوده و او به ساير موجودات نزديكتر از آنان است كه مغزهاى محدود عاميانه گمان مىكنند . اين قرب و ارتباط با تأديب نفس و سير و سلوك روشنتر مىگردد و روح عظمتى را از جانب خدا در مىيابد كه اگر كوچترين اشتباه كند گمان مىكند حقيقتاً به او پيوسته و مانند موجودى كه از موجود ديگر جدا\r\n","description":"","footnote":" ( 1 ) منم حق  ( 2 ) پاكيزه است وجودم ، داراى چه شأن بزرگى هستم .  ( 3 ) در جبه‌ام جز خدا كسى نيست . ","page_name":" 697 ","page_number":701},
  {"content":"\r\nشود و سپس به او متصل شود به خدا متصل شده ، بلكه عين او شده است .\r\nاينان عظمت روح انسانى و مقدار تكامل و تعالى روح را خوب درك كرده‌اند ، ولى خدا را درك نكرده و در بارهء خدا اشتباه مىكنند .\r\n« و ما قدروا الله حق قدره » ( آن چنان كه شان خدايى است دريافت نكرده‌اند ) .\r\nدر هيچ يك از كتب سماوى و يا آثار پيامبران و اوصياى آنها چنين دعاوى ديده نشده است ، بلكه حتى از اكثر قريب به اتفاق عرفاء هم اين گونه جملات ديده نشده است . آيا مىتوان گفت : محمد بن عبد اللَّه صلى الله عليه و آله على بن ابى طالب عليه السلام كه جلال الدين صراحتاً در بارهء او مىگويد :\r\n« افتخار هر نبى و هر ولى »\r\n* * *\r\n« تو ترازوى احد خو بوده‌اى »\r\nحتى در كتاب فيه ما فيه قضيهء : « لو كشف الغطاء ما ازددت يقينا » .\r\nرا نيز از على عليه السلام نقل كرده است ، با اين حال يك جمله مانند دعاوى فوق از مولاى موحدين ديده نشده است ، بلكه تمام كلمات او در نهج البلاغه در پيرامون اظهار عبوديت و گرايش به سوى خدا و جهد و كوشش در خدمت به خالق دور مىزند .\r\nچنان كه در گذشته گفته‌ايم : اگر اين گونه ادعاها قابل تأويل نباشد بايستى وضع روانى آنها مورد بررسى قرار بگيرد تا ديده شود كه اين چند شخصيتى كه در آنها بروز مىكرده ناشى از چه بوده است ؟ اين كه گفتيم : ( چند شخصيتى ) براى اين است كه حقيقتاً اگر آنان در موقع بروز آن گونه حالات خود حق تعالى هستند ، چرا نبايستى آن حالت دوام داشته باشد ؟ چرا ديگر كالبد را نمىشكافند و بمقام ربوبى نمىپيوندند ؟ چرا پس از پيدا كردن وضع روانى عادى مىخورند و مىخوابند و تمايلات انسانى دارند و احتياجات سر تا سر وجود آنها را فرا مىگيرد ؟ اصلا چطور قابل تصور\r\n","description":"","footnote":"","page_name":" 698 ","page_number":702},
  {"content":"\r\nاست كه پس از وصول به آن مقام شامخ در بارهء شناخت حقايق مانند يك آدم معمولى مرتكب اشتباه و خطا مىشوند ؟ بار ديگر اين مطلب را تكرار مىكنيم كه اين گونه اشخاص از روزنه هاى محدودى عظمت روح انسانى را درك مىكنند و چون از عظمت روح كاملًا اطلاع ندارند ، گمان مىكنند به خدا رسيده و جزئى يا شانى از شئون خدا گشته‌اند .\r\n( روح خيلى بزرگ است ، ولى خدا به آن كوچكى نيست كه تصور مىكنند ) .\r\nمسئلهء دوم مربوط به داستان خود حسين بن منصور حلاج است . چون ما در اين كتاب قصد تشريح و تفصيل داستانهاى مربوط به اشخاص را نداريم ، لذا اين داستان را اجمالًا متذكر شده و تفصيل آن را به كتب مربوطه ارجاع مىكنيم .\r\nعبد الرحمن جامى كه خود يكى از رهروان سير و سلوك بوده و اطلاعات او در بارهء مردان عارف بسيار وسيع است و مىتوان او را يكى از اشخاصى كه در رشته عرفان و عرفاء جزء صاحب نظراناند محسوب داشت ، چنين مىگويد :\r\n« مشايخ در كاروى ( حسين بن منصور حلاج ) مختلف بوده‌اند ، بيشتر وى را رد كرده‌اند . مگر چند تن مانند : ابو العباس و شبلى و شيخ ابو عبد اللَّه خفيف و شيخ ابو القاسم نصير آبادى و ابو العباس بكشتن وى رضا نداد و فتوى ننوشت ، گفت : نمىدانم كه او چه مىگويد . » ( 1 )  در عبارات جامى تا اينجا دو مطلب بسيار مهم به چشم مىخورد كه قابل توجه است :\r\nاول - مىگويد : « بيشتر وى را رد كرده‌اند » .\r\nاز اين جمله معلوم مىشود كه فقط فقها نبوده‌اند كه اين مرد را مطرود و مردود شناخته‌اند ، بلكه حتى مشايخ عرفا نيز اكثرا او را مردود ساخته‌اند .\r\n« و لقد نظرت فما وجدت احدا من العالمين يتعصب لشيء من الأشياء الا عن علة تحتمل تمويه الجهلاء او حجة تليط بعقول السفهاء غيركم ، فانكم تتعصبون لأمر لا يعرف له سبب و لا علة . أما إبليس فنعصب على آدم لأصله و طعن عليه في خلقته ، فقال : « أنا ناري و أنت طيني » و أما الأغنياء من مترفة الأمم فتعصبوا لآثار مواقع النعم ، فقالوا نحن أكثر أموالا و أولادا و ما نحن بمعذبين . فإن كان لا بد من العصبية فليكن تعصبكم لمكارم الخصال و محامد الأفعال و محاسن الأمور التي تفاضلت فيها المجداء و النجداء من بيوتات العرب و يعاسيب القبائل بالأخلاق\r\n","description":"","footnote":" ( 1 ) نفحات الأنس ، عبد الرحمن جامى ، ص 150 . . ","page_name":" 699 ","page_number":703},
  {"content":"\r\nدوم - از همين مردود شناختن يا شك و ترديد در بارهء او مهمترين مطلبى كه دستگير ما مىشود اين است كه اين گونه ادعاها « انا الحق » و « سبحانى ما اعظم شانى » و « ليس فى جبتى الا الله . » به هيچ وجه خبرى از واقعيت نمىدهد ، زيرا منصور يا بايزيد بسطامى به اعتراف مشايخ از مردمان ورزيدهء سير و سلوك بوده‌اند نه اشخاص عامى ، تا گفته شود : گفتار شخص عامى اعتبارى ندارد . بنا بر اين بوده كه اين اشخاص در اوج خدا شناسى و خدا يا بى به جهت همان ادعاها از طرف اكثريت مشايخ عرفان مردود شناخته شده‌اند . اين مطلب روشنترين دليل اين است كه آن روش از عرفان و سير و سلوك كه منجر به ادعاى عينيت با خدا باشد موهوم است . نتيجهء منطقى اين ملاحظه به خطا رفتن يكى از دو گروه برجستهء عرفا مىباشد . اگر مقصد نهايى يكى بود اين دسته بندى كاملًا پوچ و غلط بود و نمىبايست صف بندى در مقابل يكديگر واقعيت داشته باشد .\r\nسپس جامى تأييد چند نفر را در بارهء منصور نقل كرده ، مىگويد :\r\n« وقتى در سراى جنيد بزد گفت : كيست ؟ گفت : « حق » : گفت : نه حقى ، بلكه به حقى ، اى خشبه تفسدها ؟ يعنى كدام چوب و داراست كه به تو چرب شود ؟ » ( فاسد خواهد شد ) ( 1 )  اين گفتار جنيد هم مطلب فوق را تأييد مىكند كه ادعاى منصور باطل بوده است ، او نمىبايست بگويد : « انا الحق » و مىبايست چنين اعتقاد كند كه در نتيجهء رياضت و تادب ، قيوميت و معيشت حق تعالى را بهتر از ديگران دريافته است و نيز جملهء عربى كه مىگويد : در توبيخ واقعى منصور است نه تهديد ، زيرا ، نمىگويد : چوبهء دارى در انتظار تست و نمىگويد : مرگ تو در بالاى كدامين چوبهء دار خواهد بود ؟ بلكه مىگويد : با اين ادعاى خلاف واقع نمىدانم كدامين چوبهء دار را فاسد خواهى كرد ؟\r\n","description":"","footnote":" ( 1 ) نفحات الأنس ، جامى ، ص 151 . . ","page_name":" 700 ","page_number":704},
  {"content":"\r\nشگفت آور ، داستان مختصرى است كه جامى پس از اين جملات نقل مىكند و مىگويد :\r\n« و آن چه وى را افتاد به دعاى استاد وى بود عمرو بن عثمان كه جزوهكى تصنيف كرده بود در توحيد و علم صوفيان ، وى آنها را پنهان بر گرفت و آشكار كرد و با خلق نمود ، سخن باريك بود در نيافتند بر وى منكر شدند و مهجور ساختند . وى بر حلاج نفرين كرد و گفت : الهى كسى بر او گمار كه دست و پاى او را ببرد و چشم بر كند و بر دار كند و همه واقع شد به دعاى استاد وى . » ( 1 )  عقل و خرد و وجدان هشيار آدمى چگونه مىتواند اين مطلب را بپذيرد كه خدايا جزئى از خدا به نفرين استادش مرد ، يا از اين طبيعت به ما وراى طبيعت نقل مكان كرد ؟ و اين همان انتقاد شديد است كه جلال الدين در بارهء مسيحىها در ابيات آينده خواهد گفت كه اين گروه با اعتقاد به دار كشيده شدن عيسى عليه السلام ( مردن او ) چگونه به او نيايش مىكنند و از او امان مىخواهند ؟ نيز در مباحث گذشته اين بيت را از جلال الدين مطالعه كرده‌ايم كه مىگويد :\r\n\r\n« آن منم خم خود انا الحق گفتن است\r\nرنگ آتش دارد الا آهن است »\r\n\r\nدر دفتر پنجم نيز خواهد گفت :\r\n\r\n« گر چه بشكستند جامت قوم مست\r\nآن كه مست تو بود عذريش هست\r\nمستى ايشان به اقبال و به مال\r\nنه ز بادهء توست اى نيكو خصال\r\nاى شهنشه مست تخصيص تواند\r\nعفو كن از مست خود اى عفومند\r\nلذت تخصيص تو وقت خطاب\r\nآن كند كه نايد از صد خم شراب « ( 2 ) \r\n\r\n","description":"","footnote":" ( 1 ) نفحات الأنس ، جامى ، ص 151 . .  ( 2 ) مثنوى ، دفتر پنجم ، ص 349 ، چاپ رمضانى . . ","page_name":" 701 ","page_number":705},
  {"content":"\r\n\r\n\r\nساعتى گرگى در آيد در بشر\r\nساعتى يوسف رخى همچون قمر\r\n\r\nچگونه ( من ) هاى آدميان نمونه‌اى از حيوانات مىگردند ؟\r\nويكتور هوگو مىگويد : « در يقين ما اگر همهء جانها به چشم ديده مىشدند هر كس به خوبى اين امر غريب را مىديد كه هر يك از افراد نوع بشر مطابقتى با يكى از انواع مخلوقات حيوانى دارد و هر كس مىتواند به آسانى اين حقيقت را كه مرد متفكر نيز به زحمت توانسته است مشاهده كند باز شناسد كه از صدف گرفته تا عقاب و از خنزير گرفته تا ببر ، همهء حيوانات در وجود بشر جاى دارند و هر يك از آنها در يكى از افراد ناس متمكن است . حتى گاه اتفاق مىافتد كه يك فرد چند حيوان را يك باره در وجود خود دارد . بهايم چيز ديگرى نيستند جز صور فضايل و عيوب ما ، سر گردان پيش چشمان ما ، اشباح مشهود جانهاى ما خداوند به ما نشان مىدهد تا به تفكرمان وا دارد . فقط چون حيوانات چيزى جز سايه نيستند ، خدا آنان را از هيچ حيث به معناى واقعى كلمه تربيت پذير نيافريده است . اگر چنين مىشد براى چه خوب بود ؟ به عكس ، جانهاى ما چون از حقايق آفريده شده‌اند و غايتى مخصوص به خود دارند خدا به آنها ادراك يعنى امكان تربيت عطا كرده است ، تربيت اجتماعى صحيح مىتواند از يك جان هر چه باشد فايده‌اى را كه متضمن است استخراج كند . » ( 1 )  در مباحث گذشته دو نوع ( من ) هاى انسانى را به طور اجمال مطرح كرديم :\r\n( من ) هاى عرضى .\r\n( من ) هاى طولى .\r\nاين ( من ) ها كه به طور كلى از چگونگى انعقاد شخصيت انسانى ناشى مىشود ،\r\n","description":"","footnote":" ( 1 ) بىنوايان ، ويكتور هوگو ، ج 1 ص 355 . . ","page_name":" 702 ","page_number":706},
  {"content":"\r\nشالودهء خود را از عناصرى پى ريزى مىكنند كه از راه يكى از حواس برونى يا درونى براى او مطلوب جلوه كرده است اين مطلوبيت با هماهنگى عوامل داخلى و خارجى كم كم رو به افزايش مىگذارد ، تا آن كه حالت رسوبى پيدا مىكند ، اين حالت رسوبى و استحكام در انسان ( من ) مخصوصى را ايجاد مىكند . پس هر ( من ) كه در انسان توليد مىگردد در حقيقت در اثر همان موضوعات مطلوب خواهد بود كه با افزايش عوامل و گذشت زمان براى خود اصالتى كسب كرده است .\r\nكسانى هستند كه داراى ( من ) شهوى هستند . اينان نمونه‌اى از خوك را در درون خويش به صورت ( من ) در آورده‌اند . افرادى كه دز خشونت و درندگى لذت مىبرند و آن درندگى تدريجاً به صورت يك ( من ) در درون آنها مجسم مىشود ، در حقيقت نمونه‌اى از ببر يا پلنگ درنده مىباشند .\r\nاگر كسى اين مسئله را حد اقل به عنوان يك تشبيه ادبى در مسائل روانى بپذيرد مىتواند در موقع روبه رو شدن با گروهى از مردم كه با پستى و دون صفتىشان روح آدمى را مىخراشند به خود تلقين كند ، من نبايستى فريب شكل انسانى را بخورم ، اين فرد پلنگى است كه با قيافهء ساختگى انسانى در اجتماع زندگى مىكند ، چه توقعى از او داشته باشم ، در صورتى كه او داراى ( من ) درندگى است .\r\nنكتهء بسيار جالب در اين مسئله اين است كه در زندگى پلنگ حدودى دارد و شرايطى ، در صورتى كه پلنگ انسان نما به جهت داشتن ادراكات و تخيلات و آرزوها و هوش و انديشه مىتواند درندگى خود را با كميتها و كيفيتهاى نامحدود به عمل بياورد . پس در حقيقت بايد گفت نمونهء درندگى يك حيوان كه در انسان بروز مىكند از نظر پستى و خطرناك بودن با خود پلنگ قابل مقايسه نخواهد بود .\r\nآرى :\r\n« اولئك هم كالأنعام بل هم اضل » .\r\n( آنان مانند حيواناتند بلكه گمراه تر . )\r\n","description":"","footnote":"","page_name":" 703 ","page_number":707},
  {"content":"\r\n\r\nهيچ تا كنون ديده‌ايد كه حيوان درنده به اسلحهء ضد وجدان مسلح شود ؟ هرگز نديده‌ايد و نخواهيد ديد ، زيرا ساختمان وجودى حيوان آن چنان كه در درون ما انسانها ديده مىشود نيرويى بنام وجدان يا ريشهء وجدان ندارد ، پس اگر پلنگ با پنجه هاى تيز خود مغز يك انسان را متلاشى بسازد ، كار طبيعى خود را انجام داده است ، سلاح پلنگ مزبور طبيعت او است ، ولى انسان درنده از جنبهء مثبت طبيعى خود دست بر مىدارد و سلاحى در درونش به نام ضد وجدان تيز مىكند ، آن گاه با اين سلاح در صدد نابودى بشريت بر مىآيد .\r\nتفسير ابيات\r\nشور و هيجان ما فوق عقل درون ذو النون مصرى را متلاطم ساخت ، تا آن جا كه گويى وجود او نمكى بر جگرهاى مردم عامى بود .\r\n[ فراموش مكن كه شور و هيجانها يكى نيست . آشوب و شورش روانى يك مرد احمق با يك انسان شهوت پرست و جاه دوست غير از شور و هيجان روحى يك مرد الهى است كه طوفان توجه و گرايش به خدا در اقيانوس درون او به وجود مىآورد . 
  ] مردم عامى طاقت درك جنون او را نداشتند ، لذا جنون او آتشى شعله ور ساخته بود كه ريشهاى آنان را نيست و نابود مىساخت ، به همين جهت زنجير به دست و پايش بسته بزندانش انداختند .\r\n[ ممكن است بگوييد : مىتوانست افسار و لجام اسب سركش درون خود را محكم بگيرد و نگذارد آن اسب سركش چنان جست و خيز كند كه مردم را به وحشت بيندازد ، اما اين يك توهم است كه ناشى از نادانى به واقعيت مردان الهى است 
  ] اگر چه اين جولان راه را براى مردم سطحى تنگ مىكند ، ولى مرد الهى نمىتواند لجام اين موجود سركش را در اختيار خود بگيرد .\r\nآينه غماز نبود چون بود ؟ اين مردان الهى از عاميان همواره بيم جان داشته‌اند ، چرا ؟ ، زيرا مردم\r\n","description":"","footnote":"","page_name":" 704 ","page_number":708},
  {"content":"\r\nعامى كوراند و آنان بىنشان . [ براى شخص كور نشان فايده‌اى ندارد ، پس بىنشانى به طريق اولى او را متحيرتر و مضطرب تر خواهد ساخت .\r\nشاعرى مىگويد :\r\n\r\nاز پى رد و قبول عامه خود را خر مساز\r\nز انكه نبود كار عامى جز خرى يا خر خرى\r\nگاو را باور كنند اندر خدايى عاميان\r\nنوح را باور ندارند از ره پيغمبرى 
  ]\r\n\r\nآرى اصل تبه كارانه‌اى است كه هنگامى كه حكم به دست مردان ناشايست بوده باشد ، ذو النونها بايستى در زندانها به سر برند . مثل مردان الهى در ميان مردم معمولى مانند آن در يتيم گرانبها است كه مانند سنگ بازيچهء آنان قرار مىگيرد كه اين به سوى آن مىاندازد آن به سوى اين ، در پايان هم كه خسته شدند به پشت بامى يا چاهى مىاندازند . به همين جهت است كه در اين كاروان انبوه بشريت اينان به تنهايى حركت مىكنند .\r\nمبادا فريب تشبيه فوق را بخورى ، در يتيم چيست ؟ بلكه اينان اقيانوسى هستند كه در قطرهء كالبد تن پوشيده شده‌اند . اينان خورشيد با عظمتند كه در ذرهء ناچيزى مخفى گشته‌اند .\r\nحركات معمولى اين مردان الهى كه تدريجاً به شور و هيجان منجر مىشود ، يا زندگى متعارف اينان كه ناگهان به يك زندگانى متلاطم و پر غوغا مىرسد ، شبيه به همان موجود است كه خود را در شكل ذرهء بىمقدار مىنمايد ، ولى كم كم پرده از روى خود بر مىدارد و قيافهء خورشيديش را نشان مىدهد ، در اين هنگام است كه تمام ذرات هستى در وى محو مىگردد ، خود جهان به اين عظمت از شور و هيجان او مست مىشود و سپس به خود آگاهى مىرسد . وقتى كه قلم در دست حيله گران حركت كند منصور بالاى دار مىرود .\r\n","description":"","footnote":"","page_name":" 705 ","page_number":709},
  {"content":"\r\n[ مضمون اين بيت را در موقع نقد و تحليل بررسى كرده‌ايم ، لطفاً مراجعه فرماييد 
  ] از اين مردم عامى كارى جز اين فرومايگىها ساخته نيست ، اينان هستند كه نمىتوانند وجود پيامبران را تحمل كنند و آنان را مىكشند . اين احمقها كه در سيه چال نادانى سقوط كرده‌اند همانها هستند كه به موجودات نازنين الهى و پيشوايان ربانى كه در راه تأمين سعادت آنها از جان و مال و فرزندان مىگذشتند ، مىگفتند : از ميان ما بيرون رويد ، شما را بايد بكشيم چرا ؟ براى اين كه وجود شما را به فال بد گرفته‌ايم .\r\nبيا نادانى مسيحى را تماشا كن ، مىگويد : عيسى خدا است و مىگويد : اين خدا را قوم يهود به دار آويخته‌اند . آن گاه به همين خداى آويخته شده در دار پناه مىبرد و از او امان مىجويد آخر چرا فكر نمىكند كه خداى به دار رفته قدرتى ندارد تا امرى نشان بدهد . پيامبر اسلام از همين مردم عامى دلى خونين داشت كه خدا فرمود : اگر تو در ميان آنها نبودى آنها را معذب مىساختم ، خطر اين مردم قلب و دغل باز و ريا كار و ظاهر ساز در بارهء پيغمبران الهى و اولياء الله بيشتر از ديگران است ، چنان كه خطر متقلب خائن به طلا و زرگر بيش از همه است .\r\nدريغا به جاى اين كه خوبان در جوامع بشرى بروز كنند و باعث تسكين آلام انسانها شوند همواره از دست مردم پست فطرت حيوان صفت در مخفىگاه ها به سر مىبرند ، خوبان و خوب سيرتان در آتشى كه حسد و رشك دشمنان شعله ور ساخته است مىسوزند ، يوسفها بايستى با جمال الهى خود روشنگر ظلمتكدهء اجتماعات باشند ، اما مگر زشت سيرتان و پست فطرتان مىگذارند كه آنان از چاه بيرون آيند و از زندان تنهايى رهايى يابند .\r\nصائب تبريزى مىگويد :\r\n\r\nديدهء يوسف شناسى نيست در ملك وجود\r\nور نه با آن تيرگى زندان دنيا هم خوش است\r\nقفس تنگ جهان جاى پر افشانى نيست\r\nيوسفى نيست درين مصر كه زندانى نيست\r\n\r\n","description":"","footnote":"","page_name":" 706 ","page_number":710},
  {"content":"\r\nاز حسادت عاميان چه سر نوشت ناگوارى كه يوسف را در خود غوطه ور نساخت ؟ يعقوب عليه السلام آن مرد الهى بردبار همواره نگران جان يوسف نازنينش بود .\r\nآرى ، آن گرگ درنده حقيقى كه جزء حيوانات شمرده مىشود اصلا پيرامون يوسف نگشته بود ، اين گرگ حسد بود كه در درندگى از آن حيوان وحشى هم شديدتر و بىباك تر بود . گرگ حسد كه درون برادران يوسف پنجه تيز كرده بود ، عذر تبه كارانه‌اى پيش پدر يوسف آورده گفت : ما براى مسابقه رفته ، يوسف را نگهبان كالاى خود كرده بوديم ، گرگ آمد و او را خورد . حيله پردازىها كه از دست اين گرگ آدمى نما ساخته است از دست صدها هزار گرگ حقيقى بر نمىآيد ، اما اين درندگى ناجوانمردانه را سرسرى نگيريد ، روزى دست انتقام از آستين بيرون آيد و آن مكر پرداز ناجوانمرد را رسوا كند آرى :\r\n\r\n« اين جهان كوه است و فعل ما ندا\r\nسوى ما آيد نداها را صدا »\r\n\r\nروز رسوايى شگفت انگيزى در پيش داريم كه اين حسودان را به شكل گرگ نمودار مىسازد . آنان كه در اين زندگانى سر تا پا حرص و طمع مردار خوار بوده‌اند در قيافهء خوك ظاهر خواهند گشت : زناكاران در ظاهر هر چند كه خود را بيارايند ساختمان وجوديشان در زير پردهء ظاهرى گنديده است ، چنان كه دهان شرابخواران گنديده است ، اين گنديدگى در اعماق روانى آنان نفوذ مىكند و تثبيت مىشود و در روز رستاخيز آشكار و هويدا مىگردد .\r\n[ يك قاعده كلى به تو بگويم : اين اندازه در بارهء خود بىاعتنايى روا مدار 
  ] وجود تو اى آدمى زاد جنگل شگفت انگيزى است ، اگر تو واقعاً آدمى ، از اين جنگل همواره بر حذر باش . كارى كن كه ظاهر و باطنت يكى شود . اگر صورت خود را مانند يك دسته گل زيبا ساخته‌اى آن جنگل درونىات را هم به باغ عدن تبديل نماى .\r\n","description":"","footnote":"","page_name":" 707 ","page_number":711},
  {"content":"\r\nدر آن جنگل نهانى هزاران وحشى درنده چون گرگ و خوك ، شايسته و ناشايسته ، خوب و زشت زندگى مىكنند ، اين وحوش يا جانداران زيبا و نازيبا عادتها و خوهاى تو است . بكوش تا خوى جانداران شايسته را داشته باشى . هر يكى از اين عادتها بر جان تو غالب گشت ، ( من ) تو مطابق همان خوى خواهد بود ، چنان كه در يك قطعه فلز اگر طلا بر آن غالب شود آن قطعه فلز طلا خوانده مىشود . مسئله در همين جا پايان نمىيابد ، بلكه در روز رستاخيز هنگامى كه سر از خاك تيره بردارى در آن صورت و شكل خواهى بود كه امروز به صورت عادت در وجود تو ريشه انداخته و ( من ) تو را منعقد ساخته است .\r\n[ قدرى هم در جريان روانى خود دقت كنيد 
  ] گاهى انگيزه هاى طبيعى يا عوامل انسانى گرگى را به درون شما وارد مىسازد ، گاه ديگر يوسف زيبا را . در اين آمد و رفتها و دخول و خروجها خود را گم مكن ، اگر ديدى انگيزهء خارجى گرگى را به درون تو روانه ساخته است ، بمبارزه برخيز و اگر احساس كردى كه عامل خارجى يوسف صفتى را تحفه مىآورد به استقبالش رو و در آغوش روحت جايش ده .\r\nاين انتقالات مطابق قانون پذيرش و انعطاف و تلقين سينه به سينه مىگردد . [ مىگويى : چرا من نمىبينم ؟ 
  ] بايد كه نبينى ، زيرا انتقال صلاح و كينه از راههاى بسيار مخفى و باريك انجام مىگيرد .\r\nاين پذيرش مخصوص آدميان نيست ، بلكه دانايى و علم و هنر گاهى از انسانها به حيوانات هم منتقل مىگردد . مىبينيم كه اسب سركش و چموش در نتيجهء تربيت و تلقين آرام و رهوار مىشود ، خرس برقص مىآيد و بز با آن ريشش سلام مىكند .\r\nحرص و هوس آدمى به سگ سرايت مىكند ، در نتيجه سگ چوپانى مىكند ، به شكار مىرود ، پاسبانى مىنمايد . سگ اصحاب كهف از آن حالت رؤيايى اصحاب كهف خوى جويندگى پيدا كرده بود كه در جستجوى راه الهى بر آمده بود . [ و به طور كلى 
  ] در درون انسانى در هر زمان انواعى از موجودات سر بر مىكشند : ديو و فرشته و دام و دد و . . . همه در درون آدمى در زمانها و لحظات مختلف نمودار مىگردند .\r\n","description":"","footnote":"","page_name":" 708 ","page_number":712},
  {"content":"\r\nجاى شگفتى است كه شيران آگاه از بيشهء درون ، به خوبى مىدانند كه راه هاى پنهانى براى دام گستردن در آن بيشه ها وجود دارد . كسى كه به جهت غفلت حتى خود را از سگ هم كمتر كرده‌اى ، دستى ببر و از صدف درون مردان الهى در و مرجان بگير .\r\nاكنون كه در اين زندگانى كار تو دزديدن است بكوش تا آن در لطيف را به دست بياورى كه بار شريفى است . ذو النون مصرى با از دست دادن عقل معمولى دست روى سر نهاده و زنجير بر پا ، شادمان به سوى زندان رفت و دوستانش براى پرسش حال او به زندان رفتند .\r\n","description":"","footnote":"","page_name":" 709 ","page_number":713},
  {"content":"\r\n\r\n\r\nفهم كردن مريدان كه ذو النون ديوانه نيست و به قصد چنين كرده\r\n\r\n( ( 1430 ) ) دوستان در قصهء ذو النون شدند\r\nسوى دندان و در آن رائى زدند\r\n( ( 1431 ) ) كاين مگر قاصد كند يا حكمتيست ؟\r\nكاو در اين دين قبله‌اى و آيتيست\r\n( ( 1432 ) ) دور دور از عقل چون درياى او\r\nتا جنون باشد سفه فرماى او\r\n( ( 1433 ) ) حاش للَّه از كمال جاه او\r\nكابر بيمارى بپوشد ماه او\r\n( ( 1434 ) ) او ز شرّ عامه اندر خانه شد\r\nاو ز ننگ عاقلان ديوانه شد\r\n( ( 1435 ) ) او ز عار عقل كُند تن پرست\r\nقاصداً رفتست و ديوانه شدست\r\n( ( 1436 ) ) كه ببندم اى فتى وز ساز گاو\r\nبر سر و پشتم بزن وين را مكاو\r\n( ( 1437 ) ) تا ز زخم لخت يابم من حيات\r\nچون قتيل از گاو موسى اى ثقات\r\n( ( 1438 ) ) تا ز زخم لخت گاوى خوش شوم\r\nهمچو كشتهء گاو موسى كش شوم\r\n( ( 1439 ) ) زنده شد كشته ز زخم دمّ گاو\r\nهمچو مس از كيميا شد زرّ ساو\r\n( ( 1440 ) ) كشته بر جست و بگفت اسرار را\r\nوا نمود آن زمرهء خونخوار را\r\n( ( 1441 ) ) گفت روشن كاين جماعت كشته اند\r\nتخم اين آشوب ايشان كِشته اند\r\n( ( 1442 ) ) چون كه كشته گردد اين جسم گران\r\nزنده گردد هستى اسرار دان\r\n( ( 1443 ) ) جان او بيند بهشت و نار را\r\nباز داند جملهء اسرار را\r\n( ( 1444 ) ) وا نمايد خونيان ديو را\r\nوا نمايد دام خدعه و ريو را\r\n( ( 1445 ) ) گاو كشتن هست از شرط طريق\r\nتا شود از زخم دُمّش جان وفيق\r\n( ( 1446 ) ) گاو نفس خويش را زوتر بكش\r\nتا شود روح خفى زنده و بهُش\r\nاين سخن را مقطع و پايان مجو\r\nحال ذو النون با مريدان باز گو\r\n\r\nآيه\r\n« وَإِذْ قالَ مُوسى لِقَوْمِه : إِنَّ الله يَأْمُرُكُمْ أَنْ تَذْبَحُوا بَقَرَةً ، قالُوا أَ تَتَّخِذُنا هُزُواً ؟ قالَ أَعُوذُ بِالله أَنْ أَكُونَ مِنَ اَلْجاهِلِينَ 2 : 67 . » ( 1 ) \r\n","description":"","footnote":" ( 1 ) سوره البقرة ، آيهء 67 . . ","page_name":" 710 ","page_number":714},
  {"content":"\r\n\r\n( در آن هنگام كه موسى عليه السلام به قوم خود گفت : خدا دستور مىدهد كه : گاوى را بكشيد . گفتند آيا ما را به مسخره گرفته‌اى ؟ موسى گفت : به خدا پناه مىبرم از اين كه جزء مردم نادان باشم ) در داستان موسى مىبايست عضوى از آن گاو كشته شده به آن مقتول زده شود ، تا مقتول زنده گردد .\r\nتفسير ابيات\r\nپيش آمد ذو النون مصرى براى دوستانش با اهميت تلقى گشته ، به سوى زندان روانه شده به تبادل افكار پرداختند ، آنها مىگفتند : ذو النون يك آدم معمولى نيست ، او از نظر دينى قبله گاه و آيتى است ، آيا قصدا خود را به جنون زده است ؟ آيا حكمتى در اين كار بوده است كه ما نمىدانيم ؟ از عقل مانند درياى او بسيار بعيد است كه سفاهت حكمفرماى او باشد . مقام كمال او در آن حد اعلا است كه ابر بيمارى روانى نمىتواند رخ ماه روح او را بپوشاند . حتماً ذو النون از شر مردم عامى به درون خانه پناهنده شده است ، او از ننگ اين عاقل نماها خود را به ديوانگى زده است . شايد او از ننگ اين عقول تن پرور و كودن از روى عمد ديوانه شده است . او خود گفته است : كه بياييد به زنجيرم بكشيد و از وسيلهء تحريك گاو و شلاق بر پشتم بزنيد و در اين كار كاوش مكنيد . من از اين زدنهاى شما مانند آن مقتول بنى اسرائيل كه از ضرب دم گاو زنده شد براى خود حيات حقيقى به دست مىآورم ، باشد كه از زخم شلاق گاو خوشحال شوم و مانند آن مقتول شادمان برخيزم . آن مقتول از زخم دم گاو آن چنان زنده گشت كه مس به وسيلهء كيميا به طلاى ناب مبدل گردد .\r\nوقتى كه دم گاو را به آن كشته شده زدند بر جست و تمام اسرار را فاش كرد و خونخواران را معرفى نمود .\r\nهنگامى كه اين جسم خاكى گرانبار به ضرب رياضت و تادب كشته شود ، آن هستى واقعى انسانى كه از اسرار الهى اطلاع دارد زنده مىشود ، بهشت و دوزخ را\r\n","description":"","footnote":"","page_name":" 711 ","page_number":715},
  {"content":"\r\nمىبيند و همهء رازهاى نهانى را درك مىكند ، همهء خون آشامهاى ديو صفت بشرى را آشكار مىسازد ، دامهاى نهانى حيله و مكر را مىنماياند . كشتن گاو اين كالبد جسمانى يك از شرايط راهروى است ، كشتن اين گاو است كه از زخم دم او جان آدمى بيدار خواهد گشت . در كشتن گاو تن تاخير روا مدار ، باشد كه آن روح نهانى تو زنده و هشيار گردد . اين سخن كه با تو در ميان نهاده‌ايم پايانى ندارد ، برويم داستان مريدان ذو النون را باز گو كنيم .\r\n","description":"","footnote":"","page_name":" 712 ","page_number":716},
  {"content":"\r\n\r\nرجوع كنيد به حكايت ذو النون و مريدان او\r\n\r\n( ( 1447 ) ) چون رسيدند آن نفر نزديك او\r\nبانگ بر زد هى كيانيد اتقوا\r\n( ( 1448 ) ) با ادب گفتند ما از دوستان\r\nبهر پرسش آمديم اينجا به جان\r\n( ( 1449 ) ) چونى اى درياى عقل ذو فنون\r\nاين چه بهتان است بر عقلت جنون ؟\r\n( ( 1450 ) ) دود گلخن كى رسد در آفتاب\r\nچون شود عنقا شكسته از غراب ؟\r\n( ( 1451 ) ) وا مگير از ما بيان كن اين سخن\r\nما محبّانيم با ما اين مكن\r\n( ( 1452 ) ) مر محبان را نشايد دور كرد\r\nيا به رو پوش و دغل مغرور كرد\r\nراز را اندر ميان نه با محب\r\nاى كه بحر علم و عقلى استجب\r\n( ( 1453 ) ) راز را اندر ميان آور شها\r\nرو مكن در ابر پنهانى مها\r\n( ( 1454 ) ) ما محبت صادق و دل خسته ايم\r\nدر دو عالم دل به تو در بسته ايم\r\nراز را از دوستان پنهان مكن\r\nدر ميان نه راز و قصد جان مكن\r\nچون كه ذو النون اين سخن ز ايشان شنيد\r\nجز طريق امتحان مخلص نديد\r\n( ( 1455 ) ) فحش آغازيد و دشنام از گزاف\r\nگفت او ديوانگانه زى و قاف\r\n( ( 1456 ) ) بر جهيد و سنگ پرّان كرد و چوب\r\nجملگان بگريختند از بيم كوب\r\n( ( 1457 ) ) قهقهه خنديد و جنبانيد سر\r\nگفت باد ريش اين ياران نگر\r\n( ( 1458 ) ) دوستان بين كو نشان دوستان ؟\r\nدوستان را رنج باشد همچو جان\r\n( ( 1459 ) ) كى كران گيرد ز رنج دوست دوست\r\nرنج مغز و دوستى آن را چو پوست\r\n( ( 1460 ) ) نى نشان دوستى شد سر خوشى\r\nدر بلا و آفت و محنت كشى ؟\r\nرنج بر خود گير گر تو دوستى\r\nرو مگردان گر تو نيكو خوستى\r\n( ( 1461 ) ) دوست همچون زر بلا چون آتش است\r\nزرّ خالص در دل آتش خوش است\r\n\r\n","description":"","footnote":"","page_name":" 713 ","page_number":717},
  {"content":"\r\n\r\nتفسير ابيات\r\nدوستان به زندان رسيدند و به ذو النون نزديك شدند ، ذو النون فرياد زد : كيستيد ؟ براى چه آمده‌ايد ؟ از خدا بترسيد ، آنان با تمام ادب گفتند : ما دوستان توايم ، از جان و دل براى پرسش حال تو آمده‌ايم ، حالت چطور است اى درياى ذو فنون عقل ؟ مگر قابل تصور است كه جنون به آن عقل بىكران تو راهى داشته باشد ؟ دود گلخن هر اندازه هم كه سر بكشد چگونه مىتواند خود را به آفتاب برساند [ عوارض خطا و بيمارى روانى نمىتواند راهى به مقام شامخ تو داشته باشد 
  ] مگر كلاغ محقر مىتواند عنقا را با شكست روبه رو سازد ؟ از بيان حال خود استنكاف مكن ، ما دوستان توايم حال خود را از ما پوشيده مدار . شايسته نيست كه انسان ياران خود را دور كند و آنان را با رو پوش و پرده ها بفريبد . اى درياى علم و عقل خواهش ما را بپذير و راز خود را با ما در ميان بگذار . ما در دو عالم دل بستهء توايم ، دوستان صادق توايم و در راه تو شكنجه ها و خستگىها ديده‌ايم . تو قصد جان خود [ يا جان ما را 
  ] مكن ، اين راز عجيب را از ما پوشيده مدار .\r\nوقتى كه ذو النون با اصرار عجيب آنان روبه رو مىشود ، مىبيند كه چاره‌اى جز امتحان ندارد ، شروع مىكند بفحش دادن و الفاظ بىربط گفتن [ به اين هم قناعت نكرده 
  ] دست بر سنگ و چوب برده و قيافهء حمله به خود مىگيرد ، آنان از ترس ضربت سنگ و چوب پا به فرار مىگذارند . ذو النون از پشت سر آنها مىنگرد و قهقهه سر داده و سر مىجنباند و مىگويد : به باد ريش اين ياران بنگريد نگاه كنيد ، اينها هستند كه ادعاى دوستى مىكنند ، كو نشان دوستى ؟ مگر نه اين است كه رنج و درد دوستى را بايستى مانند جان پذيرفت ؟ چگونه امكان دارد كه رنجها و دردها دوستى را از\r\n","description":"","footnote":"","page_name":" 714 ","page_number":718},
  {"content":"\r\nدوست ديگر جدا كند ؟ آخر مگر رنج مانند آن مغز نيست كه دوستى مانند پوست او را فرا گرفته است ؟ تنها سر خوشى و ساعات شادمانى نشانه دوستى نيست ، بلا و آفت و محنت كشى هم وجود دارد كه بايستى دوستان با يكديگر در مقابل آنها سينه سپر كنند . دوستى مانند آن طلا و مصيبتى كه روى مىآورد مانند آن آتش است كه طلا را تصفيه مىكند .\r\n","description":"","footnote":"","page_name":" 715 ","page_number":719},
  {"content":"\r\n\r\nامتحان كردن خواجه زيركى لقمان را\r\n\r\n( ( 1462 ) ) نى كه لقمان را كه بندهء پاك بود\r\nروز و شب در بندگى چالاك بود ؟\r\n( ( 1463 ) ) خواجه اش مىداشتى در كار پيش\r\nبهترش ديدى ز فرزندان خويش\r\n( ( 1464 ) ) ز انكه لقمان گر چه بنده زاده بود\r\nخواجه بود و از هوى آزاده بود\r\n( ( 1465 ) ) گفت شاهى شيخ را اندر سخن\r\nچيزى از بخشش ز من درخواست كن\r\n( ( 1466 ) ) گفت اى شه شرم نايد مر تو را\r\nكه چنين گويى مرا زين برتر آ\r\n( ( 1467 ) ) من دو بنده دارم و ايشان حقير\r\nو آن دو برتر حاكمانند و امير\r\n( ( 1468 ) ) گفت شه آن دو چه‌اند اين زلَّت است\r\nگفت آن يك خشم و ديگر شهوت است\r\n( ( 1469 ) ) شاه آن دان كاو ز شاهى فارغ است\r\nبىمه و خورشيد نورش بازغ است\r\n( ( 1470 ) ) مخزن آن دارد كه مخزن عار اوست\r\nهستى آن دارد كه هستى را عدوست\r\n( ( 1471 ) ) خواجهء لقمان به ظاهر خواجه وش\r\nدر حقيقت بنده لقمان خواجه اش\r\n( ( 1472 ) ) در جهان باژگونه زين بسيست\r\nدر نظرشان گوهرى كم از خسيست\r\n( ( 1473 ) ) مر بيابان را مفازه نام شد\r\nنام و ننگى عقلشان را دام شد\r\n( ( 1474 ) ) يك گُره را خود معرّف جامه است\r\nدر قبا گويند كاو از عامه است\r\n( ( 1475 ) ) يك گُره را ظاهراً سالوس زهد\r\nنور بايد تا بود جاسوس زهد\r\n( ( 1476 ) ) نور بايد پاك از تقليد و عول\r\nتا شناسد مرد را بىفعل و قول\r\n( ( 1477 ) ) در رود در قلب او از راه عقل\r\nنقد او بيند نباشد بند نقل\r\n( ( 1478 ) ) بندگان خاص علَّام الغيوب\r\nدر جهان جان جواسيس القلوب\r\n( ( 1479 ) ) در درون دل در آيد چون خيال\r\nپيششان مكشوف باشد سرّ حال\r\n( ( 1480 ) ) در تن گنجشك چبود برگ و ساز\r\nكه شود پوشيده آن بر عقل باز\r\n( ( 1481 ) ) آن كه واقف گشت بر اسرار هو\r\nسرّ مخلوقات چبود پيش او ؟\r\n( ( 1482 ) ) آن كه بر افلاك رفتارش بود\r\nبر زمين رفتن چه دشوارش بود\r\n\r\n","description":"","footnote":"","page_name":" 716 ","page_number":720},
  {"content":"\r\n\r\n( ( 1483 ) ) در كف داود كآهن گشت موم\r\nموم چبود در كف او اى ظلوم\r\n( ( 1484 ) ) بود لقمان بنده شكلى خواجه اى\r\nبندگى بر ظاهرش ديباچه اى\r\n( ( 1485 ) ) چون رود خواجه به جايى ناشناس\r\nبر غلام خويش پوشاند لباس\r\n( ( 1486 ) ) او بپوشد جامه هاى آن غلام\r\nمر غلام خويش را سازد امام\r\n( ( 1487 ) ) در پيش چون بندگان در ره شود\r\nتا نبايد زو كسى آگه شود\r\n( ( 1488 ) ) گويد اى بنده تو رو بر صدر شين\r\nمن بگيرم كفش چون بندهء كمين\r\n( ( 1489 ) ) تو درشتى كن مرا دشنام ده\r\nمر مرا تو هيچ توقيرى منه\r\n( ( 1490 ) ) ترك خدمت خدمت تو داشتم\r\nتا به غربت تخم حيلت كاشتم\r\n( ( 1491 ) ) خواجگان اين بندگىها كرده اند\r\nتا گمان آيد كه ايشان برده اند\r\n( ( 1492 ) ) چشم بر بودند و سير از خواجگى\r\nكارها را كرده‌اند آمادگى\r\n( ( 1493 ) ) وين غلامان هوى بر عكس آن\r\nخويشتن بنموده خواجهء عقل و جان\r\n( ( 1494 ) ) آيد از خواجه ره افكندگى\r\nنايد از بنده به غير بندگى\r\n( ( 1495 ) ) پس از آن عالم بدين عالم چنان\r\nتعبيتها هست بر عكس اين بدان\r\n( ( 1496 ) ) خواجهء لقمان ازين حال نهان\r\nبود واقف ديده بود از وى نشان\r\n( ( 1497 ) ) راز مىدانست خوش مىراند خر\r\nاز براى مصلحت آن راهبر\r\n( ( 1498 ) ) مر و را آزاد كردى از نخست\r\nليك خشنودىّ لقمان را بجست\r\n( ( 1499 ) ) ز آن كه لقمان را مراد اين بود تا\r\nكس نداند سرّ آن شير فتى\r\n( ( 1500 ) ) چه عجب گر سر ز بد پنهان كنى\r\nاين عجب كه سر ز خود پنهان كنى\r\n( ( 1501 ) ) كار پنهان تو از چشمان خود\r\nتا بود كارت سليم از چشم بد\r\n( ( 1502 ) ) خويش را تسليم كن بردار مزد\r\nوانگه از خود بىز خود چيزى بدزد\r\n( ( 1503 ) ) مىدهند افيون به مرد زخممند\r\nتا كه پيكان از تنش بيرون كنند\r\n( ( 1504 ) ) وقت مرگ از رنج او را مىدرند\r\nاو بدان مشغول شد جان مىبرند\r\n( ( 1505 ) ) چون به هر فكرى كه دل خواهى سپرد\r\nاز تو چيزى در نهان خواهند برد\r\n\r\n","description":"","footnote":"","page_name":" 717 ","page_number":721},
  {"content":"\r\n\r\n( ( 1506 ) ) هر چه انديشىّ و تحصيلى كنى\r\nمىدرآيد دزد ز ان سو كايمنى\r\n( ( 1507 ) ) پس بدان مشغول شو كآن بهتر است\r\nتا ز تو چيزى برد كآن كهتر است\r\n( ( 1508 ) ) بار بازرگان چون در آب اوفتد\r\nكشتى مالش به غرقاب اوفتد\r\nدست اندر كالهء بهتر زند\r\nهر چه نازلتر به دريا افكند\r\n( ( 1509 ) ) چون كه چيزى فوت خواهد شد در آب\r\nترك كمتر گوى و بهتر را بياب\r\nنقد ايمان را به طاعت گوش دار\r\nتا ز روى حق نگردى شرمسار\r\nچون كه نقدت را نگهدارى كنى\r\nحرص و غفلت را برد ديو دنى\r\n( ( 1473 ) ) مر بيابان را مفازه نام شد\r\nنام و ننگى عقلشان را دام شد\r\n\r\n\r\nبر عكس نهند نام زنگى كافور\r\n\r\nمفازه در لغت عربى از مادهء فوز است كه به معناى رسيدن به مطلوب و نجات و رستگارى است ، ولى اين كلمه را در مورد بيابانهاى بىسر و ته استعمال مىكنند كه انسان ممكن است در آن جا آن چنان گمگشته و حيران شود كه حتى دست از حيات خود نيز بشويد . اين نام گذارى عجيب در حقيقت براى ايجاد آرامش روانى به وسيلهء فال نيك زدن مىباشد .\r\nبايستى به اين نكته توجه كنيم كه : تشبيه فوق ( براى توضيح مضمون : بر عكس نهند نام زنگى كافور ) كاملًا رسا نيست ، زيرا - كسانى كه كلمهء مفازه را در بيابان به كار مىبرند نيت خوبى دارند .\r\nاين نيت خوب براى همهء استعمال كنندگان يا اغلب آنها آشكار است ، لذا با اين استعمال بىجا ضررى بر انسانها وارد نمىشود ، آن چه كه مقصود جلال الدين است اين است كه تبه كاران با نامهاى ساختگى عقل خود را به دام انداخته‌اند و اين نام و\r\n","description":"","footnote":"","page_name":" 718 ","page_number":722},
  {"content":"\r\n\r\nنشان و عناوين ساختگى نه تنها عقول خود آنان را به تباهى كشيده است ، بلكه افراد ، اجتماعات را نيز از واقعيات دور مىكنند و براى هر كسى امكان شناسايى عناوين ظاهرى و تفكيك آنها از واقعيات امكان پذير نيست .\r\n\r\n( ( 1476 ) ) نور بايد پاك از تقليد و عول\r\nتا شناسد مرد را بىفعل و قول\r\n( ( 1477 ) ) در رود در قلب او از راه عقل\r\nنقد او بيند نباشد بند نقل\r\n\r\nآيا حقايق از راه عقل درك مىشوند و سپس به قلب سرازير مىگردند ؟\r\nاين مسائل در بارهء قلب همواره بوده است :\r\n1 - آيا خود قلب ادراك مىكند يا قلب مركز نمود نتايجى است كه انديشه و عقل و تخيل به دست آورده‌اند و قلب تنها جايگاه بروز آرامش و اضطراب و اطمينان و تحيّر و غير ذلك مىباشد ؟ 2 - آيا قلب يك حقيقت است كه داراى قيافه ها و فعاليتهاى گوناگون است ، يا اين كه قلب نوعى از كارگردانان روح است كه خود صنفهاى متعدد دارد ؟ 3 - اگر بگوييم كه قلب در مقابل عقل فعاليت مستقلى دارد ، آيا اين فعاليت فقط منحصر در درك و دريافت حقايق است يا اين كه مانند عقل مىتواند قضايايى را بسازد ؟ 4 - دريافتها يا قضايايى را كه قلب دارا مىباشد ، آيا به طور مستقيم و بىواسطه صورت مىگيرد يا مانند عقل به وسيلهء حواس و مشاعر فعاليت مىكند ؟ اين مسئله از آن جا ناشى است كه اغلب فعاليتهاى عقلانى ( بلكه با نظر به اصطلاح مخصوص در مفهوم عقل )\r\n","description":"","footnote":"","page_name":" 719 ","page_number":723},
  {"content":"\r\nبواسطهء حواس و ساير قواى درونى است ، لذا همواره عقل انسانى مواد خام را به وسيلهء قوايى غير از خود به دست آورده سپس روى آنها كار انجام مىدهد . آن چه كه در درون انسانى بدون واسطه دريافت مىشود من يا خود است كه در حالات علم حضورى ( خود هشيارى ) ( كونسيانس ) صورت مىگيرد ، ما خود را در مىيابيم و خود را درك مىكنيم بدون احتياج به وسيله‌اى بيرون از خود ، آيا فعاليتهاى قلبى نيز از اين قرار است ؟ به اين معنا كه در دريافت واقعيات احتياج به وسيله‌اى ندارد ؟ بيت دوم از دو بيت مورد تفسير و تحليل اشاره‌اى به اين معنى مىكند كه شناسايى از راه عقل به قلب وارد مىشود ، ولى اين مضمون دلالت بر آن نمىكند كه بايستى همهء دريافتهاى قلب به وسيلهء عقل بوده باشد ، تا در نتيجه گفته شود كه دريافتهاى قلبى به وسيلهء فعاليتهاى عقلى است كه خود به وسيلهء حواس و ساير مشاعر درونى صورت مىگيرد ، بلكه مىتوان گفت كه با نظر به ساير ابيات جلال الدين فعاليتهاى عقلى ( نظرى جزئى ) خود قلب ملاك دريافتهاى واقعى و بدون واسطه است و اين كه مىگويد : « در رود در قلب او از راه عقل » در حقيقت مىخواهد بگويد : عقل حقايقى را كه درك مىكند براى اين كه واقعيت آنها براى انسان ثابت شود بايستى آن حقايق را به قلب تحويل بدهد ، تا قلب انسانى تصفيه شدهء آنها را براى روح عرضه بدارد و اين مطلب قابل توجهى است كه جلال الدين بارها آن را با بيانات گوناگون گوشزد كرده است ، ولى ما اين مسئله را در همين ديدگاه محدود نمىكنيم ، زيرا مىدانيم كه تنها وجدان كه يكى از قيافه هاى قلب است بيش از پنجاه قسم فعاليت دارد كه بعضى از آنها با واسطه و بعضى ديگر بدون واسطه مىباشد .\r\n","description":"","footnote":"","page_name":" 720 ","page_number":724},
  {"content":"\r\n\r\n\r\n( ( 1502 ) ) خويش را تسليم كن بردار مزد\r\nوانگه از خود بىز خود چيزى بدزد\r\n( ( 1503 ) ) مىدهند افيون به مرد زخممند\r\nتا كه پيكان از تنش بيرون كنند\r\n\r\n( خود طبيعىات ) را رها كن آن گاه از ( من ايده آل ) عبور كرده به ( من ملكوتى ) نائل شو\r\nاين دو بيت و چند بيت پس از آنها از پر معناترين ابيات مثنوى است كه مىتوانند عالى دستور العمل در سير و سلوك به سوى كمال مطلوب بوده باشند .\r\nبراى بهتر درك كردن مسافت و منازل اين طريق با عظمت ، يك شرط اساسى وجود دارد و آن اين است كه بايستى يك مبارزهء جدى با ( خود طبيعى ) شروع كنى و به داد و فريادهاى در ظاهر حق به جانب اين ( خود طبيعى ) اعتنا نكنى .\r\nپيروزى در اين معركهء شديد ، ترا به رها كردن ( خود طبيعى ) وادار مىسازد . هنگامى كه اين ( خود ) كنار رفت ، تو گمان مكن كه بيك خلاء روحى خواهى رسيد ، زيرا ، تو از آن هنگام كه با نيت و هدف گيرى وصول به مقامى بالاتر از ( خود طبيعى ) به مبارزه شروع كردى ، همان نيت و هدف گيرى بنياد ( من ايده آل ) تو را شالوده ريزى مىكرد .\r\nبه عبارت روشنتر هر خشت پوسيدهء آجر نما را كه از ديوارهاى رو به سقوط زندان ( خود طبيعى ) بردارى دو دست عنايت خداوندى مشغول چيدن پايدارترين مصالح ساختمان ( من ايده آل ) تو خواهد بود . در موقع مبارزه هر لحظه‌اى كه يك خشت پوسيده از ديوارهاى ساختگى و لرزان زندان ( خود طبيعى ) تو برداشته مىشد احساس درد و شكنجه مىكردى ، بدين معنى وقتى كه مثلًا مىخواهى در راه وصول به عدالت دوستى ،\r\n","description":"","footnote":"","page_name":" 721 ","page_number":725},
  {"content":"\r\nمحبت فرزندان و پدران را از دل خود بر كنار كنى دردها مىكشى و ناله ها سر مىدهى ، در اين معركه براى اين كه ناراحتىهاى زياد ترا از پاى در نياورد خويش را تسليم كن ، چنان كه براى كشيدن پيكان يا عمل جراحى ديگر بايستى مادهء مخدر استعمال كنى تا درد شكافتن و قطع عضو را درك نكنى .\r\nاين معنى را كه جلال الدين به تخدير تشبيه كرده است براى تسهيل دريافت مطلب مىباشد ، زيرا ، در اين حالت كارى كه صورت مىگيرد حالت تسليم است . براى بوجود آوردن اين حالت تسليم بايستى شديدترين فعاليت مثبت درونى انجام بگيرد ، اين فعاليت باعث مىشود كه حالت آگاهى ( خود طبيعى ) به دريافت حالت ( من ايده آل ) تبديل شود ، نه اين كه روح با بر كنار كردن فعاليت خود طبيعى ، لذايذ و آلام و دركها و انديشه هاى محدود ، در يك خلا محض افتاده نتيجه غير از روبه رو شدن روح با منفى نداشته باشد .\r\nاكنون كه به حالت تسليم رسيده‌اى در ( من ايده آل ) كه آگاهىاش اصيل تر و ريشه دارتر و پايدارتر است موقع دريافت مزد تو رسيده است . اين مزد چيست ؟ اين مزد همان باز شدن راه ( من ملكوتى ) و روشن شدن خورشيد عنايت الهى براى نشان دادن اين راه است . وقتى كه به اين راه پر عظمت گام بگذارى ديگر هراسى از تنهايى نخواهى داشت ، ديگر از فراز و نشيب و طول راه بيمى در خود احساس نخواهى كرد ، زيرا هر گامى كه رو به ( من ملكوتى ) برداشته مىشود معنى كوتاهى و بلندى و فراز و نشيب و هموار بودن و سنگلاخ بودن مفاهيم خود را از دست مىدهند ، اين است مبدأ و مسيرى كه بايستى با تمام هشيارى به پيمايى ، و مقصد نهايى تو همان ( من ملكوتى ) است كه هدف نهايى و كمال مطلوب ( من ايده آل ) تو است .\r\n","description":"","footnote":"","page_name":" 722 ","page_number":726},
  {"content":"\r\n\r\n\r\n( ( 1504 ) ) وقت مرگ از رنج او را مىدرند\r\nاو بدان مشغول شد جان مىبرند\r\n( ( 1505 ) ) چون به هر فكرى كه دل خواهى سپرد\r\nاز تو چيزى در نهان خواهند برد\r\n\r\nتا چيزى ندهى چيزى نخواهى گرفت\r\nامير المؤمنين على بن ابى طالب عليه السلام در نهج البلاغه مىفرمايد :\r\n« كم اطردت الايام ابحثها عن مكنون هذا الامر [ الموت 
  ] فابى الله الا إخفاءه . هيهات علم مخزون . » ( 1 )  ( روزهايى را در كاوش از راز نهانى مرگ سپرى كردم ، خداوند اين امر شگفت انگيز را پنهان داشت ، دانستن مسئلهء مرگ بر ما بسيار دور است ، زيرا آگاهى همه جانبه به موضوع مرگ علم مخزون است ) .\r\nبا نظر به مجموع مسايل موجوده در پيرامون مرگ اين مسئله به همان حالت مرموز بودن خود ادامه خواهد داد . انتقال روح از قلمرو طبيعت به صحنهء ما وراى طبيعت مرگ ناميده مىشود و اين انتقال براى هر فردى از انسان يك بار اتفاق مىافتد ، پس از انتقال هم كسى بر نمىگردد كه كيفيت آن را براى ما توصيف و تعريف نمايد . اين مسئله تا حدودى مورد ترديد نيست و ما در مباحث آينده در بارهء مرگ مطالبى را متذكر خواهيم شد .\r\nبيت اول از دو بيت فوق مضمون فوق العاده جالبى را مطرح كرده است . آيا اين مضمون در حال سكرات موت واقعيت دارد يا نه ؟ و اگر واقعيت دارد آيا همهء تلخىهاى مرگ معلول همين مضمون است كه جلال الدين مىگويد ؟ آيا همهء مرگ\r\n","description":"","footnote":" ( 1 ) نهج البلاغه ، ج 2 ص 45 . . ","page_name":" 723 ","page_number":727},
  {"content":"\r\n\r\nهمين وضع مخصوص است كه جلال الدين بيان مىدارد ؟ مسائلى است كه به دقت و تأمل بيشترى نيازمند است .\r\nبه هر حال مضمون بيت اول كه مىگويد :\r\n\r\nوقت مرگ از رنج او را مىدرند\r\nاو بدان مشغول شد جان مىبرند\r\n\r\nفوق العاده جالب است ، مىخواهد بگويد : جدا كردن جان از كالبد بدن آن چنان براى انسان ناگوار و غير قابل تحمل است كه براى انجام اين كار مشغوليتى باهميت دردهاى پيش از مرگ لازم است تا آن انسان در حال مرگ را به خود مشغول بدارد تا فرشتگان موكل بتوانند جان شيرين او را از قفس نجات بدهند و او متوجه نباشد كه چه گوهر گران بهايى را از او مىربايند .\r\nاين درد و رنج شبيه به تخدير كردن انسان است كه به رفتن جان از بدن توجهى نداشته باشد .\r\nقاعدهء تبادل وجودى\r\nسپس جلال الدين متذكر يك قاعدهء عمومى شده ، مىگويد :\r\nپس به هر فكرى كه دل خواهى سپرد ( 1 )  از تو چيزى در نهان خواهند برد جاى ترديد نيست كه چنان كه با فعاليت عضلانى ، نيروى ما مصرف مىشود همچنان\r\n","description":"","footnote":" ( 1 ) بعضى از نسخه هاى مثنوى مصرع اول را چنين نقل كرده‌اند « پس به هر ميلى كه دل خواهى سپرد » مقصود جلال الدين روشن است ، او مىخواهد اين حقيقت را گوشزد كند كه : يقين داشته باش كه سرمايهء وجودى تو با دل سپردن به موضوعات جهان رو به استهلاك است : به هر چيزى كه اظهار تمايل كنى در حقيقت آن چيز را گرفته‌اى بايد چيزى در مقابل آن بپردازى و اگر به جاى « ميل » در بيت فوق « فكر » بوده باشد ، مسئله دقيقتر و با اهميتتر خواهد گشت ، چون در اين صورت تنها توجه و انديشه در بارهء موضوعى باعث از دست دادن جزئى از سرمايه خواهد بود . . ","page_name":" 724 ","page_number":728},
  {"content":"\r\nبا فعاليتهاى درونى به طور عموم مقدارى از انرژى مصرف مىگردد . اين يك مسئلهء روشن است كه همگى آن را درك مىكنيم و صبح تا شام اين استهلاك را مشاهده مىكنيم ، ما اين استهلاك را با تغذيه و استراحت لازم و تجديد نيرو جبران مىكنيم ، گويى همان وضع پيش از دست دادن انرژى عضلانى يا مغزى را به دست آورده‌ايم . براى ما اين تغير كه با حفظ وضع وجودى همراه است نه دردى ايجاد مىكند و نه ناراحتى ، تنها چيزى كه براى افراد نسبتا هشيار مطرح است دو مسئله است .\r\nاول سپرى شدن زندگانى كه به خاموشى شعلهء حيات پايان مىيابد .\r\nدوم كاستن عمومى نيروى عضلانى پس از دوران جوانى و كاهش نيروى مغزى كه در اشخاص معمولى از آغاز دوران كهولت شروع مىشود .\r\nاما قاعده‌اى را كه جلال الدين متذكر مىشود تنها افراد رشد يافته آن را درك مىكنند .\r\nتوضيح اين قاعده چنين است كه در ما وراى اين تبادلهاى سطحى و ظاهرى تبادل و داد ستد ديگرى در وجود انسانى و جهان هستى در جريان است . مىتوان گفت : يك نيروى عالى كه به انسانها عطا شده است و مىتواند در هر لحظه‌اى انسان را از بىنهايت پستى به بىنهايت عظمت برساند ، در معرض مبادله قرار گرفته است ، شايد مقصود حافظ از بيت ذيل :\r\n\r\n« هنگام تنگدستى در عيش كوش و مستى\r\nكاين كيمياى هستى قارون كند گدا را »\r\n\r\nهمين حقيقت است كه ما به جهت نيافتن يك اصطلاح مناسب تر كلمهء ( نيروى عالى ) را به كار برديم .\r\nاين نيروى عالى كه داراى با عظمتترين ارزش است ، از آن جهت به انسان عطا شده است كه بتواند ( من ايده آل ) و عقل و وجدان او را به كار انداخته و به كمال مطلوب برساند . اگر اين سرمايهء ابديت در اين راه به كار انداخته شد ، بدون شك به عالىترين مصرف خود رسيده و عالىترين نتايج را نصيب انسان ساخته است و اما\r\n","description":"","footnote":"","page_name":" 725 ","page_number":729},
  {"content":"\r\n\r\nاگر اين سرمايه در كامورى و تبه كارى و فساد مصرف شد ، نتيجه اش از بين رفتن سرمايه و خالى بودن دست از محصول خواهد بود . براى همين است كه خداوند مىفرمايد :\r\n« و يوم يعرض الذين كفروا على النار اذهبتم طيباتكم فى حياتكم الدنيا و استمتعتم بها . . » .\r\n( در آن روز [ رستاخيز 
  ] آنان كه در زندگانى كفر ورزيده بودند به آتش عرضه شوند ، [ به آنان گفته مىشود 
  ] شما : پاكيزگىهايتان را در دنيا از دست داده‌ايد )\r\n\r\nپس بدان مشغول شو كآن بهتر است\r\nتا ز تو چيزى برد كآن كهتر است\r\n\r\nاگر ناچارى كه در تبادل چيزى را از دست بدهى مطابق قانون تزاحم ، اهم و مهم را در نظر بگير\r\nچنان كه در عرصهء طبيعت مواد و صور و روابط همواره در حال تزاحم هستند ، همچنين شئون و پديده هاى زندگى آدمى نيز چه در قلمرو بيرونى و چه در قلمرو درونى همواره در حال تزاحم و رو در رو قرار گرفتن مىباشد . براى اين كه اين مطلب تا حدودى روشن شود مجبوريم اولًا يك توضيح مختصر در بارهء معناى تزاحم داشته باشيم : از يك نظر رو در رو قرار گرفتن موضوعات در مقابل ما به دو گونه است :\r\n1 - تعارض يا تخالف اگر دو موضوع كه براى ما مطرح شده است يكى صحيح و موافق واقعيت و ديگرى باطل و خلاف واقعيت بوده باشد و آن دو نتوانند با يكديگر سازگار باشند آن را تعارض مىگويند . البته شايد اين اصطلاح كاملًا رسا نبوده باشد ، ولى ما به طور موقت اين اصطلاح را مىپذيريم و معناى آن را كه مقصود ما است در\r\n","description":"","footnote":"","page_name":" 726 ","page_number":730},
  {"content":"\r\nنظر مىگيريم . معناى تعارض در حقيقت اين است كه دو موضوع يا دو حكم و قانون هم زمان براى ما مطرح شده و با نظر به شرايط تحقق تعارض ( 1 )  قابل اجتماع نيستند و ما نمىتوانيم تشخيص بدهيم كه كدام يك از آن دو مطابق واقعيت است . آن چه كه هست اين است كه يكى از طرفين تعارض يا تناقض واقعيت دارد و طرف ديگر واقعيت ندارد .\r\n2 - تزاحم دو موضوع يا دو حكم هنگامى كه از واقعيت بر خوردار شوند ، ولى به جهت عوامل و شرايط خارجى نتوانند با يكديگر جمع شوند آن را تزاحم مىگويند .\r\nمثال تزاحم در موضوع مانند قرار گرفتن دو جسم در يك نقطه از فضا ، اين كه هر يك از دو جسم مفروض مىتوانند همان نقطه از فضا را اشغال كنند جاى ترديد نيست ، آن چه كه باعث شده است جسم دوم نتواند همان نقطهء اشغال شده به وسيلهء جسم اول را اشغال كند ، به جهت محدوديت نقطهء مفروض است . مثال تزاحم در حكم مانند لزوم نجات دادن دو نفر كه در استخرى با مرگ دست به گريبانند و من تنها قدرت نجات دادن يكى از آن دو نفر را دارم .\r\nملاحظه مىشود كه نجات دادن هر دو فرد لازم و واجب است ، اين كه من نمىتوانم هر دو را نجات بدهم به جهت ناتوانى من است .\r\nدر اين فرض دستور نجات دادن شامل هر دو نفر است ، زيرا ، هر دو نفر انسان هستند و باز گرفتن هر دو از پنجهء مرگ وظيفهء من است ، ولى من توانايى انجام اين دو وظيفه را ندارم ، اين حالت را تزاحم در واقعيات مىگويند .\r\nاكنون بر مىگرديم به مسأله‌اى كه جلال الدين مطرح كرده است . او مىگويد :\r\n","description":"","footnote":" ( 1 ) براى تحقيق تعارض يا تناقض وحدتهاى هشتگانه شرط شده است : اتحاد موضوع ، محمول ، زمان ، مكان ، شرط ، اتحاد در جزئيت و كليت ، اتحاد در بالقوه و بالفعل بودن ، وحدت در اضافه . البته در بارهء اين كه اين اتحاد را مىتوان با يكديگر ادغام نموده آنها را در سه يا چهار يا . . . منظور نمود بحثهاى فراوانى شده است . . ","page_name":" 727 ","page_number":731},
  {"content":"\r\n\r\n\r\nپس بدان مشغول شو كآن بهتر است\r\nتا ز تو چيزى برد كآن كهتر است\r\n\r\nبه جهت محدوديت عمر و قدرت و علم و وسايل درونى و برونى ، شما نخواهيد توانست همه خوبىها را به جا بياوريد ، پس ناچاريد بعضى از آنها را انجام بدهيد ، در اين صورت شما با مسئله تزاحم روبه رو هستيد . قانون تزاحم چنين اقتضا مىكند كه شما اهم و مهم را در نظر بگيريد و اهم را به جاى آوريد و بگذاريد مهم كه ناچيز تر و كهتر است از دست شما برود .\r\nبراى بهره بردارى از زندگى چند ساله ، آگاهى كامل به مسئلهء تزاحم لازم است كه ما بتوانيم اهمها را از دست ندهيم . اين موفقيت موقعى براى ما دست خواهد داد كه حال موضوعات و احكامى را كه پيرامون ما را فرا گرفته است با دقت هر چه بيشتر بررسى كنيم ، چه ، موضوعات و احكام با اهميت كه ديروز در درجهء اول از اهميت قرار داشتند امروز اهميت خود را از دست داده و موضوعات يا احكامى كه ديروز ناچيز جلوه مىكردند امروز حائز اولين درجه از اهميت گشته‌اند . اين مطلب از نظر تزاحم بايستگىها و شايستگىهاى كردار بشرى بود كه اجمالا بيان كرديم . اما تزاحم در نمودهاى طبيعت نوعى از بحث تضاد است كه در جلد اول تا حدودى بررسى شده است .\r\nتفسير ابيات\r\nلقمان يك بندهء پاك و در انجام وظايف بندگى بسيار چالاك بود ، اين وظيفه شناسى لقمان باعث شده بود كه خواجهء او حتى از فرزندان خود نيز بيشتر دوستش مىداشت اين محبوبيت شخصيت براى لقمان در نتيجهء آزادى او از هوى و هوس بود كه او را با اين كه از نظر حقوقى و اجتماعى برده و برده زاده بود ، آقا و خواجه اش ساخته بود . [ براى تصور اين آقايى در عين بردگى اين داستان مختصر را متذكر مىشويم 
  ] : پادشاهى به يك مرد الهى پيش نهاد مىكند كه از من چيزى بخواه تا به تو عطا كنم . آن مرد الهى مىگويد : پادشاه خجالت نمىكشى كه به من چنين پيش نهاد مىكنى ؟ من دو بندهء تسليم شده دارم كه آن دو بنده امير و حكمران تو مىباشند و بر تو كاملًا مسلطاند .\r\n","description":"","footnote":"","page_name":" 728 ","page_number":732},
  {"content":"\r\nپادشاه مىگويد : آن دو بنده چيست ؟ مرد الهى مىگويد : يكى خشم و ديگرى شهوت است . پس شاه حقيقى كسى است كه سلطنت را مورد پرستش قرار نداده است در نتيجه آن نور واقعى براى او روشن شده است كه احتياجى به ماه و خورشيد ندارد بدينسان خزانهء حقيقى از آن كسى است كه دشمن هستى زود گذر طبيعى است . خواجهء لقمان ظاهرى دارد مانند خواجه ها ، ولى در حقيقت بنده‌اى است كه لقمان خواجهء او است . [ آرى 
  ] در قلمرو اجتماعات بشرى از اين پديده هاى واژگونه خيلى فراوان است . اينان گوهرى را پست تر از يك خزف ناچيز منظور مىكنند .\r\n\r\n[ آه آه از دست صرافان گوهر ناشناس\r\nهر زمان خر مهره را با دُر برابر مىكنند 
  ]\r\n\r\nاينان آمده‌اند بيابان بىسر و ته و گمراه كننده را مفازه ناميده‌اند [ كه به معناى رسيدن و نجات است 
  ] نام و ننگهاى بىاساس عقولشان را بدام انداخته و ربوده است . گروهى در دنيا زندگى مىكنند كه تنها لباسهايشان معرف آنها است ، كسانى را كه قبا بر تن دارند عامى معرفى مىكنند . گروه ديگرى هستند كه ظاهر خود را با زهد آراسته و سالوسى بيش نيستند ، در صورتى كه نور الهى است كه مىتواند زهد واقعى را بنماياند . نور الهى مىخواهد كه بدون احتياج به كردار و گفتار ظاهرى تقليد و تكيه بر ديگرى انسانها را از تحقيق و استقلال تفكيك نموده چهرهء واقعى هر دو صنف را آشكار بسازد . آن نور الهى حقايق را از راه عقل به سوى قلب سرازير مىكند ، آن نور الهى نقد را مىنماياند نه نقل عاريتى را .\r\nبندگان خاص خداوندى در قلمرو جانهاى انسانى مانند جاسوسان زبر دست دلها هستند . چنان در دلهاى مردم نفوذ دارند كه حتى رازها و خيالاتى كه در دلهاى مردم موج مىزند ، براى آن مردان الهى مكشوف است . يك گنجشك ناچيز در سر تا سر وجود خود چه دارد كه بر عقل شاهين پوشيده بماند ؟ آن راد مرد الهى كه بر اسرار خداوندى آگاه شده است ، رازهاى پوشيدهء آدميان براى او چه اهميتى دارد ؟ آن مرد الهى كه پاى در ملكوت الهى گذاشته است گردش در اين كرهء خاكى ناچيز براى او عظمتى ندارد . داود آن پيامبر الهى كه با دست خود آهن را نرم مىكند و مانند\r\n","description":"","footnote":"","page_name":" 729 ","page_number":733},
  {"content":"\r\nموم مىكند ، موم نرم براى او چه مقاومتى نشان خواهد داد ؟ لقمان در ظاهر بنده ولى در واقع خواجه‌اى بود . اين بندگى براى او ديباچهء آقايى بود [ اين مثال را دقت كنيد 
  ] : گاهى مىشود كه يك خواجه مىخواهد به جاى ناشناخته‌اى برود ، لباس خوب را به بندهء خود و لباس بندگى را بر تن خويش مىكند و او را پيش مىاندازد ، اين كار براى آن است كه كسى از وضع آن خواجه آگاه نشود ، مىگويد : اى بندهء من برو صدر مجلس را اشغال كن ، من هم كفش ترا خواهم برداشت ، تو به من عتاب و خطاب كن و دشنامم بده و در بارهء من هيچ تعظيم و تكريم مكن ، خدمتى كه به تو ارجاع كرده‌ام اين است كه به من خدمت نكنى ، تا در آن غربت چارهء كار خودم را بسازم . آرى چه بسا خواجه هاى واقعى و آزاد مردان حقيقى هستند كه خود را بنده مىنمايند تا به كار خود برسند ، اما اين بردگان زنجيرى هوس خود را به شكل خواجه هاى عقل و جان مىنمايانند . از يك خواجه تواضع و فروتنى امكان پذير است ، اما از بنده جز بندگى چيزى ساخته نيست . بدينسان جهان ما وراى طبيعت مىتواند عرصهء طبيعت را جلوه گاه خود بسازد ، ولى عكس اين قضيه صحيح نيست يعنى عالم طبيعت مىتواند در ما وراى طبيعت نمودى داشته باشد . ( 1 )  خواجهء لقمان از وضع او كاملًا آگاه شده و راز نهانى لقمان براى او كشف شده بود ، خواجه بدون اين كه به روى خود بياورد ، با لقمان به طور معمولى خواجگى و بردگى رفتار مىكرد . او مىتوانست لقمان را از روز نخست آزاد كند ولى او رضايت لقمان را در نظر گرفته بود ، زيرا لقمان كه نمىخواست كسى از وضع او مطلع شود ، با آزاد شدن درك مىكرد كه خواجه او را كاملًا شناخته است . جاى شگفتى نيست كه\r\n","description":"","footnote":" ( 1 ) احتمال ديگر در بيت مورد تفسير ( پس از آن عالم بدين عالم چنان تعبيتها هست بر عكس اين بدان ) مطلبى است كه آقاى موسى نثرى بيان مىدارد ، مقصود از دو عالم در بيت را عالم خواجگى و بندگى تفسير مىكند و به نظر مىرسد ، مقصود از دو عالم در بيت را عالم خواجگى و بندگى تفسير مىكند و به نظر مىرسد هر دو احتمال صحيح بوده باشد ، ولى تفسير فوق عمومىتر و شاملتر است . . ","page_name":" 730 ","page_number":734},
  {"content":"\r\nانسان راز خود را از اشرار پوشيده بدارد [ اين يك امر طبيعى است 
  ] تعجب در آن است كه انسان راز خود را از خويشتن پنهان بدارد .\r\nتوضيح اين كه اگر لقمان وضع درونى و شخصيت خود را آشكار مىساخت او آزاد مىگشت ، اما او راز خويش را آشكار نساخت و به همان بردگى خود ادامه داد ، او با اين كار خود را از خويش مخفى نگه داشت ، زيرا ( خود طبيعى ) او مسلما آزادى را مىخواست و او راز ( من انسانى ) را از ( خود طبيعىاش ) مخفى كرده بود .\r\nبايستى كار واقعى را كه نتيجهء واقعى در دنبال دارد از ديده گان ( خود طبيعىات ) پوشيده بدارى ، باشد كه كار انجام شده را از چشم بد دور نمايى . هنگامى كه يك انسان از هوى و هوس حيوانى خود پيروى مىكند ، در حقيقت با حواس ظاهرى خويش مخالفت مىورزد ، بدين معنى كه با نفس حيوانى كه با حواس ظاهرى در جستجوى لذايذ است به مبارزه برخاسته است ، لذا بايستى كار واقعى را كه انجام مىدهد از چشمانى كه مىتواند در استخدام نفس قرار بگيرد مخفى بدارد .\r\nبياييد ( من ايده آل ) را تسليم بارگاه ربوبى نماييد و از ( خود طبيعى ) كناره جويى كنيد . هنگامى كه ( خود طبيعى ) را از خود دور كرديد ، حالت بىخودى كه عين هشيارى ( من ايده آل ) است ، به شما دست خواهد داد ، شما در اين حال است كه خواهيد توانست مزد نهايى وجود خود را دريافت كنيد : براى تجسيم اين حالت ، در نظر بياوريد كه براى عمل جراحى و در آوردن تير از پاى يك فرد بايستى او را تخدير كنند ، تا دردى را احساس نكند ، تو هم ( خود طبيعىات ) را تخدير نموده ( من ايده آل ) را هشيار ساز .\r\nهيچ مىدانيد كه درد و رنج موقع مرگ براى چيست ؟ اين درد و رنج در حقيقت شما را تخدير مىكند كه متوجه نباشيد كه چه گوهر گران بهايى را از خزانهء كالبد شما بيرون مىبرند . اين يك اصل است كه بهر چه كه تمايل داشته باشيد يا در بارهء چيزى كه فكر كنيد از ( خود ) شما چيزى خواهند برد كه آگاهى به آن نداريد . باز از اين نكته هم غفلت نورزيد كه شما ممكن است انديشه ها كنيد ، تدبيرها بسازيد و\r\n","description":"","footnote":"","page_name":" 731 ","page_number":735},
  {"content":"\r\nدر مغز خود موضوعات خطرناك و مورد اطمينان را از يكديگر تفكيك كنيد ، اما به اين كار خود خاطر جمع مباشيد ، زيرا ، دزد از آن طريق كه شما احتياط كرده و دقت كارىها نموده‌ايد نخواهد آمد ، بلكه از آن طريق به شما حمله خواهد آورد كه آن را براى خود ايمن فرض كرده‌ايد .\r\nحالا كه دزدان طبيعى و انسانى بالاخره از تو خواهند دزديد ، تو به چيزهايى مشغول شو و به آنها اهميت قايل شو كه داراى اهميت است ، كه اگر چيزى از موجوديت تو خواهد رفت آن يك چيز بىاهميت باشد .\r\nمگر نمىبينيد كه اگر كشتى تجارتى بازرگان به مهلكهء غرقاب بيفتد و لازم شود كه مقدارى از كالاها را در آب بريزد ، اولًا كالاهاى بىاهميت را در دريا مىاندازد ؟ اكنون كه در رودخانهء دايم الجريان هستى بايستى چيزهايى را در آب بيندازى آن چه را كه كم ارزش است در آب افكن . عبوديت بورز و اطاعت كن تا نقدينهء اطاعت را تصاحب نموده در آن روز رستاخيز كه رو در روى عظمت الهى خواهى ايستاد شرمنده و سر افكنده نگردى .\r\nپايان مجلد اول از تفسير و تحليل و نقد دفتر دوم مثنوى\r\n\r\n","description":"","footnote":"","page_name":" 732 ","page_number":736}
  ]